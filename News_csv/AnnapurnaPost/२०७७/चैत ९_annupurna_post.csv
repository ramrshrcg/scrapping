शीर्षक,विवरण
बालबालिकाप्रति बेमतलब,"चालू आर्थिक वर्षको पहिलो ८ महिनामा १ हजार ९ सय ८८ बालबालिका हराए। त्यसमध्ये ९ सय ९३ मात्र भेटिए। यसअघिको तथ्यांक अझ कहालीलाग्दो छ। यसअघि वर्षेनी दुई हजारभन्दा बढी बालबालिका हराएको तथ्यांकले देखाउँछ। बालबालिका मात्र होइन कुनै पनि उमेर समूहका नागरिक हराउने तथ्यांक बढ्दै जानु र हराएका व्यक्तिको लामो समयसम्म पत्तो नहुनु लोकतान्त्रिक राज्यका लागि सुहाउँदो होइन। अझ वर्षेनी बालबालिका हराउने क्रम बढ्नु त झनै दुखद पक्ष हो। नेपालको संविधानले नै बालबालिकालाई विशेष संरक्षण प्रदान गरेको छ। नागरिकको मौलिक हक र कर्तव्यअन्तर्गत संविधानको धारा ३९ मा राज्यले बालबालिकाको हक सम्बन्धी छुट्टै व्यवस्था गरेको छ। उक्त धाराको उपधारा ५ मा भनिएको छ, कुनै पनि बालबालिकालाई बालविवाह, गैरकानुनी ओसारपसार र अपहरण गर्न वा बन्धक राख्न पाइने छैन। संविधान र कानुनका बालहक अधिकारलाई देशको वास्तविकताले गिज्याइरहेको छ। ६ वर्षको तथ्यांक हेर्दा हराएका आधाजसो बालबालिका भेटिएका छैनन्। परिवारको आर्थिक अवस्थाका कारण बालबालिका घर छाडेर हिँडेका घटना धेरै छन्। गरिबी र आर्थिक अवस्थाका कारण नै अधिकांश बालबालिका जोखिममा पर्दै आएका छन्। अभिभावकबाट छुटेकाछुटाइएका अधिकांश बालबालिका हिंसा र दुव्र्यवहारको सिकार बन्दै आएको पनि तथ्यांकले देखाउँछ। बालबालिका भनेका काँचो माटोजस्तै हुन्। उनीहरूमा सही निर्णय लिनसक्ने क्षमताको विकास भइसकेको हुँदैन। त्यसैले परिवार र समाजमा हुने हरेक घटनाको प्रत्यक्ष असर बालबालिकामा परिरहेको हुन्छ। अभिभावकको स्नेह र माया नपाउँदा पनि बालबालिका घर छोडेर हराउँछन्। अभिभावक आफ्नो काममा व्यस्त हुँदा उनीहरूले बालबालिकालाई पर्याप्त समय दिन पाउँदैनन्। अर्कातिर, हरेक समाजमा खराब व्यक्तिको पनि अस्तित्व हुन्छ। यस्तो स्थितिमा बालबालिका प्रलोभनमा पर्छन् र घर छाडेर हिँड्छन्। यसरी हराएका बालबालिका आधाजसो बालबालिका कोही श्रमिकका रूपमा इटा भट्टा, होटल, ग्यारेजमा काम गरिरहेको अवस्थामा भेटिन्छन्। श्रममा लगाएवापत बालबालिकालाई थोरै पारिश्रमिक दिए पनि हुने भएकाले उनीहरूको श्रम शोषण गर्न सहज हुन्छ। हराएका अधिकांश बालबालिका मठमन्दिरमा भोकभोकै पनि भेटिएका छन्। यसैगरी सडकमा मागिरहेको अवस्थामा थुप्रै बालबालिका भेटिन्छन्। यसदेखिबाहेक हराएका आधाभन्दा बढी बालबालिका कहाँ छन्, उनीहरूको अवस्था कस्तो छ भन्नेबारे राज्यलाई कुनै जानकारी छैन। यो अवस्थाका लागि राज्यमात्र सचेत भएर पुग्दैन। यसमा परिवार र समाजको पनि उत्तिकै ठूलो भूमिका हुन्छ। बालबालिकाका नाममा काम गर्ने थुप्रै गैरसरकारी संस्था छन्। उनीहरूले बालबालिकाकै संरक्षण र अधिकारका नाममा करोडौं रकम खर्च गर्छन्। महिला, बालबालिका तथा ज्येष्ठ नागरिक भनेर छुट्टै मन्त्रालय छ। राष्ट्रिय बालअधिकार परिषद्, बाल कल्याण समितिलगायतका निकाय छन्। उनीहरूले बालबालिकाका नाममा काम गरेका पनि छन्। यसरी हराएका बालबालिका कहाँ भए, के गर्दैछन् भन्ने विषयमा गैरसरकारी संस्था हुन् वा सरकार कसैले वास्ता गरेको पाइँदैन। बालबालिका हराउनु नै गम्भीर विषय हो। हराएका आधा बालश्रमिकका रूपमा भेटिनु दुखद हो। हराएका आधा बालबालिका नभेटिनु त झनै पीडादायी छ। यसलाई सरकारले गम्भीरतापूर्वक लिनुपर्छ। राज्यले बालबालिका किन हराउँछन् भन्नेबारे गहन अध्ययन गर्नु आवश्यक छ। बालबालिकाको क्षेत्रमा काम गर्दै आएका सरकारी तथा गैरसरकारी संस्थाले पनि हराएका बालबालिका खोजेर परिवारसँग पुनर्मिलन गराउन विशेष कार्यक्रम सञ्चालन गर्नु आवश्यक छ।"
बस्तीमा भारतीय सिमको भर,"दाङ : दाङको गढवा र राजपुर गाउँपालिकाको झन्डै आधा भूभाग भारतीय सीमा नाकामा पर्छ। नेपाली भूमि भए पनि सो भेगका स्थानीयले सञ्चारदेखि दैनिक उपभोग्य सामग्रीका लागि भारतकै भर पर्नु पर्छ। राजपुर गाउँपालिकाका सुनपत्री, ऐरना, गोठुवा गाउँ दाङका सीमावर्ती क्षेत्रका बस्ती हुन्। नेपाल टेलिकमको सेवा नभएपछि यहाँका स्थानीयले भारतीय सिम प्रयोग गर्छन्। राजपुर गाउँपालिकाको वडा नं ५, ६ र ७ का भूभागमा सञ्चार सुविधा पुगेको छैन। सीमा आसपासका बस्तीमा भारतीय सिमकार्ड प्रयोग हुने स्थानीय जोगमान बुढाले बताए। उनी सरकारलाई प्रश्न गर्छन्, मेरो सरकार हामी नाकावासीले नेपालको सिमकार्ड कहिले प्रयोग गर्न पाउँछौ ? नेपालतर्फको सञ्चार सुविधा नहुँदा भारतीय सिम प्रयोग गरे बापत अतिरिक्त पैसा तिर्नुपर्ने अर्का स्थानीय इन्द्रबहादुर पुनले बताए। ताली, करुवा, गल्छु, सिक्टालगायतका क्षेत्रमा पनि नेपाल टेलिकमको सेवा पुगेको छैन। बस्तीमा शिक्षा, स्वास्थ्य, यातायात, सडक, खानेपानी, बिजुलीलगायतका सुविधा पनि नपुगेको स्थानीय रनबहादुर बुढाले बताए। वन कार्यालयसँग समन्वयमा समस्या हुँदा मोबाइल सेवा विस्तारमा समस्या भएको दूरसञ्चार कार्यालय तुलसीपुरका प्रमुख हरि खनालको भनाइ छ। टावर राख्न वन मन्त्रालयसँग स्वीकृत लिनुपर्ने भएकाले समय लागेको उनले प्रष्ट्याए। टावर राख्ने स्थान तय भइसकेको र कानुनी प्रक्रिया पूरा भएलगत्तै प्राविधिक टोली खटाइने खनालले बताए। सबडिभिजन वन कार्यालय बेलाका सहायक वन अधिकृत टेकन आचार्यले कानुनी प्रक्रिया पूरा भए टावर राख्न कुनै आपत्ति नभएको बताए। हामी नाका क्षेत्रमा सञ्चार विस्तार गर्ने कुरामा खुसी छौं, सकारात्मक छौ, उनले भने, काम गर्दै, प्रक्रिया मिलाउँदै जानुस् भनेर सुझाव दिएका छौं। पहिले अनुमतिबिना वनका रूख काट्दा टावर निर्माणमा समस्या देखिएको थियो। राजपुर गाउँपालिकाका अध्यक्ष लोकराज केसीले सडक विस्तारको काम सकिएलगत्तै नाका क्षेत्रमा सञ्चार सेवा उपलब्ध हुने बताउँछन्।"
त्रिदेशीय करिडोर धमाधम,"दार्चुलाबझाङ : सुदूरपश्चिम प्रदेशलाई भारतसँग जोड्न कैलालीको टीकापुर र गौरीफन्टा, बैतडीको झुलाघाट, दार्चुलाको पुलघाट र कञ्चनपुरको गड्डाचौकीसहित पाँचवटा ठूला नाका छन्। सुदूरपश्चिमबाट चीनतर्फ जोड्ने एउटा पनि नाका छैनन्। दार्चुला र बझाङबाट नजिक पर्ने चीनको तिब्बत जोड्न महाकाली करिडोर र सेती लोकमार्गको निर्माण सुरु भएको एक दशक भएको छ। कञ्चनपुरको ब्रम्हदेवदेखि डँडेलधुरा, बैतडी हँुदै दार्चुला र त्यसपछि चीनको ताक्लाकोट जोडने यो सामरिक महŒवको सडक हो। कञ्चनपुरबाट दार्चुलाको तिंकर भन्ज्याङ हुँदै नेपालतर्फको अन्तिम सीमासम्मको लम्बाइ ४ सय २६ किलोमिटर छ। दार्चुला सदरमुकामबाट तिंकर भन्ज्याङ भएर ताक्लाकोट जोड्ने सडकको लम्बाइ १ सय ४७ किलोमिटर हो। तर, दार्चुलाभन्दा माथि यो सडक ४७ किलोमिटर मात्रै बनेको छ। एक दशकमा गागादेखि तिंकरसम्म करिब १ सय ३४ किलोमिटर सडकमा ४७ किलोमिटरमात्रै ट्र्याक खुलेको छ। २०६५मा दार्चुलातिंकर सडक आयोजना सुरु भएको थियो। चार वर्षअघि यसलाई महाकाली करिडोर नाम दिइएको छ। कञ्चनपुरको ब्रह्मदेवलाई जिरो प्वाइन्ट मानेर घोषणा भएको यो करिडोरमा बैतडीमा ३७ र डँडेलधुरामा १७ किलोमिटर सडक पर्छ। ब्रह्मदेवदेखि तिंकरसम्मको ४ सय २६ किलोमिटरका लागि ३२ करोड बजेट विनियोजन गरिएको छ। त्यस्तै, डँडेलधुरामा १४ किलोमिटर ट्र्याक खुलेको छ भने बैतडीमा ४० किलोमिटर ट्र्याक खुलेको छ। कञ्चनपुरमा भने वनको विवादले ठेक्का लागेको छैन। त्यस्तै सलसेनादेखि दार्चुलाको लेकमसम्म २० किलोमिटर ट्र्याक खुलेको आयोजनाले जनाएको छ। कञ्चनपुरदेखि दार्चुलाको तिंकरसम्मको नाका खोल्न सरकारले हालसम्म अढाई अर्ब बजेट पठाएको छ। सो बजेटबाट डेढ अर्ब हाराहारी खर्च भएको योजनाका प्रमुख अच्युतविलास पन्तले बताए। भौगोलिक विकटता छ, त्यसमा पनि बजेट अभाव हुँदा बढी समय लागिरहेको छ, उनले भने। दार्चुलातिंकरनाका कैलाश मानसरोवर जाने प्राचीन पदमार्ग पनि हो। महाकाली करिडोर सम्पन्न भएपछि मानसरोवर जान सहज हुनेछ। संघीय सरकारको प्राथमिकतामा नपर्दा यो सडक निर्माणले गति नलिएको जिल्ला समन्वय समिति दार्चुलाका प्रमुख करवीरबहादुर कार्कीको तर्क छ। उनी भन्छन्, बजेटमा प्राथमिकता पाउँदै आयो तर निर्माण व्यवसायी गतिला परेनन्, समयमा काम नगरेकाले ढिलाइ भइरहेको छ। सेती लोकमार्ग कैलालीको टीकापुरसँग जोडिएको भारतीय सीमादेखि चीनको सीमासम्मको सडक सेती लोकमार्ग हो। भारत र चीन जोड्ने यो मार्ग नेपालकै लागि सबैभन्दा छोटो मानिएको छ। टीकापुरदेखि चीनको सीमावर्ती क्षेत्रसम्म यसको लम्बाइ ३ सय ५९ किलोमिटर रहेको छ। केही वर्षयता सेती लोकमार्गको उत्तरी र दक्षिणी खण्ड विभाजन गरिएको छ। सुदूरपश्चिम प्रदेशको गौरवको यो सडकको १ सय ५२ किलोमिटर क्षेत्रमा ट्र्याक खुलेको छ। कैलालीसँग सिमाना जोडिएको भारतको तिकुनिया नाकाहँुदै बौनियाबाट डोटी, अछाम, बाजुरा र बझाङको चैनपुरबाट यो सडक तिब्बतको ताक्लाकोट जोड्ने लक्ष्य राखिएको छ। यो सडकको उत्तरी खण्ड बझाङको उरैसम्मको ७२ र बौनियादेखि डोटीको सिमानासँग ४० किलोमिटर काम हुन बाँकी छ। यो सडकको दक्षिण खण्ड भनेर अछामको साँफेबगरमा योजना कार्यालय रहेको छ। कार्यालयले बझाङ सदरमुकाम चैनपुर सम्मको २ सय ४२ किलोमिटर खण्ड अनुगमन गर्नेछ। उत्तरी खण्ड सडक योजना कार्यालयलाई चैनपुरदेखि मात्रथि भोपुरहुँदै तिब्बतको सिमाना उरैलेकसम्म १ सय १७ किलोमिटरको जिम्मेवारी तोकिएको छ। अछामको साँफेबरमा रहेको दक्षिण खण्ड योजनाका कार्यालय प्रमुख ललित खनालले आफ्नो साइडतर्फ १ सय २० किलोमिटर बाटो खुलिसकेको जानकारी दिए। यो सडक खुलेपछि बाजुरा, अछाम, डोटी र बझाङका मान्छेलाई तराई आउन धेरै सजिलो र छोटो हुनेछ, उनले भने। सेती लोकमार्गअन्तर्गत टीकापुरबौनिया, बैनियाठूलीगाड, ठूलीगाडडोटीको सिलिगाडसम्म काम भइरहेको छ। त्यसैगरी अछामको साँफेबगर, घुगरकोट, बाजुराको बिडासैन थामालेखहुँदै तमैलसम्म काम सकिएको छ। उत्तरी खण्डमा पनि ३२ किलोमिटर ट्र्याक खुलेको उत्तरी खण्डका योजना प्रमुख बलीराज मल्लले जानकारी दिए। उनले भने यो साइडमा चट्टानी भीर बढी भएकाले काम ढिला भइरहेको छ, तर पनि निर्माण कम्पनीलाई ताकेता गरिरहेका छौं। उत्तरी खण्डतर्फ ४५ किलोमिटर सडक फराकिलो बनाउन दुई साइड बनाएर करिब एक अर्ब हाराहारीको ठेक्कामा काम भएको मल्लले बताए। बझाङतर्फको उत्तरी खण्डमा स्वच्छन्द, बानियाँ नागार्जुन र लुम्बिनी राजेन्द्र जेबी निर्माण कम्पनीले ठेक्का लिएका छन्। सेती लोकमार्गअन्तर्गत चैनपुरको भोजपुरदेखि रुपातोलासम्म सवारी चल्न थालेका छन्। त्यसभन्दा माथि जंगल र भीर कटेपछि साइपाल गाउँपालिकाको अन्तिम गाउँ बलौडी धुली पुगिन्छ। अहिले यो क्षेत्रको ट्र्याक खोल्ने काम भइरहेको छ। तिब्बतसँग जोडिएको धुलीगाउँ हुँदै उरै नाका भएर अहिले मान्छेको आवतजावत हुने गर्छ। उरैभन्दा माथि समथल भूभाग भएकाले ताक्लाकोट पुग्न सहज हुने साइपाल गाउँपालिका अध्यक्ष राजेन्द्र धामीले जानकारी दिए।"
भागरथी हत्या प्रकरण : अभियुक्तले फेरे बयान,"महेन्द्रनगर : बैतडीको दोगडाकेदार गाउँपालिका७ चडेपानीकी भागरथी भट्ट हत्या प्रकरणका अभियुक्तले भागरथीको हत्या नगरेको बताएका छन्। डोटीको सिलगढीमा रहेको सुधारगृहमा रहेका अभियुक्त किशोरले आफैंले हत्या नगरको भन्दै बोली फेरेका छन्। सुधार गृहमा रहेका छोरालाई भेटेपछि उनका बुवा दीपकले आइतबार महेन्द्रनगरमा पत्रकार सम्मेलन गर्दै बलात्कार र हत्या नगरेको दाबी गरेका हुन्। भागरथीको हत्या र बलात्कार गर्ने व्यक्ति मैंले चिनेको छु, विद्यालयबाट आउने बेला मैले बलात्कार गरिरहेको देखे। छोराको भनाइ उद्धृत गर्दै दीपकले भने, कसैलाई भनिस् भने तेरा बुवा र भाइलाई पनि मारिदिन्छु भन्दै चक्कु देखाएर धम्की दिएपछि अपराध स्वीकारेको हुँ। यसअघि अभियुक्त किशोरले प्रहरी, सरकारी वकिलको कार्यालय र जिल्ला न्यायाधीशलाई दिएको बयानका बेला दीपक पनि सँगै थिए। त्यतिबेला उनले बुवाकै सामुन्ने भागरथीको हत्या र बलात्कार आफैंले गरेको बयान दिएका थिए। हत्या र बलात्कारमा वडा कार्यालयका कर्मचारी संलग्न रहेका भन्दै नामै किटेर पत्रकार सम्मेलनमा बताए। उसले (छोराले) एकजना वडा कार्यालयका कर्मचारीलाई चिने भन्छ, अर्को दारी पालेको तर मास्क लगाएको हुनाले चिनिन भन्छ, उनले भने। शुक्रबार आफ्ना काका शंकर भट्टलाई फोनमा अभियुक्तले यस्तो भनेपछि, बुवासहितका आफन्त शनिबार सुधार गृह गएका थिए। भागरथी हत्यापछि दीपक बैतडीको दोगडाकेदार गाउँपालिका७ बाट कञ्चनपुरको महेन्द्रनगरस्थित भाइको घरमा सरेका छन्। छोराको सुरक्षा सुनिश्चित गरेर फेरि घटनाको अनुसन्धान हुनुपर्ने दीपकको भनाइ छ। तर सुदूरपश्चिम प्रदेश प्रहरी प्रमुख डीआईजी उत्तमराज सुवेदी भने अब बयान फेर्नुको कुनै औचित्य नरहेको बताउँछन्। प्रहरीको अनुसन्धान सकिएर मुद्दा जिल्ला अदालतमा विचाराधीन छ, अब सबै कुरा अदालतको हातमा हुन्छ, उनले भने।"
टिकटक भन्दै बालविवाह,"नेपालगन्ज : नेपालगन्जस्थित बागेश्वरी मन्दिरको जुँगे महादेवमा शुक्रबार बिहान एक जोडीको विवाह हुँदै थियो। केटाकेटी दुवै जना २० वर्षभन्दा कम उमेरका देखिन्थे। सिन्दूर हालेपछि भिडियो बनाउन थाले। तर, १० रुपैयाँमा किनेको सबै सिन्दूरले सिउँदो भरेको देख्दा मलाई शंका लाग्यो, प्रत्यक्षदर्शी एक किशोरीले भनिन्, मैले सोध्दा टिकटक बनाएको जवाफ दिए। त्यति भनेर उनीहरू डराएर भाग्न थाले। मन्दिरको सुरक्षार्थ तैनाथ प्रहरीले तत्काल पक्राउ गर्यो। तर, केटाले टिकटक बनाएको भनेर अडान छाडेनन्। जिल्ला प्रहरी कार्यालयको महिला तथा बालबालिका ज्येष्ठ नागरिक सेवा केन्द्रमा दुवै जनालाई अलगअलग राखेर सोधपुछ गर्दा मात्र विवाहको रहस्य खुल्यो। बुवाको मृत्यु भइसकेको छ। आमा विदेश हुनुहुन्छ। हामीले भागेर बिहे गरेका हौं, बेहुलीले प्रहरीसमक्ष भनिन्, बालविवाह गरेको थाहा पाएपछि प्रहरीले जेल हाल्छ भन्ने डरले टिकटक भनेका हौं। कोहलपुर नगरपालिकाका उनीहरू परिवारले स्वीकार नगर्ने डरले अन्तरजातीय र अन्तरधार्मिक बिहे गर्न मन्दिर पुगेका थिए। एउटै वडाका उनीहरू कक्षा ८ का विद्यार्थी रहेछन्। प्रहरीले उमेर पुगेपछि मात्र विवाह गर्ने सर्तमा बेहुलीलाई उनकी फुपू र बेहुलालाई बाबु बोलाएर जिम्मा लगाएको छ। बाँकेमा विभिन्न बहाना गरेर बालविवाह गरेको यो नै नौलो घटना भने होइन। नेपालगन्ज१९ मा ६ महिनाअघि बालविवाह भइरहेको थाहा पाएर हामी गयौं। त्यहाँ एक जना बालकको कपाल खौरिएर मुण्डन भइरहेको भनियो। हामी फर्कियौं। ढाँटेर विवाह गरेछन्, महिला तथा बालबालिका ज्येष्ठ नागरिक सेवा केन्द्रकी प्रहरी सहायक निरीक्षक श्यामकुमारी पाइजा मगरले भनिन्, बालविवाह भइरहेको ठाउँमा प्रहरी पुग्दा बेहुली लुकाएर दिदीलाई देखाउने पनि गरे। कसैकसैले त बर्थ डे पार्टी भनेर ढाँटे। बिहे गर्न उमेर बढाएर जन्मदर्ता नै गर्ने गरेका छन्। नेपालगन्ज उपमहानगरपालिकामै एक बालिका २० वर्षकी नभएपछि टोल भेलाले उमेर बढायो। नेपालगन्ज१० का कार्यपालिका सदस्य नरबहादुर विष्टले एक वर्षअघिको घटना सम्झे, समाजका व्यक्तिहरू बसेर सर्जिमिन गरी केटीको उमेर २० वर्ष पुगेको छ भनिदिए। केटी हर्लक्कै बढेकी थिई। हामीले पनि एक पटकका लागि हुन्छ भनिदियौं। बाँकेका ८ वटै स्थानीय तहलाई बालविवाह मुक्त घोषणा गरिएको छ। तर, समाजमा बालविवाह रोकिएका छैनन्। केही दिनअघि मात्र महिला तथा बालबालिका ज्येष्ठ नागरिक सेवा केन्द्रमा खजुरा गाउँपालिका२ का २१ वर्षका अर्जुन परियारविरुद्ध बहुविवाहको उजुरी पर्यो। डुडुवा गाउँपालिकाबाट २ महिनाअघि १८ वर्षीया किशोरीलाई बिहे गरेर ल्याएका रहेछन्। उनी ७ दिन माइत बसेकै बेला फेरि साथीकी १८ वर्षकी पत्नीलाई खजुराबाट भगाएछन्, प्रसनि मगरले भनिन्, दुुबै केटीका आमाले मुद्दा नचलाउने भनेपछि केटालाई बाबुको जिम्मा लगायौं। बाँकेमा ३ वर्ष अवधिमा सय वटा बालविवाह रोकिएको जिल्ला प्रहरी कार्यालयले जनाएको छ। ७ जनालाई त प्रहरीले विवाहको मण्डपबाटै उठाएर ल्याएको थियो। फेरि विवाह नगर्ने सर्तमा सम्बन्धित वडाका जनप्रतिनिधिको रोहवरमा उनीहरूलाई छाडियो। ९ जनाविरुद्ध मुद्दा दायर गरी अरू सबैलाई उमेर पुगेपछि बिहे गराउने सर्तमा अभिभावकको जिम्मा लगाइएको छ।"
जग्गाको विषयमा दम्पती अपहरण : चार अभियुक्त सार्वजनिक,"जलेश्वर : महोत्तरीको पिपराका वृद्ध दम्पतीलाई अपहरण गरेर बेपत्ता बनाएको अभियोगमा प्रहरीलाई चार जनालाई सार्वजनिक गरेको छ। पिपरा५सहोडवा ६५ वर्षीय मुसाफिर झा र उनकी ५८ वर्षीया श्रीमती गीतादेवी झा बेपत्ता भएका करिब एक महिनापछि अभियुक्त सार्वजनिक भएका हुन्। अपहरण गरी बेपत्ता बनाएको किटानी जाहेरीका आधारमा झा दम्पतीका छिमेकी तीन जना अर्का एक भारतीय नागरिकलाई प्रहरीले नियन्त्रणमा लिएको छ। जग्गा कारोबारीले दम्पतीलाई मध्य राति ओछ्यानबाट बेपत्ता बनाएका जिल्ला प्रहरी कार्यालय महोत्तरीका एसपी दिनेश आचार्यले बताए। स्थानीय रामबाबु यादव, उनका जेठा र कान्छा छोरा सुरेन्द्र र राजेन्द्रसहित भारतको बिहार मधुवनीका हरेन्द्र ठाकुरलाई पक्राउ गरिएको उनले जानकारी दिए। उनीहरूविरुद्ध बेपत्ता, अपहरण तथा शरीर बन्धक शीर्षकमा उजुरी दर्ता गरेर अनुसन्धान बढाइएको छ। जग्गाको विषयलाई लिएर झा दम्पतीलाई बेपत्ता बनाइएको खुलेको छ, आचार्यले भने, अभियुक्त रामबाबुको घरमा देखिएको रगतको छिटा र गीतादेवी सुतेको ठाउँमा फेला परेको रगत एउटै प्रकृतिको पुष्टि भएको छ। गीतादेवी सुतेको कोठामा देखिएको रगतको छिटा धोइपखाली गरिएकाले घटना शंकास्पद भएको भन्दै प्रहरीले अनुसन्धान अघि बढाएको छ। वृद्ध दम्पतीको अवस्था अझै अज्ञात प्रहरीले बेपत्ता पारिएका मुसाफिरले प्रयोग गर्ने सिमसहितको मोबाइल र एक जोर चप्पल फेला पारेको छ। झा दम्पती सुतेको ओछ्यान, झुल, सिरानी, डस्ना र सिरक बेपत्ता पारिएको छ। ती सामग्री अझै केही भेटिएको छैन। झा दम्पतीको खोजीका लागि हालसम्म ५४ वटा पोखरीमा ठूलो जाल प्रयोग गर्दै डुंगाबाट पनि शंकास्पद ठाउँमा खोजी गरेको छ। जग्गाको विषयलाई लिएर दम्पतीलाई बेपत्ता बनाइएको प्रहरीको ठहर छ। भारतीय नागरिक हरेन्द्रले सोहोडवामा सस्तोमा किनेर महँगो दाममा बिक्री गर्न १३ बिघा जग्गा प्लटिङ गरेका थिए। प्लटिङ गरिएकोमध्ये उत्तरतर्फको १४ कठ्ठा जग्गा झा दम्पतीको पर्छ। झाको भन्दा अझै उत्तरतिर व्यवसायी हरेन्द्रको दुई बिघा जग्गा पर्छ। हरेन्द्रको जग्गाको बीचमा पर्ने १४ कठ्ठा जग्गा खरिद गरेर उनले बीचबाट बाटो निकालेर महँगोमा जग्गा बिक्री चाहन्थे। तर, झाले उनलाई आफ्नो जग्गा बिक्री गर्न चाहेका थिएनन्। जग्गा दलाल हरेन्द्रले झालाई जग्गा बिक्री गर्न दबाब दिँदै आएका थिए। हरेन्द्रसँगको जग्गा कारोबारमा पक्राउ परेका रामबाबुको पनि साझेदारी थियो। रामबाबुले पनि झा दम्पतीलाई जग्गा बिक्री गर्न दबाब दिएका थिए। जग्गाको व्यापारको तगारो बनेका दम्पतीलाई योजना अनुसार बेपत्ता बनाइएको प्रहरीको भनाइ छ। भारतीय नागरिक हरेन्द्रको जग्गा कारोबारमा साझेदार रहेका रामबाबुको घरमा झा दम्पती बेपत्ता भएको दिन बिहानै ढोकाको भित्ता र घरको कोठामा रगतजस्तो पदार्थ फेला परेको थियो। गीतादेवी सुतेको ठाउँमा फेला परेको रगत र अभियुक्त रामबाबुको घरमा फेला परेको रगत एउटै रहेको परीक्षणले पुष्टि गरेको आचार्यले बताए। अभियुक्तहरूको पोलिग्राफ पनि गरिएको थियो। तर, उनीहरू दिएको बयान झुटो रहेको प्रतिवेदन प्राप्त भएको छ, उनले भने। झा दम्पतीको निर्माणाधीन पक्कीघर छिमेकी रामबाबुले बनाइरहेका थिए। उनीहरूको आर्थिक र अन्य व्यावहारिक पक्ष रामबाबुलाई थाहा भएको ठहर गर्दै प्रहरीले अनुसन्धान अघि बढाएको थियो।"
फेरि कोरोनाको त्रास,"काठमाडौं : छिमेकी मुलुक भारतमा कोरोना भाइरस संक्रमण दिनदिनै बढेपछि नेपालमा फेरि जोखिम देखिएको छ। कोरोना संक्रमण बढ्न सक्ने अवस्था रहेको स्वास्थ्य तथा जनसंख्या मन्त्रालयले जनाएको छ। मन्त्रालयका प्रवक्ता डा जागेश्वर गौतमले आइतबार प्रेस विज्ञप्ति जारी गर्दै सभा, जुलुस, र्याली, भेला, जमघट, गोष्ठी, सेमिनार, बैठक र भीडभाड नगर्न आग्रह गरेका छन्। कोरोना रोकथाम गर्न जनस्वास्थ्यका मापदण्ड पालना गर्दै सामाजिक र भौतिक दूरी कायम गर्न, अनिवार्य मास्क प्रयोग गर्न विज्ञप्तिमार्फत आग्रह गरिएको छ। यस्तै, स्वास्थ्य विभागअन्तर्गत इपिडिमियोलोजी तथा रोग नियन्त्रण महाशाखाले प्रदेश र स्थानीय सरकारलाई नयाँ निर्देशन जारी गरेको छ। स्थानीय तहका स्वास्थ्य सम्बद्ध निकायलाई थप संक्रमण फैलन नदिन केस इन्भेस्टिगेसन र कन्ट्र्याक्ट ट्रेसिङमा जोड दिन भनिएको हो। संक्रमण हुन सक्ने क्षेत्र हट स्पट पहिचान गरी समुदायमै एन्टिजेन टेस्ट गर्न अनुरोध गर्दछौं वा पीसीआर जाँच गर्न सकिनेछ, महाशाखाका निर्देशक डा कृष्णप्रसाद पौडेलले भने। स्थानीय तहका अस्पताल एवं स्वास्थ्य संस्थालाई महामारी व्यवस्थापनका लागि तयारी अवस्थामा रहन निर्देशक डा पौडेलले भनेका छन्। भारतका विभिन्न प्रान्तमा बढिरहेको कोरोना कुन भेरियन्ट हो भन्ने यकिन भइनसकेको डा पौडेलले बताए। भारतका केही सहरमा लकडाउन, रात्रिकालीन कफ्र्युसमेत अवलम्बन गरेको देखिन्छ, उनले भने, ती प्रान्तमा रहेका नेपाली दाजुभाइ, दिदीबहिनी नेपाल फर्कने र उहाँहरूसँगै कोभिड नेपाल फर्कने जोखिम कायम छ। सीमावर्ती सबै प्रवेश विन्दुमा रहेका हेल्थ डेस्कमा स्क्रिनिङ गर्न, सम्भव भए कोभिड १९ को एन्टिजेन जाँचको पनि व्यवस्था मिलाउन जिल्ला स्वास्थ्य कार्यालय र हेल्थ डेस्कलाई भनिएको छ। एन्टिजेन पोजिटिभ आएको अवस्थामा नजिकको स्वास्थ्य संस्थाअस्पतालसँग समन्वय गरी कोभिड १९ उपचार व्यवस्थापनका लागि स्थानीय निकाय (गाउँपालिका, नगरपालिका, अस्पताल र प्रयोगशाला)लाई अनुरोध गरिएको छ, उनले भने। यसैगरी सीमावर्ती प्रवेश विन्दुमा नेपाल प्रवेश गर्ने व्यक्तिले क्वारेन्टाइनको नियम पालना गर्न र सर्भिलेन्स चुस्त बनाउन अनुरोध गरिएको छ। पीसीआर र एन्टिजेन टेस्टका साथै कन्ट्र्याक्ट टेसिङमा पनि जोड दिइएको छ, उनले भने। विज्ञ भन्छन्, कमजोरी नदोहोर्याऔंजनस्वास्थ्यविद् डा बाबुराम मरासिनीले अहिलेदेखि नै सावधानी अपनाउन नसके होलीपछि संक्रमण बढ्न सक्ने बताए। भारतमा रोजगारीबाट फर्केका नेपालीबाट गाउँगाउँमा संक्रमण फैलने सम्भावना बलियो छ। नयाँ वर्षसँगै कोरोना संक्रमणको दोस्रो लहर देखा पर्न सक्छ, डा मरासिनीले भने। शुक्रराज ट्रपिकल तथा सरुवा रोग अस्पतालको क्लिनिकल रिसर्च युनिटका संयोजक डा शेरबहादुर पुनले भारतमा फैलिएको संक्रमणबाट नेपाल अछुतो रहने सम्भावना न्यून रहेको बताए। अब मुलुकभित्र पनि संक्रमणविरुद्ध रणनीति तयार पार्नुपर्छ। एक वर्षको अनुभवबाट कमजोरी दोहोर्याउनु भएन। नागरिकले पनि हेलचेक्र्याइँ गर्नु हुँदैन। अहिले पनि संक्रमण बढ्न दिनेनदिनेमा नागरिकको पनि हात छ, डा पुनले भने।"
४२ वर्षमा फर्कियो मुस्कान,"तोयानाथ भट्टराई। इलाम, राधा खनाल। झापा बिनासुनुवाइ ४० वर्ष भारतीय जेलमा रहेर छुटेका दुर्गाप्रसाद तिम्सिना (दीपक जैसी) आइतबार घर आएका छन्। परिवारसँग झन्डै ४२ वर्षपछि दुर्गाप्रसादको पुनर्मिलन भएको छ। यसरी फर्किएलान् भनेर नसोचेका छोरासँग ९२ वर्षको उमेरमा आमा धनमायाले भेट गर्न पाएकी छन्। यो त बूढो पो भएछ लु हेर, धनमायाले प्रकाशचन्द्र (दुर्गाप्रसादका काकाका छोरा)तिर फर्किंदै भनिन्, यसले खोजेर ल्याउँछु भन्थ्यो, पत्याएकै थिइनँ, ल्यायो है ल्याउन त। माया मारिसकेको छोरालाई माई नगरपालिका लुम्बाकस्थित घरमै पाएपछि धनमाया धेरै बोल्न सकिनन्। लाडप्यारले भरिएको स्वरमा उनले भनिन्, पहिले लुरे थियो मोटाएछ, सायद सुन्निएको होला बिचरा। उनले छोरालाई मिठाई खुवाएर स्वागत गरिन्। उनले बिहानदेखि छोरो आउने बाटो कुरेकी थिइन्। उनी भन्दै थिइन्, आउँछ भनेर कुर्दै छु। चाउरी परेको अनुहारमा आशा र खुसी बोकेर बसेकी धनमायाको छोरोसँग अपराह्न भेट भएको हो। दुर्गाप्रसाद हराएपछि पारिवारिक रूपमा निकै विपद भोगेकी धनमाया भन्दै थिइन्, योभन्दा मेरो खुसी अरू केही छैन। दुर्गाप्रसाद शनिबार कोलकातास्थित दमदम जेलबाट रिहा भएका थिए। इलामको फाकफोकथुम गाउँपालिकास्थित एकतप्पामा हुँदा ०३७ सालमा उनी बेपत्ता भएका थिए। भारतकै दार्जिलिङबाट व्यक्ति हत्या अभियोगमा उनलाई पक्राउ गरी जेल हाले पनि कुनै प्रमाणबिना अन्याय गरिएको परिवारका सदस्य बताउँछन्। उनलाई घर पुर्याउने क्रममा परिवारकै सदस्य प्रकाशचन्द्र, प्रदेश सांसद धीरेन्द्र शर्मा, दुर्गाप्रसादको मुक्तिका लागि संघर्षरत विश्वसेवा विस्तार संस्थाका सदस्य इन्द्र बस्नेतसहित सञ्चारकर्मीको उपस्थिति थियो। आफन्त र छरछिमेकी आइतबार दिउँसो दुर्गाप्रसादको घर पुगेका थिए। पहिलो भेटमा दुर्गाप्रसाद भने खासै बोलेनन्। उनले जेलबाट छुट्ने क्रममा आफू निर्दोष रहेको बताएका थिए। काकाकी छोरी मुना शर्माले केही आराम गराएर सहज महसुस भएपछि चिकित्सकको परामर्श लिइने बताइन्। दाइ अहिले जहाँ हुनुहुन्छ त्यो नयाँ घर हो, उनले भनिन्, उहाँ जन्मनु, हुर्किनुभएको पुरानो ठाउँ (एकतप्पा) पुर्याउँदा सहज महसुस गर्नुहोला कि भन्ने आस गरेका छौं। बिनाकसुर जेल बस्नुपरेकामा क्षतिपूर्तिका लागि विज्ञको सल्लाह लिएर अघि बढ्ने उनले सुनाइन्। उनका अनुसार दुर्गाप्रसाद खासै प्रतिक्रिया जनाउँदैनन्। एउटाएउटा शब्द मात्रै बोल्ने गरेको उनले सुनाइन्। स्वदेश आएपछि मुस्कुराए दुर्गाप्रसाद६१ वर्षीय दुर्गाप्रसाद काँकडभिट्टा आएलगत्तै मेची पुलमा रहेको गाडीमा चढ्ने बेला वरिपरि रहेका मान्छेतर्प हेरेर मुस्कुराए। उनका भाइ प्रकाशचन्द्र तिम्सिनाले सोधे, दाजु हामी कता जाँदै छौं थाहा छ ? तब दुर्गाप्रसादले भने, दार्जिलिङ। कोलकातास्थित दमदम जेल प्रशासनले ६६ महिनामा उनलाई दार्जिलिङ लैजान्थ्यो। उनको खोजी भएको छछैन भनेर दार्जिलिङ पुर्याउने गरेको पाइएको भाइ प्रकाशचन्द्रले बताए। नेपाल आएपछि उनलाई जेलबाट छुटाउन मुख्य भूमिका निर्वाह गर्ने संस्था विश्व सेवा विस्तारको कार्यालयमा लगिएको थियो। त्यहाँका कर्मचारीले माला पहिर्याएर स्वागत गर्दा उनी फेरि मुस्कुराए। अघिल्लो रातदेखिको भोको र लामो यात्राले होला उनी उभिँदा हल्लिरहेका देखिन्थे। उभिन गाह्रो भएको प्रस्टै देखिन्थ्यो। भाइ प्रकाशचन्द्रले दाजु पानी लिनू, हिजो राम्रोसँग पानी पिउनुभएकै छैन भन्दा उनले दबिएको स्वरमा पेट छाम्दै भने, ना ट्वाइलेट गिलो आउँछ। उनले चिया एकै छिनमा पिएका थिए। त्यही बीच प्रकाशचन्द्रले भने, दाजुसँगै जेल जीवन बिताएको साथीका अनुसार दाजुलाई चिया, अन्डा र जेरी खुब मन पर्छ। दुर्गाप्रसादलाई एक कर्मचारीले ढाकाको टोपी लगाइदिइन्। त्यति बेला उनले फेरि मुस्कुराउँदै ढाकाटोपी मिलाए। प्रकाशचन्द्रले भने, दाजु अब खुसी हुनुभयो। नेपाल छिरेपछि मुस्कुराउन थाल्नुुभयो। एउटा गीत गाइदिनू। भाइको बोली खस्न नभ्याउँदै दुर्गाप्रसादले रेशम फिरिरी गीत आधी भए पनि गुनगुनाए। दुर्गाप्रसादको मुखबाट शब्द अति कम तर भाव अत्यधिक देखिन्थ्यो। उनी छिनछिनमा एकोहोरिने र घरीघरी भाइ प्रकाशचन्द्रतिर हेर्ने गर्थे। भाइले दाजु हाम्रो घर कहाँ हो भन्दा इलाम भन्न थालेका थिए। त्यत्तिकैमा काका तुलसीराम तिम्सिना हतार गर्दै भतिज हेर्न आइपुगे। भतिजलाई देखेपछि तुलसीरामले आँसु रोक्न सकेनन्। उनले भने, बाबु दुर्गा मलाई चिन्यौ ? म तिम्रो बुवा हुँ। दुर्गाप्रसाद काकातिर हेरेर मुसुक्क मुस्कुराए। तर, केही शब्द निकालेनन्। तुलसीराम भने भक्कानिएर केही शब्द निकाल्न सकेनन्। उनले भने, मेरो भाउजूको एउटै इच्छा छ। मेरो छोरो जहाँ भए पनि ल्याइदिनू। एकपटक मुख हेरेर मर्छु। भाउजूको इच्छा भगवान्ले पूरा गरिदिनुभयो। दुर्गाका कान्छा काकाका छोरा प्रदेशसभा सदस्य धीरेन्द्र शर्माले भने, दाजु हराएको कुरा बुवाहरूबाट सुनेको हुँ। अहिले दाजुलाई देख्दा नतमस्तक भएँ। के बोल्नु कसरी चिनाउनु भन्ने भयो। मैले बोलाउँदा दाजुले कुनै प्रतिक्रिया दिनुभएन, आँखाभरि आँसु पार्दै धीरेन्द्रले भने, देख्न हुटहुटी थियो। देखेपछि झन् माया लाग्यो। धीरेन्द्रले दुर्गाप्रसादलाई पहिलो प्रक्रिया राम्रोसँग पुनःस्थापना गराउन पहल गर्ने बताए। त्यसपछि अभिलेखहरू बनाउनतर्प लाग्ने सुनाउँदै उनले त्यससँगै स्वास्थ्य जाँच गरेर मात्र बाँकी अधिकारका लागि लड्ने बताए। उनले भने, अब दाजु पाएका छौं उहाँको मुख मात्र हेरेर पनि उहाँको अधिकारका लागि लड्छौं। कोलकाता उच्च अदालतका न्यायाधीशद्वय ठोटविल बी राधाकृष्णन् र अनिरुद्र रोयको आदेशमा शनिबार उनलाई दमदम कारागारले रिहा गरेको थियो। त्यसपछि उनका भाइ, विश्व सेवा विस्तार संस्थाका प्रतिनिधि इन्द्र बस्नेतलगायतको रोहवरमा उनलाई नेपाल ल्याइएको हो। शारीरिक तथा मानसिक यातनाका कारण उनको शारीरिक अवस्था नाजुक देखिन्छ। दाजुको स्वभाव सानोमा पनि त्यति घुलमिल गर्ने थिएन। तर, अहिले जेलको चरम यातना र त्यहाँभित्रको खानपिनसँगै उकुसमुकुस परिवेशले गर्दा दाजुको यो अवस्था भएको छ, प्रकाशचन्द्रले भने। अदालतले रिहाइको आदेश दिँदा ६६ महिनामा उनको स्वास्थ्य अवस्थाबारे जानकारी गराउन भनेको प्रकाशचन्द्रले बताए। उनका अनुसार मुद्दाको फैसला भने भइसकेको छैन। चम्पाखर र धनमाया तिम्सिनाका जेठो छोरा दुर्गाप्रसादले माइला भाइ केदार, कान्छा भाइ धर्मानन्द र बहिनी पवित्राको नाम लिए। उनलाई जेलबाहिर ल्याउन बंगाल रेडियो क्लबमार्पत सम्भव भएको प्रकाशचन्द्रले सुनाए। दार्जिलिङमा जुन घरमा दुर्गाप्रसाद आश्रय लिएर बसेका थिए त्यही घरकी महिलाको हत्या भएपछि त्यसको दोष उनीमाथि लगाइएको थियो। झुटो आरोप दर्ता भए पनि पीडितका तर्फबाट एकपल्ट पनि मुद्दा फलोअप नभएको र बिनासुनुवाइ सजाय सुनाउँदै कारागार सार्दै कोलकाताको दमदममा पुर्याइएको विश्व सेवा विस्तारका प्रतिनिधि इन्द्र बस्नेतले बताए। दुर्गाप्रसाद सात वर्षकै हुँदा उनका बुवा चम्पाखरको निधन भएको थियो। उनकी आमा धनमायाको एउटा हात दुर्घटनामा गुमेको छ। प्रकाशचन्द्रले भने, पारिवारिक अवस्था अत्यन्त दयनीय छ। अब सरकारले पनि हेरोस्। अधिकारका लागि लड्न हामीलाई साथ देओस्।"
"होटल, रेस्टुरेन्टलाई विद्युत् शुल्क मिनाहा","काठमाडौं : सरकारले होटल तथा रेस्टुरेन्टलाई कोरोनाकालको विद्युत््को डिमान्ड शुल्क मिनाहा गरेको छ। सरकारका प्रवक्ता एवं सञ्चार तथा सूचना प्रविधिमन्त्री पार्वत गुरुङले यससम्बन्धी मन्त्रिपरिषद्को फागुन २० गतेको निर्णय आइतबार सार्वजनिक गरेका हुन्। कोभिड१९ बाट अति प्रभावितको सूचीमा रहेका होटल तथा रेस्टुरेन्टलाई विद्युत् खपत गरे पनि नगरे पनि तिर्नुपर्ने न्यूनतम शुल्क मिनाहा तथा छुट दिने निर्णय भएको मन्त्री गुरुङले बताए। यो सुविधा होटल उद्योगका रूपमा दर्ता भई सञ्चालनमा रहेका, नियमित नवीकरण भएका र कर विवरण पेस गरेकाको हकमा लागू हुनेछ। उद्योगका रूपमा दर्ता भन्ने सर्तका कारण साना रेस्टुरेन्ट भने यो सुविधाबाट लाभान्वित नहुने देखिन्छ। सरकारको निर्णयअनुसार लकडाउन सुरु भएको ०७६ चैत ११ गतेदेखि भदौसम्मको विद्युत् डिमान्ड शुल्क शतप्रतिशत छुट दिइनेछ। यस्तै, असोज १ गतेदेखि माघसम्मको तिर्नुपर्ने डिमान्ड शुल्कमा ५० प्रतिशत छुट दिने निर्णय सरकारले गरेको छ। सरकारले कोभिडबाट प्रभावित उत्पादनमूलक उद्योगको लकडाउन अवधिभरको डिमान्ड शुल्क र माग कम हुने समयको विद्युत् खपतमा ५० प्रतिशत छुट दिने निर्णय बजेटमार्फत गरेको थियो। होटल तथा रेस्टुरेन्टलाई सेवा उद्योगअन्तर्गत राखेका कारण कोभिडबाट अति प्रभावित भए पनि यो छुटबाट वञ्चित हुनुपर्ने अवस्था थियो। होटल संघ नेपाल (हान) का उपाध्यक्ष विनायक शाहले होटल व्यवसायीको निरन्तर प्रयासपछि सरकारले डिमान्ड शुल्क छुट गरेको बताए। बन्द भएको समयमा पनि तिर्नै पर्ने डिमान्ड शुल्कमा छुट हुँदा व्यवसायमा राहत हुने भएकाले सरकारको यो निर्णय स्वागतयोग्य भएको शाहको भनाइ छ। बत्ती नै नबालेको बेला सरकारलाई कसरी पैसा तिर्न सकिन्छ ?, शाहले भने। व्यवसायीले भने सरकारले छुट दिएको अवधिको शुल्क विद्युत् प्राधिकरणलाई बुझाएका थिए। अब शुल्क बुझाउँदा छुटबापतको रकम मिलान हुनेछ। सरकारले डिमान्ड शुल्क मिनाहा तथा छुट गर्दा त्यसको आर्थिक भार भने प्राधिकरणको मुनाफामा पर्न जाने देखिन्छ। यसअघि सरकारले लकडाउनको समयमा घरायसी ग्राहकलाई दिएको छुटको रकम सरकारले शोधभर्ना गर्ने भने पनि अहिलेसम्म गर्न सकेको छैन। लकडाउन खुलेपछि असोजदेखि होटल सञ्चालनमा आएका हुन्। कोभिड संक्रमणले थलिएको होटल व्यवसाय भने पूर्णरूपमा सञ्चालनमा आउन सकेको छैन। अधिकांश तारे होटल खुल्न सकेका छैनन्। खुलेका साना होटल तथा रेस्टुरेन्ट आन्तरिक पर्यटकको भरमा छन्। प्रायः होटल व्यवसायीले आधाभन्दा बढी कर्मचारी कटौती गरी आंशिक मात्र सञ्चालन गरिरहेका छन्। मुलुकमा साना, ठूला गरी करिब १० हजार होटल तथा रेस्टुरेन्ट सञ्चालित छन्।"
जेठ ३० गते स्वतन्त्र विद्यार्थी युनियनको निर्वाचन,"काठमाडौं : त्रिभुवन विश्वविद्यालयले आगामी जेठ ३० गते स्वतन्त्र विद्यार्थी युनियन (स्ववियु)को निर्वाचन गर्ने भएको छ। नेपाल विद्यार्थी सङ्घ त्रिभुवन विश्वविद्यालय समितिले स्ववियु निर्वाचनसहित पाँचबुँदे माग राखेर ४८ दिनदेखि बसेको रिले अनशन तोड्दै स्ववियु निर्वाचन गर्ने गरी त्रिवि र विद्यार्थीबीच सहमति भएको हो। त्रिविले स्ववियु निर्वाचन गर्नका लागि यही चैत २५ गते सर्वपक्षीय छलफल गर्ने भएको छ। त्रिवि र नेविसङ्घ विश्वविद्यालयबीच विगतमा भएका २३ बुँदे सम्झौतामध्ये कार्यान्वयन हुन बाँकी बुँदा यथाशीघ्र कार्यान्वयन गर्ने, कोभिड१९ का कारण ढिलो सञ्चालित परीक्षाको नतिजा यथाशीघ्र प्रकाशन गर्ने, त्रिविको शैक्षिक पात्रोलाई अनुसरण गर्न सम्बन्धित निकायलाई निर्देशन दिने सहमति भएको नेविसङ्घका पूर्वकोषाध्यक्ष शिव रिमालले जानकारी दिए। यस्तै त्रिवि समाजशास्त्र केन्द्रीय विभागको समस्या समाधान गर्ने सन्दर्भमा आवश्यक छलफल एवम् परामर्श गरी दुई महिनाभित्र रायसुझाव पेश गर्न तीन सदस्यीय समिति गठन गर्ने सहमति भएको छ। सहमतिपत्रमा त्रिविका तर्फबाट शिक्षाध्यक्ष प्रा डा शिवलाल भुसाल र नेविसङ्घ विश्वविद्यालय समितिका तर्फबाट अध्यक्ष डा श्यामकृष्ण अधिकारीले हस्ताक्षर गरेका छन्। अनशनरत विद्यार्थीलाई शिक्षाध्यक्ष प्रा डा भुसालले जुस खुवाएर अनशन तोडाएका थिए।"
"जसपा फुट्दैन, हामी एकमत भएर निर्णय गर्छौँ : मनिष सुमन","काठमाडौं : जनता समाजवादी पार्टी नेपालका नेता मनिष सुमनले पार्टी कुनैपनि हालतमा नफुट्ने दाबी गरेका छन्। उनले जनता समाजवादी पार्टीको माग पूरा भयो भने केपी ओलीसँग पनि सहकार्य हुने दाबी गरे। हामी फुट्नेवाला छैनौं। जसपा एकदुईतीन फुट्दैन्। जसपाका माग पूरा भयो भने केपी ओलीसँग पनि सहकार्य हुन्छ। रिपोर्टस क्लबको साक्षात्कारमा बोल्दै सुमनले भने, लाल आयोगको प्रतिवेदन, मुद्दा फिर्ता, संविधान संशोधन, रेशम चौधरीको बाई ईज्जत फिर्ता र नागरिकतासम्बन्धी विद्येयक संशोधनलगायत माग पूरा भयो भने गुण र दोषको आधारमा समर्थन गर्छौं। प्रदेश नम्बर २ सांसदसमेत रहेका सुमनले आफूहरुको हातमा सत्ताको साँचो आएको स्पष्ट पारे। हिजो हामीले प्रधानमन्त्री ओलीसँग भेट्न खोज्दा उहाँले भेट्न मान्नुभएको थिएन, तर आज उहाँ खासगरी फागुन २३ गतेपछि खोज्दै खोज्दै हामीकहाँ आउनुभयो। हिजो भेट्न खोज्दा उहाँले भेट्नभएन। उनले भने, फागुन २३ गतेदेखि आजसम्म उहाँसँग लगातार छलफल भइरहेको छ। उनले सत्ताको साँचो आफूहरुको हातमा आयो भनेर दम्भका साथ अर्गेल्याँई नगरेको पनि जिकिर गरे। संविधान संशोधनमा थुप्रै मुद्दा छन्। मधेश आन्दोलन ताका मुद्दा खारेज, लाल आयोगको प्रतिवेदन सार्वजनिक गर्नुपर्छ। रेशम चौधरीलगायतको रिहाई हुनुपर्छ। झुठा मुद्दा फिर्ता लिनुपर्छ। उनले भने, जसपा कुर्सीको लागि गठन भएको होईन। हामीलाई कुनै लोभलालच छैन्।"
माधव नेपाललाई एमालेले सोध्यो १० बुँदे स्पष्टीकरण : के छ पत्रमा ?,"काठमाडौं : पार्टी हित विपरित काम गरेको भन्दै नेकपा (एमाले)ले वरिष्ठ नेता माधवकुमार नेपाल, नेताहरू भीम रावल, सुरेन्द्र पाण्डे र घनश्याम भुसाललाई स्पष्टीकरण सोधेको छ। शनिबार बालुवाटारमा बसेको केन्द्रीय कमिटी बैठकको निर्णयअनुसार एमाले महासचिव ईश्वर पोखरेलले उनीहरुलाई स्पष्टीकरण सोधेका हुन्। नेकपा एकीकरण पूर्व नेपाल एमालेका वरिष्ठ नेता थिए तर अहिले पार्टीको वरिष्ठ नेता नरहेको जनाउसहित दशौं राष्ट्रिय महाधिवेशन आयोजक कमिटी सदस्यको रुपमा स्पष्टीकरण पत्र पठाइएको छ। एमालेको केन्द्रीय कमिटीको बैठकले अध्यक्ष र महाचिवबाहेक सबै पदाधिकारीलाई दशौं राष्ट्रिय महाधिवेशन आयोजक कमिटीमा रुपान्तरण गरेको थियो। नेपाललाई एमालेले १० बुँदे प्रश्नसहित तीन दिनभित्र स्पष्टीकरण पेश गर्न आग्रह गरेको छ। नेपाललाई पार्टीको नाम, झण्डा र लोगो समेतको अनाधिकृत रुपमा प्रयोग गरी पुस्तकाकारमा प्रकाशित गरेर वितरण गर्नमा अग्रसर भई पुष्पकमल दाहालको मतियार समेत भई पार्टी हित विपरित कार्य गरेको र गराउनु पर्नाको कारण के हो ? भनेर सोधिएको छ। स्पष्टीकरण पत्रमा पार्टीको विधान र निर्देशन विपरित पार्टी र जनसंगठनहरुको नाम, झण्डा र चिन्हको दुरुपयोग गरी समानान्तर संगठन निर्माण गर्ने र कथित भेलाहरु आयोजना गर्नु र पार्टीको एकता विरोधी प्रस्ताव प्रस्तुत एवम् पारित गर्नु र गराउनुको कारण के हो भन्दै प्रश्न समेत गरिएको छ। मिति २०७७ चैत ७ गते सम्पन्न नेपाल कम्युनिष्ट पार्टी (एमाले) केन्द्रीय कमिटीको बाह्रौं बैठकको निर्णय बमोजिम माथी उल्लिखित बिषयहरुमा तपाईले पार्टी विधानको धारा ४९ (क) को १, २, ३, ४, ५, ६, ७, ९, १० र १४ को उल्लंघन गरेको सप्रमाण देखिएकोले तपाईलाई पार्टी विधान बमोजिम कारवाही किन नगर्ने ? यस सम्बन्धमा माथि उल्लेखित सबै विषयहरुमा स्पष्ट पार्न तपाईलाई तीन दिनको समय दिइएको छ । नेपाललाई पठाएको स्पष्टीकरण पत्रमा भनिएको छ, तीन दिनभित्र स्पष्टीकरण सहित लिखित जवाफ प्रस्तुत नगरेमा पार्टीको विधान र नियमावली बमोजिम कारवाही हुने व्यहोरा अवगत गराईन्छ । एमालेले नेपाललाई पठाएको स्पष्टीकरण पत्रको पूर्णपाठ : २०७७ चैत ८श्री माधवकुमार नेपाल, सदस्य, दशौं राष्ट्रिय महाधिवेशन आयोजक कमिटी, नेपाल कम्युनिष्ट पार्टी (एमाले)। बिषय : स्पष्टीकरण पेश गर्नुहुन ।तपाई, माधवकुमार नेपालले हाम्रो पार्टी विधान विपरित पार्टी तथा पार्टी नेतृत्वको सरकारविरुद्ध देहाय बमोजिमका क्रियाकलापहरुमा नेतृत्व र अगुवाई के कति कारणले गर्नु भएको हो ? १ तपाईले साविक नेपाल कम्युनिष्ट पार्टी (नेकपा)को वरिष्ठ नेताको जिम्मेवारीमा रहँदाको अवस्थामा पार्टी अध्यक्ष केपी शर्मा ओलीका विरुद्धमा १९ पृष्ठ लामो अराजनीतिक, तथ्यहीन र शत्रुतापूर्ण आरोप' तयार गर्न, पार्टी विधानको व्यवस्था विपरित छापामार शैलीमा तत्कालीन पार्टी सचिवालयमा प्रस्तुत गर्न र त्यसलाई पार्टीको नाम, झण्डा र लोगो समेतको अनाधिकृत रुपमा प्रयोग गरी पुस्तकाकारमा प्रकाशित गरेर वितरण गर्नमा अग्रसर भई पुष्पकमल दाहालको मतियार समेत भई पार्टी हित विपरित कार्य गरेको र गराउनु पर्नाको कारण के हो ? २ नेपाल कम्युनिष्ट पार्टी (नेकपा) को विधान विपरित सडक तथा अनाधिकृत स्थानमा बसी अनाधिकृत र कानुन विपरित पार्टी अध्यक्ष केपी शर्मा ओलीलाई पार्टी अध्यक्ष र साधारण सदस्य समेतबाट केकुन आधारमा सडकबाटै कथित निश्कासनको निर्णय गर्नु गराउनु भएको हो ? ३ निर्वाचन आयोगमा पार्टी विधान र हित विपरित पटकपटक तपाई र तपाई समेत भई विभिन्न प्रकारका निवेदनहरु केकति कारणले गर्नु गराउनु भएको हो ? ४ पार्टी फुटाउने उद्देश्यले पार्टीको नाम, चिन्ह र झण्डासमेत कुनै एउटा समूह वा गुटले मात्र प्रयोग गर्ने गराउने उद्देश्यका साथ विभिन्न कथित निवेदन लिई निर्वाचन आयोगमा पटकपटक किन जानुभएको हो ? र, पार्टी फुटाउँदा केकुन उद्देश्य हासिल हुने हो ? ५ पार्टी अध्यक्ष र महासचिवद्वारा मिति २०७७ चैत्र ३ गते गरिएको मौखिक तथा लिखित निर्देशनको अवज्ञा गरी पार्टीको नाम, चिन्ह र झण्डाको दुरुपयोग गरी मिति २०७७ चैत्र ४ र ५ गते कथित राष्ट्रिय भेला गरेको, विभिन्न अन्य भेलाहरु निरन्तर गरिरहेको, विभिन्न पार्टी कमिटी तथा भातृसंगठनहरुको भेला गरी अनाधिकृत रुपले विभिन्न कार्य गरीगराई पार्टी फुटाउन नेतृत्व र अगुवाई किन गर्नुभएको हो ? ६ तपाईले आफ्नै पार्टी अध्यक्ष कमरेड केपी शर्मा ओलीले नेतृत्व गरेको लोकप्रिय सरकारका विरुद्ध संसद, सञ्चारमाध्यम र सडकबाट निरन्तर विरोध गरेको र आफ्नै सरकारका विरुद्ध आफ्नो दलका नेता एवम् प्रधानमन्त्रीलाई थाहै नदिई छापामार शैलीमा अविश्वासको प्रस्ताव तयार गरेको, प्रतिनिधिसभाका कतिपय माननीय सदस्यहरुलाई भ्रम तथा प्रलोभनमा पारी हस्ताक्षर गराएको र कतिपय माननीय सदस्यहरुको फर्जी हस्ताक्षर समेत गरी मिति २०७७ पुस ५ गते संसद सचिवालयमा अविश्वासको प्रस्ताव दर्ता गर्ने प्रयास गरेको जस्तो गर्नै नहुने अत्यन्तै हानिकारक र अनुशासनहीन काम किन गर्नुभयो ? ७ सम्मानीत सर्वोच्च अदालतको मिति २०७७ फागुन २३ गतेको फैसला पछि नेपाल कम्युनिष्ट पार्टी (एमाले)को केन्द्रीय कमिटीका दशौं, एघारौं र बाह्रौं बैठक र संसदीय दलका बैठकहरुमा समेत उपस्थित हुनुको साटो पार्टीको विधान र निर्देशन विपरित पार्टी र जनसंगठनहरुको नाम, झण्डा र चिन्हको दुरुपयोग गरी समानान्तर संगठन निर्माण गर्ने र कथित राष्ट्रिय कार्यकर्ता भेला तथा विभिन्न नामका कथित भेलाहरु आयोजना गर्नु र पार्टी र पार्टीको एकता विरोधी प्रस्ताव प्रस्तुत एवम् पारित गर्नु र गराउनुको कारण के हो ? ८ विपक्षी राजनीतिक दलहरुसँग गठबन्धन गरी आफ्नो पार्टीको अध्यक्ष एवम् दलका नेता केपी शर्मा ओली नेतृत्वको सरकार गिराउन र अन्य राजनीतिक पार्टीका नेताहरुलाई प्रधानमन्त्री बनाउन षडयन्त्र गर्नुको कारण के हो ? ९ माधव नेपालहरु सके नेकपा (एमाले) कब्जा गरेर, नसके विद्रोह गरेर नेकपा (माओवादी केन्द्र) सँग एकता गर्न आउनुहुन्छ भन्ने पुष्पकमल दाहालका सार्वजनिक भनाईहरुप्रति तपाईको मौन समर्थन रहनुको रहस्य वा कारण के हो ? यसबीचमा पनि पुष्पकमल दाहालसँगको निरन्तर भेटघाट जारी रहनुको अर्थ केहो ? १० माथि उल्लेखित क्रियाकलापहरुका साथै तपाईले पार्टी हित विपरित पार्टीको बैधानिक व्यवस्था र कार्यक्रमको विपक्षमा सार्वजनिक क्रियाकलाप गरेको, पार्टी विधान तथा निर्णय विपरित गुटबन्दी तथा षड्यन्त्र गरेको, पार्टी निर्णय बारम्बार उल्लंघन गरेको, पार्टी प्रतिको निष्ठा र विश्वास नरहने गरी भ्रम फैलाई स्वयं पार्टी प्रतिको निष्ठा र विश्वासबाट च्युत भएको, पार्टीको प्रतिष्ठा र मर्यादामा आँच आउने गरी निरन्तर विभिन्न क्रियाकलापहरु सञ्चालन गरेगराएको, पार्टी कमिटीको गोपनियता भंग गरेगराएको, पार्टीद्वारा सञ्चालित आन्दोलनको विपक्षमा रहेको वा विपक्षीसँग साँठगाँठ गरेगराएको, केन्द्रीय जनप्रतिनिधि संस्थालगायत पार्टीले पठाएको जिम्मेवारीमा रहँदा पार्टी निर्णय र निर्देशन विपरित विभिन्न कार्यहरु निरन्तर गरिरहेकोगराइरहेको र यस्ता अवाञ्छित क्रियाकलापहरुमा पार्टीका जिम्मेवार व्यक्तिहरुलाई सम्मिलित गराएकोउक्साएको, अवाञ्छित तत्वसँग साँठगाँठ गरी राष्ट्रहीत विपरित काम गरेगराएको, पार्टीको विधान र नियमावलीमा पार्टी सदस्य वा पार्टी कमिटीहरुले पालना गर्नुपर्ने भनि उल्लेखित कर्तव्यको उल्लंघन गरेगराएको समेत प्रष्ट देखिएकोले यस्तो क्रियाकलाप निरन्तर गरीगराई पार्टी हित विपरित, पार्टीको एकता, अक्षुण्णता र अग्रगामी कार्यको विरुद्ध, पार्टीले राष्ट्रहीत तथा जनहीतका लागि गरिरहेको र गर्नुपर्ने कार्यलाई रोक्ने र पार्टी जीवन तथा समग्र पार्टीमाथि नै आँच आउने गरी पार्टीलाई विभाजनको दिशामा लान यस्ता विभिन्न अनुचित क्रियाकलापहरु गरेगराएको देखिएकोले त्यस्ता विभिन्न क्रियाकलापहरु केकतिकारणले निरन्तर गर्नु गराउनु भएको हो ? मिति २०७७ चैत ७ गते सम्पन्न नेपाल कम्युनिष्ट पार्टी (एमाले) केन्द्रीय कमिटीको बाह्रौं बैठकको निर्णय बमोजिम माथी उल्लिखित बिषयहरुमा तपाईले पार्टी विधानको धारा ४९ (क) को १, २, ३, ४, ५, ६, ७, ९, १० र १४ को उल्लंघन गरेको सप्रमाण देखिएकोले तपाईलाई पार्टी विधान बमोजिम कारवाही किन नगर्ने ? यस सम्बन्धमा माथि उल्लेखित सबै विषयहरुमा स्पष्ट पार्न तपाईलाई तीन दिनको समय दिईएको छ । तीन दिनभित्र स्पष्टीकरण सहित लिखित जवाफ प्रस्तुत नगरेमा पार्टीको विधान र नियमावली बमोजिम कारवाही हुने व्यहोरा अवगत गराईन्छ ।  ईश्वर पोखरेल महासचिव"
ऊर्जा व्यापारका लागि त्रिदेशीय सहयोग सुदृढीकरण गर्न राष्ट्रपति भण्डारीको आग्रह,"ढाका : बङ्गलादेशको राजकीय भ्रमणमा रहेकी राष्ट्रपति विद्यादेवी भण्डारीले ऊर्जा व्यापारका लागि नेपाल, बङ्गलादेश र भारतबीचको त्रिपक्षीय सहयोगलाई सुदृढ पार्नु आवश्यक भएको बताएकी छन्। बङ्गलादेशका राष्ट्रपिता बङ्गबन्धु शेख मुजिबुर रहमानको जन्मशतवार्षिकीका अवसरमा ढाकास्थित नेशनल परेड स्क्वायरमा आयोजित नेपालबङ्गलादेश सम्बन्ध र बङ्गबन्धुको जन्म शतवार्षिकी विषयमा विशिष्ट अतिथिका रुपमा सम्बोधन गर्दै राष्ट्रपति भण्डारीले विकासको आवश्यकता परिपूर्ति गर्न नेपालको जलविद्युत् र बङ्गलादेशको प्राकृतिक ग्यास महत्वपूर्ण साधन बन्ने सक्ने बताइन्। दुवै देशले यसअघि नै ऊर्जा सहयोगसम्बन्धी समझदारीपत्रमा हस्ताक्षर गरिसकेकाले व्यापार, पारवहन, ऊर्जा, सम्पर्क सञ्जाल, पर्यटन, शिक्षा, संस्कृति एवं जनस्तरको सम्बन्ध अभिवृद्धि गरी आपसी सहकार्य र सहयोगलाई विस्तार गर्न राष्ट्रपतिले आह्वान गरिन्। राष्ट्रपति भण्डारीले व्यापार अड्चनको निवारण, पूर्वाधारको विकास एवं सहज बजार पहुँचले व्यापार सम्बन्धलाई उल्लेख्य रुपमा बढाउन सक्ने जनाउँदै दुवै देशलाई लाभदायी हुने गरी व्यापार घाटा न्यूनीकरण गर्दै लैजानुपर्नेमा जोड दिइन्। बहुपक्षीय मञ्चहरुमा आपसी समर्थन र सहयोगका माध्यमबाट हाम्रा दुई मुलुकका समान हितहरु प्रवद्र्धन गर्नका लागि पनि हामी उत्तिकै सक्रियतापूर्वक लागिरहेका छौँ, राष्ट्रपति भण्डारीले भनिन्, सम्पर्क सञ्जाल विस्तार गर्न काठमाडौँढाका खण्डमा उडानहरु थप्न र बङ्गलादेशको शइदपुर र नेपालको विराटनगरजस्ता ठूला शहरबीच हवाई सम्पर्क स्थापना गर्न सकिन्छ। भारत र बङ्गलादेशसँग नेपालका नदीहरुको आबद्धताबाट जलमार्ग विकास गर्न सहयोग पुग्ने जनाउँदै उनले सडकमार्गको स्तरोन्नति र रेलमार्गको विकास एवं तिनको आबद्धताले पनि यस प्रक्रियामा अर्थपूर्ण योगदान दिन सक्ने बताइन्। उनले बङ्गलादेशको रोहनपुरमा सामान भण्डारण गरी रेल पारवहनद्वारा द्विपक्षीय व्यापार प्रवद्र्धन गर्ने समझदारी प्रक्रिया अगाडि बढेकामा खुशी व्यक्त गरिन्। दुवै देशको प्राकृतिक सौन्दर्य, ऐतिहासिक तथा पुरातात्विक क्षेत्र एवं सांस्कृतिक सम्पदाको सम्पन्नताका कारण नेपाल र बङ्गलादेशले पर्यटन क्षेत्रमा आपसी सहयोग विस्तार गरी लाभ लिन सक्ने बताउँदै राष्ट्रपति भण्डारीले बङ्गलादेशी पर्यटकले नेपालका हिमाल, हराभरा उपत्यका, अपार जैविक विविधता र महत्वपूर्ण ऐतिहासिक, पुरातात्विक तथा सांस्कृतिक क्षेत्रको भ्रमणबाट लाभ लिन सक्ने जनाइन्। नेपाली पर्यटकले बङ्गलादेशका सुन्दर समुद्री तट, सदाबहार समुद्री वनस्पतिका सुन्दर वन र सांस्कृतिक एवं ऐतिहासिक क्षेत्रको भ्रमण गर्न सक्ने उनले बताइन्। बङ्गलादेशका राष्ट्रपिता बंगबन्धु शेख मुजिबुर रहमानको जन्म शतवार्षिकीका अवसरमा राष्ट्रपति विद्यादेवी भण्डारी र बंगलादेशका राष्ट्रपति मोहम्मद अब्दुल उपस्थिति विशेष समारोहमा कला प्रस्तुत गर्दै नेपाली कलाकार । तस्बिर : रासस राष्ट्रपति भण्डारीले बङ्गबन्धुको सोनार बंगाल को परिकल्पनानुसार बङ्गलादेशले द्रुत गतिका विकास गरिरहेको थापा पाउँदा खुशी व्यक्त गर्दै नेपाल सरकारले पनि आफ्ना सम्पूर्ण प्रयास समृद्ध नेपाल, सुखी नेपाली को राष्ट्रिय आकाङ्क्षा पूरा गर्न केन्द्रित गरिरहेको र नेपालले छिट्टै मध्यम आय भएको मुलुकका रुपमा आफूलाई स्तरोन्नति गराउने अवगत गराइन्। उनले लामो समयदेखि नेपाल र बङ्गलादेशबीच निकट, मैत्रीपूर्ण र सहयोगात्मक सम्बन्ध रहिआएको पनि उल्लेख गरिन्। कार्यक्रममा बङ्गलादेशका राष्ट्रपति मोहम्मद अब्दुल हमिदले राष्ट्रपति बङ्गबन्धुको जन्मशतवार्षिकीको गत वर्ष भिडियो सन्देशका माध्यमबाट उद्घाटन समारोहलाई शुभकामना दिएकोमा राष्ट्रपति भण्डारीप्रति आभार व्यक्त गर्दै बङ्गलादेश स्वतन्त्रताको आन्दोलनमा नेपाली नेता र जनताले नैतिक सहयोग तथा हतियारसमेत दिएको स्मरण गरे। बङ्गलादेशका प्रधानमन्त्री शेख हसिनाले नेपाल र बङ्गलादेश दुवैले मध्यम आय भएको मुलुकमा एकैसाथ स्तरोन्नति गर्न लागेकामा खुशी व्यक्त गर्दै आफ्नो देशको स्वतन्त्रताको आन्दोलनमा भएको नेपालको सद्भावप्रति धन्यवाद व्यक्त गरिन्। बङ्गलादेश स्वतन्त्र मुलुक भएपछि मान्यता दिनेमध्ये नेपाल एक अग्रणी मुलुक भएकाले पनि आफूहरु नेपालप्रति सँधै ऋणी रहेको उनको भनाइ थियो। समारोहमा बङ्गाली र नेपाली कलाकार टोलीबाट सांस्कृतिक प्रस्तुति गरिएको थियो। कार्यक्रममा राष्ट्रपति भण्डारीकी सुपुत्री उषाकिरण भण्डारी, परराष्ट्रमन्त्री प्रदीपकुमार ज्ञवाली, बङ्गलादेशका विदेशमन्त्री डा एके अब्दुल मोमेन, बङ्गलादेशका लागि नेपाली राजदूत डा वंशीधर मिश्रलगायत भ्रमण दलका सदस्यको सहभागिता थियो। यसअघि राष्ट्रपति भण्डारीसँग ढाकास्थित होटेल कन्टिनेन्टलमा बङ्गलादेशका प्रधानमन्त्री हसिनाले शिष्टाचार भेटवार्ता गरेकी थिइन्। आजै यहाँका विदेशमन्त्री डा अब्दुलले राष्ट्रपतिसँग अलग्गै शिष्टाचार भेटवार्ता गरेका थिए। राष्ट्रपति भण्डारी राष्ट्रिय ध्वजावाहक नेपाल वायु सेवा निगम (नेपाल एयरलाइन्स) को विशेष विमानबाट आज बिहान यहाँ आइपुगेकी हुन्। यहाँ आएकी राष्ट्रपति भण्डारीलाई बङ्गलादेशका राष्ट्रपति हमिदले विमानस्थलमा स्वागत गरेका थिए। प्रकाश सिलवाल, रासस"
कांग्रेसको नेतृत्वमा सरकार बन्ने परिस्थिति अझै बनेको छैन',"काठमाडौं : नेपाली कांग्रेसका नेता रमेश लेखकले कांग्रेसकै नेतृत्वमा सरकार बन्ने परिस्थिति सुनिश्चित नभएको बताएका छन्। पार्टी कार्यालय सानेपामा सोमबार भएको पदाधिकारी र पूर्व पदाधिकारीको बैठकपछि पत्रकारलाई जानकारी दिँदै उनले अझै परिस्थिति सुनिश्चित र परिपक्क नभएकाले कांग्रेसले सरकार बन्न नसक्ने धारणा राखे। उनले पदाधिकारी बैठकमा नयाँ सरकार गठनबारे छलफल नभएको संकेत गरे। नेपाली कांग्रेसले वैकल्पिक सरकार दिने आवश्यकता पर्यो भने दिन्छौं भनेकै छौं। अहिले परिस्थिति सुनिश्चित र अवस्था परिपक्व भइसकेको छैन। लेखकले भने सरकार बनाउन परिस्थिति सुनिश्चित हुनुपर्छ, अवस्था परिपक्व हुनुपर्छ। बैठकमा क्रियाशील सदस्यबारे छलफल भएको उनले बताए। उनले महाधिवेशनका लागि नामावली संकलन र वितरणमा ढिलाइ भएको बताए। कांग्रेस अग्रसर नहुँदा राजनीतिक संक्रमण झन् गहिरिँदै गएको र ओली सरकारको स्वेच्छारिता बढ्दै गएको भन्दै संस्थापन इतरका नेताहरूले पनि सरकार नेतृत्व लिनका लागि अग्रसर हुन देउवालाई आग्रह गरिरहेका छन्। प्रधानमन्त्री केपी ओलीप्रति व्यक्तिगत रुपमा पहिलेदेखि नै अलि नरम देखिएका पार्टी सभापति देउवा नयाँ गठबन्धन निर्माणमा अग्रसर नदेखिएको भन्दै सक्रिय भूमिका निर्वाह गर्न पार्टीभित्रैबाट दबाब दिँदा पनि उनी मौन भूमिकामा छन्। ओलीलाई हटाउनेतिर भन्दा चुनावतिर देउवाको जोड देखिएको छ। बोहराटारको रणनीतिअनुसार देउवा सत्ता साक्षेदारीमा छलफल चलाएर निर्णय लिने मुडमा छैनन्। प्रधानमन्त्री केपी ओलीको विकल्प खोज्न अग्रसर हुनुपर्ने भनेर पार्टीभित्रैबाट देउवमाथि दबाब भइरहेका बेला बोलाइएको यो बैठकलाई अर्थपूर्ण रुपमा हेरिएको छ। आइतबार वरिष्ठ नेता रामचन्द्र पौडेललगायत असन्तुष्ट पक्षका नेताहरू पौडेल निवास बालुवाटारमा बसेर छलफल गरेका थिए। ओलीको विकल्प खोज्न देउवा सक्रिय नदेखिएपछि त्यसका लागि दबाद दिने रणनीतिअनुसार यो बैठक बोलाइएको थियो। बैठकमा महामन्त्री डा शशांक कोइराला, पूर्वमहामन्त्री प्रकाशमान सिंह, नेताहरू अर्जुननरसिंह केसी, डारामशरण महत, कोषाध्यक्ष सीतादेवी यादव,डामिनेन्द्र रिजाललगायतको सहभागिता थियो।"
सानेपामा कांग्रेस पदाधिकारी बैठक : बोहराटारको रणनीतिअनुसार निर्णय लिन देउवा तयार होलान् त ?,"काठमाडौं : कांग्रेस पदाधिकारीको बैठक सोमबार अपरान्ह बस्दैछ। पार्टी सभापति तथा पूर्वप्रधानमन्त्री शेरबहादुर देउवाले बोलाएको बैठकमा राजनीतिक संक्रमण, सत्ता साझेदारी र आगामी महाधिवेशनलगायतका विषयमा छलफल हुनेछ। प्रधानमन्त्री केपी ओलीको विकल्प खोज्न अग्रसर हुनुपर्ने भनेर पार्टीभित्रैबाट देउवमाथि दबाब भइरहेका बेला बोलाइएको यो बैठकलाई अर्थपूर्ण रुपमा हेरिएको छ। सोमबार दिउँसो २ बजे पार्टी केन्द्रीय कार्यालय सानेपामा बस्ने बैठकमा पदाधिकारीसहित वरिष्ठ नेताहरू सहभागी हुनेछन्। पार्टी प्रवक्ता विश्वप्रकाश शर्माले महाधिवेशनको तयारीलगायतका आन्तरिक विषयमा छलफल हुने बताए। अन्नपूर्ण अनलाइनसँग प्रवक्ता शर्माले भने, 'आज बैठको खास एजेन्डा सत्ता साझेदारी होइन। बसेपछि समसामयिक विषयमा कुराकानी हुनु स्वभाविक हो।' आइतबार वरिष्ठ नेता रामचन्द्र पौडेललगायत असन्तुष्ट पक्षका नेताहरू पौडेल निवास बालुवाटारमा बसेर छलफल गरेका थिए। ओलीको विकल्प खोज्न देउवा सक्रिय नदेखिएपछि त्यसका लागि दबाद दिने रणनीतिअनुसार यो बैठक बोलाइएको थियो। बैठकमा महामन्त्री डा शशांक कोइराला, पूर्वमहामन्त्री प्रकाशमान सिंह, नेताहरू अर्जुननरसिंह केसी, डारामशरण महत, कोषाध्यक्ष सीतादेवी यादव,डामिनेन्द्र रिजाललगायतको सहभागिता थियो। कांग्रेस अग्रसर नहुँदा राजनीतिक संक्रमण झन् गहिरिँदै गएको र ओली सरकारको स्वेच्छारिता बढ्दै गएको भन्दै संस्थापन इतरका नेताहरूले पनि सरकार नेतृत्व लिनका लागि अग्रसर हुन देउवालाई आग्रह गरिरहेका छन् । प्रधानमन्त्री केपी ओलीप्रति व्यक्तिगत रुपमा पहिलेदेखि नै अलि नरम देखिएका पार्टी सभापति देउवा नयाँ गठबन्धन निर्माणमा अग्रसर नदेखिएको भन्दै सक्रिय भूमिका निर्वाह गर्न पार्टीभित्रैबाट दबाब दिँदा पनि उनी मौन भूमिकामा छन्। ओलीलाई हटाउनेतिर भन्दा चुनावतिर देउवाको जोड देखिएको छ। बोहराटारको रणनीतिअनुसार देउवा सत्ता साक्षेदारीमा छलफल चलाएर निर्णय लिने मुडमा छैनन्। कांग्रेस प्रवक्ता शर्माले उपयुक्त समयमा उपयुक्त निर्णय लिने बताए। उनी भन्छन्, 'सत्ता साझेदारीमा कांग्रेसले हतार गर्नुपर्ने विषय केही छैन। पहिले जसपा तथा माओवादी केन्द्रबाट स्पस्ट निर्णय आइसकेपछि कांग्रेसले आफ्नो भूमिका निर्वाह गर्छ।' कांग्रेसका वरिष्ठ नेता पौडेल, महामन्त्री सशांक कोइराला, कृष्ण सिटौला, प्रकाशमान सिंह लगायतका नेताहरू ओलीको विकल्प खोज्न ढिला भइसकेको नेतृत्व लिन देउवालाई दबाब दिन थालेका छन्। गत शुक्रबार मात्रै महामन्त्री कोइरालाले केही दिनभित्रै जसपा र माओवादी केन्द्रसँग मिलेर ओलीलाई हटाउन कांग्रेसले अविश्वास प्रस्ताव ल्याउने बताएका थिए। तर त्यसका लागि अन्य दलसँग निर्णायक छलफल र ठोस् गृहकार्य केही भएको छैन। फागुन २८ गते देउवा निवासमा बसेको कांग्रेस पदाधिकारी बैठकले कांग्रेसको सहभागिता र सक्रियताबिना नयाँ सरकार बन्न नसक्ने र संक्रमण झन् लम्बिने विश्लेषण गर्दै सरकारको नेतृत्व लिन अग्रसर हुन देउवालाई ग्रिनसिग्नल दिएको थियो। त्यसपछि पनि देउवा खासै तातेका छैनन्। उनी अझै पनि 'पर्ख र हेर'को रणनीतिमा छन्। जनता समाजवादी पार्टी र माओवादी केन्द्रले नयाँ सरकार निर्माणमा कांग्रेसको बेवास्ताले गर्दा आफूहरूले ठोस् निर्णय लिन सकेका बताएका छन्। तर कांग्रेस संस्थापनका नेताहरू भने जसपाले सत्ता साझेदारीबारे स्पस्ट निर्णय नगर्दा सम्म कांग्रेस अग्रसर हुनुको अर्थ नहुने बताउँदै आएका छन्। संसदको अंक गणितमा जसपा निर्णायक भूमिकामा रहे पनि अहिलेसम्म उसले आफ्नो पोजिसन स्पस्ट गरेको छैन। माओवादी केन्द्रले पनि अहिलेसम्म समर्थन फिर्ता लिने निर्णय गरेको छैन। ओली पक्ष र विपक्षी गठबन्धन दुवैतिर वार्ता जारी राखे पनि जसपाले संस्थागत रुपमा निर्णय नलिँदा राजनीतिको कोर्स अल्झिएको छ। सर्वोच्चको पछिल्लो फैसलापछि संकटमा परेका ओलीलाई अविश्वास प्रस्ताव ल्याएर हटाउनेतिर कांग्रेसले संस्थागत रुपमा कुनै अग्रसरता देखाएको छैन। सर्वोच्चको फैसलापछि अब संसदको संरचना त्रिशंकु बनेको छ। बहुमत प्राप्त कुनै पनि दल यतिबेला संसदमा छैन। जसले बहुमत जुटाउँछ, उही प्रधानमन्त्री हुने अवस्था छ।संविधानको धारा ७६ (१) मा प्रतिनिधिसभामा बहुमत प्राप्त संसदीय दलको नेतालाई प्रधानमन्त्री नियुक्त गर्ने र निजका अध्यक्षतामा मन्त्रिपरिषद्को गठन हुने व्यवस्था छ । अब त्यो हैसियत समाप्त भएको छ। सर्वोच्चको फैसलाअनुसार हैसियत अब संविधानको धारा ७६ (२) को प्रधानमन्त्रीका रुपमा कायम भएको छ। माओवादी केन्द्रले विश्वासको मत फिर्ता लिनसाथ उनी अल्पमतमा पर्नेछन्। २ सय ७५ सदस्यीय प्रतिनिधिसभामा प्रधानमन्त्री बन्न १ सय ३८ सांसदको समर्थन चाहिन्छ। संसदमा तत्लकालिन एमालेका १२०, कांग्रेसका ६३, माओवादी केन्द्रका ५३, जसपाका ३४ सांसद छन्।"
राष्ट्रपति भण्डारी र बङ्गलादेशी प्रधानमन्त्री हसिनाबीच भेटवार्ता,"ढाका : बङ्गलादेशको राजकीय भ्रमणमा रहेकी राष्ट्रपति विद्यादेवी भण्डारीसँग सोमबार राजधानी ढाकास्थित होटेल कन्टिनेन्टलमा बङ्गलादेशका प्रधानमन्त्री शेख हसिनाले शिष्टाचार भेटवार्ता गरेकी छन्। परराष्ट्रमन्त्री प्रदीपकुमार ज्ञवाली र बङ्गलादेशका लागि नेपाली राजदूत डा वंशीधर मिश्र, बङ्गलादेशका विदेशमन्त्री डा एके अब्दुल मोमेनसहित दुवै देशका उच्चस्तरीय प्रतिनिधि सहभागी भेटवार्ता भएको हो। भेटमा दुई देशबीचको आपसी सम्बन्ध, पारस्परिक सहयोग र सहकार्यका विषयमा कुराकानी भएको छ। आजै यहाँका विदेशमन्त्री डा मोमेनले राष्ट्रपति भण्डारीसँग अलग्गै शिष्टाचार भेटवार्ता गरेका थिए। राष्ट्रपति विद्यादेवी भण्डारीसँँग ढाकास्थित होटेल कन्टिनेन्टलमा शिष्टाचार भेटवार्ता गर्दै बङ्गलादेशका विदेशमन्त्री डा एके अब्दुल मोमेन । बङ्गलादेशका राष्ट्रपिता शेख मुजिबुर रहमानको जन्मशताब्दीका अवसरमा आयोजित विशेष समारोहमा बङ्गलादेशी राष्ट्रपति मोहम्मद अब्दुल हमिदको मैत्रीपूर्ण निमन्त्रणामा राष्ट्रपति भण्डारी आज यहाँ आइपुगेकी हुन्। राष्ट्रिय ध्वजावाहक नेपाल वायुसेवा निगम (नेपाल एयरलाइन्स) को विशेष विमानबाट यहाँ आइपुगेकी राष्ट्रपति भण्डारीलाई बङ्गलादेशका राष्ट्रपति हमिदले ढाकास्थित हजरत सहजलाल अन्तरराष्ट्रिय विमानस्थलमा स्वागत गरेका थिए। राष्ट्रपति भण्डारी आजै बङ्गलादेशका राष्ट्रपति हमिदसँग द्विपक्षीय भेटवार्ता गर्नेछिन् भने द्विपक्षीय सम्झौता समारोहमा सहभागी हुनेछिन्। दुई देशबीच पर्यटन, कृषि र संस्कृतिका क्षेत्रमा आपसी सम्झौता हुने तयारी छ। राष्ट्रपतिको भ्रमण दलमा राष्ट्रपतिकी सुपुत्री उषाकिरण भण्डारी, परराष्ट्रमन्त्री ज्ञवालीलगायत उच्च सरकारी अधिकारी सम्मिलित हुनुहुन्छ। भ्रमण टोलीमा १९ कलाकर्मी र तीन सञ्चारकर्मीसहित ५४ जना सदस्य छन्।"
घनश्याम भुसाललाई एमालेले सोध्यो चार बुँदे स्पष्टीकरण : के छ पत्रमा ?,"काठमाडौं : पार्टी हित विपरित काम गरेको भन्दै नेकपा (एमाले)ले वरिष्ठ नेता माधवकुमार नेपाल, नेताहरू भीम रावल, सुरेन्द्र पाण्डे र घनश्याम भुसाललाई स्पष्टीकरण सोधेको छ। शनिबार बालुवाटारमा बसेको केन्द्रीय कमिटी बैठकको निर्णयअनुसार एमाले महासचिव ईश्वर पोखरेलले उनीहरुलाई स्पष्टीकरण सोधेका हुन्। नेकपा एकीकरण पूर्व भुसाल एमालेको उपमहासचिव थिए तर अहिले पार्टीको उपमहासचिव नरहेको जनाउसहित दशौं राष्ट्रिय महाधिवेशन आयोजक कमिटीको सदस्यको रुपमा स्पष्टीकरण पत्र पठाइएको छ। एमालेको केन्द्रीय कमिटीको बैठकले अध्यक्ष र महाचिवबाहेक सबै पदाधिकारीलाई दशौं राष्ट्रिय महाधिवेशन आयोजक कमिटीमा रुपान्तरण गरेको थियो। भुसाललाई एमालेले चार बुँदे प्रश्नसहित स्पष्टीकरण मागेको छ। भुसालले पार्टी हितविपरीत पार्टीको वैधानिक व्यवस्था र कार्यक्रमको विपक्षमा सार्वजनिक क्रियाकलाप गरेको पार्टी विधान तथा निर्णयविपरीत गुटबन्धी तथा षडयन्त्र गरेको, पार्टी निर्णय बारम्बार उल्लंघन गरेको आरोप लगाइएको छ। मिति २०७७ चैत ७ गते सम्पन्न नेपाल कम्युनिष्ट पार्टी (एमाले) केन्द्रीय कमिटीको बाहौं बैठकको निर्णय बमोजिम माथि उल्लेखित विषयहरूमा तपाईंले पार्टी विधानको ४९ (क) को १, २, ३, १० र १४ को उल्लंघन गरेको सप्रमाण देखिएकोले तपाईंलाई पार्टी विधान बमोजिम कारबाही किन नगर्ने ? यस सम्बन्धमा माथि उल्लेखित सबै विषयहरूमा स्पष्ट पार्न तपाईंलाई तीन दिनको समय दिइएको छ। भुसाललाई पठाएको स्पष्टीकरण पत्रमा भनिएको छ, तीन दिनभित्र स्पष्टीकरणसहित लिखित जवाफ प्रस्तुत नगरेमा पार्टीको विधान र नियमावली बमोजिम कारबाही हुने व्यहोरा अवगत गराइन्छ। एमाले महासचिव पोखरेलले भुसाललाई पठाएको स्पष्टीकरण पत्र: श्री घनश्याम भुसाल, सदस्य, दशौं राष्ट्रिय महाधिवेशन आयोजक कमिटी, नेपाल कम्युनिष्ट पार्टी (एमाले) विषय : स्पष्टीकरण पेश गर्नु हुन। तपाईं, घनश्याम भुसालले हामो पार्टी विधानविपरीत पार्टी तथा पार्टी नेतृत्वको सरकारविरूद्ध देहाय बमोजिमका क्रियाकलापहरूमा नेतृत्व र अगुवाई के कति कारणले गर्नु भएको हो ? १ तपाईंले साविक नेपाल कम्युनिष्ट पार्टी (नेकपा) को स्थायी कमिटी सदस्यको जिम्मेवारीमा रहँदाको अवस्थामा पार्टी अध्यक्ष केपी शर्मा ओलीका विरूद्धमा '१९ पृष्ठ लामो अराजनीतिक, तथ्यहीन र शत्रूतापूर्ण आरोप तयार गर्न, पार्टी विधानको व्यवस्थाविपरीत छापामार शैलीमा तत्कालीन पार्टी सचिवालयमा प्रस्तुत गर्न र त्यसलाई पार्टीको नाम, झण्डा र लोगो समेतको अनधिकृत रूपमा प्रयोग गरी पुस्तकाकारमा प्रकाशित गरेर वितरण गर्नमा अग्रसर भई पुष्पकमल दाहालको मतियार समेत भई पार्टी हितविपरीत कार्य गरेको र गराउनु पर्नाको कारण के हो ? २ पार्टी अध्यक्ष र महासचिवद्वारा मिति २०७७ चैत ३ गते गरिएको मौखिक तथा लिखित निर्देशनको अवज्ञा गरी पार्टीको नाम, चिन्ह र झण्डाको दुरूपयोग गरी मिति २०७७ चैत ४ र ५ गते कथित राष्ट्रिय भेला गर्न अग्रसरता लिएको, पार्टी कमिटी तथा भातृसंगठनहरूको कथित विभिन्न भेलाहरू गरी समानान्तर संगठन निर्माण गर्दै पार्टी फुटाउने काममा अगुवाइ किन गर्नुभएको हो ? ३ सम्मानीत सर्वोच्च अदालतको मिति २०७७ फागुन २३ गतेको फैसलापछि नेपाल कम्युनिष्ट पार्टी (एमाले)को केन्द्रीय कमिटीका दशौं, एघारौं र बाहौं बैठक र संसदीय दलका बैठकहरूमा समेत उपस्थित हुनुको साटो पार्टीको विधान र निर्देशनविपरीत पार्टी र जनसंगठनहरूको नाम, झण्डा र चिन्हको दुरूपयोग गरी गराई कथित राष्ट्रिय कार्यक्रम र भेला तथा विभिन्न नामका कथित भेलाहरू आयोजना गर्न अग्रसरता गरी पार्टी एकता विरोधी प्रस्ताव प्रस्तुत एवम् पारित गर्नु र गराउनुको कारण के हो? ४  माथि उल्लेखित क्रियाकलापहरूका साथै तपाईंले पार्टी हितविपरीत पार्टीको वैधानिक व्यवस्था र कार्यक्रमको विपक्षमा सार्वजनिक क्रियाकलाप गरेको पार्टी विधान तथा निर्णयविपरीत गुटबन्धी तथा षडयन्त्र गरेको, पार्टी निर्णय बारम्बार उल्लंघन गरेको, पार्टीप्रतिको निष्ठा र विश्वास नरहने गरी भ्रम फैलाई स्वयं पार्टीप्रतिको निष्ठा र विश्वासबाट च्यूत भएको, पार्टीको प्रतिष्ठा र मर्यादामा आँच आउने गरी निरन्तर विभिन्न क्रियाकलापहरू सञ्चालन गरे गराएको, पार्टी कमिटीको गोपनीयता भंग गरे गराएको, पार्टीद्वारा सञ्चालित आन्दोलनको विपक्षमा रहेको वा विपक्षीसँग साँठगाँठ गरेगराएको, केन्द्रीय जनप्रतिनिधि संस्थालगायत पार्टीले पठाएको जिम्मेवारीमा रहँदा पार्टी निर्णय र निर्देशनविपरीत विभिन्न कार्यहरू निरन्तर गरिरहेको गराइरहेको र यस्ता अवाञ्छित क्रियाकलापहरूमा पार्टीका जिम्मेवार व्यक्तिहरूलाई सम्मिलित गराएकोउक्साएको, अवान्छित तत्वसँग साँठगाँठ गरी राष्ट्रहीतविपरीत काम गरेगराएको, पार्टीको विधान र नियमावलीमा पार्टी सदस्य वा पार्टी कमिटीहरूले पालना गर्नुपर्ने भनि उल्लेखित कर्तव्यको उल्लंघन गरेगराएको समेत प्रष्ट देखिएकोले यस्तो क्रियाकलाप निरन्तर गरीगराई पार्टी हित विपरित, पार्टीको एकता, अक्षुण्णता र अग्रगामी कार्यको विरूद्ध पार्टीले राष्ट्रहीत तथा जनहीतका लागि गरिरहेको र गर्नुपर्ने कार्यलाई रोक्ने र पार्टी जीवन तथा समग्र पार्टीमाथि नै आँच आउने गरी पार्टीलाई विभाजनको दिशामा लान यस्ता विभिन्न अनुचित क्रियाकलापहरू गरेगराएको देखिएकोले त्यस्ता विभिन्न क्रियाकलापहरू के कति कारणले निरन्तर गर्नु गराउनु भएको हो ? मिति २०७७ चैत ७ गते सम्पन्न नेपाल कम्युनिष्ट पार्टी (एमाले) केन्द्रीय कमिटीको बाहौं बैठकको निर्णय बमोजिम माथि उल्लेखित विषयहरूमा तपाईंले पार्टी विधानको ४९ (क) को १, २, ३, १० र १४ को उल्लंघन गरेको सप्रमाण देखिएकोले तपाईंलाई पार्टी विधान बमोजिम कारबाही किन नगर्ने ? यस सम्बन्धमा माथि उल्लेखित सबै विषयहरूमा स्पष्ट पार्न तपाईंलाई तीन दिनको समय दिइएको छ। तीन दिनभित्र स्पष्टीकरणसहित लिखित जवाफ प्रस्तुत नगरेमा पार्टीको विधान र नियमावली बमोजिम कारबाही हुने व्यहोरा अवगत गराइन्छ।  ईश्वर पोखरेल महासचिव"
राष्ट्रपति भण्डारी ढाकामाः आजै महत्वपूर्ण भेटवार्ता,"ढाका : राष्ट्रपति विद्यादेवी भण्डारी मित्रराष्ट्र जनवादी गणतन्त्र बङ्गलादेशको राजकीय भ्रमणका सिलसिलामा सोमबार बिहान राजधानी ढाकामा आइपुगेकी छन् । बङ्गलादेशका राष्ट्रपिता शेख मुजिबुर रहमानको जन्मशताब्दी विशेष समारोहका अवसरमा बङ्गलादेशी राष्ट्रपति मोहम्मद अब्दुल हमिदका मैत्रीपूर्ण निमन्त्रणामा राष्ट्रपति भण्डारी बिहान स्थानीय समयानुसार १० बजे ढाकास्थित हजरत सहजलाल अन्तरराष्ट्रिय विमानस्थलमा आइपुगेकी हुन्। राष्ट्रिय ध्वजावाहक नेपाल वायुसेवा निगम (नेपाल एयरलाइन्स) को विशेष विमानबाट आइपुगेकी राष्ट्रपति भण्डारीलाई समकक्षी हमिदले विमानस्थलमा स्वागत गरे। राष्ट्रपति भण्डारीलाई विमानाट ओर्लेलगत्तै बङ्गलादेशका लागि नेपाली राजदूत डा वंशीधर मिश्रले पनि स्वागत गरेका थिए। राष्ट्रपति भण्डारी आजै बङ्गलादेशका राष्ट्रपति हमिदसँग द्विपक्षीय भेटवार्ता गर्नाका साथै द्विपक्षीय सम्झौता समारोहमा सहभागी हुने कार्यतालिका छ।बङ्गलादेशका प्रधानमन्त्री शेख हसिनाले पनि राष्ट्रपति भण्डारीसँग आजै शिष्टाचार भेट गर्ने कार्यक्रम छ । राष्ट्रपतिको भ्रमण दलमा राष्ट्रपतिकी सुपुत्री उषाकिरण भण्डारी, परराष्ट्रमन्त्री प्रदीपकुमार ज्ञवाली, राष्ट्रपतिका सूचना तथा सञ्चारविज्ञ टीकाप्रसाद ढकाल, नेपाल प्रज्ञाप्रतिष्ठानका कुलपति गङ्गाप्रसाद उप्रेती, राष्ट्रपतिको कार्यालयका सचिव डा हरि पौडेल, संस्कृति, पर्यटन तथा नागरिक उडड्यन मन्त्रालयका सचिव यादवप्रसाद कोइराला, परराष्ट्र मन्त्रालयका सचिव भरतराज पौडेल, उद्योग, वाणिज्य तथा आपूर्ति मन्त्रालयका सचिव दिनेश भट्टराई, राष्ट्रपतिका प्रमुख स्वकीय सचिव डा भेषराज अधिकारीलगायत छन्। यस्तै परराष्ट्र मन्त्रालयका सहसचिव यज्ञबहादुर हमाल, मन्त्रालयका शिष्टाचार महापाल डा दुर्गाबहादुर सुवेदी, राष्ट्रपतिका निजी चिकित्सक डा कैलाश भण्डारीलगायत ढाकास्थित नेपाली दूतावासका समेत गरी ५४ जना भ्रमण दलमा छन्। भ्रमण दलमा अशोकुमार राईका नेतृत्वमा सांस्कृतिक कलाकर्मीको १९ सदस्यीय टोली तथा तीन सञ्चारकर्मी पनि छन् । रासस"
राष्ट्रपतिको बंगलादेश भ्रमण आजदेखि,"काठमाडौं : राष्ट्रपति विद्यादेशी भण्डारी सोमबार बंगलादेशको दुईदिने राजकीय भ्रमणमा जाँदै छिन्। बंगलादेशका राष्ट्रपति मोहम्मद अब्दुल हमिदको मैत्रीपूर्ण निमन्त्रणामा राष्ट्रपति भण्डारी सोमबार बिहान त्यसतर्फ प्रस्थान गर्न लागेकी हुन्। राष्ट्रपति भण्डारी त्रिभुवन अन्तर्राष्ट्रिय विमानस्थलबाट राष्ट्रिय ध्वजावाहक नेपाल वायुसेवा निगम (नेपाल एयरलाइन्स)को न्यारो बडी ए ३२० जहाजबाट ढाका प्रस्थान गर्ने कार्यक्रम छ। भ्रमणका क्रममा राष्ट्रपति भण्डारी र उनका बंगलादेशी समकक्षी हमिदबीच भेटवार्तालगायत कार्यक्रम रहेको परराष्ट्र मन्त्रालयले जनाएको छ। राष्ट्रपतिको भ्रमणका क्रममा नेपाल र बंगलादेशबीच चार समझदारीपत्रमा हस्ताक्षर हुने भएको छ। पर्यटन प्रवद्र्धन, सांस्कृतिक सहयोग आदानप्रदान, रोहनपुरसिंहबाद रेल रुट सञ्चालन, पशुपक्षीसँग सम्बन्धित स्यानिटरी र वनस्पति जगत्मा रोगव्याधी फैलिन नदिने प्रावधान फाइटो स्यानिटरी अर्थात् स्यानिटरी एन्ड फाइटो स्यानिटरी मेजर्सलगायत समझदारीपत्रमा हस्ताक्षर हुनेछ। यस्तै, पारवहन सम्झौता संशोधनसम्बन्धी सम्झौतापत्रमा हस्ताक्षरको कार्यक्रम छ। बंगलादेशले नेपाललाई लामो समयदेखि पारवहन सुविधा प्रदान गर्दै आएको छ। त्यहाँ हुने सम्झौतालाई मन्त्रिपरिषद् बैठकले अनुमोदन गरेको सञ्चार तथा सूचना प्रविधिमन्त्री पार्वत गुरुङले बताए। मन्त्री गुरुङले यो भ्रमणमा सांस्कृतिक सम्बन्ध, पर्यटन क्षेत्र र कृषि तथा पशुपक्षीमा प्रयोग हुने विषादीका विषयमा छलफल हुने बताए। रेल, यातायात र बन्दरगाहलाई नेपालसँग जोड्ने विषयमा पनि छलफल हुने मन्त्री गुरुङले बताए। बंगलादेशले नेपालमा बिजुली खरिद गर्न गरिरहेको पहलबारे पनि छलफल हुने विश्वास छ, उनले भने।"
नेपालसहित चार नेतालाई थमायो एमालेले स्पष्टीकरण पत्र,"काठमाडौं : पार्टीविपरित काम गरेको भन्दै नेकपा एमालेका वरिष्ठ नेता माधवकुमार नेपालसहित चारजना नेताहरुलाई स्पष्टीकरण पत्र थमाइएको छ । नेकपा अध्यक्ष तथा प्रधानमन्त्री केपी ओली समूहको केन्द्रीय कमिटी बैठकको निर्णयअनुसार उनीहरुलाई सोमबार स्पष्टिकरण पत्र थमाइएको छ। एमाले केन्द्रीय कार्यालयका सचिव ईश्वरी रिजालले सोमबार चारैजना नेताहरुलाई स्पष्टीकरण सोधिएको पत्र थमाइएको जानकारी दिएका छन्। गत शनिबार बालुवाटारमा बसेको एमाले केन्द्रीय समिति बैठकले पार्टी हित विपरित काम गरेको भन्दै नेकपा (एमाले)का वरिष्ठ नेता माधवकुमार नेपाल, भीम रावल, सुरेन्द्र पाण्डे र घनश्याम भुसाललाई स्पष्टीकरण सोध्ने निर्णय गरेको थियो। चारै नेताले पार्टी हितविरुद्ध काम गरेको, सरकारको बदनाम गर्न गुट भेला गरेको र पार्टी नेतृत्वलाई खुइल्याउने काम गरेको भन्दै ओली समूहको केन्द्रीय कमिटी बैठकले स्पष्टीकरण सोध्ने निर्णय गरेको हो। पार्टी अध्यक्ष ओलीले बालुवाटारमा बोलाएको बैठकमा माधव नेपाल समूहका केन्द्रीय सदस्य भने सहभागी भएका थिएनन्।"
राजनीतिक शून्यता,"सत्तासीन दल तहसनहस भएका बेला देशलाई राजनीतिक निकास दिनु विरोधी दलको कर्तव्य हो वरिष्ठ साम्यवादी नेता ऋषिराज कट्टेलको रिट निवेदनमाथि भएको फैसलाअनुसार नेपाल साम्यवादी दल खारेज भएर अहिले कुनै पनि दलको बहुमत प्रतिनिधिसभामा छैन। एक प्रकारले भन्ने हो भने अहिलेको सदन त्रिशंकु भएको छ। यस्तो परिस्थितिमा विगतमा देशभित्र तथा बाहिर विभिन्न अभ्यास भइसकेका छन्। परन्तु हाम्रा दलका नेताले यसबाट शिक्षा लिन सकेका छैनन्। देशमा राजनीतिक शून्यता छाएका बेलामा पनि दलहरू आफ्नो भूमिका बहन गर्न सुस्त या अक्षम भएको जस्तो देखिएको छ। बाँदरलाई लिस्नु लाएजस्तै संसदीय प्रणालीका विरोधीलाई यस परिघटनाले खुच्चिउँखुच्चिउँ भन्न झन् सहज बनाएको छ। २०५२ सालमा मनमोहन अधिकारीले संसद् विघटन गरेका थिए। उनले अविश्वासको प्रस्तावलाई छलेर विघटनको सिफारिस गरेका र स्वयं अल्पमतको सरकारको प्रधानमन्त्री भएका भन्दै सर्वाेच्च अदालतले प्रतिनिधिसभा पुनःस्थापना गरेको थियो। उनले नैतिकताका आधारमा राजीनामा दिनुपर्ने थियो, तर उनले विश्वासको मत लिए। यसमा पराजित भएपछि नेपाली कांग्रेसले अन्य दलको सहयोगमा सरकार निर्माण गरेको थियो। भारतमा सन् २००९ मा भएको निर्वाचनपछि कुनै पनि दलको बहुमत नभएर अल्पमतीय सदन बनेको थियो। तर कांग्रेसले आफ्नो २०६ स्थानका साथै बहुजन समाज पार्र्टी, समाजवादी पार्र्टी, जनता दल (धर्म निरपेक्ष) तथा राष्ट्रिय जनता दलको सहयोग लिएर ५४३ सदस्यीय सदनमा ३२२ स्थान हुने गरी सरकार निर्माण गरेको थियो। बेलायतमा सन् १९१० को निर्वाचनमा पनि त्रिशंकु सदनको निर्माण भएको थियो। प्रधानमन्त्री हर्बर्ट हेन्री यास्क्विथ सन् १९१० मा दुईपटक अन्य पार्टीको सहयोग जुटाउन सफल भएका थिए। पछि सन् १९२३ मा पनि यस्तै संसद् बनेको थियो। त्यतिबेलाका प्रधानमन्त्री स्टान्ल्यी बाल्डिवन सन् १९२३ मा मनमोहन अधिकारीजस्तै विश्वासको मतमा पराजित भएका थिए। सन् १९२९ को त्रिशंकु सदनका बेलामा भने उनले राजीनामा दिएका थिए। पछि सन् १९७० मा इडवार्थ हिथले सहयोग जुटाउन नसकी पराजित भएका थिए। यी परिघटनाले के संकेत गर्छन् भने सबैजसो त्रिशंकु सदन भएका बेलामा प्रधानमन्त्रीले समस्यालाई सम्बोधन गरेका हुन्छन्। कहिले अन्य दलको सहयोग जुटाएर, कहिले राजीनामा गरेर, कहिले विश्वासको मत लिएर र कहिले विश्वासको मतमा पराजित भएर प्रधानमन्त्रीले मार्गप्रशस्त गर्छन्। तर अहिलेको नेपालको परिप्रेक्ष्यमा प्रधानमन्त्रीले राजीनामा नदिने मनसाय प्रकट गरिसकेका छन्। आफैंले विश्वासको मत लिनुभन्दा पनि उनी अविश्वासको प्रस्ताव सामना गर्ने मनस्थितिमा छन्। आगामी निर्वाचनअगाडिका बाँकी समयमा गर्ने कामबारेमा समझदारी निर्माण गरेर कुनै दललाई बाहिरबाट सहयोग गर्ने सर्तमा सर्वदलीय सरकार बनाउन सकिन्छ। बहुधा यस्तो परिस्थितिमा प्रतिनिधिसभाको सबैभन्दा ठूलो दलले सरकार बनाउन पहल गर्नुपर्ने हुन्छ। निर्वाचनपश्चात् एमालेमा १२१, कांग्रेसमा ६३, माओवादी केन्द्रमा ५३, जनता समाजवादी पार्टीमा ३७ र अन्य तीन दल राप्रपा, जनमोर्चा, नेमकिपा र स्वतन्त्र मा ११ सांसद थिए। तर अहिले केहीको निधनलगायत अन्य कारणले यसमा सामान्य अन्तर परेको छ। फलतः कांग्रेस ६१, माओवादी ४८ तथा जसपा ३४ सांसद संख्यामा खुम्चिएको छ। यी दल मिल्दा पनि चाहिने न्यूनतम १३८ संख्या प्राप्त गर्न सकिने देखिन्छ। आफू केन्द्रीय समितिमा बहुमतमा तर संसदीय दलमा अल्पमतमा भएको माधव नेपाल समूहले सार्वजनिक गरिसकेको छ। यसबाट के थाहा हुन्छ भने अहिले पनि ओली समूह नै संसद्मा सबैभन्दा ठूलो दल छ। ओलीको कदमलाई असंवैधानिकको धब्बा लागिसकेको र अन्य दलले सहकार्य नगर्ने मनसाय व्यक्त गरिसकेकाले ओली समूहले सरकार निर्माण गर्ने सम्भावना देखिँदैैन। अहिलेको आवश्यकता भनेको सर्वदलीय सरकार निर्माण हो। यस तथ्यलाई सबभन्दा पहिले कांग्रेसका वरिष्ठ नेता रामचन्द्र पौडेलले उजागर गरेका थिए। यस्तो परिस्थितिमा कुनै पनि दलको एकल सरकारले काम गर्न सक्दैन। तसर्थ सदनको दोस्रो ठूलो दल कांग्रेसले नै पहल गर्नुपर्ने हुन्छ। तर कांग्रेसलाई जनताले विरोधी भूमिका निर्वाह गर्ने जनादेश दिएकाले अहिले सरकारमा जाने हतार गर्नु हुँदैन भन्ने विचार पनि प्रकट भइरहेको छ। तथापि उत्तरदायी विरोधी दलको नेताले देशलाई अनिर्णयको बन्दी पनि बनाउनु उपयुक्त हँुदैन। सत्तासीन दल तहसनहस भएका बेला देशलाई राजनीतिक निकास दिनु विरोधी दलको कर्तव्य हो। किनभने विरोधी दल भनेको प्रतीक्षारत सरकार पनि हो। त्यसकारण आगामी निर्वाचनअगाडिका बाँकी समयमा गर्ने कामका बारेमा समझदारी निर्माण गरेर कुनै दललाई बाहिरबाट सहयोगका साथ सर्वदलीय सरकार बनाउन सकिन्छ। यसका विभिन्न विकल्प हुन सक्छन्। पहिलो माओवादी केन्द्रलाई सहयोग गर्न सकिन्छ। परन्तु अहिले ओली समूहपछि जनताका नजरमा माओवादीको छवि पनि धूमिल भएको छ। किनभने कार्य कारणको सिद्धान्तअनुसार पनि जनताले दुईतिहाइनजिकको दिएको अभिमतको अनादर हुनमा यसको पनि जिम्मेवारी छ। माओवादी दल पानीमाथिको ओभानो हुन सक्दैन। दोस्रो सम्भावना नेपाल समूहको हो। तर यसको पनि भूमिका समानान्तर नै रह्यो। काम गर्न नदिएको भन्ने ओली समूहको उक्ति नाच्न नजान्ने आँगन टेडो भनेजस्तै भए पनि छँदाखाँदाको सोझो आँगनलाई अलिकति टेडो त ओलीका अतिरिक्त प्रचण्ड तथा नेपाल समूहले पनि बनाएको नै हो। तेस्रो विकल्प भनेको समाजवादी दलको हो। किन्तु यसको समस्या के हो भने यो दलभित्र मतान्तर विद्यमान छ। केहीले त यो फुटको सँघारमा पुगेको पनि अनुमान गरिसकेका छन्। अर्काे यो दलले यदाकदा बेमौसमको बाजा बजाउने गरेको छ। आफ्नो शर्त पूरा नभए सरकारमा नजाने यसले लिएको अडान यसको परिचायक हो। यसो गर्नुको साटो सरकार बनाएर यस्ता माग पूरा गरे भइहाल्यो नि भन्नेको पनि कमी छैन। अर्काे नाकाबन्दीमा नकारात्मक भूमिका निर्वाह गरेकाले मधेसी दलको सरकार त्यति स्वीकार्य हुँदैन भन्ने पनि नसुनिएको होइन। तर यस्तो चिढलाई पालिराख्नु पनि उचित हुँदैन। आफैं सरकारमा भएपछि विभिन्न घटकबीच मतान्तर पनि कम हुन सक्छ। अलिक अनुत्तरदायी व्यक्तिलाई जिम्मेवारीको अनुभूति हुन्छ कि भनेर विवाह गरी दिने चलन पनि समाजमा छ। उनीहरू पनि सरकारको नेतृत्व गरेपछि परिष्कृत हुने सम्भावना रहन्छ। सबैजसो दलले राष्ट्रिय सरकार निर्माण गरिसकेकाले जसपालाई पनि यो अनुभव हासिल गर्ने अवसर पनि अहिले सिर्जना भएको छ। फेरि यस दलमा मधेसी र पहाडी सबैको उपस्थिति छ। सर्वदलीय सरकारअन्तर्गत अन्य दलको पनि सहभागिता भएपछि जसपाको नेतृत्व सर्वस्वीकार्य हुन सक्छ। ओलीको कदम असंवैधानिक भएकाले सहकार्य हुन नसक्ने अडान लिएकाले यसले नैतिकताको पनि परिचय दिएको छ। यसरी जसपाको नेतृत्वमा सर्वदलीय सरकार निर्माण गर्न सकिन्छ। यसमा कांग्रेस, माओवादी, नेपाल समूह, राप्रपा, नेमकिपा, जनमोर्चा, स्वतन्त्र तथा नागरिक समाजका प्रतिनिधिको पनि सहभागिता गराउन सकिन्छ। हुन त कसैले यस्तो सरकारलाई मिश्रित खालको गाँजेमाजे सरकारको संज्ञा दिन पनि सक्छन्। अथवा सबै राम्रा अंंगहरूको समायोजन गर्न खोज्दा ऊँटजस्तो नराम्रो जनावरको सिर्जना भएको पनि भन्न सकिएला। तर अहिलेको जस्तो असमान्य परिस्थितिमा यस्तै खालको समाधान सुयोग्य पनि हुन सक्छ। त्यसकारण अहिलेको आवश्यकता भनेको जसपाको नेतृत्वमा सर्वदलीय सरकारको निर्माण हो। यो कार्यमा कांग्रेसले आवश्यक भूमिका बहन गर्नुपर्छ। विगतमा पनि राप्रपालाई सरकार निर्माण गर्न दिएर प्रतिनिधिसभाको आयुलाई यसले लम्ब्याएको थियो। इतिहास दोहोरिन्छ भन्छन्। त्यसकारण यो वास्तविकतालाई मध्यनजर गर्दै कांग्रेसले देशलाई शीघ्रातिशीघ्र अग्रगमन दिनुपर्छ।"
प्रचण्डको लाजमर्दो राजनीति: कमल थापा,"काठमाडौँ: राप्रपाका अध्यक्ष कमल थापाले नेकपा माओवादी केन्द्रका अध्यक्ष पुष्पकमल दाहाल प्रचण्डको 'लाजमर्दो राजनीति' भन्दै प्रतिटिप्पणी गरेका छन् । प्रचण्डले प्रधानमन्त्री केपी ओलीलाई गम्भीर आरोप लगाउँदै सरकारलाई दिएको समर्थन पनि कायमै राखेकोमा नेता थापाले टिप्पणी गरेका हुन् । प्रचण्डले आइतबार प्रधानमन्त्री ओलीलाई विदेशीबाट पालित पोषित भन्दै आरोप लगाएकोमा नेता थापाले प्रतिटिप्पणी गरेका हुन् । थापाले सोमबार सामाजिक सञ्जालमार्फत् २ पटक प्रधानमन्त्री भइसकेका दाहालले केही दिन अघिसम्म एउटै पार्टीमा रहेका अध्यक्ष र प्रधानमन्त्रीलाई आरोप लगाएको सुन्दा आश्चर्य लागेको बताए । '२ पटक प्रधानमन्त्री भइसकेका प्रचण्डजीले केही दिन अघिसम्म एउटै पार्टीमा रहेका अध्यक्ष र देशको प्रधानमन्त्री केपी शर्मा ओली लाई वर्षौंदेखि विदेशीबाट पालित पोषित एजेन्ट भनी आरोप लगाएको सुन्दा आश्चर्य लागेको छ। यस्तो गम्भीर आरोप लगाउने, तर सरकारलाई दिएको समर्थन कायम राख्ने ! लाजमर्दो राजनीति' थापाले ट्वीटरमा लेखेका छन् । माओवादी केन्द्रका अध्यक्ष दाहालले भने आइतबार एक कार्यक्रममा 'केपी शर्मा ओलीलाई २०२५ वर्षदेखि विदेशीले हुर्काएको र पालितपोषित गरेको' टिप्पणी गरेका थिए । 'संविधान पनि सिध्याउन सक्ने केपी ओली नै रहेछन् । गणतन्त्र सिध्याउन सक्ने, सबै उत्पीडित वर्ग, जाति, क्षेत्र, लिंग र समुदायलाई उनीहरूका हक अधिकारलाई सिध्याउन सक्ने, पहाडीया उच्चजातीय अहंकारवादको प्रतिनिधि र विदेशीका अगाडि राम्रै लम्पसार पर्न पनि सजिलै सक्ने, २०२५ वर्षदेखि विदेशीहरूले हुर्काएको, पालित पोषित को हो हेर्दै जाँदा केपी नै देखियो' दाहालले भनेका थिए । नेकपा नाममाथि परेको मुद्दामा सर्वोच्च अदालतले फागुन २३ गते गरेको फैसलासँगै पुरानै एमाले र माओवादी केन्द्र फेरि अस्तित्वमा आएका छन् । तर पनि तत्कालिन माओवादी केन्द्रका नेताहरु रामबहादुर थापा, टोपबहादुर रायमाझी, मणि थापा, प्रभु साह, गौरीशंकर चौधरी, दावा लामा र लेखराज भट्ट मन्त्री नै छन् । र उनीहरु माओवादीमा नफर्किने घोषणा गरिसकेका छन् । यसर्थ माओवादी केन्द्रले ती मन्त्रीहरुलाई फिर्ता बोलाउने निर्णय गरे पनि सरकारलाई दिएको समर्थन फिर्ता लिएको छैन ।"
पाटेबाघको छालासहित ४ जना पक्राउ,"नेपालगन्ज : पाटेबाघको छालासहित प्रहरीले ४ जनालाई पक्राउ गरेको छ । बाँकेको बैजनाथ गाउँपालिका १ च्यामाबाट सुर्खेत वीरेन्द्रनगर नगरपालिका ११ का ५० वर्षका गंगाबहादुर खत्री, सोही ठाउँकै २० वर्षका प्रकाश खत्री, दैलेख भगवतीमाइ गाउँपालिका ४ का ३९ वर्षका चन्द्र अधिकारी र जुम्लाको तीला गाउँपालिका ४ का ३८ वर्षका जयलाल नेपालीलाई पक्राउ गरेको जिल्ला प्रहरी कार्यालय बाँकेले जनाएको छ । पाटेबाघको छाला र हड्डीको कारोबार भइरहेको भन्ने सूचनाको आधारमा प्रहरीले चिसापानी तर्फबाट कोहलपुरतर्फ पैदल आउँदै गरेका उनीहरुको खानतलासी गर्दा नेपालीले बोकेको झोलामा पाटेबाघको छाला १ र गंगाबहादुर खत्रीले हातमा समातेको प्लाष्टिकको बोराभित्र बाघको हड्डी २ किलो ५०० ग्राम फेला पारेको हो । थप अनुसन्धान तथा कारबाहीको लागि बाँके राष्ट्रिय निकुन्जको कार्यालयमा पठाएको छ । राष्ट्रिय निकुन्ज तथा वन्यजन्तु संरक्षण ऐन २०२९ अनुसार कसुर प्रमाणितभएमा एक लाख रुपैयाँदेखि २५ लाख रुपैयाँसम्म जरिवाना र १ वर्षदेखि १० वर्षसम्म कैदको व्यवस्था छ ।"
सत्तासमीकरण,"भनिन्छ, राजनीति हो, यस्तै हो। कसैले भने जस्तो हुँदैन। तलमाथि भइरहन्छ। सम्भावनाको खेल हो रे राजनीति, असम्भावना भन्ने केही हुन्न। किनकि राजनीति सांसरिक विषयवस्तु नै हो, गतिशील हुन्छ। व्यर्थैमा मान्छेहरू प्रगतिशीलता को ट्याग लगाउँछन् राजनीतिलाई। संसारमा प्रगतिशील नभएको कुरो के छ ? गतिशील भइसकेपछि स्वयम्मा त्यसले प्रगतिशील चरित्र बोकेकै हुन्छ। तर बुझ्न सकिएन, प्रगतिशील चरित्रले कतिबिघ्न प्रगतिशीलताको खेल देखाएको ! ! उपद्रो नै पो मच्चाएको छ। भन्छ, प्रजातन्त्रमा विश्वास गर्छु, लोकतन्त्रमा विश्वास गर्छु, गणतन्त्रमा विश्वास गर्छु। केकेमा मात्रै विश्वास गर्छु भन्दैन यो प्रगतिशील राजनीतिले ? गर्दाभन्दा, यसले नैतिकता र अनैतिकताको भेद नै छुट्ट्याउन छाडिसक्यो। इमानदारी र बेइमानीको भिन्नता नै देख्न छाडिसक्यो। के हो निष्ठा ? के हो कर्तव्य ? सबै भुलिसक्यो। मान्छेले केमाथि भरोसा गर्ने ? केको आशा राख्ने ? यो राजनीतिको आफ्नो निर्दिष्ट दिशा कता छ ? पहिल्याउनै गाह्रो भइसक्यो। गज्जबको छ राजनीतिको प्रगतिशील चरित्र ! कहिले एकै ठाउँमा बसिरहन्छु भन्छ र बसेको जस्तो पनि गर्छ। तर सक्दैन, बामे सर्छ र उभिन खोज्छ। अनि कहिले टुकुटुकु हिँड्छ, कहिले फटाफट पाइला चाल्छ, फेरि खुरुरु दौडन्छ र पर पुग्छ। तर पुगेको ठाउँमा अडिनै सक्दैन। सायद बासु शशीले भने जस्तो पुग्छु भनेर गएको ठाउँ पाइलैपिच्छे पर सर्छ पो हो कि ? तत्काल पहिलेकै ठाउँमा फर्केर आउँछ। फर्केर आउँदा बाटैमा कहिले नाच्छ, कहिले गाउँछ। तर नगाएको बखत कहिले बकबक गर्छ, कहिले भुतभुताउँछ। के पचत्त बुझ्दैन कुन्नि; क्षणभरमा रुन्छ, फेरि अर्को क्षणमा अट्टहास गरेर हाँस्छ। बुझिनसक्नुको छ राजनीति। कहिलेकाहीँ कसैको गुनगान गाउँछ, उसको बखान छाँट्छ, फेरि के लाग्छ, उसैलाई घनघोर गाली गर्छ। चुप लागेर त एक्कैछिन पनि बस्दैन। चकचक चलिरहन्छ। फेरि आफू त चल्छचल्छ, एक्लै कहाँ चल्ने हो र; अरूलाई पनि चलाइरहन्छ। कसैलाई पनि चुपचाप बस्न दिँदै दिँदैन। खेलिरहन्छ राजनीति। खेल, झेलपूर्ण खेल। झेली खेल खेल्न मनपराउँछ। खेलमा आफू मात्रै खेलिरहन होइन, अरूलाई खेलाइरहनमा मजा मान्छ। नोटिस गर्नुपर्ने कुरो के छ भने अरूलाई खेलाउँदा आफ्नो चरित्रलाई भरपूर प्रदर्शन गर्छ। त्यो चरित्र खुबै रोमाञ्चक हुन्छ। साँपसिँढीजस्तो। खेलमा मनोरञ्जन दिलाउँदै, फकाउँदैफुल्याउँदै जान्छ। लड्डू बाँड्छ, केक काट्छ, भव्य भोजभतेर नै गर्छ। कविता पढ्छ, बाँसुरी फुक्छ, सारंगी रेट्छ, गीतसमेत लेख्छ। र, पुरस्कार थाप्ने बन्दोबस्त मिलाउँछ, सम्मानको खादा ओढ्ने अवसर जुटाउँछ। फोटो खिच्छ, भिडियो खिच्छ, टिकटक बनाउँछ। फेसबुकट्वीटर चलाउँछ। भाइरल बनाउँछ। खेल खेलुञ्जेल खेलेकै जस्तो लाग्दानलाग्दै खेल समाप्त भएको घोषणा गर्छ। ए, खेल सकिएको हो र ? खेलाडीहरूले हेरेको हेर्यै हुन्छन्। वास्तवमा खेल एउटा भूलभुलैया ! खेल्दाखेल्दै खेल सकिइसक्दा खेलाडीहरू आफैंले थाहा नपाई माथि तिनलाई धेरै माथि पुर्याइदिइसकेको हुन्छ राजनीतिले। र, अचानक खेलैखेलमा ढ्यांग्य्रांग तल भुइँमा पछारिदिँदा पो झल्याँस्स हुन्छन्। पत्तै नपाई उत्तानो पर्छन् खेलाडीहरू। हा हा हा अनि खेल खेलाउने राजनीति आफ्नो खेल हेर्दै दंग परेर हाँस्छ। ठीक यहीँनिर खेल हेरिरहने तमासेहरू ताली पिटीपिटी रमाइरहेका हुन्छन्। उफ्रीउफ्री रमाइरहेका हुन्छन्। नारा लगाइरहेका हुन्छन्। झन्डा उचालेर, ब्यानर बोकेर जुलुस उठाइरहेका हुन्छन्। तर राजनीतिको रङ कसले पहिल्याउन सक्छ ? कसमा छ त्यस्तो क्षमता, जसले राजनीतिको भित्री खेल बुझोस् ! तमासेहरूले देखेका राजनीतिक दृश्यहरू त केवल नाटक मात्रै हो भन्ने कुरो कसलाई थाहा ? राजनीतिक रंगमंचका पर्दाहरू कति कति ! एउटा खस्न पाएको हुँदैन अर्को खुलिसक्छ। हेर्दाहेर्दै राजनीतिले पछारिएका खेलाडीहरू फेरि उठिसक्छन्। तिनीहरू त्यति कमजोर कहाँ हुँदा रहेछन् र ? पछारिने फेरि सँभालिने, फेरि पछारिने, फेरि सँभालिने त राजनीतिक खेलको संस्कृति नै हो, त्यो परम्परा अवलम्बन गर्न जानिसकेकै हुँदा रहेछन् तिनले। र, यही खेलभित्रै अरूलाई खेलाउने खेल तिनले सिकिसकेका हुँदा रहेछन्। सबैभन्दा अभ्यास भएको खेल कुर्सीको खेल। कुर्सी ! बडो शानदारका कुर्सीहरू छन्। सजाएर राखिएका। समान्य कुर्सीहरूभन्दा नितान्त भिन्न स्वरूपका, विशेषतायुक्त ! जसमा बस्नेबित्तिक्कै मोहनी लागे जस्तो हुने। एकदम चुम्बकीय शक्ति छ ती कुर्सीहरूमा। बसेपछि छोड्नै नसकिने, त्यसलाई छाडेर उठ्ने कुरो त झन् परै जाओस् ! लिसो टाँसिए जस्तो। कुर्सी एउटा होइन, समूहगत रूपमा हुन्छन्। त्यसो त, एकआपसमा कुर्सीहरूको छुट्टाछुट्टै लहर हुन्छ तर सबैले आआफ्नो समीकरण मिलाएर बसेका हुन्छन्। एक छेउमा राता कुर्सीहरू, अर्को छेउमा नीला, सँगै अलिकति हरिया, कतै फाटफुट पहेँला; विभिन्न रंगका हुन्छन् कुर्सीहरू। एउटा भव्य समारोहका बीच कुर्सीहरू जिस्किरहेका हुन्छन्, मस्ती मारिरहेका हुन्छन्, मोबाइल चलाइरहेका हुन्छन्, एकआपसमा सञ्चोसुविस्ता सोधिरहेका हुन्छन्; भलाकुसारी गरिरहेका हुन्छन्, कुनै त मस्तले निदाइरहेका पनि हुन्छन्। कुर्सीको यो जमघटमा कुर्सीहरूले खेल्ने खेल अन्य खेलभन्दा पृथक् हुन्छ। र, भव्य पनि हुन्छ। देखिराखिएकै छ, अहिले जारी छ कुर्सीको खेल। कुनकुन कुर्सी कुनकुन कुर्सीसँग मिलेर खेल्ने हो ! कुनकुन कुर्सीलाई अलग्याउने हो ! बडो भद्रतापूर्वक समीकरण मिलाउने खेल चल्दै छ आऊ ! समीकरण जोडौं समीकरण तोडौं फेरि जोडौं फेरि तोडौं भएन, अनि भनौं एउटा गोप्य काम, आऊ, पुनः समीकरण फेरबदल गरौं ! ०० हामी पोख्त खेलाडी ! हाम्रो सामुन्ने एउटा भकुन्डो छ सत्ता को आऊ गुडाऊँ, खुट्टादेखि खुट्टासम्म गुडाऊँ ! जब खेल्दाखेल्दै थाकिन्छ आफैं रेफ्री बनेर बीचमै खेल रोकौं, अनि भनौं भकुन्डो फुट्ला जस्तो छ त्यसैले खेलको नियम बदलौं, आऊ ! खेलको समीकरण फेरौं तिमी उताम यता म यतातिमी उता ००० आऊ ! हामी समीकरण जोडौं समीकरण तोडौं ! !"
प्रधानमन्त्री ओली र विप्लवबीच भेटवार्ता : के भयो कुराकानी ?,"काठमाडौं : प्रधानमन्त्री केपी शर्मा ओली र नेपाल कम्युनिस्ट पार्टीका महासचिव नेत्रविक्रम चन्द 'विप्लव'बीच सोमबार भेटवार्ता भएको छ। गत फागुन २१ गते राष्ट्रियसभा गृहमा आयोजित विशेष समारोहमा नेपाल सरकार र नेत्रविक्रम चन्द विप्लव समूहबीच तीन बुँदे सहमति भएको थियो। सरकारले पार्टीमाथि लागेको प्रतिबन्ध फुकुवा गर्ने सहमति भएसँगै प्रधानमन्त्री ओली र विप्लवबीच यो दोस्रो भेट हो। राष्ट्रियसभाबाट सार्वजनिक हुनुअघि बालुवाटारमा प्रधानमन्त्रीलाई भेट्न विप्लवसहितका नेताहरु पुगेका थिए। सोमबारको भेटमा विप्लवले दुई पक्षबीच भएका सहमति कार्यान्वयनमा ढिलाईप्रति प्रधानमन्त्रीको ध्यानाकर्षण गराएका थिए। उनले अझैपनि आफ्ना पार्टीका नेताकार्यकर्ताको घरमा प्रहरीबाट पूर्जी टाँस्ने काम भएको र सरकारसँग भएको सहमति पालना नभएकोप्रति असन्तुष्ट जनाउँदै पक्राउ परेका आफ्नो पार्टीका नेता, कार्यकर्ता रिहाईको विषयमा जिज्ञासा राखेको नेकपा निकट एक नेताले जानकारी दिए। उनकाअनुसार सहमतिप्रति सरकार प्रतिबद्ध रहेको बताउँदै प्रधानमन्त्री ओलीले नेता, कार्यकर्ताको रिहाइका लागि निर्देशन भइसकेकाले केही छुटिसकेको र कतिपय मुद्दा अदालतमा प्रक्रिया पूरा गर्नुपर्ने भएकाले जारी रहेको जवाफ दिएका छन्। भेटमा राजनीतिक विषयमा पनि छलफल भएको बताइएको छ। तीन बुदेँ सहमतिमा सरकारका तर्फबाट वार्ता टोलीका संयोजक रामबहादुर थापा र विप्लव समूहको तर्फबाट प्रवक्ता तथा वार्ता टोली संयोजक खड्गबहादुर विश्वकर्माले हस्ताक्षर गरेका थिए। सहमतिअनुसार सरकारले पार्टीमाथि लगाएको प्रतिबन्ध हटाएको छ। सरकारले गृहमन्त्री रामबहादुर थापा बादलर प्रधानमन्त्रीका परराष्ट्र मामिला सल्लाहकार डाराजन भट्टराई सम्मिलित वार्ता टोली गठन गरेको थियो भने विप्लव पक्षले पूर्वमन्त्री खड्गबहादुर विश्वकर्मा प्रकाण्डको संयोजकत्वमा केन्द्रीय सदस्य उदयबहादुर चलाउने दीपक सम्मिलित वार्ता टोली गठन भएको थियो। यस्ता थिए तीन बुँदा १ दुबै पक्ष नेपाल सरकार नेपाल कम्युनिस्ट पार्टी देशको राजनीतिक समस्याहरु वार्ता र सम्वादबाट समाधान गर्न सहमत भएका छौं। २ नेपाल कम्युनिस्ट पार्टी आफ्ना सबै राजनीतिक क्रियाकलाप शान्तिपूर्ण रुपमा गर्न सहमत भएको छ। ३ नेपाल सरकार नेपाल कम्युनिस्ट पार्टीमाथि लगाएको प्रतिबन्ध हटाउन, कारागारमा रहेका पार्टीका नेता र कार्यकर्ता रिहाई गर्न र सम्पूर्ण मुद्दाहरु खारेज गर्न सहमत भएको छ।"
सामुदायिक रेडियो राजनीतिक दलको जस्तो भयो : मन्त्री गुरुङ,"काठमाडौं : सञ्चार तथा सूचना प्रविधिमन्त्री पार्वत गुरुङले समुदायका निम्ति खोलिएका सामुदायिक रेडियो समुदायप्रति साँच्चिकै उत्तरदायी भएनभएको बारे समीक्षा गर्नुपर्ने बताएका छन्। सामुदायिक रेडियो प्रसारक सङ्घ (अकोराब) नेपालको २० औँ स्थापना दिवसका अवसरमा सोमबार आयोजित सामुदायिक रेडियोः नीतिगत बहस विषयको अन्तर्क्रियामा सरकारका प्रवक्ता गुरुङले राजनीतिक उद्देश्य पूरा गर्ने गरी मिडिया सञ्चालन नगर्न आग्रह गरे। सामुदायिक रेडियोले समाजमा सकारात्मक परिवर्तन गर्नेभन्दा पनि राजनीतिक प्रचार गरेको छ, राजनीतिक दलको रेडियो जस्तो भएको छ, राजनीतिक प्रतिस्पर्धाका निम्ति रेडियो खोलिएको छ, सामुदायिक रेडियोलाई जिम्मेवार, जवाफदेही र पारदर्शी बनाउन जरुरी छ, सरकारका प्रवक्ताले भने। उनले पछिल्लो समय सामुदायिक रेडियोका नाममा भएका विकृति हटाउनुपर्ने जनाउँदै सामुदायिक रेडियोमा प्रसारण हुने विषयवस्तुबारे पनि समीक्षा हुनुपर्नेमा जोड दिए। रेडियो फिक्वेन्सीमा देखिएको समस्या समाधानका निम्ति राष्ट्रिय फ्रिक्वेन्सी नीति बनाएर समाधान गरिने विश्वास उनले दिलाए। सांसद राधेश्याम अधिकारीले सामुदायिक रेडियो महिला, दलितलगायत सीमान्तकृत समुदायप्रति उत्तरदायी हुनुपर्ने बताए। सांसद रामनारायण बिडारीले सामुदायिक रेडियोमैत्री सञ्चारसम्बन्धी ऐनकानून बनाउन सरकारसमक्ष आग्रह गरे। सामुदायिक रेडियोको हकहितका लागि छाता सङ्गठनका रुपमा २०५७ साल चैत ९ गते स्थापित अकोराब अहिले मुलुकका ७७ वटै जिल्लामा फैलिएको छ। संस्थाको सदस्यका रुपमा ३६० सामुदायिक रेडियो छन्।"
राष्ट्रपति भण्डारी बङ्गलादेश प्रस्थान,"काठमाडौं : राष्ट्रपति विद्यादेवी भण्डारी बङ्गलादेशको दुई दिवसीय राजकीय भ्रमणका लागि सोमबार त्यसतर्फ प्रस्थान गरेकी छन्। उनी बङ्गलादेशका राष्ट्रपिता शेख मुजिबुर रहमानको जन्मशताब्दी विशेष समारोहका अवसरमा त्यहाँका राष्ट्रपति मोहम्मद अब्दुल हमिदको मैत्रीपूर्ण निमन्त्रणामा त्यसतर्फ प्रस्थान गरेकी हुन्। राष्ट्रपति भण्डारी नेपाली प्रतिनिधिमण्डलको नेतृत्व गर्दै बिहान ८ :४० बजे राष्ट्रिय ध्वजावाहक नेपाल वायु सेवा निगमको जहाजबाट बङ्गलादेश प्रस्थान गरेको हो। उनलाई त्रिभुवन अन्तर्राष्ट्रिय विमानस्थलको अतिविशिष्ट कक्षमा उपराष्ट्रपति नन्दबहादुर पुन, प्रधानमन्त्री केपी शर्मा ओली, सभामुख अग्निप्रसाद सापकोटा, राष्ट्रियसभाका अध्यक्ष गणेशप्रसाद तिमिल्सिना, उपप्रधानमन्त्री ईश्वर पोखरेल र संविधानसभा अध्यक्ष सुवासचन्द्र नेम्वाङले बिदाइ गरे। सो अवसरमा मन्त्री, संवैधानिक निकायका प्रमुख, सुरक्षा निकायका प्रमुख, नेपालस्थित विदेशी कूटनीतिक नियोगका प्रतिनिधिलगायतको उपस्थित रह्यो । राष्ट्रपति भण्डारीको सम्मानमा नेपाली सेनाको एक टुकुडीले सम्मानगारत अर्पण गरेको थियो । भ्रमण दलमा राष्ट्रपतिकी छोरी उषाकिरण भण्डारी, परराष्ट्रमन्त्री प्रदीपकुमार ज्ञवाली, राष्ट्रपतिका सञ्चार विज्ञ टीकाप्रसाद ढकाल, नेपाल प्रज्ञा प्रतिष्ठानका कुलपति गङ्गाप्रसाद उप्रेती, राष्ट्रपतिको कार्यालयका सचिव डा हरि पौडेल, संस्कृति, पर्यटन तथा नागरिक उड्डयन मन्त्रालयका सचिव यादवप्रसाद कोइराला, परराष्ट्र मन्त्रालयका सचिव भरतराज पौडेल, उद्योग, वाणिज्य तथा आपूर्ति मन्त्रालयका सचिव दिनेश भट्टराई र राष्ट्रपतिका स्वकीय सचिवालयका प्रमुख डा भेषराज अधिकारी सहभागी छन्। त्यस्तै परराष्ट्र मन्त्रालयका सहसचिव यज्ञबहादुर हमाल, मन्त्रालयका शिष्टाचार महापाल डा दुर्गाबहादुर सुवेदी, राष्ट्रपतिका निजी चिकित्सक डा कैलाश भण्डारीलगायत ढाकास्थित नेपाली दूतावासका कर्मचारीसमेत गरी ५४ जना भ्रमण दलमा सहभागी हुनेछन् । राष्ट्रपति भण्डारी भ्रमण सम्पन्न गरी मङ्गलबार अपराह्न ४ :५५ बजे स्वदेश फिर्ता हुने कार्यक्रम छ ।"
परिवार जोड्दै न्यायिक समिति,"बुटवल : गुल्मीको ईस्मारजस्थलका विष्णु विकका श्रीमानश्रीमतीबीच मनमुटाव भयो। मदिरा सेवन गर्ने श्रीमानबाट आजित श्रीमती तुलसी विक कुटपीट सहन नसकेर सम्बन्ध विच्छेदको निर्णयमा पुगिन्। इस्मा गाउँपालिकाको न्यायिक समितिमा उजुरी हालिन्। न्यायिक समितिले दुबै पक्षलाई बोलायो। सम्बन्ध विच्छेदको कारण सोध्यो। मदिरा सेवननै मुल कारण पहिचान भएपछि न्यायिक समितिले काउन्सिलिङ गर्यो। तीन दिनको प्रयासपछि टुट्न लागेको परिवार पुरानै अवस्थामा फर्कियो। न्यायिक समितिकी संयोजक तथा ईस्मा गाउँपालिका उपाध्यक्ष विमला खत्री भन्छिनश्रीमानले पहिलेका घटना नदोहोर्याउने सहमति जनाएपछि परिवारमा मिलन भयो, अहिले पनि हामीले निगरानी गरिराखेका छौं। लुम्बिनीको प्रदेशको पहाडी जिल्ला गुल्मीमा सम्बन्ध विच्छेदका घटना धेरै छन्। पछिल्लो समय न्यायिक समितिले मेलमिलापमा जोड दिएपछि संख्यामा केही कमी आइरहेको छ। यहाँको सम्बन्ध विच्छेदको प्रमुख कारण घरेलु हिंसा र वैदेशिक रोजगारी छ। श्रीमान र श्रीमतीबीच आशंक उत्पन्न भएपछि उनीहरु सम्बन्ध तोड्न न्यायिक समिति पुग्ने गरेका छन्। सम्बन्ध विच्छेद मात्रै नभई समाजका तिक्ततासमेत मेलमिलापमै टुंग्याउने गरिएको छ। रुरु क्षेत्र गाउँपालिकामा १२३ वटा मुद्धा दर्ता भए। तीमध्ये १८ वटा सम्बन्ध विच्छेदका थिए। पालिकाको न्यायिक समितिले १५ वटा सम्बन्ध बिच्छेदका निवेदनमा मेलमिलाप गराएको छ। सम्बन्ध तोड्नुको कारण पहिचान गरेर समाधान खोज्यो भने परिवार मिल्दा रहेछन, गाउपालिका उपप्रमुख एवं न्यायिक समिति उपप्रमुख लक्ष्मीदेवी पन्थपरिवार मिल्दा सन्तानको बिचल्ली हुँदैन। रुरुक्षेत्र गाउँपालिका उपाध्यक्ष लक्ष्मीदेवी पन्थ। न्यायिक समितिमा आउने धेरै गुनासालाई परामर्श गरेरै मेलमिलापमा टुंग्याउने गरिएको छ। रुरुबाट तीन जना मात्रै सम्बन्ध विच्छेदका लागि अदालत पुगेका छन्। उनीहरुमध्ये एक जोडी मेलमिलाप गरेर फर्किएका छन्। हामीले सहमति मात्रै गराउदैनौं, सहमति दुबै पक्षबाट पालना भयो भएन भनेर निगरानी गरिराख्छौं, पन्थले भनिन्। कानून ज्ञानको अभाव हुदाँहुदै पनि ग्रामिण क्षेत्रका न्यायिक समितिले परिवार विखण्डन हुनबाट रोक्दै मेलमिलापमा राम्रो प्रगति गरेका छन्। इस्माको न्यायिक समिति संयोजक तथा गाउँपालिका उपाध्यक्ष खत्रीका अनुसार सम्बन्ध विच्छेद, मानोचामल भरि पाउँ, छिमेकीबीच हुने झैँझगडा र साँध सीमाना मिचिएका उजुरीहरु न्यायिक समितिमा आउने गरेका छन्। स्थानीय तहको निर्वाचन अघिसम्म यस्ता उजुरी सदरमुकाम धाउनुपर्ने अवस्था थियो। स्थानीय तहको निर्वाचनको केहि महिना अघि मात्र हालको मुसिकोट नगरपालिका ४ , तत्कालिन बडागाउँ गाविसकी अस्मिता विक (नाम परिवर्तन)ले श्रीमानबाट मानोचामल भरि पाउँ भनी दिएको मुद्धामा १० वर्षपछि न्याय पाएकी थिइन्। अन्तरजातीय विवाह गरेकी उनले छोरी १७ वर्ष हुँदा न्याय पाइन। न्यायिक समिति बनेपछि अहिले एकाध हप्तामै न्याय सम्पादन हुने गरेको छ। गुल्मीदरबार गाउँपालिका उपाध्यक्ष तथा न्यायिक समिति संयोजक मिना भण्डारी सम्बन्ध विच्छेदका लागि चालु वर्षमा मात्रै ५ वटा उजुरी परेको र त्यसमध्ये दुई वटालाई मेलमिलाप गराइ पठाइएको बताउछिन्। हामीले न्यायिक समितिमा सम्बन्ध विच्चछेद गराउन मिल्दैन। त्यसैले सकेसम्म मेलमिलापमै जोड दिन्छौं, संयोजक भण्डारीले भनिनसम्बन्ध विच्छेद हुनबाट जोगाइएका दुई दम्पत्तीबीचको अहिलेको सुमधुर सम्बन्ध देखेर सन्तोष लाग्छ। मदानेगाउँपालिका उपाध्यक्ष सरिता खड्काले सम्बन्ध विच्छेद गरि पाउँ भनि आएका उजुरीमध्ये तीन दम्पत्तीलाई मेलमिलाप गराई पठाइएको बताउँछिन्। न्याय सम्पादनमा कठिन स्थानीय तहमा न्यायिक समिति गठन भएपनि त्यस अनुरुपका जनशक्ति व्यवस्थापन छैन्। निर्वाचित जनप्रतिनिधिमा कानूनी ज्ञानको अभाव छ। पालिकाले कानूनी सल्लाहकार राख्न सक्ने भएपछि गुल्मीका धेरै पालिकामा त्यस्तो व्यवस्था छैन्। पछिल्लो समय प्रदेश सरकारले स्वयमसेवी वकिलहरुको व्यवस्था गरेको छ। ती सबै गाउँपालिकामा भने पुग्न सकेका छैनन्। कानुनी ज्ञानको अभावले कतिपय फौजदारी मुद्धा समेत मेलमिलापमै मिलाउनु पर्यो, रुरु क्षेत्र गाउँपालिकाकी उपाध्यक्ष पन्थ भन्छिन,अझै पनि न्याय सम्पादनमा कठिन नै छ। पालिकाका न्यायिक समितिले जिल्ला सदरमुकाममा बस्ने स्वयमसेवी वकिलसँग टेलिफोनबाट परामर्श लिएर काम गर्ने गरेका छन्। कतिपय पालिकाले वकिल नै करारमा नियुक्त गरेका छन्। पालिकाहरुमा इजलाससमेत निर्माण गरिएको छैन। कानूनी ज्ञानको अभाव, इलजास बिहिनताकै अवस्थामा पनि न्यायिक समितिले मेलमिलाप गरेर समाजलाई टुट्नबाट भने जोगाउँदै आएका छन्।"
"सीमामा सशस्त्रको गस्ती, छिट्टै बीओपी राखिने","गोरखा : गोरखामा रहेको सशस्त्र प्रहरीको टोलीले गोरखा र चीनको सीमानाको अनुगमन गरेको छ । गत चैत दुई गते सदरमुकामबाट सीमातर्फ प्रस्थान गरेको एलआरपी(लङरेञ्ज पेट्रोलिङ) टोलीले सीमा क्षेत्रको आठदिने गस्ती गरी फर्केको हो । डिएसपी राजेन्द्र अधिकारी नेतृत्वको १७ जनाको सशस्त्र प्रहरी टोलीले गोरखाको चुमनुब्री गाउँपालिका ७ छेकम्पार र तिब्बतको जोङ्गा जिल्लाको सीमानामा पर्ने थाप्ला भञ्ज्याङको ३९ नम्बर सीमास्तम्भसम्म पुगेर फर्केको डिएसपी अधिकारीले जानकारी दिए । सदरमुकामबाट हिँडेको चौथो दिनमा हामी सीमास्तम्भ रहेको ठाउँमा पुग्यौँ, डिएसपी अधिकारीले भने, '३९ नम्बर पिलर चुस्त, दुरुस्त नै भेटियो । टोलीमा चुमनुब्री गाउँपालिका वडा नं ७ का वडासदस्य लामा पनि सँगै रहेको उनले बताए । कोभिडका कारण एक वर्षदेखि सीमामा आवतजावत ठप्प रहेको पाइएको उनले बताए । साथै सीमानाको चाइनातर्फको झण्डा ठूलो, आकर्षक रहेको तर नेपालतर्फको झण्डा झुत्रिसकेको पाइएको उनले बताए । झण्डा पुरानो भइसकेको रहेछ । नयाँ फेर्नुपर्ने देखियो, उनले भने, सीमानामाबाट दुईघण्टा पर पुगेपछि तिब्बती गाउँ रहेको र त्यहाँबाट जोङ्गा सहर पुगिने रहेछ । हाम्रा छेकम्पार र चुम्चेतका बासिन्दाहरुले त्यहाँबाट दैनिक उपभोग्य सामान ल्याउने रहेछन् । तर अहिले ठप्प छ । मुलाढाज्यान सीमानाकातर्फ केही समयअघि चाइनाले तारबार लगाएको तर अहिले हटाएको बारे स्थानीयबासीलाई उद्धृत गर्दै उनले जानकारी दिए । चाइनाले तारबार लगाएको तर पछि हटाएको छ भन्नेचाहिँ सुन्यौँ, उनले भने, हामी मुलाढाज्यानतर्फ गएनौँ त्यसैले आफ्नै आँखाले देख्न पाइएन । सोही टोलीले निकट भविष्यमा स्थापना गर्न लागिएको सशस्त्र प्रहरीको बोर्डर आउटपोष्ट(बिओपी) स्थानको पहिचान गरेर फर्किएको छ । छुलेनिले र पाङ्दुनको बीचमा पर्ने केही अग्लो स्थानमा करिब १६ रोपनी सार्वजनिक जग्गा रहेछ । त्यहाँ बिओपी राख्न उचित हुने देखियो, उनले भने, स्थानीयबासीसँग छलफल गर्दा त्यहाँ बिओपी राख्न समझदारी पनि बनेको छ । यसअघि बिओपी राख्ने भनिएको ठाउँ बिभिन्न दृष्टिकोणले असुरक्षित रहेकाले अहिले पहिचान गरेको ठाउँ उचित रहेको उनले बताए । सो जग्गा प्राप्तिका विषयमा गाउँपालिकाका अध्यक्षसँग मौखिक समझदारी भएको प्रमुख जिल्ला अधिकारी शालिग्राम पौडेलले जानकारी दिए । सहजीकरणका लागि पालिकालाई अनुरोध गरेका छौँ र गृहमन्त्रालयसंग अनुमति लिएर छिट्टै जग्गाप्राप्तिको प्रक्रिया अघि बढाउँछौँ, प्रजिअ पौडेलले भने, जग्गा प्राप्ति, भवन निर्माण आदि प्रक्रिया अघि बढ्दै गर्छ, त्यसअघि नै स्थानीयको घर भाडामा लिएर बिओपी स्थापना भइहाल्छ । एलआरपी टोली एकहप्तापछि फेरि सामागाउँ, साम्दोतर्फ पठाउने प्रजिअ पौडेलले बताए । त्यसतर्फ पनि बिओपी स्थापनाको तयारी छ । डिएसपी अधिकारी, इन्स्पेक्टर भोलाकुमार श्रेष्ठलगायतको १७ जनाको टोली आइतबार साँझ छ बजे सदरमुकाम आइपुगेको छ ।"
घरमा आगो सल्किँदा बालकको मृत्यु,"उदयपुर : उदयपुरको कटारी नगरपालिका१० पाल्सिङ बरालथुम्कामा घरमा आगलागी हुँदा एक बालकको ज्यान गएको छ । आइतबार साँझ परालको कुनिउबाट अचानक आगो सल्किँदा नजिकै रहेका सुजन थापाको घरमा आगोलागी हुँदा उनका तीन वर्षीया छोरा अर्बिन्द्र थापाको जलेर ज्यान गएको हो । आगलागीबाट सृजन थापा, प्रकाश थापा र मेघबहादुर थापाको तीनवटा घर जल्दा करिब ८३ लाख बराबरको क्षति भएको प्रहरीको प्रारम्भिक अनुमान छ । सुजनको दुईतले घर, १ वटा मतान, १ वटा बाख्राको खोर, १ लाख ५० हजार नगद, २ वटा बाख्रापाठा, अन्नपात, लत्ताकपडा, भाँडाबर्तन जलेर नष्ट भएको जिल्ला प्रहरी कार्यालयका एसपी भिमबहादुर दाहालले जानकारी दिए । क्षतिको एकिन नभएपछि प्रहरीले करिब ३० लाख बराबरको क्षति भएको प्रारम्भिक अनुमान गरेको छ । त्यसैगरी प्रकाश थापाको तीन तले घर, दुईवटा मतान, नगद, २ तोला सुन, १५ तोला चाँदी, १ वटा भैसीको पाडो, २ वटा बाख्रा पाठा, अन्नपात, लुगाफाटा, भाँडाकुडा जलेका छन् । उनको अन्दाजी नगद जिन्सी २८ लाख बराबरको क्षती भएको प्रहरीको अनुमान छ । त्यस्तै मेघबहादुर थापाको घर जल्दा २५ लाख बराबरको क्षति भएको अनुमान छ । उनको दुई तले घर, एकओटा मतान, ३ वटा बाख्रापाठो, २५ वटा कुखुरा, अन्नपात, लत्ताकपडा, भाडावर्तन सबै जलेका छन् । आगो इलाका प्रहरी कार्यालय कटारी, अस्थायी प्रहरी चेक प्वाइन्ट बेतेनी, प्रहरी चौकी सोरुङछविसेबाट गएको टोली र स्थानीयको सहयोगमा चार घण्टापछि नियन्त्रणमा आएको थियो ।"
सहमतिपछि मृतकका परिवारले शव बुझे,"दार्चुला : करेन्ट लागेर मृत्यु भएका दुहुँ गाउँपालिका ३ का पदमबहादुर बमको शव परिवारले जिम्मा लिएको छ । नेपाल विद्युत प्राधिकरण दार्चुला वितरण केन्द्रको लापारवाहीको कारण आइतबार करेन्ट लागेर बमको मृत्यु भएको भन्दै पीडित परिवारले शव बुझ्न मानेका थिएनन् । सोमबार विद्युत प्राधिकरणका कर्मचारी, गाउँपालिका अध्यक्ष पुलेन्द्र बहादुर कार्की, र पीडित परिवारबीच सहमति भएपछि शवको पोष्टमार्टम गरिन लागेको हो । मौरीको घार हेर्न गएका बमलाई राताकाठा सडक नजिकै रहेको बुदाली इजरमा करेन्ट लागेको हो । विद्युत प्राधिकरणले क्षतिपूर्तिबाफत ५ लाख रुपैयाँ वा घरको एकजनालाई रोजगारी लगाउन सकिने बताएपछि परिवारले जागिर माग गरेको दुहुँ ३ का वडाअध्यक्ष लालबहादुर बमले बताए । मृतकका दुई छोरा र एक श्रीमति छन् । परिवारले एक छोरालाई विद्युत प्राधिकरणले रोजगारी दिनुपर्ने र अर्को छोरालाई गाउँपालिकाले हेरिदिनुपर्ने माग गरेका थिए । पीडितले विद्युतको लापारवाहीले घट्ना घटेको भन्दै बिहान शव बुझ्न नसकिने बताएका थिए । अहिले सहमति पछि शवलाई पोष्टमार्टका लागि जिल्ला अस्पताल दार्चुला ल्याउने तयारी भएको जिल्ला प्रहरी कार्यालय दार्चुलाका प्रहरी प्रमुख मनोहर प्रसाद भट्टले बताए । करेन्ट लागेर मृत्य"
भारतसँग खुला सीमा रहेको मोरङमा बीओपी संख्या ११ पुग्यो,"विराटनगर : भारतसँग सीमा जोडिएको मोरङमा सशस्त्र प्रहरीको बीओपी (बोर्डर आउट पोस्ट्) संख्या ११ पुर्याइएको छ। नेपालभारत खुला सीमा रहेका स्थानको सुरक्षा व्यवस्था मजबुत बनाउने उदेश्यले पछिल्लो पटक स्थापना गरिएका तीनवटा बीओपीको एकैसाथ आइतबार उद्घाटन गरिएको छ । मोरङको सुनवर्षी नगरपालिका८ सिक्टी, रंगेली नगरपालिका५ धनापट्टि र रतुवामाई नगरपालिका३ मीर्चाडाँगी नाकामा बीओपी स्थापना गरेर सञ्चालनमा ल्याइएको हो । सुनवर्षी नगरपालिकाका मेयर कालीप्रसाद दास, मोरङका प्रमुख जिल्ला अधिकारी कोषहरि निरौला र सशस्त्र प्रहरी बल प्रदेश १ का प्रमुख डीआईजी वंशीराज दाहालले एक कार्यक्रमका बीच संयुक्तरुपमा उद्घाटन गरेपछि बीओपी औपचारिक रुपमा सञ्चालनमा आएका छन् । विस्तारै थप गरेर जनशक्ति व्यवस्थापन गर्दै जाने गरी हाललाई सबै युनिटमा प्रहरी नायव निरीक्षक (सइ)को नेतृत्वमा टोली राखिएको सशस्त्र प्रहरी बल मोरङका प्रमुख एसपी तीर्थ पौडेलले जानकारी दिए । उनका अनुसार भारतसँगको ६३ दशमलव ४ किलोमिटर खुला सिमा रहेको मोरङमा नयाँ थपिएकासहित बीओपी संख्या ११ पुगेको छ । सीमा सुरक्षा र तस्करी नियन्त्रणको मुख्य जिम्मेवारी पाएको सशस्त्र प्रहरीका बीओपी यसअघि मोरङका सीमावर्ती क्षेत्रमा आठवटा मात्रै रहेको पौडेलको भनाइ छ । अन्तर्राष्ट्रिय सीमा क्षेत्रमा सुरक्षा उपस्थिति बढाउँदै लैजाने सरकारको नीति अनुरुप अहिले नयाँ बीओपी थप गरिएको जानकारी उनले दिए । पौडेलका अनुसार स्थानीय सरकारको सहयोग, संसद् विकास कोष तथा जनश्रमदानबाट नयाँ बीओपी सञ्चालनमा ल्याउन सम्भव भएको हो । सिक्टी बीओपी सञ्चालनका लागि आवश्यक भौतिक संरचना निर्माण गर्न संसद् विकास कोषबाट १० लाख तथा सुनवर्षी नगरपालिकाबाट पाँच लाख रुपैयाँ सहयोग प्राप्त भएको एसपी पौडेलले बताए । स्थानीय समाजसेवी बाजुदिन आलम, मनताज आलम तथा कफिर आलमले बीओपीका लागि १० कट्ठा जग्गा निःशुल्क उपलब्ध गराएका छन् । अब केही समयमै बीओपीका लागि नयाँ संरचना तयार हुने जानकारी उनले दिए । बीओपी स्थापना भएपछि सुरक्षाकर्मीको मनोवल उच्च बनाउन लागिएकाले सीमा क्षेत्रमा शान्ति सुरक्षाको अवस्था सुदृढ भएर जाने अपेक्षा गरिएको एसपी पौडेलको भनाइ छ । डीआईजी दाहाल सशस्त्रको प्रदेश प्रमुख बनेर आएपछि नयाँ बीओपी स्थापना तीव्र पारेर लगेका थिए । नयाँ बीओपी स्थापना, सञ्चालन र जनशक्ति व्यवस्थापनमा उनी सक्रिय भएर लागेका छन् । दाहालका अनुसार राष्ट्रिय सुरक्षामा महत्वपूर्ण भूमिका निर्वाह गर्न सीमा अतिक्रमण, अन्तर्राष्ट्रिय आतंकवादी समूहको घुसपैठ, अवैध हतियार र गोलीगट्ठा तथा विष्फोटक पदार्थको ओसारपसार नियन्त्रण सशस्त्रको प्राथमिकतामा छन् । लागुऔषधको ओसारपसार, जडिबुटी तथा वन पैदावारको ओसारपसार, मानव बेचबिखन, मानव तस्करीजस्ता मानवताविरुद्धका अन्तरदेशीय अपराध नियन्त्रणमा सशस्त्रले महत्वपूर्ण भूमिका निर्वाह गरिरहेको दाहालले बताए । उनका अनुसार तस्करी नियन्त्रण गरेर राज्यको अर्थतन्त्रमा महत्वपूर्ण योगदान पुर्याउँदै सीमा क्षेत्रका बासिन्दालाई विपद्का समयमा सहयोग गर्ने र चोरी डकैती नियन्त्रण गरेर आम नागरिकलाई सुरक्षाको प्रत्याभूति दिलाउने अभियानमा सशस्त्र प्रहरी छ । दुई देशबीचको सीमा क्षेत्रलाई व्यवस्थित गर्न सशस्त्र प्रतिवद्ध रहेको डीआईजी दाहालले बताए । सीमाको विकास र सुरक्षालाई सहयोग पुयाउने मुख्य उदेश्यले बीओपी स्थापना गरिएको जानकारी उनले दिए । दुई देशीय सीमा मुलुककै गौरव भएकाले त्यसलाई व्यवस्थित गर्ने महत्वपूर्ण जिम्मेवारी सशस्त्रलाई छ, डीआईजी दाहालले भने, त्यही भएकाले पिलरको रेखदेख गरेर सीमाको रक्षा, नियम र कानुनको पालनालाई विशेष ध्यान दिइएको छ । दैनिक काम कारबाही र विभिन्न अपराध एवं अवैध धन्दा नियन्त्रण गरेर शान्ति स्थापना गर्दै सीमाको इज्जत तथा प्रतिष्ठा बढाउने विषयमा सहयोग गर्न उनले सबैमा अपिल गरेका छन् । विभिन्न खाले अपराध, अवैध गतिविधी, सीमा अतिक्रमणलगायतका समस्या र चोरी तस्करी सीमाको मुख्य चुनौती रहेको जानकारी दाहालले दिए । प्रजिअ निरौलाले सीमाका नागरिकले ठूलो पिलरको काम गर्दै आफ्नो भूमिको रक्षाका लागि अथक मिहिनेत गरिरहेको बताए । उनीहरुलाई सहयोग र सुरक्षा प्रदान गर्न सीमामा सुरक्षाकर्मीको उपस्थिति बढाउने काम भइरहेको उनको भनाइ छ । मेयर दासले भारतीयका कारण सीमाका बासिन्दा वर्षौदेखि पीडित भइरहेको र नेपालको विकास तथा समृद्धिमा असर परिरहेको अवस्थामा बीओपी स्थापनाले ठूलो राहत मिलेको बताए । सीमामा सुरक्षा उपस्थिति बढाएपछि भारतीयको अनआवश्यक हर्कत र गतिविधी अन्त्य हुने अपेक्षा राखिएको दासले बताए । नेपाल सरकारले भारत तथा चीनसँग सीमा जोडिएका स्थानमा चालू आर्थिक वर्षभित्र एक सय १४ वटा थप गर्दै मुलुकभर बीओपीको संख्या दुई सय २१ वटा पुर्याउने लक्ष्य लिएको थियो । डीआईजी दाहालका अनुसार पहिलो चरणमा प्रदेश १ मा चालू आर्थिक वर्षको हालसम्म नयाँ २२ वटा बीओपी स्थापना भएर सञ्चालनमा आइसकेका छन् । प्रदेशमा थपिएका सहित जम्मा बीओपी संख्या ५१ पुगेको दाहालले बताए । जसमा भारततर्फ ४९ र चीनतर्फ दुईवटा रहेका छन् । सरकारको योजना अनुसार दोस्रो र तेस्रो चरणमा गरेर अब प्रदेशमा ७६ वटा बीओपी स्थापना हुनेछन् । त्यसका लागि उपयुक्त स्थानको छनोट भइरहेको दाहालले बताए ।"
स्थानीय र पश्चिमी वायुको प्रभाव : कस्तो छ तीन दिनको मौसम ?,"काठमाडौै : देशमा स्थानीय वायुसँगै पश्चिमी वायुको समेत प्रभाव रहेको जल तथा मौसम विज्ञान विभागले जनाएको छ। विभागको मौसम पूर्वानुमान महाशाखाका अनुसार सोमबार दिउँसो सुदुरपश्चिम प्रदेश लगायत देशको पहाडी भूभागहरुमा आंशिकदेखि सामान्य बदली रहनेछ बाँकि भूभागमा मौसम सामान्यतया सफा रहने छ। गण्डकी प्रदेश,कर्णाली र सुदुरपश्चिम प्रदेशका थोरै स्थानहरु र बाँकी प्रदेशका पहाडी भू भागका एक दुई स्थानमा मेघगर्जनचट्टयाङ्गसहित हल्का वर्षाको सम्भावना रहेको छ । राती कर्णाली प्रदेश र सुदुरपश्चिम प्रदेशका पहाडी भूभागमा आंशिकदेखि सामान्य बदली रहि देशका बाँकी भूभागहरुमा मौसम सामान्यतया सफा रहनेछ। कर्णाली प्रदेश र सुदुरपश्चिम प्रदेशका पहाडी भूभागको एक वा दुई स्थानमा मेघगर्जनचट्टयाङ्गसहित हल्का वर्षाको सम्भावना रहेको महाशाखाले जनाएको छ । मंगलबार दिउँसो सुदूरपश्चिम प्रदेश र कर्णाली प्रदेश लगायत देशको पहाडी भूभागहरुमा आंशिकदेखि सामान्य बदली रहनेछ बाँकी भूभागमा मौसम सामान्यतया सफा रहनेछ। कर्णाली प्रदेश र सुदुरपश्चिम प्रदेशका थोरै स्थानहरुमा र बाँकि प्रदेशका पहाडी भूभागका एक वा दुई स्थानमा मेघगर्जनचट्टयाङ्गसहित हल्का वर्षाको सम्भावना रहेको महाशाखाले जारी गरेको जारी बुलेटिनमा उल्लेख छ । राती देशको पहाडी भूभागमा आंशिकदेखि सामान्य बदली रहनेछ र बाँकि भूभागमा पनि आंशिक बदली रहने छ । गण्डकी प्रदेश र सुदुरपश्चिम प्रदेशको पहाडी भूभागको थोरै स्थानहरुमा मेघगर्जनचट्टयाङ्गसहित हल्का वर्षाको सम्भावना रहेको छ। महाशाखाकाअनुसार बुधबार दिउँसो सुदुरपश्चिम प्रदेश लगायत देशको पहाडी भूभागहरुमा आंशिकदेखि सामान्य बदली रहनेछ बाँकि भूभागमा पनि आंशिक बदलि रहने छ। गण्डकी प्रदेश,कर्णाली र सुदुर पश्चिम प्रदेशका थोरै स्थानहरु र बाँकी प्रदेशका पहाडी भू भागका एक दुइ स्थानमा मेघगर्जनचट्टयाङ्गसहित हल्का वर्षाको सम्भावना रहेको छ । राती देशको पहाडी भूभागमा आंशिक बदली रहनेछ। प्रदेश १, गण्डकी प्रदेश र सुदुरपश्चिम प्रदेशको पहाडी भूभागको एक वा दुई स्थानमा मेघगर्जनचट्टयाङ्गसहित हल्का वर्षाको सम्भावना रहेको छ।"
जबरजस्ती करणीको आरोपमा पक्राउ,स्याङ्जा : एक १५ वर्षीय बालक जबरजस्ती करणीको आरोपमा पक्राउ परेका छन्। आँधीखोला गाउँपालिकाका ती बालकलाई २० वर्षीया फरक क्षमताकी युवतीलाई जबरजस्ती करणी गरी गर्भवती बनाएको प्रहरी नायब उपरीक्षक राजेन्द्रप्रसाद अधिकारीले जानकारी दिए। बोल्न र सुन्न नसक्ने ती युवतीको जबरजस्ती करणीपछि ३ महिने गर्भ रहेको भन्ने संरक्षकको उजुरीका आधारमा बालकलाई पक्राउ गरिएको प्रहरीले जनाएको छ। आरोपित बालकले पुस महिनाको १५ गते र २२ गते दुई पटक जबरजस्ती गरेको उजुरीमा उल्लेख छ। जबरजस्ती करणी मुद्धा दर्ता गरी अदालतबाट आइतबार ५ दिनको म्याद थप गरी अनुसन्धान सुरु गरिएको प्रहरीले जनाएको छ।
"पर्यटकको अवैध बसाई, प्रशासनलाई छैन पत्तो","बेनी : म्याग्दीको अन्नपूर्ण गाउँपालिका५ शिखमा एकजना अमेरिकी नागरिक अवैधरुपमा बसेका छन् । नेपाल भ्रमणको भिसा सकिएको एक वर्षभन्दा बढी समय भएपनि ती नागरिक आफ्नो देश फर्कन बेवास्ता गरेका हुन् । संयुक्त राज्य अमेरिकाको क्यालीफोर्नीयाका ५२ वर्षीय प्रि जोइल आफ्नो देश फर्कन अटेर गरेका हुन् । भ्रमणमा आएका विदेशी नागरिक अनुमति पाएको भन्दा बढी समय बस्न नपाउने कानुनी प्रावधान छ । बाध्यात्मक कारण भएमा अध्यागमन विभागबाट म्याद थप गर्नुपर्छ । अवैधरुपमा बस्नेलाई पक्राउ गरेर जरिवाना तिराउने र अध्यागमन विभागमार्फत सम्बन्धित देशको दूताबासमा बुझाउने कानुनी प्रक्रिया छ । नेपालमा कोरोना भाइरस रोकथामका लागि लकडाउन हुनुअघिनै अमेरिकाले दूवाबासमार्फत आफ्ना नगरिकलाई स्वदेश फर्कन सूचना जारी गरेको थियो । जहाज चार्टर गरेर नागरिकलाई आफ्नो देश लगेको थियो । लकडाउन हटेपछि अधिकांश भिसा सकिएका विदेशी नागरिकहरु कानुनी प्रक्रिया पुरा गरेर आफ्नो देश फर्किएका छन् । २०७६ मंसिर महिनादेखि शिखको सियु होटलमा बस्दै आएका जोइलको राहदानीमा पछिल्लो पटक थप गरिएको भिसाको म्याद सन २०२० मार्च १८ गते सकिएको थियो । त्यसपछि नेपाल बस्ने उनलाई कानुनी अनुमति छैन् । जोइलले आफ्नो देश फिर्ता हुन इच्छा नदेखाएको होटलकी सञ्चालक यामकुमारी पुनले बताइन् । केही समस्या बताउनुहुन्न, पैसा मगाएर खाएको बसेको तिरेर जान्छु भन्नुहुन्छ, उनले भनिन्, कसरी पठाउने भन्ने अलमलमा छौं । गाउँपालिकाका अध्यक्षले एक दुई दिनमा दूतावासमा लगेर बुझाइदिने भन्नुभएको छ । एक्लै रहेका जोइलले असामान्य व्यवहार र गतिविधि गर्छन् । खेतबारीमा खाडल खन्ने, किलो गाड्ने र एक्ले डुल्ने गर्छन् । स्थानीयबासीले उनको मानसिक अवस्था र गतिविधिप्रति शंका गरेका छन् । कतिपय विदेशी नागरिकहरु आफ्नो देशमा अपराधमा संलग्न भएको र मुद्दा चलेका कारण नेपालमा आएर लुकेर बस्ने गरेको पनि पाइएको छ । अन्नपूर्ण गाउँपालिकाका अध्यक्ष डमबहादुर पुनले अन्नपूर्ण संरक्षण क्षेत्रभित्र पर्ने भएकाले ती नागरिकलाई आफ्नो देश पठाइदिन एक्यापलेनै पहल गर्नुपर्ने भएपनि नगरेपछि आफैले अमेरिकी दूताबासमा लगेर बुझाइदिने तयारी गरेको बताए । म्याग्दीका प्रमुख जिल्ला अधिकारी गणेशबहादुर अधिकारीले अवैध रुपमा बसेका नागरिकको विषयमा सूचना नआएको र जानकारी आएमा पक्राउ गरेर अध्यागमन कार्यालय बुझाइ स्वदेश प्रक्रिया अघि बढाउने बताए ।"
भक्तपुरमा ग्यास सिलिण्डर पड्केर आगलागी : ६ जना घाइते,"भक्तपुर : सूर्यविनायक नगरपालिका५ सिर्जनानगरस्थित भीमेश्वर मःम एण्ड चिकेन हाउसमा आगलागी हुँदा सञ्चालकसहित ६ जना घाइते भएका छन्। महानगरीय प्रहरी परिसरका प्रहरी नायब उपरीक्षक दीपक गिरीका अनुसार पसलमा खाजा बनाउने क्रममा ग्यास सिलिण्डर पड्किएर आगलागी भएको हो। आगलागीबाट घाइते भएका पसल सञ्चालक दोलखा सैलुङ गाउँपालिका६ घर भई सूर्यविनायक४ दधिकोट बस्ने ३९ वर्षीय टीकाराम बस्नेत, काठमाडौं कोटेश्वर बस्ने ३३ वर्षीय राजेन्द्र कार्की र ३९ वर्षीया गीता कार्कीलाई उपचारका लागि सल्लाघारीस्थित डा ईवामुरा मेमोरियल अस्पतालमा प्रथम चरणको उपचार गरी थप उपचारका लागि कीर्तिपुरस्थित बर्न सेन्टर अस्पताल पठाइएको गिरीले जानकारी दिए। त्यस्तै खाजा खान आएका घाइतेमध्ये झापा विश्वशान्ति गाउँपालिका२ घर भई सल्लाघारी बस्ने १९ वर्षीय आदित्य सुवेदी, सूर्यविनायक५ कटुञ्जे बस्ने १७ वर्षीय विकास पौडेल र सोही ठाउँ बस्ने १६ वर्षीय हिमुन्स थापाको मध्यपुर अस्पतालमा प्रथम चरणको उपचारपछि थप उपचारका लागि बर्न सेन्टरमै पठाइएको उनले जानकारी दिए। आगलागीबाट पसलमा रहेका दुई थान फ्रिज, झ्याल, ढोका र भाँडा जलेर नष्ट भएको प्रहरीले जनाएको छ। रासस"
टीकापुरमा खाद्य संस्थानको गोदाम अगाडि बम भेटियो,टीकापुर: कैलालीको टीकापुर नगरपालिका १ स्थित नेपाल खाद्य संस्थानको गोदाम अगाडि बम फेला परेको छ । खाद्य गोदाम रोडमा नाला निर्माणका लागि स्काभेटरले खन्ने क्रममा सकेट बम फेला परेको हो । इलाका प्रहरी कार्यालय टीकापुरका प्रहरी निरीक्षक अरुण बमले दिएको जानकारी अनुसार उक्त बम दिउँसो ४ बजे नाला खन्ने क्रममा फेला परेको हो । आल्मुनियमको भाँडामा वरिपरी कालो टेप र तार बेरिएको हुनाले सकेट बम हुनसक्ने निरीक्षक बमले बताए । उक्त बम द्धन्द्धकालमा राखिएको हुनसक्ने बताइएको छ । 'नेपाल खाद्य संस्थानको गोदाम घर जाने कल्भर्टकै छेउमा बम फेला परेको हो' बम डिस्पोजलका लागि नेपाली सेनाको टोलीलाई खबर गरिएको निरीक्षक बमले बताए । घटनास्थल वरपर नेपाल प्रहरीले सुरक्षा व्यवस्था कडा पारेको छ । घटनास्थल सिल गरिएको बताइएको छ ।
दोहोरो नागरिकता लिने पक्राउ,राजविराज : दोहोरो नागरिकता कसुर मुद्दामा ६ वर्षदेखि फरार रहेका एक अभियुक्तलाई सप्तरी प्रहरीले सोमबार पक्राउ गरेको छ। सप्तरीको बोदेबर्साईन नगरपालिका८ बैरियाही बस्ने ३२ वर्षीय जिबछ ठाकुरलाई ईलाका प्रहरी कार्यालय कडरबोना सप्तरीबाट खटिएको प्रहरी टोलीले घरबाटै पक्राउ गरेको हो। फैसला कार्यान्वयनअन्तर्गत खोजतलासका क्रममा पक्राउ परेका ठाकुरलाई सोमबार साँझ जिल्ला अदालतमा उपस्थित गराइएकोमा अदालतले कैद भुक्तानका लागि राजविराज कारागारमा थुनामा पठाएको डिएसपी माधवप्रसाद काफ्लेले बताए। सप्तरी जिल्ला अदालतले २०७२ बैशाख १४ गते ठाकुरलाई एक वर्ष कैद र २० हजार रुपियाँ जरिबाना गर्ने फैसला गरेपछि उनी फरार रहेका थिए।
भारतमा संक्रमण तीव्र : विराटनगरको नाकामा हेल्थ डेस्क सक्रिय,"विराटनगर : भारतको जोगवनी हुँदै नेपाल प्रवेश गर्ने मुख्य नाका विराटनगरको रानीमा सोमबारबाट हेल्थ डेस्कलाई सक्रिय गराइएको छ। डेस्कमार्फत नेपाल प्रवेश गर्न चाहनेको परीक्षण तत्कालै गर्ने व्यवस्था मिलाइएको छ। परीक्षणपछि नेपाल आउनेमा कोरोना भाइरसको संक्रमण भएनभएको यकिन हुने मोरङका प्रमुख जिल्ला अधिकारी कोषहरि निरौलाले जानकारी दिए। भारतबाट आउनेले अनिवार्य रुपमा कोरोना परीक्षण गरेपछि मात्रै नेपाल प्रवेश गर्न पाउने उनको भनाइ छ। जिल्ला प्रशासन कार्यालय मोरङमा सोमबार बसेको जिल्ला कोभिड१९ संकट व्यवस्थापन केन्द्रको बैठकले कोरोना नियन्त्रण गर्न र संक्रमण थप फैलन नदिन बेलैमा सतर्कता आवश्यक रहेको निस्कर्ष निकालेको छ। मोरङमा पनि संक्रमण बढ्न थालेकाले सतर्कता अपनाउने निर्णय बैठकमा भएको छ। निरौलाका अनुसार शंकास्पद व्यक्तिको नाकामै एण्टीजेन परीक्षण गरिने छ। एण्टीजेन जाँच गर्दा कोरोना भएनभएको तत्कालै रिपोर्ट आउने उनले बताए। रिपोर्ट पोजिटिभ आउनेलेलाई थप परीक्षण तथा उपचारका लागि पठाउने र नेगेटिभ आउनेलाई गन्तव्यतर्फ जान दिइने प्रजिअ निरौलाको भनाइ छ। एक वर्षअघि कोरोना तीव्र रुपमा फैलिइरहेका बेला नाकामा हेल्थ डेस्क स्थापना गरेर नेपाल छिर्नेहरुको परीक्षण गर्न थालिएको थियो। तर पछिल्लो समय कोरोना नियन्त्रणउन्मुख बनेपछि डेस्क निस्कृयजस्तै थियो। पछिल्लो समय भारतमा कोरोना संक्रमण दर उच्च बन्दै गएपछि आवश्यक जनशक्ति परिचालन गरेर डेस्कलाई सक्रिय गराइएको निरौलाको भनाइ छ। नाकामा यसअघि सञ्चालन गरिए पनि निस्क्रियजस्तै रहेको हेल्थ डेस्कलाई सक्रिय बनाउने निर्णय भएको छ, उनले भने ,नाकामा स्वास्थ्य जाँच गर्ने र शंकास्पदको एण्टीजेन परीक्षणलाई प्राथमिकतामा राखिएको छ।निरौलाका अनुसार भारतबाट जोगवनी हुँदै विराटनगर प्रवेश गर्ने मुख्य नाकामा थप कडाई गर्न थालिएको छ। जोगवनीरानी नाका एक वर्षअघिदेखि सिल छ। नेपालभारत आवतजावतमा पूर्ण रुपमा प्रतिबन्ध लगाउँदै नाका बन्द गरिएको थियो। पछिल्लो समय कोरोना संक्रमण कम हुँदै गएकाले नाका खोल्ने तयारी भइरहेको थियो। तर पछिल्लो समय भारतमा संक्रमण तीव्र बन्दै गएपछि अहिले तत्काल नाका नखोलिने र बरु थप कडाई गर्ने निर्णय बैठकले लिएको हो। प्रजिअ निरौलाले रानी नाकामा उच्च सतर्कता अपनाउन थालिएको जनाए। भारतमा दैनिक ४० हजार हाराहारीमा कोरोना संक्रमित फेला पर्न थालेका छन्। जिल्ला स्तरीय खोप समितिको बैठक पनि सोमबार नै बसेको छ। मोरङमा स्टक रहेको पाँच हजार आठ सय ७० डोज कोरोना खोप पहिलो र दोस्रो चरणमा छुटेका र विराटनगरका शिक्षकलाई लगाउने निर्णय बैठकमा भएको छ। पहिलो चरणमा स्वास्थ्यकर्मी र दोस्रो चरणमा ६० वर्षमाथिका ज्येष्ठ नागरिकलाई कोरोना खोप लगाइएको थियो। प्रजिअ निरौलाका अनुसार पहिलो र दोस्रो चरणमा छुटेका व्यक्ति र विराटनगरका सामुदायिक तथा निजी विद्यालयका शिक्षकलाई अब कोरोनाविरुद्धको खोप दिइने छ। मोरङमा मौज्दात रहेको कोरोनाविरुद्धको खोप चैत महिनाभित्र लक्षित वर्गलाई लगाइसकिने जानकारी उनले दिए।"
बेनीजोमसोम सडक चैत्र १४ देखि १७ गतेसम्म बन्द हुने,जोमसोम : उत्तरीदक्षिण जोड्ने राष्ट्रिय गौरवको बेनीजोमसोम ७६ किमी सडक ४ दिनक लागि बन्द हुने भएको छ । कालिगण्डकी करिडोरअन्र्तगत बेनीजोमसोम सडकखण्डमा सडक स्तरोन्नति गर्नुपर्ने भएकाले यही चैत्र १४ गते देखि १७ गतेसम्म ४ दिनका लागि सडक आवागमन पुरै बन्द हुने जिल्ला प्रशासन कार्यालय मुस्ताङले जनाएको छ । जिल्ला सडक सुरक्षा समिति मुस्ताङको सोमबार बसेको बैठकले बेनीजोमसोम सडक पूर्णरुपमा बन्द गर्ने निर्णय गरेको मुस्ताङका सहायक प्रमुख जिल्ला अधिकारी जगदीश अर्यालले जानकारी दिए ।समितिले मुस्ताङ र म्याग्दीको सीमाना काभ्रभीर सडक स्तरोन्नति र मुस्ताङको थासाङ गाउँपालिका४ को कैकु खोलामा सडक बेस बगाउने तथा पहिरोका कारण सवारी साधन चल्न नसक्ने र चलाउँदा पनि अत्यन्तै जोखिमयुक्त हुने भएकाले जोखिमबाट सम्भावित दुर्घटना रोक्न सवारी आवागमन बन्द गर्नु परेको जनाएको छ । जिल्ला प्रशासन कार्यालय मुस्ताङले बेनीजोमसोम सडक पूर्ण रुपमा बन्द हुँदा पर्ने असुविधा प्रति क्षमाप्राथी समेत प्रकट गरेको छ । कालिगण्डकी करिडोर अन्र्तगत बेनीजोमसोम ७६ किमी सडक ४ प्याकेजमा सडक स्तरोन्नति भइरहेको छ । करिडोर अन्र्तगत प्याकेज नं २ को काभ्रेभीरमा पुस १९ गते देखि सडक चौडा गर्न शर्मा गजुरमुखी जेभीले रककटिङको काम अघि बढाएको थियो ।त्यहा करिव १६ सय मिटर सडकको रककटिङ गर्नुपर्ने जनाईएको छ । मुस्ताङ प्रवेश गर्ने काभ्रेभीर सडक बेनीजोमसोम सडकको जोखिमयुक्त सडक पनि हो । बर्खायामको मौसममा पहिरो र नदी कटानका कारण सडक निर्माण बाधा पुग्दै आइरहेको छ । यहाँ निर्माण कम्पनीले नेपाली सेनाको सहयोगमा ब्लास्टिङ गरी सडक चौडा गर्ने काम गरिरहेको छ ।यस्तै सोही खण्डको थासाङ४ कैकुमा पटकपटक बाढीले सडक बगाउने र पहिरो जाने हुँदा सडक अवरुद्ध हुदै आइरहेको छ ।सडक स्तरोन्नति गरी सडक सडक सहज बनाउन जिल्ला सडक सुरक्षा समितिले यसप्रकारको निर्णय गरेको सहायक प्रमुख जिल्ला अधिकारी अर्यालले उल्लेख गरे । झन्डै ६ अर्ब लागतको राष्ट्रिय गौरवको आयोजना बेनीजोमसोमकोरला सडक आयोजना २०७४ सालबाट निमार्ण सुरु भएको हो ।जसअन्र्तगत जोमसोम कोरला ग्राभेल सडकको काम समेत भइरहेको छ ।करिडोरका अनुसार जोमसोमकोरला सडकको ७ प्याकेज मध्ये ४ प्याकेजको काम निर्माण सम्पन्न भइ करिडोरलाई हस्तान्तरण भइसकेको छ ।बेनीजोमसोम सडकमा ६० प्रतिशत र जोमसोम कोरला सडकमा ८५ प्रतिशत भौतिक प्रगती भएको आयोजनाको भनाइ छ ।
प्रदुषण रोक्न घोराही सिमेन्टलाई उच्च अदालतको आदेश,"दाङ: दाङमा स्थापना भएको घोराही सिमेन्ट उद्योगलाई उच्च अदालत तुलसीपुरले तत्काल प्रदुषण रोक्न परामादेश जारी गरेको छ । सोमबार मुख्य न्यायाधीश नीता गौतम दिक्षित र न्यायाधीश रमेशराज पोख्रेलको इजलासले उद्योगका नाममा परमादेश जारी गरेको हो । मापदण्ड पूरा नगरी उद्योग सञ्चालन गरेको र उद्योगको गतिविधिका कारण ध्वनी, वायु प्रदुषण हुनुको साथै पानीको स्रोत समेत सुकेको भन्दै अदालतमा परेको रिट निवेदनमा प्रारम्भीक सुनुवाई गर्दै अदालतले परमादेश गरेको अधिवक्ता सुरेश कुमार गौतमले जानकारी दिए । उद्योगको धुलो धुवाको प्रदुषणको कारणले वातावरण, स्वास्थ्य, प्रजनन र खाद्य अधिकारमा असर पारेको भन्ने निवेदन जिकिर छ तत सम्बन्धमा नियमनकारी निकाय जनसंख्या तथा वातावरण मन्त्रालय, वातावरण विभागबाट भएको निरीक्षण प्रतिवेदमा औँल्याएका वातावरणमा प्रतिकूल असर पार्ने काम रोक्न र यस्ता कामलाई नियन्त्रण गर्नको लागि कार्यहरु तत्काल व्यवस्थित गर्नु गराउन र खानेपानीको स्रोतलाई खलवल नपुर्याउने गरी खानेपानी व्यवस्थापन गर्नु अदालतको परमादेशमा भनिएको छ । यसअघि उच्च अदालत तुलसीपुरले घोराही सिमेन्ट इण्डष्ट्रिज प्रालिका नाममा कारण देखाऊ आदेश जारी गरेको थियो । घोराही उपमहानगरपालिका ३ र ४ मा रहेको उद्योगबाट धुलो, धुवाँ, ध्वनि प्रदूषणले नागरिकको स्वास्थ्यमा प्रतिकूल असर पारेकाले प्रदूषणजन्य कुनै पनि कार्य नगर्ने नगराउनू भनी परमादेशको आदेश माग्दै निवेदन परेपछि उच्च अदालतले विपक्षीका नाममा कारण देखाउ आदेश जारी गरेको केही दिनमै त्यहि प्रकृतिको परमादेश दिएको हो । निवेदकको तर्फबाट भरत देवकोटासहित कानुन व्यवसायी, विभिन्न सामाजिक संघसंस्थाका प्रतिनिधि गरी २० जनाले उच्चअदालत तुलसीपुरमा घोराही सिमेन्ट उद्योग, सञ्चालक समितिका अध्यक्ष, जिल्ला प्रशासन कार्यालय, प्रमुख जिल्ला अधिकारी, जिल्ला समन्वय समिति, जिल्ला संयोजक, घोराही उपमहानगरपालिका र नगरप्रमुख विरुद्ध निवेदन दिएका थिए । निवेदक भरतराज देवकोटाले स्थानीयलाई न्याय हुने गरी अदालतले परमादेश दिएको बताए । उनले विभिन्न क्षेत्रमा यो समस्या लिएर गएको भए पनि कुनैमा सुनुवाइ नभएपछि अदालतसम्म न्याय खोज्न जानुपरेको उनले बताए ।"
करेन्ट लागेर मृत्य,दार्चुला : दार्चुलामा करेन्ट लागेर एकजनाको मृत्यु भएको छ । जिल्लाको दुहूँ गाउँपालिका ३ का अन्दाजी ५५ वर्षीय पदमबहादुर बमको विद्युत पोलबाट लिक भएको करेन्ट लागेर ज्यान गएको जिल्ला प्रहरी कार्यालय दार्चुलाका प्रहरी प्रमुख मनोहर प्रसाद भट्टले बताए। उनका अनुसार आइतबार मौरी घार हेर्न गएका बेला करेन्ट लागेर उनको ज्यान गएको हो । घार हेर्न गएका बम आइतबार अबेरसम्म नफर्केपछि खोजी गर्दा नौ बजेतिर विद्युतको पोल नजिक मृत अवस्थामा फेला परेका थिए। घट्नाको थप अनुसन्धान भइरहेको जिल्ला प्रहरी कार्यालय दार्चुलाले जनाएको छ ।
बस्तीमा भारतीय सिमको भर,"दाङ : दाङको गढवा र राजपुर गाउँपालिकाको झन्डै आधा भूभाग भारतीय सीमा नाकामा पर्छ। नेपाली भूमि भए पनि सो भेगका स्थानीयले सञ्चारदेखि दैनिक उपभोग्य सामग्रीका लागि भारतकै भर पर्नु पर्छ। राजपुर गाउँपालिकाका सुनपत्री, ऐरना, गोठुवा गाउँ दाङका सीमावर्ती क्षेत्रका बस्ती हुन्। नेपाल टेलिकमको सेवा नभएपछि यहाँका स्थानीयले भारतीय सिम प्रयोग गर्छन्। राजपुर गाउँपालिकाको वडा नं ५, ६ र ७ का भूभागमा सञ्चार सुविधा पुगेको छैन। सीमा आसपासका बस्तीमा भारतीय सिमकार्ड प्रयोग हुने स्थानीय जोगमान बुढाले बताए। उनी सरकारलाई प्रश्न गर्छन्, मेरो सरकार हामी नाकावासीले नेपालको सिमकार्ड कहिले प्रयोग गर्न पाउँछौ ? नेपालतर्फको सञ्चार सुविधा नहुँदा भारतीय सिम प्रयोग गरे बापत अतिरिक्त पैसा तिर्नुपर्ने अर्का स्थानीय इन्द्रबहादुर पुनले बताए। ताली, करुवा, गल्छु, सिक्टालगायतका क्षेत्रमा पनि नेपाल टेलिकमको सेवा पुगेको छैन। बस्तीमा शिक्षा, स्वास्थ्य, यातायात, सडक, खानेपानी, बिजुलीलगायतका सुविधा पनि नपुगेको स्थानीय रनबहादुर बुढाले बताए। वन कार्यालयसँग समन्वयमा समस्या हुँदा मोबाइल सेवा विस्तारमा समस्या भएको दूरसञ्चार कार्यालय तुलसीपुरका प्रमुख हरि खनालको भनाइ छ। टावर राख्न वन मन्त्रालयसँग स्वीकृत लिनुपर्ने भएकाले समय लागेको उनले प्रष्ट्याए। टावर राख्ने स्थान तय भइसकेको र कानुनी प्रक्रिया पूरा भएलगत्तै प्राविधिक टोली खटाइने खनालले बताए। सबडिभिजन वन कार्यालय बेलाका सहायक वन अधिकृत टेकन आचार्यले कानुनी प्रक्रिया पूरा भए टावर राख्न कुनै आपत्ति नभएको बताए। हामी नाका क्षेत्रमा सञ्चार विस्तार गर्ने कुरामा खुसी छौं, सकारात्मक छौ, उनले भने, काम गर्दै, प्रक्रिया मिलाउँदै जानुस् भनेर सुझाव दिएका छौं। पहिले अनुमतिबिना वनका रूख काट्दा टावर निर्माणमा समस्या देखिएको थियो। राजपुर गाउँपालिकाका अध्यक्ष लोकराज केसीले सडक विस्तारको काम सकिएलगत्तै नाका क्षेत्रमा सञ्चार सेवा उपलब्ध हुने बताउँछन्।"
सदरमुकाममै खानेपानी संकट,"भोजपुर : सुक्खायाम सुरु भएसँगै मुहानको पानीको सतह घटेपछि सदरमुकाममा खानेपानी समस्या थपिएको छ। नयाँ खानेपानी आयोजनाको खानेपानी पनि नआएपछि समस्या दिनानुदिन बढ्दै गएको हो। पर्याप्त खानेपानी आपूर्ति नहुँदा विद्यार्थी र गृहिणीलाई बढी सास्ती छ। त्यसैगरी सहरीकरण, पूर्वाधार निर्माणमा प्रत्यक्ष प्रभाव पारेको छ। त्यसकारण अहिले खानेपानी वितरणमा समय तालिका तोकिएको छ। खानेपानी जोहोका लागि दैनिक सर्वसाधरणको सार्वजनिक धारा, पानीका मुहानमा घुइँचो लाग्ने गर्छ। खाना पकाउने पानीसमेत पर्याप्त नहुँदा अन्य प्रयोजनका लागि पानी अपुग हुने स्थानीय तारा चौहानले सुनाइन्। बिहान सबेरै स्थानीय जनसेवा धाराबाट लामो पालो कुरेर खानेपानी ल्याउनुपरेको उनले समस्या सुनाइन्। सिलिचुङ खानेपानी तथा सरसफाइ मूल उपभोक्ता समितिले वितरण गर्ने पानी कम भएपछि बजारवासीलाई एक पटकको खानेपानीले दुई दिन जोहो गर्नुपर्ने बाध्यता छ। खानेपानीका लागि घण्टौं आलोपालो गर्नुपर्ने सास्ती छ। अहिले एकचोटी आएको पानीले दुई दिन थेग्नै गाह्रो हुन्छ, खानेपानी जोहो गर्न घरबाहिर धाउनुपर्छ, अर्का स्थानीय बिना मगरले सुनाइन्, खानेपानी आउने आस वर्षौंदेखिको हो, जब हिउँद लाग्छ समस्या सुरु हुन्छ। दुई दिन जोहो गरेको खानेपानी सिद्धिने पिरलो पर्छ, खै कहिले आउने हो, पानी। करिब १६ सय घरधुरी उपभोक्ता रहेको सदरमुकामलाई खानेपानी धानिरहेको सिलिचुङ खानेपानी तथा सरसफाइ मूल उपभोक्ता समितिले दैनिक दुई लाख लिटर मात्रै पानी वितरण गरिरहेको छ। दैनिक ४ लाख ५० हजार लिटर खानेपानी आवश्यक भए पनि मुहानको पानी घटेकाले समितिले दुई प्याकेजमा दिनको समयान्तरालमा खानेपानी वितरण गरिरहेको जनाएको छ। समितिका अध्यक्ष प्रवीण सुवालले भने, मुहानबाटै खानेपानी कम आएकाले पर्याप्त पानी वितरण गर्न सकेका छैनौं, नयाँ आयोजनाको काम पनि अन्तिम चरणमा सकेको छ, चैत दोस्रो हप्तासम्म समस्या समाधान होला भन्ने आशा छ। सदरमुकाम र आसपासका क्षेत्रको खानेपानी संकट समाधान गर्न सरकारको ७० प्रतिशत, नगर विकास कोषबाट २५ प्रतिशत र स्थानीय उपभोक्ताबाट ५ प्रतिशत गरी कुल ४९ करोड ७८ लाख ९८ हजार लागतमा निर्माणाधीन तीनभंगाले खानेपानी आयोजनाको काम अन्तिम चरण पुगेको छ। उक्त आयोजनाबाट भोजपुर सदरमुकाम, सिद्धेश्वर, गुप्तेश्वर, बोखिम र टक्सारका करिब २ हजार २ सय ८० घरधुरी लाभान्वित हुनेछन्। निर्माणस्थलबाट करिब ४० किलोमिटर प्रसारण लाइन र ७६ किलोमिटर वितरण लाइन गरी १ सय १६ किलोमिटर लामो आयोजनाको काम तोकिएकै समयमा सम्पन्न हुने फिल्ड इन्जिनियर लक्ष्मीप्रसाद चौधरीले बताए।"
जग्गाको विषयमा दम्पती अपहरण : चार अभियुक्त सार्वजनिक,"जलेश्वर : महोत्तरीको पिपराका वृद्ध दम्पतीलाई अपहरण गरेर बेपत्ता बनाएको अभियोगमा प्रहरीलाई चार जनालाई सार्वजनिक गरेको छ। पिपरा५सहोडवा ६५ वर्षीय मुसाफिर झा र उनकी ५८ वर्षीया श्रीमती गीतादेवी झा बेपत्ता भएका करिब एक महिनापछि अभियुक्त सार्वजनिक भएका हुन्। अपहरण गरी बेपत्ता बनाएको किटानी जाहेरीका आधारमा झा दम्पतीका छिमेकी तीन जना अर्का एक भारतीय नागरिकलाई प्रहरीले नियन्त्रणमा लिएको छ। जग्गा कारोबारीले दम्पतीलाई मध्य राति ओछ्यानबाट बेपत्ता बनाएका जिल्ला प्रहरी कार्यालय महोत्तरीका एसपी दिनेश आचार्यले बताए। स्थानीय रामबाबु यादव, उनका जेठा र कान्छा छोरा सुरेन्द्र र राजेन्द्रसहित भारतको बिहार मधुवनीका हरेन्द्र ठाकुरलाई पक्राउ गरिएको उनले जानकारी दिए। उनीहरूविरुद्ध बेपत्ता, अपहरण तथा शरीर बन्धक शीर्षकमा उजुरी दर्ता गरेर अनुसन्धान बढाइएको छ। जग्गाको विषयलाई लिएर झा दम्पतीलाई बेपत्ता बनाइएको खुलेको छ, आचार्यले भने, अभियुक्त रामबाबुको घरमा देखिएको रगतको छिटा र गीतादेवी सुतेको ठाउँमा फेला परेको रगत एउटै प्रकृतिको पुष्टि भएको छ। गीतादेवी सुतेको कोठामा देखिएको रगतको छिटा धोइपखाली गरिएकाले घटना शंकास्पद भएको भन्दै प्रहरीले अनुसन्धान अघि बढाएको छ। वृद्ध दम्पतीको अवस्था अझै अज्ञात प्रहरीले बेपत्ता पारिएका मुसाफिरले प्रयोग गर्ने सिमसहितको मोबाइल र एक जोर चप्पल फेला पारेको छ। झा दम्पती सुतेको ओछ्यान, झुल, सिरानी, डस्ना र सिरक बेपत्ता पारिएको छ। ती सामग्री अझै केही भेटिएको छैन। झा दम्पतीको खोजीका लागि हालसम्म ५४ वटा पोखरीमा ठूलो जाल प्रयोग गर्दै डुंगाबाट पनि शंकास्पद ठाउँमा खोजी गरेको छ। जग्गाको विषयलाई लिएर दम्पतीलाई बेपत्ता बनाइएको प्रहरीको ठहर छ। भारतीय नागरिक हरेन्द्रले सोहोडवामा सस्तोमा किनेर महँगो दाममा बिक्री गर्न १३ बिघा जग्गा प्लटिङ गरेका थिए। प्लटिङ गरिएकोमध्ये उत्तरतर्फको १४ कठ्ठा जग्गा झा दम्पतीको पर्छ। झाको भन्दा अझै उत्तरतिर व्यवसायी हरेन्द्रको दुई बिघा जग्गा पर्छ। हरेन्द्रको जग्गाको बीचमा पर्ने १४ कठ्ठा जग्गा खरिद गरेर उनले बीचबाट बाटो निकालेर महँगोमा जग्गा बिक्री चाहन्थे। तर, झाले उनलाई आफ्नो जग्गा बिक्री गर्न चाहेका थिएनन्। जग्गा दलाल हरेन्द्रले झालाई जग्गा बिक्री गर्न दबाब दिँदै आएका थिए। हरेन्द्रसँगको जग्गा कारोबारमा पक्राउ परेका रामबाबुको पनि साझेदारी थियो। रामबाबुले पनि झा दम्पतीलाई जग्गा बिक्री गर्न दबाब दिएका थिए। जग्गाको व्यापारको तगारो बनेका दम्पतीलाई योजना अनुसार बेपत्ता बनाइएको प्रहरीको भनाइ छ। भारतीय नागरिक हरेन्द्रको जग्गा कारोबारमा साझेदार रहेका रामबाबुको घरमा झा दम्पती बेपत्ता भएको दिन बिहानै ढोकाको भित्ता र घरको कोठामा रगतजस्तो पदार्थ फेला परेको थियो। गीतादेवी सुतेको ठाउँमा फेला परेको रगत र अभियुक्त रामबाबुको घरमा फेला परेको रगत एउटै रहेको परीक्षणले पुष्टि गरेको आचार्यले बताए। अभियुक्तहरूको पोलिग्राफ पनि गरिएको थियो। तर, उनीहरू दिएको बयान झुटो रहेको प्रतिवेदन प्राप्त भएको छ, उनले भने। झा दम्पतीको निर्माणाधीन पक्कीघर छिमेकी रामबाबुले बनाइरहेका थिए। उनीहरूको आर्थिक र अन्य व्यावहारिक पक्ष रामबाबुलाई थाहा भएको ठहर गर्दै प्रहरीले अनुसन्धान अघि बढाएको थियो।"
टिकटक भन्दै बालविवाह,"नेपालगन्ज : नेपालगन्जस्थित बागेश्वरी मन्दिरको जुँगे महादेवमा शुक्रबार बिहान एक जोडीको विवाह हुँदै थियो। केटाकेटी दुवै जना २० वर्षभन्दा कम उमेरका देखिन्थे। सिन्दूर हालेपछि भिडियो बनाउन थाले। तर, १० रुपैयाँमा किनेको सबै सिन्दूरले सिउँदो भरेको देख्दा मलाई शंका लाग्यो, प्रत्यक्षदर्शी एक किशोरीले भनिन्, मैले सोध्दा टिकटक बनाएको जवाफ दिए। त्यति भनेर उनीहरू डराएर भाग्न थाले। मन्दिरको सुरक्षार्थ तैनाथ प्रहरीले तत्काल पक्राउ गर्यो। तर, केटाले टिकटक बनाएको भनेर अडान छाडेनन्। जिल्ला प्रहरी कार्यालयको महिला तथा बालबालिका ज्येष्ठ नागरिक सेवा केन्द्रमा दुवै जनालाई अलगअलग राखेर सोधपुछ गर्दा मात्र विवाहको रहस्य खुल्यो। बुवाको मृत्यु भइसकेको छ। आमा विदेश हुनुहुन्छ। हामीले भागेर बिहे गरेका हौं, बेहुलीले प्रहरीसमक्ष भनिन्, बालविवाह गरेको थाहा पाएपछि प्रहरीले जेल हाल्छ भन्ने डरले टिकटक भनेका हौं। कोहलपुर नगरपालिकाका उनीहरू परिवारले स्वीकार नगर्ने डरले अन्तरजातीय र अन्तरधार्मिक बिहे गर्न मन्दिर पुगेका थिए। एउटै वडाका उनीहरू कक्षा ८ का विद्यार्थी रहेछन्। प्रहरीले उमेर पुगेपछि मात्र विवाह गर्ने सर्तमा बेहुलीलाई उनकी फुपू र बेहुलालाई बाबु बोलाएर जिम्मा लगाएको छ। बाँकेमा विभिन्न बहाना गरेर बालविवाह गरेको यो नै नौलो घटना भने होइन। नेपालगन्ज१९ मा ६ महिनाअघि बालविवाह भइरहेको थाहा पाएर हामी गयौं। त्यहाँ एक जना बालकको कपाल खौरिएर मुण्डन भइरहेको भनियो। हामी फर्कियौं। ढाँटेर विवाह गरेछन्, महिला तथा बालबालिका ज्येष्ठ नागरिक सेवा केन्द्रकी प्रहरी सहायक निरीक्षक श्यामकुमारी पाइजा मगरले भनिन्, बालविवाह भइरहेको ठाउँमा प्रहरी पुग्दा बेहुली लुकाएर दिदीलाई देखाउने पनि गरे। कसैकसैले त बर्थ डे पार्टी भनेर ढाँटे। बिहे गर्न उमेर बढाएर जन्मदर्ता नै गर्ने गरेका छन्। नेपालगन्ज उपमहानगरपालिकामै एक बालिका २० वर्षकी नभएपछि टोल भेलाले उमेर बढायो। नेपालगन्ज१० का कार्यपालिका सदस्य नरबहादुर विष्टले एक वर्षअघिको घटना सम्झे, समाजका व्यक्तिहरू बसेर सर्जिमिन गरी केटीको उमेर २० वर्ष पुगेको छ भनिदिए। केटी हर्लक्कै बढेकी थिई। हामीले पनि एक पटकका लागि हुन्छ भनिदियौं। बाँकेका ८ वटै स्थानीय तहलाई बालविवाह मुक्त घोषणा गरिएको छ। तर, समाजमा बालविवाह रोकिएका छैनन्। केही दिनअघि मात्र महिला तथा बालबालिका ज्येष्ठ नागरिक सेवा केन्द्रमा खजुरा गाउँपालिका२ का २१ वर्षका अर्जुन परियारविरुद्ध बहुविवाहको उजुरी पर्यो। डुडुवा गाउँपालिकाबाट २ महिनाअघि १८ वर्षीया किशोरीलाई बिहे गरेर ल्याएका रहेछन्। उनी ७ दिन माइत बसेकै बेला फेरि साथीकी १८ वर्षकी पत्नीलाई खजुराबाट भगाएछन्, प्रसनि मगरले भनिन्, दुुबै केटीका आमाले मुद्दा नचलाउने भनेपछि केटालाई बाबुको जिम्मा लगायौं। बाँकेमा ३ वर्ष अवधिमा सय वटा बालविवाह रोकिएको जिल्ला प्रहरी कार्यालयले जनाएको छ। ७ जनालाई त प्रहरीले विवाहको मण्डपबाटै उठाएर ल्याएको थियो। फेरि विवाह नगर्ने सर्तमा सम्बन्धित वडाका जनप्रतिनिधिको रोहवरमा उनीहरूलाई छाडियो। ९ जनाविरुद्ध मुद्दा दायर गरी अरू सबैलाई उमेर पुगेपछि बिहे गराउने सर्तमा अभिभावकको जिम्मा लगाइएको छ।"
४२ वर्षमा फर्कियो मुस्कान,"तोयानाथ भट्टराई। इलाम, राधा खनाल। झापा बिनासुनुवाइ ४० वर्ष भारतीय जेलमा रहेर छुटेका दुर्गाप्रसाद तिम्सिना (दीपक जैसी) आइतबार घर आएका छन्। परिवारसँग झन्डै ४२ वर्षपछि दुर्गाप्रसादको पुनर्मिलन भएको छ। यसरी फर्किएलान् भनेर नसोचेका छोरासँग ९२ वर्षको उमेरमा आमा धनमायाले भेट गर्न पाएकी छन्। यो त बूढो पो भएछ लु हेर, धनमायाले प्रकाशचन्द्र (दुर्गाप्रसादका काकाका छोरा)तिर फर्किंदै भनिन्, यसले खोजेर ल्याउँछु भन्थ्यो, पत्याएकै थिइनँ, ल्यायो है ल्याउन त। माया मारिसकेको छोरालाई माई नगरपालिका लुम्बाकस्थित घरमै पाएपछि धनमाया धेरै बोल्न सकिनन्। लाडप्यारले भरिएको स्वरमा उनले भनिन्, पहिले लुरे थियो मोटाएछ, सायद सुन्निएको होला बिचरा। उनले छोरालाई मिठाई खुवाएर स्वागत गरिन्। उनले बिहानदेखि छोरो आउने बाटो कुरेकी थिइन्। उनी भन्दै थिइन्, आउँछ भनेर कुर्दै छु। चाउरी परेको अनुहारमा आशा र खुसी बोकेर बसेकी धनमायाको छोरोसँग अपराह्न भेट भएको हो। दुर्गाप्रसाद हराएपछि पारिवारिक रूपमा निकै विपद भोगेकी धनमाया भन्दै थिइन्, योभन्दा मेरो खुसी अरू केही छैन। दुर्गाप्रसाद शनिबार कोलकातास्थित दमदम जेलबाट रिहा भएका थिए। इलामको फाकफोकथुम गाउँपालिकास्थित एकतप्पामा हुँदा ०३७ सालमा उनी बेपत्ता भएका थिए। भारतकै दार्जिलिङबाट व्यक्ति हत्या अभियोगमा उनलाई पक्राउ गरी जेल हाले पनि कुनै प्रमाणबिना अन्याय गरिएको परिवारका सदस्य बताउँछन्। उनलाई घर पुर्याउने क्रममा परिवारकै सदस्य प्रकाशचन्द्र, प्रदेश सांसद धीरेन्द्र शर्मा, दुर्गाप्रसादको मुक्तिका लागि संघर्षरत विश्वसेवा विस्तार संस्थाका सदस्य इन्द्र बस्नेतसहित सञ्चारकर्मीको उपस्थिति थियो। आफन्त र छरछिमेकी आइतबार दिउँसो दुर्गाप्रसादको घर पुगेका थिए। पहिलो भेटमा दुर्गाप्रसाद भने खासै बोलेनन्। उनले जेलबाट छुट्ने क्रममा आफू निर्दोष रहेको बताएका थिए। काकाकी छोरी मुना शर्माले केही आराम गराएर सहज महसुस भएपछि चिकित्सकको परामर्श लिइने बताइन्। दाइ अहिले जहाँ हुनुहुन्छ त्यो नयाँ घर हो, उनले भनिन्, उहाँ जन्मनु, हुर्किनुभएको पुरानो ठाउँ (एकतप्पा) पुर्याउँदा सहज महसुस गर्नुहोला कि भन्ने आस गरेका छौं। बिनाकसुर जेल बस्नुपरेकामा क्षतिपूर्तिका लागि विज्ञको सल्लाह लिएर अघि बढ्ने उनले सुनाइन्। उनका अनुसार दुर्गाप्रसाद खासै प्रतिक्रिया जनाउँदैनन्। एउटाएउटा शब्द मात्रै बोल्ने गरेको उनले सुनाइन्। स्वदेश आएपछि मुस्कुराए दुर्गाप्रसाद ६१ वर्षीय दुर्गाप्रसाद काँकडभिट्टा आएलगत्तै मेची पुलमा रहेको गाडीमा चढ्ने बेला वरिपरि रहेका मान्छेतर्प हेरेर मुस्कुराए। उनका भाइ प्रकाशचन्द्र तिम्सिनाले सोधे, दाजु हामी कता जाँदै छौं थाहा छ ? तब दुर्गाप्रसादले भने, दार्जिलिङ। कोलकातास्थित दमदम जेल प्रशासनले ६६ महिनामा उनलाई दार्जिलिङ लैजान्थ्यो। उनको खोजी भएको छछैन भनेर दार्जिलिङ पुर्याउने गरेको पाइएको भाइ प्रकाशचन्द्रले बताए। नेपाल आएपछि उनलाई जेलबाट छुटाउन मुख्य भूमिका निर्वाह गर्ने संस्था विश्व सेवा विस्तारको कार्यालयमा लगिएको थियो। त्यहाँका कर्मचारीले माला पहिर्याएर स्वागत गर्दा उनी फेरि मुस्कुराए। अघिल्लो रातदेखिको भोको र लामो यात्राले होला उनी उभिँदा हल्लिरहेका देखिन्थे। उभिन गाह्रो भएको प्रस्टै देखिन्थ्यो। भाइ प्रकाशचन्द्रले दाजु पानी लिनू, हिजो राम्रोसँग पानी पिउनुभएकै छैन भन्दा उनले दबिएको स्वरमा पेट छाम्दै भने, ना ट्वाइलेट गिलो आउँछ। उनले चिया एकै छिनमा पिएका थिए। त्यही बीच प्रकाशचन्द्रले भने, दाजुसँगै जेल जीवन बिताएको साथीका अनुसार दाजुलाई चिया, अन्डा र जेरी खुब मन पर्छ। दुर्गाप्रसादलाई एक कर्मचारीले ढाकाको टोपी लगाइदिइन्। त्यति बेला उनले फेरि मुस्कुराउँदै ढाकाटोपी मिलाए। प्रकाशचन्द्रले भने, दाजु अब खुसी हुनुभयो। नेपाल छिरेपछि मुस्कुराउन थाल्नुुभयो। एउटा गीत गाइदिनू। भाइको बोली खस्न नभ्याउँदै दुर्गाप्रसादले रेशम फिरिरी गीत आधी भए पनि गुनगुनाए। दुर्गाप्रसादको मुखबाट शब्द अति कम तर भाव अत्यधिक देखिन्थ्यो। उनी छिनछिनमा एकोहोरिने र घरीघरी भाइ प्रकाशचन्द्रतिर हेर्ने गर्थे। भाइले दाजु हाम्रो घर कहाँ हो भन्दा इलाम भन्न थालेका थिए। त्यत्तिकैमा काका तुलसीराम तिम्सिना हतार गर्दै भतिज हेर्न आइपुगे। भतिजलाई देखेपछि तुलसीरामले आँसु रोक्न सकेनन्। उनले भने, बाबु दुर्गा मलाई चिन्यौ ? म तिम्रो बुवा हुँ। दुर्गाप्रसाद काकातिर हेरेर मुसुक्क मुस्कुराए। तर, केही शब्द निकालेनन्। तुलसीराम भने भक्कानिएर केही शब्द निकाल्न सकेनन्। उनले भने, मेरो भाउजूको एउटै इच्छा छ। मेरो छोरो जहाँ भए पनि ल्याइदिनू। एकपटक मुख हेरेर मर्छु। भाउजूको इच्छा भगवान्ले पूरा गरिदिनुभयो। दुर्गाका कान्छा काकाका छोरा प्रदेशसभा सदस्य धीरेन्द्र शर्माले भने, दाजु हराएको कुरा बुवाहरूबाट सुनेको हुँ। अहिले दाजुलाई देख्दा नतमस्तक भएँ। के बोल्नु कसरी चिनाउनु भन्ने भयो। मैले बोलाउँदा दाजुले कुनै प्रतिक्रिया दिनुभएन, आँखाभरि आँसु पार्दै धीरेन्द्रले भने, देख्न हुटहुटी थियो। देखेपछि झन् माया लाग्यो। धीरेन्द्रले दुर्गाप्रसादलाई पहिलो प्रक्रिया राम्रोसँग पुनःस्थापना गराउन पहल गर्ने बताए। त्यसपछि अभिलेखहरू बनाउनतर्प लाग्ने सुनाउँदै उनले त्यससँगै स्वास्थ्य जाँच गरेर मात्र बाँकी अधिकारका लागि लड्ने बताए। उनले भने, अब दाजु पाएका छौं उहाँको मुख मात्र हेरेर पनि उहाँको अधिकारका लागि लड्छौं। कोलकाता उच्च अदालतका न्यायाधीशद्वय ठोटविल बी राधाकृष्णन् र अनिरुद्र रोयको आदेशमा शनिबार उनलाई दमदम कारागारले रिहा गरेको थियो। त्यसपछि उनका भाइ, विश्व सेवा विस्तार संस्थाका प्रतिनिधि इन्द्र बस्नेतलगायतको रोहवरमा उनलाई नेपाल ल्याइएको हो। शारीरिक तथा मानसिक यातनाका कारण उनको शारीरिक अवस्था नाजुक देखिन्छ। दाजुको स्वभाव सानोमा पनि त्यति घुलमिल गर्ने थिएन। तर, अहिले जेलको चरम यातना र त्यहाँभित्रको खानपिनसँगै उकुसमुकुस परिवेशले गर्दा दाजुको यो अवस्था भएको छ, प्रकाशचन्द्रले भने। अदालतले रिहाइको आदेश दिँदा ६६ महिनामा उनको स्वास्थ्य अवस्थाबारे जानकारी गराउन भनेको प्रकाशचन्द्रले बताए। उनका अनुसार मुद्दाको फैसला भने भइसकेको छैन। चम्पाखर र धनमाया तिम्सिनाका जेठो छोरा दुर्गाप्रसादले माइला भाइ केदार, कान्छा भाइ धर्मानन्द र बहिनी पवित्राको नाम लिए। उनलाई जेलबाहिर ल्याउन बंगाल रेडियो क्लबमार्पत सम्भव भएको प्रकाशचन्द्रले सुनाए। दार्जिलिङमा जुन घरमा दुर्गाप्रसाद आश्रय लिएर बसेका थिए त्यही घरकी महिलाको हत्या भएपछि त्यसको दोष उनीमाथि लगाइएको थियो। झुटो आरोप दर्ता भए पनि पीडितका तर्फबाट एकपल्ट पनि मुद्दा फलोअप नभएको र बिनासुनुवाइ सजाय सुनाउँदै कारागार सार्दै कोलकाताको दमदममा पुर्याइएको विश्व सेवा विस्तारका प्रतिनिधि इन्द्र बस्नेतले बताए। दुर्गाप्रसाद सात वर्षकै हुँदा उनका बुवा चम्पाखरको निधन भएको थियो। उनकी आमा धनमायाको एउटा हात दुर्घटनामा गुमेको छ। प्रकाशचन्द्रले भने, पारिवारिक अवस्था अत्यन्त दयनीय छ। अब सरकारले पनि हेरोस्। अधिकारका लागि लड्न हामीलाई साथ देओस्।"
गुम्बा जोगाउन जोड,"इलाम : इलामको सूर्योदय नगरपालिका१० फिक्कलमा रहेका लोपोन्मुख लाप्चा जातिको सय वर्षभन्दा पुरानो फेन्सोलिङ गुम्बा क्षेत्रमा स्थानीयले विरोध गरेका छन्। उक्त क्षेत्रमा सूर्योदय नगरपालिकाले हेभी इक्युपमेन्ट प्रयोग गरेर पार्क बनाउन सुरु गरेपछि विरोध भएको हो। प्रदेश सरकारको बजेटमा पार्क बनाउने भन्दै गुम्बा नजिकको रूख काट्ने र डोजर चलाएर गुम्बाको बलेसीसम्म खन्ने काम भएपछि स्थानीय लाप्चा समुदायका युवाले काम रोकेर गुम्बा संरक्षणमा ध्यान दिन आग्रह गरेका हुन्। स्थानीय छेप्पल लेप्चाले भने, राम्रो काम हुन लागेको होला भन्ने ठानेका थियांै। तर, गुम्बा नै लड्ने गरी डोजर चलेपछि मात्रै हाम्रो आँखा खुल्यो। वर्षौंदेखि अलपत्र गुम्बाको संरक्षणको साटो आसपासको गुम्बाको अस्तित्वमै आँच आउने गरी सुरु गरिएको निर्माण कार्यले सबैलाई चिन्तित बनाएको नेपाल आदिवासी जनजाति महासंघ सूर्योदय समितिका अध्यक्ष सोनाम यल्मुले बताए। पुरातत्त्व विभागलगायतका सरोकारवालाले पनि धार्मिक क्षेत्र अतिक्रमणको घटनालाई तत्काल चासो दिनुपर्ने उनले माग गरे। इलाममा लाप्चा समुदायको दुईवटा मात्रै गुम्बा रहेको स्थानीय युवा छेप्पल लाप्चाले बताए। उनले स्थानीय लाप्चा अगुवाहरूले समेत समुदायसँग पर्याप्त छलफल नगरी संरक्षण गरिनुपर्ने ठाउँमा दोहन सुरु गरेको बताए। १९९० र २०४७ सालको भूकम्पले चर्काएपछि बनाइएको गुम्बालाई २०६८ असोज १ र २०७२ वैशाख १२ को भूकम्पले थिलथिलो बनाएको छ। पूर्ण रूपमा क्षतिग्रस्त गुम्बासँगै नेपालकै लोपोन्मुख लाप्चा जातिको एक मात्र ऐतिहासिक सांस्कृतिक सम्पदासमेत समाप्त हुने खतरा बढेकोमा लाप्चा समुदाय चिन्तित छ।"
भागरथी हत्या प्रकरण : अभियुक्तले फेरे बयान,"महेन्द्रनगर : बैतडीको दोगडाकेदार गाउँपालिका७ चडेपानीकी भागरथी भट्ट हत्या प्रकरणका अभियुक्तले भागरथीको हत्या नगरेको बताएका छन्। डोटीको सिलगढीमा रहेको सुधारगृहमा रहेका अभियुक्त किशोरले आफैंले हत्या नगरको भन्दै बोली फेरेका छन्। सुधार गृहमा रहेका छोरालाई भेटेपछि उनका बुवा दीपकले आइतबार महेन्द्रनगरमा पत्रकार सम्मेलन गर्दै बलात्कार र हत्या नगरेको दाबी गरेका हुन्। भागरथीको हत्या र बलात्कार गर्ने व्यक्ति मैंले चिनेको छु, विद्यालयबाट आउने बेला मैले बलात्कार गरिरहेको देखे। छोराको भनाइ उद्धृत गर्दै दीपकले भने, कसैलाई भनिस् भने तेरा बुवा र भाइलाई पनि मारिदिन्छु भन्दै चक्कु देखाएर धम्की दिएपछि अपराध स्वीकारेको हुँ। यसअघि अभियुक्त किशोरले प्रहरी, सरकारी वकिलको कार्यालय र जिल्ला न्यायाधीशलाई दिएको बयानका बेला दीपक पनि सँगै थिए। त्यतिबेला उनले बुवाकै सामुन्ने भागरथीको हत्या र बलात्कार आफैंले गरेको बयान दिएका थिए। हत्या र बलात्कारमा वडा कार्यालयका कर्मचारी संलग्न रहेका भन्दै नामै किटेर पत्रकार सम्मेलनमा बताए। उसले (छोराले) एकजना वडा कार्यालयका कर्मचारीलाई चिने भन्छ, अर्को दारी पालेको तर मास्क लगाएको हुनाले चिनिन भन्छ, उनले भने। शुक्रबार आफ्ना काका शंकर भट्टलाई फोनमा अभियुक्तले यस्तो भनेपछि, बुवासहितका आफन्त शनिबार सुधार गृह गएका थिए। भागरथी हत्यापछि दीपक बैतडीको दोगडाकेदार गाउँपालिका७ बाट कञ्चनपुरको महेन्द्रनगरस्थित भाइको घरमा सरेका छन्। छोराको सुरक्षा सुनिश्चित गरेर फेरि घटनाको अनुसन्धान हुनुपर्ने दीपकको भनाइ छ। तर सुदूरपश्चिम प्रदेश प्रहरी प्रमुख डीआईजी उत्तमराज सुवेदी भने अब बयान फेर्नुको कुनै औचित्य नरहेको बताउँछन्। प्रहरीको अनुसन्धान सकिएर मुद्दा जिल्ला अदालतमा विचाराधीन छ, अब सबै कुरा अदालतको हातमा हुन्छ, उनले भने।"
टिपर र मोटरसाइकलको ठक्करबाट दुई जनाको मृत्यु,विराटनगर : मोरङको अलगअलग स्थानमा टिपर र मोटरसाइकलको ठक्करबाट आइतबार राती दुई जनाको ज्यान गएको छ। कटहरी गाउँपालिका३ स्थित भित्री सडक खण्डमा को १ ख ४७८३ नम्बरको टिपरले ठक्कर दिँदा साइकलयात्रीको मृत्यु भएको हो। पश्चिमतर्फ जाँदै गरेको टिपरले सोही दिशातर्फ जाँदै गरेका साइकलयात्री कटहरी२ का ३७ वर्षीय बच्चु मल्लिकलाई ठक्कर दिएर गम्भीर घाइते बनाएको थियो। उपचारका लागि कोसी अस्पताल विराटनगर पुर्याउनसाथ मल्लिकको मृत्यु भएको मोरङ प्रहरीका प्रवक्ता डीएसपी मानबहादुर राईले जानकारी दिए। उनका अनुसार दुर्घटनापछि टिपर चालक सुनसरीको इटहरी उपमहानगरपालिका१४ का २८ वर्षीय मुकेश चौधरीलाई नियन्त्रणमा लिएर घटनाको अनुसन्धान सुरु गरिएको छ। तीव्र गतिमा रहेको टिपरले ठक्कर दिएर ज्यानै जाने गरी दुर्घटना गराएको प्रहरीको भनाइ छ। दुर्घटनापछि आक्रोसित बनेका स्थानीय बासिन्दाले टिपर तोडफोड गरिदिएका छन्। तोडफोडबाट टिपरको अगाडिको भागमा क्षति पुगेको छ। घटनास्थलमा जम्मा भएको भीड आक्रोशित बनेर ढुंगामुडा गर्दै तोडफोड र आक्रमणमा उत्रन थालको थियो। प्रहरीले टिपर चालकलाई भने आक्रमण हुनबाट जोगाउन सक्यो। त्यस्तै पूर्वपश्चिम लोकमार्ग अन्तर्गत सुन्दरहरैँचा नगरपालिका५ दुलारीमा मोटरसाइकलको ठक्करबाट एक जनाको ज्यान गएको छ। पूर्वतर्फ जाँदै गरेको को १८ प १८०२ नम्बरको मोटरसाइकलले राति १० बजेतिर ठक्कर दिँदा साइकलमा यात्रा गरिरहेका सुन्दरहरैँचा६ का ५६ वर्षीय इन्द्रबहादुर श्रेष्ठको मृत्यु भएको डीएसपी राईले बताए। दुर्घटनापछि गम्भीर घाइते भएका उनको उपचारका क्रममा विराटनगरस्थित नोबेल शिक्षण अस्पतालमा ज्यान गएको हो। दुर्घटनामा परेर मोटरसाइकल चालक इटहरी५ का २६ वर्षीय सेवन्तमणि कोइराला पनि गम्भीर घाइते भएका छन्। उनको नोबलेमै उपचार भइरहेको छ। प्रहरीले मोटरसाइकललाई नियन्त्रणमा लिएर दुर्घटनाको अनुसन्धान थालिएको जनाएको छ।
