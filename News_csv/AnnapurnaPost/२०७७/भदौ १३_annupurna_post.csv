शीर्षक,विवरण
वीरगन्जमा रौतहटका १ संक्रमितको मृत्यु,"वीरगन्ज : वीरगन्जको कोभिड अस्पतालतमा कोरोना भाइरस संक्रमणबाट शनिबार साँझ थप १ संक्रमितको मृत्यु भएको छ। गण्डक बहुअरीस्थित वीरगन्ज हेल्थ केयर अस्थायी कोभिड अस्पतालमा रौतहटको गम्हरीया ३ का ३० वर्षीय पुरुषको मृत्यु भएको नारायणी अस्पतालका प्रवक्ता डाक्टर अतुलेश चौरसीयाले जानकारी दिए। स्वास्थ्यमा समस्या भएपछि उनलाई परिवारले भदौ ११ गते वीरगन्जस्थित नारायणी अस्पतालमा ल्याएर भर्ना गराएका थिए। उपचारका क्रममा भदौं ११ गते नै उनको स्वाब संकलन गरेर पीसीआर परीक्षणका लागि नारायणी अस्पतालकै प्रयोगशालामा पठाइएको थियो। प्रयोगशालाबाट भदौ १२ गते शुक्रबार आएको रिपोर्टमा उनमा कोरोना पोजिटिभ देखिएपछि शुक्रबार नै बेलुकी उनलाइ वीरगन्ज हेल्थ केयर कोभिड अस्पतालमा रिफर गरिएको थियो। कोभिड अस्पतालको आइसियूमा भर्ना गरिएका उनको उपचारका क्रममा शनिबार साँझ ७ बजे मृत्यु भएको नारायणी अस्पतालका प्रवक्ता डाक्टर चौरसीयाले जानकारी दिए। यसअघि वीरगन्जमै शनिबार बिहान र शुक्रबार राति गरेर ३ संक्रमितको मृत्यु भएको छ। शनिबार बिहान १ वीरगन्ज महानगरपालिका २२ मनियारीका ३७ वर्षीय पुरुषको मृत्यु भएको थियो । वीरगन्जको गण्डक बहुअरीस्थित वीरगन्ज हेल्थ केयर अस्थायी कोभिड अस्पतालमा उपचाररत रहेका ती पुरुषको स्वास्थ्य अवस्थामा सुधार नआएपछि थप उपचारका लागि काठमाडौं लैजाने क्रममा चितवनको मुग्लीनमा पुग्दा शनिवार बिहान ४ बजे उनको मृत्यु भएको हो। यस्तै शुक्रबार राति वीरगन्ज हेल्थ केयर कोभिड अस्पतालमा वीरगन्ज १२ का ४३ वर्षीय पुरुषको र वीरगन्जकै नारायणी अस्पतालमा वीरगन्ज १२ मुर्लीकी ६५ वर्षिया महिलाको पनि मृत्यु भएको थियो। वीरगन्जमा अहिले सम्म कोरोनाका कारण मृत्यु हुनेको संख्या ४९ पुगेको छ। साउन यतामा मात्रै ४५ जनाको मृत्यु भएको हो। वीरगन्जमा अहिलेसम्म कोरोनाका कारण मृत्यु भएका ४८ मध्ये १ बेवारिसे युवक सहित पर्साका ३६, बाराका १० र रौतहटका ३ रहेको जिल्ला प्रशासन कार्यालय पर्साले जनाएको छ।"
कैलालीमा थप पाँच दिन निषेधाज्ञा,"धनगढी : जिल्ला प्रशासन कार्यालय कैलालीले जिल्लामा जारी निषेधाज्ञा पाँच दिन थप गरेको छ। यसअघि १० दिनसम्म जारी गरेको निषेधाज्ञा आइतबार राति १२ बजेदेखि सकिँदै थियो। जिल्लामा अझै कोरोना संक्रमणको दर नघटेको भन्दै जिल्ला प्रशासन कार्यालय कैलालीले यही १९ भदौ राति १२ बजेसम्म निषेधाज्ञा जारी गर्ने निर्णय गरेको हो। कोरोना संक्रमण फैलने जोखिम बढिरहेकाले निषेधाज्ञालाई थप पाँच दिन लम्ब्याइएको कैलालीका प्रमुख जिल्ला अधिकारी यज्ञराज बोहराले बताए। सरोकारवाला सबैको सुझाब, सल्लाह पनि संक्रमण फैलन नदिन निषेधाज्ञा जारी राख्नुपर्ने रहेकोले निषेधाज्ञा थपिएको बोहराको भनाई छ। निषेधाज्ञामा अतिआवश्यक कामबाहेक हिँडडुल गर्न रोक लगाइएकोले संक्रमणको चेन ब्रेक हुने आशासहित निषेधाज्ञालाई लम्ब्याइएको हो प्रमुख जिल्ला अधिकारी बोहराले भने, यो अवधिमा अत्यावश्यक काम बाहेक जथाभावी हिँडडुल नगरी निषेधाज्ञाको पालना गरिदिनहुन जिल्लाबासीलाई अनुरोध छ। कैलालीमा कोरोना संक्रमण तीव्र बन्दै गएको छ। हालसम्म जिल्लाभर एक हजार ६ सय ८३ जनामा कोरोना संक्रमण पुष्टि भएको छ। सबैभन्दा बढी संक्रमित प्रदेश राजधानी धनगढी उपमहानगरपालिका, अत्तरिया नगरपालिका तथा लम्कीचुहा नगरपालिकालगायत तहमा देखिएका छन्।"
चिसो मान्छे बनाउँदै निर्देशक खनाल,"नुवाकोट : निर्देशक दीपेन्द्र के खनालको टोलीले चिसो मान्छे चलचित्र बनाउने भएको छ। निर्माता शर्मिला पाण्डेसँगको सहकार्यमा कोरोना महामारीको नियन्त्रणपछि चिसो मान्छे बनाउन लागेका हुन्। आफ्नो जीवनमा नभइ चलचित्रको लागि चिसो मान्छेको खोजी भएको निर्देशक खनालको भनाइ छ। चलचित्र आमा, चंगाचेटलगायतका निर्देशक खनाल र निर्माता पाण्डेले चिसो मान्छे नयाँ चलचित्र बनाउने तयारी थालेका छन्। चलचत्रिका लागि पात्र चयनको काम भइरहेको निर्देशक खनालले बताए। डि एस डिजिटल प्रालिको ब्यानरमा निर्माण हुने चिसो मान्छे समाजको एउटा प्रवृत्ति हो। यसलाई पर्दामा उतार्न लागेका छौं, निर्देशक खनालले भने। चिसो मान्छे को कथा तयार भइसकेको निर्माता पाण्डेले बताइन्। हामी समाजकै एउटा नागरिक हौं, समाजकै पेरिफेरीमा रहेर यसको कथा उठानद गरिएको छ, पाण्डेले भनिन्। चिसो मान्छे को प्रदर्शन आगामी २०७८ साल भदौ ११ गतेलाई तय गरिएको छ।"
दार्चुलाका थप दुई जनामा कोरोना संक्रमण,दार्चुला : दार्चुलाका थप दुई जनामा कोरोना सक्रमण पुष्टि भएको छ । डडेल्धुरा अस्पतालको प्रयोगशालामा गरिएको परीक्षणमा दार्चुलाको महाकाली नगरपालिकाका दुई जनामा कोरोना संक्रमण पुष्टि भएको हो । महाकाली नगरपालिकाका १९ र २१ वर्षीय पुरुषमा कोरोना संक्रमण पुष्टि भएको स्वास्थ्य कार्यालय दार्चुलाका कोभिड १९ सम्पर्क व्यक्ति वीरेन्द्र प्रसाद भट्टले बताए । उनले भने 'भदौ ७ गते महाकाली नगरपालिकाका चार महिलासहित ३१ जनाको स्वाब संकलन गरिएको थियो । स्वाब संकलन गरिएकामध्ये २९ जनाको रिपोर्ट भने नेगेटिभ आएको छ ।' शनिबार कोरोना पुष्टि भएका महाकाली नगरपालिका दुई जनासँगै दार्चुलामा कोरोना संक्रमितको संख्या कुल ५० पुगेको छ भने हालसम्म ४७ जना कोरोना संक्रमित निको भएर घर फर्किएको जिल्ला अस्पताल दार्चुलाले जनाएको छ ।
जर्ज फ्लोइड हत्याका अभियुक्तको आग्रह : मुद्दा खारेज गरिदिनू,"वासिङटन : अमेरिकाको मेनियापोलिसस्थित पूर्वप्रहरी अधिकृत डेरेक चौभिनले आफूमाथि लागेको जर्ज फ्लोइडको हत्या अभियोग खारेज गर्न न्यायाधीस समक्ष आग्रह गरेका छन् । शुक्रबार अदालतमा पेश गरिएको कागजातमा उनले यस्तो आग्रह गरेका हुन् । उनका वकिलले दोस्रो तहको हत्या, तेस्रो तहको हत्या तथा दोस्रो तहको नरसंहारको कुनै सम्भावित कारण नभएको दावी गरेका छन् । गत मे २५ मा जर्ज फ्लोइडको हत्यापछि व्यवस्थित नश्लवाद र प्रहरी ज्यादतीविरुद्ध विश्वभर प्रदर्शन भयो । भिडियोमा देखिए अनुसार चौभिनसँगै फ्लोइडको हत्यामा अरु तीन प्रहरी अधिकृत संलग्न थिए । जहाँ उनीहरुले फ्लोइडको घाँटीलाई घुँडाले भुइँमा थिचेर हत्या गरेको ८ मिनेटको भिडियो विश्वभर सामाजिक सञ्जालमा भाइरल बनेको थियो । त्यस घटनालगत्तै चौभिनसँगै जे अलेक्जेन्डर क्युङ, थोमस किएरनान लेन र ताउ थाओलाई प्रहरीले बर्खास्त गरेको थियो । यद्यपि अमेरिकामा हाबी भएको व्यवस्थित नश्लवाद र प्रहरी ज्यादती विरुद्ध विशाल प्रदर्शन भए । अस्वेत नागरिकमाथि भएको ज्यादतीविरद्ध विश्वका विभिन्न देशमा समेत प्रदर्शन भए ।"
पर्सामा तीन दिनमै २६९ संक्रमित कोरोना मुक्त,"वीरगन्ज : पर्सामा तीन दिनको अवधीमै २ सय ६९ जना संक्रमित कोरोना मुक्त भइ आइसोलेसनबाट डिस्चार्ज भइ घर फर्किएका छन्। शनिवार मात्रै ६१ जनालाइ आइसोलेसनबाट डिस्चार्ज गरि घर पठाइएको जिल्ला प्रशासन कार्यालय पर्साले जनाएको छ। शनिवार वीरगन्जस्थित गण्डक कोभिड अस्थायी अस्पतालबाट १६ जना र वीरगंज हेल्थ केयर अस्थायी कोभिड अस्पतालबाट १७ जना र वयोधा अस्पतालबाट १ जना डिस्चार्ज भएका हुन्। यस्तै वीरगन्जकै रानी पोखरी होटल सेमि आइसोलेसनबाट ४ जना, राणीसती धर्मशालाको सेमि आइसोलेसनबाट ९ जना , पोखरीया कोभिड अस्पतालबाट १० जना र पोखरिया नगरपालिकाको होम आइसोलेसनबाट ४ जना शनिवार ठिस्चार्ज भइ घर फर्किएको जिल्ला प्रशासन कार्यालय पर्साका प्रशासकीय अधिकृत विनय श्रीवास्तवले जानकारी दिए। यसअघि शुक्रबार पनि ३९ जना संक्रमित डिस्चार्ज भएका थिए। गत बिहिबार भने एकै दिन १०३ जना र बुधबार ६६ जना कोरोना मुक्त भएर घर फर्किएका थिए। ३ दिनको अवधीमा मात्रै २ सय ६९ जना सक्रमित कोरोनालाइ जितेर घर फर्किएको श्रीवास्तवले जानकारी दिए। उनका अनुसार , पर्सामा २ हजार १ सय १३ जनामा संक्रमण भेटिएकोमा शनिवार सम्म ६ सय ४७ जना संक्रमित निको भएका छन्। पर्सामा अब कोभिड अस्पतालको आईसोलेसनमा १ सय ४ जना संक्रमित उपचाररत छन्। यस्तै होम आईसोलेसनमा ९ ससय ३१ जना र जिल्लाका विभिन्न स्थानमा सन्चालित सेमी आइसोलेसनमा ३ सय २२ जना संक्रमित रहेको श्रीवास्तवले जानकारी दिए।"
स्वास्थ्य मन्त्रालयले भन्यो पीसीआर परीक्षणका लागि भनसुन नगर्नुस्,"काठमाडौं : स्वास्थ्य तथा जनसङ्ख्या मन्त्रालयले कोरोना भाइरसको पीसीआर परीक्षणका लागि भनसुन नगर्न आग्रह गरेको छ। जोखिम र सङ्क्रमणको सम्भावना भएका व्यक्तिलाई मात्र परीक्षण गरी चाँडै सङ्क्रमित पत्ता लगाई रोकथाम गर्नका लागि पीसीआर परीक्षण गरिने भएकाले अन्यले परीक्षणका लागि भनसुन नगर्न मन्त्रालयका प्रवक्ता डा जागेश्वर गौतमले आग्रह गरे। 'भएका स्रोत साधनको समुचित प्रयोग गर्नु हामी सबैको कर्तव्य हो, कोभिड१९ को परीक्षण गर्ने उपकरण र रिएजेन्ट नेपालमा बन्दैन' उनले भने 'त्यसैले धेरै नै धनराशि विदेशिने गर्दछ भन्नेले सबैले बुझ्नुपर्ने र आवश्यकताका आधारमा मात्र परीक्षण गर्नुपर्दछ।' कोभिड१९ का सामग्री विश्वभरि नै माग भइरहेको अवस्थामा अभाव हुनसक्ने भएकाले शङ्कास्पद र जोखिमका मानिसले मात्र परीक्षण गर्न उनले आग्रह गरे। शङ्कास्पद बिरामी, कन्याट्याक्ट ट्रेसिङमा परेका मानिस, निश्चित समुदायमा नमूना परीक्षणका लागि तोकिएका व्यक्तिलाई निःशुल्क परीक्षण सरकारले गर्दै आइरहेको छ। पीसीआर परीक्षण आफूखुशी गर्न चाहनेले सःशुल्क गर्ने व्यवस्था सरकारले मिलाएको छ। पीसीआर परीक्षणका लागि मन्त्रालयले तोकेका प्रयोगशाला र अस्तपालले रु पाँच हजार ५०० शुल्क लिएर गर्ने गर्दछन्। मन्त्रालयले पीसीआर परीक्षणका लागि आवश्यक सामग्री महङ्गो र अभाव भएकाले अनावश्यकरूपमा धेरै परीक्षण नगर्ननगराउन उहाँले सबैलाई अनुरोध गरे। नेपालमा हालसम्म छ लाख ६९ हजार ६२६ जनाको पीसीआर परीक्षण गर्दा ३७ हजार ३४० जनामा सङ्क्रमण देखिएको छ।"
आफन्तले शव अन्त्येष्टि गर्न लैजाँदै गर्दा रिपोर्ट पोजिटिभ,"विराटनगर : विराटनगरको न्युरो अस्पतालले उपचारका क्रममा मृत्यु भएका पुरुषको शव परिवार र आफन्तलाई बुझाइसकेपछि कोरोना परीक्षण रिपोर्ट पोजिटिभ आएको छ। मोरङको पथरीशनिश्चरे नगरपालिका२ का ६२ वर्षीय वृद्ध पुरुषको शव परिवारले बुझेर दाहसंस्कार गर्न लैजाँदै गर्दा पीसीआर परीक्षण रिपोर्ट शनिबार दिउँसो पोजिटिभ आएको हो। त्यतिबेला परिवारका सदस्य र आफन्तले शव मोरङको कानेपोखरी पुर्याइसकेका थिए। सुरुमा घर पुर्याएर धार्मिक परम्परा अनुसार शवलाई अन्तिम संस्कारका लागि घाटमा लैजाने तयारी परिवारको थियो। तर रिपोर्ट पोजिटिभ आएको सार्वजनिक भएपछि प्रहरीले शवलाई कानेपोखरीमै रोकेर नेपाली सेनाको बडीव्यवस्थापन टोलीको जिम्मा लगाएको छ। इलाका प्रहरी कार्यालय पथरीका डीएसपी दिपिल गिरीले कोरोना पोजिटिभ देखिएको खबर आएपछि पुरुषको शव परिवारका सदस्य र नातेदारबाट फिर्ता गर्दै व्यवस्थापनका लागि सेनाको विशेष टोलीलाई जिम्मा लगाइएको जानकारी दिए। मोरङमा मृत्यु भएका संक्रमितको शव नेपाली सेनाको टोलीले हालसम्म कानेपोखरी जंगलमै व्यवस्थापन गर्दै आइरहेको छ। मृतकको रिपोर्ट पोजिटिभ आएपछि शव जिम्मा लिएर लैजाने तथा मृतकको सम्पर्कमा रहेका आफन्त र परिवारका सदस्य तनावमा परेका छन्। लामो समयदेखि उनको उपचारमा संलग्न न्युरो अस्पतालका चिकित्सक र स्वास्थ्यकर्मी पनि त्रसित बनेका छन्। पुरुषलाई डेंगुको समस्या देखिएको भन्दै भदौ ३ गते उपचारका लागि न्युरो अस्पताल ल्याइएको थियो। अस्पतालका डाइरेक्टर इञ्जिनियर रञ्जीतराज बस्नेतले उपचारका लागि ल्याउँदा पुरुषमा ज्वरो आउने, टाउको दुख्ने, वान्ता हुने र श्वास फेर्न गाह्रो हुने लगायत कोरोनासँग मिल्दोजुल्दो लक्षण रहेको बताए। उपचारका लागि ल्याएकै दिन स्वाब संकलन गरेर पीसीआर परीक्षणका लागि कोशी अस्पतालमा पठाइएकोमा रिपोर्ट नेगेटिभ आएको बस्नेतको भनाइ छ। कोरोना र डेंगुको लक्षण लगभग एउटै खालको हुन्छ। कोरोना रिपोर्ट नेगेभिट आएपछि डेंगुकै समस्या होला भनेर चिकित्सकले उपचार थालेका थिए, उनले भने, अस्पताल ल्याउँदादेखि नै अवस्था गम्भीर थियो। उपचारका लागि भर्ना गरेकै दिनदेखि आइसीयु र भेन्टिलेटरमा राखेर उपचारलाई निरन्तरता दिए पनि बचाउन सकिएन। उनका अनुसार पुरुषको मृत्यु शनिबार बिहान ६ बजेतिर भएको हो। मृत्युपछि पनि उपचारमा संलग्न चिकित्सकले शंका लागेर पुनः परीक्षणका लागि स्वाब संकलन गरेर कोशी अस्पतालको प्रयोगशालामा पठाएको उनको भनाइ छ। त्यसको रिपोर्ट भने दिउँसो २ बजे पोजिटिभआएको जानकारी बस्नेतले दिए। तर परिवारका सदस्यले भने शव बुझेर १ बजेतिरै अस्पतालबाट लगिसकेका थिए। जीवितै हुँदा पहिलो पटक १० दिनअघि गरिएको परीक्षणमा रिपोर्ट नेगेटिभ आएको थियो, बस्नेतले भने, तर दोस्रो पटक मृत्यु भएर शव परिवारको जिम्मा लगाइसकेपछि रिपोर्ट पोजिटिभआयो। उनका अनुसार भदौ ३ गते परीक्षण गराउँदा रिपोर्ट नेगेटिभ आएको भन्दै परिवारका सदस्य र आफन्तले तत्काल जिम्मा लगाउन दबाब दिएपछि अस्पताल शव उनीहरुलाई बुझाउन बाध्य भएको हो। यसअघि रिपोर्ट नेगेभिट रहेको भन्दै धार्मिक संस्कार र परम्परा अनुसार अन्त्येष्टि गर्नका लागि शव बुझाउन अस्पताललाई ब्यापक दबाब दिइयो, उनले भने, दोस्रो परीक्षण रिपोर्ट आउनजेल पर्खन आग्रह गर्दा पनि कसैले मान्नु भएन। पारिवारिक दबाबसँगै अघिल्लो रिपोर्टका आधारमा शव परिवारलाई बुझाउनै पर्ने अवस्था आएको जानकारी बस्नेतले दिए। उनले मृतकको उपचारमा संलग्न चिकित्सक तथा स्वास्थ्यकर्मीलाई तत्काल क्वारेन्टाइनमा राखेर पीसीआर परीक्षण गरिने जानकारी दिए। पथरीशनिश्चरे नगरपालिकाका मेयर दिलिपकुमार राईले मृतकको सम्पर्कमा रहेका परिवारका सदस्य र नातेदार तथा शव जिम्मा लिएर आउने सबैलाई कन्ट्याक्ट ट्रेसिङ गर्दै परीक्षणको दायरामा ल्याइने जानकारी दिए।"
शनिबार २६० नेपाली स्वदेश फर्किए,काठमाडौं : विदेशमा अलपत्र २६० नेपाली आज स्वदेश फर्किएका छन्। त्रिभुवन अन्तर्राष्ट्रिय विमानस्थलका अनुसार शनिबार सिङ्गापुरको सिल्क एयरले १४८ यात्रु काठमाडौँ ल्याएको छ। त्यस्तै जजिरा एयरलाइन्सले कुवेतबाट ११२ यात्रु तथा एक शव नेपाल ल्याएको छ। विदेशमा अलपत्र नेपालीको उद्धारका लागि आज आगमनतर्फ तीन अन्तर्राष्ट्रिय चार्टर्ड उडान भएका छन्। थप नेपालीको उद्धारका लागि आज राति नेपाल एयरलाइन्सले कुवेतबाट नेपाली ल्याउँदैछ भने क्वालालम्पुरबाट थप नेपाली ल्याउन त्यसतर्फ प्रस्थान गर्ने जनाइएको छ। हिमालय एयरलाइन्सले क्वालालम्पुर र चीनको कुनमिङबाट नेपाली ल्याउन आजै राति त्यसतर्फ उडान भर्ने विमानस्थलले जनाएको छ। आइतबारका लागि चार अन्तर्राष्ट्रिय चार्टर्ड उडानको तालिका तय भएको छ। भुटानको ड्रक एयरले बिहान पारोबाट काठमाडौँ चार्टर्ड उडान गर्दैछ। नेपाल एयरलाइन्सले दुबई र क्वालालम्पुर तथा हिमालय एयरलाइन्सले अबुधाबी र श्रीएयरलाइन्सले म्यानमारको यङ्गुनमा चार्टर्ड उडान गर्ने विमानस्थलको तालिका रहेको छ।
कोरोनाको भन्दा मल नपाइएला भन्ने धेरै डर,"गोरखा : गोरखाका कृषि सहकारीमा मल किन्ने किसानको भीड लाग्न थालेको छ। सिजनमा मल नपाएका पीडित किसान मल आउन थालेपछि कोरोना फैलने डरत्रासको पर्वाह नगरी सहकारीमा भीड लाग्ने गरेको उपभोक्ता किसान स्वयंको भनाइ छ। मल नपाएर छटपटाएका किसानको शनिबार मल आएको सुन्ने बित्तिकै सहकारीमा भीड लागेको पालुङ्टारका हरि देवकोटाले जानकारी दिए। केको कोरोना, केको सामाजिक दूरी। न सबैले मास्क लगाएका छन्, न सेनिटाइजरको व्यवस्था छ। पालुङ्टार कृषि सहकारी संस्थाको कार्यालयमा घचेडाघचेड, ठेलाम्ठेल थियो, उनले भने, अहिले धमाधम धान पोटाउने बेला भएको छ। मल चाहिने मुख्य बेला यही हो। सबैलाई मल चाहिएको छ। यस्तो बेलामा कोरोनाको डर भन्दा मल नपाइएला भन्ने डर धेरै भयो। सहकारी संस्था, नगरपालिका कार्यालय, कृषि शाखा, स्थानीय प्रहरी इकाइ कुने पनि निकायले मल वितरण व्यवस्थित बनाउन पहल नगरेको उनले गुनासो गरे। हिजो (शुक्रबार) मल आयो। शनिबार बिहानदेखि वितरण गर्ने भन्ने सबैलाई थाहा थियो, उनले भने, मल वितरणमा भीड लाग्छ भन्ने पनि सबै निकायलाई थाहा छ तर कसैले पनि भीड व्यवस्थित बनाउने प्रयास गरेनन्। कोरोना फैलनेमा प्रशासक कसैलाई पनि चिन्ता नलागेको उनले बताए। निषेधाज्ञा जारी गर्दैमा सबै समस्या समाधान हुन्छ भन्ने ठानेका होलान्, उनले भने। पालुङ्टार कृषि सहकारी संस्थाका अध्यक्ष कमल बोगटीले भने सामाजिक दूरी कायम गर्न आग्रह गर्दा पनि किसानले अटेरी गरेका बताए। भौतिक दूरी कायम गराउन सकेसम्म प्रयास गरेको हो तर सकिएन, बोगटीले भने, आठ सय बोरा आवश्यकता हो तर ४५० बोरा मात्र आयो। १० किलोका दरले वितरण गरेका छौँ। त्यही पनि पाइँदैन कि भन्ने चिन्ता लागेर किसानको भीड लागेको होला। थप मल पनि आउने उनले बताए। १२ सय हेक्टर धान खेती गरिएको गोरखाका लागि ६५० मेट्रिकटन युरिया मल आवश्यक पर्ने कृषि ज्ञान केन्द्रकी प्रमुख मनिता थापाले बताइन्। सो मल साल्ट ट्रेडिङ कर्पोरेशनबाट ल्याएर गोरखाका २१ वटा कृषि सहकारीले किसानसम्म पुर्याउने उनले बताइन्। जसमध्ये पालुङटार कृषि सहकारी र जिल्ला उपभोक्ता सहकारीले संघले ल्याइसकेका छन्। अरुले पनि धमाधम ल्याउने क्रममा रहेका कृषि ज्ञानकेन्द्रकी प्रमुख थापाले बताइन्। हामीले जुनजुन सहकारीलाई मल ल्याउन अनुमति दिएका थियौँ, ती सबैलाई कोरोना महामारीलाई मध्यनजर गरी मापदण्डअनुसार आवश्यक स्वास्थ्य सचेतना अपनाएर मात्र वितरण गर्न प्रतिवद्ध गराएका थियौँ, उनले भनिन्, भीड लाग्यो भने, वितरण कार्य रोकेर पनि दूरी कायम गराउनू, मास्क लगाउन अनिवार्य गर्नू भनेका थियौँ। तर मल वितरणमा भीडभाड भएको जानकारी पाउँदा दुःख लाग्यो।"
कोटेश्वरका १९ ट्राफिकसहित उपत्यकाका २५० प्रहरीमा संक्रमण,"काठमाडौं : काठमाडौं उपत्यकामा मात्र २५० प्रहरीमा कोरोना भाइरस (कोभिड१९) संक्रमण पुष्टि भएको छ। कुल संक्रमितमध्ये ८६१ प्रहरीको विभिन्न अस्पतालमा उपचार भइराखेको छ। प्रहरी प्रवक्ता एसएसपी कुवेर कठायतका अनुसार ६५५ प्रहरी भने कोरोनाको उपचारपछि डिस्चार्ज भएका छन। कोटेश्वर ट्राफिक प्रहरी प्रभागमा कार्यरत १९ जनामा कोरोना संक्रमण पुष्टि भएको छ। कोटेश्वरका दुई प्रहरीमा संक्रमण पुष्टि भएपछि कन्ट्याक ट्रेसिङमा परेका ३३ जनाको बिहीबार स्वाब संकलन गरिएको थियो। त्यसमध्ये १७ जनाको शनिबार रिपोर्ट पोजिटिभ आएको ट्राफिक प्रहरी महाशाखा स्रोतले जानकारी दिएको छ। नेपालमा कोरोना संक्रमितको कुल संख्या ३७ हजार ३४० पुगेको छ। मृतकको संख्या २०८ पुगेको छ। पछिल्लो २४ घण्टामा उपत्यकामा थप १८६ जनामा कोरोना संक्रमण पुष्टि भएको छ। विभिन्न प्रयोगशालमा गरिएको परीक्षणमा थप १८६ जनामा कोरोना पुष्टि भएको स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले जानकारी दिए। लमजुङमा दुई दिनमा २५ प्रहरी संक्रमित कोरोना अपडेट : स्वास्थ्य मन्त्रालयको पत्रकार सम्मेलन (लाइभ) २४ घण्टामा ८८४ जनामा कोरोना संक्रमण : ३१३ डिस्चार्ज कोरोनाले मृत्यु हुनेको संख्या २०७ पुग्यो प्रदेश १ मा १ सय १२ संक्रमित थपिए उपत्यकामा ६ सहित २४ घण्टामा कोरोनाले १२ जनाको ज्यान लियो अछाममा ७०६ संक्रमित निको भएर घर फर्किए भक्तपुरमा कोरोना जित्ने १७ प्रतिशत आफन्तले शव अन्त्येष्टि गर्न लैजाँदै गर्दा रिपोर्ट पोजिटिभ काठमाडौंका १५५, भक्तपुरका १२ र ललितपुरका १९ जनामा कोरोना संक्रमण पुष्टि भएको हो। २४ घण्टामा देशभर २४२ महिला र ६४२ पुरुष गरी जम्मा ८८४ जनामा संक्रमण पुष्टि छ। नेपालमा अहिलेसम्म ६ लाख ६९ हजार ६२६ जनाको पीसीआर परीक्षण गर्दा संक्रमितको संख्या ३७ हजार ३४० पुगेको हो।"
समान्य विवाद : कांग्रेसनेकपाजसपा कार्यकर्ताबीच कुटाकुट,"सिरहा : सिरहाको सीमावर्ती भगवानपुर र बरियारपट्टि गाउँपालिकामा कांग्रेस, नेकपा र जसपाका स्थानीय कार्यकर्ताबीच समान्य विवादमै शनिबार र शुक्रबार राति कुटाकुट भएको छ। त्यसमा दुई प्रहरीसहित दर्जनौँ व्यक्ति घाइते भएका छन्। कोही स्थानीय अस्पतालमै उपचार गराएर घर फर्केका छन् भने कोही विराटनगर रेफर भएका छन्। शनिबार दिउँसो १२ बजेको गर्मी लागेको बेला भगवानपुर गाउँपालिका २ लहरास्थित छहारी (रुख भएको ठाउँ)मा बस्ने विषयमा विवाद हुँदा कुटाकुट भएको प्रहरीले जनाएको छ। यहाँ नेपाल कम्युनिस्ट पार्टी (नेकपा) र जनता समाजवादी पार्टी(जसपा)का कार्यकर्ताबीच झगडा भएको हो। जसमा दुवै पक्षको २२ जना घाइते भएका छन्। उनीहरुमध्ये अधिकांश थप उपचारका लागि लहानबाट विराटनगर रेफर गरिएको छ। यहाँ नेकपाका दुनियालाल यादव र जसपाका जसिलाल यादव पक्षबीच कुटाकुट भएका छन्। घटना नेकपा र जसपा कार्यकर्ताबीच भएको गाउँपालिका अध्यक्ष बेचनप्रसाद यादवले जानकारी दिए। विस्तृत रुपमा आफूले पनि जानकारी खोजिरहेको उनले बताए। घाइते हुनेमा दुनियालाल पक्षको सुखिलाल यादव, कुन्देश्वर यादव, किशोर यादव, जिगिन्द्र यादव, विरेन्द्र यादव, जिबछ यादव, मिथिलेश यादव, जुनियालाल यादव, दिपक यादव, सन्दीप यादव, लालै यादव, प्रदीप यादव, उन्देश्वर यादव, जोगी यादव रहेका छन्। उनीहरुमध्ये अधिकांशलाई टाउको चोटपटक लागेको प्रहरीले जनाएको छ। यसमा दुनियालाल वडा तथा न्यायिक समिति सदस्य हुन्। अर्को पक्षमा तर्फ जसिलाल यादव, श्यामसुन्दर यादव, संजिव यादव, सन्तोष यादव, देवचन्द्र यादव, श्यामसुन्दर यादव, बच्चालाल यादव, फजिल यादव, छविलाल यादव रहेका छन्। उनीहरुमा पनि धेरैलाई टाउकोमै चोट लागेको छ। डाक्टरले सिटी स्कान लेखेर लहानबाट विराटनगर रेफर गरेका छन्। यसैगरी शुक्रबार राति सीमावर्ती बरियारपट्टि गाउँपालिका १ कचनारी गाउँस्थित जसपा र कांग्रेस कार्यकर्ताबीच धान खेतमा पानी पट्याउने विषयमा विवाद भएका छन्। त्यही विवाद कुटाकुट भयो। दर्जनौँ व्यक्ति घाइते भएका छन्। झगडा छुटाउन गएका दुई प्रहरी जवानमा पनि घाइते भएका छन्। स्थानीयका अनुसार तेस्रो व्यक्तिको खेतमा पानी तान्ने मोटर जडान गरिएको थियो। त्यही मोटरबाट गर्भु यादवले आफ्नो खेतमा पनि पानी पटाउदैँ थिए। त्यहीबेला रामनाथ यादवको पक्षले आफू पानी पटाउने खोज्न थालेपछि विवाद भएको थियो। त्यहाँ कुटाकुटमा कांग्रेसका गर्भु यादव, सुरेन्द्र यादव, विजयकुमार यादव, रामउदगार यादव, रामप्रकास यादव, स्वस्तीकादेवी यादव, रामजीवन यादव र मन्जु गिरी घाइतेका छन्। जसपाका रामनाथ यादव, मिथिलेश यादव, श्याम यादव, दिनेश यादव, सिकिन्द्रभगत यादव घाइते भएका छन्। झगडा छुटाउन गएका प्रहरी जवान देवकुमार यादव र राजेश सिंह घाइते भएको जिल्ला प्रहरी कार्यालय सिरहाले जनाएको छ। दुवै पक्ष अहिले घाइते भएर उपचारमा छन्। कसैले पनि प्रहरी उजुरी दर्ता गराएको छैन्। घटना बारे थप अनुसन्धान भइरहेको जिल्ला प्रहरी कार्यालय सिरहाका प्रवक्ता तथा डिएसपी विनोद घिमिरेले जानकारी गराए।"
२४ घण्टामा ८८४ जनामा कोरोना संक्रमण : ३१३ डिस्चार्ज,काठमाडौं : पछिल्लो २४ घण्टामा ८८४ जनामा कोरोना भाइरस (कोभिड१९) संक्रमण पुष्टि भएको छ। २४२ महिला र ६४२ पुरुष गरेर २४ घण्टामा ८८४ जनामा संक्रमण पुष्टि भएको हो। स्वास्थ्य तथा जनसंख्या मन्त्रालयका प्रवक्ता प्राडा जागेश्वर गौतमका अनुसार ११ हजार ५१६ जनाको पीसीआर परीक्षण गर्दा ८८४ जनामा कोरोना पुष्टि भएको हो। योसँगै नेपालमा कुल संक्रमितको संख्या ३७ हजार ३४० पुगेको छ। मन्त्रालयका अनुसार २४ घण्टामा ३१३ जना डिस्चार्ज भएका छन्। योसँगै कोरोना जित्नेको संख्या २० हजार ५५५ पुगेको छ। यो निको हुनेको संख्या ५५ प्रतिशत हो । नेपालमा पीसीआर परीक्षणको कुल संख्या ६ लाख ६९ हजार ६३६ पुगेको छ। अहिले क्वारेन्टाइनमा ८ हजार ३५ जना रहेका छन्।
"ट्रम्पको आरोप : कमला ह्यारिस असक्षम छिन्, बरु मेरी छोरी योग्य !","वासिङटन : अमेरिकी राष्ट्रपति डोनल्ड ट्रम्पले डेमोक्रेट्सको तर्फबाट उपराष्ट्रपति उम्मेदवार कमला ह्यारिसलाई यस पदका लागि उनी अयोग्य रहेको आरोप लगाएका छन् । ट्रम्पले बरु आफ्नै छोरी इभान्का ट्रम्प उपराष्ट्रपतिको भूमिकामा योग्य रहेको जिकिर गरे । इभान्का हाल ट्रम्पको सल्लाहकारको भूमिकामा छिन् । लन्डनडेरी, न्यु ह्याम्पसायरस्थित आफ्ना समर्थकहरुमाझ चुनावी अभियानको क्रममा ट्रम्पले यस्तो आरोप लगाएका हुन् । क्यालिफोर्निया डेमोक्रेट्सको चुनावी अभियानलाई उनले हाँसोमा उडाउँदै आफ्नी छोरी उपराष्ट्रपतिको उपयुक्त दावेदार हुनसक्ने जिकिर गरेका थिए । तपाईँलाई थाहा छ, मलाई पहिलो महिला राष्ट्रपति बनेको देख्ने मन पनि छ । तर उनको तरिकाले यस पदमा आएको देख्न चाहन्न म । र उनी सक्षम छैनन्, उनी सक्षम छैनन् । उनीहरु सबैले भनिरहेका छन्, हामी इभान्कालाई चाहन्छौँ, ट्रम्पले भने । रिपब्लिकनको अधिवेशन समापन भएको एक दिनपछि उनले ह्यारिसविरुद्ध यस्तो प्रतिक्रिया दिएका हुन् । कमला ह्यारिस अमेरिकामा पहिलो अस्वेत र पहिलो दक्षिण एसियाली मूलकी उपराष्ट्रपति उम्मेदवार हुन् । उनले संसदमा पनि २०१७ देखि क्यालिफोर्निको प्रतिनिधत्व गर्दैआएकी छन् । यसअघि उनी क्यालिफोर्नियाको महान्यायाधीवक्ता र त्यसअघि सान फ्रान्सिस्कोको जिल्ला न्यायाधीवक्ता थिइन् । अमेरिकामा आगामी नोभेम्बर ३ देखि राष्ट्रपतीय निर्वाचन हुँदैछ । यसका लागि वर्तमान राष्ट्रपति ट्रम्प र पूर्वउपराष्ट्रपति जो बाइडेनबीच कडा प्रतिष्पर्धा हुने अपेक्षा गरिएको छ । कमला ह्यारिस बाइडेनको पक्षबाट, अर्थात् डेमोक्रेट्स उपराष्ट्रपति उम्मेदवार हुन् । ट्रम्पले भने अभियानको क्रममा विना तथ्य, प्रमाण बाइडेन र ह्यारिसलाई विभिन्न लान्छना र आरोप लगाउँदै आएका छन् । साथै उनले विभिन्न झुटो दावी र भ्रामक अभिव्यक्ति दिएको कुरा अन्तर्राष्ट्रिय मिडियाले उजागर गरिसकेका छन् ।"
कोरोनाले मृत्यु हुनेको संख्या २०७ पुग्यो,काठमाडौं : नेपालमा कोरोना भाइरस (कोभिड१९) संक्रमणबाट मृत्यु हुनेको संख्या दुई सय नाघेको छ। पछिल्लो २४ घण्टामा नेपालमा कोरोना संक्रमणबाट १२ जनाको मृत्यु भएको स्वास्थ्य तथा जनसंख्या मन्त्रालयका प्रवक्ता प्राडा जागेश्वर गौतमले जानकारी दिए। योसँगै नेपालमा कोरोनाले ज्यान गुमाउनेको संख्या २०७ पुगेको हो। २४ घण्टामा ज्यान गुमाउनेमध्ये तीन महिला र ९ पुरुष रहेका छन्। पछिल्लो २४ घण्टामा ८८४ जनामा कोरोना भाइरस संक्रमण पुष्टि भएको छ। २४२ महिला र ६४२ पुरुष गरेर २४ घण्टामा ८८४ जनामा संक्रमण पुष्टि भएको हो। मन्त्रालयका प्रवक्ता गौतमका अनुसार ११ हजार ५१६ जनाको पीसीआर परीक्षण गर्दा ८८४ जनामा कोरोना पुष्टि भएको हो। योसँगै नेपालमा कुल संक्रमितको संख्या ३७ हजार ३४० पुगेको छ। मन्त्रालयका अनुसार २४ घण्टामा ३१३ जना डिस्चार्ज भएका छन्। योसँगै कोरोना जित्नेको संख्या २० हजार ५५५ पुगेको छ। संक्रमितमध्ये डिस्चार्ज हुनेको यो संख्या ५५ प्रतिशत हो। नेपालमा पीसीआर परीक्षणको कुल संख्या ६ लाख ६९ हजार ६३६ पुगेको छ। अहिले क्वारेन्टाइनमा ८ हजार ३५ जना रहेका छन्। संक्रिय संक्रमितको संख्या १६ हजार ५७८ रहेको छ।
बलात्कार आरोपमा समाधिस्थलको रेखदेख गर्ने व्यक्ति पक्राउ,बाँके : डुडुवा गाउँपालिका ५ कम्दीस्थित हजरत कम्मरशाह बाबा दर्गाह सरिफ मजारका मुजावीर बलात्कारको अभियोगमा पक्राउ परेका छन्। हजरत कम्मरशाह बाबा दर्गाह सरिफ मजारमा लामो समयदेखि पूजापाठसँगै झारफुकसमेत गर्दै आएका थिए । नजिर मोहम्मद साईले झारफूक गर्ने बहानामा दुई महिलालाई बलात्कार गरेको उजुरी परेपछि अनुसन्धानका लागि पक्राउ गरिएको जिल्ला प्रहरी कार्यालयका प्रवक्ता प्रहरी नायब उपरीक्षक सुभाष खड्काले जानकारी दिए। उनका अनुसार यही भदौ १० गते राति नेपालगञ्जबाट झारफुकका लागि हजरत कम्मरशाह बाबा दर्गाह सरिफ मजारमा पुगेका ३० र २८ वर्षीय दुई महिलालाई रातको समयमा झारफुक गर्ने बाहानामा बोलाएर बलात्कार गरेको जाहेरीका आधारमा उनलाई भदौ ११ गते पक्राउ गरिएको हो। पीडित महिलाले जिल्ला प्रहरी कार्यालयमा दिएको जाहेरीका आधारमा इलाका प्रहरी कार्यालय कम्दीबाट खटिएको टोलीले ४० वर्षीया साइलाई पक्राउ गरेको थियो। अभियुक्तलाई जिल्ला प्रहरी कार्यालयको हिरासतमा राखेर आवश्यक अनुसन्धान प्रक्रिया अगाडि बढाइसकेको प्रहरी नायब उपरीक्षक खड्काले जानकारी दिए। पक्राउ परेका मजारका मुजावीर मुसे बाबाका नामले परिचित छन्। हिन्दू र मुस्लिम समुदायको आस्थाको धरोहरका रूपमा रहेको हजरत कम्मरशाह बाबा दर्गाह सरिफ मजारमा वर्षेनी ठूलो मेला लाग्ने गर्दछ। आरोपित व्यक्ति समाधिस्थलको रेखदेख गर्दै आएका थिए । त्यहाँ पुगेर हिन्दू र मुस्लिम समुदायका मानिसले फूल चढाउने गर्दछन् । रासस
लमजुङमा दुई दिनमा २५ प्रहरी संक्रमित,"बेंसीसहर : लमजुङ प्रहरीमा कोरोना भाइरसको संक्रमण तीव्र देखिएको छ। पछिल्लो २ दिनमा लमजुङमा २५ जना प्रहरीमा कोरोना संक्रमण पुष्टि भएको छ। शनिबार समेत लमजुङ प्रहरीको थप ५ जनामा संक्रमण पुष्टि भएको छ। प्रदेश स्वास्थ्य निर्देशनालयले दिएको जानकारी अनुसार शनिबार लमजुङको ५ जना पुरुष प्रहरी र एक जना समुदायको महिलामा संक्रमण देखिएको हो। शुक्रबार मात्र लमजुङको २० जना प्रहरीमा कोरोना देखिएको थियो। लमजुङका प्रहरी प्रमुख डिएसपी गंगाबहादुर थापाका अनुसार स्वाब लिइएका थप ५ जना प्रहरीको रिपोट आउन बाँकी छ। यसअघि ३ जनामा संक्रमण पुष्टि भएको थियो। उपचारमा रहेका एक प्रहरी सई तनहुँस्थित घरमा आराम गरी फर्केकोमा उनको आमालाई कोरोना संक्रमण भएपछि कन्ट्रयाक्ट ट्रेसिङका लागि तनहुँ गएका थिए। गत शनिबार उनको पीसीआर रिपोर्ट पोजिटिभ आएपछि लमजुङका ४४ प्रहरी र ९ जना थुनुवाको कन्ट्याक्ट ट्रेसिङ गरिएको थियो। शुक्रबार एक थुनुवाको पनि रिपोट पोजिटिभ आएको छ।सुरुको संक्रमितको कन्ट्रयाक्ट ट्रेसिङमा आएका जति सबैलाई डिउटीमा खटाएका थिएनौं, डिएसपी थापाले भने, उहाँहरु बाहिरै निस्किनुभएको छैन, त्यसैले समुदायमा जोखिम हुँदैन। तर, पछिल्लो समय लमजुङमा समुदाय स्तरमै कोरोना भाइरस (कोभिड १९) संक्रमण फैलिएको छ। सदरमुकाम बेसीसहरमा कार्यक्षेत्र बनाएका सुरक्षाकर्मी, सञ्चारकर्मी, स्वास्थ्यकर्मी, ब्यवसायी, कर्मचारीलगायतमा कोरना संक्रमण देखिएको हो। अग्रपंक्तिमा रहेर काम गर्ने सुरक्षाकर्मी, स्वास्थ्यकर्मी, सञ्चारकर्मीमा समेत संक्रमण देखिएपछि स्थानीय थप त्रसित बनेका छन्। शुक्रबार मात्र प्रहरी, सञ्चारकर्मीसहित २६ जनामा कोरोना संक्रमण पोजिटिभ देखिएको थियो। शनिबारसम्म संक्रमितको संख्या १ सय ७५ जना पुगेको छ। कुल संक्रमितमध्ये एकसय १३ जना निको भइ घर फर्किएका छन्।"
आईपीएल खेल्न युएई पुगेका दुई खेलाडीसहित १३ मा कोरोना संक्रमण : बीसीसीआई,"दुबई: इन्डियन प्रिमियर लिग (आईपीएल) खेल्न युएई पुगेका दुई खेलाडीसहित १३ जनामा कोभिड१९ पुष्टि भएको छ। शनिबार विज्ञप्ति जारी गर्दै भारतीय क्रिकेट कन्ट्रोल बोर्ड (बीसीसीआई) ले सो जानकारी दिएको हो। २ खेलाडीसहित १३ अधिकारीको रिपोर्ट पोजिटिभ आएको छ, विज्ञप्तिमा भनिएको छ, संक्रमित सबै अधिकारीमा लक्षण देखिएको छैन र उहाँहरूलाई टोलीका अन्य सदस्यभन्दा अलग्गै राखिएको छ। चेन्नाई सुपर किङ्सका १० बढी सदस्यमा कोरोना पुष्टि भएको एक दिनपछि बीसीसीआईले विज्ञप्ति जारी गरेको हो। भारतीय सञ्चार माध्यमका अनुसार चेन्नाईका एक खेलाडीको शनिबार रिपोर्ट पोजिटिभ आएको हो। केही समय अगाडि चेन्नाईले आफ्नो खेलाडी सुरेश रैना व्यक्तिगत समस्याका कारण स्वदेश फर्किएको जनाएको थियो। त्यसलगत्तै बीसीसीआईको विज्ञप्ति आएको हो। यससँगै सेप्टेम्बर १९ देखि हुने यो सिजनको आईपीएलका सबै खेल उनले गुमाउने भएका छन्। यस सिजनको आईपीएलको मिति कोरोना महामारीका कारण आयोजकले सार्दै आएको थियो।"
प्रदेश १ मा १ सय १२ संक्रमित थपिए,"विराटनगर : प्रदेश १ मा २४ घण्टामा १ सय १२ जना कोरोना संक्रमित थपिएका छन्। शनिबार थपिनेमा मोरङमा ४७, सुनसरीमा २४, झापा र धनकुटामा १९१९, संखुवासभामा २ र प्रदेश १ बाहिरका १ जना रहेको सामाजिक विकास मन्त्रालयले जनाएको छ। मन्त्रालयका अनुसार प्रदेश राजधानी विराटनगरमा शनिबार २१ जनामा कोरोना संक्रमण पुष्टि भएको छ। जसमा १० महिला र ११ पुरुष मा संक्रमण देखिएको सामाजिक विकास मन्त्रालयले जनाएको छ। मन्त्रालयका अनुसार शनिबार मोरङको कटहरीमा ६ महिला ९ पुरुष, पथरीशनिश्चरेमा ७ पुरुष, सुन्दरहरैचामा १ महिला १ पुरुष, बेलबारी र सुनबर्षीमा ११ पुरुषको रिपोर्ट पोजिटिभ आएको छ। उता सुनसरीको इटहरीमा २ महिला ७ पुरुष, दुहवीमा ३ महिला ६ पुरुष, धरानमा २ महिला ४ पुरुष, झापाको दमकमा ७ महिला ९ पुरुष, झापा गाउँपालिकामा १ महिला २ पुरुष, धनकुटाको धनकुटा नगरपालिकामा १ महिला १८ पुरुष, संखुवासभाको खाँदबारीमा २ पुरुष र प्रदेश १ बाहिरकी एक महिलामा संक्रमण देखिएको सामाजिक विकास मन्त्रालयले जनाएको छ। प्रदेश १ मा कोरोना संक्रमितको संख्या ३ हजार २१६ पुगेको छ। शनिबार ९ जना डिस्चार्ज भएका छन्। झापा मेचीनगरको धाईजन आइसोलेस केन्द्रबाट ९ जना डिस्चार्ज भएका हुन्। डिस्चार्ज हुनेको संख्या १ हजार ५२५ पुगेको छ। शनिबार १ हजार २२० जनाको पीसीआर परीक्षण गरिएको छ। परीक्षण गरिएका मध्ये ३४ महिला र ७८ पुरुषको रिपोर्ट पोजिटिभ आएको हो। सामाजिक विकास मन्त्रालयका अनुसार हालसम्म ८६ हजार ४ सय २२ जनाको पीसीआर परीक्षण गरिएको छ।"
अछाममा ७०६ संक्रमित निको भएर घर फर्किए,"अछाम : अछाममा ७ सय ६ जना कोरोना संक्रमित निको भएर घर फर्किएका छन्। ८ सय ७१ जना कोरोना संक्रमितमध्ये ७ सय ६ जना निको भएर घर फर्किएका स्वास्थ कार्यालय अछामले जनाएको छ। साँफेबगर नगरपालिकाका १ सय ६०, रामारोशन गाउँपालिका १ सय १९, मेल्लेख गाउँपालिका १ सय १७, मंगलसैन नगरपालिका ७७, बान्नीगढी गाउँपालिका ५३, पन्चदेवल बिनायक नगरपालिकाका ५०, तुर्माखाँद गाउँपालिका २३, ढकारी गाउँपालिकाका १९, चौरपाटी गाउँपालिकाका ५३, कमलबजार नगरपालिकाका २५ जना निको भएर घर फर्किएका स्वास्थ कार्यालय अछामका सुचना अधिकारी देव जोशीले जानकारी दिए। जिल्लामा अहिलेसम्म ६ हजार ९ सय ९० जनाको स्वाब संकलन गरिएको छ। ५ हजार ३ सय ६ जनाको रिर्पोट नेगेटिभ आएको छ भने ७ सय ९१ जनाको रिर्पोट आउन बाँकी रहेको छ। जिल्लामा हालसम्म कोरोनाका कारण ३ जनाको मृत्यु भइसकेको छ। अछाममा १ सय ७ जना बालबालिकामा कोरोना संक्रमण देखिएको छ। जन्मेदेखि ५ वर्ष उमेर समुहका ४९, ५ देखि १० वर्षका ४० र १० देखि १५ वर्षका १८ जनामा कोरोना संक्रमण देखिएको स्वास्थ कार्यालय अछामले जनाएको छ। सबैभन्दा कम संक्रमित ६५ वर्षमाथिका ८ जना रहेका छन्।"
उपत्यकामा १८६ जनामा कोरोना संक्रमण,"काठमाडौं : पछिल्लो २४ घण्टामा काठमाडौं उपत्यकामा थप १८६ जनामा कोरोना भाइरस (कोभिड१९) संक्रमण पुष्टि भएको छ। विभिन्न प्रयोगशालमा गरिएको परीक्षणमा थप १८६ जनामा कोरोना पुष्टि भएको स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले जानकारी दिए। एकैदिन काठमाडौंका १५५ जना, भक्तपुरका १२ जना र ललितपुरका १९ जनामा कोरोना भाइरस संक्रमण पुष्टि भएको मन्त्रालयले प्रवक्ता डागौतमले जानकारी दिए। देशभर थप ८८४ जनामा कोरोना भाइरस संक्रमण पुष्टि भएको छ । देशभर २४२ महिला र ६४२ पुरुष गरी जम्मा ८८४ जनामा संक्रमण पुष्टि भएको गौतमले जानकारी दिए ।"
कोरोना अपडेट : स्वास्थ्य मन्त्रालयको पत्रकार सम्मेलन (लाइभ),काठमाडौं : स्वास्थ्य तथा जनसंख्या मन्त्रालयले पत्रकार सम्मेलनमार्फत् कोरोना भाइरस (कोभिड१९) को नियमित अपडेट गराउँदै आएको छ। लकडाउन सुरु भएको २०७६ चैत ११ गतेदेखि सुरु भएको पत्रकार सम्मेलनलाई मन्त्रालयले निरन्तरता दिएको हो। नियमित पत्रकार सम्मेलनमा मन्त्रालयका प्रवक्ता डा जागेश्वर गौतमले कोरोनाको पछिल्लो अवस्थाबारे जानकारी गराउँदै आएका छन्। अहिलेसम्म नेपालमा ६ लाख ५८ हजार ११० जनाको पीसीआर परीक्षण भएको छ । जसमध्ये ३६ हजार चार सय ५६ जनामा संक्रमण पुष्टि भएको छ । कोरोनाले १९५ जनाको ज्यान गइसकेको छ । पत्रकार सम्मेलन लाइभ
सडकका बेसहारामा पनि देखिन थाल्यो कोरोना,"काठमाडौं : कालीमाटीस्थित सडकपेटीमा महिला आफ्नो सानो बालकसँगै थिइन। कोभिड सङ्क्रमणको जोखिमका कारण उपत्यकामा निषेधाज्ञा जारी गरिएकाले बजार, पसल बन्द थियो। उनले न कुनै काम गरेर कमाउन सक्थिन, न त कुनै सहयोगीले केही दिन सक्थे। भोक, प्यासले आलसतालस सडकमा बसिरहेका आमाछोराको अबस्थाबारे स्थानीय व्यक्तिमार्फत सामाजिक सञ्जालमा सार्वजनिक भयो। त्यही सूचनाका आधारमा मानवसेवा आश्रमले दुई दिनअघि आमा छोराको उद्धार गरेको थियो। राष्ट्रिय जनस्वास्थ्य प्रयोगशाला टेकुमा गरिएको स्वाब परीक्षणमा दुवैमा कोरोना पोजिटिभ देखियो। आश्रमका प्रवक्ता सुमन बर्तौला पछिल्लो समयमा यसरी उद्धार गरिएका बेसहाराहरुमा कोभिड१९ सङ्क्रमण देखिन थालेको जानकारी दिए। उनका अनुसार अहिलेसम्म यसरी सडकबाट उद्धार गरिएका १३ जनामा सङ्क्रमण देखिइसकिएको छ। सङ्क्रमितलाई आश्रमको आइसोलेसन कक्षमा राखेर उपचार भइरहेको छ। सडकपेटीमा बस्ने र खानेकुरा टिपेर खाने बेसहारा, मनोरोगी तथा असहायमा पनि कोभिड१९ देखिँदा उनीहरुको व्यवस्थापनमा थप चुनौतीपूर्ण बनेको छ। सडकका बेसहारा सङ्क्रमित भएकाले उद्धारमा खटिएका अभियानकर्मीमा समेत सङ्क्रमणको जोखिम बढेको छ। सेवाकै क्रममा केही सङ्क्रमित भएकाले उनीहरुको पनि आइसोलेसनमा राखेर उपचार भइरहेको छ। विगतमा अन्य सर्वसाधारण नागरिकलाई कोरोना लाग्दा राजधानीका सडकका बेसहारामा देखिएको थिएन। साउनपछि भने देखिन थालेको हो। कसरी उनीहरुमा सङ्क्रमण गयो भन्ने यकिन भएको छैन। त्यस विषयमा अध्ययन पनि हुन सकेको छैन तर सडकमा स्वास्थ्य सुरक्षा मापदण्डको प्रयोग गर्न नजान्ने हुनाले उनीहरु जोखिम वर्गमा पर्नु स्वाभाविक भएको चिकित्सकले भनाइ छ। कतिपय अवस्थामा सावधानी विना सडकमा खाना खुवाउने गरिएको छ। त्यसबाट पनि सङ्क्रमण हुनसक्छ। मास्कलगायत मानिसले प्रयोग गरेका स्वास्थ्य सामग्री निसङ्क्रमण नगरी फोहरमा फालिने गरेका छन्। त्यसबाट कवाड टिप्न जाँदा वा खानेकुरा खोज्न जाँदा पनि उनीहरुमा सङ्क्रमण हुनसक्ने नेपाल चिकित्सक सङ्घका उपाध्यक्ष डा अनिल कार्कीले बताए। भीडभाड भएको क्षेत्रमा कहिलेकाहीँ उनीहरु पुग्छन्। स्वास्थ्य सामग्रीको प्रयोग गर्नेबारे ज्ञान नहुँदा त्यसतो बेला सजिलै सर्ने सम्भावन रहन्छ। 'कवाडी खोज्ने क्रममा, सङ्क्रमितसँगै खाना खाँदा, सङ्क्रमितबाट खानेकुरा वा पैसा लिँदा पनि सर्न सक्छ', डा कार्कीले भने 'र्याल, सिङ्गान, खकार लागेका मास्कलगायत सामग्री वा रुमाल, जुठो बोतल फ्याँकिएको हुनसक्छ, त्यस्ता सामग्रीमा निकै समयसम्म भाइरस रहनसक्छ, उनीहरुले त्यो टिपेर प्रयोग गरे भने पनि सर्छ।' सडकमा रात बिताउने बेसहारामा समेत कोरोना देखिन थालेपछि उनीहरुको व्यवस्थापन थप कठिन बन्दै गएको छ। आश्रमले जोखिमका बीच उद्धार कार्य भने जारी नै राखेको छ। यहाँ रोग प्रतिरोधात्मक क्षमता कमजोर भएका र विभिन्न रोग लागेका सहाराविहीन व्यक्तिले आश्रय पाइरहेका छन्। आवश्यक स्वास्थ्य मापदण्ड प्रयोग गरेर उद्धार गरी स्वाब परीक्षण रोपोर्टका आधारमा अहिलेसम्म उनीहरुको व्यवस्थापन हुँदै आएको छ। परीक्षण प्रतिवेदन नआउँदासम्म छुट्टै क्वारेन्टिनमा राख्ने गरिएको आश्रमका अध्यक्ष रामजी अधिकारीले जानकारी दिनुभयो। 'अहिले पनि धेरै ठाउँबाट फोन आउँछ, पिसिआर नगरेसम्म उद्धार गर्नै कठिन छ', अधिकारीले भने 'मानिसलाई परीक्षणको मतलब हुन्न, तत्कालै उद्धार गरेन भने रिसाउनेहरु पनि छन्, तै पनि हामी जोखिम मोलेर मनोरोगीको संरक्षणमा अहोरात्र खटिँदै आएका छौँ।' उक्त संस्थाले बन्दाबन्दीपछि मात्रै १७० जनाको उद्धार गरेको, उद्धारका क्रममा असङ्गठित क्षेत्रमा मजदूर सडकमा आइपुगे। उनीहरुको अवस्था दयनीय देखेर आश्रमले आवश्यक स्वास्थ्य सुरक्षा मापदण्ड अपनाई खाना खुलाउने अभियानसमेत चलाउँदै आएको छ। सडकमा बस्ने बेसहारा जत्तिकै भोकभोकै मर्ने अवस्थामा मजदूरहरु देखेपछि त्यो पीडा देख्न नसकेर नियमित खाना खुवाउन थालिएको अध्यक्ष अधिकारीले बताए। विश्वव्यापी महामारीका रुपमा फैलिएको कोभिड१९ को सङ्क्रमण नेपालमा पनि तीव्र गतिमा वृद्धि भइरहेको छ। यस्तो अवस्थामा आफन्त र छिमेकीलाई दुःखविमार वा अप्ठेरो पर्दा सघाउ पुर्याउन सक्ने अवस्था छैन। मलामीको अभाव भएको, आफन्तकै शव व्यवस्थापन कठिन भएको र सरकारले शव व्यवस्थापन गर्न खोज्दा कतिपय स्थानमा समुदायले विरोध गरेका घटना सार्वजनिक भइरहँदा सडकका बेसहारामा पनि सङ्क्रमण देखिनु अर्को चुनौती हो। सडकमा अलपत्र पर्ने असहाय मानिसतर्फ कसैले ध्यान पुर्याउनै सक्दैनन्। ध्यान पुगे पनि वास्ता गरिँदैन। त्यसरी अलपत्र परेका मानिसको उद्धार र व्यवस्थापनमा सक्रिय रहेको आश्रमको सेवामा समेत सङ्क्रमणले चुनौती थपिदिएको छ। पन्ध्र जिल्लाका २२ शाखामार्फत सेवा दिँदै आएको उक्त आश्रम स्थापनाको आज आठ वर्ष पूरा भएर नौ वर्षमा प्रवेश गरिरहँदा यसरी सडकबाट उठाइएका एक हजारभन्दा बढीलाई परिवार फेला पारेर पुनःस्थापित गराइसकिएको छ। हाल एक हजार १०० जनाले सेवा पाइरहेका छन्। अहिलेसम्म चार हजारभन्दा बढीको उद्धार भएको जनाइएको छ।"
भक्तपुरमा कोरोना जित्ने १७ प्रतिशत,भक्तपुर : नेपालमा शनिबारसम्ममा कूल संक्रमितको संख्या ३७ हजार तीन सय ४० पुग्यो। शनिबारभित्र नै २० हजार पाँच सय ५५ जना संक्रमितले कोरोना भाइरस जिते। स्वास्थ्य मन्त्रालयका अनुसार नेपालमा कोरोना भाइरस संक्रमणलाई जित्नेको संख्या ५५ प्रतिशत रहेको छ तर भक्तपुरमा भने कोरोना भाइरस संक्रमण जित्ने संक्रमितको संख्या सन्तोषजनक छैन। भक्तपुरमा शुक्रबारसम्म १७ प्रतिशत संक्रमितले मात्रै कोरोना भाइरस संक्रमणलाई जितेका छन्। स्वास्थ्य कार्यालय भक्तपुरका अनुसार शुक्रबारसम्म भक्तपुरमा २ सय ४९ पुरुष र एकसय ८० महिला गरी संक्रमितको कूल संख्या ४ सय २९ पुग्यो। यस अवधिमा ३९ पुरुष र ३५ महिला गरी ७४ जनाले मात्रै संक्रमणलाई जिते। यो जम्मा १७२४ प्रतिशतमात्रै हो। शनिबारसम्म कोरोना भाइरस संक्रमणका कारण भक्तपुरका ६ जनाको मृत्यु भइसकेको छ। यहाँ महिला ५ र पुरुष १ जनाको कोरोना संक्रमणको कारण मृत्यु भएको हो। भक्तपुरका २ सय ९ पुरुष र १ सय ४२ महिला कोरोना भाइरस संक्रमणको उपचार गराइरहेका छन्। यहाँका चार नगरपालिकामध्ये सबैभन्दा बढी मध्यपुर थिमि नपाका एक सय ६६ जना संक्रमित उपचाररत छन्। जसमा ८८ पुरुष र ७८ महिला रहेका छन्। यहाँका १० पुरुष र ७ महिलाले मात्रै कोरोना भाइरस संक्रमण जिते। मध्यपुर थिमिमा ९८ पुरुष र ८६ महिला गरी एकसय ८४ जनाका कोरोना भाइरस संक्रमण पुष्टि भएको छ। यसपछि सूर्यविनायक नपाका ६४ पुरुष र ४४ महिला गरी एकसय ८ जना संक्रमित उपचार गराइरहेका छन्। यहाँका ५ पुरुष र २ महिला गरी ७ जनाले मात्रै संक्रमण जितेर घर फर्केका छन्। सूर्यविनायकमा ७० पुरुष र ४८ महिला गरी एकसय १८ जना संक्रमित पुगेका छन्। त्यस्तै भक्तपुर नपाका २१ पुरुष र १८ महिला गरी जम्मा ३९ जना संक्रमित उपचाररत छन्। यहाँका ९ महिला र ९ पुरुष गरी १८ जनामात्रै डिस्चार्ज भएका छन्। भक्तपुरमा ३० पुरुष र २७ महिला गरी ५७ जनालाई कोरोना भाइरस संक्रमण भइसकेको छ। जिल्लामा सबैभन्दा कम चाँगुनारायण नपाका २८ पुरुष र २ महिला गरी ३० जनामात्रै संक्रमणको उपचार गरिरहेका छन्। २८ पुरुषमध्ये पनि २० जना चाँगुनारायण नपा १ दुवाकोटस्थित सशस्त्र प्रहरी बल गणका रहेका छन्। जिल्लामै सबैभन्दा बढी चाँगुनारायण नपाकै संक्रमितहरुले कोरोना भाइरसलाई जितेका छन्। यहाँका १७ महिला र १५ पुरुष गरी ३२ जनाले संक्रमणलाई जितेका हुन्। चाँगुनारायणमा ४३ पुरुष र १९ महिला गरी ६२ जनालाई कोरोना भाइरस संक्रमण भएको स्वास्थ्य कार्यालयले जनाएको छ। विदेशबाट फर्केका ८ जना पुरुष संक्रमितलाई भक्तपुर जिल्लाको तथ्यांकमा समावेश गरिएको छ। चाँगुनारायण नपा ७ खरिपाटीस्थित क्वारेन्टाइनमा होल्ड गरिँदा संक्रमण पुष्टि गरिएका उनीहरु पनि उपचाररत छन्। भक्तपुरमा भदौ ६ देखि १२ को एकसाताभित्रै कोरोना भाइरस संक्रमितको संख्या शत प्रतिशत बढेको थियो। यहाँ भदौ ५ गतेसम्म संक्रमितको संख्या २ सय ४ थियो तर पछिल्लो एकसातामा सत प्रतिशतभन्दा बढी अर्थात २ सय २५ जना संक्रमित थपिएर ४ सय २९ पुगेको थियो। भक्तपुरमा शनिबार १२ जना नयाँ कोरोना भाइरस संक्रमित थपिएका छन्।
"तुलसीपुरमा चिकित्सकसहित ९ जनामा कोरोना, अस्पताल सिल गर्ने तयारी","दाङ : राप्ती प्रादेशिक अस्पताल तुलसीपुरमा कार्यरत दुई जना चिकित्सकसहित ९ जनामा कोरोना संक्रमण देखिएको छ। शनिबार आएको पीसीआर रिपोर्ट अनुसार अस्पतालमा कार्यरत दुई जना विषेशज्ञ चिकित्सक, ४ जना स्वास्थ्यकर्मी र ३ जना कार्यालय सहयोगीमा कोरोना संक्रमण पोजिटिभ देखिएको हो। समुदाय स्तरमा कोरोना संक्रमण बढेपछि दाङमा समुदाय स्तरमा परिक्षण बढाइएको अवस्थामा अस्पतालमा कोरोना संक्रमन भेटिएको हो। प्रादेशिक अस्पतालमा अन्य विरामीहरुको उपचार हुदै आएको छ। योसहित दाङका शुक्रबार १६ जनामा कोरोना संक्रमन देखिएको छ। संक्रममित चिकित्सक र स्वास्थ्यकर्मीहरुलाई बेलझुण्डीस्थित कोरोना अस्पतालमा लैजाने तयारी गरिएको छ। अस्पतालका चिकित्सक, स्वास्थ्यकर्मी र सहयोगीलाई कोरोना संक्रमण देखिए पछि अस्पतालको सेवा प्रवाह रोकिने भएको छ। अस्पतालमा मेडिकल सुपरिटेन्डेन्ट डा सर्वेश शर्माले अवस्था हेरेर कन्ट्राक्ट ट्रेसिङ गरिदा सम्ममा अस्पताल पूर्ण रुपमा सिल गर्नु पर्ने अवस्था देखिएको बताए।"
"सागले बिरामी, सागले आत्महत्या !","बागलुङ : जिल्लाको काठेखोला गाउँपालिका५ रिजाल चोकका ७८ वर्षीय रनबहादुर विकले गत वर्ष जंगलबाट जरिङ्गो नामको साग लिएर घर छेउमा सारे। अहिले उक्त साग हराभर भयो पनि। गत बिहीवार साग टिपे र केही आफुले खाने गरी विकले राखे। केही भने छिमेकीलाई दिए। तर साग खाएको केही समयमै चार जना बेहोस बने। स्थानीय ३७ वर्षीया चिजा कँडेल, ७१ वर्षीया देउरुपा कँडेल, ३७ वर्षीय चुडामणी कँडेल र १७ वर्षीय सन्तोष कँडेल गम्भीर बिरामी परेपछि तत्काल धौलागिरी अस्पताल बागलुङ लगियो। धौलागिरीमा सामान्य उपचार पछि रेफर गरेर थप उपचारका लागि उनीहरु सबैलाई गण्डकी शिक्षण अस्पताल पोखरा पठाइयो।। बिरामीका दाजु गणेश कँडेलका अनुसार अहिले चुडामणी कँडेलको आइसियुमा राखेर उपचार भैरहेको छ भने अन्यको अवस्था सामान्य बनेको छ। दु:खद कुरा साग आफु पनि खाएर बिरामी पर्ने छिमेकीलाई साग दिने ७८ वर्षीय रनबहादुर विक झुण्डिएको अवस्थामा मृत फेला परे। साग खाए पनि केही समय अरु जस्तै बिरामी परेका विकलाई अरुलाई जस्तो गम्भीर समस्या देखिएको थिएन। जरिङ्गो नामको साग बिषालु रहेछ, विकले मदिरासँग खाएकाले केही कम लागेको जस्तो देखिएको थियो, काठेखोला ५ का वडा अध्यक्ष शिव कंडेलले भने, उमेर बढी भए पनि शारिरिक रुपमा खासै असर देखिएको थिएन, मैले गर्दा अरु बिरामी परे भन्ने सोचेर होला शुक्रबार दिउँसो २ बजे घरबाट निक्लिएका रहेछन्, शनिबार घर नजिकैको चुलेत्रोको रुपमा झुण्डिएको अवस्था भेटियो। मृतक विकको शव पोष्टमार्टमका लागि धौलागिरी अस्पताल बागलुङ ल्याइएको जिल्ला प्रहरी कार्यालय बागलुङका डिएसपी राजेन्द्र रेग्मीले बताए। प्रारम्भिक अनुसन्धानबाट जरिङ्गो जस्तो विषालु साग खाँदाको केही शारिरिक असर र आफुले दिएको सागले छिमेकीमा गम्भीर बिरामी परेको कुराले मानसिक रुपमा आघात पुगेको निष्कर्षले यस्तो निर्णयमा पुगेको पाइएको डिएसपी रेग्मीले बताए। धौलागिरी अस्पतालका मेडिकल सुपुरिटेण्डेन्ट डा शैलेन्द्र बि पोखरेलले वर्षायामको सागसब्जी, च्याउलगायतका खाँदा विशेष सावधानी अपनाउन आवश्यक रहेको बताए। यदी जंगलबाट लिएर खाइरहने गरेका सागसब्जी, च्याउहरु छन् भने पनि अलि सावधानी लिएर राम्ररी धोइपखाली पकाउनु पर्दछ, डापोखरेलले भने, नयाँ खालको पहिचान नभएको साग, च्याउलगायतका जडिबुटी छन् भने प्रयोग नगर्नुस्, यसले ज्यान समेत लिने जोखिम हुन्छ।"
त्रिविका वार्षिक परीक्षा दसैंपछि : सेमेष्टर अगाडि,काठमाडौं : त्रिभुवन विश्वविद्यालयले यसअघि स्थगित भएका समेष्टर प्रणाली अन्तर्गतका परीक्षा दसैंअघि नै सञ्चालन गर्नेगरि तयारी गरेको छ। परीक्षा अनलाइनमार्फत सञ्चालन गरिने उपकुलपति धर्मकान्त बास्कोटाले बताए। वार्षिक प्रणाली अन्तर्गत पढेका विद्यार्थीको परीक्षा भने दसैंअघि सञ्चालन नहुने पनि बास्कोटाले स्पष्ट पारे। कोरोनाको असर सामान्य हुने अनुमान गरेर त्रिविले यसअघि भदौ दोस्रो साताबाट परीक्षा सञ्चालन गर्ने योजना बनाएको थियो। संक्रमण बढेर मुलुकमा दोस्रोपटक लकडाउन भएपछि परीक्षा अनिश्चित भएको छ। अब भने दसैंअघि सेमेष्टरवालाको परीक्षा जसरी पनि सञ्चालन गरिने बास्कोटाले बताए। धेरै विद्यार्थी भएको र दुर्गमका पनि भएका कारण त्रिविलाई पढाइ तथा परीक्षाको व्यवस्थापन गर्न कठिन भएको उनले बताए। उनका अनुसार सम्बन्धन तथा आंगिक क्याम्पसमा गरेर चार लाख ९२ हजार परीक्षार्थी छन्। यी नियमित र आंशिक समेतका विद्यार्थी हुन्। बास्कोटाका अनुसार ७६ जिल्लाका विद्यार्थी त्रिविमा छन्। मुलुकभर ११ वटा विश्वविद्यालय सञ्चालनमा छन्। उच्च शिक्षा अध्ययन गर्नेमध्ये ८० प्रतिशत विद्यार्थी त्रिविमा पढ्छन्।
उपत्यकामा सातसहित कोरोनाले २४ घण्टामा १३ को मृत्यु (अपडेट),"काठमाडौं : काठमाडौं उपत्यकामा सातसहित २४ घण्टामा कोरोना भाइरस (कोभिड१९) संक्रमणबाट १३ जनाको मृत्यु भएको छ। स्वास्थ्य तथा जनसंख्या मन्त्रालयका प्रवक्ता प्राडा जागेश्वर गौतमले काठमाडौं, भक्तपुर र ललितपुरका दुईदुई जना गरेर उपत्यकामा ६ जनाको मृत्यु भएको जानकारी दिएका थिए। ललितपुरको पाटन अस्पतालमा थप एक जनाको कोरोनाले शनिबार मृत्यु भएको हो। गएको मंगलबार अस्पताल भर्ना भएका महोत्तरीका ६२ वर्षीय पुरुषको शनिबार दिउँसो उपचारको क्रममा मृत्यु भएको स्वास्थ्य निर्देशनालय ललितपुरले जनाएको छ। पछिल्लो २४ घण्टामा पर्सामा दुई, सिरहा, पाल्पा, गोरखा, कास्कीमा एकएक जनाको मृत्यु भएको प्रवक्ता गौतमले जानकारी दिए। मृतकमध्ये तीन महिला र १० पुरुष रहेका छन्। योसँगै नेपालमा कोरोनाले ज्यान गुमाउनेको संख्या २०८ पुगेको छ। उपत्यकामा २४ घण्टामा १८६ जनामा कोरोना पुष्टि भएको छ। विभिन्न प्रयोगशालमा गरिएको परीक्षणमा काठमाडौंका १५५ , भक्तपुरका १२ र ललितपुरका १९ जनामा संक्रमण पुष्टि भएको मन्त्रालयले प्रवक्ता डा गौतमले जानकारी दिए। पछिल्लो २४ घण्टामा ८८४ जनामा कोरोना भाइरस संक्रमण पुष्टि भएको छ। २४२ महिला र ६४२ पुरुष गरेर २४ घण्टामा ८८४ जनामा संक्रमण पुष्टि भएको हो। दार्चुलाका दुई जनामा कोरोना पुष्टि एम्बुलेन्सले नमानेपछि बिरामीलाई शव वाहनमा अस्पताल लमजुङमा दुई दिनमा २५ प्रहरी संक्रमित कोरोना अपडेट : स्वास्थ्य मन्त्रालयको पत्रकार सम्मेलन (लाइभ) २४ घण्टामा ८८४ जनामा कोरोना संक्रमण : ३१३ डिस्चार्ज कोरोनाले मृत्यु हुनेको संख्या २०७ पुग्यो प्रदेश १ मा १ सय १२ संक्रमित थपिए उपत्यकामा ६ सहित २४ घण्टामा कोरोनाले १२ जनाको ज्यान लियो अछाममा ७०६ संक्रमित निको भएर घर फर्किए भक्तपुरमा कोरोना जित्ने १७ प्रतिशत मन्त्रालयका प्रवक्ता गौतमका अनुसार ११ हजार ५१६ जनाको पीसीआर परीक्षण गर्दा ८८४ जनामा कोरोना पुष्टि भएको हो। योसँगै नेपालमा कुल संक्रमितको संख्या ३७ हजार ३४० पुगेको छ। मन्त्रालयका अनुसार २४ घण्टामा ३१३ जना डिस्चार्ज भएका छन्। योसँगै कोरोना जित्नेको संख्या २० हजार ५५५ पुगेको छ। संक्रमितमध्ये डिस्चार्ज हुनेको यो संख्या ५५ प्रतिशत हो। नेपालमा पीसीआर परीक्षणको कुल संख्या ६ लाख ६९ हजार ६३६ पुगेको छ। अहिले क्वारेन्टाइनमा ८ हजार ३५ जना रहेका छन्। संक्रिय संक्रमितको संख्या १६ हजार ५७८ रहेको छ।"
समुदायमा कोरोना देखिएपछि दाङमा परीक्षण बढाइयो,"दाङ : समुदाय स्तरमा कोरोनाको संक्रमण देखिन थालेपछि दाङमा पीसीआर परीक्षणको लागि अन द स्पर्ट स्वाब संकलन थालिएको छ। दाङमा समुदायस्तरमा कोरोना संक्रमण देखिएपछि स्थानीय सरकारको अगुवाइमा परीक्षण बढाउन थालिएको हो। तुलसीपुर उपमहानगरपालिका, घोराही उपमहानगरपालिका र गढवा गाउँपालिकाका समुदायस्तरमा कोरोनो संक्रमण देखिएको पुष्टि भएपछि जिल्लामा उच्च सर्तकता अपनाउन र समुदायको वास्तविक अवस्था बुझन स्थानीय सरकार सक्रियता देखाउन लागेका हुन्। यहि अवस्थालाई हेरेर तुलसीपुर उपमहानगरपालिकाले नगरको समुदायस्तरमा ४ जनामा कोरोना संक्रमण पुष्टि भएपछि नेपालमै नमुना खालको अभियान सुरु गरेको छ। शुक्रबारदेखि अन द स्पर्ट स्वाब संकलन सुरु गरेको छ। नगरको स्वास्थ्य शाखा, विपद व्यवस्थापन शाखाको अगुवाइमा तुलसीपुरका चौकचौकमा स्वाब संकलन गरिएको छ। समुदायमा संक्रमणको यथार्थ अवस्था बुझन हामीले रेन्डमली अन द स्पर्ट स्वाब संकलन अभियान चलाएका छौँ, तुलसीपुर उपमहानगरपालिका विपद् शाखा प्रमुख भीमप्रकास खत्रीले भने, यो हाम्रो अभियान नेपालमै पहिलो हो भन्ने लागेको छ। विपन्न, गरीब र गरिखाने वर्गसम्ममा पीसीआर परीक्षण पुर्याउन र समुदायलाई सचेत गराउन यस्तो गरिएको उनले बताए। यो अमुना अभियान हो, उनले भने, हामीले उहाँहरुकै घर दैलोमा पुगेर परीक्षण गर्न लागेका छौँ, भीडभाड हुने ठाउँमा परीक्षण गरिरहेका छौँ, त्यहाँ कोरोना छ छैन भनेर अब वास्तविकता आउने छ। उपमहानगरपालिकाका स्वास्थ्य महाशाखाका जनस्वास्थ्य निरीक्षण तथा कोरोना फोकल पर्सन विमल केसीले बजार क्षेत्रका भीडभाड हुने क्षेत्र, र त्यससँग सम्बन्ध व्यक्तिलाई परीक्षणको दायरामा ल्याउन लागिएको बताए। तुलसीपुरमा ४ वटा कोरोनाका केस सामुदायिक स्तरको देखिएपछि प्रत्येक चौकमा ८१० जनाको स्वाब संकलन गरिराखिएको जनस्वास्थ्य निरीक्षक केसीले बताए। अहिलेसम्म तुलसीपुरमा स्याम्पलिङको रुपमा ३ सयजना समुदायका व्यक्तिको पीसीआर परीक्षण गरिसकिएको बताए। सडक व्यापारी रामकली सुनारले एकाएक आएर कोरोना परीक्षण भइएकोमा आश्चार्य लागेको बताइन। मलाई यो जाँच गराउँन मन त लागेको थियो, उनले भनिन्, कहाँ र कसलाई गएर भन्ने थाहा थिएन। आज आफैँ आएर परीक्षण गर्नुभयो खुशी लागेको छ। दाङमा अहिलेसम्म ७ सय ५६ जनामा कोरोना संक्रमण पुष्टि भएको छ।"
उपत्यकामा ६ सहित २४ घण्टामा कोरोनाले १२ जनाको ज्यान लियो,"काठमाडौं : काठमाडौं उपत्यकामा ६ सहित २४ घण्टामा कोरोना भाइरस (कोभिड१९) संक्रमणबाट १२ जनाको मृत्यु भएको छ। स्वास्थ्य तथा जनसंख्या मन्त्रालयका प्रवक्ता प्राडा जागेश्वर गौतमका अनुसार काठमाडौं, भक्तपुर र ललितपुरका दुईदुई जना गरेर उपत्यकामा ६ जनाको मृत्यु भएको हो। त्यसैगरी पर्सामा दुई, सिरहा, पाल्पा, गोरखा, कास्कीमा एकएक जनाको मृत्यु भएको प्रवक्ता गौतमले जानकारी दिए। मृतकमध्ये तीन महिला र ९ पुरुष रहेका छन्। योसँगै नेपालमा कोरोनाले ज्यान गुमाउनेको संख्या २०७ पुगेको छ। उपत्यकामा २४ घण्टामा १८६ जनामा कोरोना पुष्टि भएको छ। विभिन्न प्रयोगशालमा गरिएको परीक्षणमा काठमाडौंका १५५ , भक्तपुरका १२ र ललितपुरका १९ जनामा संक्रमण पुष्टि भएको मन्त्रालयले प्रवक्ता डा गौतमले जानकारी दिए। पछिल्लो २४ घण्टामा ८८४ जनामा कोरोना भाइरस संक्रमण पुष्टि भएको छ। २४२ महिला र ६४२ पुरुष गरेर २४ घण्टामा ८८४ जनामा संक्रमण पुष्टि भएको हो। लमजुङमा दुई दिनमा २५ प्रहरी संक्रमित कोरोना अपडेट : स्वास्थ्य मन्त्रालयको पत्रकार सम्मेलन (लाइभ) २४ घण्टामा ८८४ जनामा कोरोना संक्रमण : ३१३ डिस्चार्ज कोरोनाले मृत्यु हुनेको संख्या २०७ पुग्यो प्रदेश १ मा १ सय १२ संक्रमित थपिए मन्त्रालयका प्रवक्ता गौतमका अनुसार ११ हजार ५१६ जनाको पीसीआर परीक्षण गर्दा ८८४ जनामा कोरोना पुष्टि भएको हो। योसँगै नेपालमा कुल संक्रमितको संख्या ३७ हजार ३४० पुगेको छ। मन्त्रालयका अनुसार २४ घण्टामा ३१३ जना डिस्चार्ज भएका छन्। योसँगै कोरोना जित्नेको संख्या २० हजार ५५५ पुगेको छ। संक्रमितमध्ये डिस्चार्ज हुनेको यो संख्या ५५ प्रतिशत हो। नेपालमा पीसीआर परीक्षणको कुल संख्या ६ लाख ६९ हजार ६३६ पुगेको छ। अहिले क्वारेन्टाइनमा ८ हजार ३५ जना रहेका छन्। संक्रिय संक्रमितको संख्या १६ हजार ५७८ रहेको छ।"
सातौं राष्ट्रिय एष्ट्रोनोमी ओलम्पियाडको नतिजा सार्वजनिक,"काठमाडौं : नेपाल एष्ट्रोनोमिकल सोसाइटीले यस वर्षको सातौँ राष्ट्रिय एष्ट्रोनोमी ओलम्पियाड, २०२० को तेस्रो तथा अन्तिम चरण (बन्द शिविर) को नतिजा प्रकाशन गरेको छ। साउन १० देखि १६ गतेसम्म सञ्चालित सातौँ राष्ट्रिय एष्ट्रोनोमी ओलम्पियाड, २०२० को तेस्रो तथा अन्तिम चरण (बन्द शिविर) को आज सार्वजनिक गरिएको नतिजाअनुसार वरिष्ठतर्फ सेन्ट जेभियर्स स्कुल, जावलाखेल, ललितपुरका आकाश गुरुङ प्रथम हुनुभएको सोसाइटीका अध्यक्ष सुरेश भट्टराईले जानकारी दिए। यस वर्ष कोरोना भाइरसको सङ्क्रमणबाट बच्न बन्दाबन्दीबीच सञ्चालन गरिएको कनिष्ठ तर्फको प्रतियोगितामा रेन्बो एकेडेमिक होम्स सेकेन्डरी स्कुल, पोखरा, कास्कीका सञ्जय श्रेष्ठ प्रथम भएका छन्। कार्यक्रममा कक्षा ८ देखि १२ सम्मका १३ देखि १९ वर्ष उमेर समूहका नेपाली विद्यार्थीले भाग लिन पाउने उनले जानकारी दिए। बन्द शिविरमा नेपालका सात वटै प्रदेशमा सञ्चालन भएको प्रथम तथा दोस्रो चरणबाट छनोट भएका ३९ विद्यार्थीले सक्रिय सहभागिता जनाएका थिए। कोभिड१९ को महामारीबीच यस वर्ष बन्द शिविर भर्चुअल रुपमा सञ्चालन गरिएको थियो। बन्द शिविरमा विद्यार्थीलाई स्वदेश तथा विदेशमा रहनुभएका नेपाली तथा विदेशी विषय विज्ञमार्फत खगोल तथा अन्तरिक्ष विज्ञानसम्बन्धी सैद्धान्तिक तथा प्रयोगात्मक कक्षा सञ्चालन गरिएको थियो। शिविरमा उत्कृष्ट प्रदर्शन गर्ने विद्यार्थीलाई यस वर्ष सञ्चालन हुने विभिन्न अन्तर्राष्ट्रिय एष्ट्रनोमी ओलम्पियाडमा सहभागिताको अवसर प्रदान गरिने जनाइएको छ। यस वर्ष कोरोनाको डरका कारण अन्तर्राष्ट्रिय ओलम्पियाड भर्चुअल तरिकाले सञ्चालन हुने अध्यक्ष सुरेश भट्टराईले सुनाए। कोभिड१९ को महामारीले कार्यक्रम आयोजना गर्न असहज परिस्थिति सृजना भएको भए पनि विद्यार्थीको मिहिनेत र लगनशीलता खेर जान नदिन भर्चुअल तरिकाले भए पनि बन्द शिविर सञ्चालन गरिएको थियो। प्रयोगात्मक पक्षको कक्षा सोचेजस्तो गर्न कठिन भए पनि अन्य पक्ष विगतमा भन्दा राम्रोसँग सञ्चालन गर्न राष्ट्रिय एष्ट्रोनोमी ओलम्पियाड सक्षम भएको जनाइएको छ। कार्यक्रमसम्बन्धी थप जानकारी चाहिएमा वा जिज्ञासा भएमा  मा हेर्न सकिने सोसाइटीले जनाएको छ।"
एम्बुलेन्सले नमानेपछि बिरामीलाई शव वाहनमा अस्पताल,"बुटवल : कोरोना संक्रमित बिरामीलाई एम्बुलेन्सले बोक्न नमानेपछि शव वाहनमा अस्पताल पुर्याइएको छ। बुटवल उपमहानगरपालिका वडा नम्बर १३ का ४८ वर्षीया संक्रमितमा श्वासप्रश्वासको समस्या देखिएपछि अस्पताल लगिएको हो। संक्रमितका आफन्तले सुरुमा कोरोना विशेष अस्पताल बुटवलको एम्बुलेन्सलाई फोन गरे। एम्बुलेन्सले व्यस्त रहेको बताएपछि अन्य संघसंस्थाका एम्बुलेन्सका चालकलाई फोन हाने। तर कसैले पनि कोरोना संक्रमित बोक्न मानेनन्। कोरोना पोजिटिभ बिरामी हो भन्नासाथ फोन काटे, कसैले बोक्नै चाहेनन्', संक्रमितका एक आफन्तले भने। बुटवलमा आइसियु उपलब्ध नभएपछि उनलाई चितवन मेडिकल कलेज पुर्याउनु थियो। एम्बुलेन्सले नै नमानेपछि उनीहरु समस्यामा परे। आफन्तमार्फत अन्ततः शव वाहन फेला पारे। त्यो पनि चालक बिनाको। बुटवल उपमहानगरपालिकाले हालै खरिद गरेको शव वाहन संक्रमितकै छोराले चलाएर चितवन पुर्याए। अन्य विकल्पै नभएपछि जिउँदो बुवालाई शव वाहनमा बोक्नु पर्यो', आफन्तले भने,सबैभन्दा ठूलो त ज्यान बचाउनु नै थियो। चितवन मेडिकल कलेजको आइसियुमा भर्ना भएका उनको स्वास्थ्यमा सुधार आएको छ। उनको परिवारमा दुई छोरासहित अन्य तीन जनामा समेत कोरोना संक्रमण भएको छ। कोरोना संक्रमित बिरामीलाई एम्बुलेन्सले बोक्न नमान्दा समस्या भएको छ। कोरोनाका बिरामी बढेसँगै बुटवलको अस्पतालको आइसियु भरिएका छन्। भैरहवामा आइसियु रहे पनि जनशक्ति नहुँदा चल्न सकेका छैनन्। एम्बुलेन्सले कोरोना संक्रमित बिरामी बोक्नै नमान्दा समेत प्रशासनले कुनै कदम चालेको छैन। दुई साता अघिमात्रै एक कोरोना संक्रमित गर्भवतीलाई एम्बुलेन्सले बोक्न नमान्दा उनीहरु निजी गाडीमा नेपालगञ्ज पुगेका थिए।बिरामी बोक्नका लागि कर छुटमा एम्बुलेन्स ल्याउने तर जोखिममा रहेका बिरामी नै नबोक्नु दादागिरी हो', कोराना संक्रमितका आफन्त भन्छन्। एम्बुलेन्स चालक संघ बुटवलका अध्यक्ष सुरज तिवारीले दुई वटा एम्बुलेन्स कोरोना बिरामी बोक्नकै लागि छुट्याइएको बताउँछन्। दुई वटा गाडीले बोकिरहेका छन्, सबै गाडीमा कोरोना संक्रमित बोक्दा अन्य बिरामी बोक्न रिक्स हुन्छ', उनले भने, अहिले अन्य गाडी नचलेकाले सामान्य बिरामी पनि एम्बुलेन्सले नै बोक्नु परेको छ। कोरोना संक्रमित बोक्ने एम्बुलेन्सका चालकलाई सरकारले बिमा र अन्य सुबिधा दिनुपर्ने माग चालकले गर्दै आएका छन्। पीपीईसमेत नभएकाले बिरामी बोक्न नसकिएको उनीहरुको भनाइ छ। रुपन्देहीमा मात्रै करिव ६० वटा एम्बुलेन्सले अहिले सेवा दिइरहेका छन्। कतिपय एम्बुलेन्स मर्मत गर्न नपाएर थन्किएको अध्यक्ष तिवारीले बताए।"
त्रिविको वार्षिक परीक्षा दसैं पछाडि,"काठमाडौं : त्रिभुवन विश्वविद्यालय (त्रिवि)को वार्षिक परीक्षा दसैं पछाडि हुने भएको छ। कोभिड१९ को सङ्क्रमण बढ्न थालेपछि तत्काल वार्षिक परीक्षा सम्भव नभएपछि दसैं पछाडि नै परीक्षा गर्ने तयारी गरिएको परीक्षा नियन्त्रण कार्यालय (पनिका)का परीक्षा नियन्त्रक पुष्पराज जोशीले जानकारी दिए। पनिकाले वार्षिक परीक्षा आफैँले सञ्चालन गर्ने र सेमेष्टर परीक्षाको जिम्मा भने सम्बन्धित डिन कार्यालयलाई दिएको छ। यसअघि बन्दाबन्दी (लकडाउन) खुलेसँगै सवारी साधन सञ्चालन भएपछि पनिकाले भदौ १६ गतेबाट सेमेष्टर र असोजको पहिलो हप्ताबाट वार्षिक परीक्षा गर्ने तयारी रहेको थियो। 'अहिलेको स्थितिमा दसैं अगाडि कुनै पनि परीक्षा गर्न सहज छैन', उनले भने 'अब वार्षिक अन्तर्गतका सबै परीक्षा दसैंपछि नै हुन्छन्।' उनका अनुसार मङ्सिर १५ वा २० गतेदेखि परीक्षा गर्ने गरी तयारी गरिने बताउनुभयो। पनिकाले मङ्सिर २० देखि परीक्षा सञ्चालन गरेर चैतसम्म सबै सकाउने तयारी गरेको छ। नियन्त्रक जोशीले चैतसम्म सबै बाँकी रहेका परीक्षा सकाएपछि शैक्षिक क्यालेन्डरमा कुनै असर नपर्ने जानकारी दिए। चारवर्षे शैक्षिक कार्यक्रमलाई ४८ महिनामा सकाउने लक्ष्य पनिकाको रहेको छ। अहिले ती चारवर्षे शैक्षिक कार्यक्रम ४५ देखि ४६ महिनामा सकिने गरेका छन्। धेरै विद्यार्थी भएको तहमा भर्चुअल परीक्षा असम्भव परीक्षा नियन्त्रक जोशीले सेमेष्टर प्रणाली परीक्षाको खाका सहितको प्रतिवेदन सम्बन्धित डिन कार्यालयले बुझाएपछि कसरी परीक्षा गर्ने भन्नेबारे छलफल हुने बताए। 'सेमेष्टर परीक्षाका बारेमा भर्चुअल माध्यमबाट परीक्षा लिने भन्ने कुरा पनि चलेको छ', उनले भने 'तर कति सम्भव हुन्छ डिन कार्यालयले बुझाएको प्रतिवेदन बुझाएपछि गर्ने वा नगर्ने भन्ने हुन्छ।' उनले सेमेष्टर प्रणालीका पनि धेरै विद्यार्थी भएको तहमा भर्चुअल माध्यमबाट परीक्षा सम्भव नभएको बताए।"
कोरोनाले पोखरामा थप एक जनाको मृत्यु,पोखरा : कोरोना भाइरसले पोखरामा शनिबार एक जनाको मृत्यु भएको छ। पोखरा स्वास्थ्य विज्ञान प्रतिष्ठान अन्तर्गतको पश्चिमाञ्चल क्षेत्रीय अस्पतालमा उपचाररत पोखरा १४ का ५८ वर्षीय पुरुषको शनिबार बिहान ११ बजे मृत्यु भएको अस्पतालका निर्देशक डा अर्जुन आचार्यले जानकारी दिए। उनी भदौ ७ गते पेटको अपरेसन गर्नका लागि अस्पताल भर्ना भएका थिए। ८ गते स्वाब संकलन गरेर परीक्षण गर्दा १० गते कोरोना पुष्टि भएको डा आचार्यले बताए। अस्पतालमा कोरोनाबाट मृत्यु भएका यी सातौं व्यक्ति हुन्। पोखराकै भने उनी पाँचौं व्यक्ति हुन्। यो अस्पतालमा अरु २ स्याङ्जाका बिरामीको मृत्यु भइसकेको छ। गण्डकी प्रदेशमा कोरोनाबाट मृत्यु हुनेको संख्या १३ पुगेको छ।
धौलागिरी अस्पताललाई पीसीआर मेसिन खरिदको जिम्मा,"बागलुङ : धौलागिरीमा पीसीआर मेसिन राख्ने विषयको लामो समयको अन्यौलतापछि सरकारले अस्पताललाई नै खरिद गर्ने जिम्मा दिएको छ। कोरोना संक्रमण रोकथाम, नियन्त्रण तथा उपचार कोष सञ्चालक समितिको बैठकले धौलागिरी अस्पतालसहित धनकुटा र पाल्पा अस्पतालमा पीसीआर मेसिन खरिदका लागि ११ करोड बजेट विनियोजन गरेको छ। केन्द्रबाटै पीसीआर मेसिन खरिद गरेर पठाउने बताइएको भए पनि शुक्रबार जिल्ला प्रशासन कार्यालय मार्फत अस्पताल आफैंलाई पीसीआर परीक्षण मेसिन खरिदका लागि पत्र आएको छ। मेसिन खरिदका लागि १ करोड बजेट विनियोजन भएको पत्र आएको धौलागिरी अस्पतालका प्रमुख मेडिकल सुपरिटेण्डेन्ट डा शैलेन्द्र बि पोख्रेलले जानकारी दिए। अब केन्द्रबाट अस्पताललाई आर्थिक अख्तियारीको आधिकारिक पत्र प्राप्त हुनासाथ पीसीआर मेसिन खरिदको प्रक्रिया अघि बढ्ने उनको भनाइ छ। मेसिन खरिद सँगै जनशक्ति समेत के कसरी व्यवस्थापन गर्ने भन्ने चुनौती रहेको उनको भनाइ छ। यसका विषयमा मेसिन खरिद प्रक्रिया सँगै प्रदेश सरकार लगायत सँग समन्वय गरिनेछ। अहिले धौलागिरी अस्पतालका सिनियर ल्याब टेक्नोलोजिस्ट सुरज बराल पीसीआर परीक्षणका लागि पोखरामा खटिएका छन्। पर्वत अस्पताल र म्याग्दी अस्पतालका ल्याबमा कार्यरत प्राविधिक पनि पोखरा लगिएको छ। यहाँ पीसीआर परीक्षण गर्ने भए पछि उनीहरु सबैलाई यता ल्याउने या अन्य बैकल्पिक जनशक्ति व्यवस्थापन गर्ने भन्ने विषय पनि टुंगो लगाउनु पर्ने पोखरेलको भनाइ छ। स्वास्थ्य मन्त्रालयले गत असार १२ गते सूचना जारी गरेर धौलागिरिी अस्पतालसहित देशका १० वटा अस्पतालमा पीसीआर मेसिन राख्ने निर्णय गरेको जानकारी गराए पनि लामो समय कुनै प्रगति नभए पछि नागरिक स्तरबाट गुनासो र आलोचना हुँदै आएको छ।"
दार्चुलाका दुई जनामा कोरोना पुष्टि,"दार्चुला : दार्चुलाका दुई जनामा कोरोना सक्रमण पुष्टि भएको छ। डडेल्धुरा अस्पतालको प्रयोगशालामा गरिएको परीक्षणमा दार्चुलाको महाकाली नगरपालिकाका दुई जनामा कोरोना संक्रमण पुष्टि भएको हो। महाकाली नगरपालिकाका १९ र २१ वर्षीय पुरुषमा कोरोना संक्रमण पुष्टि भएको स्वास्थ्य कार्यालय दार्चुलाका कोभिड १९ सम्पर्क व्यक्ति विरेन्द्रप्रसाद भट्टले बताए। उनले भने, 'भदौ ७ गते महाकाली नगरपालिकाका ४ महिलासहित ३१ जनाको स्वाब संकलन गरिएको थियो। स्वाब संकलन गरिएकामध्ये २९ जनाको रिपोर्ट भने नेगेटिभ आएको छ।' शनिबार कोरोना पुष्टि भएका महाकाली नगरपालिका २ जनासँगै दार्चुलामा कोरोना संक्रमितको संख्या कुल ५० पुगेको छ भने हालसम्म ४७ जना कोरोना संक्रमित निको भएर घर फर्किएको जिल्ला अस्पताल दार्चुलाले जनाएको छ।"
उपचार नपाउँदा दैलेखमा सुत्केरीको मृत्यु,"दैलेख : समयमै उपचार नपाउँदा सुत्केरीको ज्यान गएको छ। दैलेखको ठाटीकाँध गाउँपालिका१ सिराडी निवासी २३ वर्षीया पार्वती शाहीको उपचार अभावमा निधन भएको हो। प्रसूतीका लागि उनलाई शुक्रबार बिहान ११ बजे प्राथमिक स्वास्थ्य केन्द्र लकान्द्रमा भर्ना गरिएको थियो। शुक्रबार दिउँस ३ बजे पार्वतीले पहिलो सन्तानको रुपमा छोरी जन्माएकी थिइन्। सुत्केरी भइसकेपछि अत्याधिक रक्तश्राव भएर उनको मृत्यु भएको आफन्तले बताए। अत्याधिक रक्तश्रावका कारण उपचारमा ढिलाइ हुँदा उनको निधन भएको हो। अत्याधिक रक्तश्राव हुँदा पनि स्वास्थ्य केन्द्रको लापरवाहीले उनको मृत्यु भएको आफन्तले बताए। छोरी जन्मिएपछि अत्याधिक रक्तश्राव भयो, स्वास्थ्य केन्द्रले समयमै रेफर गरिदिएन। गाउँपालिकासँग हेलिकप्टर वा अन्य साधन व्यवस्था गरिदिन हार गुहार गर्यौं तर कसैले पनि वास्ता गरेनन्, पार्वतीका जेठाजु टेकबहादुर शाहीले भने। गाउँपालिकाको एम्बुलेन्स बिग्रिएर थन्किएका कारण निजी सवारी साधनको व्यवस्थापन गरेर साँझ ६ बजे कर्णाली प्रदेश अस्पतालतर्फ हिंडाएको उनले बताए। कर्णाली प्रदेश अस्पतालले शुक्रबार राती १२ बजे पार्वतीलाई मृत घोषणा गरेको थियो। बच्चाको अवस्था भने सामान्य रहेको आफन्तले जनाए। हेलिकप्टरको व्यवस्थापनका लागि गाउँपालिका अध्यक्षलाई पटकपटक फोन गर्यौं, उहाँले उठाउनुभएन। उपाध्यक्षले हेलिकप्टर आउन सक्दैन भनेर भन्नुभयो, पार्वतीका एक आफन्तले भने, गाउँपालिकाले एउटा एम्बुलेन्ससम्म व्यवस्थापन गर्न सकेन, लापरवाबाही गर्ने सबैलाई कानुनी कारबाही हुनुपर्छ। अछाम माइती भएकी पार्वतीको एक वर्षअघि ठाटीकाँध गाउँपालिकाका कर्णबहादुर शाहीसँग विवाह भएको थियो। पार्वतीका श्रीमान रोजगारीको सिलसिलामा भारतमा छन्। पार्वतीको मृत्यु भएपछि उनका आफन्तले गाउँपालिकास्थित स्वास्थ्य केन्द्रमा तालाबन्दी गरेका छन्। स्वास्थ्य केन्द्रका निमित्त इन्चार्ज लक्ष्मी रावतले आवश्यक सामग्री र डाक्टर नहुँदा उपचारमा कठिनाइ भएकाले सुत्केरी बचाउन नसकिएको बताइन्। स्वास्थ्य केन्द्रमा डाक्टर नभएकाले उपचारमा समस्या इन्चार्ज रावतको भनाइ छ।"
ट्रम्प पत्नी मेलानियाले सौतेनी छोरीलाई जस्तो व्यवहार देखाइन्,"वासिङटन : अमेरिकी राष्ट्रपतिकी पत्नी मेलानिया ट्रम्प र छोरी इभान्काबीच तनाबले सामाजिक सञ्जालमा ठूलो रुप लिएको छ । रिपब्लिक पार्टीको अधिवेशनको अन्तिम रात बिहीबार ट्रम्पले आफ्नो पुन उम्मेदवारी घोषणाको लागि सम्बोधन गर्दै थिए । ट्रम्पसँगै विजयी मुस्कान सहित थिइन् फस्र्ट लेडी मेलानिया । जब स्टेजमा उनले ट्रम्पकी छोरी इभान्कालाई देखिन् । अचानक उनको अनुहारको भाव बदलियो । मानौँ कि, इभान्कालाई देखेर उनी तर्सिरहेकी थिइन् । ट्रम्प राजनीतिक मन्तव्य दिन व्यस्त भइरहँदा उनकी पत्नी मेलानिया भने सौतेनी छोरीप्रति इगो देखाउँदै थिइन् । मेलानियाको त्यस्तो प्रतिक्रिया देखिने छोटो भिडियो केही मिनेटको अन्तरमै विश्वभर भाइरल बन्यो । थुप्रै अन्तर्राष्ट्रिय मिडियाले यसबारे समाचार बनाए । खासमा के भएको थियो ? ट्रम्प र मेलानिया हात समातेर स्टेजमा उभिरहेका थिए । त्यस्तैमा इभान्का स्टेजमा आइन् । इभान्का आफूतर्फ आउँदै गर्दा ट्रम्प दम्पती उनलाई मुस्कान दिँदै थिए । इभान्का राष्ट्रपतिसँगै उभिनका लागि मेलानियाको छेउ भएर हाँस्दै जाँदै थिइन्, सुरुमा त मेलानियाले मुस्कान छरिरहिन् । इभान्का जब राष्ट्रपतिको दायाँपट्टी गएर उभिइन् त्यसबेला मेलानियाको अनुहार अचानक बदलियो । उनले आँखिभौँ उचालिन् । अनुहारमा आत्तिएको र रिसाएको भाव स्पष्ट देखिन्थ्यो । यससँगै मेलानिया र इभान्काबीच सम्बन्ध नराम्रो रहेको टिप्पणी पनि हुन थाल्यो । इभान्का डोनल्ड ट्रम्पकी पहिलो श्रीमती इभानाकी छोरी हुन् । इभान्का र उनका पति अहिले ट्रम्पलाई नजिकबाट प्रशासनिक काममा सघाउँदै आएका छन् । तर मेलानियाले जस्तो व्यवहार देखाइन् यो अनपेक्षित र अनौठो भन्दै धेरैले मेलानियाको आलोचना पनि गरेका छन् ।"
"अधिवेशनमा पनि भ्रम छर्न छाडेनन् ट्रम्पले, एकै भाषणमा २० बढी झुट !","वासिङटन : श्रृंखलावद्ध रुपमा झुट बोल्दैआएका अमेरिकी राष्ट्रपति डोनल्ड ट्रम्पले पार्टीको मनोनयन अधिवेशनमा पनि झुट बोल्न छोडेनन् । उनले आफ्नो मन्तव्यको क्रममा २० भन्दा बढी झुट बोलेको अमेरिकी मिडियाले जनाएका छन् । सिएनएनले गणना गरे अनुसार ट्रम्पले अधिवेशनको अन्तिम रात बिहीबार मन्तव्यको क्रममा २० वटा भन्दा धेरै झुटो, भ्रामक वा अतिरंजित दावीहरु गरेका थिए । ट्रम्पले कोरोना महामारीको अवधिमा अव्यवस्थादेखि प्रशासनिक प्रस्तुतीसम्म उनले अनेक झुट बोलेका हुन् । तीमध्ये केही त उनका अहंकारी झुट पनि थिए । जुन डेमोक्रेटिक उम्मेदवार जो बाइडेनप्रति लक्षित थिए । उनले आफ्नो लिखित भाषणको क्रममा बाइडेनले सीमाको पर्खाल भत्काउन चाहेको दावी गरेका थिए । बाइडेनले भने यो बिचार अस्वीकार गर्दै निर्माणको काम रोक्नका लागि भनेका थिए । ट्रम्पले विना आधार बाइडेनको योजनाले सीमा हटाउने तर्क गरे । यस्तै ट्रम्पले तीन महिनाको अवधिमा ९० लाख नयाँ रोजगार उपलब्ध गराएको पनि जिकिर गरेका छन् । तर उनले २२ मिलियन अर्थात् २ करोड भन्दा धेरैले रोजगारी गुमाएको तथ्य उजागर गरेनन् । यस्तै कोभिड १९ को महामारी विरुद्धको अभियानमा पनि ट्रम्पले झुट नै बोले । जब कि, विश्वभरका विज्ञहरुले अमेरिकाले कोभिड १९ को महामारीविरुद्ध लड्न निकै ढिलो गरेको भन्दै आलोचना गरिरहेका बेला ट्रम्पले परीक्षण र उपचार लगायत सामान्य प्रतिरोधको विषयलाई गर्वका साथ पेश गरे । हामीले विश्वमा सबभन्दा ठूलो र अत्याधुनिक परीक्षण प्रणाली विकास गर्यौँ, ट्रम्पको दावी थियो । साथै युरोपका कुनै पनि देशले भन्दा अमेरिकाले धेरै परीक्षण गरेको दावी उनको थियो । यस्तै उनले विश्वका सबैभन्दा थोरै मृत्यु दर भएकामध्ये अमेरिका रहेको जिरह गरे । तर फ्याक्ट चेकिङ का आधारमा ट्रम्पका यस्ता दावी भ्रामक र अतिरञ्जित गर्ने थिए भनिएको छ । यस्तै बाइडेनले इराक युद्धको पक्षमा मतदान गरेको, अस्वेत अमेरिकीको उन्नतीका लागि काम गरेको जस्ता भ्रामक दावी ट्रम्पले गरेका थिए । जब कि, अमेरिकामा अस्वेत नागरिक जर्ज फ्लोइडको हत्या विरुद्ध विशाल आन्दोलन हुँदा ट्रम्पले दबाउने कोसिस गरेका थिए । यस्तै बाइडेनबारे उनले गरेको आरोप झुटो थियो । यसवाहेक ट्रम्पले रोजगार सिर्जना गरेको र अर्थ व्यवस्था बलियो बनाएको, भुक्तानी संरक्षण कार्यक्रम, कर संकलन, औषधि मुल्य निर्धारण, उन्नत स्वास्थ्य सेवा, सीमा पर्खाल, अध्यागमन, चीन सम्बन्ध, नाटो गठबन्धन, जेरुसेलम दूतावास, स्कुल छनोट, बाल हेरचाह लागत, प्रहरी सुधार कार्यक्रम लगतय २० भन्दा धेरै मुद्दामा झुट, भ्रम र अतिरञ्जनापूर्ण अभिव्यक्ति दिएका थिए ।"
नेपालमा प्रत्येक दुई घण्टामा एक कोरोना संक्रमितको मृत्यु,"काठमाडौं : नेपालमा कोरोना भाइरसको सङ्क्रमणमात्र होइन मृत्युदर पनि ह्वात्तै बढेको छ। कोरोनाबाट शुक्रबार मात्रै १२ जनाको मृत्यु भएको छ। कोरोनाबाट दैनिक मर्नेको सङ्ख्या अहिले सम्मकै धेरै हो। शुक्रबारको तथ्याङ्क हेर्ने हो भने प्रत्येक दुई घण्टामा नेपालमा एक कोरोना संक्रमितको मृत्यु भइरहेको छ। भदौ शुरु भएयता १२ दिनमा कोरोनाबाट ८१ जनाले ज्यान गुमाइसकेका छन्। कोरोना सङ्क्रमणबाट बिहीबार नौ तथा बुधबार ११ जनाले ज्यान गुमाएका थिए। भदौ यता शुक्रबार सम्ममा कोरोनाबाट एक दिनमा औसतमा झण्डै सात जनाको ज्यान गएको छ। कोरोनाबाट ज्यान गुमाउनेको सङ्ख्या दैनिक बढ्ने देखिन्छ। स्वास्थ्य तथा जनसङ्ख्या मन्त्रालयको तथ्याङ्कअनुसार साउनमा कोरोना मृत्यु दर नेपालमा सून्य दशमलव ४ प्रतिशत थियो। भदौ लागेपछि मृत्यु दर बढेर सून्य दशमलव ५ प्रतिशत पुगेको छ। कोरोनाका कारण साउन ३२ गते सम्ममा नेपालमा १०४ जनाले ज्यान गुमाएका थिए। शुक्रबार सम्ममा उक्त सङ्ख्या बढेर १९५ पुगेको छ। मर्नेमा महिला २६ प्रतिशत अर्थात् ५१ तथा पुरुष ७४ प्रतिशत अर्थात् १४४ जना रहेका छन्। स्वास्थ्य तथा जनसङ्ख्या मन्त्रालयका प्रवक्ता डा जागेश्वर गौतमका अनुसार शुक्रबारसम्म कोरोनाबाट पर्सा ३३, काठमाडौँ १८, मोरङ १६, धनुषा १३, बारा १२, बाँके र रुपन्देही सातसात, कैलाली, सप्तरी, सुनसरी, चितवन र सिरहा पाँचपाँच, सर्लाही, महोत्तरी, कपिलवस्तु, मकवानपुर, भक्तपुर र कास्की चारचार, रौतहट, ललितपुर, गुल्मी र सिन्धुपाल्चोक तीनतीन, अछाम, सुर्खेत, झापा, स्याङ्जा, काभ्रेपलाञ्चोक र दोलखा दुईदुई तथा दैलेख, दाङ, बाजुरा, पाल्पा, प्यूठान, अर्घाखाँची, बर्दिया, बझाङ, बागलुङ, तनहुँ, नवलपरासी पश्चिम, धादिङ, गोर्खा, उदयपुर, म्याग्दी र डोल्पामा एकएक जनाको मृत्यु भएको छ। प्रदेशगत रुपमा हेर्ने हो भने कोरोना सङ्क्रमणबाट शुक्रबारसम्म प्रदेश नं १ मा २४, प्रदेश नं २ मा ७८, वाग्मती प्रदेश ४२, गण्डकी प्रदेश १०, प्रदेश नं ५ मा २७, कर्णाली प्रदेश चार तथा सुदूरपश्चिममा १० जनाको मृत्यु भएको छ। स्वास्थ्य तथा जनसङ्ख्या मन्त्रालयको तथ्याङ्कअनुसार १० वर्ष मुनिका उमेर समूहका संक्रमित मर्नेको सङ्ख्या दुई महिला र दुई पुरुषसहित चार, ११ देखि २० वर्ष उमेर समूहका तीन महिला र दुई पुरुषसहित पाँच तथा २१ देखि ३० वर्ष उमेर समूहका चार महिला र आठ पुरुषसहित १२ जना रहेका छन्। यसैगरी ३१ देखि ४० वर्ष उमेर समूहका चार महिला र १३ पुरुषसहित १७, ४१ देखि ५० वर्ष उमेर समूहका १० महिला र ३२ पुरुषसहित ४२, ५१ देखि ६० वर्ष उमेर समूहका ६ महिला र ३२ पुरुषसहित ३८, ६१ देखि ७० वर्ष उमेर समूहका १४ महिला र २६ पुरुषसहित ४०, ७१ देखि ८० वर्ष उमेर समूहका पाँच महिला र २१ पुरुषसहित २६ तथा ८० वर्षभन्दा माथिको उमेर समूहका तीन महिला र आठ पुरुषसहित ११ जनाको कोरोना भाइरसको सङ्क्रमणबाट ज्यान गएको छ। नेपालमा कोरोनाबाट निको भएर घर फर्किनेको सङ्ख्या ५५ दशमलव पाँच प्रतिशत रहेको छ। हाल देशका सरकारी ३३ र निजी क्षेत्रको ११ गरी ४४ प्रयोगशालामा पिसिआर परीक्षण भइरहेको मन्त्रालयका प्रवक्ता गौतमले जानकारी दिनुभयो। शुक्रबार देशभर ९२७ जना कोरोना संक्रमित थपिएकामा तीमध्ये प्रदेश नं १ मा १११, प्रदेश नं २ मा ९१, वाग्मती प्रदेशमा ५३२, गण्डकी प्रदेश ३५, प्रदेश नं ५ मा ११७, कर्णाली प्रदेश २० तथा सुदूरपश्चिम प्रदेश २१ जना रहेका थिए। प्रवक्ता गौतमका अनुसार हाल देशभर ५०० भन्दा बढी संक्रमित भएका नौ जिल्ला रहेका छन्। काठमाडौँ, ललितपुर, मोरङ, धनुषा, महोत्तरी, पर्सा, बारा, रौतहट र सर्लाहीमा कोरोना संक्रमितको सङ्ख्या ५०० भन्दा बढी छ। मुस्ताङ र हुम्ला कोरोना संक्रमित मुक्त जिल्ला हुन्। मन्त्रालयको तथ्याङ्कअनुसार प्रदेश नं १ मा होम आइसोलेसनमा ४२२, प्रदेश नं २ मा तीन हजार ८६२, वाग्मती एक हजार ६१२, गण्डकी प्रदेश १८, प्रदेश नं ५ मा ४५६, कर्णाली प्रदेश २७ तथा सुदूरपश्चिम ४९ जना रहेका छन्। सघन उपचार कक्ष र भेन्टिलेटरमा राखेर प्रदेश नं १ मा २४, प्रदेश नं २ मा ४४, वाग्मती प्रदेश ९८, गण्डकी तीन तथा प्रदेश नं ५ मा १७ संक्रमितको उपचार भइरहेको छ। कर्णाली र सुदूरपश्चिम प्रदेशमा कोही पनि संक्रमितलाई सघन उपचार कक्ष र भेन्टिलेटरमा नराखिएको प्रवक्ता गौतमले बताए। शुक्रबारसम्म देशभर ६ लाख ५८ हजार ११० जनाको पिसिआर परीक्षण गरिएको छ। प्रवक्ता गौतमका अनुसार हाल नेपालमा संक्रमितको सङ्ख्या ३६ हजार ४५६ रहेको छ। तीमध्ये आइसोलेसनमा १६ हजार १९ संक्रमित रहेका छन्। हालसम्म २० हजार २४२ जना कोरोना निको भएर घर फर्किएका छन्। निको हुने संक्रमितको सङ्ख्या ५५ दशमलव पाँच प्रतिशत रहेको छ। देशभर शुक्रबारसम्म आठ हजार ९३९ जना क्वारेन्टाइनमा छन्। कोरोनाबाट संक्रमित हुनेको सङ्ख्या प्रदेश नं १ मा एक हजार ५७४, प्रदेश नं २ मा पाँच हजार ६५३, वाग्मती प्रदेश ५५४, गण्डकी प्रदेश ४४५, प्रदेश नं ५ मा एक हजार ५००, कर्णाली प्रदेश ४१५ तथा सुदूरपश्चिममा ८९४ जना रहेको छ। यसैगरी कोरोनाबाट निको भएर घर फर्किनेको सङ्ख्या प्रदेश नं १ मा एक हजार ५३६, प्रदेश नं २ मा चार हजार ५१७, वाग्मती प्रदेश ९६६, गण्डकी प्रदेश एक हजार ६८८, प्रदेश नं ५ मा चार हजार ७०८, कर्णाली प्रदेश दुई हजार २९ तथा सुदूरपश्चिम प्रदेशमा चार हजार ७८९ जना रहेको छ। शुक्रबारसम्म विश्वभर कोरोनाबाट आठ लाख ३६ हजार ११२ जनाको ज्यान गइसकेको छ। हालसम्म कोरोनाबाट विश्वभर दुई करोड ४६ लाख ५४ हजार ९६५ जना संक्रमित भएकामा एक करोड ७१ लाख १३ हजार ७६३ जना निको भएर घर फर्किसकेका छन्। दक्षिण एसियाली देशहरुमध्ये भारतमा हालसम्म कूल संक्रमितको सङ्ख्या ३४ लाख ६१ हजार २४०, पाकिस्तानमा कूल संक्रमितको सङ्ख्या दुई लाख ९५ हजार ५३, अफगानिस्तानमा कूल संक्रमितको सङ्ख्या ३८ हजार १४०, बङ्गलादेशमा कूल संक्रमितको सङ्ख्या तीन लाख ६ हजार ७९४, माल्दिभ्समा कूल संक्रमितको सङ्ख्या सात हजार ४६९, श्रीलङ्कामा कूल संक्रमितको सङ्ख्या दुई हजार ९८९ तथा भूटानमा कूल संक्रमितको सङ्ख्या १८४ जना रहेको छ। हालसम्म कोरोना भाइरसको सङ्क्रमणबाट मर्नेहरुमा दक्षिण एसियाली देश भारत ६२ हजार ७१३, अफगानिस्तान एक हजार ४०२, पाकिस्तान ६ हजार २८३, बङ्गलादेश चार हजार १७४, माल्दिभ्स २८ तथा श्रीलङ्कामा १२ जना छन्। कोरोनाबाट हालसम्म भूटानमा कसैको पनि ज्यान गएको छैन। भूटानमा हाल ६५ जना कोरोना संक्रमितको उपचार भइरहेको छ। नेपालमा पहिलो कोरोना संक्रमितको मृत्यु गत जेठ २ गते भएको थियो। शुक्रराज ट्रपिकल तथा सरुवा रोग अस्पताल टेकुका निर्देशक डा सागरकुमार राजभण्डारी नेपालमा कोरोना भाइरसको सङ्क्रमणबाट मृत्यु हुनेमा दीर्घरोगी धेरै रहेको बताउनुहुन्छ। उनीहरु लामो समयदेखि विभिन्न रोगसित लड्दै आएका तथा औषधि सेवन गरिरहेका पाइएको छ। समुदायमा कोरोना फैलँदै गएकाले मृत्यु दर ह्वात्तै बढ्ने राजभण्डारीले बताए। काठमाडौँ उपत्यका कोरोनाको हटस्पट बन्दै गएको छ। केही हप्ता यता यहाँ संक्रमितको सङ्ख्या अत्यधिक बढेको छ। काठमाडौँ महानगरपालिका, कीर्तिपुर, मनोहरा कागेश्वरी र चन्द्रागिरि नगरपालिका कोरोनाबाट बढी प्रभावित छन्। शुक्रराज सरुवा रोग तथा ट्रपिकल अस्पतालका डा शेरबहादुर पुन साउनमा लकडाउन खुलेसँगै बाहिरी जिल्लाबाट आउने व्यक्तिको परीक्षण र व्यवस्थापन गर्न नसक्दा कोरोना संक्रमित बढेको बताएन्छ। बाहिरी जिल्लाबाट आउनेलाई काठमाडौँमा क्वारेन्टाइनमा राख्न सकिएन भने उनीहरुको पिसिआर परीक्षण पनि हुन नसकेको पुनको बुझाइ छ। बाहिरबाट आएका धेरैजसो संक्रमित लुकेर समेत बसेको पाइएको छ। काठमाडौँ उपत्याकाको जनघनत्व अत्यधिक हुँदा कोरोना सङ्क्रमण दिन प्रतिदिन फैलिँदै गएको छ। अब परीक्षणको दायरा फराकिलो बनाउनुपर्ने चिकित्सक बताउँछन्।"
"आईपीएल खेल्न युएई पुगेका चेन्नाईका रैना स्वदेश फिर्ता, आईपीएलको यो सिजन गुमाउने","दुबई : चेन्नाई सुपर किङ्सका सुरेश रैनाले युएईमा हुन लागेको यस सिजनको इन्डियन प्रिमियर लिग (आईपीएल) का सबै खेल गुमाउने भएका छन्। आईपीएल खेल्न युएई पुगेका उनी व्यक्तिगत कारण देखाउँदै स्वदेश फिर्ता हुने भएपछि सबै खेल गुमाउने भएका हुन्। रैना यस सिजनमा उपलब्ध नहुने जानकारी शनिबार चेन्नाईले ट्वीटर मार्फत् जानकारी दिएको छ। सुरेश रैना व्यक्तिगत समस्याका कारण भारत फर्किएका छन्, ट्वीटरमा भनिएको छ, उनी सिजनको सम्पूर्ण खेलमा उपलब्ध हुने छैनन्। रैनाले हालै महेन्द्रसिंह धोनीसँगै अन्तर्राष्ट्रिय क्रिकेटबाट सन्यासको घोषणा गरेका छन्। उनले चेन्नाईबाट सबभन्दा बढी रन बनाएका छन्। उनले आईपीएलमा ५,३६८ रन बनाएका छन्। यो स्कोर विराट कोहलीपछि दोस्रो ठुलो हो। कोहलीले आईपीएलमा सबभन्दा बढी ५,४१२ रन बनाएका छन्। आईपीएलको यस सिजनाको खेल सेप्टेम्बर १९ देखि नाभेम्बर १० सम्म हुने आयोजकले जनाएको छ। यसअघि शुक्रबार मात्र चेन्नाईका १० भन्दा धेरै सदस्यमा कोरोना संक्रमण देखिएको समाचार बाहिरिएको थियो। चेन्नाईको टोली अगस्ट २१ मा युएई पुगेर क्वारेन्टिनमा बसेको थियो।"
नदीजन्य पदार्थको चोरी बढ्यो,"परासी : पश्चिम नवलपरासीका स्थानीय तहहरुका खोलाहरुबाट नदीजन्य पदार्थको चोरी निकासी कार्य बढेको छ। निषेधाज्ञाको मौका छोपेर बालुवा, मिस्कट र ढुंगाको चोरी निकासी बढेको हो। अधिकांश स्थानीय तहहरुले समेत चोरी नियन्त्रणतर्फ चासो नदिदा उक्त कार्य बढेको छ। त्यसरी चोरी गरेर ल्याइएका नदीजन्य पदार्थ विभिन्न स्थानमा स्टक गरेर राख्ने गरिएको छ। खोलाहरुमा ठेक्का नलगाएको अवस्थामा चोरी गरेर ल्याइएका त्यस्ता नदीजन्य पदार्थ महङोमा बिक्री गर्ने गरेको समेत पाइएको छ। यसैबीच नदीजन्य पदार्थ चोरी गरेर लैजादै गरेको अवस्थामा प्रहरीले ७ वटा ट्याक्टरलाई पक्राउ गरेको छ। पक्राउ पर्नेमा रामग्राम नगरपालिकाको झरही र तुरीया खोलाबाट २ वटा ट्याक्टर छन्। त्यस्तै पाल्हीनन्दन गाउँपालिकास्थित पिपरहियाको झरही खोलाबाट चोरी गरेर नदीजन्य पदार्थ लैजादै गरेको अवस्थामा ५ वटा ट्याक्टर पक्राउ गरिएको गरिएको जिल्ला प्रहरी कार्यालयका प्रवक्ता नायब उपरीक्षक राजु लामाले जानकारी दिए। पक्राउ परेका सबै ट्याक्टरलाई आवश्यक कारबाहीका लागि सम्बन्धित स्थानीय तहहरुमा पठाइएको प्रहरीले जनाएको छ।"
पोखरामा कोरोनाबाट तीन दिनमा तीन जनाको मृत्यु,पोखरा : पोखरामा कोभिड१९ (कोरोना संक्रमण) बाट लगातार तीन दिनमा तीन जनाको मृत्यु भएको छ। तीनै जनाको पश्चिमाञ्चल क्षेत्रीय अस्पताल पोखरामा उपचारको क्रममा मृत्यु भएको हो। पछिल्लो पटक शनिबार पोखरा १४ का ५८ वर्षीय पुरुषको पश्चिमाञ्चल क्षेत्रीय अस्पताल पोखरामा उपचारको क्रममा ११ बजे मृत्यु भएको अस्पतालका निर्देशक डा अर्जुन आचार्यले विज्ञप्तिमार्फत जानकारी दिएका छन्। उनको भाद्र ७ गते इमरजेन्सी अपरेशन गरिएको थियो। भदौं ८ गते कोभिड१९ संक्रमणको आशंकामा स्वाब परीक्षणका लागि पठाइएकोमा भदौ १० गते रिपोर्ट पोजिटिभ देखिएको अस्पतालले जनाएको छ। कोरोना पोजिटिभ पुष्टि भएपछि उनको प्रतिष्ठान अन्तर्गत कोभिड१९ उपचार केन्द्रको आइसियुमा भर्ना गरी उपचार भइरहेको अवस्थमा शनिबार मृत्यु भएको अस्पतालका निर्देशक डा अर्जुन आचार्यले विज्ञप्तिमार्फत जानकारी दिएका छन्। पश्चिमाञ्चल क्षेत्रीय अस्पतालमा उपचारको क्रममा कोरोना संक्रमित एकजना बिरामीको शुक्रबार मृत्यु भएको थियो। पोखरा १६ लामाचौरका ५२ वर्षीय पुरुषको मृत्यु भएको अस्पतालका निर्देशक डा अर्जुन आचार्यले विज्ञप्तिमार्फत शुक्रबार जानकारी गराएका थिए। श्वासप्रश्वासमा समस्या भएपछि उनी अस्पताल गएका थिए। क्षेत्रीय अस्पताल आउनुअघि उनी अर्कै निजी अस्पतालमा २ दिन उपचार गराएका थिए। निजी अस्पतालले रेफर गरेपछि क्षेत्रीय अस्पताल गएका उनको कोरोना पुष्टि शुक्रबार मात्रै भएको थियो। यसै अस्पतालमा बिहीबार ३२ वर्षीया कोरोना संक्रमित महिलाको पनि उपचारको क्रममा मृत्यु भएको थियो। पश्चिमाञ्चल क्षेत्रीय अस्पताल पोखरामा उपचारको क्रममा मृत्यु हुने कोरोना संक्रमितको संख्या ७ पुगेको छ।
आत्मबल भए पच्ने रहेछ कोरोना,"मोरङ : विराटनगर६ की ९० वर्षीया मधुदेवी भट्टराईलाई मधुमेह, उच्च रक्तचाप र नसासम्बन्धी रोग छ। यहीबीच उनलाई कोरोना भाइरस संक्रमण भयो। घरमा सजगता अपनाउँदाअपनाउँदै पनि कसरी भयो त संक्रमण ? सुरुमा उनका नाति सार्थकको पीसीआर रिपोर्ट पोजिटिभ देखियो। त्यसपछि बुहारी नीलम र मधुदेवीमा कोरोना देखियो। मधुदेवीलाई साउन १० गते विराटनगरस्थित कोसी अस्पताल कोभिड१९ उपचार केन्द्रमा भर्ना गरियो। छोरा किरणकुमार भट्टराई पनि ४ दिनपछि कोरोना पोजिटिभ देखिए। नातिनी सृष्टिबाहेक परिवारका अरू सदस्यमा संक्रमण देखिँदा पीर लागे पनि यी वृद्धा हडबडाइनन्। अन्य रोगका औषधि नियमित सेवन गर्ने उनलाई अस्पताल जान एम्बुलेन्स चढ्दा भने फर्किएर नआइएला कि भन्ने लागेको रहेछ। तर, हिम्मत हारिनन्। बरु १० दिनमा कोरोनामुक्त भएर उनी घर फर्किइन्। उनी हाल घरमा पहिलेजस्तै सामान्य जीवनयापन गरिरहेकी छन्। यो उमेरमा कोरोनाबाट सहजै मुक्ति पाएर रोगलाई जित्न आत्मबल उच्च राख्नुपर्छ भन्ने उदाहरण दिएकी छन्। उनै वृद्धासँग अन्नपूर्णकर्मी रविन भट्टराईले गरेको कुराकानी : तपाईं कोरोनामुक्त भएर अस्पतालबाट फर्किनुभएको छ, स्वास्थ्य अवस्था अहिले कस्तो छ ? ठिकै छ। पुरानो रोगको औषधि खाइरहेको छु। कोरोना संक्रमण देखिएपछि अस्पताल बसें। १० दिन अस्पताल बसेपछि डाक्टरले कोरोना जित्नुभयो भने। बुहारीले लिएर आइन्। पहिलेजस्तै छ। ठीक छु म। तपाईंलाई कोरोना संक्रमण कसरी भएको थियो ? म छोरा, बुहारी, नातिनातिनासँगै बस्छु। कोरोना फैलियो भनेपछि सचेत भएरै बसेका थियौं। नाति असार अन्तिम साता कान दुख्यो भनेर अस्पताल गयो। औषधि किन्न केही अस्पताल गयोआयो। हामी अन्य कोही बाहिर हिँडडुल गर्दैनथ्यौं। औषधि लिएर आएको एक साता नबित्दै नातिलाई ज्वरो आयो। त्यसपछि बुहारीलाई पनि ज्वरो आयो। म र छोरालाई केही भएन। नातिनीलाई सामान्य रुघा लागिरहेको थियो, बाफ लिन्थिन्। बुहारीलाई अस्पताल लगेर चिकित्सकलाई देखायौं। नातिको ज्वरो कम भएको थियो। तापनि उसको पीसीआर परीक्षण गरौं भन्ने भयो। महानगरपालिकाले स्वाब लिएको ठाउँमा गएर साउन ५ गते स्वाब दिएको थियो। ७ गते पोजिटिभ भनेर रिपोर्ट आयो। त्यसपछि हामी सबैको पीसीआर परीक्षण गरेका थियौं। बुहारी र ममा कोरोना देखियो। छोराको नेगेटिभ आयो। बुहारी र मलाई एम्बुलेन्समा कोभिड अस्पताल लगे। नाति उतै थियो। त्यहाँ नातिनी र छोराबाहेक परिवारका सबै भएकाले बस्न सहज भयो। छोराको पुनः परीक्षण भएछ। उसको पनि पोजिटिभ आएपछि नातिनीबाहेक हामी एउटै अस्पताल पुग्यौं। मलाई घाँटी चिलाउनेबाहेक कोरोनाको अन्य लक्षण थिएन। छोरा, बुहारी र नातिलाई सुरुमा ज्वरो आयो। मलाई त केही भएन। (हाँस्दै) एम्बुलेन्स मलाई लिन आउँदा पनि म त जाँदिनँ, मलाई केही भएको छैन भन्दा पनि जानुपर्छ भने, अनि गएँ। कोरोना लागेको छ भन्ने सुन्दा तपाईंलाई कस्तो महसुस भयो ? सामान्य लाग्यो। अन्य रोग पनि थियो, यो पनि थपिएछ भन्ने लाग्यो। तर, लक्षण केही थिएन। मजाले हिँड्न सक्दिनँ, समातेर हिँडाउनुपर्छ। धेरै रोग त पचाएर बसेकी छु। यो त पचाइहाल्छु नि भन्ने लाग्यो। धेरै निको भएर फर्किए, औषधि नै खानु परेन भनेको पनि सुनेकी थिएँ। बेलाबेला पुनः घर नआइएला कि जस्तो लाग्यो। तर, त्यो डरको डेराभन्दा जित्छु भन्ने कुराको जग ममा बलियो थियो। त्यसमा पनि पहिले नै नाति गएको थियो। बुहारी पनि सँगै थिइन्। त्यस्तो मेरो अनुहारमा डर देखिने गरी मनमा ठूलो कुरा उब्जिएन। अस्पतालमा आइसोलेसनमा बस्दा कस्तो भयो ? पहिले संक्रमित भएर अस्पताल गएको नाति माथिल्लो तलामा थियो, हामी तल्लो तलामा। नाति हट्टकट्टा छ, बुहारी पनि साथमा थिइन्। मलाई नातिले बचायो भन्दा पनि हुन्छ। दैनिक बाफ लिन लगायो। अन्य रोगको औषधि समयमा खाएँ। डाक्टरले पनि सोधिरहनुहुन्थ्यो। त्यहाँ बस्ता पनि मेरो पारिवारिक वातावरणै भयो। खानेकुरा पनि ठीकै थियो। समयमा खायो। (हाँस्दै) स्याहार भएरै होला नि, पहिलेजस्तै छु। तपाईं त यस्तो वृद्धा हुँदा पनि १० दिनमा कोरोना संक्रमणबाट निको हुनुभयो। कसरी जितिने रहेछ कोरोना ? हामीले धेरै रोग पचाएकै छौं। कति औषधि खाएर त कति नखाई पनि जितेकै हौं। यो कोरोनाको हल्ला बढी भएर मान्छे डराएका हुन्। समाचारमा पनि यति संक्रमित, यतिको मृत्यु भन्ने मात्रै आउँछ। निको भएर फर्किएकाको कुरा कम छ। त्यसैले मान्छेको आत्मबल घटेको हो। हामीले सरकारले भनिरहेको स्वास्थ्यका सबै नियम पालना गर्ने हो भने त लाग्दैन नै। लाग्यो भने पनि बानीमा परिवर्तन गर्ने। राम्रो चिज खाने। हात राम्ररी धुने। तनाव नलिने। के होला नि भन्ने भन्दा निको भइहाल्छु नि भन्ने सोच राख्ने। सकारात्मक कुरा मात्रै सोच्ने। मुख्य कुरा संक्रमण भएको छ भने दैनिक तातो पानीको बाफ लिने। अन्य रोग छ भने त्यसको औषधि खाने हो। मलाई त नातिले बाफ लिन भनेर दैनिक कर गर्यो। मैले पनि नियमित लिएँ। मैले पहिलेदेखि नै राम्रो खाने चिज मात्रै खाएँ। म शाकाहारी हुँ। पहिले म स्वयंपाके (आफ्ना लागि आफैं पकाएर खाने) थिएँ। त्यसले गर्दा मैले कहिल्यै नराम्रो चिज खाइनँ। मेरो शरीरमा सुगर र प्रेसर भए पनि अन्य भाइरसजन्य रोगले हतपत भेट्दैनथ्यो। मुख्य कुरा त आत्मबल दरो बनाउने, त्यसपछि नियमित बाफ लिने र पोसिलो खानेकुरा खाने। बस ! यति भए कोरोना उड्यो। चिन्तै नगरे हुन्छ। कोरोना किन यसरी फैलिएको होला भन्ने लाग्छ तपाईंलाई ? सामान्य कुरामा पनि लापरबाही छ। मास्क लगाउँदैनन्। भीड गर्दै हिँड्छन्। जहाँ पायो त्यहीँको कुरा खाएको छ। हात धुँदैनन्। बजार पसलमा भीड छ। त्यसैले फैलिएको हो कोरोना। कति कुरामा त नचाहँदा नचाहँदै पनि सर्यो। मेरै कुरा गर्दा नाति औषधि किन्न गएकाले त्यतैबाट सरेजस्तो लाग्छ। अस्पताल, मेडिकलमा पनि न्यूनतम सुरक्षाको कुरालाई ख्याल गरिएको छैन। समयमा रिपोर्ट नआउँदा पनि एकले अर्कोलाई सारेर कोरोना बढ्यो। हामी सजग नभएर नै हो। सजग हुनेसम्म पनि पुगेको छ कोरोना। तपाईंले त देशमा फैलिएको धेरै रोग भोग्नुभयो। छोराछोरीदेखि नाति नातिनालाई पनि रोगबाट जोगाएर हुर्काउनुभयो। के अहिलेका मान्छेलाई रोगले छिटो भेटेको हो ? म स्वयंपाके हो। किनकि मैले आफैं बनाएँ, आफंै खाएँ। यसले गर्दा पोसिलो चिज खाएँ। शाकाहारी भएकाले नियमित साग, फलपूल खाएँ। मांसाहारीभन्दा शाकाहारीलाई रोग कम लाग्छ। मासुबाट रोग छिटो सर्छ भन्छन्। अहिले बजारमा धेरै किसिमका खानेकुरा आए। होटलमा पनि थरीथरीका परिकार हुन्छन्। ती सबै स्वास्थ्यका लागि लाभदायक छैनन्। कस्तोले कस्तो सामान बेच्छ भन्ने हुँदैन। त्यसैले अहिले संक्रमण छिटो फैलन्छ। खानपान र जीवनशैलीलाई व्यवस्थित बनाउन सके रोगबाट जोगिइन्छ। कोरोना लागेकालाई दुव्र्यवहार गरेका घटना पनि भएका छन्। तपाईंले कस्तो पाउनुभयो ? म यहीँ विराटनगरमा जन्मेँ, हुर्कें। छोराबुहारी यतिका भए, घर बजारमै छ। यहाँ वरिपरि जोडिएका धेरै घर छन्। मसहित मेरो परिवारका सदस्यलाई कोरोना लाग्दा छिमेकीले गर्ने व्यवहारमा केही परिवर्तन आएन। हामी नातिनीबाहेक सबै संक्रमित भएर अस्पताल जाँदा छरछिमेक र आफन्तले फोन गरिरहे। फलफूल के चाहिन्छ, कस्तो खाने भनेर सोध्नुभयो। डिस्चार्ज भएर फर्किएपछि पनि अहिले सामान्य रूपमा बसेकै छौं। कसैबाट ए त्यो संक्रमित, त्यसलाई कोरोना लाग्यो भन्ने केही कुरा छैन। एक त यो हामी बसेको विराटनगर महानगरपालिका ६ नम्बर वडा सबैभन्दा बढी संक्रमित भएको वडा भएर पनि होला। एकपटक सबैलाई लागिहाल्छ नि भन्ने, अब समाजमा बुझ्दै पनि गए र बुझ्नु पनि पर्छ। अर्को कुरा कतै समाचारमा हेरेँ, देखेँ सुनाए पनि, कोरोना संक्रमितलाई घरमा पस्न दिएनन्, छिमेकीले अपहेलना गरे भन्ने कुराहरू। त्यो अबुझले गरेका हुन्। उनीहरूले पछि हामीलाई पनि लाग्छ भन्ने बुझेनन्। सबैले यो कुरा बुझ्न आवश्यक छ। यो एउटा रोग हो, लाग्छ निको हुन्छ भनेर। धेरै संक्रमित अझै आइसोलेसनमा छन्। उनीहरूलाई के सन्देश दिनुहुन्छ ? यो संक्रमण नहुनेले सामान्य नठान्नुहोस्, सुरुमा बच्ने काम गरौं। लागेकाले पनि अन्य रोगजस्तै यो रोग लाग्यो, सामान्य हो निको भइन्छ भन्ने सोचौं। खानपानमा ध्यान दिऊँ र सबैभन्दा ठूलो कुरा म बारम्बार भन्छु, आत्मबल उच्च राखौं। सकारात्मक सोचौं। चिकित्सक र सरकारले ल्याएका स्वास्थ्यसम्बन्धी नियम पालना गरौं। ठूलो कुरै हैन के यो। यति कुरा गरे कोरोना पचाउन सकिन्छ। सामान्य जीवनयापन गर्न सकिन्छ। आइसोलेसन सुधारौं  किरणकुमार भट्टराई हामी विराटनगरको कोसी अस्पताल कोभिड१९ उपचार केन्द्रमा बस्यौं। छोरीबाहेक परिवारै संक्रमित भएर एउटै अस्पतालमा बस्दा केही सहज त भयो। तर, अस्पतालमा भेन्टिलेटर भनिएको छ। हामी बसुन्जेल अक्सिजन ग्याससमेत थिएन। आमाजस्ता वृद्धवृद्धा पनि धेरै आउन सक्छन्। अकस्मात् अक्सिजन चाहिए ल्याउँदाल्याउँदै बिरामीको ज्यान जान पनि सक्छ। त्यसको व्यवस्थापन यस्ता अस्पतालमै नभएको देखियो। एउटा फ्ल्याटमा १४१५ जना संक्रमित राखिएको हुन्छ। बाथरुम ट्वाइलेट एउटा मात्रै हुँदा समस्या हुने रहेछ। यसको सुधार आवश्यक छ। अर्को चिकित्सकको निगरानी कम हुन्छ। प्रेसर, ज्वरो आफैंले नापेर रेडी गर्दा लिन आउने स्टाफ नर्सबाहेक चिकित्सकले सुरक्षाका कुरा अपनाएर आएर सोधेर केही हुँदैन ठीक हुन्छ मात्रै भन्ने हो भने पनि बिरामीको आत्मबल बढ्छ। यो समयमा धेरै संक्रमित लक्षणबिनाका छन्। आत्मबल बढे उनीहरू चाँडै निको हुन्छन्। अस्पतालमा हावा खेल्ने ठाउँ छैन। घाम ताप्न पाइँदैन। त्यो कुरामा सरकार र व्यवस्थापन पक्षले काम गरोस्। यो समस्या धेरै ठाउँमा होला। बिरामीको आत्मबल बढाउने र फ्रेस हुने वातावरण भयो भने सबै जोगिन्छौं। (कोरोनामुक्त भएका भट्टराईसँगको कुराकानी)"
डेढ सय कैदीबन्दीलाई ज्वरो र रुघाखोकी,"काठमाडौं : सुन्धारास्थित केन्द्रीय कारागारका डेढ सयभन्दा बढी कैदीबन्दीलाई एकसाथ ज्वरो र रुघाखोकी देखिएको छ। त्यससँगै ५० जनाको स्वाब कोरोना परीक्षण गर्न पठाइएको छ। विभिन्न कारागार सुरक्षार्थ खटिएका प्रहरी र जेल प्रशासनका कर्मचारीमा कोरोना देखिएपछि सतर्कता अपनाइएको अवस्थामा कैदीमा ज्वरो र रुघाखोकी देखिएको हो। कारागार स्रोतका अनुसार बाहिरबाट सरुवा भएर आएका २ कैदीमा कोरोना देखिएको छ। उनीहरूलाई कारागारभित्रै क्वारेन्टाइन बनाएर निगरानीमा राखिएको छ। राष्ट्रिय मानवअधिकार आयोगका कारागार हेर्ने सदस्य सुदीप पाठकले ५० जना थुनुवा र कैदी तथा ३० सुरक्षाकर्मीको स्वाब परीक्षण गर्न अस्पताल पठाएको जानकारी प्राप्त भएको बताए। १ सय ५० जनामा ज्वरो आएको कारागार विभागबाट जानकारी आएको छ। कैदी र सुरक्षाकर्मीसहित ८० जनाको स्वाब परीक्षणमा पठाइएको छ, पाठकले अन्नपूर्णसँग भने, भौतिक दूरी कायम नगरे भयावह अवस्था आउने खतरा छ। पाठकले आयोगको अनुगमनका क्रममा केन्द्रीय जेलमा एउटै कोठामा २० जनासम्म पाइएको सुनाए। जब कि कोरोनाबाट जोगिन कम्तीमा पाँच फिटको फरकमा बस्नुपर्छ, उनले भने। साबुन, डेटोलसहितका सामग्री किन्न कैदीलाई कम्तीमा ५० रुपैयाँ उपलब्ध गराइनुपर्ने उनको भनाइ छ। देशभरका ७१ जेलमा २३ हजार ८ सय कैदीबन्दी छन्। तर, जेल क्षमता भने १० हजार मात्र छ। जेल कोरोना संक्रमणको उच्च जोखिममा रहेको भन्दै कैदीबन्दीले बुधबार आयोगसमक्ष जीवनरक्षाका लागि पहल गरिदिन आग्रह गरेका थिए। आयोगले बुधबारै सरकार र कारागार व्यवस्थापन विभागलाई परिपत्र गर्दै उच्च सतर्कता अपनाउन सजग गराएको थियो। आयोगले नयाँ र पुराना कैदी बन्दीलाई छुट्टै राख्ने व्यवस्था गर्न ध्यानाकर्षणसमेत गराएको थियो। क्षमताभन्दा अधिक कैदीबन्दी एकै ठाउँ खाँदिएर बस्दा कोरोना जोखिम बढेको हो। पीसीआर गरेर थुनामा पठाउँदा पनि पछि पुनः संक्रमण देखिन सक्नेतर्फ जेलमा सावधानी नअपनाइएको भनाइ कैदीबन्दीको छ। पाठकका अनुसार फौजदारी संहिताले तोकेअनुसारको कार्यदल बनाएर कम सजाय तोकिएका कैदीबन्दीका चालचलन हेर्न सकिए कोरोनाका बेला जिल्ला न्यायाधीशको रोहबरमा १० हजारको संख्यामा छुट्ने अवस्था छ। संहिताबमोजिम नियमावली नबन्दा जेल सुधार र कैदीको हकअधिकारमा काम गर्न बाधा परेको उनको भनाइ छ। जेलमा कोरोनाको उच्च जोखिममा"
"अमेरिकामा आँधीका कारण १४ को मृत्यु, लाखौँ प्रभावित","वासिङटन : अमेरिकामा लउरा नामको आँधीका कारण कम्तिमा १४ जनाको मृत्यु भएको छ । दक्षिणी राज्य लुजिआना र टेक्ससमा आँधीले ठूलो क्षति पुर्याएको सरकारी अधिकारी र स्थानीय मिडियाले जनाएका छन् । लुजिआनाका गभर्नर जोन बेल एडवर्ड्सका अनुसार शुक्रबार उनको राज्यमा कम्तिमा १० जनाको मृत्यु भएको छ । यस्तै आँधीले रुख ढाल्दा लागेर अरु चारजनाको मृत्यु भएको बताइएको छ । आँधीवेहरीका कारण लुजिआनामा शुक्रबार बिजुलीको लाइन समेत काटिएपछि लाखौँको जनजीवन कष्टकर बनेको छ । यससँगै कार्बन मोनोअक्साइडको उत्पादनबाट पनि जनजीवन प्रभावित बनेको बताइएको छ । अमेरिकामा हरेक वर्ष हावाहुरी र आँधीबाट प्रभावित हुने अधिकांश घरवार विहीनहरु हुने गर्छन् । मोबाइल होममा बस्नेहरु यस्ता आँधीबाट बढी प्रभावित हुने गर्छन् । अमेरिकामा आँधीका कारण ४ को मृत्यु, लाखौँ मानिस प्रभावित"
संक्रमितको शव व्यवस्थापनमा स्थानीयको अवरोध,"सिरहा : सिरहाको सुखीपुर नगरपालिका८ का ६५ वर्षीय एक पुरुषको बिहीबार धरानमा कोरोना भाइरस (कोभिड१९) संक्रमणबाट मृत्यु भयो। उनको शव स्थानीय प्रशासनले शुक्रबार १० बजे मृत्यकको नगरपालिका पुर्याए। सोही नगरपालिकाका मेयरसहित प्रहरी प्रशासन शव व्यवस्थापन गर्न पुगेका थिए। तर, स्थानीयले त्यहाँ शव व्यवस्थानमा अवरोध गर्न खोजे। अवरोधले ६ घण्टासम्म शवलाई खोलामै एम्बुलेन्स भित्रै राख्नुपरेको थियो। सोही क्रममा प्रहरीसँग स्थानीय झडप पनि भएको थियो। पहिलो खाल्डो खनिसकेको भए पनि स्थानीयको अवरोधका कारण शव व्यवस्थापन हुन् सकेन। अवरोधपछि अर्को खाल्डो खनियो। त्यसपछि नेपाल प्रहरी तथा सशस्त्र प्रहरीको कडा सुरक्षाघेरामा शुक्रबार अपराह्न साढे ४ बजे शव व्यवस्थापन गरिएको छ। उच्च रक्तचाप र क्षयरोग भएर १८ महिना औषधि सेवन गरेका मृतकलाई श्वासप्रश्वासमा समस्या भएपछि ६ भदौमा धरानस्थित बिपी कोइराला स्वास्थ्य विज्ञान प्रतिष्ठानमा भर्ना गरिएको थियो। भर्ना भएपछि स्वाब संकलन गरेर पीसीआर परीक्षण गर्दा ८ भदौमा कोरोना संक्रमण पुष्टि भएको थियो। यसैगरी, कोरोना पुष्टि भएर विराटनगरमा शुक्रबार मृत्यु भएकी लहान ९ की ६५ वर्षीया वृद्धाको पनि शव ल्याएर पछि सेनाको टोलीले व्यवस्थापन गर्ने नेपाली सेनाको चोहर्वास्थित शेर गणका गणपति प्रमुख सेनानी जितेन्द्रकुमार गौलीले बताए। यसअघि मृत्यु भएका चार जनाको सम्बन्धित स्थानीय तहको समन्वयमा मृतकका परिवारको सहमतिमा सेनाकै टोलीले शव व्यवस्थापन गरेको थियो। शुक्रबार सुखीपुरमा मापदण्ड पुर्याएर शव व्यवस्थापन गर्न खोज्दा अनावश्यक विरोध भएपछि जनप्रतिनिधिले पनि दुःख व्यक्त गरेका छन्। सिरहामा कोरोना संक्रमितको कारणले मृत्यु हुनेको संख्या ६ पुगेको छ। ८ भदौमा लहान नगरपालिकाका २२ वर्षीय पुरुष, ३ भदौमा मिर्चैया नगरपालिकाका ६० वर्षीय पुरुष, २९ साउनमा विष्णुपुर गाउँपालिकाका ४० वर्षीय पुरुष र २२ साउनमा गोलबजार नगरपालिकाका २३ वर्षीय पुरुषको मृत्यु भएको थियो। सरहामा सक्रिय संक्रमित १२८ पुगेको छ। २६६ जना कोरोना निको भएर घर फर्किसकेका छन्।"
कोरोना कहर : रामेछापमा पाँच दिन निषेधाज्ञा थपियो,"काठमाडौं : रामेछापमा पाँच दिन निषेधाज्ञा थपिएको छ। विश्वभर महामारीको रुपमा फैलिएको कोभिड१९ संक्रमण रामेछापमा निरन्तर बढी रहेको र उच्च जोखिम रहेको भन्दै जिल्ला प्रशासन कार्यालय रामेछापले भदौ १८ गते रातिसम्म निषेधाज्ञा थप गरेको हो। यस अगाडि भदौ ४ गतेदेखि आज बेलुका १२ बजेसम्मका लागि निषेधाज्ञा जारी गरिएको थियो। रामेछाप जिल्लामा कोरोनाको रोकथाम तथा नियन्त्रणलाई थप प्रभावकारी बनाउन १८ गतेसम्म निषेधाज्ञा थप गरिएको प्रमुख जिल्ला अधिकारी रुद्रादेवी शर्माले जानकारी दिइन्। उनले आदेशको उलंघन गर्ने र पालना गर्नगराउन अवरोध गर्नेहरु उपर प्रचलित कानून बमोजिम कार्वाही हुने बताइन्। शर्माका अनुसार जिल्लाको प्रवेश नाका सेलेघाट, खैरेनीघाट, लुभुघाट, नवलपुरघाट, खिम्ति, धारापानी, साँघुटारलगायत प्रवेश नाकाहरुबाट बेलुका ७:०० बजेदेखि बिहान ५:०० बजेसम्म पैदल आवातजावत गर्नसमेत रोक लगाइएको छ। शुक्रबार जारी सूचनामा अत्यावश्यक सेवा (औषधी, खाद्यान्न, स्वास्थ्य, सुरक्षा, खानेपानी, दुध, तरकारी, फलफूल, विद्युत, सूचना तथा सञ्चार, फोहोर व्यवस्थापन) बाहेकका फुटपाथखुल्ला ठाउँ, ठेलागाडासाइकल, हाटबजारमा पसलव्यापार सञ्चालन गर्न, कवाडी संकलन गर्न रोक लगाइएको उल्लेख छ। औषधी, खाद्यान्न तथा अन्य अत्यावश्यक उपभोग्य वस्तु वा सेवा खरिदको काममा बाहेक कुनै पनि व्यक्ति घरबाट बाहिर निस्कन रोक लगाइएकाले अत्यावश्यक कार्यमा मास्क बिना घर बाहिर ननिस्कन प्रशासनले आग्रह गरेको छ। निषेधाज्ञाको समयमा एम्बुलेन्स, बिरामी बोकेका गाडी, खाद्यवस्तु, तरकारी, दुध, खानेपानी, विद्युत, सञ्चार, पेट्रोलियम पदार्थ बोक्ने ट्याङ्कर, शव वहान, फोहोर व्यवस्थापन गर्ने गाडी, पशुपंक्षीका दाना बोक्ने गाडी, निर्माण सामाग्री, सञ्चारकर्मी, स्वास्थ्यकर्मी, पशु स्वास्थ्यकर्मी, प्राविधिक तथा सुरक्षा निकायले प्रयोग गर्ने साधन र प्रशासनको अनुमति प्राप्त साधनबाहेक सबै सार्वजनिक, निजी सवारी साधन (मोटरसाइकल समेत सञ्चालन गर्न रोक लगाइएको छ। रामेछापमा आजदेखि निषेधाज्ञा रामेछापका कोरोना संक्रमितको संख्या ६० पुग्यो रामेछापका थप ६ जनामा कोरोना पुष्टि, संक्रमितको संख्या ६८ पुग्यो प्रशासनले फुटपाथखुल्ला ठाउँ, ठेलागाडासाइकल, हाटबजारमा पसलव्यापार सञ्चालन गर्न, शैक्षिक संस्थाहरु, कुनै पनि प्रकारको मेला, महोत्सव, बैठक, समीक्षा, गोष्ठी, सेमिनार, सामूहिक जमघट, सभा, जुलुस, मनोरञ्जनस्थल, सैलुङ्ग, पार्लर, हेल्थ क्लब, खेलकुद कार्यहरु गर्न रोक लगाएको छ। सुरक्षा मापदण्ड अपनाएर बैंक वित्तीय संस्थासहकारी कार्यालयहरु बिहान १०:०० बजेदेखि दिउँसो २:०० बजेसम्म सञ्चालन गर्न पाइनेछ। जारी सूचनामा भनिएको छ, 'स्वास्थ्य तथा सुरक्षाका मापदण्ड पूरा गरेर उपभोग्य बस्तु विक्री गर्ने, औषधी, खाद्यान्न, फलफूल, तरकारी दुध लगायतका अत्यावश्यक सेवाका पसलहरु बिहान ५:०० बजेबाट ११:०० बजेसम्म सञ्चालन गर्ने व्यवस्था मिलाउने।' अत्यावश्यक उपभोग्य वस्तु तथा सेवाको आपूर्तिमा कृत्रिम अभाव सिर्जना गर्ने, मुल्यवृद्धि गर्ने, म्याद नाघेका सामान बिक्रि वितरण गर्ने, आपूर्तिमा अवरोध गर्नेलाई प्रचलित कानून बमोजिम कार्वाही हुने सूचनामा उल्लेख छ। विज्ञप्तिमा भनिएको छ, 'कोभिड१९ को रोकथाम र नियन्त्रणमा खटिने स्वास्थ्यकर्मी, सुरक्षाकर्मी लगायतका व्यक्तिहरु, संक्रमित व्यक्ति र निजका परिवारहरुमाथि दुर्व्यवहार, अपमानजनक क्रियाकलाप भएको विभिन्न सूचना तथा सञ्चार माध्यममार्फत सार्वजनिक भएकोमा त्यस्ता गैरकानूनी, अमानवीय र अपमानजनक कार्य भए गरेको पाईएमा प्रचलित कानून बमोजिम कार्वाही हुनेछ।' यस्तो छ आदेश"
डा केसीलाई हिँडडुल गर्न नदिनु गैरमानवीय,"काठमाडौं : नेपाल चिकित्सक संघले प्राडा गोविन्द केसीलाई हिँडडुल गर्न नदिनु गैरमानवीय कार्य भएको भन्दै आपत्ति जनाएको छ। शनिबार विज्ञिप्ति सार्वजनिक गर्दै डा केसीलाई आफू बसेको स्थानबाट हिँडडुल गर्न सुरक्षाकर्मीले रोकेको घटनाप्रति संघले विज्ञप्तिमार्फत आपत्ति जनाएको हो। चिकित्सा शिक्षा र स्वास्थ्य क्षेत्र सुधार तथा सुशासनका अभियान्ता केसी कोभिड१९ संक्रमणको समयमा समेत दुर्गम स्थानमा स्वास्थ्य सेवा प्रदान गर्न सक्रिय हुँदा यस्तो कार्य हुनु आपत्ति जनक भएको विज्ञप्तिमा उल्लेख गरिएको छ। उपचार गर्न जादाँ प्रहरीको घेराबन्दीमा डा केसी मानवीय कार्यमा संलग्न जिम्मेवार चिकित्सकलाई बिना कुनै कारण सुरक्षाको घेरामा राख्ने, हिँडडुल गर्न नदिने, नागरिकहरुसँग सम्पर्क गर्न नदिने जस्ता अत्यन्तै अस्वभाविक र गैरमानवीय कार्य तत्काल रोक्न नेपाल चिकित्सक संघ सरोकारवाला निकायसमक्ष जोडदार माग गर्दछ।"
तेह्रौं दिनमा चोखिन गहुँत मागेपछि तनाव,"गोरखा : भीमसेनथापा गाउँपालिका ३ गौंडेका दण्डप्रसाद पुडासैनीको मृत्यु भएको तेह्रौं दिनको चोखिने कार्यक्रममा तनाव उत्पन्न भएपछि प्रहरी परिचालन गरिएको छ। भीमसेनथापा गाउँपालिका ४ धावाका सविन परियारले आफू पनि मृतक पुडासैनीको छोरा भएकाले चोख्याइदिन माग गरेपछि तनाव सिर्जना भएको प्रहरी नायव उपरीक्षक बासुदेव खतिवडाले जानकारी दिए। पुडासैनी पक्ष र परियार पक्षका गरी अहिले दुईसय जनाभन्दा धेरै युवा काजकिरिया स्थलमा आमनेसामने छन्। काजकिरियास्थलमा बाधा व्यवधान आउन नदिनका लागि तैनाथ पुडासैनी पक्ष र चोखिन पाउनु पर्ने परियार पक्ष बीच झडपको स्थिति आउन नदिन शनिबार बिहानैदेखि नेपाल प्रहरी र सशस्त्र प्रहरी खटिएका छन्। सबिन परियारले आफू पुडासैनीको छोरा भएको तर नागरिकता बनाउँदा जालझेल गरी प्याउते दमैको नामबाट नागरिकता बनाएको आरोप लगाउँदै आएका छन्। पुडासैनी पिता कायम गरी नागरिकता पाउनु पर्ने माग उनको छ। विवाद बढ्दै गएपछि पुडासैनीले रुखमा झुण्डिएर आत्महत्या गरेका थिए। पुडासैनीको मृत्यू भएको दिन दागबत्ती आफूले पनि दिन पाउनुपर्ने भन्दै परियार घाटमा पनि पुगेका धावाका लेसन तामाङले बताए। त्यतिबेला स्थानीयले उनलाई सम्झाएर फिर्ता गरेका थिए। अहिले पनि छोरा कायम हुनका लागि कानुनी प्रक्रियामा अघि बढ्न तर धार्मिक, सांस्कृतिक संस्कारमा हस्ताक्षेप नगर्न प्रहरीले सहजीकरण गरिरहेको डिएसपी खतिवडाले बताए।"
अस्पतालमा अलपत्र संक्रमितको शव चार दिनपछि उठ्यो,"विराटनगर : कोरोना भाइरस संक्रमणका कारण मृत्यु भएका एक संक्रमित पुरुषको शव विराटनगरको न्युरो अस्पतालबाट चार दिनपछि उठाइएको छ। महोत्तरी घर भएका ६१ वर्षीय वृद्ध पुरुषको न्युरो अस्पतालमा गत मंगलबार राति ११ बजे मृत्यु भएको थियो। परिवारका सदस्य र आफन्त सम्पर्कमा नआएपछि तथा महोत्तरी प्रशासनले बेवास्था गर्दा उठ्न नसकेको शव अस्पतालमै अलपत्र परेको थियो। शव व्यवस्थापनको जिम्मेवारी स्थानीय प्रशासनको हो। तर यस घटनामा महोत्तरी प्रशासनले चासो नदिएपछि चार दिनसम्म संक्रमितको शव अस्पतालमै रहनु पर्ने अवस्था आएको अस्पतालका डाइरेक्टर इञ्जिनियर रञ्जीतराज बस्नेतले बताए। उनका अनुसार बिरामी अवस्थामा भर्ना गरिएका मृतककको कुरुवाका रुपमा छोरा अस्पताल आएका थिए। तर मृत्युपछि छोरा पनि सम्पर्कविहीन बनेको उनको भनाइ छ। त्यसपछि मृतक पुरुषको शव अस्पतालले शव गृहमा लगेर राखेको थियो। मोरङका प्रमुख जिल्ला अधिकारी कोषहरि निरौलाको पहलमा शव एम्बुलेन्समा राखेर शनिबार महोत्तरी पठाइएको छ। महोत्तरीबाट लिनलाई कोही पनि नआएपछि विराटनगरबाटै एम्बुलेन्स खोजेर प्रजिअ निरौलाले शव पठाउने व्यवस्था मिलाइदिएका हुन्। चालक एक जना मात्रै रहेको एम्बुलेन्समा शव न्युरो अस्पतालकै कोभिड१९ मेनेजमेन्ट एण्ड रेस्पोन्स टिमका सदस्यले राखिदिएका थिए। केही दिनदेखि अस्पतालबाट नउठेको शव लैजान महोत्तरी प्रशासनसँग पनि बारम्बार समन्वय गरियो। व्यापक खोजी गरिए पनि मृतकका परिवारका सदस्य तथा आफन्त भेट्न सकिएन र उनीहरु पनि सम्पर्कमा आएनन्, प्रजिअ निरौलाले भने, त्यही भएर मोरङ प्रशासनकै पहलमा एम्बुलेन्समा राखेर अस्पतालमा अलपत्र परेको संक्रमितको शव व्यवस्थापन गर्नलाई पठाइएको हो। त्यसको सबै खर्च हामीले नै बेहोर्यौं। डाइरेन्टर बस्नेतले वृद्धको उपचारका क्रममा लागेको कुनै पनि खर्च अस्पतालले नलिएको बताए। उपचार गराउँदा लागेको दुई लाख २५ हजार अस्पतालतर्फ र फार्मेसीतर्फको ७० हजार रुपैयाँ छुट गरेर शव व्यवस्थापनका लागि पठाइएको जानकारी दिए। टाउकाको नसा सुकेर प्यारालाईसिस भएसँगै हातखुट्टा एवं शरीर चलाउन नसक्ने अवस्थाका पुरुषलाई उपचारका लागि अस्पतालमा गत साउन ३१ गते भर्ना गरिएको थियो। कोरोनाको आंशकामा उनको भदौ ३ गते स्वाब संकलन गरेर परीक्षण गराउँदा ७ गते रिपोर्ट पोजेटिभ आएको अस्पतालको कोभिड १९ मेनेजमेन्ट एण्ड रेस्पोन्स कमिटीका संयोजकसमेत रहेका बस्नेतले बताए। उनका अनुसार रिपोर्ट पोजिटिभ आएपछि पुरुषलाई संक्रमितको उपचारका लागि अस्पतालले तयार गरेको आइसोलेसनमा भर्ना गरेर भेन्टिलेटरमा राख्दै उपचार थालिए पनि बचाउन नसकिएको हो।"
भक्तपुरमा कोरोना संक्रमण बढ्दै,"भक्तपुर : भक्तपुरमा कोरोना भाइरस संक्रमितको संख्या निरन्तर उकालो लागेको छ। पछिल्लो एकसातामै भक्तपुरमा कोरोना भाइरस संक्रमितको संख्या शत प्रतिशत बढेको हो। यहाँ भदौ ५ गतेसम्म संक्रमितको संख्या २ सय ४ थियो तर भदौ ६ देखि १२ गतेसम्मको एकसातामा सत प्रतिशतभन्दा बढी अर्थात २ सय २५ जना संक्रमित थपिएको छ। शुक्रबारसम्म भक्तपुरमा कोरोना भाइरस संक्रमितको संख्या ४ सय २९ पुगेको छ। यसअघि शून्य मृत्युदर रहेको भक्तपुरमा यसै साता कोरोना भाइरस संक्रमणको कारण ५ जनाको मृत्यु भएको छ। भक्तपुरमा शुक्रबार अहिलेसम्मकै बढी कोरोना भाइरस संक्रमित थपिए। स्वास्थ्य मन्त्रालयले भक्तपुरमा शुक्रबार ५४ जनालाई संक्रमण पुष्टि भएको जनायो। यसअघि भदौ ६ गते, ५० जना, ११ गते ४८ जना, ७ गते २८ जना, १० गते २४ जना र भदौ ८ तथा ९ गते १४१४ जना संक्रमित थपिएका थिए। स्वास्थ्य कार्यालय भक्तपुरका अनुसार बिहीबारसम्म यहाँका ७२ जना कोरोना भाइरसलाई जितेर डिस्चार्ज भएका छन्। पछिल्लो समय संक्रमितको कन्ट्याक्ट ट्रेसिङको आधारमा यहाँ संक्रमितको संख्या उकालो लागेको हो। स्वास्थ्य कार्यालयको तथ्यांकअनुसार एकै व्यक्तिले ६ जनासम्मलाई संक्रमण सारेको देखिएको छ। यस हिसाबले भक्तपुरमा कोरोना भाइरस संक्रमण समुदायस्तरमै फेलिएको पुष्टि हुने भक्तपुरकी प्रमुख जिल्ला अधिकारी हुमकला पाण्डेले जानकारी दिइन्। उनले सर्वसाधारणले स्वास्थ्य मापदण्डको पालना नगर्दा एक संक्रमितले धेरैलाई संक्रमित बनाएको देखिएको बताइन्। पछिल्लो समय कन्ट्याक्ट ट्रेसिङको आधारमा गरिएको परीक्षणमा धमाधम पोजिटिभ आइरहेको छ, प्रजिअ पाण्डेले भनिन्, एक व्यक्तिले आफ्नो घरपरिवारका सदस्यमात्रै होइन नातागोताका व्यक्तिसम्मलाई कोरोना संक्रमण गराएको देखिन्छ। सरकारले बीचमा लकडाउन खुकुलो बनाउँदाको परिणाम अहिले देखिएको उनको भनाइ थियो। त्यसबेला सर्वसाधारणको चहलपहल बढ्नुका साथै जिल्लाभित्र र बाहिर धेरैको आवतजावत सँगसँगै कोरोना भाइरस समुदायमा फैलिइएको उनले स्पष्ट पारे। पछिल्लो संक्रमणको अवस्था निषेधाज्ञाअघिकै परिणाम हो, प्रजिअ पाण्डेले थपिन्, निषेधाज्ञा लगाउनुअघि नै संक्रमण समुदायस्तरमा फैलिइसकेको देखियो। आइसोलेसन वार्ड बढाउँदै भक्तपुर जिल्लामा कोरोना भाइरस संक्रमितहरुको संख्या बढेसँगै भक्तपुरमा आइसोलेसन वार्डको संख्या बढाउने कार्य भइरहेको छ। थप आइसोलेसन वार्ड व्यवस्थापनको लागि थप ठाउँहरुको खोजी भइरहेको प्रजिअ पाण्डेले जानकारी दिइन्। अहिले भक्तपुर अस्पताल, चाँगुनारायण नपा २ दुवाकोटस्थित काठमाडौं मेडिकल कलेज शिक्षण अस्पताल, चाँगुनारायण नपा ७ खरिपाटीस्थित क्वारेन्टाइनस्थललाई आइसोलेसन वार्ड बनाइएको छ। त्यस्तै चाँगुनारायण नपा ६ नगरकोटस्थित सरसफाइ तालिम केन्द्र, मध्यपुर थिमि नपा ९ बोडेस्थित कृषि विकास तालिम केन्द्र, मध्यपुर थिमि नपा २ सानोठिमीस्थित व्यवसायिक शिक्षा तथा प्राविधिक तालिम परिषद् (सीटीईभीटी) को तालिम केन्द्र टीआईटीआईको तालिम हल, युसेप तालिमको छात्रावासलाई आइसोलेसन वार्ड बनाउने कार्य अघि बढाइएको प्रजिअ पाण्डेले बताइन्। यी आइसोलेसन वार्डलाई भक्तपुरकै एकीकृत आइसोलेसन सेन्टरको रुपमा प्रयोग गर्छौं, उनले भनिन्, आवश्यकताअनुसार यी सेन्टरलाई विदेशबाट स्वदेश फर्किने नेपालीहरुलाई पनि राख्न सक्छौं। वडा तहलाई सक्रिय बनाइयो यसैगरी जिल्लाका चारवटै नपाको समुदायस्तरमै कोरोना भाइरस संक्रमण फैलिएकाले त्यसको द्रूत पहिचान गर्न वडा तहमै काम भइरहेको स्वास्थ्य कार्यालय भक्तपुरले जनाएको छ। यसको लागि सम्बन्धित वडाका अध्यक्षको नेतृत्वमा स्वास्थ्यकर्मी तथा सुरक्षाकर्मीसहितको टोली बनाइएको कार्यालयले जनाएको छ। उक्त टोलीले नै संक्रमितको कन्ट्याक्टमा आएकाहरुको पहिचान गरी कोरोना परीक्षणको लागि स्वाब संकलन गर्ने, संक्रमितलाई आइसोलेसनसम्म पुयाउने कार्य भइरहेको कार्यालयका प्रमुख कृष्ण मिजारले जानकारी दिए। त्यस्तै उक्त टोलीले संक्रमितहरुको ट्राभल हिस्ट्री लिने, होम क्वारेन्टाइन तथा होम आइसोलेसनमा बसेकाहरुलाई सम्पर्क गर्ने र उनीहरुको अवस्था बुझ्ने कार्य भइरहेको उनी बताउँछन्।"
सिरहामा कोरोनाबाट मृत्यु हुनेको संख्या सात पुग्यो,"सिरहा : कोरोना भाइरसको संक्रमणबाट शुक्रबार राति सिरहाको लहान नगरपालिका १८ भदैयाको एक जनाको मृत्यु भएको छ। मृत्यु हुने वृद्ध ८४ वर्षका थिए। योसँगै सिरहामा कोरोनाबाट मृत्यु हुनेको संख्या ७ पुगेको छ। मृत्यक वृद्धलाई मृगौलामा समस्या भएर प्रतिष्ठानको आकस्मिक कक्षमा भदौ ६ गते भर्ना भएका उनलाई मेडिसिन वार्डमा सारेर मिर्गौलाको डाइलासिस हुँदै थियो। भदौ ७ गते पीसीआर रिपोर्ट कोरोना पोजिटिभ देखिएपश्चात उनलाई तत्काल प्रतिष्ठानको कोभिड अस्पतालमा सारिएको थियो। मृगौलाका दिर्घरोगी भएका उनको स्वास प्रस्वासमा गम्भीर समस्या आएका कारण मृत्यु भएको जनाएको छ। शुक्रबारै लहान नगरपालिका९ की ६५ वर्षीया वृद्धको पनि विराटनगरमा कोरोना संक्रमणबाट मृत्यु भएको थियो। उनको शव नेपाली सेनाले कार्यविधि अनुसार व्यवस्थापन गरेका छन्। शव व्यवस्थापनमा अवरोध बिहिबार सुखीपुर नगरपालिका ८ का ६५ वर्यीय एक वृद्धको धरानमा कोरोनाबाट मृत्यु भएको थियो। स्थानीय प्रशासनले शुक्रबार १० बजे मृतकको शव लहान नगरपालिकामा मेयरसहित प्रहरी प्रशासन शव व्यवस्थापन गर्न पुगेका थिए। तर, स्थानीयले त्यहाँ शव व्यवस्थानमा अवरोध गरेका थिए। अवरोधले ६ घण्टासम्म शवलाई खोलामै एम्बुलेन्स भित्रै राख्नुपरेको थियो। सोही क्रममा प्रहरीसँग स्थानीय झडप पनि भएको थियो। पहिलो खाल्डो खनेका स्थानीयको अवरोधका कारण शव व्यवस्थापन भएका थिएनन्। अवरोधपछि अर्को खाल्डो खनियो। त्यसपछि जिल्लाका विभिन्न स्थानबाट मगाइएका नेपाल प्रहरी तथा सशस्त्र प्रहरीको कडा सुरक्षाघेरामा शुक्रबार अपराह्न साढे ४ बजे शव व्यवस्थापन गरिएको थियो। मृतकको शव शुक्रबार बिहान ल्याइएपछि सुखीपुर ८ मा पर्ने महदेवा, दहीपौडी जाने बाटोमा सेनाको टोलीले व्यवस्थापन गर्ने तयारी गरेपछि स्थानीय युवाहरूले मृतकको पुरानै गाउँ लगेर व्यवस्थापन गर्न माग गर्दै अवरोध गरेका थिए। स्थानीय कृष्णमोहन चौधरीका अनुसार सुखीपुरका जनप्रतिधि र सुरक्षाकर्मीले सम्झाउने प्रयास गरेपनि नमानेपछि प्रहरी परिचालन गरी सुखीपुर ३ र ८ को सीमा क्षेत्रमा व्यवस्थापन गरिएको हो। उच्च रक्तचाप र क्षयरोग भएर १८ महिना औषधि सेवन गरेका मृतकलाई श्वासप्रश्वासमा समस्या भएपछि ६ भदौमा धरानस्थित बिपी कोइराला स्वास्थ्य विज्ञान प्रतिष्ठानको मेडिकल वार्डमा भर्ना गरिएको थियो। भर्ना भएपछि स्वाब संकलन गरेर पिसिआर परीक्षण गर्दा ८ भदौमा कोरोना संक्रमण पुष्टि भएको थियो। यसअघि मृत्यु भएका चारजनाको सम्बन्धित स्थानीय तहको समन्वयमा मृतकका परिवारको सहमतिमा सेनाकै टोलीले शव व्यवस्थापन गरेको, तर सुखीपुरमा मापदण्ड पुर्याएर शव व्यवस्थापन गर्न खोज्दा अनावश्यक विरोध भएपछि जनप्रतिनिधिहरूले पनि दुःख व्यक्त गरेका छन्। सिरहामा कोरोना संक्रमितको कारणले मृत्यु हुनेको संख्या ७ पुगेको छ। ८ भदौमा लहान नगरपालिका २४ का २२ वर्षीय पुरुष, ३ भदौमा मिर्चैया नगरपालिकाका ६० वर्षीय पुरुष, २९ साउनमा विष्णुपुर गाउँपालिकाका ४० वर्षीय पुरुष र २२ साउनमा गोलबजार नगरपालिकाका २३ वर्षीय पुरुषको मृत्यु भएको थियो।"
हाउगुजी रहेनछ कोरोना,"बुटवल : बुटवल उपमहानगरपालिका११ निवासी एक शिक्षकको परिवारका चार सदस्यमध्ये आमा, बुवा र छोरामा कोरोना संक्रमण देखियो तर छोरीमा भने देखिएन। एक आफन्तमा कोरोना संक्रमण पुष्टि भएपछि उनीहरूले कन्ट्याक्ट ट्रेसिङमा स्वाब परीक्षण गराएका थिए। सुरुमा डर लाग्यो, ज्वरो पनि आउला जस्तो भयो, ती शिक्षकले भने,नतिजा पोजेटिभ आएपछि भने डर हरायो। छोरीबाहेक तीनै जनामा संक्रमण देखिएपछि उनीहरू घरमै बसे। छुट्टाछुट्टै शौचालय प्रयोग गरी फरक कोठामा बस्न थाले। कोरोना पोजेटिभ देखिएपछि अन्य आफन्त भने त्रासमा थिए। तर उनीहरू तनावमा थिएनन्। यो त जति डरायो, त्यति कमजोर बनाउँदै लैजाने भाइरस पो रहेछ, ती शिक्षक भन्छन् बेकार हाउगुजी बनाइएको रहेछ। बरु रुघाखोकीले गलाउँथ्यो। शिक्षकको परिवारमा संक्रमण देखिएको दुई साताभन्दा धेरै भयो। उनीहरू घरबाहिर निस्किँदैनन्। खाद्यान्नलगायत अन्य उपभोग्य वस्तु आवश्यक परे आफन्तले घरैमा लगिदिन्छन्। उनीहरू बिहान उठेर व्यायाम गर्छन्। गीत बजाएर नाच्छन्। गुर्जो, अमला, कागती, बेसारपानी खान्छन्। चिसो केही खाँदैनन्। घरमा दूध ल्याइदिनेले ल्याउनै छाडिदिए। एकाध छिमेकीले गलत कुरा काटेछन्। उनले अनुभव सुनाए, कोरोनाभन्दा डरलाग्दो समाज देखेर चिन्ता लागेको छ। आफूलाई निको हुन्छ भन्ने आत्मविश्वासका साथ इम्युनिटी बढाउने खानेकुरा खाए कोरोना जित्न जटिल नभएको उनको अनुभव छ। कोरोना संक्रमण र निको हुने दरको तथ्यांकले पनि उनको अनुभवलाई पुष्टि गर्छ। बुटवलको कोरोना विशेष अस्पतालमा पछिल्लो साता पाँच जनाको मृत्यु भयो। मृतकमध्ये सबै दीर्घरोगी र अन्य रोगबाट समस्याग्रस्त हुन्। कोरोना विशेष अस्पतालका फोकलपर्सन डा सुदर्शन थापा भन्छन्दीर्घरोगी र ज्येष्ठ नागरिकलाई अलि धेरै जोखिम हुन्छ। संक्रमितमध्ये अधिकांशमा लक्षण छैन। केहीमा सामान्य ज्वरो छ। दीर्घरोगी मात्रै आईसीयूमा पुगेका छन्। बुटवल११ कै अर्का एक पुरुषमा कोरोना संक्रमण देखियो। उनका सम्पर्कमा रहेका परिवारका सदस्यको स्वाब परीक्षणले आमा, श्रीमती र बहिनीमा समेत संक्रमण भयो। संक्रमण देखिएपछि टोल समितिले उनको घरअगाडि डोरी नै टाँगेर प्रवेश निधेष गर्यो। कोरोना संक्रमणभन्दा पनि समुदायले किन अभद्र व्यवहार गर्यो भन्ने कुराले चिन्तित छु, ती पुरुषले भने। बुटवलमा केही संक्रमितलाई छिमेकीहरूले लखेटेरै आइसोलेसन केन्द्रमा जान बाध्य बनाए। एक महिला दुई नाबालक शिशुसमेत बोकेर जान बाध्य भइन्। संक्रमण नभएका ती १ र ६ वर्षे बालकमा आइसोलेसनमा पुगेपछि कोरोना संक्रमण भएको छ। बुटवलमा कोरोना संक्रमितमध्ये १ सय ९० जना सक्रिय हुन्। तीमध्ये १ सय ४५ जना घरकै आइसोलेसनमा बसेका छन्। घरमै बसेकालाई ट्रेसिङ गरिएन भन्ने चिन्ता छ। औषधि बोकेर घरघरमा जनप्रतिनिधि बुटवलका जनप्रतिनिधिले नौलो अभ्यास थालेका छन्। कोरोनाका बिरामीका लागि कुनै औषधि छैन। तर आत्मबल र रोग प्रतिरोधात्मक क्षमता भने बढाउन सकिन्छ। त्यही उद्देश्यसहित नगर प्रमुख शिवराज सुवेदी र उपप्रमुख गोमादेवी आचार्य पालैपालो संक्रमितको घरमा पुग्छन्। केही आयुर्वेद औषधि छन्, ती पनि पुर्याउँछौं। उहाँहरूसँग कुरा गछौं, उपप्रमुख आचार्यले भनिन्,घरमा एक्लै बसिरहेकाहरूमा एकैछिन भए पनि हौसला मिलेको छ। कोरोना संक्रमितको आत्मबल बढाउनुबाहेक अरू विकल्प नभएकाले आफूहरूले यो अभियान थालेको उनले बताइन्। बुटवलको देवीनगरमा आइसोलेसन सेन्टर छ। जहाँ ४१ जना लक्षण नभएका संक्रमित छन्। उनीहरूलाई पनि नचाउने, योगा सिकाउने काम नगरपालिकाले गर्दै आएको छ। आर्युवेद औषधि खान दिँदा रोगप्रतिरोधात्मक क्षमता बढ्ने भएकाले तीसमेत वितरण गर्ने गरिएको छ। बुटवल उपमहानगरका कोरोना फोकल पर्सन कुन्दनकुमार सिंहले व्यक्तिगत दूरी कायम र माक्स मात्रै लगाउने हो भने कोरोनाबाट डराउनु नपर्ने बताउँछन्। मान्छेमान्छे अलि टाढा रहने र मास्क लगाउने हो भने कोरोना सर्दैन , उनी भन्छन्, समाजमा अनावश्यक हाउगुजी बनाएर स्वास्थ्यकर्मी, संक्रमितमाथि अभद्र व्यवहार गरिएको छ। यो गलत हो। बुटवलमा कोरोना संक्रमितमध्ये ४५ जनाले १४ दिन अवधि पार गरेर निको भइसकेका छन्। ९५ प्रतिशतको अवस्था सामान्य छ।"
भोको पेटमा दुःखको गीत,"साँझले घुम्टो ओढ्ने तयारी गरिरहेको थियो। सिमसिमे पानी दर्किरहेकै थियो। उनी भने पूरै भिजेकी थिइन्। साउनको तेस्रो साता। भक्तपुरको सूर्यविनायक चोक। गर्मी महिनामा पनि उनी डगडगी काँपिरहेकी थिइन्। डोकामा फर्सीका मुन्टा र काँक्रा थिए। सायद उनलाई बेचिसकेर छिट्टै गाउँ फर्किनु थियो। मुठाको दस ! मुठाको दस ! ल आयो काँक्रो किलोको ३०। तिनेछिनेको आवाजमा बोलिरहेकी थिइन् उनी। मानिसलाई जति सस्तो भए पनि नपुग्ने। दुई मुठाको १५ मा हुन्छ कि हुँदैन ? केही ग्राहक मोलमोलाइ गरिरहेका थिए। एकैछिनमा अर्का रैथाने व्यापारी आइपुगे। तिनले पनि मोलमोलाइ गर्न थाले, ल म सबै उठाइदिन्छु, काँक्रो किलोको २५, फर्सीको मुन्टा १५ को दुई मुठा। हुन्छ कि हुँदैन ? उनको मुख अँध्यारो भयो। मसिनो स्वरमा यसै भुत्भुताइन्, लकडाउनकै कारणले बेलामा बीउ र मल पाइएन। ढाड कुच्चिने गरी बोकेर गोबर मल हाली फलाको तरकारी यसरी सस्तोमा मिल्काउनु पर्छ। लौ लिनुस्। अर्का व्यापारीले त्यही काँक्रालाई किलोको ४० र फर्सीको मुन्टा मुठाको २५ मा बेचिरहेका थिए। बिचौलियाको विषले तलदेखि माथिसम्म कसलाई छोडेको छ र ? साना किसानहरू आफ्ना उत्पादन कि त सस्तोमा बेच्न बाध्य छन् कि त सडक र नालीमा लगेर फाल्न। केही सातादेखि पंक्तिकार पनि यस्तै केही दुःखका साक्षी बन्न पुगेको छ। झन्डै चार महिनापछि साउनको पहिलो सातादेखि सरकारले लकडाउन हटायो। अर्थात् गरिखाने बाटो केही खुकुलो बनाइदियो। उपत्यकाको पूर्वी नाका साँगाबाट काठमाडौं आवतजावत गर्दा आफैंले देखेभोगेका केही दृश्य निकै नै हृदयविदारक छन्। पसिनाजीवी किसानको पीडा अर्कै छ। उनीहरू उत्पादनलाई कौडीकै भाउमा मिल्काउन बाध्य छन्। कतिले बारीमा ट्र्याक्टर लगाएर फल्न लागेको तरकारी फाँडेका छन् त कतिले नालीमा दूध घोप्ट्याइरहेका छन्।  बाह्रबिसेदेखि धुलिखेल हुँदै काठमाडौंमा मानव सागर ओइरिन थाल्यो। लकडाउन खुले पनि काठमाडौं खाल्डो छिर्ने प्रमुख नाका खुलेका थिएनन्। लामो दूरीका सार्वजनिक सवारीका साधन चलेका थिएनन्। भैंसी, कुखुरा र मालसामान ओसार्ने गाडीले समेत भक्कुमार मानिस ओसारेर साँगा ल्याइपुर्याउँथे। साँगामा चेक प्वाइन्ट थियो तर तीन चार सय मिटर तल नै यात्रीलाई सडकमा लावारिस मिल्काएर तिनीहरू फर्कन्थे। पैदल यात्रीलाई रोक्ने अधिकार सुरक्षाकर्मीलाई खासै थिएन। तैपनि तिनीहरू सुरक्षाकर्मीसँग सकेसम्म लुकिछिपी तर्किएर या थप सास्ती बेहोर्न नचाहेर ओल्टोकोल्टो हुँदै नाका पार गर्थे। नाका त जसोतसो पार गर्थे तर सुरु हुन्थ्यो तिनको अर्को दुर्दान्त। कतिपय मानिस गाउँमा दुःख भएरै सहर पसेका हुन्। मौसम, समय र परिस्थिति फेरिए पनि तिनको दुःख फेरिएको पाइन्न। लकडाउन अलि खुकुलो भएपछि तिनलाई सहरले फेरि बोलायो। सहरले के भन्नु, ऋणले बोलायो। घरभेटीको भाडाले बोलायो। साहुले बोलायो अर्थात् उही भोको पेटले बोलायो अनि त्यही दुःखको गीतले बोलायो। काठमाडौं छिर्न गाडी चलेका थिएनन्। साँगाको ओल्लो नाकामा काठमाडौंबाट गएका केही हल्का सवारीसाधन बल्छी थापेर बस्थे। साँगाकाठमाडौं प्रतिव्यक्ति भाडा ३५ हो तर तिनले ठाडै सात सय माग्थे र पाँच सयसम्ममा लैजान तयार हुन्थे। हिँड्न सक्ने बलियाबांगा त हिँड्न कसिन्थे। बालबच्चा र झोलातुम्ली बोकेका महिलाको दिनहुँ बिजोग देखिन्थ्यो। पानीमा रुज्दै बच्चा रुवाउँदै अनि गहु्रँगा झोला घिच्याउँदै हिँडेको दृश्यले साँच्चै मुटु चिमोट्थ्यो, चिमोटिरहेछ। कोरोनाको यस्तो महामारी छ। गाउँमा जानुभएको मान्छे किन हतार गरेर फर्किनुभएको त ?, मन थाम्न नसकेर मुटु मागें। पीडादायी उत्तरहरू बर्सिए, घरभेटीले कि कोठा खाली गर्देऊ कि भाडा तिर्देऊ भनेर ठोसिरहन्छन्। साहुले काममा बोलायो। गाउँमा पनि जग्गाजमिन धेरै छैन। काम पनि खासै छैन। अब लकडाउन खुकुलो हुँदैछ गाउँमै बसेर के गर्नु ? आदि इत्यादि। कसैको आँसुमा कसैको मस्ती छ नसल्काऊ आगो त्यहाँ मानिसको बस्ती छ। कहिलेकाहीँ आफैंले लेखेका शब्दले आफैंलाई झस्काउँदो रहेछ। २०५५ सालमा लेखेका यी शब्दले बेलाबेलामा मुटु चसक्क पार्छन्। त्यति खेर मानिसको बस्तीमा आगो झोसिने क्रम व्यापक थियो। अहिले पनि त्यो रोकिएको छैन। त्यसमाथि यो कोरोनाको आगो भयंकर रूप धारण गरेर मानिसका बस्तीबस्तीमा पसिसकेको छ। कोरोनापूर्व पनि गरिब, निमुखा र श्रमजीवीको जीवन त्यसै कष्टसाध्य थियो। अहिले त कोरोनाले धेरैका सपना खरानी पार्न लागेको छ। समाजमा बढ्दै गएको पापाचार र अत्याचारको आगोले सर्वसाधारणको थाप्लो सेकाउँदै छ। हुन त कोरोना कुनै एउटा निश्चित व्यक्ति, परिवार, समुदाय या राज्यको मात्रै समस्या होइन। यो विश्वव्यापी सङ्कट हो। यो मानव जीवनमाथिको खतराको साइरन हो। यसबाट मुक्ति पाउन सिंगो विश्व नै छटपटाइरहेको छ। हाम्रोजस्तो मुलुकमा कोरोनाले पनि विभेदी बाटो लिएको हो कि ? कोरोनाले सबैभन्दा बढी असर गरिखाने वर्गलाई नै पारेको छ। एक थरी मानिसलाई कोरोना कमाउने मौका भएर आएको छ। कोरोनाले दिने पीडाभन्दा शोषकले दिने पीडा चर्को छ। कोरोनाकै निहुँमा शक्तिशाली र पहुँचवाला वर्गले निमुखाकै ढाडमा दुःख र अभावको भुतभुते खन्याइरहेका छन्। सर्पको मुखमा परेको भ्यागुताले वरिपरि आएको कीरालाई खान छोड्दैन रे। यो एउटा प्रचलित सूक्ति हो। कोरोनारूपी कालले मानिसलाई आठैतिरबाट घेरिसकेको छ। महामारी र युद्ध उस्तै हुन्। कहाँ र कहिले कसको जीवनलीला समाप्त पार्छन्, पत्तो हुँदैन। अहिले पनि विश्वको इतिहास कता मोडिने हो ? मानवको भविष्य के हुने हो ? एक किसिमको अनिश्चितता व्याप्त छ। सर्वत्र अन्योल, आशङ्का र त्रासले छाएको छ। हजारौंका दरमा सङ्क्रमित थपिँदै छन्। लासको पहाड चुलिने खतरा बढ्दो छ। मानिस त्राहिमाम छन्। मानवले आफू मानव भएको पुष्टि गर्ने बेला यही हो। एउटा मानिसले अर्को मानिसलाई हातेमालो गरेर मानवता बचाउने बेला पनि यही हो। तर, एकाथरी मानिस कोरोनालाई कमाउने मौसमका रूपमा लिइरहेका छन्। कोही भने कोरोनाको अनुहार देखाएर स्वार्थ पूरा गर्न तल्लीन छन्। आफैं मात्र खाऊँ, आफैं मात्र बाँचौं भन्ने प्रवृत्तिले मानिसलाई कता पुर्याउँछ होला ? यस्तो संकटका बेला पनि केही मानिसमा देखिएको एकलकाँटे, डाडे र हाँडीघोप्टे प्रवृत्तिले पीडितका घाउमा नुनचुक छर्ने काम गरिरहेको छ। सास फेर्न गाह्रो भएको संक्रमण सास्तीको यही बेला अरूको गाँस काटेर कमाउने हतारो किन ? कामना गरौं, भोलि यस्तो दिन पनि नआओस् कि संसार चरम मन्दीको माखेसाङ्लोमा नजाकियोस्। उत्पादनका स्रोतहरू ठप्प भई पैसाले केही किन्न नसकिने अवस्था नआओस्। अनि अहिले गरिब र निमुखालाई चुसेर थुपारेको पैसा भोलि कागजजसरी सडकमा फाल्नु नपरोस् जसरी अहिले किसानले दूध र तरकारी फालिरहेछन्। जतिखेर पनि कमाउनै पर्ने, जसरी पनि कमाउनै पर्ने स्वार्थी प्रवृत्ति हावी हुनाले आज भरिया, मजदुर, किसानलगायत समाजको पिँधमा रहेका विभिन्न पेसाकर्मीको जीवन संकटपूर्ण बन्न पुगेको छ। कालाबजारी, ठग, कमिसनखोर र भ्रष्टहरूको चलखेल बढेर तिनै कमजोर मानिसको रगत र पसिनामा पौडी खेल्न उद्यतहरूको अनुहार देख्दा सर्पको मुखमा परेको भ्यागुताको कहावत याद आउँदो रहेछ ! लकडाउनको डरबाट मानिसले ऋण गरेर भए पनि खाद्यान्न थुपार्न थाले। सक्नेहरूलाई लकडाउन चाड बनेर आयो। खानाका विभिन्न परिकारले फेसबुक र इन्स्टाग्रामका भित्ता रंगिए। अर्कातिर खान नपाएर मानिस भोकभोकै मर्न थाले। सयौंले आत्महत्या गरे। यसरी लकडाउन एउटा वर्गका लागि मस्ती बन्न पुग्यो भने अर्को वर्गका लागि सास्ती। अहिले पनि ठूल्ठूला व्यापारी, कालोबजारी, ठेकेदार, टाठाबाठा र भ्रष्ट पथमार्गीहरूलाई रजाइँ छ। सोझासीधा र गरिखाने मानिसलाई सजाय बनेको छ कोरोना। समाज स्पष्ट रूपमा चिराचिरा परेको छ। विभिन्न वर्गको सिर्जना भएको छ। जस्तै गरिखाने वर्ग र सोसेर खाने वर्ग। काम गर्ने वर्ग र काम लगाउने वर्ग। धेरै खाएर मर्ने र खान नपाएर मर्ने वर्ग। हो, कोरोनाले धनीगरिब कसैलाई छोड्दैन तर भोकले गरिबलाई मात्रै अँठ्याइरहेको छ। गरिबलाई कोरोनाले जति दुःख दिएको छ, भोकको मारले त्योभन्दा बढी दुःख दिएको छ। गरिबमारा उपभोक्तावादको मार र कोरोनाको कष्टपूर्ण प्रहारले श्रमजीवी वर्गलाई स्यान्डविच बनाइरहेको छ। आज सुरक्षाकर्मी, स्वास्थ्यकर्मी, सञ्चारकर्मी, ढुवानीकर्ता, शिक्षक, मजदुर, किसान र निजी क्षेत्रका पेसाकर्मीको जीवन दयनीय बन्दै गएको छ। समाजको जरासम्म पुग्ने अनि पिँधमा बसेर काम गर्ने सबैलाई सकस छ। सडकमा अरूको सुरक्षामा रातोदिन खट्ने प्रहरी आफैं जोखिममा छन्। झरी, बादल, हिउँद, वर्षा केही नभनी घरपरिवारलाई बिर्सिएर अरूको सुरक्षाका लागि सडकमा तल्लीन सुरक्षाकर्मीको योगदान भुल्यो भने पाप लाग्छ। त्यसैगरी केही स्वास्थ्यकर्मी ज्यानलाई दाउमा लगाएर उपचारमा खटिएका छन्। तिनको सम्मान गर्नैपर्छ तर गर्ने कसले ? नागरिकलाई सुसूचित गराउन प्राणको पर्वाह नगरी समाचार संकलनमा खटिने सञ्चारकर्मी आज आधा पेट काटेर काम गरिरहेका छन्। इतिहासले यसको पनि हिसाबकिताब राख्नुपर्छ। अन्धकार नाशकको उपाधि पाएका शिक्षक (निजी क्षेत्रमा कार्यरत) आज साहाराविहीन भएको छ। अधिकांश यस्ता पात्र भोको पेटमा दुःखको गीत गाइरहेका छन्। यस्तो लाग्दैैछ, यो देश कलमले हारेको देश हो। मजदुर, किसान र श्रमजीवीको श्रमको पनि मोल छैन। होला, कतिपय कम्पनी, प्रतिष्ठान र संस्था आफैं धराशयी होलान्। कतिपयको हैसियत कर्मचारी पाल्न नसक्ने पनि होला। तर सक्नेले पनि नदिनु भनेको पाप हो, अपराध हो। झन् त्यसमाथि दैनिक रूपमा काम गरेर जीवन गुजार्नुपर्ने ज्यालादारी, भरिया र मजदुरको अवस्था दर्दनाक बन्दै गएको छ। यस्ता मानिसको मजबुरीको फाइदा उठाउँदै एक थरी मानिस दुष्कर्ममा डकारमा डुबिरहेका छन्। लकडाउन लम्बिँदै जाँदा सहरमा बसेर रोजीरोटी गरिरहेका मानिस आत्तिए। तिनीहरू कष्टपूर्ण लामो यात्रा पार गरेर गाउँघरमा पुगे। दुःखीको सबैभन्दा नजिकको साथी दुःख नै हुन्छ सायद। जहाँ गए पनि दुःख सँगै आउँछ भनेको यही होला, दुःख उनीहरूको साथमै रह्यो। कतिपय मानिस गाउँमा दुःख भएरै सहर पसेका हुन्। मौसम, समय र परिस्थिति फेरिए पनि तिनको दुःख फेरिएको पाइन्न। लकडाउन अलि खुकुलो भएपछि तिनलाई सहरले फेरि बोलायो। सहरले के भन्नु, ऋणले बोलायो। घरभेटीको भाडाले बोलायो। साहुले बोलायो अर्थात् उही भोको पेटले बोलायो अनि त्यही दुःखको गीतले बोलायो। यसबीच साधन हुनेहरूको यात्रा अलि सहज भयो, नहुनेको सास्ती। साधन नहुनेहरू पोकोपन्तुरो बोकेर फेरि सहर होमिन थाले। अधिकांशको हातमा अम्रिसाको कुचो, काँधमा धोक्रो वा ठूलो झोला, त्यसमाथि ससाना बालबच्चा। चर्को घाम र पानीको मौसम। भ्रष्टलाई भेरिफिकेसन गर्न सरकार अनुगमन गर्छ। सरकार ! तर, यो दुःखको अनुगमन गर्ने को ? संस्कृतमा एउटा भनाइ छ, स्वस्मै स्वल्पं, समाजस्य सर्वस्व। यसको अर्थ हुन्छ, आफ्ना लागि थोरै गरेर भए पनि समाजका लागि धेरै गरौं। अचेल भने यसको अर्थ उल्टो निस्किन थालेको छ। जे गरिन्छ आफ्नै लागि गरिन्छ। समाजलाई चुसेर भए पनि आफैं मोटाऔं। कोरोना कालमा यो प्रवृत्तिको बढोत्तरी भएको छ। भ्रष्टाचार मौलाएको छ। यो आलेख तयार गर्दै गर्दा एउटा भिडियो सामाजिक सञ्जालमा छाएको थियो। भिडियोमा देखाइएअनुसार साउन २० गते तराईको कुनै एउटा नगरपालिकाले क्वारेन्टाइनका लागि पाँच सय ५८ थान तन्ना र एक सय एघार थान सिरानीको खोल खरिद गर्यो। यसको मोल ४५ लाख रुपैयाँ निस्किएछ। यसरी हेर्दा एउटा तन्नाको मोल आठ हजार परेको देखिन्छ। साथै एउटा सिरानीको खोलको मूल्य दुई हजार आठ सय। यस्ता खरिद अन्त कति भए होलान् ? यो भिडियो हेरेपछि मनमा केही अनुत्तरित प्रश्न उब्जिएका छन्। यस्तो मूल्यमा बिक्री भएको त्यो वस्तु तन्ना हो कि मानवता ? यहाँ बेचिएका सिरानीका खोल हुन् कि नैतिकता ? यस्ता प्रश्नको जवाफ दिने निकाय सायद शीतनिद्राको मौसममा छन्। रोगीका नाउँमा यसरी लुट मच्चाउनेले त्यो पैसा के गर्लान् ? के तिनेरु संसारमा सधैं रहन्छन् ? गोजीमा कात्रो हुन्न भन्ने थाहा नभएको त होइन होला। लकडाउनमा लुट मच्चिएको अर्को क्षेत्र हो, खाद्यान्न। लकडाउनअघि १६ सय पर्ने चामल अहिले १७५० देखि २००० पुगेको छ। १०० रुपैयाँ पर्ने दाल किलोमा ५० थपिएको छ अर्थात् आधा बढेको छ। केजीको ८० रुपैयाँ पर्ने चिनीको मूल्य ९०१०५ पुगेको छ। लिटरको १३० पर्ने तेलको मूल्य अहिले १७० छ। ८० रुपैयाँ धार्नीको आलु १७०१९० पुगेको छ। तरकारी उत्पादन गर्नेको पहुँच बजारसम्म पुगेको छैन। उपभोक्ताको पहुँच उत्पादकसम्म पुगेको छैन। फलस्वरूप तरकारीको भाउ छोइनसक्नु भएको छ। किन सामान यति महँगो भएको ? भनेर सोध्दा व्यापारीको उत्तर हुन्छ, यति मूल्य बढ्नु त सामान्य कुरा हो। धन्न लकडाउनको यस्तो समयमा पनि सामान पाइएको छ भनेर खुसी मनाउनुस् न। व्यापारीका कुरा सुन्दा आफ्नै सोचाइ पो गलत हो कि भनेझैं पनि लाग्दो रहेछ। होटल र रेस्टुराँ बन्द छन्। नेपाल भ्रमण वर्षका लागि हौसिएर पर्यटनमा लगानी गर्नेहरूको पुँजी डुबेको छ। त्यहाँ कार्यरत कामदारको जागिर र जागिरसँगै आन्द्रा चँुडिएको छ। खाडी मुलुकमा कार्यरत कामदारको जागिर धरापमा परेको छ। कति घर फर्किएका छन्। कति फर्किने आशामा बाँचेका छन्। यससँगै विप्रेषणको स्रोत सुकेको छ। प्रत्यक्षपरोक्ष कोरोनाको मार सबैलाई परेको छ। सबैभन्दा बढी मार भने गरिखाने वर्गलाई नै परेको छ। ठगी खान पल्केकाहरूको तुजुक अझ ज्यूँका त्यूँ छ। तथ्यांकअनुसार भूकम्पको बेलामा पनि गरिब र निमुखाहरूकै उठिबास भएको थियो अनि कोरोनाले पनि गरिबकै पेटमा लात मार्दैछ। हाम्रो देशका सामान्य नागरिक न्यूनतम आवश्यकताभित्र पर्ने खाना, नाना, छाना, शिक्षा र स्वास्थ्यबाट सदियौंदेखि वञ्चित छन्। संकटका बेला तिनीहरूको जीवन झनै संकटमय बन्ने गरेको छ। सडक खन्ने, पुल बनाउने, घर बनाउने, रङ लगाउने, भारी बोक्ने र सडकमा जताततै भेटिने वर्ग त्यही हो। राजनीतिक परिवर्तनका लागि मर्ने वर्ग त्यही हो। देश बदल्ने सपना बोकेर बन्दुक बोक्ने वर्ग पनि त्यही हो। अरब र खाडीको भुंग्रोमा सपनाको बीउ रोपेर घरबार सजाउने सपना बोक्ने वर्ग पनि त्यही हो। हो, पटकपटक धोका खाने वर्ग पनि। कवि भूपि शेरचनले भनेझैं मुलुकका लागि तिनको केही मूल्य छ भने चुनावका बेलामा केवल एक भोटको मूल्य भएको वर्ग पनि यही हो। के कोरोना कसैको धन्दा राम्रो बनाइदिनकै लागि आएको हो ? कि लुट्ने, कमाउने र मोटाउने अवसर लिएर आएको हो ? यो महामारीबाट पार पाइयो भने भोलि फेरि कमाउने दिन आइहाल्ला नि। सास फेर्न गाह्रो भएको संक्रमण सास्तीको यही बेला अरूको गाँस काटेर कमाउने हतारो किन ? कामना गरौं, भोलि यस्तो दिन पनि नआओस् कि संसार चरम मन्दीको माखेसाङ्लोमा नजाकियोस्। उत्पादनका स्रोतहरू ठप्प भई पैसाले केही किन्न नसकिने अवस्था नआओस्। अनि अहिले गरिब र निमुखालाई चुसेर थुपारेको पैसा भोलि कागजजसरी सडकमा फाल्नु नपरोस् जसरी अहिले किसानले दूध र तरकारी फालिरहेछन्।"
कारागारमा बन्दी जीवन बिताइरहेका युवकको मृत्यु,"विराटनगर : जिल्ला कारागार मोरङमा बन्दी जीवन बिताइरहेका एक युवाको शनिबार बिहान मृत्यु भएको छ। चोरी मुद्दामा जिल्ला अदालत मोरङको आदेशबाट पूर्पक्षका लागि कारागारभित्र थुनामा रहेका सुन्दरहरैंचा नगरपालिका४ का २६ वर्षीय फूर्वासिंह तामाङको मृत्यु भएको हो। कारागारका जेलर सुवास लामिछानेका अनुसार एक्कासि पेट दुखेर श्वासप्रश्वासमा समस्या भएपछि तामाङलाई बिहान १ बजेतिर उपचारका लागि कोशी अस्पताल पुर्याइएको थियो। उपचारकै क्रममा बिहान ४:४५ बजेतिर उनको मृत्यु भएको जानकारी लामिछानेले दिए। स्वास्थ्यमा एक्कासि समस्या भएपछि उपचारका लागि अस्पताल लगिएको थियो, उनले भने, तर कोरोनाको आशंका गर्दै चिकित्सकले तत्कालै उपचार गर्न नमानेको पनि पाइयो। उनका अनुसार कोरोनासँग मिल्ने लक्षण नभएको भनेर धेरै आग्रह गरेपछि मात्रै तामाङको उपचार गर्न चिकित्सक तयार भएका थिए। उपचारमा ढिलाई भएका कारण पनि उनको मृत्यु भएको हुन सक्ने आशंका कारागारले गरेको छ। तामाङलाई पहिले स्वास्थ्य सम्बन्धी कुनै समस्या रहेको कुरा जानकारीमा नभएको जेलर लामिछानेले बताए। तामाङलाई अदालतले २०७६ साल फागुन २२ गते चोरी मुद्दामा पूर्पक्षका लागि थुनामा राख्न आदेश दिएको थियो। अदालतमा मुद्दा विचाराधिन रहेकै अवस्थामा बन्दी जीवन बिताइरहेका युवाको मृत्यु भएको हो। गत बुधबार कारागारमै कैद सजाय भुक्तान गरिरहेका विराटनगर महानगरपालिका४ घर भएका २६ वर्षीय निराजन यादवको पनि मृत्यु भएको थियो। उनको पनि उपचारका क्रममा कोशीमै मृत्यु भएको हो। कोरोनाको आशंकामा स्वाबको पीसीआर परीक्षण गर्दा ती युवाको रिपोर्ट नेगेटिभ आएको थियो। मृत्युलाई स्वभाविक मान्न नसकिने भन्दै परिवारका सदस्य र आफन्तले कुटपिट गरिएको र यातना दिएका कारण यादवको ज्यान गएको बताएपछि शवको पोस्टमार्टम गरिएको थियो। परिवारले मृत्यु रहस्यमय र शंकास्पद रहेको बताउँदै छानबिनको माग राखेपछि कारागार प्रशासन र प्रहरीले उक्त घटनाको वास्तविकता पत्ता लगाउन अनुसन्धान भइरहेको जनाएका छन्। पोस्टमार्टम रिपोर्ट प्राप्त भइनसकेको प्रहरीले जनाएको छ।"
कोरोनाले कक्य्राएको मन,"मनले कहिलेकाहीँ सुत्ने बेलामा कल्पना गर्छ रातभरि कोरोना भाइरस (कोभिड१९) सँग डाक्टरहरूको वार्ता होस्। भोलिपल्ट उज्यालो हुँदा उसका माग पूरा भएका होऊन्। भाइरसले घातक हतियार बिसाओस्। उसले मानिसलाई संक्रमित नबनाओस्। मान्छेको ज्यान लिन छाडोस्। आफ्नो थान्कोमा जाओस्। मानिसहरू निर्धक्क हिँडडुल गर्न सकून्। सबै मानिसका सबै व्यवसाय निर्बाध चलून्। नानीहरूका स्वतन्त्र पाइला स्कुलतिर बढून्। संसारलाई सिँगारिहेका मजदुरहरू संसारभर विचरण गर्न सकून्। मानव जीवन पुनः जीवन्त बनोस्। सायद अरूको मनले पनि यस्तै कल्पना गर्दो हो। तर, यो कल्पना मात्रै हो। सारा विश्वकै मानव बस्तीमा ताण्डव नमच्चाई कोरोनाले छाड्लाजस्तो छैन। एकसरो गोडमेल सबैतिर गर्ला जस्तो छ। मान्छेको स्वतन्त्र स्वभावमा यसले नराम्रोसँग अंकुश लगाएको छ। पिँजरामा कुँज्याएर राखेको छ। मान्छेका सपनाहरू चकनाचुर बनाएको छ। मन अझै केटाकेटी बन्छ यो कोरोना हाम्रै समयमा किन आउनु परेको होला ! हामी बाँचेको समयभन्दा अघि आएको भए पनि हुन्थ्यो। हामी मरेपछि आएको भए पनि त हुन्थ्यो। यसले हामीलाई मात्रै तनाव दिनुपर्ने ! तर, त्यसो हैन रहेछ। यस्ता महामारी बेलाबेलामा आइरहँदा रहेछन्। एक सय दुई वर्षअघि स्पेनिस फ्लु (सन् १९१८१९२०) ले पाँच करोड मानिसको ज्यान लिएको रहेछ। यस भयानक महामारीले ५० करोड मानिस संक्रमित भएका रहेछन्। चीन र भारतमा मात्रै एक करोडभन्दा बढी मानिसको मृत्यु भएको रहेछ। त्यसअघि चौधौं शताब्दीमा प्लेग महामारीले पाँच करोड मानिसलाई टिपेछ। ज्यान गुमाउनेमध्ये ६० प्रतिशत मानिस युरोपका रहेछन्। लाग्छ, कोरोना भाइरस प्लेग र स्पेनिस फ्लुकै बाटोमा अट्टहास लम्किरहेको छ। कोरोना आतंकका बीच पूर्व क्षितिजमा आशाका किरणहरू पनि देखिएका छन्। डाक्टर र वैज्ञानिकहरू भ्याक्सिन आविष्कारको दौडमा निकै अगाडि पुगिसकेका छन्। ग्यामेलिया, अक्सफोर्ड, सेरम इन्स्टिच्युट, मोडर्ना, फाइजर जस्ता कम्पनीविश्वविद्यालयहरू अन्तिम चरणका ट्रायलहरू पार गर्दैछन्। विज्ञहरूका अनुसार सन् २०२१ को सुरुआती महिनामा विकसित देशहरूले नागरिकलाई कोरोनाविरुद्धको भ्याक्सिन दिन सुरु गर्नेछन्। एक वर्षभित्र नेपालजस्ता अल्पविकसित देशहरूले पनि खोपमा पहुँच पाउने आशा गरिएको छ। समय अत्यन्त अस्थिर र विचलित भएर बितिरहेको छ। केही न केही लेखिरहने कलम ठाउँको ठाउँ टक्क रोकिएको छ। दिमाग शून्य भएको छ। कोरोनाको दैनिक अभिलेख राख्ने र विज्ञका सुझाव सेयर गर्नेबाहेक दैनिकी लेख्ने पनि जाँगर छैन। नेपाल र भारतमा बन्दाबन्दीका सुरुआती दिनले झनै बेचैन बनाए। मजदुरहरूको कन्तबिजोग। यता हेर्यो मजदुरकै ताँती, उता हेर्यो मजदुरकै लस्कर। यसले सबैभन्दा बढी हुर्मत मजदुरकै लियो। सहर सजाउन गएको मजदुर आँसुका बलिन्द्र धारा बगाउँदै पैतालामा फोका उठाएर कुद्यो। थकित श्रीमतीलाई श्रीमान्ले काँधमा बोक्यो। टन्टलापुर घाममा रोगी श्रीमान्लाई श्रीमतीले डोर्याई। तिनका लालाबालाको अबोध र आतंकित अनुहारले कसलाई द्रवित बनाएन होला ! दसैंभन्दा पनि गुल्जार भएको गाउँ फेरि सुनसान भयो। फर्किए सबै। न स्कुल खुलेको छ, न बजार चलेको छ, न गाडी नै गुडेको छ। किन कुदाकुद होला ! सरकारीगैरसरकारी कार्यालयका कर्मचारी फर्कनु बाध्यता हो। व्यवसायमा लगानी फसेकाहरू फर्कनु पनि स्वाभाविक हो। तर सहरमा महिनाको मुस्किलले १० हजार कमाउने पनि गाउँमा बसेनन्। सहरमा भोकभोकै मरिन्छ भनेर रातारात गाउँ आएकाहरू फेरि रातारात सहर नै पसे। कलकत्तादेखि दिल्ली हिँडेरै पुग्यो मजदुर। दिल्लीदेखि रक्सौल हिँडेरै आयो। मेचीमहाकाली पनि छिचोल्यो मजदुरले। यो चरीको काँ छ र घर, रातको काट्यो डालीमा बसेर। जंगलमा बस्यो। ओढारमा बस्यो। बाटोमै सुत्यो। रेलको लिकमै लम्पसार पर्यो। आफैँले ओछ्याएको लिकमा रेलले किचेर पनि मर्यो मजदुर। संसार जति नै सिँगारेसिँगारिए पनि मजदुरको कोही रहेनछ। खुल्ला आकाशमुनि भोकै सँगै सुतेका आमा र दुई वर्षे नानी। बिहान नानीले आमालाई झक्झक्याएर पछ्यौरा तान्दा आमाले सदाका लागि सास फेर्न छाडेको दृश्य कसरी हेरिरहनु ! विश्वमा नदेखिएका कस्ताकस्ता दारुण दृश्यहरू देखिए होलान् ! भोगिए होलान् ! यी करुण कथाहरू पक्कै लेखिएलान्। बाँच्नेहरूले लेख्लान्। बाँच्नेहरूले नै पढ्लान्। मानिसको चेतना र औकात राम्रै गरी देखियो। युरोपअमेरिकाअस्ट्रेलियातिर कोरोना ग्राफ माथि चढ्दा त्यहाँ पुगेका नेपालीलाई ठूलो भाग खोज्न गएको थिइस्, खाइस् ! भनेर फेसबुकतिर खुच्चिङ पनि मच्चाए। धारेहातले गाली गरे। अमेरिकी राष्ट्रपति डोनाल्ड ट्रम्पको सत्तोराप गरे। नेपालीले फेसबुकमा ट्रम्पलाई गाली गर्नुको के अर्थ ! अमेरिकामा कोभिडका कारण धेरै मानिस मरेको देखेर अमेरिकी शासनसत्ता र पुँजीवादी अर्थव्यवस्थालाई पनि गाली गरे। अमेरिकामा मात्रै मान्छे मर्ने हुन्, नेपालीलाई केही हुँदैन झैँ गरे। अमेरिका स्वास्थ्य व्यवस्थामा कमजोर र नेपाल बलियो हो ? अमेरिका र युरोपका मानिस स्वास्थ्यप्रति कम सचेत र नेपाली चैं बढी सचेत हुन् ? यी गाली र छेडखानीमा कुनै तुक छैनथिएन। तिनले यो वैश्विक महामारी नेपाल पनि आइपुग्छ भनेर सोचेनन्। आजको खुला विश्वमा जो जहाँ पनि जान र गएर अध्ययन एवं व्यवसाय गर्न सक्छ भन्ने कुरा पनि भुले। महामारीविरुद्ध विश्व लडिरहेको छ। ब्राजिलमा संक्रमण बढ्दा हाम्रो मन दुख्नुपर्छ, हामी सचेत हुनुपर्छ। अफ्रिकामा कोरोना ग्राफ उकालो लाग्दा हाम्रैमा संक्रमण बढेको सोच्नुपर्छ। कोभिड विश्वको कुनै एक कुनाको संक्रामक रोग रहेन। चीन र दक्षिण कोरियामा कोरोना फर्किएको सुन्दा हामी झसंग हुन्छौं। न्युजिल्यान्ड र ताइवानमा कोरोनाको केस शून्य हुँदा हामीलाई खुसी लाग्छ। लाग्नुपर्छ। यो बेला संसारकै मानिस रोग, भोक र शोकले आक्रान्त छन्। विश्वका सबै देशका मानिस सबै देशमा स्थायीअस्थायी रूपमा बसोबास गरिरहेका छन्। विद्यार्थी पढ्न गएका छन्। श्रमिक श्रम गर्न गएका छन्। व्यापारी व्यापार गर्न गएका छन्। आफन्त र इष्टमित्र टाढाको देशमा पुगेका छन्। तिनका आफन्तको मन यो बेला कत्ति पोलेको होला ! बाध्यताले (वा रहरैले) परदेश जानेहरूप्रति हामी किन यतिविधि कृतघ्न ! बन्दाबन्दीको घोषणापछि मानिस लालाबाला डोर्याउँदै र झिटीझाम्टा बोकेर गाउँ फर्कन थाले। दसैंमा घर नआएकाहरू पनि पुर्ख्यौली थलो फर्किए। एक तिहाइ काठमाडौं रित्तियो सायद। गाउँमा एउटा छाप्रो नै भए पनि घर चाहिने रहेछ भनेर घर नभएकाहरू माइतमावलससुरालीमा बसे। अघिपछि आधा माना चामलले छाक टर्ने दुई बूढाबूढी मात्रै बसेको घरमा १५२० जना पनि भित्रिए। आज आज, भोलि भोलि भन्दाभन्दै भकारीको धान सकियो। ट्वाकलमा झुत्त्याएको मकै सकियो। बोराको गहुँ र कोदो पनि सकियो। पसलबाट चामलका बोरा बोक्दाकै हैरान। गाउँमा मानिस बेपर्वाह हिँडेका छन्। मन्दिरमा जात्रा छ। जुवाको खालमा भीड छ। भोजभतेर चलेकै छ। बसमा ठेलमठेल छ। न मास्क छ न दूरी। सडकमा आन्दोलन छ। अनशन छ। चित्त नबुझेका कुरा सरकारकै ढोकाभित्र छिरेर गर्दा भइहाल्छ नि ! विश्वमा यस्तै आन्दोलन, भीडभाड र जमघटले कोरोना उकालो लागेको कुरा आन्दोलन, सभा, जुलुस गर्नेहरूले नबुझेका पक्कै होइन होलान्। टेलिभिजनका स्क्रिनमा ठूलाहरूको गतिछाडा क्रियाकलाप देखेपछि जनताले तिनकै सिको गर्ने नै भए। कोही फेसबुके समाजसेवी बने। एक बट्टा स्यानिटाइजर र एक दर्जन लाइफब्वाय साबुन बाँडेर फेसबुकमा टाँसिएका फोटालाई अनलाइनहरूले समाचारै बनाइदिए। नयाँ नयाँ समाजसेवीहरूको असलीनक्कली रूप यै बन्दाबन्दीमा देख्न पाइयो। स्थानीय सरकारहरू एक एकवटा मास्क र एउटै डल्लो साबुन बोकेर भोटको पैंचो तिर्न कुदे। सहरबाट आएका ठिटाठिटीहरू चुर्ना परेझैँ कुदाकुद गर्न थाले। कोरोना भाइरस के हो, कसरी सर्छ, कसरी बच्ने भनेर घरका बूढाबूढी बाआमालाई सिकाउनु त कता हो कता, हुल बाँधेर ठिटाहरू दिनभरि भकुण्डो हान्न थाले। बिहान ९ बजेसम्म ओछ्यानमा। उठेर भात। त्यसपछि गाउँ डुलाइ। अनि झुण्ड झुण्डमा भकुण्डोको भकुण्ड्याइँ। साँझमा घर आएर भात पाकेन आमा ? किन ढिलो गरेको ? रे ! अलिकति पनि लाजसरम छैन। अहिलेको युवापुस्ता पढालेखा छ। यो पुस्ताले रचनात्मक काम गर्छ, यसले देश उँभो लगाउँछ भनेर आश गर्ने ठाउँ कहाँ छ ? पछिल्लो पुस्ता झन् अधीर, अराजक र असहिष्णु पो बन्दै गएको देखिन्छ। अनि यै पुस्ताले बनाउँछ त परिवार, समाज अनि देश ! खै कसरी पत्याउनु ! आमै र बाबै गर्दै गाउँ आएका मानिस फाट्टफुट्ट फर्कन थाले। सार्वजनिक गाडी नचले पनि निजीले पाँच दोब्बर भाडा असुलेर मानिस ओसारे। अनुगमन कता गमन भयो थाहा छैन। जनताको सुरक्षार्थ खटिएका पुलिस खल्तीको सुरक्षा गर्नतिर लागे। केको कोरोना, केको संक्रमण ! पैसा भएपछि आउँदैन कोरोना सोरोना। दसैंभन्दा पनि गुल्जार भएको गाउँ फेरि सुनसान भयो। फर्किए सबै। न स्कुल खुलेको छ, न बजार चलेको छ, न गाडी नै गुडेको छ। किन कुदाकुद होला ! सरकारीगैरसरकारी कार्यालयका कर्मचारी फर्कनु बाध्यता हो। व्यवसायमा लगानी फसेकाहरू फर्कनु पनि स्वाभाविक हो। तर सहरमा महिनाको मुस्किलले १० हजार कमाउने पनि गाउँमा बसेनन्। सहरमा भोकभोकै मरिन्छ भनेर रातारात गाउँ आएकाहरू फेरि रातारात सहर नै पसे। अचेल एउटा गीत टिभीमा बजिरहन्छ, यो औसर हो, यो औसर हो। चर्चित भनेर मानिएका केही सेलिब्रिटीहरूले उफ्रीपाफ्री गर्दै यो गीतमा अभिनय गरेका छन्। केको अवसर ? विपत्लाई अवसर बनाउन त केही गर्नु पर्यो नि ! घाँटी सुक्ने गरी चिच्च्याएर गीत गाउँदैमा अवसर हुन्छ ! जति नै अभाव र तनावबाट गुज्रिए पनि हामीले केही गर्दैनौं भन्ने कुरा यो संकटमा स्पष्टै देखियो। मन्त्रीहरू सयौं कार्यकर्ता जम्मा पारेर उद्घाटनमा मस्त छन्। नेताजी नयाँ कार्यकर्तालाई पार्टी प्रवेश गराउन व्यस्त छन्। नेताले मुखमा मास्क लगाउनु पर्दैन, घाँटीमा झुन्ड्याए पनि हुन्छ। पत्रकारले दूरीमा बस्नु पर्दैन, टाँसिए पनि हुन्छ। गाउँमा मानिस बेपर्वाह हिँडेका छन्। मन्दिरमा जात्रा छ। जुवाको खालमा भीड छ। भोजभतेर चलेकै छ। बसमा ठेलमठेल छ। न मास्क छ न दूरी। सडकमा आन्दोलन छ। अनशन छ। चित्त नबुझेका कुरा सरकारकै ढोकाभित्र छिरेर गर्दा भइहाल्छ नि ! विश्वमा यस्तै आन्दोलन, भीडभाड र जमघटले कोरोना उकालो लागेको कुरा आन्दोलन, सभा, जुलुस गर्नेहरूले नबुझेका पक्कै होइन होलान्। टेलिभिजनका स्क्रिनमा ठूलाहरू को गतिछाडा क्रियाकलाप देखेपछि जनताले तिनकै सिको गर्ने नै भए। देशमा कोरोना संक्रमण अकासिँदो छ। हामी कति सुरक्षित छौं, भारतलाई हेरे पुग्छ। छिमेकीमा आगो दन्कँदा हाम्रो घर सुरक्षित रहन्छ र ! आफ्नो घर सुरक्षित राख्न छानामा पानीका गाग्री पुर्याउनु पर्यो। छानामा पानीका फोहोरा हान्न तयार भएर बस्नु पर्यो। नत्र त सक्छ नि आगोले। समयले मानिसलाई भन्दैछ, तिमी आफ्नो जीवनशैली र आनीबानीमा परिवर्तन गर। गरेनौ भने तिमी जुनसुकै बेला कोरोनाको कठघरमा पर्न सक्छौ। तिमी मात्र अप्ठेरोमा पर्दैनौ, तिम्रो कारणले परिवार, समाज, राष्ट्र र मानव अस्तित्वमै संकट पर्न सक्छ। लाखौं हेक्टर जंगल सखाप पार्न एक काँटी सलाई नै पर्याप्त हुन्छ। कि छ, मलाई निस्फिक्री हिँड्न मन होला। अटेरी भएर हिँडूला पनि। हिँड्न पाउनुलाई मेरो अधिकारै सोचूँला। तर, मलाई अर्काको ज्यान जोखिममा पार्ने अधिकार छैन। त्यसो गर्नु अपराधै हो। खै मान्छेले वास्ता गरेको ! गाउँतिर मानिसको दैनिकी सामान्य छ। खेतीपाती गर्नेहरू समूहमै निस्फिक्री काम गरिरहेकै छन्। गाउँ डुल्नेहरू जोल्ठिएर निर्बाध डुलिरहेकै छन्। कोरोनाको कुरा गर्दा वास्तै गर्दैैनन्। मास्क लगाएर कुरा गर्नुस्। टाढा बस्नुस्। हात धुनुस्, भन्यो, कोही टेर्दैनन्। काँ आउँछ कोरोना ? आए पनि हाम्रो वनजंगलले खाइदिन्छ कोरोना रे ! हत्तेरी ! म बढी नै डराएँ कि क्या हो ! मन्थली, रामेछाप"
एउटा थकथकी यो पनि !,"२०७७ भदौ २ गते मंगलबार। झरी त परेको थिएन तर बाक्ला काला बादलले ढाकिएको आकाश। दिउँसै साँझ परेझैं अँध्यारो ! निकै ठूलो आवाजले मेघ गर्जनसहित निरन्तर चट्याङ पनि। अचेल पाँच महिनायता कोरोना भाइरस आतंकले घरमा त्यो पनि एक्लै बस्ने बानी परेकाले परिस्थिति सहज र मीठो बनाउन अत्यन्तै मन पर्ने गीत सुनेर साँच्चिकै आनन्दमा रुमल्लिइरहेकी थिएँ ! साँझपख फेसबुक खोलें, सूचनाको संसारमा रमाउन। रमाउन के भनूँ गतिविधि थाहा पाउन। महाकवि देवकोटापछिका सर्वाधिक जनप्रिय स्रष्टा राष्ट्रकवि माधव घिमिरेको आज साँझ ५ः५५ बजे उहाँकै निवासमा स्वर्गारोहण भयो। राष्ट्रकवि गत असोज ७ गते १०१ वर्ष लाग्नुभएको थियो। भाइ नरेन्द्र प्रसाईको स्टाटस देखें। गीत सुनेर रमाइरहेकी ममाथि एक्कासि चट्याङ बर्सिएजस्तै भयो। गीत पज भएझैं भयो जसरी म। स्तब्ध भएँ ! विचलित मनले केही सोच्नै सकेन ! न खान मन लाग्यो न केही गर्ने जाँगर ! राष्ट्रकविको उज्यालो अनुहार र उहाँसँगका अविस्मरणीय र अमूल्य क्षणहरू चलचित्रझैं आँखासामु सल्बलाउन थाले। स्वरसम्राट् नारायणगोपालले संगीतमा ठूलो क्रान्ति ल्याउनुपर्छ साहित्यसँग निकट सम्बन्ध राखेर भन्ने उद्गार पोख्नुभएको थियो। विडम्बना ! तैपनि हाम्रो देशमा गीतकार भने किन सधैं ओझेलमै परिरहन्छन् ! यही उद्गारलाई ध्यानमा राखेर नारायणगोपाल संगीत कोषले स्वरसम्राट् दाजुको पच्चीसौं स्मृति दिवसमा पच्चीसै गीतकारलाई एकै थलोमा एकैपटक सुन्दर मालाझैं उनेर नारायणगोपाल स्मृति विशेष सम्मान समर्पण गर्ने योजना बनाएको थियो। दुर्भाग्य भन्नुपर्छ; सोही वर्ष भूकम्प गयो, लगत्तै नाकाबन्दी सुरु भयो। कोषको सपना पूरा हुन सकेन। अधुरो त्यो योजना साकार पार्न २७औं स्मृति दिवसका लागि विशेष सम्मान दिने गीतकारमा राष्ट्रकवि पनि भएकाले जानकारीसहितको निम्तोपत्र ज्ञापन गर्न राष्ट्रकविको निवासमा पुगेकी थिएँ। जतिसुकै लामो कार्यक्रममा पनि धीर गम्भीर भएर बस्न सक्ने खुबी देखिरहेको मैले २७औं पुरस्कार समर्पण कार्यक्रम सकिनासाथ उहाँले घर जाने मनशाय प्रकट गर्नुभयो ! अनि मैले नै उहाँको हात समाएर यता काउचमा राखें ! त्यहाँ राख्नु दाजुलाई थप दुःख दिनु हो भन्ने लाग्यो र मैले पनि खाजासमेत जितेन्द्रलाई बोक्न लगाएर फेरि घरमै पुर्याउन पठाएँ। मैले राष्ट्रकवि दाजुलाई पहिलोपटक झन्डै चार दशकअघि तत्कालीन नेपाल राजकीय प्रज्ञाप्रतिष्ठानमा भेटेकी हुँ। असार ९, प्रतिष्ठानको स्थापना दिवस। राष्ट्रिय कविता महोत्सव गरी मनाउने चलन उहिलेदेखिको। उसबेला श्री ५ महाराजबाट जे शीर्षक बक्स हुन्थ्यो, त्यसैको आधारमा कविता लेख्नुपर्ने। पुरस्कार वितरण समारोहमा पनि राजारानी दुवै सवारी हुने। त्यसैले प्रेक्षालय खचाखच भरिन्थ्यो, पाइला टेक्न पाउँदा पनि गर्व महसुस हुन्थ्यो। त्यसमा पनि राजाकै बाहुलीबाट पदक र प्रमाणपत्र ग्रहण गर्ने सौभाग्य प्राप्त भयो। पुरस्कृत कविहरूले कविता वाचन गर्ने मात्रै नभई अप्रतियोगी कविहरूले पनि कविता सुनाउने प्रचलनबमोजिम अप्रतियोगी कविका रूपमा अग्रज कवि दाजुहरू पनि हुनुहुन्थ्यो। तीमध्ये कविवर माधवप्रसाद घिमिरे दाजुले कविता वाचन गर्नुभएको थियो। यसरी उहाँसँग एउटै मञ्चमा कविता वाचनको सिलसिलाबाट मेरो उहाँसँगको साहित्यिक यात्रा प्रारम्भ भएको थियो। त्यसपछि भने धेरैपटक धेरै ठाउँमा कविता वाचन सँगसँगै अग्रज र अनुजको हिसाबले सहभागी भइयो। जतिपटक साथमा हुँदा पनि बहिनी तपाईंले बडो राम्रो कविता सुनाउनुभयो भनेर हँसिलो अनुहारले स्नेहका साथ भनिरहनुभयो। अनुजलाई थप हौसला दिने कार्यमा उहाँ कहिल्यै चुक्नुभएन। कसले भुल्न सक्छ उबेला हेरेकाहरूले राष्ट्रकवि दाजुको अत्यन्तै सफल गीतिनाटक मालती मंगले लाई ? मैले त कतिपटक हेरें हेरें त्यो नाटक। त्यो बेलादेखि जुन रूपमा माधवप्रसाद घिमिरेलाई मैले देखेकी र भेटेकी थिएँ, मृत्युपर्यन्त उहाँको शालीन र विनम्र व्यवहारमा रत्तिभर फरक पाइनँ मैले। चाहे मेरो गीति एल्बम लोकार्पणमा प्रमुख अतिथि भएर आउनुभएको बेला होस् वा अन्य कार्यक्रममा भेट हुँदा; दाजु बहिनीले गीत मीठो लेख्नुहुन्छ, गीतको किताब अनि एल्बम खोइ त ? भनिरहनुहुन्थ्यो। उक्त कुरा उहाँले मेरो एल्बम संवेदन र आकाश छुने रहर लोकार्पणका दिन पनि भन्नुभएको थियो ! गीति संग्र्रह प्रकाशित गर्ने योजनाबमोजिम र उहाँको हस्तलिखित भूमिका प्रसादस्वरूप लिने हिसाबले मैले मेरो गीतको पाण्डुलिपि उहाँलाई आफ्नै हातबाट टक्य्राउने साइतसम्म जुर्यो। तर, त्यसपछि दाजु बिमार भएर दिल्ली जानुभयो। त्यसपछि त यो कोरोना भाइरसको महामारीले लकडाउन सुरु भयो। मेरो गीति संग्र्रह प्रकाशित गर्ने योजना पनि थाती रह्यो अनि राष्ट्रकवि दाजुकै प्रमुख आतिथ्यमा लोकार्पण गर्ने योजना पनि योजनामै सीमित रह्यो। सबैभन्दा ठूलो कुरो त दाजुको हस्तलिखित भूमिका लिने मनको रहर पनि मनैमा रह्यो र एउटा नमीठो थकथकी जीवनभर रहिरहने भयो।"
वीरगन्जमा कोरोनाले थप तीन जनाको मृत्यु,"वीरगन्ज : वीरगन्जमा कोरोना भाइरस संक्रमणबाट थप तीन जनाको मृत्यु भएको छ। शुक्रबार राति दुई जना र शनिबार बिहान १ जनाको मृत्यु भएको नारायणी अस्पतालका प्रवक्ता डाक्टर अतुलेश चौरसीयाले जानकारी दिए। मृतक एक महिला र दुई पुरुष गरी तीनै जना वीरगन्ज महानगरपालिकाका स्थानीयवासीन्दा हुन्। वीरगन्ज महानगरपालिका २२ मनियारीका ३७ वर्षीय पुरुषको शनिबार बिहान ४ बजे मृत्यु भएको हो। वीरगन्जको गण्डक बहुअरीस्थित वीरगन्ज हेल्थ केयर अस्थायी कोभिड अस्पतालमा उपचाररत रहेका ती पुरुषको स्वास्थ्य अवस्थामा सुधार नआएपछि थप उपचारका लागि शुक्रबार राति १२ बजे काठमाण्डौ रिफर गरिएको थियो। एम्बुलेन्समा राखेर काठमाडौं लैजाने क्रममा चितवनको मुग्लिनमा पुग्दा शनिबार बिहान ४ बजे उनको मृत्यु भएको डाक्टर चौरसीयाले जानकारी दिए। निमोनियाको समस्या भएपछि उनलाइ चार दिन पहिले तराई हस्पिटलमा भर्ना गरिएको थियो। त्यही उनको स्वाब संकलन गरेर नारायणी अस्पतालको प्रयोगशालामा पीसीआर जाँच गर्दा उनमा कोरोना पुष्टि भएपछि शुक्रबार उनलाई वीरगन्ज हेल्थ केयर कोभिड अस्पतालमा लगेर भर्ना गरिएको थियो। यस्तै वीरगन्ज हेल्थ केयर कोभिड अस्पतालमै उपचारका क्रममा शुक्रबार राति ४३ वर्षीय एक संक्रमित पुरुषको पनि मृत्यु भएको छ। वीरगन्ज महानगरपालिका १२ घर भएका ती पुरुषको उपचारका क्रममा शुक्रबार राति १२ बजे मृत्यु भएको नारायणी अस्पतालका प्रवक्ता चौरसीयाले जानकारी दिए। हेपाटाइटिस बी र एचआइभी एड्स संक्रमित रहेका ती पुरुषको स्वास्थ्यमा समस्या भएपछि तीन दिन पहिले नेशनल मेडिकल कलेजमा भर्ना गरिएको थियो। मेडिकल कलेजमा उपचारकै क्रममा उनको स्वाब संकलन गरी पीसीआर परीक्षण गर्दा उनमा कोरोना संक्रमण पुष्टि भएपछि शुक्रबार साँझ वीरगन्ज हेल्थ केयर कोभिड अस्पतालमा रिफर गरिएको थियो। कोभिड अस्पतालमा उपचारका क्रममा उनको शुक्रबार राति १२ बजे मृत्यु भएको डाक्टर चौरसीयाले जानकारी दिए। मृत्युपछि कोरोना पुष्टि यसैगरि वीरगन्जको नारायणी अस्पतालमा शुक्रबार साँझ मृत्यु भएकी वीरगन्ज महानगरपालिका१२ मुर्लीकी ६५ वर्षीया महिलामा पनि कोरोना संक्रमण पुष्टि भएको छ। अस्पतालमा उपचारका क्रममा मृत्यु भएपछि ती महिलाको स्वाब संकलन गरी अस्पतालकै प्रयोगशालामा परीक्षण गर्दा शुक्रबार राति उनको पीसीआर रिपोर्ट पोजिटिभ आएको डाक्टर चौरसीयाले जानकारी दिए। श्वासप्रश्वासमा समस्या भएपछि ती महिलालाइ शुक्रबार अपरान्ह नारायणी अस्पतालमा भर्ना गरिएकोमा उपचारका क्रममा शुक्रबार साँझ साढे ५ बजे उनको मृत्यु भएको थियो। थप ३ जनाको मृत्यु भएसंगै वीरगन्जमा कोरोनाका कारण मृत्यु हुनेको संख्या ४८ पुगेको छ। साउन यतामा मात्रै ४४ जनाको मृत्यु भएको हो। वीरगन्जमा अहिलेसम्म कोरोनाका कारण मृत्यु भएका ४८ जनामध्ये १ बेवारिसे युवकसहित पर्साका ३६ जना, बाराका १० जना र रौतहटका २ जना रहेका छन्।"
कोरोनाले धरानमा सिराहाका ८४ वर्षीय वृद्धको मृत्यु,धरान : कोरोना भाइररसको संक्रमणले बीपी कोइराला स्वास्थ्य विज्ञान प्रतिष्ठान धरानमा सिराहाका एक बृद्धको मृत्यु भएको छ। प्रतिष्ठानको कोभिड अस्पतालमा उपचारका क्रममा शुक्रबार राति राति ११:२० बजे भदैया६ का ८४ वर्षीय बृद्धको मृत्यु भएको प्रतिष्ठानका प्रवक्ता डा निदेश सापकोटाले जानकारी दिए। मृगौलामा समस्या भएर प्रतिष्ठानको आकस्मिक कक्षमा भदौ ६ गते भर्ना भएका उनलाई मेडिसिन वार्डमा सारेर मिर्गौलाको डाइलासिस हुँदै थियो। भदौ ७ गते पीसीआर रिपोर्ट कोरोना पोजिटिभ देखिएपश्चात उनलाई तत्काल प्रतिष्ठानको कोभिड अस्पतालमा सारिएको थियो। मृगौलाका दिर्घरोगी भएका उनको स्वास प्रस्वासमा गम्भीर समस्या आएका कारण मृत्यु भएको डा सापकोटाले बताए। उनको शव सिराहा लाने तयारी भइरहेको छ। प्रतिष्ठानको कोभिड अस्पतालमा उपचारका क्रममा मृत्यु हुने संक्रमितको संख्या १६ पुगेको छ।
"कोरोना संक्रमण भएको थाहा पाउँदा आत्तिएँ, तर सामान्य रहेछ : सांसद बोगटी","हामो पार्टी (नेकपा) भित्र विवाद उत्कर्षमा पुगेकै बेला एकता जोगाउन सासदहरुले अभियान शुरु गर्यौं। त्यही शिलसिलामा म र मेरो निजी सहायक (पिए) साउन २५ गते सिंहदरवार पुगेका थियौं। पार्टी महासचिव विष्णु पौडेलका पिएसओसंग सिंहदरवारमा भेट भएको थियो। त्यसको केहि दिनमै महासचिवका पिएसओलार्ई कोरोना संक्रमण भएको समाचार सार्वजनिक भयो। यो समाचारले मेरो मनमा कताकता आशंका उब्जायो। त्यसपछि म र मेरा पिए पिसिआर चेक गर्न साउन ३० गते स्वास्थ्य विज्ञान प्रयोगशाला टेकु पुग्यौ। साउन ३२ गते मेरो पिएको रिपोर्ट पोजेटिभ आयो। मेरोचाहिँ नेगेटिभ भएको खबर प्राप्त भयो। तर पनि मन बेचैन थियो। भोलिपल्ट फेरि टेकुबाट खबर आयो मेरो पनि रिपोर्ट पोजेटिभ छ रे। यो खबरले म आत्तिए। मेरो प्रेसर पनि ह्वात्तै बढेको थियो। घर परिवारका सदस्यसमेत आत्तिए। टेकुबाट फेरि फोन आयो, तपाई घरमै बस्ने कि के गर्र्ने ? टवाइलेट, बाथरुम प्रयोग गर्नदेखि अरु पनि समस्या हुने भएपछि मैले घरमा नबस्ने भनेर जवाफ दिएँ। त्यसपछि किर्र्तिपुरस्थित आयुर्वेद रिसर्र्च सेण्टरमा मलाई राख्ने कुरा भयो। मेरो पिए त अघिल्लै दिन केएमसी अस्पतालको आइसोलेसेनमा बसिसकेका थिए। मेरोे पिएलाई पनि आयुर्र्वेद रिचर्स सेण्टरमै बोलाएँ। दुई जना भएपछि गफगाफ गर्नेदेखि दिन कटाउन पनि सहज भयो। घरबाट आइसोसेसनमा हिंडेपछि म निकै आत्तिएको थिएँ। आयुर्वेद रिसर्च सेण्टर पुग्दा त मेरो प्रेसर ह्वात्तै बढेको रहेछ। घर परिवारका सदस्य पनि तनाबमा थिए। तर पनि परिस्थितीको सामना गर्नु बाहेक विकल्प थिएन। मैले मेरो पिएको रिपोर्ट पोजेटिभ आएको खबर म बस्ने गरेको टिकाथली क्षेत्रका छरछिमेकीलाई दिइसकेको थिएँ। मेरो पोजेटिभ आएको दिन पनि मैले वडाअध्यक्ष, वडा सदस्य र छिमेकीलाई जानकारी गराउंदै सचेत रहेर बस्न आग्रह गरेको थिएँ। स्थानीय तहका पदाधिकारी र छरछिमेकीले सहयोग र सदभाव नै राखेको पाएँ। किर्तिपुर आयुर्वेद रिसर्च सेण्टरमा जानुअघि मैले घरबाटै लसुन, अदुवा, बेसार, गुर्जो, ल्वाङ, ज्वानो, मरिच पिँधेर धुलो बनाएर लगेको थिएँ। आइसोलेसनमा बस्दा विहान, दिउंसो र राती गरि तीन पटक तातोपानीमा राखेर यो धुलो सेवन गर्थें। त्यहाँ पनि दिनको तीन पटक २, २ टयाब्लेट आयुर्वेद औषधि दिने गरिन्थ्यो। आइसोलेसनमा साँझ विहानको खाना र दिनको २ पटक खाजा दिइँदो रहेछ। म आइसोलेसनमा बसेको स्थानमा एक जना किडनीका विरामी पनि कोरोनाबाट संक्रमित रहेछन्। कोरोना जितेर उनि घर फर्केको देख्दा ममा पनि आत्मबल बढयो। यद्यपी, मलाई ज्वरो आउने, रुघाखोकी लाग्ने वा अरु केही पनि लक्षण भने देखिएन। आइसोलेसनमा बस्दा विहान र सांझ डाक्टरहरु आउने, गाह्रो अप्ठयारो सोध्ने गरिरहनुहुन्थ्यो। फोनबाट पनि के कस्तो छ भनी डाक्टहरुले सोध्ने गर्नुहुन्थ्यो। आइसोलेसनमा विहान योगा प्रणायाम गर्र्थें। दिंउसो गीत संगीत सुन्थे। घरेलु जडिबुटी र तातोपानी नियमित सेवन गरिरहें। बाहिर जे हल्ला चले पनि बेसार, टिमुर, अदुवा, मरिच, लसुन, गुर्जोजस्ता घरेलु जडिबुटीलाई तातोपानीमा राखेर पिउनु नै यसको मुख्य औषधि हो। म त के भन्छु भने स्वस्थ मान्छेले पनि शरिरमा प्रतिरोधात्मक शक्ति बढाउन यी जडिबुटीको नियमित सेवन गर्दा राम्रो हुन्छ। योगा र शारिरिक व्यायामलाई निरन्तरता दिने र घरेलु जडिबुुटीको प्रयोग गर्ने हो भने कोरोना सजिलै जित्न सकिदो रहेछ। मलाई त कोरोना भनेको रुघाखोकी जस्तो लाग्यो। मान्छेको ज्यान त रुघाखोकी बिग्रियो भनेपनि जान्छ नि। कोरोना संक्रमित भएपनि मनोबल उच्च बनाएर स्वास्थ्यमा ध्यान दिन सक्यौं भने यो रोगसंग डराईहाल्नु पर्दैन। (कोरोनालाई पराजित गरि शुक्रबार घर फर्केका सांसद यज्ञबहादुर बोगटीसँग अन्नपूर्णकर्मी नरेन्द साउदले गरेको कुराकानीमा आधारित।)"
दुर्घटनामा प्रहरी हवल्दारको मृत्यु,विराटनगर : मोटरसाइकल दुर्घटनामा परेर घाइते भएका एक प्रहरी हवल्दारको उपचारका क्रममा विराटनगरमा शनिबार बिहान मृत्यु भएको छ। जिल्ला प्रहरी कार्यालय सुनसरीमा कार्यरत सप्तरीको बलान घर भएका हवल्दार विजयकुमार मण्डलको दुर्घटनामा परेर मृत्यु भएको हो। कार्यालयकै मोटरसाइकलमा गस्तीमा निस्किएका बेला शनिबार बिहान ४ बजेतिर उनले चलाएको को १ प २११५ नम्बरको मोटरसाइकल दुर्घटनामा परेको थियो। सुनसरी प्रहरी प्रमुख एसपी कमल थापाका अनुसार मोटरसाइकल इनरुवा नगरपालिका९ बबिया मोडस्थित भित्री सडक खण्डमा बिजुलीको पोलमा ठोक्किएर दुर्घटनामा परेको हो। दुर्घटनामा गम्भीर घाइते भएका प्रहरी हवल्दार मण्डललाई उपचारका लागि विराट नर्सिङ होम एवं विराटनगर अस्पताल ल्याइएको थियो। टाउकोमा चोट लागेका उनको उपचारका क्रममा बिहान ५:३० बजेतिर मृत्यु भएको एसपी थापाले जानकारी दिए। उनले मोटरसाइकल घुम्तीमा आफैं अनियन्त्रित भएर दुर्घटना भएको हो कि घटनाको अरु नै कारण छ भन्ने बारेमा अनुसन्धान सुरु गरिएको बताए।
बारामा फुड बैंक सञ्चालन,"बारा : कोरोना संक्रमित र विपन्न परिवारलाई राहत उपलब्ध गराउन बाराको सिमरा र पथलैयाका स्थानीय युवाले फुड बैंकअभियान सुरु गरेका छन्। लामो समयसम्मको लकडाउन र त्यसपछिको निषेधाज्ञाबाट प्रभावित भएका संक्रमित परिवारलाई खाद्यसामाग्री उलपब्ध गराउन जीतपुरसिमरा उपमहानगरपालिका १ र २ का स्थानीय युवाले अभियान सुरु गरेका हुन्। फैलँदो कोरोना संक्रमण बढ्न नदिन स्थानीय प्रशासनले बारामा निषेधाज्ञा जारी गरेको छ। देशभर गरिएको लकडाउन खुलेको केही हप्तामै संक्रमितको संख्या बढेपछि स्थानीय प्रशासनले जिल्लामा पुनः निषेधाज्ञा जारी गरेको हो। लगातारको लकडाउन र निषेधाज्ञाले जिल्ला ठप्प हुँदा अति विपन्न परिवार प्रभावित हुँदै आएका छन्। जिल्लामा संक्रमितको संख्या थपिंदै जाँदा जीतपुरसिमरा उपमहानगरपालिकामा पनि संक्रमण हुनेको संख्या दिनानुदिन बढिरहेको छ। अहिले दुई वडामा सक्रिय संक्रमितको संख्या ४५ जना रहेका छन्। संक्रमित परिवारले सामाजिक असहयोग भोग्नुपर्ने अवस्था देखिएको छ। आर्थिक रुपमा सबल परिवार भन्दा पनि दैनिक ज्यालादारीमा काम गरेर दुई छाकको जोहो गर्ने विपन्न परिवार कोरोना महामारी र संक्रमणपश्चात बढी पीडित देखिन्छन्। दुई छाकको समेत जोहो गर्न नसकेका परिवारलाई लक्षित गरी स्थानीय युवाले खाद्य सामाग्री संकलन र वितरण अभियान सुरु गरेका हुन्। स्थानीय जनप्रतिनिधिको समन्वयमा युवाले पथलैया र सिमरामा दुई दिन राहत सामाग्री संकलन गरे। अभियानमा स्थानीयले पनि उत्साहित हुँदै सहयोग गरेका छन्। स्थानीयले चामल, चिउरा, दाल, नुन, चाउचाउलगायतका खाद्य सामाग्री फुड बैंकमा जम्मा गराए। युवाहरुले दुई वडाको विभिन्न सात स्थानमा राहत संकलन अभियान गर्ने योजना बनाएका छन्। अभियान अन्तर्गत दुई स्थानमा संकलित सामाग्री वितरणको तयारी सुरु भएको अभियानका सदस्य सुशील ढकालले बताए। हुनेले दिने र नहुनेले लिनेअभियान भएकाले वडा कार्यालय र अभियानका सदस्यले फिल्डमै पुगेर अति प्रभावित देखिएका परिवारलाई मात्रै राहत उपलब्ध गराउन लागिएको ढकाललको भनाइ छ। राहत लक्षित वर्गसम्म पुर्याउन हामी लागिपरेका छौं, त्यसैले हामी घरघरमै पुगेर अत्यन्तै प्रभावित परिवारको सुचि तयार गर्दै छौं, ढकालले भने, जसले गर्दा राहतको दुरुपयोग नहोस् र पीडित परिवारले साँच्चै राहत महसुस गर्न सकून् भन्ने उदेश्य हो।फुड बैंक अभियान अन्तर्गत बिहीबार नरबस्तीमा संकलन भएको सामाग्री शुक्रबार साझ वितरण गर्ने तयारी भएको अभियानका अर्का सदस्य श्रीराम रेग्मीले बताए। पथलैयामा संकलन भएको सामाग्री वितरणको तयारी भइरहँदा कोरोना संक्रमितको संख्या थपिएपछि केही दिनलाई पछि सारिएको र अन्य पाँच स्थानमा संकलन हुने सामाग्री भोलिपल्ट नै पीडितको हातमा पुग्ने गरी तयारी गरेको रेग्मीले बताए। कोरोना संक्रमण फैलँदै गएको समयमा स्थानीय उद्योगले अन्यत्रबाट मजदुर ल्याएर कारखाना संचालन गरिरहेको भन्दै निगरानी गर्दै आएका युवाले दैनिक ज्यालादारीमा काम गर्ने मजदुर भोकै बस्नुपर्ने अवस्था देखेपछि फुड बैंकको अभियान सुरु गरेको युवा कृष्ण अधिकारीले बताए। उद्योग कलकारखानाको लापरवाहीका कारण संक्रमित थपिंदै गएपछि हामीले निगरानी गर्दै आएका छौ्ं, सोही क्रममा दैनिक ज्यालादारीमा काम गरी दुई छाकको जोहो गर्ने मजदुरको पीडा पनि देख्यौं, अधिकारीले भने, त्यसैले उद्योग बन्द हुँदा पीडित हुन पुगेका मजदुरसहित अन्य विपन्न परिवारलाई सहयोग गर्न अभियान थालेका हौं। जीतपुरसिमरा उपमहानगरपालिका वडा नं १ का अध्यक्ष हिराबहादुर गुरुङ र २ का अध्यक्ष तिलकबहादुर श्रेष्ठसहित अन्य जनप्रतिनिधिले युवाले थालेको अभियानको प्रशंसा गरे। कोरोनाको संक्रमण नियन्त्रण र राहत उपलब्ध गराउन स्थानीय सरकारले हरसम्भव प्रयास गरिरहेको छ, अध्यक्ष गुरुङले भने, यस्तो संकटको समयमा सहयोग गर्नु नागरिकको दायित्व पनि हो। वडा २ का अध्यक्ष श्रेष्ठले जनप्रतिनिधि र सबै सचेत नागरिकले यतिबेला युवाहरुजस्तै कोरोनाविरुद्धको अभियानमा अघि बढ्न जरुरी रहेको बताए।"
पर्सामा ३१ जना कोरोना संक्रमित थपिए,"वीरगन्ज : पर्सामा थप ३१ जनामा कोरोना भाइरस संक्रमण पुष्टि भएको छ । वीरगन्जस्थित नारायणी अस्पतालको प्रयोशालमा शुक्रबार राति गरिएको परीक्षणमा पर्साका ३१ जनामा संक्रमण पुष्टि भएको नारायणी अस्पतालका प्रवक्ता डाक्टर अतुलेश चौरसीयाले जानकारी दिए । संक्रमण पुष्टि भएका पर्साका ३१ जनामध्ये वीरगञ्ज महानगरपालिकाको वडा नम्बर २, ३, ६, १० र २१ का गरी १८ जना छन् । पर्साको पोखरिया नगरपालिकाको वडा नम्बर ३ का ६ जना, वडा नम्बर ४ का ४ जना, कालिकामाई गाउँपालिकाको वडा नम्बर ३ हरिहरपुरका २ जना र वडा नम्बर २ भेडिहारीका १ जनामा शुक्रबार राति संक्रमण पुष्टि भएको हो । शुक्रबार राति ३१ जनामा संक्रमण पुष्टि भएसँगै पर्सामा संक्रमितको संख्या २ हजार ९५ पुगेको जिल्ला प्रशासन कार्यालय पर्साले जनाएको छ । पर्सामा शुक्रबार साँझसम्म ५ सय ८६ जना संक्रमित निको भएर अस्पतालबाट डिस्चार्ज भई घर फर्किसकेका छन् । शुक्रबार साँझ पनि ३९ जना अस्पतालबाट डिस्चार्ज भएका थिए । जिल्ला प्रशासन कार्यालय पर्साका प्रशासकीय अधिकृत विनय श्रीवास्तवका अनुसार वीरगन्जस्थित दुई वटा कोभिड अस्पतालमा अहिले ९२ पुरुष र ३९ महिला गरी १ सय ३१ जना संक्रमित उपचाररत छन् । यस्तै होम आइशोलेसनमा ८ सय १९ जना संक्रमित छन् । विभिन्न अस्पतालका आइशोलेसन, धर्मशाला, होटल र विद्यालयहरुका सेमी आइशोलेसनमा ३ सय १९ जना संक्रमितहरुलाई राखेर उपचार भइरहेको जिल्ला प्रशासन कार्यालय पर्साले जनाएको छ ।"
ब्लाक प्यान्थरका नायक बोसम्यानको निधन,"लस एन्जलस : विश्व चर्चित हलिवुड चलचित्र ब्लाक प्यान्थर का नायक चाडवीक बोसम्यानको निधन भएको छ। शुक्रबार आफ्नै निवास लस एन्जलसमा ४३ वर्षको उमेरमा उनको निधन भएको परिवाले जानकारी दिएको छ। अभिनेता बोसम्यान ४ वर्ष पहिलेदेखि पेटको क्यान्सरबाट पीडित थिए। २००३ मा थर्ड वाच नामक टेलिसिरियलदेखि अभिनय यात्रा सुरु गरेका उनले ब्लाक प्यान्थर सँगै गेट अन अप, मार्शल, दा ५ ब्लडस् लगायत चलचित्रमा अभिनय गरेका छन्।"
जिन्दगीको एउटा खोट,"त्यस दिन म अलि बिहानै बिउँझिएको थिएँ। उता बुबालाई च्यापेको रहेछ, र त मेरो मनमा बेचैनी बढेको थियो। एकै छिन ध्यानमा बसेँ। यसो पलङबाट ओर्लन खोज्दा फोनको घन्टी बज्यो। फोनमा बहिनीले दिदी अब सम्हालिनु पर्यो भनिन्। त्यति बेलै मैले बुबा रहनुभएन भन्ने थाहा पाएँ। विश्व महामारीको रूपमा फैलिएको कोरोनाका कारण नेपाल जान खोज्दाखोज्दै सम्भव भएन। वास्तवमा म दुई महिनामै फर्कन्छु भनेर एक वर्षअगाडि क्यालिफोर्निया आएको थिएँ। त्यसपछि म टेक्सास गएँ। जहिले मिल्छ नेपाल फर्कन्छु भन्दै जहाँ गए पनि सँगै झोलागुन्टा लिएरै हिँड्थेँ। बुबा लेख्दै हुनुहुन्छ भन्ने खबर सुनेर अब क्यानडा छोरीकहाँ पुगेर त्यहाँबाटै जान्छु भन्ने सोच आयो। क्यानडामा रहँदा पनि आमाले बुबा ठीकै हुनुहुन्छ भन्नुभयो। त्यसपछि श्रीमान् बिरामी पर्नुभयो। छोराछोरी यता भएकाले परिबन्धले यतै बस्नु पर्यो। मलाई उता बुबाकहाँ पनि जानैपर्ने, यता पनि गर्नैपर्ने। यो दस वर्षको अन्तरालमा यताउता गर्दैमा बित्यो। अमेरिका फर्केर श्रीमान्लाई जँचाउने र फर्कनका लागि इन्सुरेन्सलगायतका डकुमेन्ट मिलाउँदा मिलाउँदै कोरोना आइहाल्यो। एक दिन घरबाट फोन आयो। बुबाले तँलाई खोज्नुभएको छ भनेर आमाले सुनाउनुभयो। फोनमा बुबाले यो कोरोना ठीक नभई नआइज, म ठीक छु, लेख्दै छु भन्नुभयो। विश्वास लाग्यो। हेर्दाहेर्दै यस्तो भइहाल्यो। यति लामो बिरामी हुँदा पनि सधैं म ठीक छु, ठीक हुन्छु भन्नुहुन्थ्यो। पहिले पनि अस्पतालबाट घर फर्केपछि म बाँचेँ अब भन्नुहुन्थ्यो बारम्बार। मृत्युन्जेयी मान्छे। उहाँको शरीरले मात्र साथ दिएन, भित्री अंगहरू त अहिले अन्तिम घडीसम्म पनि ठीकै थियो। कति त आफैंसँग लिएर जानुभयो जस्तो लाग्छ मलाई। बुबा बित्नुअघिको एक साता त उहाँलाई निकै गाह्रो भएछ। मेरी एउटी बहिनी डाक्टर। उसले त कति गरी भने प्राण नै फुकेकी भने पनि हुन्छ। सबै भाइबहिनीले बुबालाई धेरै स्याहारे। सबै सधैं वरपरै हुन्थे। तर पनि आफू त्यहाँ पुग्न पाए हुन्थ्यो भन्ने लाग्थ्यो। म त्यहाँ भइदिएको भए बुबाले आफ्नो मनको कुरा भन्नुहुन्थ्यो, मैले सुन्न पाउँथे भन्ने लागिरहन्छ। जिन्दगीमै एउटा खोट रह्यो कि मैले अन्तिम अवस्थामा बुबालाई भेट्न पाइनँ। उहाँले लेखिसक्नुभएको महाकाव्य पनि हामीलाई दिनुभएन। पूरा भएजति मैले सबै संकलन गरेर त्यहाँ जिम्मा लगाएर हिँडेकी हुँ। तर पनि उहाँलाई केही भन्नु थियो। सबै भाइबहिनीले बुबालाई धेरै स्याहारे। सबै सधैं वरपरै हुन्थे। तर पनि आफू त्यहाँ पुग्न पाए हुन्थ्यो भन्ने लाग्थ्यो। म त्यहाँ भइदिएको भए बुबाले आफ्नो मनको कुरा भन्नुहुन्थ्यो, मैले सुन्न पाउँथें भन्ने लागिरहन्छ। जिन्दगीमै एउटा खोट रह्यो कि मैले अन्तिम अवस्थामा बुबालाई भेट्न पाइनँ। तँ आइहाल्छेस्, अनि कुरा गरौंला भन्नुहुन्थ्यो। कोरोना होस् कि नहोस्, मलाई यसको मतलब भएन। जसरी भए पनि म जान पाए हुन्थ्यो भन्ने लागिरह्यो। छोराछोरीलाई अब कतै फ्लाइट खुल्यो कि हेरिदेओ न भन्ने गर्थें। अघिल्लोपटक बुबा बिरामी हुँदा त भोलिपल्टै टिकट काटिदिएका थिए। यसपालि त सम्भव नै भएन। एक डेढ महिना अघिदेखि नै मेरो मनमा प्रश्न उठिरहेको थियो। यो सब किन ? आखिर मलाई नै किन ? बुबालाई उता साह्रो हुँदा म यता किन भनेर मनमा द्वन्द्व चलिरहन्थ्यो। उत्तर नआउँदै, सबैले तपार्इं किन त्यहाँ हुनुहुन्थ्यो भन्ने परिस्थितिमा म परेँ। बुबाका सात छोराछोरी त्यतातिर, म एक्लो यता। जीवनमा सबैभन्दा लामो समय ७० वर्षसम्म म बुबासँगै रहेँ। बुबाको हरेक क्षेत्रमा म संलग्न भएँ। मैले थाहा पाएपछि आमा र बुबाको रूपमा मैले उहाँलाई पाएँ। हुन त हामी वर्तमान आमाकै काखमा सुखसँगै हुर्कियौं। तैपनि मैले थाहा पाएदेखि नै न मैले बुबालाई छाड्न सक्थें, न त बुबाले मलाई छाड्न सक्नुहुन्थ्यो। बाल्यकालको एउटा घटना म कहिल्यै बिर्सन्नँ। लमजुङको गाउँसहरमा बुबा हुनुहुन्थ्यो। थरापुमा मेरो मामाघर। बहिनी कान्ति त्यहीँ हुर्कंदै थिई। एक बिहानको बाटो थियो। मलाई बहिनीकहाँ पनि जान मन लाग्ने। अनि बुबालाई पनि छाड्न मन नलाग्ने। एउटा सिपाही थिए। मलाई बोकेरै मामाघर पुर्याउँथे। भोलिपल्टै फेरि फर्कन्छु भन्थें। जे भन्यो त्यही गर्दिने बुबा पनि। त्यो सिपाहीले भोलिपल्टै फेरि बोकेर फर्काउँथ्यो। पर्सिपल्ट बहिनीकहाँ र त्यसको भोलिपल्ट फेरि बुबाकहाँ। यो देखेर बिचरा साह्रै आत्तिएछन्। त्यहाँ ठूलो पहिरो थियो। त्यो पहिरोनिर गएर तिमीलाई म अब यहीँ छाडिदिन्छु भनेर यसो छाडेजसो गर्थे। अनि म जान्छु भन्दिनथें। फेरि मामाघर पुगेपछि उस्तै हुन्थ्यो चाला। सभा समारोह जहाँ जाँदा पनि बुबा मलाई लिएरै जानुहुन्थ्यो। बुबाबाट त्यति धेरै माया पाइसकेको भएर होला, यो अन्तिम अवस्थामा जान नपाउँदा त्यत्ति एउटा खोट लाग्यो। बुबासँगका ७० वर्षका अनुभव सम्झेर पनि भ्याइँदैन होला यो जीवनमा। कुन ठाउँमा म बुबासँग भइन र ? कुन रचना गर्दा, उहाँले गुनगुनाएको मैले सुनेको छैन र ? मलाई राजकुमारीजसरी हुर्काउनुभयो गाउँसहरमा। महेन्द्र कि छोरी राजकुमारी कि मेरी ? भन्नुहुन्थ्यो गाउँमा। गौरीले गर्दा सबैले मलाई देखे कि आँखामा आँसु लिँदै राजकुमारी भन्थे। त्यस्तो सुखमा म हुर्किएँ, किन रोएका होलान् भन्ने लाग्थ्यो। बुबाले धेरै संघर्ष र दुःख गर्नुभयो। तर, पनि हामीलाई कहिल्यै त्यो दुःखको अनुभव हुन दिनु भएन। उहाँका पीडा पछि बुझें मैले। मेरी आमा गौरीको कुन स्थान रहेछ भन्ने पनि बुझें। मेरी आमा उहाँको हृदयभित्र अझै हुनुहुन्थ्यो। ७३ वर्षको पर्खाइपछि बल्ल आमासँग उहाँको भेट भयो। बुबाको निधनको भोलिपल्ट औंसी परेको थियो। तिमीहरू कति बेला जम्मा हुन्छौ, मलाई खबर गर है भनेको थिएँ। हामी दिदीबहिनी एउटा मालाजस्तै छौं। उनीहरूलाई पनि मेरो अभाव खड्किएकै थियो। औंसीको दिन बुबाको पार्थिव शरीरलाई पालमुनि राखिएको थियो। भाइबहिनीहरूले पनि त्यहीँ मुख हेरे। मलाई पनि म्यासेन्जरमा बुबाको मुख देखाइदिए। बुबाले मलाई धेरै वर्ष अगाडिदेखि नै त्यसरी होओस् मरण गीतको बारेमा भन्नुभएको थियो। गीतमा संगीतको परिकल्पना मेरै हो। बुबाको अन्तिम बिदाइमा त्यो गीत बज्यो। त्यसैमा म सन्तुष्ट छु। जीवनमा जति नै दुःखसुख भोगे पनि उहाँ जहिल्यै खुसी। मृत्युलाई कहिल्यै पनि स्वीकार्नु भएन बुबाले। अन्धविश्वासलाई कहिल्यै मान्नुभएन। २०१४ सालमा उहाँ टाइफाइड भएर साह्रै बिरामी पर्नुभयो। त्यो बेला मृत्युलाई नजिकबाट देख्नुभयो। तर मृत्युसँग कहिल्यै डराउनु भएन। ऋतम्भरा को एउटा सर्गलाई उहाँले हेरफेर गर्न खोज्नुभएको थियो। उहाँ एकदमै परिष्कारवादी, एकएक शब्द तौलिएर लेख्नुहुन्थ्यो। उहाँलाई पूर्ण रूपमा चित्त नबुझी यो गीति महाकाव्य हामीलाई दिनुभएन। करिब दुईतीन महिनाअघि तँ अब आइज, मैले लेखिसिध्याएँ भन्नुभएको थियो। त्यसपछि कोरोना आयो। म बारम्बार दौडिन खोज्दा पनि जान पाइनँ। महाकाव्य सकिएको छैन भन्ने भ्रम कसैले नलिए हुन्छ। बरु उहाँ आफैंले अनुमति नदिनुभएको हो। म अहिले ऋतम्भरा कै श्लोकहरूमा संगीत भर्दैछु। सबैको उत्सुकता पूरा हुन्छ, यो प्रकाशित हुन्छ। स्वाभाविकै हो, बुबाको याद आइरहन्छ। उहाँलाई आफूसँगै राखेकी छु। बुबाको तस्बिरअगाडि दियो बालेर सधैं प्रार्थना गर्छु। यहीँ बसेर हाँस्छु अनि रुन्छु पनि। अब मेरो कर्तव्य के हो निर्देशन पनि माग्छु। बुबा निराशावादी नहुनुभएकाले म आफू निराश हुन्छु कि भनेर डराउँछु। जस्तै आपत्विपत् पर्दा पनि आफ्नो काम गर्नुपर्छ भन्ने मैले बुबाबाटै सिकेकी हुँ। त्यसैले म निराश भएर बस्दिनँ, कामलाई निरन्तरता दिन्छु। बुबालाई भेट्न पाइनँ। एउटा चोट लिएर उहाँ जानुभयो, एउटा चोट लिएर म यता बसें। जीवनमा सबैले एक दिन जानैपर्छ। मृत्युलाई सबैले वरण गर्नैपर्छ। जस्तोसुकै परिस्थितिमा पनि आफूले आफूलाई जीवन्त बनाउने शिक्षा मैले बुबाबाटै पाएकी हुँ। यसैलाई आत्मसात् गर्दै अगाडि बढ्नेछु। राष्ट्रकवि माधवप्रसाद घिमिरेकी जेठी छोरी शान्ति अधिकारीसँग रामकला खड्काले गरेको कुराकानी। अधिकारी हाल अमेरिका बस्छिन्।)"
कलेडस्कोप जिन्दगी,"मभित्र निसास्सिएको उन्मुक्ति चिच्याउँदै प्रश्न गर्छ मैलाई खै मेरो अनुहार ? मभित्र गुम्सिएको मान्छे सोध्छ, मेरो पहिचान किन अज्ञात ? मेरो मूक मौनता छटपटाउँदै प्रश्न गर्छ, खै मेरो भाषा ? सयौं वर्ष निदाएर ब्यूँझेका आँखाहरू बोल्छन्, खै मेरो संस्कृति र संस्कार ?  म आफैंभित्र अल्झिरहेछु, बिनाअस्तित्व यहाँ बाँच्नुको चाह कति अनौठो ? बत्तीको प्रकाशमा झुम्मिने कीटपतंगझैं झुम्मिएर आफैं जलिरहेछ, मरिरहेछ मानौँ, बेतुक जीवनको आकर्षणमा आत्मदाह गर्दै यो कलेडस्कोप जिन्दगी !  जीवन र मृत्युको लुप होलमा जिउनुको अभिशप्त इच्छा केवल आफैंभित्रको अन्योल घातप्रतिघातको खेल रैछ नौरंगी सपना देख्दै रंगहीन बाँचेको कलेडस्कोप जिन्दगी मिल्न खोजेर पनि बेमेल समानतामा असमान अर्थपूर्ण लागिरहने तर व्यर्थ नमिलुन्जेल मिलोस्जस्ता पंक्तिहरू मिल्दा एकै रङको खल्लो स्क्वायर ब्लकहरूको चाङ खै कस्तोकस्तो ! यो कलेडस्कोप जिन्दगी !  मानसिक संकीर्णतामा बाँचेको मभित्रको अर्को मान्छे मैलाई घचघच्याउँदै पन्छाउन खोज्दै छ विषमताको काँडेतार भत्काउन खोज्दै छ अघोषित आतंकको असमान पर्खाल अस्तित्वको जञ्जालमा आफ्नै अस्तित्व बोध नभएका बाध्यताहरूको जालो काटेर अन्योलग्रस्त परिबन्दमा छर्न खोज्दै छ उज्यालो ।  आत्माभिभान जुर्मुराउँदै छ सावधान गर्दै अनि चिच्याउँदै छ ए ! असमानताका खाडल खन्ने दानवहरू हो, बहुलताको सुन्दर सागरबाट भाग्न खोज्ने राक्षसी छालहरू झैं आखिर किनारामा पछारिँदै, ठोकिँदै सागरकै आगोमा फर्किनेछौं यसैले भो नखेल आगोसँग क्षणभर बेमतलब दम्भ बोकेर यहाँ यो जिउनुको अभिलाषा जीवनको स्वतन्त्रता हरेकको छ, यसैले यहाँ नखेल भो अर्थहीन कलेडस्कोप खेल जिन्दगीको"
कोरोनाले पाटन अस्पतालमा काठमाडौं र भक्तपुरका दुई महिलाको मृत्यु,ललितपुर : कोरोना संक्रमणले पाटन अस्पतालमा दुई जनाको मृत्यु भएको छ। जिल्ला स्वास्थ कार्यालय ललितपुरका अनुसार काठमाडौ र भक्तपुरका दुई महिलाको मृत्यु भएको हो। स्वास्थ्य कार्यालयका अनुसार साउन ३० गतेदेखि पाटन अस्पतालमा उपचाररत काठमाडौंकी ५१ बर्षीया कोरोना संक्रमित महिलाको शुक्रबार राति १०:४० बजे मृत्यु भएको हो। त्यसैगरी भदौ ८ गतेदेखि पाटन अस्पतालमा उपचाररत भक्तपुरकी ६२ वर्षीया कोरोना संक्रमित महिलाको शनिबार बिहान ६:४० बजे मृत्यु भएको हो।
फगामका १२ परिवार स्थानान्तरण,"बेनी : म्याग्दीको अन्नपूर्ण गाउँपालिका३ फगामका १२ परिवारलाई स्थानान्तरण गरिएको छ। जमिन चिरा परेर घर भत्किन थालेपछि पहिरोको जोखिममा परेकालाई सुरक्षित ठाउँमा सारेको गाउँपालिकाले जनाएको छ। ३८ परिवारको बसोबास भएको फगाममा २३ घर पहिरोको उच्च जोखिममा छन्। गाउँपालिकाका अध्यक्ष डमबहादुर पुनले २३ वटा घर बस्नै नमिल्ने भएका बताए। १२ परिवारलाई पाखोमा टहरा बनाएर राखेका छौ, उनले भने अरुलाई पनि सार्ने क्रममा छौ। राति घरमा कोही पनि बस्दैनन्। टहरा बनाउन गाउँपालिका र नेपाल रेडक्रस सोसाइटीले त्रिपाल उपलब्ध गराएका छन्। हिराबहादुर पुन, जमुना खत्री, लालमति थापा, जितबहादुर राम्जाली, दिर्घबहादुर थापा, दुर्गाप्रसाद थापा, मंगली पुर्जा, देउमाया मिजार, कर्णबहादुर नेपाली, छकबहादुर गर्बुजा, नरबहादुर थापा, राममाया राम्जाली, हमाया राम्जाली, भूमिका मिजार, तेजबहादुर पाइजा पुन, तिलमाना थापा, गोमा केसी, लक्ष्मी गर्बुजा, नरमान थापा, सन्तु बरुवाल, नन्दबहादुर कटुवाल, ओमप्रसाद थापा र लालबहादुर गर्बुजाको घर बस्न योग्य नभएको गाउँपालिकाले जनाएको छ। फगामको सबै बस्तीनै सार्नका लागि सुरक्षित ठाउँमा जग्गाको खोजी सुरु गरेको अध्यक्ष पुनले बताए। स्थानीयबासीले घरका सामान र गाईभैंसी पनि सारेका छन्। दिउँसो खेतबारीको कामका लागि मात्र घर जाने गर्छन्। फगामको सेतिबराही बाल शिक्षाको तीन कोठे भवन पनि भत्किएको छ। जमिन लच्किएर घर कोल्टे पर्ने, पर्खाल चिरा चिरा पर्ने र भत्किन थालेको स्थानीय लालमति थापाले बताइन्। कमजोर भूबनोट भएको भिरालो पाखोमा अवस्थित फगामको तल बेनीजोमसोम सडक निर्माणाधिन छ। दानाखुर्कोट २२० केभी प्रशारण लाइन आयोजनाले टावर बनाउन जलथलेदेखि फगाम हुदै दुवाडीखोलासम्म पाँच किलोमिटर सडक निर्माण गरेको थियो। गाउँको बीच र तलतिर खनिएको सडकका कारण धेरै वर्ष अघि थामिएको पहिरो अहिले सक्रिय भएको स्थानीयबासीको भनाई छ। सो ठाउँमा यसअघि पनि पहिरो गएको थियो। अन्नपूर्ण३ मा पर्ने रुप्से खोलामा आएको बाढीले गत साउनमा रुप्से झरना परिसरमा सुवर्ण खत्रीले सञ्चालन गरेको वाटरगड होटल बगाएको थियो। कालीगण्डकीले कटान गरेर तितरका रमेश बुढाथोकीको घर र जितबहादुर पुर्जाको ब्लक उद्योग बगाएको छ। काभ्रेका बलबहादुर पुर्जालाई भजेनी खोलाले बगाएर बेपत्ता बनाएको छ। पहिरोमा पुरिएर काभ्रेकै झलक पुनको मृत्यु भएको थियो।"
भेडा : गोठालो र मलेरिया,"गोठालोले हात साफ गर्यो भेडाले माफ गर्यो, गोठालोले फेरि हात साफ गर्यो भेडाले फेरि माफ गर्यो, गोठालोले फेरि पनि हात साफ गरिरहने छ, भेडाले फेरि पनि माफ गरिरहने छ। साला, एक रोगी लामखुट्टेले पनि देशलाई मलेरिया दिइरहन सक्दो रैछ !"
आकाश छुन उड्यो पुतली,काठमाडौं : म्युजिक भिडियो निर्माणमा ख्याति कमाएका निर्देशक विधान कार्की आफ्नो नयाँ भिडियो भुर भुर पुतली लिएर आएका छन्। सरल र टिपिकल नेपाली शब्द समेटिएको भिडियोमा विधानले युगल जोडीको प्रेमगाथा समेटेका छन्। फिल्मी शैलीमा कथा वाचन गरिएको गीतमा समीर आचार्य र सुरेखा क्षेत्रीको स्वर छ। शुक्रबार मध्याह्न सार्वजनिक भिडियोले केही बेरमै दर्शकको धेरै माया सँगालेको छ। नवराज कलौनी र राजेन्द्र भट्टको शब्दमा राजेन्द्र भट्ट मिस्टर आरजेले संगीत भरेका छन्। किसन रेग्मीको लगानी रहेको भिडियो नेप्सिने कम्पनीले निर्माण गरेको हो। भिडियोमा नायक पुष्प खड्का र मोडल गरिमा शर्माले अभिनय गरेका छन्। भिडियोमा पुष्प र गरिमा रोमान्टिक मुडमा देखिएका छन्। उत्सव दाहालको छायांकन रहेको भिडियो विकास दाहालले सम्पादन गरेका हुन्। निर्देशक कार्कीले भिडियो रोमान्टिक र कलरफुल बनाएका छन्। भिडियो
पेट्रोलियम पदार्थ ढुवानी गर्ने ट्यांकर विष्फोट,"विराटनगर : विराटनगरमा नेपाल आयल निगमको पेट्रोलियम पदार्थ (इन्धन) ढुवानीमा प्रयोग गरिँदै आएको ट्यांकर विष्फोट भएको छ। चेम्बर मर्मत सम्भारको काम भइरहेका बेला ना ४ ख ७१६६ नम्बरको ट्यांकर शुक्रबार साँझ ठूलो आवाजसहित विष्फोट भएको प्रहरीले जनाएको छ। विष्फोट भएका बेला खाली ट्यांकरको पछाडि पट्टीको भाग वेल्डिङ हुँदै थियो। प्रहरीका अनुसार विराटनगरस्थित नेपाल आयल निगम प्रदेश १ कार्यालयबाट लगभग तीन सय मिटर उत्तरमा विराटनगर महानगरपालिका४ मा रहेको दूधफारम नजिकको एउटा मोटरर्स ग्यारेजमा ट्यांकर विष्फोट भएको हो। ट्यांकरलाई निगमले पेट्रोल ढुवानीमा प्रयोग गर्दै आएको थियो। ठूलो आवाजसहित ट्यांकर विष्फोट हुँदा वरपर रहेका घरहरु हल्लिएका थिए। केही घरका कर्कटपातका छाना उप्किएका छन्। घटनापछि ट्यांकर मर्मतमा खटिएका मजुदर र वरपरका बासिन्दा त्रसित बनेको प्रहरीले जनाएको छ। घटनामा कुनै मानवीय क्षति भने भएको छैन। विष्फोटबाट २० हजार लिटर क्षमताको ट्यांकरको पछाडि पट्टीको भाग पूर्ण रुपमा क्षति पुगेको छ। उक्त ट्यांकर इन्धन ढुवानीकर्ता गुरुदेव सिंहको रहेको नेपाल आयल निगम विराटनगरका प्रवक्ता दिवश विष्टले जानकारी दिए। उनले विष्फोटपछि घटनाका बारेमा ढुवानीकर्ताले आधिकारिक रुपमा निगमलाई जानकारी नदिएको बताए। उनका अनुसार बिहीबार पेट्रोल लोड गरेर ट्यांकरलाई सप्तरी पठाइएको थियो। पेट्रोल पुर्याएर आइसकेपछि ग्यारेजमा मर्मतका लागि भनेर ट्यांकर लगेको पाइएको जानकारी विष्टले दिए। निगमसँग अनुमति नलिइकन आफूखुसी मर्मत गर्न खोज्दा घटना भएको उनको भनाइ छ। पेट्रोल अति नै प्रज्वलनसिल पदार्थ हो। पेट्रोल खन्याए पनि ट्यांकरका चेम्बरभित्र ग्याँस रहिरहन्छ, विष्टले भने, त्यही ग्यासमा वेल्डिङ गर्ने क्रममा निस्कने आगोको झिल्का जस्ता वस्तुले भेट्दा यस्तो घटना हुन्छ। वेल्डिङ गर्नुअघि चेम्बर पानीले राम्ररी सफा गर्नु पर्नेमा त्यसो नगरेको पाइएको छ। उनले सामान्य हिसाबले ट्यांकर मर्मत सम्भार गर्न ढुवानीकर्ताले सक्ने भए पनि चेम्बरकै मर्मतमा भने आयल निगमको अनुमति लिनु पर्ने नियम रहेको बताए। तर बिना अनुमति चेम्बर मर्मतका लागि ग्यारेजमा लैजानु ढुवानीकर्ता र चालकको लापरबाही रहेको उनको भनाइ छ। मर्मतका लागि अनुमति मागेको भए प्राविधिक रुपमा सल्लाह दिने थियौं, प्रवक्ता विष्टले भने, तर सल्लाह नगरिकन आफूखुसी मर्मत गर्न खोज्दा दुर्घटना हुन पुग्यो । विष्टका अनुसार यसरी नै मर्मत गर्ने क्रममा पहिलो पटक २०६४ सालमा अमलेखगञ्जमा पहिलो पटक ट्यांकर विष्फोटको घटना भएको थियो। इन्धन ढुवानी गर्ने ट्यांकर विष्फोटमा परेको अमलेखगञ्जपछि सम्भवत नेपालकै दोस्रो घटना हुन सक्ने उनको भनाइ छ। विष्टले खाली रहेकाले विष्फोटमा ट्यांकरमा क्षति पुग्ने बाहेक अरु घटना हुन नपाएको बताए। घटनाको छानबिन थालिएको बताउँदै उनले नियम उल्लंघन गर्दै ट्यांकर मर्मत गर्न ग्यारेजमा लैजाने इन्धन ढुवानीकर्तामाथि निगमले कारबाही अघि बढाउने जानकारी दिए।"
उल्टिदै कर्मचारी समायोजन,"काठमाडौं : कर्मचारी समायोजन उल्टिन थालेको छ । एकातिर सरकारले कर्मचारी समायोजन संशोधनको नीतिगत निर्णय गरेको छ भने अर्कोतिर अदालतले समायोजन भएर प्रदेशमा गएका कर्मचारीलाई संघमै फिर्ता गराउने फैसला गरेको छ । संघीय मामिला तथा सामान्य प्रशासन मन्त्रलायका प्रवक्ता एवं सहसचिव बसन्त अधिकारीले आधिकारिक रूपमा नीतिगत निर्णय प्राप्त नभएको बताए । समायोजनका विषयमा धेरै गुनासा आएकोले नीतिगत रूपमै समस्या समाधानको लागि मन्त्रिपरिषद्मा प्रस्ताव लगिसकेका छौं, प्रवक्ता अधिकारीले भने,औपचारिक निर्णय प्राप्त भएको छैन । मन्त्रालयमा ६ सय कर्मचारीले समायोजन संशोधनका लागि निवेदन दिएका छन् । प्रवक्ता अधिकारीका अनुसार १ हजार कर्मचारीको संघबाट प्रदेश वा स्थानीय तहमा समायोजन हुन सक्नेछन् । प्रस्तावमा कुनै प्रदेशमा समायोजन भएको कर्मचारी समायोजन भएको हालको प्रदेशबाट अर्को प्रदेश र कुनै स्थानीय तहमा समायोजन भएको कर्मचारी समायोजन भएको हालको स्थानीय तहबाट अर्को स्थानीय तहमा समायोजन मिलानका लागि गुनासो गरेमा मन्त्रालयले मिलान गर्ने उल्लेख छ । गुनासो गर्ने कर्मचारीको समायोजन भएको सम्बन्धित प्रदेश र समायोजन मिलान हुन चाहेको अर्को प्रदेशको दोहोरो सहमति हुनुपर्ने छ । स्थानीय तहको हकमा पनि समायोजन भएको सम्बन्धित स्थानीय तह र समायोजन मिलान हुन चाहेको अर्को स्थानीय तहको दोहोरो सहमति हुनुपर्ने व्यवस्था छ । संघमा समायोजन भएका र तीन वर्ष वा सोभन्दा बढी सेवा अवधि बाँकी रहेका कर्मचारी प्रदेश वा स्थानीय तहमा समायोजन हुन चाहेमा प्रदेश वा स्थानीय तहको स्वीकृत दरबन्दीमा सम्बन्धित प्रदेश वा स्थानीय तहकोसहमतिमा समायोजन मिलान गर्ने व्यवस्था पनि गरिएको छ । साबिकको घरेलु तथा साना उद्योग विकास समिति, दुर्गम क्षेत्र विकास समिति, जिल्ला विकास समितिका कर्मचारीलाई ७७ वटै जिल्लाका पद मिल्दो स्थानीय तहमा समायोजन गर्ने प्रस्ताव पनि मन्त्रालयको छ । प्रवक्ता अधिकारीले कतिपय मर्कामा परेका कर्मचारीलाई ऐन अनुसार नै बाधा अडकाउ फुकाउन खोजेको बताए । कर्मचारी सम्बन्धी समस्या समाधान गर्न नीतिगत व्यवस्था गर्न मन्त्रालयले साउन २३ मा नै प्रस्ताव गरेको थियो । कर्मचारी समायोजन ऐन २०७५ अनुसार समायोजन सम्पन्न भएपश्चात मूल समायोजनमा छुट हुने भएका फाजिलमा परेका, प्रदेशस्थानीय तहले विविध कारणले हाजिर नगराएका तथा समायोजन प्रक्रिया सरुवा अगावै लोकसेवा अयोगमा पठाएको माग उपर वैकल्पिक सिफारिस परेका तथा अन्य गुनासोको सम्बोधन गर्न तथा समायोजन गर्न बाँकी कर्मचारीलाई समायोजन गरी व्यवस्थापन गर्ने अवस्थाअनुसार नीतिगत निर्णयको लागि प्रस्ताव गरिएको उल्लेख छ । अदालतमा मुद्दा परी मन्त्रालयबाट समायोजनका विषयमा भएको निर्णय कार्यान्वयन नगर्न, नगराउन आदेश भएका कर्मचारीको हकमा अदालतबाट पछि फैसला हुँदा ठहरे बमोजिम हुने गरी हाललाई सेवा सञ्चालन गर्ने मन्त्रालय निकायबाट उपयुक्त जिम्मेवारीमा कामकाजमा खटाउने व्यवस्थाको प्रस्ताव गरिएको छ । उच्च अदालत पाटन प्रदेशमा समायोजन भएका कर्मचारी संघमा फिर्ता गर्ने फैसला सुनाएपछि यी कर्मचारीलाई संघमा नै समायोजन गरिएको छ ।वाग्मती प्रदेशमा समायोजन भएकी जनस्वास्थ्य निरीक्षक (छैटौं तह) की अञ्जु बस्नेतको मुद्दामा उच्च अदालत पाटनले संघमा समायोजन गर्न परमादेश जारी गरेको छ । अदालतको परमादेशअनुसार सामान्य प्रशासन मन्त्रालयले प्रदेशमा बस्नेतलाई संघमा समायोजन गर्ने निर्णय गरेका प्रवक्ता अधिकारीले बताए । जनस्वास्थ्य निरीक्षक बस्नेतले आफ्नो इच्छा विपरीत प्रदेशमा समायोजन गरेकोले सो समायोजन बदर गरी पाऊँ भन्दै उच्च अदालतमा रिट दायर गरेकी थिइन् । उच्च अदालतका न्यायाधीश रमेशप्रसाद राजभण्डारी र नातिबाबु लामिछानेको संयुक्त इजलासले २०७६ चैत्र ५ गते नै परमादेश जारी गरेको थियो । तर, पूर्ण पाठ नआएको भन्दै मन्त्रालयले कार्यान्वयन गरेको थिएन । अदालतको पूर्ण पाठ आएसँगै प्रदेशमा भएको उनको समायोजन बदर गर्दै संघमा नै समायोजन भएको छ । अदालतको परमादेशअनुसार बस्नेतलाई संघमा समायोजन गर्ने गरी निर्णय भएको प्रवक्ता अधिकारीले बताए ।कर्मचारी समायोजनपछि पहिलो पटक अदालतले प्रदेशमा समायोजन भएको कर्मचारीलाई संघमा समायोजन गर्ने आदेश दिएको हो । प्रवत्ता अधिकारी उच्च अदालतको फैसला नजर भने बन्न नसक्ने बताउँछन् । सर्वोच्चको फैसला भए नजिर हुन सक्थ्यो, यो सम्बन्धित कर्मचारीको हकमा मात्रै हुन्छ, उनले भने । समायोजनप्रति कर्मचारीले सुरुआतदेखि असन्तोष राख्दै आएका थिए । स्थानीय तहमा कर्मचारीकै दबाव संघमा नै धेरै दरबन्दी कायम गरियो । समायोजनकै कारण तत्कालीन मन्त्री लालबाबु पण्डीत कर्मचारीवृत आलोचित नै भए । जसका कारण उनलाई मन्त्रीबाटै हटाइयो । हृदयेश त्रिपाठी मन्त्री भएपछिसँगै समायोजनमा उल्ट्याउन कर्मचारीले दबाव सिर्जना गर्दै आएका हुन् ।"
अन्तर्राष्ट्रिय व्यापार ९ वर्षयताकै कमजोर,"काठमाडौं : गत आर्थिक वर्ष मुलुकको अन्तर्राष्ट्रिय ब्यापार ९ वर्षयताकै कमजोर देखिएको छ। राष्ट्र बैंकले हालै सार्वजनिक गरेको तथ्यांकअनुसार विश्व आर्थिक मन्दीले सताएको वर्ष २०६७६८ पछि अन्तर्राष्ट्रिय ब्यापार पहिलोपटक कुल गार्हस्थ्य उत्पादन (जीडीपी) को ३५ प्रतिशतभन्दा तल झरेको हो। गत वर्ष कुल अन्तर्राष्ट्रिय ब्यापार जीडीपीको ३४४ प्रतिशतमा झरेको छ। यो २०५० सालपछि तेस्रो न्यूनतम विन्दु हो। अघिल्लो वर्ष अन्तर्राष्ट्रिय ब्यापार ४३८ प्रतिशतको कीर्तिमानी उचाइमा पुगेको थियो। यसरी व्यापार घट्दा हाम्रो समग्र आर्थिक गतिविधिमा असर पर्छ, व्यापार विज्ञ डा पोषराज पाण्डे भन्छन्। आयातमुखी नेपाली अर्थतन्त्रमा व्यापारले धेरै ठूलो हिस्सेदारी प्राप्त गरेको छ। जीडीपीमा करिब साढे १२ प्रतिशत योगदान थोक तथा खुद्रा व्यापारले गरेको छ। त्यसबाहेक निकै ठूलो रोजगारी सिर्जना गर्नेदेखि सरकारी ढुकुटीमा राजस्व जम्मा गर्नमा व्यापार क्षेत्रको निकै ठूलो भूमिका छ। यसरी व्यापार घट्दा रोजगारी, राजस्व र उपभोगमात्र होइन, भविष्यमा मुलुकको आर्थिक वृद्धिलाई पनि असर पर्छ, पाण्डेले भने। कारोना महामारीका कारण गत आर्थिक वर्षको करिब ५ महिना अन्तर्राष्ट्रिय व्यापार प्रभावित भएको थियो। यो समस्या अहिले पनि ज्यूँका त्यूँ छ। अन्तर्राष्ट्रिय बजारमा पेट्रोलियम पदार्थको मूल्य सस्तिएको र सवारी साधन आयातमा सरकारले कडाइ गरेका कारण आयत घट्नमा केही सहयोग पुगे पनि यसरी व्यापार खुम्चिनुमा उपभोग नै कमी भएको विज्ञ बताउँछन्। गत वर्षमात्रै होइन, नयाँ आर्थिक वर्ष सुरु भएको डेढ महिना वित्न लाग्दा पनि औद्योगिक कच्चापदार्थ, मेसिनरी उपकरणजस्ता वस्तुको आयात ठप्प छ। यसले आगामी दिनमा पनि मुलुकको अर्थतन्त्र उकालो लागिहाल्न कठीन पर्ने पाण्डेले बताए। हामीले आयात गर्नुपर्ने सामान नेपालमै उत्पादन गरेर आयात घटेको भए अर्थतन्त्रलाई फाइदा पुग्थ्यो, उनले भने, तर, अहिले उद्योग नचलाउने, सपिङ नगर्ने, घरबाट बाहिर ननिस्कने गरेर आयात घटेको देखिएको छ। यो भविष्यका लागि झनै घातक हुनसक्छ। अहिले सरकारी अधिकारी आयात र व्यापारघाटा कम भएको, रेमिट्यान्स बढेको र विदेशी मुद्राको सञ्चिति उकासिएको तथ्यांक देखाएर हर्षित हुन नहुने डा पाण्डेको भनाइ छ। झ्वाट्ट हेर्दा गज्जव गरेजस्तो देखिए पनि उचित विकल्प नखोजिए यो अवस्था अर्थतन्त्रका लागि दीर्घकालीन रोग पनि बन्न सक्ने विज्ञहरूले चेतावनी दिएका छन्।"
विदेशबाट ८० प्रतिशत कामदार फर्किने,"काठमाडौं : वैदेशिक रोजगारीमा रहेका करिब ८० प्रतिशत कामदार स्वदेश फर्कन चाहेको अध्ययनले देखाएको छ। माइग्रेन ल्याबको सहकार्यमा डायस्पोरा नेपालीको अन्तर्राष्ट्रिय थिंकट्यांक नेपाल नीति प्रतिष्ठान (एनपीआई) ले गरेको अध्ययनअनुसार ८० प्रतिशत कामदार फर्किन चाहेको देखिएको हो। तर, फर्कन चाहेकामध्ये ७० प्रतिशत कामदार स्वदेशमा रोजगारी ग्यारेन्टी नहुँदा अन्योलमा छन्। कोरोनाका कारण करिब ६ लाखले रोजगारी गुमाएर स्वदेश फर्किेने प्रतिक्षामा छन्। कामदार फर्किन चाहे पनि स्वदेशमा रोजगारीको अवसर नदेख्दा तनावमा छन्। एनपीआईले भारत, मलेसिया र खाडी क्षेत्रका ६ वटा देशमा कार्यरत ६ सय २५ जना श्रमिकसँग अध्ययन गरेको थियो। धेरैले परिवारसहित स्वदेशमै स्वरोजगारमा संलग्न हुन चाहे पनि आफूसँग पैसा नभएको अध्ययनका क्रममा पाइएको थियो। ८० प्रतिशत कामदार विदेशमा श्रम गर्दा कमाएको धेरै पैसा घर परिवारका महिनैपिच्छे आवश्यकता पूर्ति गर्नमै खर्चिन्छन्। जसले गर्दा फर्केपछि सानो रकम लगाएर भए पनि स्वरोजगारमा संलग्न हुन चाहे पनि इच्छा पूरा हुन नसकेको अध्ययनमा देखिएको छ। एनपीआईका कार्यकारिणी सदस्य एवं अनुसन्धानकर्ता सरु जोशीले श्रमिकको पारि श्रमिक न्यून हुँदा वैदेशिक रोजगारीबाट प्राप्त आम्दानी दैनिक खर्चमै सकिने गरेको बताइन्। उनले भनिन्, फर्केका कामदारलाई उद्यमी बनाउन राज्यले सहयोग गर्नुपर्छ। सरकारले सहुलियतका कार्यक्रम ल्याए पनि प्रभावकारी हुन सकेको छैन। अनुसन्धानकर्ता जोशीले स्थानीयस्तरमै पर्याप्त रोजगारी सिर्जना गर्न सकिने प्रशस्त सम्भावना देखिए पनि सरकारले ठोस कार्यक्रम ल्याउन नसकेको बताइन्। वैदेशिक रोजगारीबाट फर्केका कृषि क्षेत्रमै सामेल हुने सरकारको अपेक्षा छ। तर, आवश्यक वातावरण तयार नगर्दा फर्केका कामदार कृषि क्षेत्रमै सामेल हुन कठिन छ। अनुसन्धानकर्ता जोशीले मलेसिया र खाडीमुलुकमा कामदारले मरिमेटी काम गरेर ३० हजार पनि कमाउन नसकेको बताइन्। वैदेशिक रोजगारीमा रहेकामध्ये ७५ प्रतिशत हिस्सा खाडी र मलेसियामा छ। अदक्ष कामदारको हिस्सा पनि करिब ७५ प्रतिशत छ। नेपालमा लाखौं विदेशी श्रमिकले काम गरिरहेको भन्दै अनुसन्धानकर्ता जोशीले ती कामदार विस्थापन गर्दै नेपालीलाई अवसर दिन सकिने बताइन्। विदेशबाट फर्किने कामदारलाई उसको अनुभव र सिपका आधारमा स्वदेशमा रोजगारी दिन सकिने नेपाल एनपीआईले सरकारलाई सिफारिस गरेको छ। एनपीआईका अध्यक्ष खगेन्द्र ढकालले तीन तहको सरकारको समन्वय हुन सके लाखौं मान्छेलाई रोजगारीमा आबद्घ गराउन सकिने बताउँछन्। विदेशमा कार्यरत अधिकांश कामदारले सरकारले सञ्चालन गरिरहेका रोजगारमुखी कार्यक्रमप्रति जानकार छैनन्। कतिलाई जानकारी भए पनि काम पाइनेमा विश्वस्त छैनन्। कस्तो किसिमको रोजगारी सिर्जना गर्न सकिन्छ भनेर स्थानीय तह र प्रदेशबीच समन्वय हुन सके स्थानीयस्तरमै पर्याप्त रोजगारी सिर्जना हुन सक्ने अध्ययनले प्रष्ट्याएको छ। वैदेशिक रोजगार बोर्डले वैदेशिक रोजगारबाट फर्केका कामदारलाई सामाजिक आर्थिक एकीकरण गर्न दस्तावेज बनाए पनि पारित हुन सकेको छैन। सरकारले नै वैदेशिक रोजगारीमा रहेका कामदारलाई बेवास्ता गर्दा पुनः एकीकरण हुन नसकेको हो। अनुसन्धानकर्ता जोशीले कोभिडको संकटबेला सामाजिक आर्थिक पुनः एकीकरणमा सरकारले उच्च प्राथमिकता दिनुपर्ने भए पनि त्यस्तो गर्न नसक्नु दुखद भएको बताइन्। अध्ययनअनुसार खाडी, मलेसिया र भारतमा असुरक्षित प्रकृतिको काममा धेरै नेपाली संलग्न छन् तर पनि उनीहरूको जीवनस्तर न्यून छ। पारि श्रमिक र सेवासुविधा थोरै हुँदा उनीहरू न्यून स्तरको जीवन जीउन वाध्य छन्। कोभिडको समस्यामा रहेका र त्यसपछिको सिर्जित वातावरणसँग जुध्न सरकारले नचाहेको देखिएको छ। स्वदेश फर्किनेलगायत आवश्यक सहजीकरणको भूमिकासमेत सरकारले खेल्न नसकेको श्रमिकको गुनासो छ। स्वदेश फर्केपछि रोजगारीको प्रत्याभूति हुन नसक्दा कामदार चिन्तित छन्। कोभिडका कारण रोजगारी गुमेसँगै कामदारको दैनिक आधारभूत गतिविधिमा ठूलो असर परेको छ। कोभिडले रोजगारी गुमेपछि खाना, घर भाडा, बालबालिकाको शिक्षा र ऋण चुक्ता, घरेलु मतभेद र हिंसाजस्ता समस्या थपिएको अध्ययनले देखाएको छ। नेपाल आर्थिक पत्रकार समाज(सेजन)ले शुक्रबार भर्चुअलमा आयोजना गरेको अर्थनीति बहस कार्यक्रममा बोल्दै अनुसन्धानकर्ता जोशीले राज्यले अझै पनि रोजगारीलाई प्राथमिकतामा राख्न नसकेको बताइन्।"
आईपीएलका लागि दुबई पुगेका चेन्नइका १० भन्दा धेरै सदस्यलाई कोरोना,"दुबई : इन्डियन प्रिमियर लिग(आईपीएल) खेल्नका लागि यूएई पुगेका खेलाडीहरुलाई कोरोना संक्रमण देखिएको छ । भारतीय टोलीका पूर्व कप्तान महेन्द्र सिंह धोनीको टोली चेन्नइ सुपर किंस्सका बलरसहित १० भन्दा धेरै सदस्यमा कोरोना संक्रमण देखिएको छ। भारतीय सञ्चार माध्यमहरुले दिएको खबर अनुसार कोरोना संक्रमण देखिएका तीब्र गतिका बलर भारतको एकदिवसीय राष्ट्रिय टोलीका सदस्य हुन् । कोरोना पोजिटिभ देखिने अन्य भने टोलीका सहयागी सदस्यहरु छन्। चेन्नईको टोली २१ अगष्टमा यूएई पुगेको थियो । ययूएई पुगेर क्यारेन्टाइनमा बसेका खेलाडी र प्रशिक्षक, व्यथापक, सहयोगीहरुको पहिलो, तेस्रो र छैटौं दिनमा परीक्षण गर्ने क्रममा केहीको रिपोर्ट पोजिटिभ देखिएको आयोजक स्रोतलाई उद्धृत गर्दै भारतीय सञ्चार माध्यमहरुले खरब दिएका छन्। चेन्नईका कति सदस्यलाई संक्रमण देखिएको भन्ने पुष्टि भएको छैन । नाम उल्लेख नगर्ने सर्तमा स्रोतले करिब १२ जना हुनसक्ने बताएको भारतीय सञ्चार माध्यमहरुले बताएका छन् । जसमा भारतीय टोलीका लागि खेल्ने दायाँ हाते मध्यम तीब्र गतिका बलर पनि छन्। अन्य केही टोलीले यूएई पुगेर प्रशिक्षण सुरु गरिसकेका छन् । चेन्नईको पनि शुक्रबारबाट प्रशिक्षण सुरु गर्नै तयारी भएपनि सदस्यहरुमा संक्रमण देखिएपछि क्वारेन्टाइन अवधि एकसाताका लागि बढाइएको छ। यूएई जानुभन्दा पहिले नै चेन्नई ५ दिने प्रशिक्षण आयोजना गरेको थियो । जसमा महेन्द्रसिंह धोनी, सुरेश रैना, दिपक चरह, अम्बाती रायडु, पीयूष चावला, सार्दुल ठाकुरलगायत शिविरमा रहेका अन्य सदस्य, प्रशिक्षकहरु सामेल थिए। सेप्टेम्बर १९ बाट आइपीएल सुरु हुने भनिए पनि अहिलेसम्म भारतीय क्रिकेट कन्ट्रोल बोर्डले तालिका सार्वजनिक गरेको छैन । सेप्टेम्बर १९ देखि नोभेम्बर १० सम्म प्रतियोगिता हुने आयोजकले जनाएका छन्।"
कोही खान्छन्!,"कोही खान्छन् जाडोमा ऊन बेचेर, कोही खान्छन् सडकमा बेलुन बेचेर। पेट खोक्रो छ तर खोक्रोमै रमाउँछ, कहिल्यै खाँदैन गितारले धुन बेचेर। यो उज्यालो आजसम्म रहने थिएन, खान मिल्ने भए घाम र जून बेचेर। यो हाम्रो पहिचान हाम्रो स्वाभिमान, पुर्खाले कमाएका हुन् खुन बेचेर। हेर म यही देशलाई, देश बनाउँछु, यही देशको सडकमा लसुन बेचेर।"
सुन्नुहोस् आइसोलेसनबाट समाचार,"वीरगन्ज : सञ्चारकर्मी र कर्मचारी संक्रमित भएपछि व्यवस्थापन पक्ष रेडियो बन्द गर्ने निर्णयमा पुग्यो। तर, संक्रमित सञ्चारकर्मी र कर्मचारीले एफएम स्टेसनमै आइलोसेन बनाएर बसी रेडियो प्रसारणलाई निरन्तरता दिने प्रस्ताव राखे। व्यवस्थापन पक्ष त्यसमा सहमत भयो। यो घटना हो, वीरगन्जस्थित नारायणी एफएमको। यहाँका ५ रेडियोकर्मीले आफू संक्रमित भए पनि आत्मबल उच्च पारी प्रसारणलाई निरन्तरता दिइरहेका छन्। संक्रमित सञ्चारकर्मी कार्यालयमै आइसोलेसन बनाएर बसेका छन्। यहाँ काम गर्ने ५ जनामा यही भदौ ६ गते एकसाथ कोरोना संक्रमण देखियो। त्यसअघि स्टेसन प्रमुख र एक प्राविधिकमा संक्रमण पुष्टि भएको थियो। यी २ जना कोरोनामुक्त भइसकेका छन्। स्टेसन प्रमुखको कन्ट्याक्ट ट्रेसिङमा परेका ८ जना भने आआफ्नो घरमा क्वारेन्टाइन बसेका छन्। एफएमका कार्यकारी अध्यक्ष गोविन्द देवकोटाले रेडियोमा कार्यरतमध्ये ६ जनाले भदौ ४ गते नारायणी अस्पतालमा पुगेर स्वाब दिएको उल्लेख गरे। तीमध्ये ५ जनामा भदौ ६ गते संक्रमण पुष्टि भएको उनको भनाइ छ। त्यसपछि संक्रमित रेडियोकर्मीलाई प्रहरीले फोन गरी कोभिड अस्पतालमा लैजाने तयारी गरेको थियो। तर, महामारीका बेला नागरिकलाई पलपल सूचनाको खाँचो रहेकाले रेडियोमै आइसोलेसन बनाएर बस्ने निर्णय गरी प्रसारणलाई निरन्तरता दिइरहेको देवकोटाले बताए। पर्साको वीरगन्जस्थित नारायणी एफएम कार्यालयमा आइसोलेसनमा बसेका शिवनाथ यादव स्टुडियोमा समाचार वाचन गर्दै। तस्बिर सौजन्य : नारायणी एफएम होम क्वारेन्टाइनमा रहनु भएका स्टेसन प्रमुखले घरबाटै प्रत्येक बुलेटिनका समाचार तयार पारी रेडियोमा इमेल गरेर पठाउनुहुन्छ, उनले भने, रेडियोमा रहेका शिवनाथ यादवले समाचार वाचन गर्नुहुन्छ। उनका अनुसार समाचारका साथै बिहान र बेलुकाको टक सो पनि नियमित सञ्चालनमा छ। नेपालमा पहिलो पटक संक्रमितहरूले रेडियोमा रहेर नागरिकलाई सूचना दिने काम गर्नुभएको छ। सामुदायिक रेडियोको मूल मर्म नै यही हो, सामुदायिक रेडियो प्रसारक संघ (अकोराब) का महासचिवसमेत रहेका देवकोटाले भने, आफू जोखिममा रहेको अवस्थामा पनि संकटपूर्ण स्थितिमा रहेको समुदायलाई सूचना दिन बन्द गरिएन। संक्रमित भएपछि एफएम स्टेसनमै बसेर समाचार वाचन गर्दै आएका यादवले भने, रिपोर्टले संक्रमण देखाए पनि हामी कसैमा कोरोनाको कुनै लक्षण छैन। त्यही भएर कोभिड अस्पताल गएनौं। यस्तो संकटमा जनतालाई पलपलको सूचना दिनु हाम्रो जिम्मेवारी हो। त्यसैले एफएममै बसेर रेडियो चलाइरहेका छांै। एफएमका प्रसारण तथा लेखा प्रमुख विदुर गौतमले सबै जना स्वस्थ्य रहेको सुनाए हामी कोहीमा पनि कुनै स्वास्थ्य समस्या छैन। फुर्सदका बेला नाचगान गरेर रमाइलो गर्छौं, उनले भने, घरमा बसेभन्दा पनि यहाँ रमाइलो भइरहेको छ। कसैमा पनि कोरोना लक्षण नभएकाले कोभिड अस्पतालमा गएर बेड अगोटेर बस्नुभन्दा एफएममै आइसोलेसन बनाएर बसेको उनको भनाइ छ। अहिले कोभिड अस्पतालमा बेड नपाएर लक्षण भएका संक्रमितहरू पनि घरमै छटपटाइरहेका छन्, उनले भने, यस्तो बेला त्यस्ता बिरामीले पहिले हस्पिटलमा बेड पाउनुपर्छ। यही सोचेर हामी एफएममै बसेका हांै।"
नवलपुरमा फलाम उत्पादन तयारी,"काठमाडौं : नवलपुरको धौवादी फलाम खानीबाट औद्योगिक रूपमा फलाम उत्पादन गर्ने तयारी द्रूत गतिमा अघि बढेको छ। सरकारले यसै वर्ष भण्डारण प्रमाणीकरण, सम्भाव्यता अध्ययनलगायत काम सक्ने तयारी गरेको हो। उद्योग, वाणिज्य तथा आपूर्ति मन्त्रालयका सचिव चन्द्र घिमिरेले धौवादी फलाम खानीबाट फलामको उत्पादन गर्न सकिने प्रमाणित भएकाले उत्पादनको गृहकार्य दु्रत गतिमा अघि बढेको बताए। चीनको छेन्दुस्थित चाइना भूगर्भ सर्भे सेन्टरमा भइरहेको मेटलोर्जिकल परीक्षणले नवलपुरको धौवादी फलाम खानीबाट औद्योगिक रूपमा फलाम उत्पादन गर्न सकिने परीक्षणको भिडियो र तस्बिर पठाएको छ। विश्वव्यापीरूपमा फैलिएको कोरोना भाइरसका कारण चीनमा भइरहेको परीक्षणको विस्तृत प्रतिवेदन आउन सकेको छैन। धौवादी फलाम कम्पनी लिमिटेडका प्रमुख कार्यकारी अधिकृत कृष्णदेव झाले विस्तृत प्रतिवेदन आइ नसके पनि परीक्षण सफल भएकाले उत्पादन गर्न सकिने बताए। परीक्षणका लागि गत आर्थिक वर्षमा फलामको कच्चा पदार्थ चीन पठाइएको थियो। सचिव घिमिरेले प्राविधिकले आर्थिक वर्ष २०८०८१ बाट उत्पादन गर्न सकिने भने पनि त्यसअघि नै व्यावसायिक उत्पादन गर्न सकिने गरी काम भइरहेको बताए। धौवादी हाम्रो उच्च प्राथमिकतामा परेकाले हामी अझै अगाडि ल्याउन खोजिरहेका छौं, उनले भने। धौवादी फलाम खानीमा भौगर्भिक रूपमा सय मिलियन टन फलामको भण्डारण रहेको प्राविधिकहरू बताउँछन्। दैनिक आठ सयदेखि १२ सय मेट्रिक टनसम्म फलाम उत्पादन गर्न सकिने देखिएको छ। आठ सय मेट्रिक टन उत्पादन गर्दा ५५ वर्ष पुग्ने कच्चा पदार्थको भण्डार छ। त्यस्तै दैनिक १२ सय मेट्रिक टन उत्पादन गर्दा पनि ३३ वर्षसम्म उत्पादन गर्न सकिन्छ। प्राविधिक काम अझै धेरै गर्नुपर्ने भएकाले तत्कालै उत्पादन सम्भव छैन, सचिव घिमिरेले भने, उत्पादन सुरु हुनासाथ फलाम उद्योगलाई चाहिने आवश्यक कच्चा पदार्थ त्यहाँबाट उत्पादन गर्न सकिन्छ। अहिले फलाम तथा स्टिल उद्योगले कच्चा पदार्थ बाहिरबाट ल्याउनुपर्ने बाध्यता छ। धौवादीबाट राम्रै साइजमा फलाम उत्पादन हुने भएकाले आइरन तथा स्टिल उद्योगले बाहिरबाट कच्चा पदार्थ ल्याउनुपर्ने बाध्यता अन्त्य हुने सचिव घिमिरेले बताए। कम्पनीका प्रमुख कार्यकारी अधिकृत झाले चीनबाट विस्तृत प्रतिवेदन आएपछि मात्रै सम्भाव्यता अध्ययन र भण्डार प्रमाणीकरणको थप प्रक्रिया अघि बढ्ने बताए। कारखाना कुन क्षमताको राख्ने, लगानी कति लाग्छ, सम्भाव्यता अध्ययनपश्चात मात्रै भन्न सकिन्छ, उनले भने। टेक्नोलोजी र भण्डार यकिन भएमा एक दिनमा कतिसम्म उत्पादन गर्ने र कति वर्षसम्म उत्पादन गर्न सकिन्छ भन्ने निचोडमा पुग्न सकिने उनको भनाइ छ। यी सबै काम सकेपछि मेसिन ल्याउने, कारखाना राख्ने, जनशक्ति व्यवस्थापन गर्ने काम हुन्छ, उनले भने। सम्भाव्यता अध्ययनपछि वातावरणीय मूल्यांकन, जग्गा अधिग्रहण गर्नुका साथै पूर्वाधार निर्माणको काम गर्नुपर्ने हुन्छ। यो बिचमा खानीको उत्खनन प्रमाणीकरण सर्भे गनुपर्ने अधिकारीहरू बताउँछन्। ट्रायल परीक्षण गरेर व्यावसायिक उत्पादन सुरु हुन्छ। खानी तथा भूगर्भ विभागले खनिज अन्वेषणका क्रममा नवलपुर जिल्लाको होप्सेकोट गाउँपालिकामा फलाम खानीको भण्डार भेटिएको थियो। फलाम खानी (हेमाटाई ब्यान्ड) हेर्न ५० मिटर ट्रेन्च खनिएको छ। त्यस्तै एक सय पाँच मिटर ड्रिलिङ भइसकेको छ। ग्रिल व्यवसायी मोहन कटुवालले नेपालमै फलाम उत्पादन सुरु हुँदा धेरै सजिलो हुने बताए। अहिले फलाम भारत र चीनबाट आयात भइरहेको छ। डलरको भाउले फलाम आयात गर्न महँगो हुने, भन्नासाथ सामान नआउने, यातायातलगायत विविध समस्याले ल्याउन समस्या भोगिरहेका बेला नेपालमै उत्पादन भएमा राहत पुग्ने उनले बताए। भवन, डिपार्टमेन्टल स्टोर र पूर्वाधार विकासमा फलामको प्रयोग हुन्छ।"
नहरमा डुबेर युवकको मृत्यु,विराटनगर : मोरङको बूढीगंगा गाउँपालिका५ मा शुक्रबार राति नहरमा डुबेर एक युवकको मृत्यु भएको छ। बूढीगंगा५ का २१ वर्षीय ब्रह्मदेव ऋषिदेवको पानी बगिरहेको नहरमा डुबेर मृत्यु भएको मोरङ प्रहरी प्रमुख एसपी सन्तोष खड्काले बताए। उनका अनुसार रातको समयमा नहरको पुल तरेर आफ्नो घरतिर जाने क्रममा कल्भर्टबाट चिप्लिएर ऋषिदेव पानीमा खसेका थिए। डुबेर घाइते भएको अवस्थामा प्रहरीले उद्धार गरेर उनलाई उपचारका लागि बूढीगंगाको टंकीसिनवारीस्थित विराट शिक्षण अस्पतालमा लगेको थियो। चिकित्सकले ऋषिदेवलाई राति १०:२५ बजेतिर मृत घोषित गरेको खड्काले बताए। प्रहरीले घटनाका बारेमा अनुसन्धान सुरु गरेको छ।
