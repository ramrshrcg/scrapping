शीर्षक,विवरण
लेनदेन विवादमा मुछियो मोरङ प्रहरीको मुद्दा फाँट,"विराटनगर : जिल्ला प्रहरी कार्यालय मोरङको मुद्दा फाँट (अपराध अनुसन्धान शाखा) आर्थिक लेनदेन सम्बन्धी विवादमा मुछिएको छ। अनुसन्धान फितलो ढंगले गरिदिएर मुद्दालाई कमजोर बनाइदिनेभन्दै अपराधिकदेखि विभिन्न घटनाका अभियुक्तसँग शाखाका अधिकारीले पैसाको बार्गेनिङ र लेनदेन गर्ने गरेको विषय बाहिर आएको छ।मुद्दा शाखामा हुने आर्थिक चलखेलको विषय बाहिरिएपछि मोरङ प्रहरी प्रमुख एसपी सन्तोष खड्काले आन्तरिक रुपमा छानबिन थालेका छन्। छानबिन अघि बढाउँदै उनले मुद्दा शाखामा कार्यरत कतिपयलाई जिम्मेवारीबाट पनि हटाइसकेका छन्।कतिपयको अरुनै शाखा एवं कार्यालयमा सरुवा गरेर छानबिन थालिएको छ।विभिन्न घटनासँग जोडिएका व्यक्ति र घटना मिलाउन लागि पर्ने बिचौलियासँग साँठगाँठ गरेर आर्थिक चलखेल हुने गरेको कुरा आएपछि छानबिन थालेको हुँ, एसपी खड्काले भने, छानबिन गर्दै वास्तविकता पत्ता लगाएर लेनदेनमा संलग्न प्रहरीमाथि कारबाही गर्न प्रक्रिया अघि बढाइसकिएको छ । मुद्दा फाँट प्रहरीको महत्वपूर्ण शाखा हो।कुनै पनि अपराधिक घटनालाई अनुसन्धान गर्दै वास्तविकता पत्ता लगाएर टुंगोमा पुयाउने जिम्मेवारी यस शाखाको हुन्छ।मुद्दा शाखाबाटै भएको अनुसन्धानलाई आधार बनाएर सरकारी वकिल कार्यालयले अदालतमा घटनाको अभियोग दर्ता गर्ने गरेको छ।अदालतले पनि आदेश दिँदा र मुद्दाको फैसला गर्दा सरकारी वकिलले दायर गरेको अभियोग पत्रलाईसमेत आधार बनाउँछ। अपराधिक घटनामा जोडिएका वा कुनै घटनामा अभियुक्त बनाइएका व्यक्तिसँग अपराध अनुसन्धानका क्रममा मुद्दा शाखाका अधिकारीसँग सिधा सम्पर्क हुन्छ।त्यसको फाइदा उठाउँदै अभियुक्तसँग सेटिङ मिलाएर पैसाको बार्गेनिङ र लेनदेन गर्ने गरेको विवादमा मुद्दा शाखा तानिएको हो।मुद्दा शाखामा कार्यरत रहेकाले होटल तथा मदिरा पसलमा सेटिङ मिलाउने गरेको पाइएको प्रहरी स्रोेतको भनाइ छ। मोरङको बूढीगंगा गाउँपालिका२ आरती स्ट्रिप्स उद्योग अगाडि गत साउन १५ गतेराति भएको बस दुर्घटनामा दुई जनाको मृत्यु भएको थियो।विराटनगरबाट इटहरीतर्फ जाँदै गरेको को १ ख ६९५२ नम्बरको सिमोन यातायातको बस दुर्घटना हुँदा गर्भवतीसहित तीन जना घाइते भएका थिए। दुर्घटनामा धनकुटाको साँघुरीगढी गाउँपालिका ७ का २९ वर्षीय जोसन भनिने जसबहादुर राई र सुनसरीको दुहवी नगरपालिका८ की ३८ वर्षीया रेणुका विकको मृत्यु भएको थियो।दुर्घटनापछि फरार बनेका चालक सुनसरी खनारका सहदेव चौधरीलाई प्रहरीले पक्राउ गरेर सवारी ज्यान मुद्दा चलाएको थियो।अदालतले मागेको दुई लाख रुपैयाँ धरौटी बुझाएर उनी छुटिसकेका छन्। यही दुर्घटनाको अनुसन्धानका क्रममा बसका धनी मनोज प्रधानसँग प्रहरीको मुद्दा फाँटमा कार्यरत रहेकाले एक लाख रुपैयाँको लेनदेन गरेको विषय बाहिर आएको छ।घटनाको फितलो अनुसन्धान गरी मुद्दा कमजोर बनाइदिनेभन्दै आफूसँग बार्गेनिङ गरेर मुद्दा फाँटका प्रहरी कर्मचारीले पैसा लिएको कुरा प्रधान आफैले जानकारी गराएको प्रहरीका एक अधिकृतले बताए।उनले मानिसको ज्यान जाने गरी दुर्घटना भएकाले चालक जेल जाने भन्दै आफूसँग बार्गेनिङ गरिएको प्रधानको गुनासो रहेको बताए। त्यसपछि एसपी खड्काले मुद्दा शाखामाथि आन्तरिक रुपमा छानबिन र अनुसन्धान अघि बढाएका हुन्।उनले गलत ढंगले अनुचित हिसाबको फाइदा लिएको पाइएपछि केही प्रहरीलाई निलम्बनको तयारी गरिरहेको स्रोतले बतायो। दुर्घटनाको लेनदेन विवादमा मुद्दा फाँटमा कार्यरत प्रहरी हवल्दार सुनिल यादव मुछिएका छन्।भोजपुर दरबन्दी भएका उनी चार वर्षअघिदेखि मोरङमा कार्यरत छन्।अपराध अनुसन्धानको जिम्मेवारीबाट हटाएर यादवमाथि छानबिन भइरहेको एसपी खड्काले जानकारी दिए। दुर्घटना गराउने चालकलाई छुटाइदिनेभन्दै पैसा लिएको आरोप लागेपछि हवल्दार यादवसँग खड्काले स्पष्टिकरण सोधिसकेका छन्। पैसा नलिएकोभन्दै यादवले भने आफूलाई लेनदेनको विषय थाहा नभएको बताएका छन्।लामै समयदेखि मुद्दा फाँटमा भएकाले विभिन्न आरोप लाग्नु स्वभाविक हो, उनले भने, तर कोहीसँग पनि साँठगाँठ गरेर पैसा लिएको छैन । जिल्ला प्रहरी कार्यालयसहित मोरङका इलाका प्रहरी कार्यालय रानी, रंगेली, सिजुवा, उर्लाबारी, पथरी, लेटाङ र बेलबारीसमेत आठवटा युनिटबाट अपराध अनुसन्धानको काम हुँदै आएको छ।विवादमा मुछिएपछि एसपी खड्काले विभिन्न युनिटमा मुद्दा शाखाको जिम्मेवारीमा रहेका प्रहरी नायव निरीक्षक (सइ) र हवल्दार गरेर १२ जनालाई फेरबदल गरेका छन्। जिल्ला प्रहरीबाट सइ गोविन्द खवासलाई रंगेली, बेलबारीबाट रमेश प्रधानलाई सिजुवा, पथरीबाट सोम लामिछानेलाई रानी, उर्लाबारीबाट बालकुमार कटुवाललाई लेटाङ, रंगेलीबाट उज्वल खड्गीलाई जिल्ला प्रहरी, सिजुवाबाट मोति कटुवाललाई पथरी, सिजुवाबाट कृष्ण प्याकुरेललाई बेलबारी र लेटाङबाट दुर्गाबहादुर भट्टराईलाई उर्लाबारी लगिएको छ। त्यस्तै मुद्दामै कार्यरत हवल्दार वीरबहादुर विकलाई जिल्ला प्रहरीबाट बेलबारी, काजीमान साउदेनलाई रानीबाट पथरी, भुवनराज खतिवडालाई बेलबारीबाट जिल्ला प्रहरी र राजु श्रेष्ठलाई पथरीबाट रानीमा लगिएको छ। जिल्ला प्रहरी कार्यालय मोरङ।"
"प्रहरी, स्वास्थ्यकर्मीसहित ३३ जना संक्रमित","राजविराज : इलाका प्रहरी कार्यालय सखडामा कार्यरत २ प्रहरी, राजविराज नगरपालिका२ का १ प्रहरी, बिष्णुपुर गाउँपालिकाका ६० वर्षीय स्वास्थ्य संयोजक तथा अनार भुवनेश्वर अस्पताल राजविराजकी ४८ वर्षीया स्विपरसहित सप्तरीमा बुधबार ३३ जनामा संक्रमण देखिएको छ। राजविराजस्थित गजेन्द्रनारायण सिंह अस्पतालमा गरिएको परीक्षणअनुसार १३ महिला र २० पुरुषमा कोरोना संक्रमण देखिएको स्वास्थ्य कार्यालय सप्तरीले जनाएको छ। काठमाडौंबाट हालै आएका छिन्नमस्ता गाउँपालिका३ का २७ र ३२ वर्षीया महिलामा पनि संक्रमण देखिएको वडा अध्यक्ष दिपेन्द्र यादवले जानकारी दिए। यस्तै राजविराज१ का १२ र ३८ वर्षीय पुरुष तथा ४५ वर्षीया महिला, वडा नम्बर२ का ३८, ५० र ७२ वर्षीय पुरुष, वडा नम्बर४ का उमेर नखुलेका पुरुष, वडा नम्बर६ का १९ र ४५ वर्षीय पुरुष तथा ११ र ५५ वर्षीया महिला, वडा नम्बर७ का १४, १५, १६, २६, ५५ वर्षीय पुरुष तथा ६, २१, २५, ३०, ३०, ५० वर्षीया महिला संक्रमित भएका छन्। वडा नम्बर ७ का ५ जना एकै परिवारका हुन्। यसैगरी राजविराज८ का ६० वर्षीय पुरुष, वडा नम्बर९ का ३१ वर्षीय पुरुष र १७ वर्षीया महिला तथा वडा नम्बर१० का २२ वर्षीय पुरुषमा संक्रमण देखिएको स्वास्थ्य कार्यालय सप्तरीका निमित्त प्रमुख दुनियाँलाल यादवले बताए। संक्रमित हुनेमा प्रहरी, स्वास्थ्यकर्मीसहित इञ्जिनियर, अधिवक्ता, कर्मचारी र व्यापारी रहेका छन्। योसँगै सप्तरीमा बुधबारसम्म संक्रमितको संख्या ९७३ पुगेको छ। जसमा १६४ जना महिला छन्। संक्रमितमध्ये एक महिलासहित आठ जनाको मृत्यु भएको छ। संक्रमितहरूमध्ये ६७९ जना निको भइ घर फर्किएका स्वास्थ्य कार्यालय सप्तरीले जनाएको छ।"
मुम्बइमा कंगनाको कार्यालय डोजर लगाएर भत्काइयो,नयाँदिल्ली : बलिउड अभिनेत्री कंगना रनौतको कार्यालय डोजर चलाएर भत्काइएको छ । महाराष्ट्र सरकारसँग कंगनाको विवाद चलिरहँदा यस्तो घटना भएको हो । कंगनाले उक्त भवन अवैध रुपमा बनाएको कारण देखाउँदै बृहन्मुम्बई महानगरपालिकाले डोजर प्रयोग गरी कार्यालय भत्काइदिएको हो । महानगरले यसअघि नै २४ घन्टे अल्टिमेटमसहित बीएमसीले नोटिस टाँसेको थियो । कंगना भने मुम्बइ पुग्नुअघि नै उनको कार्यालय भत्काइएको हो । कंगनाले यस घटनाको विरोध गर्दै ट्वीटरमा समेत लेखेकी छन् । उनले कार्यालय फेरि निर्माण गर्ने भन्दै सरकारलाई चेतावनी दिएकी छन् । कंगनाको केही सातादेखि नै महाराष्ट्र सरकारका मुख्यमन्त्री उद्धव ठाकरेसँग विदविवाद हुँदैआएको थियो । सुशान्त सिंह राजपुतको मृत्यु र रिया चक्रवर्तीको पक्राउबारे कंगनाले सार्वजनिक रुपमा विवादित अभिव्यक्ति दिँदैआएकी छन् । यसबारे महाराष्ट्रका मन्त्री सञ्जय राउत लगायत नेताहरुसँग वाकयुद्ध नै चल्दैआएको छ । कंगनाले उक्त घटनालाई महराष्ट्र सरकारका 'गुन्डाहरु' आफ्नो अफिस पुगेको र अफिस भत्काएको भन्दै आक्रोश व्यक्त गरेकी थिइन् । साथै महानगरविरुद्ध उच्च न्यायलयमा उजुरी पनि दिएकी छन् । तर कंगनालाई हिमाञ्चल प्रदेश सरकारले यसअघि नै ११ जना सुरक्षाकर्मीसहितको 'वाई ग्रेड' को सुरक्षा पहरा दिएको छ ।
जहाज खरिद प्रक्रिया अघि बढाउन पर्यटनमन्त्रीको निर्देशन,"काठमाडौं : संस्कृति, पर्यटन तथा नागरिक उड्डयन मन्त्री योगेश भट्टराईले आन्तरिक उडानका लागि हवाई जहाज खरिद योजना तत्काल अघि बढाउन नेपाल वायु सेवा निगम (नेपाल एयरलाइन्स) लाई निर्देशन दिएका छन्। नेपाल वायुसेवा निगमका कार्यकारी अध्यक्ष र विभागीय प्रमुखसँग बुधबार मन्त्रालयमा भएको संयुक्त बैठकमा मन्त्री भट्टराईले हिमाली, पहाडी तथा दुर्गम क्षेत्रका नागरिकलाई सेवा उपलब्ध गराउन जहाज खरिद प्रक्रिया अघि बढाउन निर्देशन दिएका हुन्। पर्यटनमन्त्री भट्टराईले आन्तरिकतर्फ दुई टुईनटर जहाज भएको र त्यसले माग धान्न नसक्नुका साथै दुर्गम क्षेत्रमा सेवा प्रदान गर्न नसक्ने भएकाले तत्काल खरिद योजना अघि बढाउन निगम व्यवस्थापनलाई आग्रह गरे। उनले निगमलाई पब्लिक मोडलमा लैजान कुन समय उपयुक्त हुन्छ त्यसको खाका लगानी कोष, कर्मचारी सञ्चय कोष, पर्यटन मन्त्रालय र अर्थ मन्त्रालयसँग छलफल गरी तयार गर्न निर्देशन दिएका छन्। मन्त्री भट्टराईले नेपाल एयरलाईन्स ठूलो आर्थिक ऋणमा रहेकोले देशका विभिन्न २३ ठाँउमा रहेका जग्गा व्यावसायिक उपयोग गरी निगमको आर्थिक अवस्था सुधार गर्न समेत आग्रह गरे। खर्च कटौती तथा मितब्ययीता अपनाउन, विदेशमा रहेका कर्मचारी कटौती गर्न, बैठक भत्ता घटाउन साथै कर्मचारी, बोर्डका पदाधिकारी र अवकाश पाएका कर्मचारीले पाउने सुविधा बापतको टिकट ५० प्रतिशत कटौती गर्न समेत आग्रह गरे।"
ग्रीसको आप्रवासी शिविरमा आगलागी भएपछि हजारौँ विस्थापित,एथेन्स : ग्रीसमा आप्रवासी बस्तीमा आगलागी भएपछि एक हजार भन्दा धेरै मानिस विस्थापित भएक छन् । ग्रीसको लेस्बोसस्थित मोरिया आप्रवासी शिविरमा आगलागी भएको हो । कोरोनाभाइरस संक्रमणविरुद्ध लकडाउन लगाइएको उक्त आप्रवासी बस्तीमा १२ हजार भन्दा धेरै आप्रवासीले आश्रय लिइरहेका थिए । शिविरको भित्र र बाहिरको क्षेत्रमा आगो फैलिएपछि स्थानीयका घर क्षतिग्रस्त भएका छन् । तर लकडाउनका कारण यस क्षेत्रमा केही दिनदेखि नै जनजीवन कष्टकर बन्दैथियो । रातको समयमा अचानक सुरु भएको आगलागीबाट मानवीय क्षति भने नभएको बताइएको छ । स्वास्थ्यकर्मीहरुले भने मंगलबारसम्म शिविरमा कम्तिमा ३५ जनामा कोरोना संक्रमण भएको बताएका थिए । आगलागीपछि प्रहरी र अन्य सुरक्षाकर्मीहरु घटनास्थलमा खटिएका छन् ।
विजयराम मृत्यु प्रकरण : एसपीसहित ६ प्रहरीविरुद्ध जाहेरी दर्ता,"रौतहट : हिरासतमा रहेका एक युवालाई यातना दिएका कारण मृत्यु भएको घटनामा पीडित परिवारले रौतहटका तात्कालीन एसपीसहित जिल्लाका ६ प्रहरीविरुद्ध जाहेरी दिएका छन् । मृतक विजय रामका बाबु पनिलाल रामले यातना र ज्यानसम्बन्धी कसूरमा अनुसन्धान गर्न रौतहटका तात्कालीन प्रहरी प्रमुख एसपी रविराज खड्का सहित ६ प्रहरीविरुद्ध जिल्ला सरकारी वकिल कार्यालयमा जाहेरी दिएका हुन्। हिरासतमा यातना दिएको भन्दै इलाका प्रहरी कार्यालय गरुडाका तत्कालीन डीएसपी ज्ञानकुमार महतो, जिल्ला प्रहरी कार्यालय गौरका प्रहरी निरीक्षक नवीन कुमार सिंह, सई वीरेन्द्र यादव, प्रहरी हवल्दार हिरोज मियाँ धुनियाँ र मुन्ना सिंहविरुद्ध जाहेरी दर्ता भएको हो । आरोप लागेका प्रहरी प्रमुख खड्का हेडक्वाटर, डीएसपी महत्तो जनकपुर तानिएका थिए भने प्रहरी निरीक्षक सिंह र दुई हवल्दार निलम्बनमा परेका थिए । जाहेरी जिल्ला सरकारी वकिल कार्यालयले जिल्ला प्रहरी कार्यालयमा पठाएको जानकारी दिएको छ । साउन ३१ गते भएको निरन्जन रामको हत्याको आरोपमा पक्राउ परेका विजय रामको हिरासतमा रहेका बेला यातना दिएर उनको भदौ ११ गते उपचारको क्रममा मृत्यु भएको परिवारको भनाइ छ । दोषीमाथि कारबाहीको माग गर्दै जाहेरी दर्ता भएको दलित अगुवा धर्मेन्द्र पासवानले जानकारी दिए ।"
"खुलासा : ट्रम्पलाई कोरोना संकट पहिल्यै थाहा थियो, तर हल्का रुपमा लिए !","वासिङटन : अमेरिकी राष्ट्रपति डोनल्ड ट्रम्पले कोभिड१९ महामारीबारे पहिले नै जानकारी पाएको खुलासा भएको छ । तर उनी संकट सामना गर्न चाहन्थे । अमेरिकी पत्रकार बब उडवर्डले हालै प्रकाशित पुस्तक रेजमा यस्तो दावी गरेका छन् । वाटर गेट काण्ड ब्रेक गर्ने पत्रकार उडवर्डले डिसेम्बरदेखि जुलाइसम्म १८ पटक ट्रम्पको अन्तर्वार्ता लिइसकेका छन् । ट्रम्पले उडवर्डसँग यो भाइरस घातक चिज वस्तु भएको बताएका थिए । उडवर्डका अनुसार ट्रम्पले यस्तो भन्दा अमेरिकामा कोरोनाबाट एकजनाको पनि मृत्यु भएको थिएन । तर उनले यसलाई समाधान गर्न नचाहेको बताएका छन् । ट्रम्पले भने उडवर्डको उक्त पुस्तकलाई फेक भन्दै ट्वीटर मार्फत टिप्पणी गरेका छन् । उडवर्डले ट्रम्पलाई घातक भाइरस र यसको गम्भीरता बारे पनि जानकारी पहिल्यै भएको बताएका हुन् । ट्रम्पसँग उडवर्डको फोन टेप रेकर्ड अनुसार उनले गत फेब्रुअरीमा उडवर्डलाई कोरोनाभाइरस अरु फ्लू भन्दा प्राणघातक भनेका थिए । तपाईँलाई थाहा छ ? यो प्राणघातक चिज हो, ट्रम्पले भनेका थिए । बुधबार उडवर्ड र ट्रम्पको अन्तर्वार्ताको केही अंश अमेरिकाका केही मिडियाले सम्प्रेषण गरेका छन् । अमेरिकामा मार्च १९ मा कोरोनाभाइरस संक्रमण फैलिन थालेको हो । र ह्वाइटहाउसले देशव्यापी संकटकाल घोषणा गरेको थियो । म यसलाई सधैँ सामान्य रुपमा लिन चाहन्थेँ, म अझै यसलाई हल्का रुपमा लिँदैछु, किनकि, म त्रास सिर्जना गर्न चाहन्नँ, ट्रम्पले भनेका थिए ।"
सन्दीपको बलिङ बरियता एक स्थान खस्कियो,"लेग स्पिनर सन्दीप लामिछानेको बलिङ बरियता खस्किएको छ। अन्तर्राष्ट्रिय क्रिकेट परिषद् (आईसीसी)ले सार्वजनिक गरेको टी २० बलिङ बरियतामा सन्दीप एक स्थान खस्किएका हुन्। नयाँ बरियतामा सन्दीप ८०औँ स्थानमा रहेका छन्। उनले कूल ३ सय ८९ रेटिङ अङ्क पाएका छ। यसअघि आईसीसीले सार्वजनिक गरेको बरियतामा उनी ७९ औँ स्थानमा थिए। हाल क्यारेवियन प्रिमियर लिग (सीपीएल) खेल्ने क्रममा उनी ट्रिनिडाड एण्ड टोबागोमा रहेका छन्। उनले उक्त प्रतियोगितामा ११ खेलमा १२ विकेट प्राप्त गरेका थिए। यस्तै विश्व बलिङ बरियतामा अफगानिस्तानका राशिद खान र मुजिबउर रहमान क्रमशः पहिलो र दोस्रो स्थानमा छन्। दुवै जना हाल सीपीएल खेलिरहेका छन्। सीपीएलमा राशिदले बार्बाडोसबाट तथा मुजिबउरले जमैकाबाट खेलेका थिए। यस्तै आइसीसीको बलिङ बरियतामा अष्ट्रेलियाका एस्टन अगर तेस्रो, दक्षिण अफ्रिकाका ताब्रेज सामी चौंथो तथा अष्ट्रेलियाकै एडम जाम्पा पाँचौं स्थानमा रहेका छन्। यसैगरी आईसीसीले जारी गरेको ब्याटिङ बरियतामा नेपालका पूर्व कप्तान पारस खड्का ७०औँ स्थानमा छन्। उनको ४०० रेटिङ अङक छ। इंग्ल्यान्डका डाविड मालन टी २० ब्याटिङ बरियताको शीर्ष स्थानमा छन्। पाकिस्तानका बाबर आजम दोस्रो स्थानमा छन्। यस्तै टी २० बरियतामा नेपाल १५औँ स्थानमा यथावत छ। यसअघि नेपाल विश्व बलिङ बरियतामा ११औँ स्थानसम्म पुगिसकेको छ। शीर्ष बरियतामा भने अस्ट्रेलिया छ। बरियतामा इङ्ल्याण्ड दोस्रो, भारत तेस्रो, पाकिस्तान चौथो र दक्षिण अफ्रिका पाँचौं स्थानमा छन्। रासस"
कस्तो रह्यो प्रधानसेनापतिको दुई वर्षे कार्यकाल ? थापा भन्छन् सफल भएँ,"काठमाडौं : प्रधानसेनापति महारथी पूर्णचन्द्र थापाले आफ्नो दुई वर्षको कार्यकाल शत प्रतिशत सफल रहेको दाबी गरेका छन्। दुई वर्षको कार्यकाल पूरा भई तेस्रो वर्ष प्रवेश गरेको अवसरमा बुधबार यहाँ आयोजित वरिष्ठ सञ्चारकर्मीहरुसँगको अन्तरक्रिया कार्यक्रममा उनले पहिलो वर्षलाई आधार वर्ष, दोस्रो वर्षलाई कार्यान्वयन वर्षको रुपमा र आगामी वर्षलाई सङ्गठन सुदृढीकरण र दिगोपनाको वर्षको रुपमा अगाडि बढाएको उल्लेख गरे। शान्ति सुरक्षा, स्थायित्व, विकास र समृद्धिका लागि नागरिक, सेना र सरकारको त्रिकोणीय सम्बन्ध रहनु पर्नेमा जोड दिँदै प्रधानसेनापतिले राष्ट्रिय स्वाभिमान, भौगोलिक अखण्डता र सार्वभौमिकताको रक्षा गर्ने विषयमा संवैधानिक दायित्व निर्वाह गर्ने क्रममा आम नेपालीको भावनालाई सेनाले सदैव प्रतिविम्बित गर्दै आएको उल्लेख गरे। 'संविधान प्रदत्त दायित्वको पालना गर्दै नेपाली सेना राष्ट्रिय स्वार्थ, राष्ट्रहित र राष्ट्रिय सुरक्षालाई सर्वोपरि मानेर अघि बढ्दै आएको छ', उनले भने 'राष्ट्रको भूगोलको रक्षा गर्न नेपाली सेना कटिबद्ध रहेको र हामी सदैव राष्ट्रको सीमा सुरक्षा र भौगोलिक अखण्डता सुनिश्चित गर्न तत्पर रहेका छौँ।' शान्ति सुरक्षाको दायरा फराकिलो हुँदै गएको सन्दर्भमा सुरक्षाको दायित्व सबैको उत्तिकै महत्वपूर्ण रहने बताउँदै उहाँले नेपाली सेनालाई राष्ट्रिय शक्तिको भरपर्दो सङ्गठनको रुपमा स्थापित गर्नुपर्नेमा जोड दिए। सेनाको लोकतान्त्रीकरण गरी व्यावसायिक रुपमा अगाडि बढाउँदै लगिएको प्रसङ्ग उल्लेख गर्दै उनले नागरिक सर्वोच्चताको बारेमा सबैको बुझाइ एउटै हुनु पर्दछ उनले भने। देशका सबै जिल्लामा सेनाको उपस्थिति रहँदा स्रोत र साधन अपर्याप्त हुने हुँदा सेनाको व्यारेक स्तरोन्नति र स्तरीकरण गर्ने दीर्घकालीन सोचसहित प्रदेश नं २ को बर्दिवासमा एकीकृत व्यारेक प्रणाली शुरु गरिएको र यसै वर्ष घनगढीमा पनि कार्यारम्भ हुन लागेको जानकारी दिए। प्रधानसेनापति थापाले सेनाको महत्वबारे नागरिकलाई अनुभूत गराउन नागरिक सैनिक सम्बन्धलाई गहिरो बनाउन विभिन्न तहमा अन्तरक्रिया र सामाजिक कार्यलाई तीब्रता दिइएको उल्लेख गरे। उनले राष्ट्रिय सुरक्षा र नागरिकको सूचनाको हक अन्तरसम्बन्धित रहेको बताउँदै पारिस्परिक सम्बन्ध र समन्वयबाट मात्रै राष्ट्रिय लक्ष हासिल हुन सक्दछ उनले भने। मिडिया र सैनिकबीचको सम्बन्धलाई घनिष्ट तुल्याउन केन्द्रदेखि बाहिनीपति र युनिट तहसम्म उपयुक्त संस्थागत संरचना निर्माणमा जोड दिइएको उनले बताए। सन्तुलित, खोजपूर्ण र यथार्थपरक समाचार सम्प्रेषण गर्न आग्रह गर्दै उनले नागरिकले अपेक्षा गरेको सेना बनाउन सञ्चार क्षेत्रले पनि मियोको रुपमा काम गर्नसक्ने विश्वास व्यक्त गरे। उनले विश्वव्यापी महामारीको रुपमा रहेको कोभिड१९ को नियन्त्रणमा आइसोलेन, क्वारिन्टिन व्यवस्थापनदेखि औषधि आयात, सीमा नियन्त्रण, तेस्रो मुलुकबाट आएका यात्रुको व्यवस्थापन, शव व्यवस्थापनलगायत विभिन्न कार्यमा सेनाले अन्य सुरक्षा अङ्ग र सरकारी निकायसँगको सहकार्यमा कार्यहरु गर्दै आएको बताए। सञ्चारकर्मीको एक प्रश्नको जवाफमा औषधि आयातको क्रममा रक्षा मन्त्रालयसँग कुनै विवाद नरहेको स्पष्ट गर्दै उनले भने 'सरकारको निर्णयवमोजिम नै रक्षा र स्वास्थ्य तथा जनसङ्ख्या मन्त्रालयको निर्देशनअनुसार प्रक्रियागतरुपमा खरिद गरिएको हो, यसमा कुनै द्वीविधा छैन।' कोभिड नियन्त्रणका लागि सेना परिचालन हुन लागेको हो भन्ने अर्को जिज्ञासामा प्रधानसेनापतिले भन्नुभयो, 'सेना राष्ट्रिय विपद्को अवस्थामा परिचालन गरिनुपर्छ, अहिले पनि राज्यलाई त्यस्तो महशूस भएको खण्डमा सेना परिचालन हुन सक्दछ।' रासस"
दुई न्यायाधीशका पीएसओसहित आठ जनामा कोरोना संक्रमण,"नेपालगन्ज : उच्च अदालत तुलसीपुर नेपालगन्ज इजलासमा कार्यरत ८ जनालाई बुधबार कोरोना संक्रमण पुष्टि भएको छ। अदालतका शाखा अधिकृत तीर्थ आचार्यका अनुसार ५ जना सुरक्षाकर्मी र ३ जना अदालतका कर्मचारी हुन्। प्रहरीमध्ये २ जना न्यायाधीशका पीएसओ (सुरक्षाकर्मी), २ जना नायब सुब्बा र एक जना कार्यालय सहयोगी हुन्। ३ जना न्यायाधीशको स्वाब संकलन भएकोमा सबैको रिपोर्ट नेगेटिभ आएको छ। अदालतका ८ सँगै बुधबार बाँके जिल्लामा ५२ जनामा कोरोना संक्रमण पुष्टि भएको जिल्ला स्वास्थ्य कार्यालय बाँकेका कोरोना फोकल पर्सन नरेशबाबु श्रेष्ठले बताए। जिल्लामा अहिलेसम्म कोरोना संक्रमितको संख्या एक हजार तीन सय २४ पुगेको छ । ९ सय १५ जना निको भएर घर फर्किसकेका छन् भने आइसोलेसनमा उपचारमा ४ सय एक जना छन्।"
"ढोरपाटन बाढी : मृतक संख्या २१ पुग्यो, १७ जना अझै बेपत्ता","बागलुङ : ढोरपाटनको बाढीमा मृत्यु हुनेको संख्या २१ पुगेको छ। गत भाद्र १७ गते राति पहिरो सँगै आएको बाढीमा अझै १७ जना बेपत्ता छन् । बेपत्ता खोज्ने क्रममा बुधबार एक महिला र एक पुरुषको शव बडिगाड गाउँपालिका६ स्थित बडिगाड खोलामा फेला परेको ईलाका प्रहरी कार्यालय वुर्तिवाङका प्रहरी निरीक्षक प्रकाशसिंह भण्डारीले जानकारी दिए।दुवै शवको सनाखत हुन सकेको छैन।शवलाई बुर्तिवाङस्थित बुर्तिवाङ प्राथमिक स्वास्थ्य केन्द्रमा राखिएको छ। मंगलबार दुई महिलाको बडिगाड खोलामा शव फेला परेको थियो।बडिगाड गाउँपालिका ६ र ७ नम्बर वडाको बडिगाड खोला किनारमा २५ वर्षिया कुमारी बिक र २५ वर्षीया चनी बिकको शव फेला परेको थियो। १९ जनाको शव पहिचान पश्चात परिवारलाई जिम्मा लगाएर अन्त्येष्टि गरिसकिएको छ। अधिकांश शव बाढीले बगाएको गाउँ भन्दा धेरै तल क्षतविक्षत अवस्थामा फेला परेको भण्डारीको भनाइ छ। भूजिखोलामा खसेको पहिरोका कारण आएको बाढीले ढोरपाटनका ८० घर बगाएको थियो।बाढीले भूजीखोलामा पर्ने ११ वटा विद्युत गृह र नहर बगाउँदा ढोरपाटनका तीन वडा अन्धकार बनेको छ।बाढीले बुर्तिबाङढोरपाटन सडक समेत बगाउँदा यातायात समेत ठप्प भएको छ।यसले गर्दा राहात सामग्री समेत पुर्याउन कठिन परेको छ। बाढीले ढोरपाटन ९ स्थित लाकुरीबोट स्वास्थ्य चौकीको भवन, जनचेतना प्राविको ४ कोठे भवन, सरस्वती प्राविको २ कोठे भवन, भुजीखोला लघु जलविधुत आयोजनाको ५ वटा शाखा मध्ये ४ वटा भवन, सडक छेउमा पार्किङ गरेर राखेको जीप पनि बगाएको छ।"
सिरहा कारागारका ५९ जनामा कोरोना संक्रमण,सिरहा : बुधबार सिरहामा ६७ जनामा कोरोना भाइरस (कोभिड१९) संक्रमण पुष्टि भएको छ।जसमा ५९ जना सिरहा कारागारका कैदी बन्दी रहेको छन्।अन्य संक्रमितमा ७ नेपाली सेना र एक मिर्चैया नगरपालिकाका रहेका छन्। उनीहरुको पीसीआर रिर्पोट पोजिटिभ आएको जिल्ला स्वास्थ्य कार्यालय सिरहाका प्रमुख कृष्णदेव यादवले जानकारी दिए।पछिल्लो ३ दिनमा सिरहामा १४२ कोरोना संक्रमण देखिएको छ। योसँगै सिरहामा सक्रिय संक्रमितको संख्या २६५ पुगेको छ। अहिलेसम्म ३५५ जना निको भएर घर फर्किसकेका छन्।१० जनाको कोरोना संक्रमणबाट मृत्यु भएको छ।
प्रचण्डले प्रधानमन्त्रीको अफर गर्दा अस्वीकार गरेँ : रामचन्द्र पौडेल,"काठमाडौं : नेपाली कांग्रेसका वरिष्ठ नेता रामचन्द्र पौडेलले पहिलो संविधानसभाको विघटनको रात पुष्पकमल दाहाल प्रचण्डले आफूलाई प्रधानमन्त्री बन्न अफर गरेको खुलासा गरेका छन्। उनले संविधानमा १० राज्यका पक्षमा सहमति जनाए प्रधानमन्त्रीमा माओवादीले समर्थन गर्ने प्रस्ताव प्रचण्डले आफूलाई गरेको खुलासा गरेका हुन्।तर आफूले जातीय राज्य नमान्ने अडान राखेको पौडेलको भनाइ छ। बालुवाटारमा राति प्रचण्ड, तत्कालीन प्रधानमन्त्री बाबुराम भट्टराई, माधव नेपाल, झनलाथ खनाल, केपी ओली हुनुहुन्थ्यो, प्रचण्डले रामचन्द्रजी दश वटा राज्यका पक्षमा सहमति जनाउनूस्, तपाईलाई प्रधानमन्त्री बनाउँछु भनेर प्रस्ताव गर्नुभयो, बीपी कोइरालाको १०७ औं जन्मजयन्तीका अवसरमा आयोजित भर्चुअल कार्यक्रममा पौडेलले भने, तर मैले प्रधानमन्त्रीको कुर्सी त के, इन्द्राशन नै दिए पनि मान्दिन भनेर जवाफ दिएँ।किनकी जातीय आधारमा राज्य हुनुहुँदैन भन्ने मेरो मान्यता हो । बालुवाटारमा सहमति नभएपछि त्यही रात तत्कालीन प्रधानमन्त्री भट्टराईले संविधान सभा विघटन गरेको पौडेलले उल्लेख गरे। उनले संविधानका कतिपय प्रावधानमाथि पार्टीभित्रैबाट उठिरहेका प्रश्नप्रति असहमति जनाए।संविधानका एक एक अक्षरमा लडाईं भएको छ।लोकतान्त्रिक संविधान बनाउन पार्टीकातर्फबाट प्रत्येक शब्दमा मैले बहस गरेको छु, उनले भने, लोकतान्त्रिक संविधानको स्वामित्व हामीले लिनुपर्छ ।"
उपत्यकामा निषेधाज्ञा खुकुलो : १६ सिट भन्दा बढी क्षमताका सार्वजनिक सवारी चल्ने (सूचनासहित),"काठमाडौं : सरकारले तीन सातापछि काठमाडौं उपत्यकामा निषेधाज्ञा खुकुलो पार्ने निर्णय गरेको छ। काठमाडौं, भक्तपुर र ललितपुरका प्रमुख जिल्ला अधिकारी (सीडीओ)ले उपत्यकामा निषेधाज्ञा केही खुकुलो पर्ने निर्णय गरेका हुन्।मंगलबार र बुधबार सुरक्षा अधिकारी र गृहमन्त्रालयसँगको परामर्शमा तीनै सीडीओ कार्यालयले नयाँ आदेश जारी गरेका हुन्। परिस्थतिको मूल्यांकन गर्दै नयाँ आदेश जारी भएको सूचनामा उल्लेख गरिएको छ।सरकारले कोरोनाका नाममा लगातार निषेधाज्ञा गरेको भन्दै यसको विकल्प खोज्न जनस्वास्थ्यविद् र सामाजिक अगुवाले अनुरोध गर्दै आएका थिए। नयाँ आदेश अनुसार बिहीबारदेखि सवारी साधन जोरबिजोर प्रणालीका आधारमा सञ्चालन हुनेछन्।स्वास्थ्य सुरक्षा मापदण्ड अपनाएर उद्योग र खलकारखाना खोल्न पाइने छ। निषेधाज्ञा खुकुलो भए पनि भेला हुन, जुलुस गर्न, भीडभाड र जात्रा, महोत्सवमा सहभागी हुन, मन्दिर र चर्चामा नित्य पूजाबाहेक गतिवविधि गर्न, कलकारखाना र व्यवसयायमा भीडभाड हुने कामग गर्न, शैक्षिक संस्था सञ्चालन गर्न, गोष्टी गर्न, सिनेमा घर खुला गर्न, शैलुन, ब्यूटी पार्लर स्पा सञ्चालन गर्न, पुस्तकालय, चिडियाखाना खोल्न र स्वास्थ्य मापदण्ड विपरित श्रमिक र कामदार ओसारपसार गर्न पाइने छैन। देशभर झन्डै चार महिना लामो लकडाउन गरेको सरकारले भदौको पहिलो सातादेखि निषेधाज्ञा गरेको हो। उपत्यकाको तीनै जिल्लाका प्रमुख जिल्ला अधिकारीको बैठकले भदौ २ गते भदौ ३ गतेदेखि पहिलोपटक उपत्यकामा एक हप्ताका लागि निषेधाज्ञा जारी गर्ने निर्णय गरेका थिए। भदौ १० गतेको निर्णयानुसार यही भदौ १७ गते राति १२ बजेसम्मका लागि उक्त आदेशलाई निरन्तरता दिइएको थियो। त्यसलाई कायम राख्दै भदौ १७ गते फेरि भदौ २४ गते राति १२ बजेसम्मका लागि निषेधाज्ञा जारी गरिएको थियो। निषेधाज्ञापछि पनि उपत्यकामा संक्रमण घटेको छैन। अहिले काठमाडौंमा दैनिक चार सयको हाराहारीमा संक्रमित थपिएका छन्। कुल संक्रमितको संख्या ४९ हजार नाघिसकेको छ। अहिले उपत्यकासहित मुलुकका चालिसभन्दा बढी जिल्लामा निषेधाज्ञा छ। भदौ ३१ गते राति १२ बजेसम्म लागू हुने आदेशानुसार उपत्यकामा चल्ने सवारीसाधनमा जोरविजोर प्रणाली लागू गरिएको छ।व्यापार, व्यवसायमा केही चलायमान बनाइएको काठमाडौँका प्रमुख जिल्ला अधिकारी जनकराज दाहालले जानकारी दिए। तीनै जिल्लाका प्रजिअको संयुक्त बैठकपछि साँझ जारी गरिएको विज्ञप्ति अनुसार उपत्यका भित्रमा १६ सिट क्षमताभन्दा बढी क्षमताका सार्वजनिक यात्रुबाहक सवारी साधन सञ्चालन गर्न सकिने छ।भाडाका ट्याक्सीको हकमा चालकसहित तीन जना र परिवार भित्रमा ५ वर्ष मुनिका बालबालिका दुई जनासम्म राखी चलाउन सकिने छ । निजी सवारीसाधन (मोटरसाइकल स्कुटर समेत) स्वास्थ्य मापदण्ड पालना गरी भौतिक दूरी कायम गरेर सञ्चालन गर्न सकिनेछ। यात्रुबाहक सार्वजनिक यातायातका साधनहरु सञ्चालन गर्दा स्वास्थ्य मापदण्ड अनुरुप सामाजिक दूरी कायम हुने गरी एक लहरमा एक जना (कुल क्षमताको आधाबाट नबढ्ने गरी) बस्ने व्यवस्था मिलाउनु पर्नेछ । यसरी सवारी साधन सञ्चालन गर्दा चालक, सहचालक तथा यात्रुले अनिवार्य रुपमा मास्क लगाउनु पर्नेछ। सवारी साधनको ढोका मै स्यानिटाइजरको व्यवस्था हुनुपर्ने, सहचालकले पञ्जा लगाउनुपर्ने तथा सवारी साधन दैनिक निसङ्क्रमण गराएको हुनेपर्नेछ। सवारी साधन भने जोरविजोर प्रणालीअनुसार सञ्चालन गर्नुपर्ने छ, तर मालबाहक सवारीको हकमा भने जोरविजोर लागु हुने छैन । सार्वजनिक सूचनाअनुसार औषधि र पानीजन्य व्यवसाय चौविसै घण्टा सञ्चालन गर्न पाउने पुरानै व्यवस्थालाई कायम राखिएको छ।अन्य खाद्यवस्तु, दुध, तरकारी फलफूल, माछामासुका व्यवसाय बिहान ११ बजेसम्म र साँझ ५ बजेदेखि ७ बजेसम्म सञ्चालन गर्न पाउने छन्।यसअघि उक्त व्यवसाय साँझमा रोक लगाइएको थियो । तोकिएको मापदण्ड प्रयोग गर्दै विकास निर्माणसम्बन्धी पसल, व्यवसाय तथा ढुवानीका लागि सञ्चालन हुने छोटो दूरीका सवारी साधन मध्याह्न १२ बजेदेखि साँझ सात बजेसम्म सञ्चालन गर्न पाइने छ। सहकारी संस्था ११ देखि ३ बजेसम्म सञ्चालन गर्न पाइने भएको छ।सपिङ् मल, फेन्सी स्टोर, कपडा पसल, जुत्ता पसल, कस्मेटिक पसललगायतका पसल सोमबार, बुधबार र शनिबार मात्रै खोल्न पाइने छ। भाँडा, भान्साजन्य र सोही प्रकृतिका अन्य पसल आइतबार, मंगलबार र शुक्रबार सञ्चालन हुने छन्। फर्निचर र अटो मोवाइलसम्बन्धी पसल सोमबार र बुधबार मात्रै खोल्न पाइनेछ। फुटपाथ पसल, ठेला व्यापार, स्टेशनरी, ईलेट्रिकल्स, इलेक्ट्रोनिक्स, डिपार्टमेन्टल स्टोर विहान ११ बजेसम्म र बेलुका ४ देखि ७ बजेसम्म खोल्न सकिनेछ। सवारी साधन सम्बन्धी वर्कसप बिहान ८ देखि राति ८ सम्म सञ्चालन हुनेछ।टेकअवे सेवा तथा होमडेलिभरी सेवा भने दिउँसो १२ देखि साँझ ७ बजेसम्म सञ्चालन गर्न पाइनेछ। उद्योग कलकारखाना सञ्चालन गर्दा कामदार र कर्मचारीलाई आयोजनास्थलमै बस्ने, खाने व्यवस्था मिलाउन भनिएको छ। यस्तै स्वास्थ्य मापदण्ड पालना गरी अनलाईनन कक्षा र त्यस्ता सेवासँग मिल्ने सेवाहरु सञ्चालन गर्न सकिने छ।विदेश जाने व्यक्तिलाई आवागमनमा सहजीकरण गरिने छ। स्वाब परीक्षण गराएका व्यक्तिहरु रिपोर्ट नआउञ्जेल क्वारेन्टिनमा बस्नुपर्नेछ।कन्टयाक्ट ट्रेसिङमा परेका व्यक्तिसमेत स्वाब परीक्षण गरेका व्यक्तिको रिपोर्ट नआउञ्जेल क्वारेन्टिनमा बस्नुपर्ने छ। अत्यावश्यक वस्तु वा सेवा अन्तरगत पर्ने औषधि, खाद्यवस्तु, ईन्धन, खाना पकाउने ग्याँस, तरकारी फलफूल दुध, विद्युत, दुरसञ्चार, सूचना तथा सञ्चार, भन्सार, क्वारेन्टिन, आईसोलेसन, फोहरमैला व्यवस्थापन, अस्पताल जानेआउने विरामी, मृत्यु संस्कारका लागि अनिवार्य रुपमा सहभागी हुनुपर्ने कामका लागि प्रयोग गर्ने सवारी साधन भने सञ्चालन गर्न पाइने छ। बैंक वित्तीय संस्था नेपाल राष्ट्र बैंकको मापदण्डअनुसारसञ्चालन हुने जनाइएको छ।उपत्यकामा भदौ ४ गतेदेखि निषेधाज्ञाको आदेश लागू गरिएको थियो । निषेध गरिएका गतिविधि खुला स्थानमा भीडभाड, सभा लजुलुस गर्न गराउन, जात्रा, मेला, महोत्सव, भोजभतेर सञ्चालन गर्न, धार्मिक क्षेत्रमा दैनिक नित्य पूजा बाहेकका गतिविधि, बढी भिडभाड हुने उद्योग, कलकारखाना, व्यापार, व्यवसाय सञ्चालन गर्न निषेध गरिएको छ। यस्तै चाडपर्व लगायत धार्मिक तथा साँस्कृतिक कार्यक्रममा हुने जमघट, शैक्षिक संस्था सञ्चालन, सबै प्रकारका गोष्ठी, सेमिनार, सिनेमा हल, पार्टी प्यालेस, मनोरञ्जन स्थल, व्यूटी पार्लर शैलुन, स्पा, स्वीमिङ पूल जीमखाना, समूहमा खोलिने खेल, पुस्तकालय चिडियाखाना तथा सङ्ग्राहलय सञ्चालनमा रोक लगाइएको पुरानै व्यवस्थालाई कायम गरिएको छ।व्यापार व्यवसायमा स्वास्थ्य मापदण्ड विपरित मजदुरहरुलाई ओसार पसारमा समेत रोक लगाइएको छ।"
बिहीबारदेखि यातायात कार्यालय खुल्ने,"काठमाडौं : बिहीबारदेखि यातायात कार्यालय खुल्ने भएका छन्।सरकारले जारी गरेको निषेधाज्ञाका कारण भदौ ४ गतेदेखि यातायात कार्यालयबाट दिने सेवा सुविधा बन्द भएको थियो । निषेधाज्ञाका मोडालिटी परिवर्तन भएसँगै यातायात कार्यालयले सेवा सुरु गर्ने भएको यातायात व्यवस्था कार्यालयका सवारी चालक अनुमति पत्र ठूलो भर्याङका सूचना अधिकारी उपेन्द्र शाहले जानकारी दिए । बिहीबारदेखि यातायात कार्यालयले दिँदै आएको, लाइसेन्स नविकरण, स्मार्ट कार्डको प्रतिलिपि, स्मार्ट कार्ड भेरीफिकेसनलगायत सेवा सुविधा सुचारु हुनेछन्। तत्कालका लागि नयाँ दर्ता, ट्रयाल र स्मार्ट कार्ड वितरण भने स्थगन नै रहने छ।सवारी पासको राजश्व संकलन (ब्लुबुक नविकरण) मा भने म्याद नाघेबापत बुझाउनु पर्ने जरिवाना मिनाहको समयावधि सकिएको छ। ब्लुबुकको जरिवानाको विषय प्रष्ट नभएकाले हाललाई यो सेवा पनि स्थगन रहेको यातायात कार्यालयले जानकारी दिएको छ। भदौ महिनाभित्रमा लाइसेन्स नविकरण गरिएमा म्याद नाघेबापत बुझउनु पर्ने जरिवाना मिनाह हुनेछ।"
चुनावमा ट्रम्पलाई समर्थन दिँदै ७ हजार सैनिकले खुला पत्र लेखे,"वासिङटन : अमेरिकामा चुनावी माहोल चलिरहँदा ७ हजार जति अमेरिकी सेनाले राष्ट्रपति डोनल्ड ट्रम्पको समर्थनमा खुला पत्र लेखेका छन् । उक्त खुला पत्रमा ६ सय ७४ जना सैनिकले हस्ताक्षर गरेका छन् । पछिल्लो समय मिडियामा ट्रपमाथि आधारहिन आरोप आएको भन्दै उनीहरुले रोष प्रकट गरेका छन् । अपरिचित स्रोतबाट ट्रम्पमाथि मिडिया आक्रमण भएको उनीहरुको गुनासो छ । हालै द एटलान्टिकमा प्रकाशित रिपोर्ट समेत सैनिकहरुले उल्लेख गरेका छन् । राष्ट्रपति ट्रम्पलाई चिन्नेजान्ने जोकोहीलाई उनमा हाम्रो सेनाप्रति भएको प्रेम र श्रद्धा थाहा छ । त्यसैले हामी हरेक पुस्ताका सैनिकहरुले राष्ट्रपति ट्रम्पलाई हाम्रो समर्थन भएको प्रतिवद्धता व्यक्त गर्छौँ, खुला पत्रमा लेखिएको छ । साथै उनीहरुले द एटलान्टिकमा प्रकाशित आर्टिकल राष्ट्रलाई विभाजन गरेर चुनावमा जित्न नियोजित रुपमा प्रकाशित भएको भन्दै आरोप समेत लगाएका छन् । यस्तै ह्वाइट हाउसका केही अधिकारीहरुले ट्रम्पले फ्रान्स भ्रमणको क्रममा सैनिकहरुलाई हरुवा र शोषक भनेको कुरा पनि अस्वीकार गरेको जनाइएको छ । ट्रम्पले अमेरिकीहरुको सेवाको लागि समय समयमा आफ्नो अटल समर्थन दिएको खुला पत्रमा उल्लेख छ । साथै राष्ट्रपतिका लागि डेमोक्रेटिक उम्मेदवार जो बाइडेनको भने पत्रमा आलोचना गरिएको छ । बाइडेनलाई सैनिकले ट्रम्पले भन्दा सेनालाई र अन्य कार्यक्रमलाई कमजोर बनाउने आरोप लगाएका छन् ।"
प्रतिष्ठानमा बीपीको शालिक,धरान : स्थापनाको २७ औं वर्ष पश्चात बीपी कोइराला स्वास्थ्य विज्ञान प्रतिष्ठान धरानमा बीपी कोइरालाको सालिक स्थापना गरिएको छ।प्रतिष्ठानको २७ औं स्थापना दिवसको अवसर पारेर बुधबार प्रतिष्ठान हाताभित्र प्रथम जननिर्वाचित प्रधानमन्त्री कोइरालाको पूर्णकदको शालिक स्थापना गरिएको हो। कोइरालाकै नाममा रहेको प्रतिष्ठानमा हालसम्म शालिक स्थापना नगरिएकाले बीपी जयन्तीको अवसर पारेर बुधबार शालिक अनावरण गरिएको प्रतिष्ठानका रजिष्ट्रार डा मोहनचन्द्र रेग्मीले जानकारी दिए। प्रतिष्ठानको जिओपिडी अगाडि स्थापना गरिएको सालिक प्रतिष्ठानका उपकुलपती डा ज्ञानेन्द्र गिरी र धरान उपमहानगरपालिकाका मेयर तिलक राईले संयुक्त रुपमा अनावरण गरे।नेपालका पहिलो जननिर्वाचित प्रधानमन्त्री कोइरालाकै नाममा २०५० सालमा तत्कालीन प्रधानमन्त्री गिरीजाप्रसाद कोइरालाको नेतृत्वको सरकारले धरानमा प्रतिष्ठान स्थापना गरी चिकित्सा शिक्षा र स्वास्थ्य उपचार सेवा सुचारु गरेको थियो। प्रतिष्ठानमा विशेषज्ञ चिकित्सकले सेवा दिने ७ सय ५० बेडको अस्पतालमा चिकित्सा क्षेत्रका विभिन्न विधामा पढाइ हुँदै आएको छ।
कांग्रेसभित्र देखिएको विवाद र भागवण्डाको राजनीति अन्त्य गर्न आग्रह,"काठमाडौं : नेपाली कांग्रेसभित्र पछिल्लो समयमा देखिएका विवाद र भागबण्डाको राजनीतिलाई अन्त्य गर्दै पार्टीलाई विधिसम्मत ढङ्गबाट अगाडि बढाउन आग्रह गरिएको छ। नेपाली राजनीतिका शिखर व्यक्तित्व बिपी कोइरालाको १०७ औं जन्मजयन्तीको अवसरमा प्रजातान्त्रिक विचार समाजले आज विज्ञप्ति जारी गरी लोकतान्त्रिक पार्टीमा कुनै पनि विचारलाई लिएर छलफल र बहस भएपनि विधि र प्रक्रियाअनुसार गतिविधि अगाडि बढाउन आग्रह गरेको हो। प्रमुख प्रतिपक्षमा रहेको नेपाली कांग्रेसको तर्फबाट जुन किसिमले अहिले खवरदारी गर्नुपर्ने हो, त्यसो हुन नसकेको भन्दै देशको वर्तमान सङ्कटको बेला कांग्रेस आन्तरिक विवादमा रुमलिरहेको समाजको भनाइ छ। विज्ञतिमा भनिएको छ, मुलुकको सबैभन्दा पुरानो लोकतान्त्रिक पार्टी विधि र पद्दतिमा हिँडेर अरु दललाई समेत यस विपरीत नहिड्न सचेत गराउनुपर्नेमा आफैँ नीति नियम मिचेर हिँड्न खोजेको त होइन भन्ने भान परिरहेको छ। बिपीको राजनीतिक, आर्थिक र सामाजिक सोच र चिन्तन मुलुकको विकासका लागि सान्दर्भिक रहेको जनाउँदै समाजले त्यसलाई पूरा गराउने कार्यमा बिपी विचारको नेतृत्व गरिरहेको दल कांग्रेसले अगुवाइ गर्नुपर्नेमा जोड दिएको छ। समाजले कोभिड१९ सङक्रमणबाट पार पाउन वा त्यसका विरुद्ध लड्न सबै राजनीतिक दललाई आग्रह समेत गरेको छ। रासस"
"पौडेल बेपत्ता प्रकरण : एक आरोपित सुधारगृह, अर्का कारागार चलान",स्याङ्जा : वालिङका राजन पौडेललाई बेपत्ता पारेको आरोपमा उनका दुई जना साथीलाई पूर्पक्षका लागि थुनामा पठाएको छ। एक महिनाअघि ती दुई साथीसँगै खेल्न गएका १८ वर्षीय पौडेलको अवस्था अझै अज्ञात छ। वेपत्ता पारेको आरोपमा अदालतले दुबै जनालाई पूर्वक्षका लागि कारागार पठाउने निर्णय गरेको थियो। जिल्ला अदालतमा मंगलबारको थुनछेक बहसमा पूर्पक्षका लागि थुनामा परेमा ती मध्ये एक नावालक भएकाले सुधारगृह र अर्कोलाई कारागार पठाएको हो। दुई मध्ये २० बर्षिय एक किशोर कारागारमा र अर्का १८ वर्षै एक बालकलाई पोखरास्थित सुधारगृह पठाउने अदालतको निर्णय भएको प्रहरी नायब उपरिक्षक राजेन्द्र अधिकारीले जानकारी दिए। नेपालको कानुन बमोजिम १८ वर्ष पुरा नभएकालाई नाबालक मानिने जनाउँदै जिल्ला न्यायाधीश रमानाथ पौडेलको ईजलासले एउटालाइ सुधार गृहमा र अर्का आरोपितलाई थुनामा राख्ने आदेश भएको श्रेस्तेदार विश्वप्रसाद रेग्मीले जानकारी दिए। आफ्नै साथीसँग खेल्न गएका १८ वर्षीय राजन पौडेल साउन २६ गतेदेखि बेपत्ता छन्। आफ्ना दुई साथीसँगै पोडी खेल्न गएको प्रहरीको अनुसन्धानबाट खुलेको छ। राजनले लगाएको कपडा र मोबाइल भीरकोट नगरपालिकाको ओडारेस्थित आँधीखोलाको किनारमा फुटेको अवस्थामा भेटिएको थियो। कपडा भेटिएको ठाउँबाट मोबाइल भेटिएको दुरी झण्डै एक किलोमीटर टाढा रहेको वालिङ वडा प्रहरी कार्यालयका प्रमुख प्रहरी निरीक्षक हरिप्रसाद पौडेलले जानकारी दिए। प्रहरीले घटना लगत्तै उनका दुई जना साथीहरुलाई नियन्त्रणमा लिएर अनुसन्धान गर्दै आएको छ। उनीहरुका बयानका आधारमा आँधीखोलामा पोखराबाट गोताखोर ल्याएर खोजीकार्य गरे पनि पत्ता लाग्न सकिएको छैन।
कोरोना खोपमा सहभागी बिरामी भएपछि परीक्षण रोकियो,"एस्ट्राजेनेका र अक्सफर्ड यूनिभर्सिटीले कोरोना भाइरसविरुद्ध बनाएको एउटा खोपको अन्तिम चरणको मानव परीक्षणमा सहभागी एक व्यक्ति यूकेमा बिरामी परेपछि उक्त परीक्षण तत्कालका लागि रोकिएको छ। एस्ट्राजेनेकाले यसलाई अस्पष्ट कारणले समस्या उत्पन्न हुँदा गरिने 'नियमित' विराम भनेको छ। अहिले विश्वभरि विभिन्न खोपका परीक्षणहरू भइरहेका छन्। एस्ट्राजेनेका र अक्सफर्ड यूनिभर्सिटीले निर्माण गरेको खोपलाई परीक्षणमा भएकामध्ये केही अरूसँगै प्रभावकारी मानिएको छ। पहिलो र दोस्रो चरणको परीक्षणमा सफल देखिएको उक्त खोप बजारमा चाँडै आउने अपेक्षा छ। केही सातायता सुरु भएको तेस्रो चरणको परीक्षणमा अमेरिका, यूके, ब्रजिल र दक्षिण अफ्रिकामा गरेर झन्डै ३०,००० व्यक्ति सहभागी छन्। तेस्रो चरणको क्लिनिकल परीक्षणमा प्रायः हजारौँ मानिसहरू सहभागी हुन्छन् र यो वर्षौँसम्म चलिरहन सक्छ। खोप निर्माताहरू के भन्छन् ? एउटा स्वतन्त्र अनुसन्धानबाट सुरक्षासम्बन्धी तथ्याङ्कको समीक्षा गर्न उक्त खोपको परीक्षण सबै देशमा रोकिएको छ। त्यसपछि नियामक निकायहरूले खोप परीक्षण फेरि थाल्ने कि नथाल्ने भनेर निर्णय गर्ने बीबीसीका मेडिकल सम्पादक फेर्गुस वाल्शले जनाएका छन्। 'ठूला परीक्षणहरूमा संयोगवश कोही बिरामी परेको पाइन्छ, तर त्यसको जाँच गर्न स्वतन्त्र समीक्षा हुनुपर्छ,' अक्सफर्ड यूनिभर्सिटीका एक प्रवक्ताले भने। बीबीसी संवाददाताका अनुसार अक्सफर्डले बनाएको कोरोनाभाइरस खोपको परीक्षण रोकिएको यो दोस्रो पटक हो। ठूला र महत्त्वपूर्ण खोप परीक्षणहरूमा प्रायः यस्तो भएको पाइन्छ। परीक्षणमा सहभागी स्वयंसेवी कुनै कारणले बिरामी परेर अस्पताल भर्ना हुँदा र त्यो कारण तत्काल थाहा नहुँदा खोप परीक्षण रोक्ने गरिएको छ। अहिले रोकिएको खोप परीक्षण केही दिनमै सुरु हुने ठानिएको छ। यूकेमा खोप परीक्षणमा स्वेच्छाले सहभागी भएका व्यक्ति बिरामी परेको समाचार पहिलो पटक प्रकाशित गरेको स्ट्याट न्यूजले एउटा स्रोतलाई उद्धृत गर्दै उनी निको हुने अपेक्षा गरिएको जनाएको छ। खोप विकास कुन अवस्थामा छ ? अमेरिकाका राष्ट्रपति डोनल्ड ट्रम्पले अमेरिकामा आगामी नोभेम्बर महिनामा हुने निर्वाचनअघि खोप उपलब्ध होस् भन्ने आफूले चाहेको बताएका छन्। तर हतारमा राजनीतिक उद्देश्यले खोप ल्याउँदा सुरक्षा जोखिममा पर्ने सम्भावना भएको बताइएको छ। कोभिड१९ खोप बनाउन काम गरिरहेका नौवटा संस्थाको समूहले खोपका लागि वैज्ञानिक र नैतिक मापदण्ड अनुसरण गर्ने भन्दै मङ्गलवार सार्वजनिक प्रतिबद्धता व्यक्त गरेको छ। एस्ट्राजेनेका पनि उक्त समूहमा संलग्न छ। जारी खोप परीक्षणको तेस्रो चरणमा सम्पन्न भइसकेपछि उसले नियामक निकायबाट अनुमति लिन आवेदन दिने प्रतिबद्धता व्यक्त गरेको छ। जोनसन एन्ड जोनसन, बायोएनटेक, ग्ल्याक्सोस्मिथक्लाईन, फाईजर, मर्क, मोडर्ना, सानोफी र नोभाभ्याक्सजस्ता औषधि उत्पादक ठूला कम्पनीहरूले पनि उक्त प्रतिबद्धतामा हस्ताक्षर गरेका छन्। उनीहरूले 'सुरक्षा र खोप लिएका व्यक्तिको हित' लाई आफ्नो शीर्ष प्राथमिकतामा राख्ने बताएका छन्। विश्व स्वास्थ्य सङ्गठनका अनुसार अहिले झन्डै १८० वटा खोपको परीक्षण भइरहेको छ। तर तीमध्ये कुनैको पनि मानिसमा सबै चरणमा क्लिनिक परीक्षण सम्पन्न भइसकेको छैन। विश्व स्वास्थ्य सङ्गठनले यो वर्ष कुनै पनि खोपले अनुमति पाउने अपेक्षा गरेको छैन। तर चीन र रुसले स्वदेशमा निर्मित खोप केही व्यक्तिहरूलाई दिन थालेका छन्। विश्व स्वास्थ्य सङ्गठनले ती सबै खोपलाई परीक्षणमा भएको मानेको छ। अमेरिकी नियामक निकाय फूड एन्ड ड्रग एड्मिनिस्ट्रेशन (एफडीए) ले कोरोनाभाइरस खोपहरूलाई तेस्रो चरणको क्लिनिकल परीक्षणअघि नै अनुमति दिन सकिने सङ्केत दिएको छ। बीबीसी"
महामारीलाई गिज्याउँदै राजनीतक दल,"सुर्खेत : कोरोना महामारीमा पनि राजनीतिक भेला र कार्यक्रम गरेर दलहरुले महामारीलाई नै गिज्याउने काम गरिरहेका छन्।पछिल्ला दिनमा कर्णालीमा कोरोना संक्रमणको दर बढ्दो छ।तर पनि सुर्र्खेतमा दलबीच यही बेलामा पार्टी प्रवेश गराउने र संगठन विस्तारको होडबाजी नै चलेको छ। कांग्रेसले आगामी महाधिवेशनलाई लक्षित गरेर जिल्लाभर भेला, जमघट र कार्यक्रम जारी राखेको छ।केन्द्रिय नेताहरुकै सक्रियतामा कार्यक्रम नै आयोजना गरेर कांग्रेसले अन्य पार्टीका कार्यकर्ता आफ्नो पार्टीमा प्रवेश गराउन थालेको छ।जिल्लामा कांग्रेसका गतिविधि बढेपछि सत्तारुढ नेकपाले पनि सँगसँगै राजनीतिक गतिविधि बढाएको छ। मुख्य दुई दलबीच कार्यकर्ता प्रवेश गराउने होडबाजीका कारण गाउँतहसम्म कोरोना संक्रमण फैलिने थप जोखिम बढेको हो।हाल कर्णालीमा सांसद, नेता र कार्यकर्ता पनि कोरोना संक्रमणबाट अछुतो छैनन्।तर पनि दलहरुले गाउँगाउँमा स्वास्थ्य मापदण्डविपरित भेला र जमघट गरिरहेका छन्।संक्रमण रोकथामका लागि भन्दै स्थानीय तह र प्रशासनले विभिन्न क्षेत्र सिल र निषेधाज्ञा गर्दै आएका छन्।तर जिम्मेवार बन्नुपर्ने राजनीतिक दलबाटै लापरबाही भइरहेको हो। न मास्क, न सामाजिक दुरी।दलहरुले पार्टी प्रवेश गराउने र संगठन विस्तार गर्ने नाममा जोखिम बढाउने गतिविधि गरिरहेका हुन्।जिल्ला प्रशासन कार्यालयले संक्रमण फैलिने खतरा रहेको भन्दै बारम्बार दलहरुलार्इृ राजनीति गतिविधि नगर्न आग्रह गरे पनि दलले अटेर गरिरहेका हुन्।न्यूनतम स्वास्थ्य मापदण्ड नै नअपनाएर नेताहरु कार्यकर्ता भेलामा व्यस्त छन्।यसले गाउँ तहसम्म नै संक्रमण फैलिने त्रास बढेको हो।मास्क विना नै भीड जम्मा गर्ने, सामाजिक दुरी र सुरक्षा सावधानी नअपनाउँदा जोखिम बढेको हो।जिल्ला प्रशासन कार्यालय सुर्खेतले कोरोना महामारी रोकथाममा दलहरु जिम्मेवार नबन्दा समस्या भएको जनाएको छ। यस्तो महामारीमा त दलहरु कोरोना रोकथाममा लाग्नु पथ्र्याे, तर जिम्मेवार नेताहरु नै संक्रमण बढाउने गतिविधिमा लाग्नु भएको छ प्रमुख जिल्ला अधिकार हिरालाल रेग्मीले भने, सांसद र नेताहरु नै जिम्मेवार नहुँदा दलका गतिविधि रोक्न समस्या भयो । महामारीको बेलामा राजनीतिक गतिविधि नगर्ने आग्रह गरे पनि दलहरुले अटेरी गरेको उनको भनाइ छ।कोरोना रोकथामका लागि राज्यले करोडौ बजेट खर्च गरिरहेको भन्दै उनले नागरिकको स्वास्थ्यमाथी खेलवाड नगर्न दलहरुलाई आग्रह गरे । यस्तै नेपाल कम्युनिष्ट पार्टी (नेकपा) सुर्खेतले अब राजनीतिक गतिविधि रोक्ने जनाएको छ।कोरोना संक्रमणको दर बढेको भन्दै नेकपाले यस्तो क्रियाकलाप रोक्ने जनाएको हो।नेकपा सुर्खेतका सचिव कृष्ण जिसीले भने, सामाजिक दुरी र सुरक्षा सावधानी अपनाएर सामान्य छलफल मात्रै गरेका छौं, अब यस्ता क्रियाकलाप पनि रोक्छौं।संक्रमण फैलिदै गएकाले अब कार्यकर्तासँगको भेटघाट पनि रोकिन्छ । महाधिवेशनको तयारीमा रहेको काँगेसले पनि गाउँमा भेला र जमघट गरिरहेको छ।तर उसले सुर्खेतमा पार्टीको तर्फबाट कुनै पनि कार्यक्रम नगरेको दाबी गरेको छ।काँग्रेस सुर्खेतका सभापति कमलराज रेग्मीले भने, वडा तहका नेताहरुले जम्मा भएर फोटो खिच्दैमा पार्टीको कार्यक्रम भन्न मिल्दैन । पार्टीले सम्पूर्ण कार्यकर्तालाई कोरोना रोकथाममा लाग्न र घरमै बस्न आग्रह गरेको उनको दाबी छ। सुर्खेतको पञ्चपुरीमा कांग्रेसले आयोजना गरेको कार्यक्रममा सहभागी । तस्बिर : अन्नपूर्ण"
आइसोलेसनलाई सहयोग,मुगु : जिल्ला स्वास्थ्य सेवा कार्यालय मुगुमा कार्यरत लेखा अधिकृतले आइसोलेसन व्यवस्थापनका लागि ५० हजार सहयोग गरेका छन्। उनी संक्रमणमुक्त भएसँगै उनले ५० हजार सहयोग गर्ने प्रतिबद्धता गरेका थिए। सोही अनुसार नगद ५० हजार हस्तानतरण गरेका हुन्। जिल्ला स्वास्थ्य सेवा कार्यालयमा कार्यरत ३८ वर्षीय सुरेश केसीले भदौ ५ गते जिल्ला अस्पतालमा स्वाब दिएका थिए। कर्णाली स्वास्थ्य विज्ञान प्रतिष्ठानले उनको भदौ ८ गते कोरोना भाइरस पोजिटिभ रिर्पोट देखाएपछि भदौ ९ गते सामजिक संजालमार्फत आफ्नो दोस्रो रिर्पोट नेगेटिभ आए आइसोलेसनको व्यवस्थापनका लागि सहयोग गर्ने प्रतिबद्धता गरेका थिए। सोही अनुसार दोस्रो पटक भदौ १२ गते संकलन गरिएको उनको स्वाबको रिर्पोट १३ गते नेगेटिभ आएको थियो। बुधबार जिल्ला प्रशासन कार्यालयमा जिल्ला स्थित संचारकर्मीको रोहवरमा लेखा अधिकृत केसीले प्रमुख जिल्ला अधिकारी कृष्णाकुमार निरौलालाई ५० हजार नगद हस्तान्तरण गरेका हुन्। आफूलाई कोरोना संक्रमण हुँदा भोग्नु परेको सामजिक दुर्व्यवहारदेखि लामो दिन कोठाभित्रै बस्दाको पीडा अरु संक्रमितले भोग्न नपरोस् भनी आइसोलेसनको व्यवस्थापनका लागि आफ्नो दुई महिनाको तबलबाट ५० हजार नगद सहयोग गरेको लेखा अधिकृत सुरेस केसिले बताए। उनले जम्मा गरेको रकम जिल्ला विपद् व्यवस्थापन समितिको खातामा जम्मा गरी आइसोलेसनमा इन्टरनेटदेखि अन्य संचारका आवश्यक सामग्रीका लागि प्रयोग गरिने प्रमुख जिल्ला अधिकारी कृष्णाकुमार निरौलाले बताए। लेखा अधिकृत सुरेस केसीले एक उदारणीय काम गरेको बताउँदै उनले महाविपदका बेला अन्य व्यक्तिलाई समेत सिकाइ भएको बताए।
नेकपा विवाद समाधानका लागि सहमतिको ठोस कार्ययोजनासहित प्रस्ताव तयार,"काठमाडौं : सत्तारुढ नेपाल कम्युनिष्ट पार्टीका अध्यक्ष एवं प्रधानमन्त्री केपी ओली र अध्यक्ष पुष्पकमल दाहाल प्रचण्ड ले विवाद समाधान कार्यदलले दिएको सुझावका आधारमा कार्यान्वयनको कार्ययोजनासहितको प्रस्ताव तयार गरेका छन्। अध्यक्षद्वयले बिहान प्रधानमन्त्री निवास बालुवाटारमा गर्नुभएको छलफलमा स्थायी कमिटीको बैठक यही भदौ २६ गते बस्ने बैठकका लागि पेश गर्ने सहमतिको ठोस प्रस्ताव तयार गरेको नेकपाका केन्द्रीय प्रचार विभाग उपप्रमुख एवं प्रधानमन्त्रीका प्रेस सल्लाहकार सूर्य थापाले जानकारी दिए। छलफलमा महासचिव विष्णु पौडेलको पनि सहभागिता थियो। उक्त सहमतिको प्रस्ताव स्थायी कमिटीका सदस्यलाई पठाउने प्रक्रिया पनि शुरु भएको छ। गत साउन १३ गतेदेखि स्थगित स्थायी कमिटीको बैठक अध्यक्षद्वयले २६ गते बिहान ११ बजेका लागि तोकेको छ। पार्टीको आन्तरिक विवाद मिलाउन अध्यक्षद्वयले गठन गरेको कार्यदलले दिएको प्रतिवेदनबारे यही भदौ १८ गतेको सचिवालय बैठकमा छलफल भएको थियो। गत साउन ३० मा भएको छलफलबाट महासचिव पौडेलको संयोजकत्वमा गठित छ सदस्यीय कार्यदलले यही भदौ ६ गते अध्यक्षद्वयलाई प्रतिवेदन बुझाएको थियो। प्रतिवेदनमा प्रधानमन्त्री ओलीले सरकारको काममा केन्द्रित भई बाँकी कार्यकाल पूरा गर्ने र अध्यक्ष प्रचण्डले पार्टीको कार्यकारी अध्यक्षमा आफूलाई केन्द्रित गर्ने, मन्त्रिपरिषद्मा आवश्यकतानुसार हेरफेर गर्ने, तोकिएको समयमा महाधिवेशन गर्ने, एकताका बाँकी काम शीघ्र पूरा गर्नेलगायत सुझाव छन्। नेकपामा गत असार १० गते शुरु भएको स्थायी कमिटी बैठक आन्तरिक विवादका कारण पटकपटक स्थगित हुँदै आएको थियो। रासस"
देवरको कुटपिटबाट भाउजुको मृत्यु,"भोजपुर : घरायसी विवादमा देवरको कुटपिटबाट भाउजुको मृत्यु भएको छ । टेम्केमैयुङ गाउँपालिका ५, खावाका ३५ वर्षीय राजकुमार राईले ४८ वर्षीया भाउजु केशरमाया राईलाई मरणासन्न हुनेगरी कुटपिट गरेपछि केशरमायाको मृत्यु भएको हो । गत २२ गते राती घरायसी विवादमा राजकुमारले केशरमायालाई कुटपिट गरेका थिए । ज्यान जोगाउने क्रममा सुंगुरको खोरमा लडेर ज्यान गएको प्रहरीले जनाएको छ । रातको समय भएकाले उनको खोजी गर्दा नभेटिएपछि भोलीपल्ट बिहान २३ गते खोरमा मृत अवस्थामा भेटिएको जिल्ला प्रहरी कार्यालय भोजपुरका प्रहरी निरीक्षक प्रदीप लामाले जानकारी गराए । राजकुमार राईलाई प्रहरीले नियन्त्रणमा लिइ अनुसन्धान थालेको छ । मृतकको शव पोष्टमार्टमका लागि जिल्ला अस्पताल ल्याइएको प्रहरीले जनाएको छ ।"
मोरङका ८० सहित प्रदेश १ मा १५५ कोरोना संक्रमित थपिए,"विराटनगर : मोरङमा ८० सहित प्रदेश १ मा पछिल्लो २४ घण्टामा एक सय ५५ जना कोरोना भाइरसका संक्रमित थपिएका छन् । बुधबार एक हजार तीन सय ७० जनाको पीसीआर परीक्षण गरिँदा ६३ महिला र ९२ पुरुषको रिपोर्ट पोजिटिभ आएको हो । नयाँ थपिएका संक्रमितमा मोरङबाहेक सुनसरीमा ६०, भोजपुरमा पाँच, धनकुटामा चार, झापामा तीन, ताप्लेजुङ, उदयपुर र प्रदेश १ बाहिरका एकएक जना रहेको सामाजिक विकास मन्त्रालयले जनाएको छ । सबैभन्दा बढी संक्रमित भेटिएको मोरङको विराटनगर महानगरपालिकामा ७० जनाको रिपोर्ट पोजिटिभ आएको छ । जसमा ३० महिला र ४० पुरुष छन् । प्रदेश १ मा कोरोनाबाट सबैभन्दा बढी प्रभावित बनेको विराटनगर प्रदेशको राजधानी पनि हो । विराटनगरबाहेक मोरङको लेटाङमा एक महिला, तीन पुरुष, पथरीशनिश्चरेमा तीन पुरुष, उर्लाबारी र सुन्दरहरैँचामा एकएक पुरुष तथा ग्रामथानमा एकजना महिलाको रिपोर्ट पोजिटिभ आएको छ । सुनसरीको धरानमा १३ महिला, नौ पुरुष, इटहरीमा नौ पुरुष, १३ महिला र इनरुवामा चार महिला, १२ पुरुषमा कोरोना देखिएको छ । भोजपुरको षडानन्दमा एक महिला, चार पुरुष, धनकुटाको चौबिसेमा एक महिला, दुई पुरुष, धनकुटा नगरपालिकामा एक पुरुष, झापाको कमलगाउँपालिका र कनकाइमा एकएक पुरुष, शिवसताक्षीमा एक महिला, ताप्लेजुङको मेरिङदेनमा एक महिला, उदयपुरको त्रियुगामा एक पुरुष र प्रदेश १ बाहिरका एक महिलाको रिपोर्ट पोजिटिभ आएको मन्त्रालयले जनाएको छ । प्रदेश १ मा हालसम्म कोरोना संक्रमितको संख्या चार हजार चार सय १२ पुगेको छ । एक लाख तीन हजार तीन सय ३३ जनाको पीसीआर हुँदा ९८ हजार नौ सय २१ जनाको रिपोर्ट भने नेगेटिभ आएको जानकारी मन्त्रालयले दिएको छ । प्रदेश १ मा सफल उपचारपछि कोरोना पराजित गर्दै बुधबार ३६ जना डिस्चार्ज भएका छन् । जिल्ला अस्पताल धनकुटाबाट १४, जीवन विकास आधारभूत विद्यालय धनपालथान मोरङबाट १३, जिल्ला अस्पताल संखुवासभाबाट पाँच र होम आइसोलेसनबाट चारजना डिस्चार्ज भएको मन्त्रालयले जनाएको छ । प्रदेश १ मा डिस्चार्ज हुनेको संख्या हालसम्म एक हजार नौ सय ४८ पुगेको छ ।"
"उपत्यकामा निषेधाज्ञा खुकुलो : के खुल्यो, के बन्द ?","काठमाडौं : उपत्यकाका तीन जिल्लामा जारी निषेधाज्ञामा केही खुकुलो हुने भएको छ। निषेधाज्ञाका मोडालिटी उपत्यकाका तीनै जिल्लका प्रमुख जिल्ला अधिकारी (सीडीओ)ले परिवर्तन गरेका हुन् । मंगलबार नै तीनै जिल्लाका प्रमुख जिल्ला अधिकारीले अनुमोदनका लागि गृहमन्त्रालयमा पठाएको मोडालिटी स्वीकृत भएको छ।केही बेरमा तीनै जिल्ला प्रशासनले खुकुलो व्यवस्थासहितको निषेधाज्ञा जारी गर्दैछन्। नयाँ मोडालिटी अनुसार निजी सवारीलाई जोर विजोर चल्न दिने, दैनिक उपभोग्य समानका पसल पनि समय तोकेर सञ्चालन गर्ने तथा निजी कार्यालय, उद्योग एवम् कलकारखाना स्वास्थ्य सुरक्षा मापदण्ड अपनाएर सञ्चालन गर्ने गरी निषेधाज्ञाको नयाँ मोडल प्रस्ताव गरिएको हो। तर होटल रेष्टरेन्ट, सिनेमा हल, क्लब तथा अन्य मनोरञ्जन स्थल भने बन्दै रहने छन्। निषेधाज्ञा खुकुलो भए पनि भेला हुन, जुलुस गर्न, भीडभाड र जात्रा, महोत्सवमा सहभागी हुन, मन्दिर र चर्चामा नित्य पूजाबाहेक गतिवविधि गर्न, कलकारखाना र व्यवसयायमा भीडभाड हुने कामग गर्न, शैक्षिक संस्था सञ्चालन गर्न, गोष्ठी गर्न, सिनेमा घर खुला गर्न, शैलुन, ब्यूटी पार्लर स्पा सञ्चालन गर्न, पुस्तकालय, चिडियाखाना खोल्न र स्वास्थ्य मापदण्ड विपरित श्रमिक र कामदार ओसारपसार गर्न पाइने छैन। मंगलबार काठमाडौं उपत्यका नगरपालिका मेयर फोरम, उद्योगी सुरक्षा निकायसँग भर्चुअल छलफलपछि काठमाडौं उपत्यकाका तीन जिल्लाका प्रमुख जिल्ला अधिकारीहरुले निषेधाज्ञाको बिषयमा औपचारिक छलफल गरेर गृहसमक्ष खुकुलो पार्न प्रस्ताव गरेका थिए। निरन्तरको लकडाउन समाधान नभएको तर्क गर्दै उद्योगी तथा व्यवसायीले निषेधाज्ञा खकुलो नबनाए अवज्ञा गर्ने चेतावनी दिदै आएका छन्। मेयर फोरमको मंगलबार बसेको बैठकले काठमाडौं उपत्यकाका सबै नाकामा सेनासहितको कडा सुरक्षा व्यवस्था गरेर उपत्यकाभित्रको निषेधाज्ञालाई विस्तारै खोल्नुपर्ने सुझाव दिएको थियो। झन्डै चार महिना लामो लकडाउन साउनेदेखि अन्त्य गरिए पनि भदौंदेखि निषेधाज्ञा सुरु भएको थियो। उपत्यकाको तीनै जिल्लाका प्रमुख जिल्ला अधिकारीले भदौ २ गतेको पहिलोपटक एक हप्ताका लागि निषेधाज्ञा जारी गरेका थिए। भदौ १० गतेको निर्णयानुसार यही भदौ १७ गते राति १२ बजेसम्मका लागि उक्त आदेशलाई निरन्तरता दिइएको थियो। त्यसलाई कायम राख्दै भदौं १७ गते फेरि भदौं २४ गते राति १२ बजेसम्मका लागि निषेधाज्ञा जारी गरिएको थियो। निषेधाज्ञापछि पनि उपत्यकामा संक्रमण घटेको छैन। अहिले काठमाडौंमा दैनिक चार सयको हाराहारीमा संक्रमित थपिएका छन्। कुल संक्रमितको संख्या ४८ हजार नाघिसकेको छ। अहिले उपत्यकासहित मुलुकका चालिसभन्दा बढी जिल्लामा निषेधाज्ञा जारी छ। सरकारले सुरुमा चैत ११ गतेदेखि झन्डै चार महिना लकडाउन गरेको थियो।"
बझाङमा निषेधाज्ञा पाँच दिन थपियो,"बझाङ : समुदायमा कोरना संक्रमण फैलँदै गएपछि एक हप्ताका लागि जिल्ला निषेधाज्ञा गरेको बझाङ जिल्लामा थप ५ दिन निषेधाज्ञा थप गरिएको छ। जिल्ला कोभिड संकट व्यवस्थापन समितिको बुधबार बसेको बैठकले भदौ ३० गतेसम्मका लागि निषेधाज्ञा थपेको प्रमुख जिल्ला अधिकारी कमलराज भण्डारीले बताए। यसअघि भदौ १७ गतेबाट २५ गतेसम्म निषेधाज्ञा गरिएको थियो। 'केही न्युनीकरण हुन्छ कि भनेर हामीले सुरुमा एक हप्ताका लागि जिल्लामा निषेधाज्ञा गरेका थियौँ', प्रजिअ भण्डारीले भने, 'समुदायमा थप संक्रमित बढ्दै गएपछि ५ दिनका लागि निषेधाज्ञा बढाएको छौँ।' जिल्लामा ४ सय ३६ जना संक्रमितमध्ये ३ सय ६२ जना निको भएर घर गएका छन्। ७४ जना अहिले आइसोलेसनमा छन्।"
कार्यालय प्रमुखसहित २० जना प्रहरीलाई कोरोना संक्रमण,रौतहट : इलाका प्रहरी कार्यालय चन्द्रनिगाहपुर रौतहटमा कार्यरत २० जना प्रहरीलाई कोरोना भाइरस संक्रमण पुष्टि भएको छ । गएको शुक्रबार संकलन गरिएको स्वाबको पीसीआर रिर्पोट बुधबार आएको हो । इलाका प्रहरी कार्यालय चन्द्रनिगाहपुरका प्रमुख डीएसपीसहित २० जना प्रहरीमा संक्रमण देखिएको हो । डीएसपी हेमबहादुर शाहीले आफूसहित कार्यालयका २० जना प्रहरीमा संक्रमण देखिएको सामाजिक संजालमा लेखेका छन् । कोराना संक्रमित प्रहरीहरुलाई होम आइसोलेसन तथा चन्द्रपुर नपा २ मा रहेको आइसोलेसनमा राखिने बताइएको छ । इलाका प्रहरी कार्यालय चन्द्रनिगाहपुरमा कार्यरत प्रहरी र केही स्थानिय गरी शुक्रवार ४१ जनाको स्वाव संकलन गरीएको थियो । स्वाब संकलन गरिएका ४१ जनामध्ये २० जना प्रहरी र अन्य सर्वसाधारण ८ जनाको रिर्पोट पोजिटिभ आएको चन्द्रनिगाहपुर अस्पतालका जनस्वास्थ्य निरीक्षक मात्रिका चालिसेले जानकारी दिएका छन् ।
भारतमा कोरोनाबाट ७३ हजार बढीको मृत्यु,भारतमा कोरोनाबाट मृत्यु हुनेको संख्या ७३ हजार ८९० पुगेको छ । पछिल्लो २४ घण्टामा भारतमा १ हजार १३३ संक्रमितको ज्यान गएको बताइएको छ । भारतमा पछिल्लो २४ घण्टामा ७५ हजार ८०९ कोरोना संक्रमित थपिएका छन् । यस्तै जोन्स हप्किन्स विश्व विद्यालयले जारी गरेको तथ्यांकअनुसार भारतमा हालसम्म ४३ लाख ७० हजार १२८ जना कोरोना संक्रमित रहेका छन् ।
धादिङ केन्द्र भएर भूकम्प,काठमाडौं : बुधबार दिउँसो धादिङ केन्द्र भएर भूकम्प गएको छ । राष्ट्रिय भूकम्प मापन केन्द्रका प्रमुख लोकविजय अधिकारीका अनुसार दिउँसो ३ बजेर ४८ मिनेट जाँदा भूकम्प गएको हो । अधिकारीका अनुसार धादिङको निलकण्ठ आसपास केन्द्र भएर ४ म्याग्निच्यूडको भूकम्प गएको हो । धादिङ र आसपासका क्षेत्रमा धक्का महसुस भएको थियो ।
१०८१ संक्रमित थपिए : कोरोनाले ३१२ जनाको मृत्यु,"काठमाडौं : पछिल्लो २४ घण्टामा १०८१ जनामा कोरोना भाइरस (कोभिड१९) संक्रमण पुष्टि भएको छ। स्वास्थ्य तथा जनसंख्या मन्त्रालयका प्रवक्ता प्राडा जागेश्वर गौतमका अनुसार पछिल्लो २४ घण्टामा ११ हजार १६७ जनाको पीसीआर परीक्षण गर्दा १०८१ जनामा संक्रमण पुष्टि भएको हो।२४ घण्टामा ९१८ जना डिस्चार्ज भएका छन्। मन्त्रालयका अनुसार नेपालमा कुल संक्रमितको संख्या ४९ हजार २१९ पुग्दा डिस्चार्ज हुनेको संख्या ३३ हजार ८८२ पुगेको छ। पछिल्लो २४ घण्टामा ६ जनाको ज्यान गएको छ।योसँगै नेपालमा कोरोनाबाट ज्यान गुमाउनेको संख्या ३१२ पुगेको छ। मन्त्रालयका अनुसार सक्रिय संक्रमितको संख्या १५ हजार २५ रहेको छ। अहिले होम आइसोलेसनमा सात हजार ३७ रहेका छन् भने संस्थागत आइसोलेसनमा सात हजार ९८८ जना रहेका छन्। नेपालमा पीसीआर परीक्षणको संख्या ७ लाख ९९ हजार ३४१ पुगेको छ। अहिले क्वारेन्टाइनमा ५ हजार ४८० जना रहेका छन्। मन्त्रालयका अनुसार मोरङ, सुनसरी, सर्लाही, काठमाडौं, ललितपुर, चितवन, भक्तपुर र रुपन्देहीमा पाँच सय बढी संक्रमित रहेका छन्। त्यसैगरी मनाङ, मुस्ताङ, डोल्पा, मुगु र हुम्लामा संक्रमण शून्यमा झरेको छ।"
डिएफएसकेले ल्यायो नयाँ ग्लोरी ५६० एसयूभी,"काठमाडौं : कुजु नेपालले इन्डोनेसियामा उत्पादन हुँदै आएका डिएसएफके ब्राण्डको उत्पादन नेपालमा बिक्री सुरु गरेको एक वर्ष पुरा भएको छ । कम्पनीले यसअघि डिएफएसके ग्लोरी ५८० बिक्री गर्दै आएकोमा अब भने ग्लोरी ५६० को पनि बिक्री सुरु गर्न लागेको हो । विगत एक वर्षमा हामीलाई ग्राहकले दिनु भएको मायाबाट हामी लोभिएका छौं । यसले अझै नयाँ नयाँ मोडलका एसयूभी नेपाल ल्याउन हामीलाई प्रेरित गरेको छ । भोलिका दिनमा अझै उत्कृष्ट एसयूभी ल्याएर ग्राहकको मन जित्न हामी लालयित छौं । कोभिड १९ को कारण केही ढिला बिक्री सुरु हुन लागेको ग्लोरी ५६० नयाँ वर्षको अवशरमा बिक्री सुरु गर्ने लक्ष्य रहेको थियो । नेपाल आएको पहिलो वर्ष नै हाम्रो गाडीको मूल्य, मूल्य अनुसारको फिचर र एसयूभी प्रेमी ग्राहकको मन जित्न सफल भएकोमा हामी सरोकारवाल सबैमा धन्यवाद दिन चाहन्छौं । नेपाली अटोमोवाइल बजार निकै सानो छ । यद्यपी पछिल्ला दिनमा सरकारको नीति, असहज बैंकिङ जस्ता अवस्थामा पनि हामीले पहिलो वर्ष सफलरुपमा पार गरेका छौं । नेपालमा उच्च प्रतिस्पर्धाको बाबजुदपनि हामीले डिएफएसकेका उत्पादनलाई ग्राहकसम्म पुर्याउन सकेका छौं । यसले भोलिका दिनमा अझ राम्रा राम्रा मोडल ल्याउँदै अगाडी बढ्ने हौसला प्रदान गरेको छ, कुजु नेपालका संचालक उमिद श्रेष्ठले भने । यस्तो छ ग्लोरी ५६० साइज ग्लोरी ५६० को लम्बाई ४५१५ एमएम, चौडाई १८१५ एमएम र उचाई १७३५ एमएम रहेको छ । यसमा २६९० एमएमको ह्वीलबेस दिइएको छ । गाडीको कुल तौल भने २००५ केजी रहेको छ । इन्जिन ग्लोरी ५६० मा यूरो ५ मापदण्डको इन्जिन दिइएको छ। यसमा रहेको १५ लिटर टर्बो पेट्रोल इन्जिनले अधिकतम ५७०० आरपीएममा १४८ बीएच पावर र १८०० देखि ४००० आरपीएममा २३० एनएम टर्क प्रदान गर्छ । यसमा ६ स्पीड म्यानुयल गियरबक्स दिइएको छ । साथै, ५० लिटरको इन्धन ट्याङ्क उपलब्ध रहेको छ । सुरक्षा फिचर ग्लोरी ५६०, ग्लोबल एनक्यापबाट क्र्यास टेष्टमा ५ स्टार रेटिङ प्राप्त गरेको एसयूभी हो । यसको चारै चक्कामा डिस्क ब्रेक दिइएको छ । १७ इन्चको अलोय ह्वील, एयरव्याग, सिट बेल्ट रिमाइन्डर, एबीएस, इबीडी, इन्जिन इमोविलाइजर, आलर्म सिस्टम, स्पीड सेन्सिङ अटो लक, क्र्यास अटो अनलक जस्ता फिचर यसमा पाउन सकिन्छ । इन्टेरियर र फिचर ग्लोरी ५६० मा सफ्ट टच ड्यास बोर्ड दिइएको छ भने, ड्यासबोर्डमा ८ इन्चको फ्लोटिङ इन्फोटेन्टमेन्ट डिस्प्ले दिइएको छ । रिभाइज क्यामेरा, पुस स्टार्टस्टप बटम, किलेस इन्ट्रि जस्ता विशेषता यसमा पाउन सकिने छ । वारेन्टी कम्पनीले यसमा ३ वर्ष वा ४० हजार किलोमिटर जुन पहिला आउँछ त्यही बराबरको वारेन्टी प्रदान गर्ने छ । मूल्य यसलाई प्रतिस्पर्धी मूल्य बनाउने कम्पनीको योजना अनुसार हामीले ५७ लाख ५० हजार रुपैयाँ तोकेर यसको बिक्री वितरण सुरु गरेका छौं ।"
"पक्राउ गर्न गएका प्रहरीमाथि आक्रमण, तीन प्रहरी घाइते","बाजुरा : त्रिबेणी नगरपालिका४ तोलीमा मदिरा सेवन गरेर होहल्ला गरेर सामाजिक खलल गर्नेलाई पक्राउ गर्न गएका प्रहरीमाथि ढुंगामुढा प्रहार भएको छ। ढुंगामुढा प्रहारबाट मौरे प्रहरी चौकीका असई रघुविर बढु, हल्वदार नारदसिहं बिष्ट र प्रहरी जवान नरेन्द्र बोहोरा घाइते भएका जिल्ला प्रहरी कार्यालयका प्रहरी निरिक्षक लोकेन्द्र ठगुन्नाले जानकारी दिएका छन्। भदौ २२ गते राति त्रिबेणी नगरपालिका ४ तोली बस्ने नरेन्द्र साउदले स्थानीय बजारमा मदिरा सेवन गरेर होहल्ला गरेको भन्दै निवेदन आएपछि आरोपित साउदलाई पक्राउ गरेर मापेस चेक गरि तोली स्वास्थ्य चौकीबाट मौरे प्रहरी चौकी ल्याउने क्रममा प्रहरीमाथि ढुङ्गामुढा प्रहार भएको प्रहरी निरिक्षक ठगुन्नाले बताए। पक्राउ पछि भदौ २३ गते थप प्रहरी फोर्स गएर प्रक्राउ पर्नेमा त्रिबेणी नगरपालिका ४ तोली बस्ने २८ वर्षका नरेन्द्र साउद, २५ वर्षका केशव साउद र २९ वर्षका गणेश साउद रहेको जिल्ला प्रहरी कार्यलय बाजुराका निमित्त प्रमुख तथा प्रहरी निरिक्षक लोकेन्द्र सिं ठगुन्नाले बताएका छन्। पक्राउ परेको तीनै जनालाई ७ दिनको म्याद थप गरेर अभ्रद ब्यवहार कसुर सम्बन्धि जिल्ला प्रशासन कार्यलय बाजुरामा भदौ २४ गते मुद्धा दर्ता गरेको ठगुन्नाले बताए। फरार रहेका सोही ठाउँका दिल साउद, दल साउद, राम साउद र प्रकाश साउदको खोजी कार्य भइरहेको प्रहरीले जनाएको छ। घाइते असइ बढुको जिल्ला अस्पताल बाजुरामा उपचार भइरहेको छ भने दुई जनाको भने तोली स्वास्थ्य चौकीमा उपचार भइरहेको प्रहरीले जनाएको छ। त्रिवेणी नगरपालिकाले नगरपालिका क्षेत्रलाई मदिरा निषेधित गरेको भएपनि मदिरा बिक्रि भइरहेको छ।"
कोरोना अपडेट : स्वास्थ्य मन्त्रालयको पत्रकार सम्मेलन (लाइभ),काठमाडौं : स्वास्थ्य तथा जनसंख्या मन्त्रालयले पत्रकार सम्मेलनमार्फत् कोरोना भाइरस (कोभिड१९) को नियमित अपडेट गराउँदै आएको छ। लकडाउन सुरु भएको २०७६ चैत ११ गतेदेखि सुरु भएको पत्रकार सम्मेलनलाई मन्त्रालयले निरन्तरता दिएको हो। नियमित पत्रकार सम्मेलनमा मन्त्रालयका प्रवक्ता डा जागेश्वर गौतमले कोरोनाको पछिल्लो अवस्थाबारे जानकारी गराउँदै आएका छन्। हालसम्म नेपालमा कोरोना संक्रमितको संख्या ४८ हजार १३८ पुगेको छ। तीन सय ६ जनाले कोरोनाकै कारण ज्यान गुमाइसकेका छन्। लाइभ
उपत्यकामा थप ४६४ जनामा कोरोना संक्रमण,"काठमाडौं : पछिल्लो २४ घण्टामा काठमाडौं उपत्यकामा थप ४६४ जनामा कोरोना भाइरस (कोभिड१९) संक्रमण पुष्टि भएको छ। विभिन्न प्रयोगशालामा गरिएको परीक्षणमा उपत्यकामा थप ४६४ जनामा कोरोना पुष्टि भएको स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले जानकारी दिए। मंगलबार मात्रै ३९६ जनामा संक्रमण देखिएको थियो। काठमाडौंका ३९४, भक्तपुरका ३६ र ललितपुरका ३४ जनामा कोरोना भाइरस संक्रमण पुष्टि भएको मन्त्रालयले प्रवक्ता डागौतमले जानकारी दिए। पछिल्लो २४ घण्टामा १ हजार ८१ जनामा कोरोना भाइरस (कोभिड१९) संक्रमण पुष्टि भएको छ। यो सहित संक्रमितको संख्या ४९ हजार २१९ पुगेको स्वास्थ्य मन्त्रालयका प्रवक्ता डा जागेश्वर गौतमले जानकारी दिए। मंगलबार मात्रै ९०२ जनामा संक्रमण देखिएको थियो। १५ हजार २५ कोरोनाका सक्रिय संक्रमित छन्। यस्तै मन्त्रालयका होम आइसोलेसनमा ७ हजार ३७ रहेका छन् भने संस्थागत आइसोलेसनमा ७ हजार ९८८ जना रहेका छन्। क्वारेन्टाइनमा ५ हजार ४८० जना रहेका छन्। मन्त्रालयका अनुसार नेपालमा पीसीआर परीक्षणको संख्या ७ लाख ९९ हजार ३४१ पुगेको छ। बुधबार ११ हजार १६७ वटा पीसीआर परीक्षण भएका छन्। पछिल्लो २४ घण्टामा ९१८ जना कोरोना जितेर डिस्चार्ज भएका छन्। योसँगै कुल डिस्चार्ज हुनेको संख्या ३३ हजार ८८२ पुगेको छ। यो ६८८प्रतिशत हो। यस्तै आइसीयूमा १६२ जनाको उपचार भइरहेको छ भने २२ जना भेन्टिलेटरमा छन्। मन्त्रालयका अनुसार हालसम्म सुनसरी, सर्लाही, काठमाडौं, चितवन, भक्तपुर, ललितपुर र रुपन्देहीमा कोरोनाका ५ सय बढी बिरामी रहेका छन् भने मनाङ, मुस्ताङ, डोल्पा, मुगु र हुम्ला शून्य संख्या रहेको छ। नेपालमा कोरोनाबाट हालसम्म ३१२ जनाको मृत्यु भएको छ। आज मात्रै कोरोनाबाट ६ जनाको मृत्यु भएको छ। मंगलबार पनि ६ जनाको मृत्यु भएको थियो।"
डोनल्ड ट्रम्प नोबेल शान्ति पुरस्कारका लागि मनोनित,अमेरिकी राष्ट्रपति डोनल्ड ट्रम्पलाई नोबेल शान्ति पुरस्कारका लागि मनोनित गरिएको छ। इजरायल र संयुक्त अरब इमिरेट्सबीच शान्ति सम्झौता गराउन सफल भएकोमा उनलाई सन् २०२१ को नोबेल शान्ति पुरस्कारका लागि छनौट गरिएको हो । ट्रम्प यससँगै दोस्रोपटक नोबल शान्ति पुरस्कारको छनौटमा परेका छन्। सन् २०१८ मा उत्तर कोरियाली तनाव अन्त्य गर्न प्रयास गरेकाले ट्रम्पलाई यस पुरस्कारको लागि छानिएको थियो।
काठमाडौंका दुईसहित २४ घण्टामा कोरोनाले ६ जनाको मृत्यु,"काठमाडौं : पछिल्लो २४ घण्टामा नेपालमा कोरोना भाइरस (कोभिड१९) संक्रमणबाट ६ जनाको मृत्यु भएको छ। स्वास्थ्य तथा जनसंख्या मन्त्रालयका प्रवक्ता प्राडा जागेश्वर गौतमका अनुसार काठमाडौंका दुईसहित तीन महिला र तीन पुरुष गरेर ६ जनाको मृत्यु भएको हो।योसँगै मृत्यु हुनेको संख्या ३१२ पुगेको छ। २४ घण्टामा मत्यु हुनेमध्ये काठमाडौंकी ८३ वर्षीया महिला र ६७ वर्षीय पुरुष, कास्कीकी ७३ वर्षीया महिला, अर्घाखाँचीका ४२ वर्षीय पुरुष, बाँकेकी ८० वर्षीया महिला र नवलपरासीका ६४ वर्षीय पुरुष रहेका छन्। पछिल्लो २४ घण्टामा १०८१ जनामा कोरोना संक्रमण पुष्टि भएको छ। मन्त्रालयका प्रवक्ता प्राडा गौतमका अनुसार पछिल्लो २४ घण्टामा ११ हजार १६७ जनाको पीसीआर परीक्षण गर्दा १०८१ जनामा संक्रमण पुष्टि भएको हो। २४ घण्टामा ९१८ जना डिस्चार्ज भएका छन्। मन्त्रालयका अनुसार नेपालमा कुल संक्रमितको संख्या ४९ हजार २१९ पुग्दा डिस्चार्ज हुनेको संख्या ३३ हजार ८८२ पुगेको छ। मन्त्रालयका अनुसार सक्रिय संक्रमितको संख्या १५ हजार २५ रहेको छ। अहिले होम आइसोलेसनमा सात हजार ३७ रहेका छन् भने संस्थागत आइसोलेसनमा सात हजार ९८८ जना रहेका छन्। नेपालमा पीसीआर परीक्षणको संख्या ७ लाख ९९ हजार ३४१ पुगेको छ। अहिले क्वारेन्टाइनमा ५ हजार ४८० जना रहेका छन्। मन्त्रालयका अनुसार मोरङ, सुनसरी, सर्लाही, काठमाडौं, ललितपुर, चितवन, भक्तपुर र रुपन्देहीमा पाँच सय बढी संक्रमित रहेका छन्। त्यसैगरी मनाङ, मुस्ताङ, डोल्पा, मुगु र हुम्लामा संक्रमण शून्यमा झरेको छ।"
कोरोना संकटमा मानसिक स्वास्थ्यको कसरी ख्याल गर्ने ?,"काठमाडौं : कोरोना भाइरसको महामारीसँगै नेपालमा आत्महत्या गर्नेको दर ३० प्रतिशतसम्म बढेको स्वास्थ्य मन्त्रालयले जनाएको छ। मानसिक स्वास्थ्य समस्या बढ्दै गएर आत्महत्या निम्तिएको भन्दै मन्त्रालयले मानसिक स्वास्थ्यको विशेष हेरचाह गर्न अनुरोध गरेको छ। 'सन् २०१९ मा गरिएको एक अध्ययनका अनुसार नेपाल दक्षिण एसियामै दोश्रो धैरे आत्महत्या गर्ने देशमा पर्छ। कोरोना भाइरसको महामारीसँगै नेपालमा आत्महत्या गर्नेको संख्या २० देखि ३० प्रतिशतले बढेको पाइएको छ', मन्त्रालयको १७० औं मिडिया व्रिफिङमा बाेल्दै प्रवक्ता जागेश्वर गौतमले भने, 'कोरोना सक्रमण बढेसँगै धेरै जनामा मानसिक समस्या बढेका सूचना धेरै माध्यमबाट प्राप्त भैराखेका छन्।' उनले जुलाई २०२० मा भएको एक अध्ययन अनुसार करिब ६१ प्रतिशतले कोरोना माहामारीका कारण जिविकोपार्जनका उपाय गुमाएको बताए। १३ प्रतिशतले बालबालिका उपचार गर्न जाँदा समस्या परेको र १० प्रतिशतले आफ्नो बालकबालिका रिसाउने, झर्को मान्नेर उदास हुने गरेको बताएका कुरा उल्लेख गर्दै उनले भने, 'विद्यार्थीहरूलाई लामो समयसम्म शैक्षिक संस्था बन्द हुँदा भविष्य के हुने हो भन्ने पिरलो पनि छ। धेरै दिन घरैभित्रै बिना भेटघाट बस्नु परेर पनि बालबालिका, युवायुवती र किशोरकिशोरीलाई मानसिक पीडा छ।' बालबालिका, किशोरकिशोरी तथा युवायुवती अभिभावकभन्दा पनि आफ्ना साथीसँग नजिक हुने र उनीहरुसँगै आफ्नो दुःख, पीडा साटासाट गरी रमाउन मन पराउने वर्ग भएको उनले बताए। लामो समयसम्म साथी भाइग भेट्न नपाउँदा अनिस्चितताले थप मानसिक तनाव निम्तिने हुँदा साथीको सम्पर्कमा आउने कार्य गर्न उनले सुझाए। आफूमा सकारात्मक भावना जगाउने र हरेक रातपछि उज्याला दिन आउँछ भन्ने विश्वाश जगाउने क्षमता हामी भित्र नै हुन्छ भन्दै उनले यसलाई हामीले निरन्तर खोज्ने र सकरात्म बन्ने प्रयास गर्नुपर्ने बताए। 'हरेक जीवन उत्तिकै अमुल्य छ। हरेकलाई बाच्ने र बचाउने अधिकार र कर्तव्य हामीमा छ। त्यसैले नै तपाईं हामी कोरोना विरुद्धको लडाईंमा एकबद्ध छौँ', प्रवक्ता देवकोटाले भने, 'अहिलेको यो कठिन परिस्थितिमा एकअर्कालाई खुलेर मद्दत गर्न अनुरोध गर्दछु। मद्दत गर्ने मानवता देखाउने अवसर पनि सधैं आउँदैन।' आत्महत्या गर्नेले आफ्नो घरपरिवार, आफन्त, साथी र छिमेकीलाई पूर्व संकेत दिने बताउँदै उनले भने, 'कसैले आत्महत्या गर्ने संकेत दिएमा त्यसलाई हामीले मजाकमा लिनुहुँदैन। सो व्यक्तिलाई पर्याप्त समय दिनुहोस्। उनको कुरा सुन्नुहोस्। अनलाइन वा फोनको माध्यमबाट भए पनि कुराकानी गर्नुहोस्। बाँच्नका लागि उत्प्रेरणा दिनुहोस्।' एउटा समस्या आउँदैमा जिन्दगी अँध्यारो नहुने बताउँदै आवश्यक परेमा मनोचिकित्सकसँग सम्पर्क गराइ परार्मश र औषधी गर्न मद्दत गर्न उनले सुझाव दिए। महामारीले धैरै सामाजिक, मानसिक समस्याहरू ल्याउन सक्ने कोरोना संक्रमण रोकथामका लागि जनस्वास्थ्यका तीन उपायहरू 'एस एम एस' अर्थात एक ब्यक्ति र अर्को ब्यक्तिबीच कम्तिमा २ मिटरको दूरी, बाहिर निस्कँदा अनिवार्य मास्कको उचित प्रयोग र बेलाबेलामा २० सेकेण्डसम्म साबुन पानीले हात धुने गर्न उनले अनुरोध गरे।"
आवास कम्पनीको जग्गामा नगरपालिकाको हस्तक्षेप,"परासी : पश्चिम नवलपरासीको बर्दघाट नगरपालिकास्थित राष्ट्रिय आवास कम्पनी लिमिटेडको जग्गामा नगरपालिकाले हस्तक्षेप गरेको छ । राजमार्ग छेउमै रहेको चिसापानीस्थित कम्पनीको नाउँमा रहेको ८ बिगाहा २ कट्ठा १२ धुर जग्गामा हस्तक्षेपगर्दै अहिले नगरपालिकाले आइसोलेसन सेन्टर निर्माण गरिरहेको छ । कम्पनीको सहमतिबिनै आइसोलेसन निर्माण गरिएको हो । सोही जग्गामा चिसापानी सरकारी अस्पतालको भवन निर्माण स्थलको नाउँ राखेर बोर्ड समेत गाडिएको छ । उक्त बोर्ड केही महिनाअघि स्थानीयले गाडेका हुन् । कम्पनीले केही वर्षअघिबाट उक्त जग्गा बिक्रीका लागि प्रक्रिया अघि बढाएदेखि नै नगर क्षेत्रका राजनीतिक दल र स्थानीयले बिरोध गर्दै आएका छन् । पछिल्लो पटक उक्त जग्गा कम्पनीले बिक्री गर्न लागेको भन्दै सामाजिक सञ्जालसहित जिल्लामा ठूलै चर्चा हुन थालेपछि उनीहरुले सार्वजनिक प्रयोगमा ल्याउन मागसमेत गरेका छन् । कम्पनीको सहमति बिना नै आइसोलेसन निर्माण गरिएको नगर प्रमुख धीरज शर्मा बस्यालले स्विकार गरे । 'तत्काललाई कोरोना संक्रमणका बिरामीलाई राख्न आइसोलेसन आवश्यक भएकाले कम्पनीको सहमति नलिई अस्थायी संरचना निर्माण गरिएको हो । त्यसलाई बलमिच्चाई भनेर बुझे पनि भो, आवश्यकतालाई बुझे पनि भो, 'नगर प्रमुख बस्यालले भने । विगतदेखि नै यहाँका राजनीतिक दल र नागरिक स्तरबाट उक्त जग्गा दिव्यज्योती बहुमुखी क्याम्पस, चिसापानी अस्पताल र त्यहाँ बसोबासगर्दै आएका सुकुम्बासीहरुलाई वितरण गर्नुपर्ने माग गरिएको नगर प्रमुख बस्यालले बताए । जग्गा नहुँदा सरकारी अस्पताल भाडामा सञ्चालनमा छ । 'कम्पनीले जग्गा बिक्री नगरी अस्पताल, क्याम्पस र सुकुम्बासीहरुलाई वितरण गरेपछि बाँकी रहेको जग्गा स्थानीय तहको मातहतमा आउनु पर्छ भनेर नगर सभाबाट समेत निर्णय गरेका छौं । त्यसका लागि शहरी विकास मन्त्रालयमा पनि पत्रचार गरेका छौं,' नगर प्रमुख बस्यालले भने । कुनै पनि हालतमा उक्त जग्गा बिक्री हुन नदिने नगर प्रमुख बस्यालको अडान छ । एक वर्षअघि उक्त जग्गा बिक्रीका लागि कम्पनीले टेण्डर आव्हान गरेको थियो । तर स्थानीयले बिरोध गरेपछि बिक्री हुन सकेको छैन ।उक्त जग्गा अहिलेसम्म कसैलाई बिक्री नगरिएको र प्रक्रिया पनि अघि नबढाइएको कम्पनीका योजना कार्यालय बर्दघाटका प्रमुख महेन्द्र श्रेष्ठले बताए । उनले नगरपालिकाले सहमति बिनै संरचना निर्माण गरेको बताए । सरकारी स्वामित्वमा रहेको कम्पनीले लामो समयदेखि सार्वजनिक जग्गामा अव्यवस्थित रुपमा बसोबास गर्दै आएकाहरुलाई नगरपालिकाको सिफारिसमा जग्गा बिक्री गर्दै आएको छ । साविकका पञ्चनगर, दाउन्नेदेवी र माकरमा रहेका सरकारी जग्गालाई प्लटिङसमेत गरेर अव्यवस्थित बसोबास गर्नेलाई बिक्री गर्ने गरेको कार्यालय प्रमुख श्रेष्ठले बताए । 'स्थानीय तहहले आफ्नो मातहतमा ल्याउन माग गरेको छ । जिल्लाबाट दिन सकिने कुरा भएन । माथिबाट निर्णय गरेर ल्याए हामीले रोक्न सक्ने कुरा पनि भएन,' कार्यालय प्रमुख श्रेष्ठले भने ।"
"३ सातादेखि छोरा, छोरीसहित महिला बेपत्ता","कपिलवस्तु : दुई नाबालक छोरा, छोरीसहित यशोधरा गाउँपालिका६ भैसहियाकी एक महिला ३ हप्तादेखि बेपत्ता भएकी छिन् । घरबाट उपचार गर्न जान्छु भनी छोरा छोरी समेतलाई लिएर निस्केकी ३२ वर्षीया इसरावती गुप्ता ३ हप्तादेखि बेपत्ता रहेको उनका परिवारले जानकारी दिएका छन् । इसरावतीसँगै उनकी ८ वर्षीया छोरी सन्जना गुप्ता र ५ वर्षीय छोरा सोनु गुप्ता गएका थिए। इसरावती वेपत्ता भएको खबर पाए लगत्तै रुपन्देही जिल्ला लुम्विनी साँस्कृतिक नगरपालिका६ मोग्लाहाका माइती पक्ष खोजीमा लागि परिरहेका छन्। बेपत्ता महिला र बालबालिकाको खोजी गरी पाउँ भनी उनका माइती पक्षले जिल्ला प्रहरी कार्यालय कपिलवस्तुमा निवेदन दिएका छन् । जानसक्ने सम्भावना भएका सबै नातागोता कहाँ खोजबिन गर्दा पनि फेला नपरेको इसरावतीका दाजु ओरी गुप्ताले बताए । 'बहिनी ज्युँदो वा मरेको छ ? अथवा पर कोहीसँग भागेको छ ? कही जानकारी भएन' दाजु ओरी गुप्ताले भने । वेपत्ता भएकी इसरावतीका पति २ वर्षदेखि वैदेशिक रोजगारीका लागि मलेसियामा रहँदै आएका छन् । पति वैदेशिक रोजगारीमा रहेको र पत्नी अन्य कसैसँगको प्रेम सम्वन्धमा परी बालबच्चा सहित गएको हुन सक्ने प्रहरीको अनुमान छ। प्रहरीमा बेपत्ता महिलनको खोजीका लागि निवेदन प्राप्त भएलगत्तै जिल्लाका हरेक प्रहरी चौकीहरुमा पत्राचार गरी खोजी कार्य शुरु गरिएको प्रहरी उपरीक्षक नवराज अधिकारीले बताए । पति विदेश गएपछि इसरावती बाल बच्चासहित माइतीमै रहँदै आएकी थिइन्। गत कृष्ण जन्मअष्टमीका बेला मात्रै इसरावती घर आएको उनका ससुरा हरिहर गुप्ताले जानकारी दिए। 'घर आएको केही दिनमै उनी घरबाट बेपत्ता भइन्, कहाँ गइन्, कुन अवस्थामा छिन् कुनै पत्तो छैन।' ससुरा हरिहरले भने'छोरो विदेश छ, घरमा हामी बुढाबुढी मात्रै छौँ'"
तलब नपाएको भन्दै शिक्षकले लगाए शिक्षा कार्यालयमा ताला,"डडेल्धुरा : तलब नपाएको भन्दै शिक्षकहरूले शिक्षा विकास तथा समन्वय इकाइ डडेल्धुरामा तालाबन्दी गरेका छन्। शुन्य दरबन्दी भएका सामुदायिक विद्यालयमा दिँदै आएको शिक्षण सिकाइ अनुदान कोटामा कार्यरत डडेल्धुराका शिक्षकले बुधबार शिक्षा विकास तथा इकाइ डडेल्धुरा र इकाइ प्रमुखको कार्यकक्षमा तालाबन्दी गरेका हुन्। देशैभरका सामुदायिक विद्यालयमा नेपाल सरकारबाट प्रदान गरिँदै आएको उक्त कोटाका लागि शैक्षिक सत्रको अघिल्लो असारमै एकमुष्ट रकम निकासा हुने गरेको थियो। तर, यो वर्ष दुई महिना बितिसक्दा पनि विनियोजित रकम निकासाको कुनै आधिकारिक जानकारीसम्म नआएकोले भन्दै तालाबन्दी गरिएको संघर्ष समितिका संयोजक केशवबहादुर साउदले बताए। एउटै विद्यालमा कार्यरत शिक्षकले तलब पाउने तर आफूहरूको तलबको कुनै टुंगो नलागेकोले दुई बुँदे माग राखी आन्दोलन गर्न बाध्य भएको जनाए। यसअघि आफूहरूले शिक्षा इकाइ मार्फत शिक्षा मन्त्रीलाई समेत उक्त विषयमा ज्ञापनपत्र पठाएको तर कुनै जवाफ नआएकाले आफूहरू तालाबन्दी गर्न बाध्य भएको सघंर्षरत शिक्षकको भनाइ छ। सामुदायिक विद्यालयको शिक्षण सुधारका लागि मुख्य विषय अंग्रेजी, गणित र विज्ञान शिक्षकको अभाव परिपूर्तिका लागि नेपाल सरकारले शिक्षक अभाव भएका तथा शून्य दरबन्दी भएका विद्यालयलाई २०७५ सालदेखि एकमुष्ट रकम प्रदान गर्दै आएको थियो। यो वर्ष कोरोनाको कारण देखाउँदै गत असार महिनामै निकासा हुनुपर्ने रकम निकासा गरेको छैन। आर्थिक वर्षको विनियोजित बजेट निकासा गरिनु पर्ने र तलबभत्ता वापतको रकम नेपाल सरकारले तोकेबमोजिम अन्य शिक्षकको जस्तै हुनु पर्ने शिक्षकको माग छ। उनीहरुसँगै विद्यालयय कर्मचारीले पनि आफ्नो तलब सुविधामा सरकारले सोच्नु पर्ने बताएका छन्।"
बीपीका २ चिकित्सकसहित १२ जनामा कोरोना संक्रमण,"धरान : बीपी कोइराला स्वास्थ्य विज्ञान प्रतिष्ठान धरानको कोभिड अस्पतालमा कोरोना संक्रमितको उपचारमा संलग्न डाक्टरलाई नै कोरोना संक्रमण पुष्टि भएको छ । धरानमा बुधबार १२ जनामा कोरोना संक्रमण देखिएको छ। जसमध्ये बीपी प्रतिष्ठानका दुई डाक्टर, एक स्टाफ नर्स, एक हेल्पर एक प्लम्बरलाई कोरोना पुष्टि भएको छ । संक्रमितमध्ये एक डाक्टर र हेल्पर कोडिभ अस्पतालमा कार्यरत रहेको प्रतिष्ठानका प्रवक्ता डा निदेश सापकोटाले बताए । यस्तै, धरान उपमहानगरपालिका ३ मा तीनजनालाई कोरोना संक्रमण पुष्टि भएको छ । बीपी प्रतिष्ठानको सर्जरी वार्डमा रहेका बिरामीको कन्ट्रयाक ट्रेसिङ गर्दा ३६ वर्षीय पुरुष र ४६, २३ वर्षीया दुई महिलामा कोरोना पुष्टि भएको हो । धरान १९ की २१ वर्षीया एक महिलामा पनि कोरानो पुष्टि भएको छ । धरान १६ का ७८ वर्षय र ७० वर्षीय वृद्ध दम्पत्तिमा पनि संक्रमण पुष्टि भएको धरान उपमहानगरपालिकाका स्वास्थ्य शाखा प्रमुख उमेश मेहताले बताए । धरान १५ की ५४ वर्षीया महिलाको पनि रिपोर्ट पोजिटिभ आएको उनले बताए ।"
भानु नगरपालिकामा एक साता निषेधाज्ञा थप,दमौलीः भानु नगरपालिकामा एक साता निषेधाज्ञा थप गरिएको छ। गत सोमबार बसेको जिल्ला संकट व्यवस्थापन केन्द्रको बैठकको निर्णयअनुसार बिहिबारबाट लागु हुने गरी थप एक साताका लागि निषेधाज्ञा लागु गरिएको नगर प्रमुख उदयराज गौलीद्वारा जारी विज्ञप्तिमा उल्लेख छ। यस अघि जारी निषेधाज्ञा बुधबार सकिंदै थियो। नगरपालिकाभित्र समुदायस्तरमा संक्रमण देखिएको र संक्रमण क्षेत्रमा हालसम्म पनि कन्ट्याक्ट ट्रेसिङको काम भैरहेकाले निषेधाज्ञा थप भएको विज्ञप्तिमा उल्लेख छ। नगर प्रमुख गौलीले कन्ट्याक्ट ट्रेसिङमा परेका र शंका लागेकालाई परीक्षणका लागि नगरपालिकामा सम्पर्क गर्न पनि आग्रह गरेका छन्। विज्ञप्तिमा उनले सबै नागरिक सचेत भइ स्वास्थ्य मापदपण्डको पालना गर्दै बन्दाबन्दीको अवस्थामा सघाउन अनुरोध गरेका छन्। गत साउन २५ गते समुदायस्तरमा संक्रमण बढेपछि २७ गतेयता नगर क्षेत्रमा निरन्तर निषेधाज्ञा जारी छ।
ललितपुर झडपमा पक्राउ परेकालाई रिहा गर्न मेयरको माग,"काठमाडौं : ललितपुर महानगरपालिकाका मेयर चिरिबाबु महर्जनले भदौ १८ गते पुलचोकमा भएको झडपमा पक्राउ परेकालाई निसर्त रिहा गर्न माग गरेका छन्।बुधबार विज्ञप्ति सार्वजनिक गर्दै मेयर महर्जनले यस्तो माग गरेका हुन्। ललितपुर महानगरपालिकाभित्र भएको उक्त घटनामा पक्राउ परेकाहरुको निसर्त अबिलम्ब रिहाइका लागि ललितपुर महानगरपालिका प्रमुखको हैसियतले म, ज्यापु समाज र १९ वटा जातीय संघसंस्था समेतले स्थानीय प्रशासनलाई भनेको कुरा जानकारी गराउन चाहन्छु, मेयर महर्जनले जारी गरेको विज्ञप्तिमा उल्लेख छ। निषेधाज्ञाकाबीच रातो मच्छिन्द्रनाथको रथ तानियो (फोटो) मच्छेन्द्रनाथको रथ तान्दा पुल्चोकमा झडप, प्रहरीले हान्यो अश्रुग्यास मच्छेन्द्रनाथको रथ तान्दा यसरी भयो भिडन्त (भिडियोफोटो) मच्छेन्द्रनाथको रथ तान्दा यसरी भयो भिडन्त यसरी तानियो मच्छिन्द्रनाथको रथ (फोटो फिचर) उनले भदौ १८ गते विधि नपुर्याई रथ तान्दा उत्पन्न परिस्थितिले धर्म संस्कृतिप्रेमी सबैको मनमा घाउचोट लागेता पनि भदौ २१ गते धार्मिक प्रक्रिया र विधिपूर्वक सौहर्दपूर्ण वातावरणमा स्वास्थ्य सतर्कता अबलम्बन गरेर रथ तान्ने काम सम्पन्न हुँदा घाउचोटमा मल्हमपट्टी लागेको विश्वास व्यक्त गरेका छन्। सँगै उनले आफूलाई मार्ने धम्कीसहितको अभिव्यक्ति दिने सञ्जय शाक्यलाईसमेत निसर्त हिरा गर्न माग गरेका छन्।शाक्यले उत्तेजना र आवेशमा अभिव्यक्ति दिएको ठहर आफूले गरेको उनको भनाइ छ।"
"अफगानिस्तानमा उपराष्ट्रपतिलाई नै लक्षित गरेर विस्फोटन, दुईको मृत्यु, १२ घाइते","काबुल : अफगानिस्तानका उपराष्ट्रपतिलाई लक्षित गरेर बुधबार राजधानी काबुलमा बम विस्फोट गराइएको छ । उपराष्ट्रपति अमरुल्लाह सालेहलाई लक्षित गरेर राजधानी काबुलमै आत्मघाती बम विस्फोटन गराइएको प्रहरीले जनाएको छ । विस्फोटनपछि कम्तीमा दुई जनाको मृत्यु र अरु १२ जना घाइते भएको अधिकारीहरुले जानकारी दिएका छन् । स्रोतलाई उद्धृत गर्दै पझोक सामाचार संस्थाका अनुसार उपराष्ट्रपति सालेहलाई भने भौतिक रुपमा केही भएको छैन । उपराष्ट्रपति सालेहका छोराले आफ्ना पिता थोरै छलिएकाले केही हुन नपाएको जानकारी दिएको समाचारमा जनाइएको छ । 'उहाँसहित हामी सवार सवारी साधनलाई नै लक्षित गरेर आक्रमण भएको थियो, तर गाडीमा भएका सबै जना सुरक्षित रहन सफल भएका छौँ' उपराष्ट्रपतिका छोरा एबाद सालेहले सामाजिक सञ्जालमा लेखेका छन् । स्थानीय समय अनुसार बुधबार विहान साढे सात बजे विस्फोटन भएको खबर प्रहरीलाई प्राप्त भएको थियो । त्यसपछि प्रहरी तत्कालै घटनास्थलमा गएको थियो । घटनाका बारेमा अहिलेसम्म कसैले पनि जिम्मेबारी नलिएको र घटनाका बारेमा अनुसन्धान शुरु भइसकेको प्रहरीले जनाएको छ ।"
दार्चुलामा दुईजना थपिएसँगै कोरोना संक्रमितको संख्या ५६ पुग्यो,दार्चुला : दार्चुलामा बुधबार थप दुई जनामा कोरोना संक्रमण पुष्टि भएको छ । डडेल्धुरा अस्पतालको प्रयोगशालामा गरिएको परीक्षणमा जिल्लाको महाकाली नगरपालिकाका एकजना र ब्याँस गाउँपालिकाका एकजनामा कोरोना पुष्टि भएको हो । बुधबार कोरोना पुष्टि भएकासहित भदौ २१ गते एक सय ३४ जनाको स्वाब संकलन गरी परीक्षणको लागि डडेल्धुरा अस्पतालको प्रयोगशाला पठाइएको थियो । डडेल्धुरा प्रयोगशालामा गरिएको परीक्षणमा दार्चुलाका दुईजनामा कोरोना पुष्टि भएको अस्पतालले जनाएको छ । यो सँगै जिल्लामा कोरोना संक्रमितको संख्या ५६ पुगेको जिल्ला स्वास्थ्य कार्यालय दार्चुलाका सुचना अधिकारी डम्मर दत्त भट्टले बताए ।
अबको निषेधाज्ञा खकुलो हुने : यस्तो छ लकडाउनको नयाँ मोडल,"काठमाडौं : उपत्यकाका तीन जिल्लामा जारी निषेधाज्ञामा केही खुकुलो हुने भएको छ। लकडाउनको मोडालिटी परिवर्तन गरेर अनुमोदनका लागि मंगलबार नै तीनै जिल्लाका प्रमुख जिल्ला अधिकारीले अनुमोदनका लागि गृहमन्त्रालयमा पठाएका छन्। गृहबाट अनुमति आउनसाथ बुधबार अपरान्हसम्म तीनै जिल्ला खुकुलो व्यवस्थासहितको निषेधाज्ञा जारी गर्नेछन्। निजी सवारीलाई जोर विजोर चल्न दिने, दैनिक उपभोग्य समानका पसल पनि समय तोकेर सञ्चालन गर्ने तथा निजी कार्यालय, उद्योग एवम् कलकारखाना स्वास्थ्य सुरक्षा मापदण्ड अपनाएर सञ्चालन गर्ने गरी निषेधाज्ञाको नयाँ मोडल प्रस्ताव गरिएको छ। तर होटल रेष्टरेन्ट,सिनेमा हल, क्लब तथा अन्य मनोरञ्जन स्थल भने खुला गरिने छैन। मंगलबार काठमाडौं उपत्यका नगरपालिका मेयर फोरम, उद्योगी सुरक्षा निकायसँग भर्चुअल छलफलपछि काठमाडौं उपत्यकाका तीन जिल्लाका प्रमुख जिल्ला अधिकारीहरुले निषेधाज्ञाको बिषयमा औपचारिक छलफल गरेर गृहसमक्ष खुकुलो पार्न प्रस्ताव गरेका हुन्। निरन्तरको लकडाउन समाधान नभएको तर्क गर्दै उद्योगी तथा व्यवसायीले निषेधाज्ञा खकुलो नबनाए अवज्ञा गर्ने चेतावनी दिदै आएका छन्। मेयर फोरमको मंगलबार बसेको बैठकले काठमाडौं उपत्यकाका सबै नाकामा सेनासहितको कडा सुरक्षा व्यवस्था गरेर उपत्यकाभित्रको निषेधाज्ञालाई विस्तारै खोल्नुपर्ने सुझाव दिएको थियो। झन्डै चार महिना लामो लकडाउन साउनेदेखि अन्त्य गरिए पनि भदौंदेखि निषेधाज्ञा सुरु भएको थियो। उपत्यकाको तीनै जिल्लाका प्रमुख जिल्ला अधिकारीले भदौ २ गतेको पहिलोपटक एक हप्ताका लागि निषेधाज्ञा जारी गरेका थिए। भदौ १० गतेको निर्णयानुसार यही भदौ १७ गते राति १२ बजेसम्मका लागि उक्त आदेशलाई निरन्तरता दिइएको थियो। त्यसलाई कायम राख्दै भदौं १७ गते फेरि भदौं २४ गते राति १२ बजेसम्मका लागि निषेधाज्ञा जारी गरिएको थियो। निषेधाज्ञापछि पनि उपत्यकामा संक्रमण घटेको छैन। अहिले काठमाडौंमा दैनिक चार सयको हाराहारीमा संक्रमित थपिएका छन्। कुल संक्रमितको संख्या ४८ हजार नाघिसकेको छ। अहिले उपत्यकासहित मुलुकका चालिसभन्दा बढी जिल्लामा निषेधाज्ञा जारी छ। सरकारले सुरुमा चैत ११ गतेदेखि झन्डै चार महिना लकडाउन गरेको थियो।"
जबरजस्ती करणी आरोपमा प्रिन्सिपल पक्राउ,"फिदिम : कक्षा ७ मा अध्ययनरत १४ वर्षीया छात्रालाई जबरजस्ती करणी गरेको आरोपमा फिदिममा सञ्चालित निलकण्ठ सेकेन्डरी बोर्डिङ स्कुलका प्रिन्सिपल कुलराज सुब्बा (लिम्बू) पक्राउ परेका छन्। पीडित छात्राका बुवाले जबरजस्ती करणीको मुद्धा दर्ता गरेपछि सुब्बालाई बुधबार पक्राउ गरिएको जिल्ला प्रहरी कार्यालयका निमित्त प्रमुख प्रहरी नीरिक्षक रोमनराज अर्यालले जनकारी दिए। छात्राका बुवाका अनुसार कोरोनाका कारण विद्यालय सञ्चालन नभएपछि छोरी घरमै बसिरहेकि थिइन्। करिब १५ दिन अघि प्रिन्सिपल सुब्बाले फोन गरेर विद्यालयले ट्युसन कक्षा सञ्चालन गरिरहेकाले छोरीलाई पठाईदिन भनेपछि ती छात्रा विद्यालय आएकी थिइन्। विद्यालयको होस्टेलमा बस्दै आएकी छात्रालाई सुब्बाले शनिबार राती जबरजस्ती करणी गरेको आरोप लागेको छ। प्रिन्सिपलले छोरीलाई आफ्नै कोठामा सुताएर अनैतिक काम गर्दा रहेछन्, छात्राका बुवाले भने छोरीकी साथीकी आमाले हामीलाई फोन गरेर जानकारी दिएपछि फिदिम आएर मुद्धा दर्ता गरेको हो। प्रिन्सिपल सुब्बाले छात्रालाई होस्टलमा बन्दक जस्तै बनाएर अनैतिक काम गरेको आरोप लागेको छ।"
भाडामा बस्ने बालिकामाथि दुई वर्षदेखि बलात्कार गरेको आरोपमा नेपाल पक्राउ,"विराटनगर : मोरङ घर भएका अवकाश प्राप्त एकजना भारतीय सैनिकले दुई वर्षदेखि बालिकामाथि बलात्कार गर्दै आएको घटना बाहिरिएको छ । आफ्नै घरमा भाडा बस्ने १५ वर्षीया बालिकामाथि बलात्कार गरिरहेको खुलेपछि प्रहरीले मोरङको सुन्दरहरैंचा नगरपालिका४ का ५४ वर्षीय उमेश नेपाललाई बुधबार पक्राउ गरेको हो । दुई वर्षदेखि आफूमाथि बलात्कार गरिरहेको कुरा बालिकाले मंगलबार साँझ अभिभावकलाई सुनाएसँगै घटना बाहिरिएको हो । अभिभावकले किटानी जाहेरी दिएपछि प्रहरीले नेपाललाई नियन्त्रणमा लिएर घटनाको अनुसन्धान अघि बढाएको छ । बालिकाका परिवार चार वर्षदेखि नेपालको घरमा भाडामा बस्दै आएका छन् । बालिकाका बुवा टिपर चालक हुन् । श्रीमती र छोरीलाई डेरा बसेको घरमा छाडेर उनी दिनभर टिपर चलाउन जाने गरेको र बेलुकामात्रै फर्कने गरेको प्रहरीले जनाएको छ । मोरङ प्रहरी प्रमुख एसपी सन्तोष खड्काले प्रारम्भिक अनुसन्धानबाट आफ्नै घरमा अभिभावकसँग भाडामा बस्ने बालिकामाथि नेपालले दुई वर्षदेखि बलात्कार गरिरहेको खुलेको जानकारी दिए । नेपालविरुद्ध किटानी जाहेरी परेपछि पक्राउ गरिएको उनले बताए । 'कसैलाई पनि नसुनाउन विभिन्न धाकधम्की दिँदै बलात्कार गरिरहेका कारण अहिलेसम्म घटना गुपचुप रहेको पाइयो, 'प्रहरी स्रोतले भन्यो, 'बालिकालाई धम्की दिँदै पछिल्लो समय आफूसँग बिहे गर्नु पर्ने दबाब दिन थालेपछि घटना बाहिर आएको हो ।' प्रहरीका अनुसार बालिकाले आफूमाथि घरकै कोठा, होटल र बाटोमासमेत बलात्कार भएको बताएकी छन् । नेपालले प्राय बिहान ३ बजेतिरै उठाएर 'मर्निङवाक' जाने भन्दै लिएर जाने र त्यस क्रममा बाटोमा आफूमाथि बलात्कार गर्ने गरेको उनले बताएको प्रहरीले जनाएको छ । 'घरवेटीसँग हामीले अविश्वास गर्ने कुरा भएन । बिहानै छोरीलाई उठाएर 'मर्निङवाक' जाने भन्दै लिएर जान्थे,' बालिकाका बुवाले भने, 'तर 'मर्निङवाक' को बहानामा बाटोमै बलात्कार गर्दा रहेछन् । धेरै पहिलेदेखि मानसिक तनावमा रहेकी छोरीले डर र धम्कीका कारण यो कुरा हामीलाई सुनाउन नसकेको रहेछ।' भित्रभित्रै मसँग बिहे गर्नुपर्छ भनेर नेपालले बारम्बार दबाब दिन थालेपछि घटनाका बारेमा रुँदै छोरीले आफूलाई सुनाएको उनले बताए । एसपी खड्काले ललाईफकाई बलात्कार गर्दै कसैलाई सुनाएमा ज्यान मार्ने र परिवारलाई घरबाट निकालिदिने धम्कीसमेत दिने गरेका कारण बालिकाले घटनाका बारेमा बाहिर नल्याएको पाइएको बताए । उनका अनुसार पैसा दिने र विभिन्न लोभलालच देखाउँदै बलात्कार गर्ने नेपालले बालिकालाई आफूसँग बिहे गर्नलाई पनि दबाब दिइरहेको खुलेको छ । भारतीय सेनामा कार्यरत उनले २०६४ सालमा अवकाश पाएका हुन् । अवकाश पाएपछि भने नेपालले घरमै बसेर जग्गा कारोबार गर्ने गरेको प्रहरीले जनाएको छ । जग्गा धितो राख्नेहरुलाई ऋण पनि उपलब्ध गराउने काम उनी गर्थे । उनीविरुद्ध जबरजस्ती करणी मुद्दा चलाउन बुधबार म्याद थप गरेर घटनाको अनुसन्धान सुरु गरिएको प्रहरीले जनाएको छ । त्यस्तै, मोरङको केराबारीबाट पनि १५ वर्षीया बालिकामाथि बलात्कार प्रयास गरेको अभियोगमा एकजनालाई मंगलबार राती प्रहरीले पक्राउ गरेको छ । पक्राउ पर्नेमा केराबारी गाउँपालिका७ का ४२ वर्षीय शुक्रबहादुर नेम्वाङ रहेका छन् । इलाका प्रहरी कार्यालय बेलबारीका प्रहरी निरीक्षक ऋषिराज ढकाल नेतृत्वको टोलीले नेम्वाङलाई घरैबाट पक्राउ गरेको हो । मंगलबार बिहान ११ बजेतिर एकजना बालिकालाई बलात्कारको प्रयास गरेको जानकारी ढकालले दिए । बालिकामाथि बलात्कारको प्रयास हुँदै गर्दा स्थानीयले देखेपछि प्रहरीलाई खबर गरेका थिए । नेम्वाङविरुद्ध जबरजस्ती करणी उद्योगको मुद्दा चलाउन बुधबार म्याद थप गरेर अनुसन्धान अघि बढाइएको प्रहरीले जनाएको छ ।"
१९५० को सन्धि खारेज गरेर भारतसँग नयाँ सन्धि गर्नुपर्छ : नारायणकाजी,"काठमाडौं : नेपाल कम्युनिस्ट पार्टी (नेकपा)का प्रवक्ता नारायणकाजी श्रेष्ठले सन् १९५० को सन्धि खारेज गरी नयाँ सन्धि गर्नु पर्ने बताएका छन्। उनले सन् १९५० को सन्धि असमान र असान्दर्भिक भएको बताउँदै सार्वभौमिक समानताको सिद्धान्तको आधारमा भारतसँग नयाँ सन्धि गर्नु पर्ने बताएका हुन्। त्यो सन्धि असमान छ, अपमानजनक छ, हाम्रो सर्वभौमसत्तालाई कुण्ठित गरेको छ, उनले भने, त्यसका कारण १९५० को सन्धि विस्थापन गरेर नयाँ सन्धि गर्नुपर्छ। भारत नेपाल सम्बन्धका विषयमा आयोजित एक कार्यक्रममा पूर्वउपप्रधान तथा परराष्ट्रमन्त्री श्रेष्ठले नेपाललाई भारतको सुरक्षा छाता राख्ने जस्ता प्रावधान समेत रहेको यो सन्धिबाट भाग्न नसक्ने बताए । उनले विश्वको महाशक्ति राष्ट्र बन्न उद्त भारतले छिमिकी मुलुकको सम्बन्ध सुधार गर्नुको विकल्प नरहेको बताए। हाम्रो मात्रै होइन, भारतको पनि आवश्यकता हो, महाशक्ति राष्ट्र बन्न उद्त भारतले विश्व जगतलाई देखाउनका लागि भारत वार्तामा बस्नै पर्छ, उनले भने। उनले छिटो वार्ताको वातावरण बन्नेमा विश्वास व्यक्त गरे।उनले सीमाका विषयमा अहिल्यै वार्ताको विकल्प सोच्न नसकिने बताए। उनले उच्च राजनिितक तथा कूटनीतिक वार्ताको विकल्प नरहेको बताए। नेपालको तर्फबाट भारतलाई वार्तामा ल्याउने प्रयास भइरहेको बताए। इतिहासमा पहिलो पटक अतिक्रमित भूमि हाम्रो भनेर नक्सा प्रकाशन गरिसकेको छौँ, उनले भने, त्यसैको संसादबाट अनुमोदन पनि भइसकेको छ । उनले वर्ताको लागि प्रमाण संकलनका काम पनि भइरहेको बताए।उनले राष्ट्रिय एकताका साथ प्रमाण सुरक्षित गर्दै भारतसँग वार्ता गरी सीमा समस्या समाधान गरिने बताए। उनले भारतसँग संवादबाट समस्या समाधान गरी २१ औँ शाताब्दीको सम्बन्ध स्थापति गर्नु पर्ने बताए। उनले नेपालको भूभाग कसैलाई प्रयोग नगर्न दिने पनि बताए।"
नारायणगढमुग्लिन सडक एकतर्फी सञ्चालन,मुग्लिन : नारायणगढमुग्लिन सडक एकतर्फी सञ्चालनमा आएको छ। सो सडकखण्डअन्तर्गत भरतपुर महानगरपालिका२९ भतेरीमा गएको सुक्खा पहिरो पन्छाएपछि सडक एकतर्फी सञ्चालनमा आएको हो। उक्त सडकखण्डमा रोकिएका गाडी गन्तव्यतर्फ लागेका छन्। दुईवटा रुखसहित खसेको पहिराले दुई घण्टा सडक अवरुद्ध बनेको थियो। बुधबार बिहान परेको मुसलधारे पानीले सो सडकखण्डअन्तर्गत अन्य क्षेत्रमा पनि लेदो झरेको र त्यो सफा गर्ने क्रममा रहेको जिल्ला प्रहरी कार्यालय चितवनका प्रवक्ता प्रहरी नायब उपरीक्षक सूर्य थापाले जानकारी दिए। रासस
मच्छिन्द्रनाथलाई सोमबार बुङ्मती लगिने,"ललितपुर :वर्षा र सहकालका देवता रातो मच्छिन्द्रनाथलाई आगामी सोमबार बुङ्मती लगिने भएको छ। मच्छिन्द्रनाथ गुठीसँग सम्बन्धित ज्योतिषी दैवज्ञ कीर्तिकिरण र पूर्णमङ्गल जोशीले यही भदौ २२ गते निकालेको साइतअनुसार यही भदौ २९ गते मच्छिन्द्रनाथलाई बुङ्मती लगिने भएको हो। सोमबार १०:०५ देखि १०:२० बजेसम्म लोकेश्वरलाई रथबाट भिक्ने शुभसाइत रहेको दैवज्ञ कीर्तिकिरणले बताए। उनले भने 'यदि यस समयमा करणामयलाई रथबाट झिक्न सकिएन भने साङ्केतिकरूपमा हल्लाउने मात्रै भए पनि काम हुनेछ, हाल मच्छिन्द्रनाथलाई उतरपट्टि अर्थात् कुपण्डोलतर्फ फर्काएर राखिएकाले बुङ्मती लग्ने दिन १५ देखि २० पाइला पुन: उत्तरतर्फ लगेर अनि मात्र पुल्चोक हुँदै जावलाखेलको बाटो बुङ्मती लानु राम्रो हुनेछ।' सो दिन लोकेश्वरको सामान्य पूजाआजा गरेर त्यसपछि बुङ्मती लगिने उनले जानकारी गराए। सोमबार भगवान्लाई रथबाट झिक्नुभन्दा पहिले चार दिनअघिदेखि चोखोनितो गरेर बसेका आठ पानेजुले किस्ली अर्थात् माटोको पालामा राखेको अक्षता, केही पैसाका डबल र सुपारी करुणामयलाई चढाएर त्यसपछि पालैपालो ढोगेर हामीले यहाँबाट हजुरलाई आज बुङ्मती प्रस्थान गराउन लाग्यौँ भन्नुपर्ने चलन रहेको ३२ पानेजु सङ्घका अध्यक्ष यज्ञरत्न शाक्यले बताए। उनले भने 'गुरुज्यूको पल्टन र सुरक्षाकर्मीसहित पानेजुले खटमा बोकेर मच्छिन्द्रनाथलाई बुङ्मती लानेछन्।' यस वर्ष मच्छिन्द्रनाथ रथयात्रा गरेर विगतका वर्षझै गा:बहाल हुँदै मङ्गलबजार, सुन्धारा, लगनखेल र अन्त्यमा जावलाखेल पुर्याउन सम्भव नभएकाले बुङ्मतीको हयंग्रीव भैरव र वृष्टिदेवलाई पानेजुहरुले यही भदौ १८ गते नै क्षमापूजा गरिसकेको शाक्यले जानकारी गराए। यसैगरी मीननाथको रथ भने गा:बहालबाट टङ्गालसम्म तानेरै लग्ने चलन रहेको १९औं जातीय खल:पुच:का संयोजक चन्द्र महर्जनले बताए। आर्यावलोकितेश्वरलाई भदौ २१ गते सोह्रखुट्टे पाटीसम्म रथयात्रा र गत साउन १० गते पुल्चोकमा निर्माण सम्पन्न भएको रथमा बिराजमान गराइएको थियो। विसं ८०० मा राजा बरदेवले पुल्चोकमा रथ बनाउन लगाएका थिए। मच्छिन्द्रनाथ नेपाल आएका ८४ वर्षपछि रथ बनाउन शुरु गरिएको थियो। किंवदन्तीअनुसार एकपटक भिक्षा माग्न आएका गोरखनाथलाई कान्तिपुरवासीले नदिएपछि त्यसैको झोकमा उनले पशुपति मृगस्थलीमा नवनागलाई आसन बनाए। यसरी १२ वर्षसम्म वर्षा नभई अनिकाल भएपछि यसको समाधान खोज्दै जाँदा गोरखनाथका गुरु मच्छिन्द्रनाथलाई कान्तिपुर ल्याएमा गोरखनाथ आशनबाट उठी वर्षा र सहकाल हुने थाहा पाएर भक्तपुरका राजा नरेन्द्रदेव, काठमाडौँका राजा बन्धुदत्त बज्राचार्य र ललितपुरका कृषक ललित रथचक्र मिलेर मच्छिन्द्रनाथलाई भारतको कामारुकामाक्षबाट नेपाल ल्याएका थिए। भोटोजात्राको कथा किंवदन्तीअनुसार काठमाडौँ उपत्यकामा रहेको टौदहमा एक जोडी नाग दम्पती बस्दथे। त्यो नागका राजा कर्कोटक नागको जोडी थियो। एकपटक नागिनीको आँखा बिरामी भयो। राजाले नागिनीको आँखा उपचार गराउने वैद्य खोज्ने क्रममा भक्तपुरमा एक जान्ने ज्यापू वैद्य रहेको थाहा पाए। कर्कोटक नाग ज्यापू वैद्यलाई खोज्न गए। नागले ज्यापूलाई नागिनीको आँखा दुखेको बिन्ती बिसाए। ती ज्यापू वैद्यले नागको अनुरोध स्वीकारे। दुवै टौदह पुगे। वैद्यले नागिनीका आँखामा मल्हम बनाएर लगाइदिए। उनको आँखा निको भयो। नागनागिनी ज्यादै खुशी भएर ज्यापू वैद्यलाई अनेक पुरस्कार दिए। सो पुरस्कारमा अनेक किसिमका मणि जडेको झलझल झल्कने भोटो पनि थियो। त्यो भोटो लगाएर ज्यापू वैद्य ढल्कँदै हिँड्थे। ज्यापूको त्यति राम्रो भोटो देखेर भूतलाई लोभ लाग्यो। ज्यापूले भोटो फुकालेर आलीमा राखी खेत खन्न थालेपछि भूतले भोटो सुटुक्क चोरेर लग्यो। हस्याङ्फस्याङ गर्दै वैद्य भूतको पछि लागे। उनले भूतलाई समात्न सकेनन्। पाटनमा त्यसअघि मच्छिन्द्रनाथको रथ तान्ने मात्र चलन थियो। यस समय मच्छिन्द्रनाथको रथ तानेर जावलाखेल ल्याइपुर्याउँदा उपत्यकावासी र भूतप्रेत पनि जात्रा हेर्न आउँथे। त्यो भोटो चोर्ने भूत पनि जात्रामा आउँछ कि भनेर ज्यापू त्यहाँ आइपुगे। नभन्दै झल्झली झल्केको भोटो लगाएर भूत जात्रा हेर्न आएको रहेछ। त्यो भूत झिलिक्क देखिएर मिलिक्क हराउँथ्यो। बल्लतल्ल वैद्यले पछाडिबाट भूतका पाखुरामा च्याप्प समाते। उनले भूतसँग आफ्नो भोटो मागे। भूतले दिन मानेन। दुवैका बीच ठूलो झगडा भयो। राजा गुणकामदेव पनि मच्छिन्द्रनाथको दर्शन गर्न र जात्रा हेर्न त्यहाँ आएका थिए। राजाका भारदारले ती दुवैबीच ठूलो झगडा भएपछि राजाका अगाडि हाजिर गराए। वैद्यले राजासामु महाराज मलाई कर्कोटक नागले दिएको भोटो यसले चोर्यो भने। भूतले भोटो मकैबारीमा आफूले पाएको राजासामु बतायो। गुणकामदेव न्यायी र धर्मात्मा राजा भएकाले दुवैसँग प्रमाण मागी निर्णय नहुञ्जेल त्यो भोटो नासोका रुपमा मच्छिन्द्रनाथको पुजारीलाई राख्न अनुरोध गरेको मानिन्छ। प्रमाणका लागि ज्यापू वैद्य टौदह किनारमा पुगेर कर्कोट नागलाई भेटे। नागले आफू पनि मान्छेको रुप लिई सेतो लुगा लगाएर मच्छिन्द्रनाथ जात्रामा साक्षी बन्न आउने बताए। 'म आउँदा हुरी चल्नेछ, म अरुभन्दा अग्लो पनि देखिने छु', कर्कोटक नागले भने। त्यस समय जावलाखेलमा मच्छिन्द्रनाथको रथ आइपुगेको तीन दिन भएको थियो। ज्यापू भोटो पाउने आश लिएर बेलैमा जावलाखेल आए। राजा गुणकामदेव पनि त्यहाँ आए। एक छिन हुरी चल्यो तर वैद्यले हुलमा अरुभन्दा अग्लो मान्छेलाई ठम्याउन सकेनन्। राजाले त्यो कसको भोटो हो भनी मच्छिन्द्रनाथ रथका चारै कुनाबाट देखाउने आज्ञा दिए तर साक्षी प्रमाणसहित त्यो भोटो लिन कोही पनि अघि सरेनन् भन्ने मान्यता अझसम्म नेपालमा रहिआएको छ। लोकेश्वरको रथ ३२ हात ४८ फिट अग्लो हुन्छ। वृष्टिदेवको रथ पुल्चोकको दमकलचोकस्थित जोगाम्बर पीठ र मीननाथको रथ टङ्गालको ज्येष्ठ बहाल परिसरमा बनाउने गरिन्छ। मच्छिन्द्रनाथको रथ राजा बरदेवले बनाउन लगाए भने मीननाथको रथ अंशु बर्माका भाइ राजा बालाचरणको पालादेखि बनाउन शुरु गरिएको थियो। मच्छिन्द्रनाथलाई लोकेश्वर त मीननाथलाई जटाधारी लोकेश्वरका नामले पुकारिन्छ। विसं ६५० मा मच्छिन्द्रनाथसँगै मीननाथको पनि रथ तान्ने प्रचलन अघि बढेको पाटन सुन्धरा निवासी सूर्यमान डङ्गोलले बताए। उनले भने, 'प्रत्येक वर्ष चैतकृष्ण प्रतिपदाका दिन मच्छिन्द्रनाथलाई महास्नान गर्ने परम्परा रहेको छ भने यसैगरी हरेक वर्ष वैशाख कृष्णपक्ष प्रतिपदाका दिनमा मीननाथलाई दिउँसो महास्नान गराइन्छ, मच्छिन्द्रनाथलाई करुणामय भनिन्छ भने मीननाथलाई धर्म र पाप छुट्याउने पितृका राजा भनिनुका साथै धर्मराज वा यमराजका नामले पुकारिन्छ।' सत्ययुगमा यमराजले मत्स्य अवतार मीन रुप लिई सुखावती भुवन मत्र्यमण्डलबाट नेपाल आई मीननाथ लोकेश्वर भनी प्रख्यात भएको किंवदन्ती रहेको छ। रातो मच्छिन्द्रनाथको जात्रालाई पाटनको ठूलो उत्सवका रूपमा हिन्दूलगायत बुद्ध धमावलम्बीले मनाउने गर्थे। यो काठमाडौँ उपत्यकाको सबैभन्दा लामो रथजात्रा हो। यो जात्रा हेर्न काठमाडौँ उपत्यकाका तीनै शहरबाट श्रद्धालु भक्तजन पाटन आउने चलन थियो। मच्छिन्द्रनाथ पूजाका लागि ३१ पनेजु गठन भएका छन् तर भगवान्सहित जोडेर ३२ पानेजु सङ्घ भन्ने गरिन्छ। ती ३१ पानेजुले पालैपालो सहकालका देवताको पूजाआजा र रेखदेख गर्दै आएका पनि छन्। यस वर्ष एक्लो आइमाइले रथ तान्ने र नरिवल खसाल्ने काम आदिसमेत नहुने भएको छ। मच्छिन्द्रनाथलाई छ महिना पाटनको त:बहाल र छ महिना बुङ्मतीमा राख्ने चलन रहँदा यस वर्ष लगभग नौ महिना मच्छिन्द्रनाथ पाटन बसिसके। रासस"
पचास वर्षपछि सशस्त्र गुल्मको जिम्मा महिला अधिकृतलाई,"पोखरा : पचास वर्षपछि नेपाल प्रहरीअन्तर्गत रहेको सशस्त्र प्रहरी गुल्मको जिम्मेवारी महिला प्रहरी अधिकृतले पाएका छन् । जिल्ला प्रहरी कार्यालय कास्कीमा कार्यरत प्रहरी निरीक्षक चन्द्रा गुरुङले उक्त जिम्मेवारी पाएकी हुन्। प्रहरी प्रधान कार्यालय मानव स्रोत एवम् प्रशासन उपशाखाले उनलाई सशस्त्र प्रहरी गुल्म पोखराको गुल्मपतिमा काज खटाएको हो । अञ्चल सशस्त्र प्रहरी गुल्म, गण्डकी पोखराअन्तर्गत गुल्मपतिको नामावलीमा उनको नाम ३४ नम्बरमा छ । २०२६ यताका गुल्मपतिमा उनी नै पहिलो महिला हुन् भने नेपालमा दोस्रो गुल्मपति हुन् । नेपालको पहिलो पूर्णिमा चन्द नारायणहिटी सुरक्षा गुल्मको गुल्मपति भएकी थिइन्। जिम्मेवारी बहनसँगै रासससँगको कुराकानीमा गुरुङले भनिन्, 'तीन दशक लामो प्रहरी सेवामा शान्ति सुरक्षा र अमनचयनलाई प्राथमिकता दिएर काम गर्दै आएकी छु, गुल्मपतिको जिम्मेवारीलाई पनि यसको काम, कर्तव्य । अधिकारभित्र रहेर उत्कृष्ट बनाउनेतर्फ केन्द्रित हुनेछु।' उनले गुल्मपतिको जिम्मेवारीले आफूलाई थप ऊर्जा र उत्साह समेत थपेको बताइन्। आपत्कालीन ब्याक फोर्सका रुपमा रहने गुल्ममा उनको नेतृत्वमा ११० प्रहरी रहनेछन् । गुल्ममा सशस्त्र हतियारसहितका प्रहरी सेवा सञ्चालनसम्बन्धी विविध तालिम प्रदान गरिन्छ । यसअघि उनले दुई दशक लामो समय जिल्ला प्रहरी कार्यालय कास्कीको महिला, बालबालिका तथा ज्येष्ठ नागरिक सेवा केन्द्र प्रमुखको जिम्मेवारी बहन गर्दै आएकी हुन्। कास्कीमा हुने विभिन्न आन्दोलन तथा प्रदर्शनमा हुने दङ्गा र भीड नियन्त्रणमा नेतृत्व गर्दै समन्वयकारी भूमिकासमेत गुरुङले बहन गरेकी छिन्। २०७२ सालमा मानव बेचबिखनविरुद्ध प्रभावकारी काम गरेको मूल्याङ्कनका आधारमा महिला तथा बालबालिका मन्त्रालयबाट सम्मानित हुनाका साथै दर्जनभन्दा बढी सङ्घसंस्थाबाट सम्मानित भइसकेकी छिन्। गुरुङले प्रहरी सेवामा पछिल्लो समय महिलाको गर्विलो उपस्थिति निकै सकारात्मक भएको धारणा राखिन् । प्रहरी सेवामा महिला सहभागिताले लैङ्गिक समावेशीकरण कायमका साथै समतामूलक र न्यायिक समाजको लागि भूमिका खेल्ने विश्वास उनको छ । उनले २०४९ सालमा प्रहरी सहायक निरीक्षकबाट सेवा प्रारम्भ गरेकी हुन्। उनले २०६७ मा प्रहरी निरीक्षकमा बढुवा भएर आफ्नो जिम्मेवारीलाई कुशलतापूर्वक बहन गर्दै आएकी छिन्। रासस"
लकडाउनमा अवैधरुपमा भारत लैजान लागिएको केराउ बरामद,राजविराज : विभिन्न नाकाबाट तस्करी हुँदै आएको केराउ (मटर) लकडाउनका बेला डुङ्गा (नाउ)मार्फत सप्तकोशी नदीबाट तस्करी हुँदै आएको छ। अवैधरुपमा भारतको कुनौलीतर्फ लैजान तयारी अवस्थामा रहेको ८२५ किलो हरियो केराउ हनुमानगर कंकालिनी नगरपालिका८ कोशी खोलाको बगर (पलार) मा फेला परेको छ। कोशी नदीको काँसघारीमा लुकाएर राखिएको २२ किलोको ३३ बोरा केराउ बरामद गरिएको सप्तरी प्रहरीले पुष्टि गरेको छ। गोप्य सूचनाका आधारमा कोशी नदी किनारमा खटिएको गस्ती टोलीले केराउ बरामद गरे पनि तस्करहरु भने कोही पनि फेला नपरेको जिल्ला प्रहरी कार्यालयका डिएसपी तिलक भारतीले बताए। डिएसपी तिलक भारतीका अनुसार बरामद केराउ तिलाठी कोइलाडी गाउँपालिका१ स्थित कुनौलीबेल्ही भन्सार कार्यालयमा बुधबार बुझाइएको छ। यसअघि भदौ ९ गते बिहान हनुमाननगर कंकालिनी नगरपालिकास्थित कोशी नदीको किनारबाट डुङ्गामा राखेर भारततर्फ लैजान लागिएको १७५ बोरा र साउन २३ गते ५० बोरा केराउ सशस्त्र प्रहरीले बरामद गरेको थियो। लकडाउनका कारण अन्य नाका भएर तस्करी गर्न कठिनाइ भएपछि तस्करहरूले सप्तकोशी नदीबाट डुङ्गा (नाउ)मा केराउ तस्करी गर्न थालेका हुन्। विभिन्न स्थानबाट संकलित केराउ कोशी किनारमा रहेको हनुमाननगर कंकालिनी नगरपालिका क्षेत्रस्थित गोदामहरुमा दिनभरी भण्डारण हुने र रातको समयमा डुङ्गामार्फत तस्करहरुले भारत पुर्याउँदै आएका छन्। सप्तरीको बजारमा प्रतिकिलो ६५७० रुपैयाँ मूल्य रहेको केराउ भारतमा एक सय रुपैयाँभन्दा बढी रहेको व्यापारी बताउँछन्। नेपालमा सस्तो मूल्यमा पाइने केराउ भारतमा राम्रो भाउमा बिक्ने गरेकोले तस्करी हुने गरेको सप्तरी उद्योग वाणिज्य संघका महासचिव अनन्तलाल साहले बताए। तेस्रो मुलुकबाट विरगञ्ज नाका हुँदै सप्तरीमा आयातित हुने केराउको तुलनामा भारतमा प्रतिकिलो ४०५० रुपैयाँ बढी पर्ने गरेकोले अवैध निर्यात बढेको साहले बताए।
इराक र अफगानिस्तानबाट थप अमेरिकी सैनिक फिर्ताको तयारी,"वासिङ्टन : अमेरिकी राष्ट्रपति डोनाल्ड ट्रम्पले इराक र अफगानिस्तानमा तैनाथ अमेरिकी सैनिक थप कटौती गर्ने तयारी गर्नु भएको अमेरिकी वरिष्ट अधिकारीहरुले बताएका छन् । राष्ट्रपति ट्रम्पले इराकका बारेमा बुधबार र अफगानिस्तानका बारेमा केही दिनभित्रै सैनिक कटौतीको घोषणा गर्नुहुने ह्वाइट हाउसका ती अधिकारीले बताए । इराकी प्रधानमन्त्री मुस्तफा अलकाधेमीसँग गत अगस्टमा भएको भेटवार्तामा पनि राष्ट्रपति ट्रम्पले इराकबाट अमेरिकी सैनिक फिर्ता हुने बताएका थिए, तर उनले सैनिक फिर्ताको मिति भने घोषणा गरेका थिएनन्। पछिल्लो समय इराकभित्र अमेरिकी सैनिकमाथि लक्षित गरी इरान समर्थित लडाकूहरुले आक्रमण तिब्र बनाएका छन् भने इराकमा तैनाथ करिब ५ हजार अमेरिकी सैनिकलाई हटाउनु पर्दछ भन्ने इराकी जनमत पनि बढ्दो छ । इराकबाट सन् २०११ मा अमेरिकी सैनिक फिर्ता भए पनि अमेरिकी राजदूतावासको सुरक्षार्थ भन्दै केही सैनिक रहेका थिए । तर केही वर्षपछि इस्लामिक स्टेट विरुद्धको युद्धमा इराकी फौजलाई मद्दत गर्न भन्दै थप अमेरिकी सेना इराक पठाइएको थियो । अफगानिस्तानमा हाल आठ हजार ६०० अमेरिकी सैनिक तैनाथ छन् । अफगानिस्तानमा युद्धरत तालिबान समूह र अमेरिकी सरकारबीच गत फेब्रुअरीमा भएको सम्झौता बमोजिम करिब पाँच हजार अमेरिकी सैनिक कटौती गरिएको थियो । अमेरिकी रक्षा मन्त्रालयले गत अगस्टमा अन्तरअफगान शान्ति वार्तामा प्रगति भएमा अफगानिस्तानमा तैनाथ अमेरिकी सेनाको संख्या पाँच हजारभन्दा कम गरिने जनाएको थियो । एक्सिओसलाई दिएको एक अन्तर्वार्तामा राष्ट्रपति ट्रम्पले आगामी नोभेम्बरमा हुने राष्ट्रपतिय निर्वाचन अगाडि नै सैनिक संख्या कटौती गरी ४ हजारदेखि ५ हजारमा सीमित गरिने बताएका थिए । अमेरिकातालिबान सम्झौता बमोजिम अफगानिस्तानबाट आगामी सन् २०२१ भित्र सबै विदेशी फौज फिर्ता हुनु पर्नेछ । त्यसका निम्ति तालिबान समूहले सुरक्षा प्रत्याभूति दिनु पर्नेछ । राष्ट्रपति ट्रम्पले अमेरिकाले अन्त्यहीन युद्धमा सहभागी हुन नसक्ने भन्दै विश्वका युद्धग्रस्त मुलुकबाट आफ्ना सैनिक फिर्ता गर्ने घोषणा गरेका छन् ।"
६४९ स्थानीय तहलाई तत्काल अस्पताल बनाउन मन्त्रालयको निर्देशन,"काठमाडौं : स्वास्थ्य तथा जनसङ्ख्या मन्त्रालयले अस्पताल नभएका ६४९ स्थानीय तहलाई पाँच श्ययाका अस्पताल बनाउन निर्देशन दिएको छ। सरकारले कोरोना भाइरसको रोकथाम, नियन्त्रण तथा उपचार गर्नका लागि ती स्थानीय तहमा अस्पताल बनाउन निर्देशन दिइएको मन्त्रालयका सहप्रवक्ता डा समिरकुमार अधिकारीले जानकारी दिए। कोभिड१९ सङ्क्रमणका बिरामी राख्न श्ययाको अभाव भएकाले अस्थायीरूपमा अस्पताल तत्काल बनाउन मन्त्रालयले सङ्घीय मामिला तथा सामान्य प्रशासन मन्त्रालयमार्फत ती स्थानीय तहलाई निर्देशन दिएको हो। पाँच श्ययाका दरले ती स्थानीय तहमा तीन हजार २४५ श्ययाका अस्पताल बन्नेछन्। अहिले नेपालमा ४८ हजार १३८ जना कोभिड१९ बाट सङ्क्रमित भएका छन्। यस्तै ३२ हजार ९६४ निको र ३०६ जनाको सङ्क्रमणबाट मृत्यु भएको छ। यही भदौ १३ गते मन्त्रीस्तरीय निर्णय गर्दै स्वास्थ्यमन्त्री भानुभक्त ढकालले अस्पताल नभएका स्थानीय तहमा पाँच श्ययाको अस्पताल बनाउने निर्णय गरेका थिए। अस्पतालको व्यवस्थापन र कहाँ सञ्चालन गर्ने भन्ने निर्णय स्थानीय तहले गर्नेछन्। ती अस्पतालमा एक चिकित्सक, दुई नर्स र एक कार्यालय सहयोगी हुनेछन्। मन्त्रालयले ती अस्पतालको कार्यप्रगतिका आधारमा बजेट थप गर्ने मन्त्रालयका सहप्रवक्ता डा अधिकारीले बताए। मन्त्रालयले प्रतिश्यया रु दुई लाखका दरले बजेटसमेत कोष तथा लेखा नियन्त्रण कार्यालयबाट निकासा गरिरहेको छ। अस्पतालका लागि तीन महिनाको श्ययाका लागि रु पाँच लाख, औषधि रु ५० हजार र चिकित्सक, स्वास्थ्यकर्मीका लागि रु चार लाख ५० हजार बजेट विनियोजन गरी पठाइसकेको छ। ती स्थानीय तहले आधारभूत स्वास्थ्य सेवा केन्द्र, स्वास्थ्य चौकी, प्राथमिक स्वास्थ्य केन्द्रका भवन, सामुयायिक भवन वा अस्थायी टहरामा तत्काल कोभिड१९ का बिरामीको उपचारको व्यवस्थापन गर्न अस्पताल निर्माण गर्न भनिएको हो। रासस"
"उच्च पदस्थमा कोरोना देखिएपछि हाटबजार बन्द, प्रहरी परिचालन","ओखलढुंगा : कोरोना संक्रमण बढेपछि ओखलढुंगामा हाट बजार बन्द गरिएको छ । अत्यावश्यक बाहेक आवतजावतमा रोक लगाइएको छ । मंगलबार सदरमुकाममै रहेका जिल्ला समन्वय समितिका प्रमुख जयबहादुर श्रेष्ठ र उनको परिवार तथा नेपाली कांग्रेसका सभापति प्रदिप सुनुवारलाई कोरोना संक्रमण देखिएको थियो । सदरमुकाम बजारमै रहेका जिल्लाका उच्च पदस्थ व्यक्तिमै संक्रमण देखिएपछि बजार क्षेत्रमा अत्यावश्यक उपभोग्य वस्तु बाहेक अन्य होटल तथा पसल बन्द गरिएको हो । अत्यावश्यक खाद्य पसल समेत विहान १० देखि १ बजेसम्म मात्र खोल्न दिने, अनावश्यक आवत जावत तथा ढुवानीका साधन सदरमुकाम क्षेत्रमा निषेध गर्ने र सोको व्यवस्थापनका लागि प्रहरी परिचालन गरिने सहायक प्रमुख जिल्ला अधिकारी तुलसी भट्टराईले बताए । बिहीबारबाट संक्रमित व्यक्तिसँग सम्पर्क भएका व्यक्तिको पहिचान तथा स्वाव संकलन गर्ने तथा बजार क्षेत्रमा अति जरुरी बाहेक अन्य सेवा तथा कार्यालय, होटल पसल पूर्णतः बन्द गरिने भट्टराईको भनाइ छ । अत्यावश्यक काममा आउनेले अनिवार्य मास्क प्रयोग गर्ने, अटेर गर्नेलाई कारवाही तथा जरिवाना गर्ने र जम्मा हुने, भीड बढाउने अवस्थामा नियन्त्रणमा लिन बुधबारबाटै प्रहरी परिचालन गरिएको छ । पहिलो चरणमा प्रहरीले माइकिङ गरेर सचेत गराएको र अटेर गरे कारवाही गरिने तयारी गरिएको हो । सदरमुकाममा आवत जावत रोक्न नगर क्षेत्रका सबै हाट बजार बन्द गर्ने र अत्यावश्यक वस्तुको खरिदका लागि समय तोकिएको हो । यस्तै मंगलबार संक्रमण देखिएका कांग्रेस सभापति प्रदिप सुनुवार तथा समन्वय समितिका प्रमुख जयबहादुर श्रेष्ठसहितका ९ जनालाई जिल्ला अस्पताल र समुदायिक अस्पतालमा राखेर उपचार शुरु गरिएको छ । हालसम्म ओखलढुंगामा संक्रमितको संख्या ४० पुगेको छ ।"
वर्षौंदेखि तुइनबाटै वारपार,"जाजरकोट : प्रधानमन्त्री खड्गप्रसाद शर्मा ओलीले आफ्नो पहिलो कार्यकालमा दुई वर्षभित्र तुइन विस्थापन गर्ने घोषणा गरेका थिए। २०७२ असोजमा प्रधानमन्त्रीको कार्यभार सम्हाले लगत्तै ओलीले गरेको पहिलो निर्णय थियो यो। आर्थिक वर्ष २०७२०७३ को बजेट भाषणमा पनि तुइन विस्थापन गर्ने घोषणा गरिएको थियो। उनी दोस्रो कार्यकालका लागि प्रधानमन्त्री भएकै तीन वर्ष बित्न लाग्यो तर तुइन भने अझैं विस्थापन भइसकेका छैनन्। दुर्गम पहाडी जिल्ला जाजरकोटको विकट बस्तीमा अहिले पनि तुइनमा झुन्डिएर स्थानीयले नदी वारपार गर्नुपर्ने बाध्यता छ। पूर्वी जाजरकोटको नलगाड नगरपालिका वडा नं १ को ठुलाबगर र वडा नं८ मैदे मालुवातराबाट भेरी नदी तरेर रुकुम जान तुइनको सहारा लिनु पर्ने बाध्यता छ। त्यस्तै पश्चिम जाजरकोटको शिवालय गाँउपालिकाबाट छेडागाड (ठुलो खोलालाई गाड भनिन्छ ) तरेर छेडागाड नगरपालिकाको कार्कीगाँउ जान शिवालय गाँउपालिका १ सालतडा र शिवालय गाँउपालिका ९ बालुवामा तुइन छ। त्यही तुइनको साहाराबाट स्थानीय वारपार गर्छन्। जाजरकोटको शिवालय गाँउपालिका १ का मनवीर पुन नदी तरेर पारिपट्टि जानु परे तुइनकै साहारा लिनु पर्ने बाध्यता रहेको सुनाउँछन्। नजिकमा पुल नहुँदा छेडागाड तर्न तुइनकै साहारा लिनु परेको उनको भनाइ छ। झोलुङ्गे पुलको लागि पटकपटक माग गरे पनि सुनुवाइ हुन नसक्दा जोखिम मोलेरै तुनइबाट वारपार गर्नु परेको उनले गुनासो गरे। शिवालय गाँउपालिका १ सालतडा र छेडागाड नगरपालिका १२ कार्कीगाँउ जोड्ने छेडागाड (खोला) तर्न स्थानीयले वर्षौंदेखि तुइनको साहारा लिने गरेका छन्। 'तुइन नहुँदा स्थानीयलाई छेडागाड तर्न निकै सकस हुन्थ्यो। वर्षातको समयमा ५ घण्टा टाढा मोर्क गएर झोलुङ्गे पुल तर्ने गर्थ्यौं', छेडागाड नगरपालिका १२ कार्कीगाँउका चक्रु सिंहले भने,चिन्डा, नाउ(डुङ्गा) लगायतका साधनबाट यात्रा गर्दा धेरैले अकालमा ज्यान गुमाए। २५ वर्षअघि तुइन बनेपछि जोखिम भए पनि केही सहज त भएको छ। तर महिला, बालबालिका र जेष्ठ नागरिकलाई तुइन तर्न निकै सकस हुन्छ। त्यस्तै नलगाड १ ठुलाबगरकाका स्थानीय वर्षौदेखि तुइनबाटै जोखिम मोलेर भेरी नदी वारपार गर्छन्। स्कुले बालबालिका, बृद्धबृद्धा लगायतलाई तुइनकै भरमा नदी वारपार गर्नु पर्ने बाध्यता छ। ठुलाबगर, खर्चा, दम्सीला, भित्रखोला, ओडारा, पाली लगायत गाउँका एक सय घरपरिवार स्थानीय प्रविधिबाट निर्मित तुइनकै भरमा वारपार गर्न बाध्य भएको छ भने शिक्षक र विद्यार्थी पनि यसैगरी तुइनबाटै नदी वारपार गर्नुपर्ने बाध्यता रहेको स्थानिय अमर पुनले बताए। तुइन तरेरै जिन्दगी बित्न थालेको स्थानीयको भनाइ छ। पुल बनाइदिन विभिन्न निकायसँग आग्रह गर्दा पनि कसैले नसुनेको उनीहरुको गुनासो छ। पुल भएको स्थानसम्म पुग्न डेड् घण्टा समय लाग्छ। त्यो पनि जोखिमपूर्ण भीरको बाटो छ। उक्त अप्ठेरो बाटोबाट लडेर कतिको ज्यान समेत गैसकेको छ। अप्ठेरो बाटोबाट लडेर ज्यान गुमाउनुभन्दा जोखिमपूर्ण तुइनकै सहायता लिनु जाति भएको नलगाड १ ठुलाबगरका वीरबहादुर पुनले बताए।"
"साउदीमा हजारौं नेपाली अलपत्र, टिकट लिने कार्यालय नै वन्द",साउदी अरेबिया : कोभिड१९को असर र विभिन्न कारणले गर्दा साउदी अरेबियामा अलपत्र परेका नेपालीहरू स्वदेश फिर्ता हुन निकै कठिन भएको छ।साउदीका लागि नेपाल सरकारले निर्धारण गरेको नेपाल एयरलाइन्स र हिमाल एयरलाइन्स चार्टर उडानबाट नेपालीलाई स्वदेश फिर्ता ल्याउने काम भएता पनि हजारौँ नेपाली हवाई टिकट नपाएर अलपत्र परेका छन्। दूतावासले रियाद र वाणिज्य दूतावास जेद्धाले स्वदेश फिर्ता हुने २३ हजार ५सय जनाको नामावली सार्वजनिक गरेका थिए । यसका साथै हवाई टिकटका लागि सम्बन्धित ट्राभल एजेन्सीलाई सम्पर्क गर्न जानकारी गराए पनि अहिलेको अवस्थामा हवाई टिकटको व्यवस्थापन गर्न निकै गाह्रो भएको देखिन्छ भने हवाई टिकट व्यावस्थापन गर्ने ट्राभल एजेन्सी कार्यालय नै वन्द रहेको अवस्था छ। हिमालय एयरलाइन्सका साउदी अरेविया प्रतिनिधि ( कन्ट्री म्यानेजर ) सुवास तिमल्सिनाका अनुसार नेपाल फर्किन चाहने नेपालीको अनुपातमा धेरै कम मात्रामा उडानको व्यवस्था हुँदा साउदीको दम्मामबाट उडान गरिरहेको हिमालयन एयरलाइन्सको दम्माम स्थित कार्यालयमा हवाई टिकटका लागि यात्रुको भीड लागेको छ । भीड नियन्त्रण बाहिर जाँदा स्थानीय नगरपालिका (बलादिया)ले कार्यालय नै बन्द गरिदिएको छ । साउदी सरकारको कानुन पालना गरी आवश्यक प्रक्रिया पूरा गरी काम गर्दा गर्दै पनि महामारीको समयमा भएको अनियन्त्रित भीडको कारणले यो अवस्था आएको हो । यस अवस्थालाई मध्यनजर गरी थप उडान व्यवस्थापन लागि गर्न सम्बन्धित सरोकारवालाले ध्यान दिनुपर्न नेपालीले बताएका छन् । हिमालयन एरलान्सले १८ जुन देखि हालसम्म दम्माम शहरबाट १९ र रियाद शहरबाट २ गरी २१ चार्टर उडान गरेको छ। साउदी अरेबियाको रियाद शहर स्थित समासको कम्पनीमा कार्यरत १२०० सय भन्दा बढी नेपाली स्वदेश फिर्ता हुनबाट वन्चित भएका छन् । उनीहरूको करार अवधि सकिएर ६ महिना पूरा हुँदा पनि कम्पनीले आवश्यक प्रक्रिया पूरा नगरेको भनी कार्यरत कम्पनी र निजी क्षेत्र आसपास प्रदर्शन गर्दै दूतावास र नेपाल सरकारविरुद्ध नारावाजी समेत गरे । साउदीस्थित नेपाली राजदुतावासका राजदूत डामहेन्द्र राजपूत सिंहले राजदूतावास महिनौ देखि दैनिक रूपमा सम्पर्कमा रहेको बताएका छन् । साथै सम्बन्धित सबै पक्षसँग छलफल गरी पीडित नेपालीसँग आवश्यक कुराकानी गरी समस्यालाई छिट्टै समाधानमा ल्याउने आश्वासन दिएका छन्। साउदीमा रहेको सामाजिक संस्था नेपाली साझा मञ्चले विज्ञप्तिमार्फत कोरोना महामारीका कारणले समयमा नै स्वदेश फिर्ता हुन नपाउँदा नेपालीलाई तत्काल स्वदेश फर्कने वातावरण बनाउन माग गरेका छन् । राजदूतावास रियाद र वाणिज्य दूतावास जेद्धाले तत्काल कुटनैतिक पहल र नेपाल सरकारसँग समन्वय गरी नियमित उडानको व्यवस्था गरी अलपत्र नेपालीलाई स्वदेश फर्काउन आग्रह गरेको छ। कोरोनाको असरसँगै कतिपय कम्पनी बन्द छन् । हजारौं नेपालीले रोजगारी गुमाउने पर्ने अवस्थामा छन्। विविध कारणले अहिले तत्काल साउदीबाट ३० हजार भन्दा बढी नेपाली स्वदेश फिर्ताका लागि तयार अवस्थामा छन् । हालसम्म ९ हजार नेपाली चार्टर उडानबाट स्वदेश फिर्ता भएका छन।
अक्स्फोर्ड कोरोना खोपको परीक्षण स्थगित,"लन्डन : अक्स्फोर्ड विश्वविद्यालय र एस्ट्राजेनेकाले विकास गरिरहेको कोरोना खोपको अन्तिम परीक्षण स्थगित भएको छ। परीक्षणमा भाग लिएकामा गम्भीर समस्या देखिएपछि यसको तेस्रो चरण अर्थात् अन्तिम परीक्षण बिचैमा रोकिएको बीबीसीले उल्लेख गरेको छ। यसबारे एस्ट्राजेनेकाले परीक्षणको रुटिन अहिलेलाई रोकिएको जनाएको छ। विकसित भइरहेको उक्त खोपको परिणामलाई विश्वले चासोका साथ हेरिरहेको थियो। खोपलाई विकसित भइरहेका दर्जनौँ खोपहरूसँग बलियो प्रतिस्पर्धीका रूपमा लिइएको थियो। पहिलो र दोस्रो परीक्षण सफल भएपछि यसलाई बजारमा सबभन्दा पहिले उपलब्ध हुन सक्ने आँकलन गरिएको थियो। यस खोपको अन्तिम परीक्षणमा अमेरिका, बेलायत, ब्राजिल तथा दक्षिण अफ्रिकाका ३० हजार सहभागी भएका छन्। खोपको अन्तिम परीक्षणमा हजारौँ सहभागी हुनुपर्छ साथै यो परीक्षण धेरै वर्ष पनि लाग्न सक्छ। स्थगित खोपको परीक्षण केही दिनमा पुनः सुचारु हुन सक्ने अक्स्फोर्ड विश्वविद्यालयका प्रवक्ताले जनाएका छन्।"
बारीमै कुहियो केरा,"परासी : बिक्रीका लागि तयार भएका केरा धमाधम खेतमा झर्न थालेपछि सुस्ता गाउँपालिका५ पक्लिहवाका सञ्जय कोहाँरलाई बैंकको ब्याज कसरी तिर्ने भन्ने चिन्ताले पिरोल्न थालेको छ। ७ वर्ष अघिदेखि व्यावसायिक केरा खेती गर्दै आएका कोहाँरले २१ बिघा जग्गामा केरा लगाएका छन्। प्रतिवर्ष एक बिघाको एक लाखका दरले जग्गा लिजमा लिएर उनले खेती सुरु गरेका हुन्। यस वर्ष जग्गा भाडासहित केरा खेतीमा करिब ५० लाख रुपैयाँ खर्च गरेको कोहाँरले बताए। हरेक वर्ष केरा खेतीमा उनले त्यतिकै रकम खर्चंदै आएका छन्। तर, कोरोना संक्रमणका कारण खेतमा पहेंलै भएको केरा बिक्री हुन नसकेपछि उनी चिन्तामा परेका हुन्। अन्य समयमा केरा खपतका लागि खासै समस्या नभएको उनले बताए। उत्पादित केरा काठमाडौं, धादिङ, पोखरा, बुटवललगायत सहरमा पठाउने गरिएको थियो। कोरोनाका कारण जिल्लाबाट अन्यन्त्र पठाउन नसकेपछि उत्पादित केरा खेतमै झरेर कुहिन थालेको कोहाँरको गुनासो छ। अहिले बजारमा केरा छ। तर, त्यो नेपालको नभई सबै भारतबाट ल्याइएको हो। नेपाली उत्पादनलाई प्रोत्साहन नगरी भारतबाट निर्वाध रूपमा भित्याउन दिँदा समस्या थपिएको छ, कोहाँरले भने। कोहाँर मात्र होइन पश्चिम नवलपरासीका किसानको लाखौं रुपैयाँको केरा बारीमै झरेर कुहिने अवस्थामा पुगेको छ। तर, भारतीय केरा भने निर्वाध आउन दिँदा नेपाली केराले बजार पाउन नसकेको किसानको गुनासो छ। सबैजसो किसानले बैंकबाट ऋण लिएर केरा खेती गर्दै आएको बताएका छन्। उनीहरू सबैलाई ऋण तिर्न नसक्ने चिन्ताले पिरोल्न थालेको छ। प्रतापपुर गाउँपालिका६ का छविलाल हरिजनले पनि ऋण लिएर लगाएको दुई बिघाको केरा खेतमै झरेर कुहिन थालेको बताए। भारतीय केराका कारण नेपाली केराले बजार पाउन नसकेको उनले बताए। कोहाँर र हरिजनसँगै जिल्लाका करिब दुई हजार किसानको एउटै आवाज छ सरकारले पहिला भारतबाट आउने केरा रोक्न पर्यो। ४० देखि ६० रुपैयाँ दर्जनसम्म बिक्री हुँदै आएको केरा अहिले अन्यन्त्र जान नपाएपछि किसानले साइकल र गाडीमा राखेर स्थानीय बजारमा २५ देखि ३० रुपैयाँमा बिक्री गर्दै आएका छन्। प्रतापपुरका अर्का किसान सुदामा कोइरीले सरकारले भारतबाट आउने केरा रोके आफूहरूको केरा खपतमा कुनै समस्या नभएको बताउँछन्। अहिले पनि सुनौली नाकाबाट धमाधम केरा भित्रिएको छ, कोइरीले भने। भारत सरकारले केरा कृषकलाई सहुलियत दरमा मलखाद र बीउ उपलब्ध गराएका कारण उनीहरूले बिक्री गर्ने केरा सस्तो हुने गरेको किसानको भनाइ छ। हामीलाई सरकारले न समयमा मल उपलब्ध गराउँछ न त कुनै सहुलियत दिन्छ। अनि भारतीय केरासँग प्रतिस्पर्धा गर्न सक्ने कुरै भएन। त्यसैले पनि नेपाली केराले बजार नपाएको हो। वनकट्टीका मनोजकुमार कुशवहाले भने। यस वर्ष पनि मल नपाउँदा भारतबाट लुकाइछिपाइ ल्याइएको मललाई महँगोमा खरिद गरेर केरा खेतीमा लगाइएको उनले बताए। पश्चिम नवलपरासीको प्रतापपुर र सुस्ता गाउँपालिका केरा पकेट क्षेत्र हो। यहाँ करिब २५ सयभन्दा बढी बिघामा केरा खेती गरिएको नवलपरासी केरा उत्पादक संघका अध्यक्ष लख्खुप्रसाद यादवले बताए। उखु खेती गर्दा समयमा रकम पाउन नसकेपछि यहाँका किसान केरा खेतीतर्फ आर्कषित भएका हुन्। किसानले सरकारबाट अनुदानको आशा गरेका छैनन्। हामीलाई सरकारको अनुदान नपाए पनि हुन्छ। समयमा मलखादसहित उत्पादित केराको बजारीकरणको व्यवस्था गरोस्, अध्यक्ष यादवले भने। एक कठ्ठा जग्गामा ४० देखि ६० हजारसम्मको उत्पादन हुने गरेको छ। यस वर्ष करिब दुई अर्बको केरा खेतमा बिक्रीका लागि तयार भएको उनले बताए। उत्पादित केरा बजारमा जान नसक्दा किसानले उक्त क्षति व्यहोर्नुपरेको यादवको भनाइ छ। अहिले आधाजति केरा खेतमै झरेको र बाँकीको सरकारले व्यवस्थापन गरी किसानलाई थप क्षति हुनबाट जोगाउनुपर्ने उनीहरूको माग छ। कोरोनाको कारण देखाएर सहज रूपमा केरा खपतको व्यवस्था गर्न नसके पालिकास्तरबाट लगत संकलन गर्न लगाएर क्षतिपूर्तिको व्यवस्था गरिदिन सरकारसँग किसानले माग गरेका छन्। एक पटक लगाएको केरा १५ महिनामा तयार हुन्छ। एक बिघा खेतीमा खर्च कटाएर दुईदेखि तीन लाख रुपैयाँ आम्दानी हुने गरेका कारण पनि किसान उखु छाडेर केरा खेतीमा लागेका हुन्। सरकारले केरा किसानलाई समयमा मलखाद उपलब्ध र बजारीकरणको व्यवस्था गर्न सके जिल्लालाई नमुना केरा खेतीका रूपमा चिनाउन सकिने किसानको भनाइ छ।"
ब्याजदर बदल्न नपाइने,"काठमाडौं : नेपाल राष्ट्र बैंकले अबदेखि एक वर्षभन्दा बढी भुक्तानी अवधि भएका आवधिक कर्जाको ब्याजदर परिवर्तन गर्न नपाइने व्यवस्था गरेको छ। यसअघि बैंकले आफूखुसी ब्याजदर बढाइदिएर बहुसंख्यक ऋणीलाई चपेटामा पारेको गुनासो आएको थियो। एक वर्षभन्दा बढी भुक्तानी अवधि भएका प्रत्येक व्यक्तिगत आवधिक कर्जाको ब्याजदर भुक्तानी अवधिभर परिवर्तन नहुने गरी स्थिर ब्याजदर निर्धारण गर्नुपर्नेछ, केन्द्रीय बैंकले मंगलबार जारी गरेको एकीकृत परिपत्रमा भनिएको छ। यो व्यवस्था व्यक्तिको नाममा प्रवाह हुने घर कर्जा, गाडी कर्जालगायत मासिक वा आवधिक किस्तामा भुक्तानी हुने गरी प्रवाह हुने कर्जाका लागि लागू हुनेछ। यसअघि जारी भएका किस्ता भुक्तानीमा आधारित कर्जाका ऋणीसँग स्थिर ब्याजदर कार्यान्वयन गर्ने गरी कर्जाका शर्त सच्याउन राष्ट्र बैंकले भनेको छ। तर, ग्राहकले बैंकको परिवर्तनीय ब्याजदर अनुसार ऋण दिन आग्रह गरेको अवस्थामा भने बैंकले स्थिर ब्याजदर कार्यान्वयन गर्नुपर्ने छैन। यसअघि बैंकले एकपक्षीय रूपमा कर्जाको व्याजदर बढाएर दोब्बरभन्दा बढी पुर्याउन थालेपछि व्यापक विरोध भएको थियो। स्थिर ब्याजदरले निश्चित आम्दानी भएका ग्राहकलाई बैंकको ऋण लिन सजिलो पर्छ। यसले व्यावसायिक योजना बनाउनमा पनि सघाउ पुर्याउने बैंकर बताउँछन्। एकपटक प्रिमियम दर निर्धारण गरेर ऋण दिएपछि कहिल्यै पनि प्रिमियम दर बढाउन नपाइने भएको छ। पहिले ऋणीको सहमतिमा गर्न पाइने व्यवस्थाको बैंकहरूले दुरुपयोग गरेका थिए। विगतमा ब्याजदर अन्तर घटाउँदा र शुल्कमाथि प्रतिबन्ध लगाउँदा पनि बैंकहरूले प्रिमियम रकम बढाएर ऋणीको थाप्लोमा भार थपिदिएका थिए। ब्याजदर संशोधनमा पनि राष्ट्र बैंकले अंकुश लगाएको छ। बैंकरहरूले मिलेमतोमा जथाभावी ब्याजदर घटबढ गर्ने अभ्यासलाई रोक्न अब महिनामा एक पटकमात्रै ब्याजदर संशोधन गर्न पाइने व्यवस्था भएको छ। यसअघि कर्जाको ब्याजदर तीन महिनामा एक पटक परिवर्तन गर्न पाइने व्यवस्था थियो। यससँगै राष्ट्र बैंकले बैंकको पारदर्शिता र ग्राहक संरक्षणमा केही महत्वपूर्ण कदम चालेको छ। नयाँ निर्देशनअनुसार अब सबै बैंकले कर्जा र निक्षेपको ब्याजदर, आधार दर र ब्याजदर अन्तरको विगत तीन वर्ष अवधिको विवरण वेबसाइटमा प्रकाशन गर्नुपर्नेछ। यसले निक्षेपकर्ता र ऋणी दुवैलाई बैंक छनोट गर्न सघाउ पुग्छ। त्यस्तै, बैंकमा राख्नैपर्ने न्यूनतम मौज्दातवापत रकममा पनि ब्याज बचत खातामा दिने ब्याज दिनुपर्ने व्यवस्था गरिएको छ। यसअघि न्यूनतम मौज्दातको नाममा बैंकहरूले बचतकर्ताको निक्षेप रकम नै खाइदिने प्रवृत्तिलाई रोक्ने प्रयास भए पनि यस्तो पैसामा ब्याज तिर्न नपर्ने छुट थियो। जसले केही बैंकलाई ठूलो रकम निब्र्याजी प्राप्त हुँदै आएको थियो भने निक्षेपकर्ता ठगिँदै आएका थिए। बैंकले सेफ डिपोजिट भल्ट र लकरको सेवा उपलब्ध गराउँदा ग्राहकसँग लिएको धितो रकममा पनि त्यसरी नै ब्याज दिनुपर्ने निर्देशन राष्ट्र बैंकले दिएको छ। माग तथा अल्प सूचनामा आधारित निक्षेप (कल डिपोजिट) को ब्याजदर आधा घटाउन राष्ट्र बैंकले निर्देशन दिएको छ। दुई वर्ष अघिसम्म मुद्दति निक्षेपकै हाराहारी ब्याज पाउने संस्थागत निक्षेपकर्तालाई यसले हानी पुर्याए पनि व्यक्तिगत बचतकर्तालाई भने लाभ हुनेछ। बैंकहरूले कल निक्षेपमा बढी ब्याज दिने होडबाजी चलाउँदा या त सर्वसाधारण बचतकर्ताले कम ब्याज पाउने वा ऋणीले धेरै ब्याज तिर्नुपर्ने अवस्था थियो। धितो मूल्यांकनकर्तालाई केही हदसम्म जवाफदेही बनाउन पनि राष्ट्र बैंकले प्रयास गरेको छ। त्यस्तै बैंक तथा वित्तीय संस्थाको सेयर धारण गर्ने अन्तिम हिताधिकारी (वास्तविक मालिक)को विवरण पेश गर्नुपर्ने कानुनी व्यवस्था पहिलोपटक राष्ट्र बैंकले कार्यान्वयनमा ल्याएको छ। कतिपय बैंक तथा वित्तीय संस्थामा छदम लगानी गरेर पुँजी पलायन गरेको बहस चुलिँदै गएको बेला राष्ट्र बैंकले यस्तो नियम ल्याएको हो। यसअघि मर्जर प्रक्रियालाई सहयोग पुर्याउन केन्द्रीय बैंकले अन्तिम हिताधिकारीको पहिचान खोज्न थालेको थियो। राष्ट्र बैंकले लघुवित्त संस्थामा चुक्ता पुँजीको २५ प्रतिशतसम्म लगानी गर्न पाउने बैंक तथा वित्तीय संस्थाको अधिकारलाई खुम्च्याएको छ। अब कुनै पनि बैंकले एउटा लघुवित्तमा १० प्रतिशतभन्दा बढी लगानी गर्न पाउने छैनन्। यसले नबिल, एनआईसी एसियाजस्ता बैंकको नाफामा असर पार्नसक्छ। यद्यपि, अहिले नै त्यस्ता बैंकले सेयर बेचिहाल्नुपर्ने जरुरी भने छैन। बैंक तथा वित्तीय संस्थाको पुँजी संरचना परिवर्तन गर्न पनि अब राष्ट्र बैंकको पूर्वसहमति चाहिने भएको छ। त्यस्तै, बैंकहरूले संस्थागत सामाजिक उत्तरदायित्व कोषको कम्तीमा ५ प्रतिशत रकम वित्तीय साक्षरतामा खर्च गर्नै पर्ने भएको छ।"
घरभित्र पसेको भन्दै दलित बालिकामाथि निर्घात कुटपिट,"विराटनगर : घरभित्र पसेको भन्दै मोरङको उर्लाबारी नगरपालिका४ थापाडाँगीमा एक दलित बालिकामाथि छिमेकीले निर्घात कुटपिट गरेको घटना बाहिरिएको छ । १२ वर्षीया फूलसरी मग्राती (सार्की) माथि छिमेकीबाटै कुटपिट भएको मोरङ प्रहरी प्रमुख एसपी सन्तोष खड्काले जानकारी दिए । उनका अनुसार सोमबार बिहान ११ बजेतिर भएको कुटपिटबाट बालिकाको शरीरका विभिन्न भागमा चोट लागेको छ । बालिकामाथि स्थानीय ६० वर्षीय नन्दलाल श्रेष्ठ, श्रीमती ४७ वर्षीय निर्मला श्रेष्ठ र छोरा २३ वर्षीय अमीर श्रेष्ठले कुटपिट गरेको पाइएको एसपी खड्काले बताए । सुरुमा निर्मलाले थप्पड हानेको र त्यसपछि परिवारै धुरिएर कुटपिट गरेको प्रारम्भिक अनुसन्धानबाट खुलेको उनको भनाइ छ । बालिकाकी आफन्त दुर्गाकुमारी रोकाले इलाका प्रहरी कार्यालय उर्लाबारीमा बुधबार जाहेरी दिएपछि घटना बाहिरिएको हो । दुर्गाकुमारीका अनुसार श्रेष्ठको घरमा बालिका फ्रिजमा आइस जमेको पानी लिन पसेकी थिइन् । सोह्र श्राद्धका बेला किन घरमा पसेको भन्दै कुटपिट गरेको उनले बताइन् । लडेर दुर्गाकुमारीकी ६ वर्षीया नातिनीलाई चोट लागेपछि घाउ सेक्न फ्रिजमा जमेको आइस निकाल्न भनेर फूलसरी श्रेष्ठको घरमा पसेपछि परिवारै लागेर कुटपिट गरेको पाइएको प्रहरीले जनाएको छ । कुटपिट हुन थालेपछि बालिका चिच्याएको सुनेर छुट्याउन म गएँ,' दुर्गाकुमारीले भनिन्, 'यस्तो गर्न हुँदैन भन्दा मलाई पनि लछारपछार पार्दै कुटपिट गरियो ।' उनका अनुसार दुई महिना अगाडि पनि श्रेष्ठ परिवारले ६ वर्षीया नातिनीलाई घरभित्र पसेको भन्दै कुटपिट गरेका थिए । छिमेकीमा बस्दा सानातिना कुरामा समझदारी गर्नुपर्छ भनेर त्यतिबेला प्रहरीमा नगइकन चुपचाप सहेर बसेको दुर्गाकुमारीको भनाइ छ । तर अहिले पनि त्यस्तै घटना दोहोरिएपछि सहन नसकेर न्याय माग्न प्रहरी कार्यालयमा पुगेको उनले सुनाइन् । फूलसरी दुर्गाकुमारीकी नन्द हुन् । सानैमा आमाबुवा बेपत्ता भएपछि दुर्गाकुमारीले नै आश्रय दिएर उनलाई पालिरहेकी छन् । कुटपिटबाट घाइते भएकी बालिकाको उपचार र स्वास्थ्य परीक्षण उर्लाबारीकै मंगलबारे अस्पतालमा भएको छ । किटानी जाहेरी परेपछि प्रहरीले कुटपिटमा संलग्न अमीरलाई पक्राउ गरेको छ । उनका बुवाआमा नन्दलाल र निर्मला फरार रहेका कारण खोजी भइरहेको प्रहरीले जनाएको छ । प्रहरीले कुटपिटमा संलग्नविरुद्ध जातिय छुवाछुत ऐन अन्तर्गत कारबाही अघि बढाउन घटनाको अनुसन्धान थालिएको जनाएको छ । कुटपिटको आरोप लागेकाहरुले भने श्राद्धका समयमा घरभित्र बालिका छिरेपछि सम्झाउने क्रममा केही भनाभन भएको र कुटपिट नगरिएको दाबी गर्दै आएका छन् । प्रहरी नियन्त्रणमा रहेका अमीरले छिमेकीसँग सधैं आउजाउ हुने गरेको र जातिय हिसाबमा कहिल्यै पनि विभेद नगरिएको जिकिर गरे ।"
लोकतन्त्रका प्रक्रियागत पक्ष,"न्याय, राजनीति र प्रशासनमा भ्रष्टाचार व्याप्त भएको देशमा लोकतन्त्रको विकास मृगतृष्णा मात्र हुनेछ, नेपाल यही अवस्थाबाट गुज्रिएको छ लोकतन्त्र विश्व राजनीतिमा प्रिय शब्द बनेको छ। निरपेक्ष राजादेखि लिएर कुख्यात तानाशाहहरू हुँदै सर्वसत्तावाद र साम्यवादका आधारमा राजनीति गर्नेहरू सबैले आफूलाई लोकतन्त्रवादी भएको दाबी गर्छन्। लोकतन्त्रवादीमा समेत यसका समग्र मूल्य र मान्यताको अवलम्बन नगरी आफूखुसी शासन सञ्चालन गरी लोकतन्त्रकै दुरूपयोग गरेका उदाहरणसमेत प्रशस्त पाइन्छन्। त्यसैले साम्यवाद, सर्वसत्तावाद, तानाशाहीतन्त्र, निरपेक्ष राजतन्त्रमा लोकतन्त्रको कल्पना गर्न सकिँदैन र गरिँदैन। लोकतान्त्रिक देशहरूमा यसको प्रयोग व्यवहारमा कसरी भइराखेको छ, सोको परीक्षण गर्न सर्वप्रथम लोकतन्त्रका आधारभूत विशेषताबारेमा प्रस्ट हुन जरुरी छ। लोकतन्त्रले सर्वव्यापी अथवा सबैका लागि समान हिसाबले प्रतिफल दिन सक्नुपर्छ, स्वतन्त्र र निष्पक्ष प्रकारको आवधिक निर्वाचनमार्फत सरकार गठन गर्ने र सरकारबाट च्युत गर्ने अधिकार जनतामा निहित रहनुपर्छ, जनताको सक्रिय सहभागिताको सुनिश्चितता संरचनात्मक व्यवस्थापन र कानुनी आधारमा गरिनुपर्छ, विश्वव्यापी रूपमा स्वीकार गरिएका मानव अधिकार र मौलिक अधिकारको पूर्ण पालना र प्रत्याभूति गरिनुपर्छ। नागरिकलाई स्वतन्त्रता प्रदान गरिनुपर्छ। सबैलाई समानरूपमा प्रयोग हुने कानुनी शासन अनिवार्यरूपमा कार्यान्वयनमा आएको हुनुपर्छ। राजनीतिक प्रभावबाट पूर्णरूपमा स्वतन्त्र र निष्पक्ष न्यायपालिका अत्यावश्यक हुन्छ, संगठित र सृजनात्मक दबाब दिन सक्षम प्रतिपक्षबाट सरकारका गलत क्रियाकलापको सुधार गरिनुपर्छ। सरकारले प्रतिपक्षको उपयुक्त आवाजलाई सधैं सम्मान र स्वीकार गर्ने संस्कार आवश्यक हुन्छ। सरकारी क्रियाकलापलगायत सबै विषयहरूको पारदर्शिता कायम गर्न सूचना सम्प्रेषित गर्ने माध्यम र स्रोत विविध प्रकारका हुन जरुरी हुन्छ। निर्दलीय वा एकदलीय राजनीतिक प्रणालीमा लोकतन्त्रको कार्यान्वयन हुन नसक्ने हुँदा न्यूनतम दुइटा दलहरू अनिवार्य रूपमा हुनैपर्छ। राजनीतिक समानता र स्वतन्त्रताको प्रत्याभूति गरिनु अत्यावश्यक हुन्छ। यी सबै विशेषता सिद्धान्ततः लोकतान्त्रिक देशले आत्मसात गरेका हुन्छन्, तर व्यवहारमा यसको प्रत्याभूति हुन नसकेका उदाहरण प्रशस्त देखिएका छन्। यस अर्थमा लोकतान्त्रिक देशमा यसको उपयोग कसरी व्यवहारमा गरिएको छ ? त्यसैका आधारमा मात्र अमूक देशको लोकतन्त्रको अवस्थाको मूल्यांकन गर्नुपर्ने देखिन्छ। यो आलेखले विशेषगरी नेपालको लोकतन्त्रले गर्दै गएको व्यावहारिक अभ्यासका सन्दर्भमा अध्ययन र विश्लेषण गर्ने प्रयास गरेको छ। यसैका आधारमा हामी कुन हदसम्म लोकतन्त्रवादी बन्न सफल भएको अवस्था हो ? जनताको लोकतान्त्रिक अधिकार संरक्षणका लागि स्थिर संस्थागत संरचनाका साथै त्यस्तो संरचनाले कानुनी मान्यता प्राप्त गरेको हुनुपर्छ। यसले सर्वसाधारण नागरिकलाई लोकतन्त्रको उपयोग गर्न सहज बनाई सर्वस्वीकार्य र व्यवस्थित लोकतन्त्रको विकास गर्न सहयोग पुग्छ। लोकतन्त्रमा कानुन सबैका लागि समानरूपमा उपयोग हुने, सहजै अनुमान गर्न सकिने र स्पष्ट हुन जरुरी छ। लोकतन्त्रले समेटेका विषयवस्तु, अभ्यासमा लैजाने प्रक्रिया र यसले प्राप्त गर्न सकेका उपलब्धिको विश्लेषण गर्दा मात्र उपयुक्त ढंगले यसको अभ्यास हुन सकेको वा नसकेकोमा आधारसहित धारणा बनाई निष्कर्षमा पुग्न सकिन्छ। लोकतन्त्रको प्रक्रियागत आयामबारेमा उल्लेख गर्ने प्रयास गर्दा मुख्यतया कानुनको शासन र जवाफदेहिता निर्वाहको पाटोलाई समेत मध्यनजर गर्नुपर्छ। देशको कानुनी व्यवस्थाले नागरिक अधिकारको संरक्षण गर्दै नागरिकले निर्बाधरूपमा उपयोग गर्न पाउने हुन जरुरी छ। नेपालको कानुनी व्यवस्थामा कुनै अभाव देखिन्न तर नागरिकका मौलिक हकको हनन पर्याप्त मात्रामा भइराखेका छन्। स्वतन्त्रतामै खलल पुग्ने गरी सरकारी क्रियाकलाप भइराखेका छन्। सबै नागरिकले समानरूपमा संवैधानिक हकको उपयोग निर्बाधरूपमा गर्न पाइराखेका छैनन्। त्यसैले यसको प्रक्रियागत पक्ष कमजोर साबित भएको छ। लोकतन्त्रले संगठित अपराधलाई पूर्णरूपमा नियन्त्रित गर्दै निषेध गर्न सफल हुनुपर्छ। तर नेपालको राजनीतिले नै अपराध कर्मलाई संरक्षण गर्दै आएको छ। यसको पुस्ट्याइँ हरेक दिन मिडियामार्फत भइराखेको छ। अपराध कर्मलाई निषेध गर्ने आदर्श कर्मको थालनी हाम्रो राजनीतिले गर्न सकेन। समयसमयमा सरकारमा पुग्ने अवसर पाएका दलहरूले अपराध कर्मलाई प्र श्रय दिँदै गर्दा नेपालमा संगठित अपराधलाई विकास हुने अवसर प्राप्त भएको छ। संगठित अपराधलाई समूल समाप्त गर्न नसक्दा यसले लोकतन्त्रका सबै मूल्य र मान्यता समाप्त पारिदिन्छ। यहीकारणले गर्दा कानुनी व्यवस्था हुँदा पनि कानुनले निर्दिष्ट गरेका प्रावधान निष्प्रभावी बनेका छन्। त्यसैले अपराधको राजनीतीकरण र राजनीतिको अपराधीकरणको अवस्थामा सुधार ल्याई मसलका आधारमा राजनीति गर्ने गलत प्रवृत्तिलाई दलहरूले परित्याग गर्नु र अपराधीप्रति कडा हिसाबले जनताले अनुभूति गर्ने प्रकारले अघि बढ्दा मात्र यो अवस्थामा सुधार आउनेछ। लोकतन्त्रलाई समूल नष्ट गर्ने अपराध भनेको भ्रष्टाचार पनि हो। देशको राजनीति, न्याय र अन्य सबै सरकारी संयन्त्रमा भ्रष्टाचार निर्मूल गर्न सक्दा मात्र लोकतन्त्र कार्यान्वयनमा सहज वातावरण बन्छ। नेपालको राजनीतिले भ्रष्टाचार गर्न अभयदान पाएको छ। उच्च स्तरबाट हुने भ्रष्टाचार नियन्त्रण गर्ने कानुन अभाव छ। सरकार र संसद्ले राजनीतिलाई भ्रष्टाचारबाट मुक्त गराउने सोच राखेको देख्न महसुस गर्न सकिएको छैन। सबै प्रकारका ठूला, नीतिगत र राजनीतिक भ्रष्टाचारलाई नियन्त्रक निकायको क्षेत्राधिकारभन्दा बाहिर राखिएको छ। आफ्ना कार्यकर्तालाई संरक्षण गर्ने क्रममा भ्रष्टाचारजन्य अपराध कर्म गरेकालाई बचाउन शासनमा रहनेले नियन्त्रक निकायहरूको अनुसन्धान नै प्रभावित गर्ने आशयका क्रियाकलाप हुने गरेका प्रशस्त उदाहरण देखिएका छन्। देशको राजनीतिमै भ्रष्टाचार नियन्त्रण गर्ने इच्छाशक्ति अभाव छ। हालै संसद्मा पेस भइराखेको विधेयकको हालको अवस्थालाई अध्ययन गर्दा नेपालको राजनीति भ्रष्टाचारमैत्री भएको देखिन्छ। महँगो निर्वाचनका साथै राजनीतिले गलत र भ्रष्ट व्यक्तिलाई पटकपटक जिम्मेवारीमा पुर्याउँदासमेत यो अवस्थामा सुधार हुने गुन्जायस नदेखिएको हो। जुन देशमा राजनीति नै भ्रष्ट छ, त्यस देशको न्यायपालिका पनि प्रभावित हुने नै भयो। राजनीतिलाई भ्रष्ट प्रशासकले गलत काम गर्न सहयोग गर्ने र राजनीतिले विभिन्न समयमा बदनाम भएका पात्रलाई खोजीखोजी महत्वपूर्ण जिम्मेवारीमा पुर्याउने प्रक्रियाका कारण प्रशासनमा भ्रष्टाचार मौलाएको मात्र छैन यसले लोकतन्त्रलाई कमजोर बनाइरहेको छ। न्यायपालिकामा अमूक मुद्दाहरूको फैसला कसरी हुन्छ ? अदालत बुझ्ने र यसका क्रियाकलाप नजिकबाट अध्ययन गर्नेहरू सहजै सही अनुमान गर्न थालेका छन्। न्याय सेवाका पदाधिकारीबाट भएको भ्रष्टाचारको अनुसन्धान र कारबाही न्यायिक परिषद्ले गर्छ, जहाँ न्याय सेवाकै पदाधिकारी हुन्छन्। यसैले नेपालको न्याय सेवाको भ्रष्टाचार नियन्त्रण गर्ने विषय परिषद्मा रहेकाहरूको इच्छाशक्ति र क्रियाशीलतामा निर्भर गर्छ। देशको प्रणाली र संरचनाले यसलाई नियन्त्रण गर्न सक्ने अवस्था छैन। जुन देशमा न्याय र राजनीतिमा भ्रष्टाचार संस्थागत हुँदै गएको छ, त्यस देशको प्रशासन कसरी अपवाद बन्न सक्छ ? समाजले ग्रहण गरेको संस्कार र संस्कृति नै विस्तार भ्रष्टाचारलाई सम्मान दिने देखिँदै छ। नेपालको प्रशासन भ्रष्टाचारमा निर्लिप्त छ। राजनीतिलाई भ्रष्ट प्रशासकले गलत काम गर्न सहयोग गर्ने र राजनीतिले विभिन्न समयमा बदनाम भएका पात्रलाई खोजीखोजी महत्वपूर्ण जिम्मेवारीमा पुर्याउने गर्दासमेत प्रशासनमा भ्रष्टाचार मौलाएको छ। राजनीतिले जस्तो प्रशासनले यो कुकर्म गर्न अभयदान पाएको अवस्था भने छैन। किनकि राजनीतिक संरक्षण प्राप्त गर्न नसक्दा थुप्रै उच्च पदस्थ प्रशासकहरूदेखि निम्नस्तरका माथि सघनरूपमा कारबाही भइराखेको छ। थुप्रै प्रहरी महानिरीक्षकदेखि उच्च पदस्थ निजामती कर्मचारी समयसमयमा कारबाहीमा परेका छन्, तथापि भ्रष्टाचार संरक्षण गर्ने संस्कृतिको विकास भएकाले अपवादबाहेकका प्रशासकहरू यो अपराध गर्न उत्सासित भएको स्थिति छ। जुन देशमा न्याय, राजनीति र प्रशासनमा भ्रष्टाचार व्याप्त छ, त्यस देशमा लोकतन्त्रको विकास हुने विषय मृगतृष्णा मात्र हुनेछ। नेपाल यही अवस्थाबाट गुज्रिएको छ। लोकतन्त्रको संस्थागत विकासको मापन गर्न सक्ने प्रभावकारी आधारका रूपमा सेवा प्रवाहको अवस्थालाई लिनुपर्ने हुन्छ। देशका कुनाकुनामा राष्ट्रसेवकको उपस्थिति मात्र होइन, प्रभावकारी सेवा प्रवाह भएको अवस्था हुनुपर्छ। नेपालमा संघीय शासन कार्यान्वयन हुन थालेपछि कर्मचारी व्यवस्थापन गर्ने जिम्मेवारी कानुनतः सम्बन्धित सरकारले प्राप्त गरेका छन्। तर नेपालका सुविधाभोगी र तुलनात्मक रूपमा सक्षम वर्ग संघीय सरकारमा कार्यरत रहेको अवस्था छ। कर्मचारी व्यवस्थापनलाई समायोजनले विस्थापित गरेकाले पनि प्रायः प्रदेश र स्थानीय तहमा उच्च मनोबलका साथ कार्य गर्ने कर्मचारीको कमी छ। कानुनले जनतालाई प्रदान गरेका अधिकारको पूर्णरूपमा सम्मान गर्न सक्ने कुशल प्रहरी संगठनको आवश्यकता लोकतन्त्रमा हुने गर्छ। नेपालको प्रहरी संगठनमा बढी राजनीतीकरण छ। समग्र प्रहरीको मनोबल उच्च पार्ने सकारात्मक सोच सरकारमा रहनेहरूमा देखिएको छैन। प्रहरी सेवाको मूल्य र मान्यतामा पटकपटक समझदारी हुँदै आएको छ। अस्थिर र राजनीतिबाट सदैव आतंकित प्रहरी संगठनले दिने सेवाको गुणस्तर सहजै अनुमान गर्न सकिन्छ। राजनीतिक प्रभावबाट पूर्णरूपमा स्वतन्त्र रहेको र जनतालाई सुगम र सहज न्याय प्रदान गर्न सक्ने न्यायपालिका अत्यावश्यक हुन्छ। जुनसुकै पनि देशको लोकतन्त्रको अवस्थाको मूल्यांकन न्यायपालिकाको प्रभावकारितामा निर्भर गर्छ। नेपालको न्यायपालिकाले लामो समयदेखि व्यवहारमा स्वतन्त्र अस्तित्व कायम गर्न सकेको छैन। जुन देशको न्यायपालिकामा राजनीतिक व्यक्तिहरूको कृपामा न्यायमूर्तिहरूले नियुक्ति प्राप्त गर्छन्, राजनीतिक दलका सक्रिय कार्यकर्ता र नेता न्यायाधीश हुन्छन्। न्यायाधीश पदको शपथ लिइसकेपश्चात् ती न्यायमूर्तिहरूको समूह आफूलाई कृपा गरेर जिम्मेवारी प्रदान गर्ने राजनीतिक दलको मुख्यालयमा गई राजनीतिक नेताको निर्देशन माग्ने दुस्साहस गर्छन् त्यस्तो देशमा न्यायमा सुगमताको कल्पना गरिँदैन। नेपालको न्याय क्षेत्र यसैगरी प्रभावित भइराखेको छ। दुःखपूर्ण हिसाबले भन्नुपर्छ यो गलत अभ्यास देशमा प्रजातन्त्रको पुनर्बहालीपश्चात् प्रारम्भ भएको हो। अहिले राजनीतिक कित्तामा विभक्त न्यायमूर्तिबाट न्याय सम्पादन भइराखेको छ। त्यसैले न्यायपालिका कमजोरहुँदै गएको छ। सम्मानित न्यायपालिकाको निष्पक्षतामा मात्र लोकतन्त्रको विकास हुन सक्छ। न्यायपालिकालाई सबल, सक्षम र निष्पक्ष बनाउन राजनीतिबाट प्रभावमुक्त हुनुपर्छ। नेपालमा अत्यधिक राजनीतीकरण भएकाले पनि न्यायपालिका प्रभावकारी हुन सकेको छैन। राजनीतिक आस्थाका आधारमा निर्णय हुने गरेका उदाहरणसहित आलोचना प्रशस्त भइराखेको छ। संवैधानिक परिषद् र न्याय परिषद्को संरचनामै पुनरावलोकन जरुरी छ। सबै क्षेत्र विशेषगरी राजनीतिले जवाफदेहिता बहन गर्नुपर्छ। जवाफदेहितामा सबै प्रकारका सूचनाको निर्बाधरूपमा सम्प्रेषण भई पारदर्शिताको निर्वाह गर्ने, कुनै पनि कार्यको उपादेयताको स्पष्टता गराउने, दण्ड र क्षतिपूर्तिका सन्दर्भमा विनाकुनै पूर्वाग्रह अघि बढ्ने, राजनीतिक एजेन्डाहरूको इमानदारीपूर्वक कार्यान्वयन गर्दै जनतालाई सन्तुष्ट राख्नुपर्छ। तर नेपालको लोकतन्त्रमा पटकपटक जनमत प्राप्त गरी सरकारमा पुगेका दलहरूसँग मतदाताहरू सन्तुष्ट हुन सकेका छैनन्। यो लोकतन्त्रका लागि खराब अवस्था हो। यसका कारणको स्रोत पहिचान गरी यथासमयमा उपचारमा जुट्नुपर्ने हुन्छ। यसको पहलकदमी राजनीतिले नै गर्नुपर्छ। तर यस प्रकारको इच्छाशक्ति नेपालको राजनीतिमा पाउन सकिएको छैन। गलत प्रकारको अभ्यासमा अभ्यस्त वर्तमान समयका राजनीतिक नेतृत्वमा रहनेहरूबाट सुधारको अपेक्षा धेरै गर्न सकिन्न। योभन्दा विडम्बना नेपालको लोकतन्त्रको सुदृढीकरणका लागि अरू के हुन सक्छ ? तसर्थ नेपालमा लोकतन्त्र विस्तार सिद्धान्तमा मात्र सीमित हुँदै गएको छ।"
सन्धिखर्कका गाईभैंसीलाई सुत्केरी भत्ता,"सन्धिखर्क : कृषि र पशुपालनलाई पहिलो प्राथमिकतामा राखेको सन्धिखर्क नगरपालिकाले गाईभैंसीलाई सुत्केरी भत्ता दिने भएको छ । कृषकलाई पशुपालनमा आकर्षित गर्न यस आर्थिक वर्षमा गाईभैंसीलाई सुत्केरी भत्ताको ब्यबस्था गरेको सन्धिखर्क नगरपालिकाका नगर प्रमुख कमल प्रसाद भुसालले बताए । कोरोनाका कारण स्वदेश तथा बिदेशबाट रोजगार गुमाएर फर्किएका तथा यही बसेर पशुपालनमा गर्ने कृषकलाई प्रोत्साहान गर्न सुत्केरी भत्ता प्रदान गरिने नगर प्रमुख भुसालको भनाइ छ ।जुन कृषकको घरमा गाइ भैसी ब्याउन्छ । उक्त कृषकलाई गाईभैंसी सुत्केरी भत्तास्वरुप २ हजार रुपैयाँ प्रदान गरिने नगरपालिकाका प्रमुख प्रशासकीय अधिकृत कृष्ण प्रसाद सापकोटाले बताए । गाईभैंसी सुत्केरी भएको २ महिना अवधिभित्र वडा कार्यालयको सिफारीससहित नगरपालिकामा निवेदन दिनुपर्ने उनको भनाइ छ । गाईभैंसी ब्याउँदा खुवाउनु पर्ने तेल, ज्वानो, जाइफल, भेलीलगायतका सामग्री खरिद गर्न कृषकलाई सजिलो होस् भनेर यो कार्यक्रम संचालन गरीएको नगरपालिकाका कृषि शाखा प्रमुख राजेन्द्र प्रसाद भट्टराइले बताए । नगरपालिकाले गाइपशु बिमा गर्ने किसानलाई ५० प्रतिशत अनुदान प्रदान गर्ने नगरपालिकाका पशु शाखा प्रमुख प्रकाश न्यौपानेले जानकारी दिए । यस्तै, बाझो जमिन सदुपयोग गर्नेलाई पहिलो चरणमा प्रोत्साहनस्वरुप १ हजार रुपैयाँसमेत नगरपालिकाले दिने भएको छ ।"
किशोरी बलात्कार प्रकरण : तीन जना पक्राउ,"बैतडी : बैतडीको सिगास गाउँपालिकाकी १७ वर्षीया किशोरी बलात्कार गरेको अभियोगमा प्रहरीले तीन जनालाई पक्राउ परेको छ । पीडित किशोरीका आफन्तले दिएको जाहेरीका आधारमा तीन जनालाई नियन्त्रणमा लिएर अनुसन्धान सुरु गरिएको जिल्ला प्रहरी कार्यालयका प्रमुख प्रहरी नायब उपरीक्षक नारायणप्रसाद अधिकारीले जानकारी दिए। किशोरीलाई पटकपटक बलात्कार गरेको आरोप लागेका शिक्षक खडक बोहरा, सिगास गाउँपालिकामा कार्यरत केशव बोहरा र स्थानीय रामसिंह बोहरालाई नियन्त्रणमा लिएर अनुसन्धान थालिएको प्रहरीले जनाएको छ । आज अदालतबाट म्याद थपेर तीनै जनामाथि थप अनुसन्धान गरिने प्रहरीको भनाइ छ । यसअघि मंगलबार प्रहरीले पीडित किशोरीको उद्धार गरेर जिल्ला सदरमुकाम पुर्याएको थियो । पीडित किशोरीलाई जिल्ला अस्पतालको एकद्वार संकट व्यवस्थापन केन्द्रमा राखिएको छ । सिगास गाउँपालिकाकी ती किशोरीले विहे भएको ६ महिनामै बच्चा जन्माएपछि उनीमाथि बलात्कार भएको घटना बाहिर आएको थियो । मुलुकी अपराध संहिता २०७४ को परिच्छेद १८ मा १८ बर्षभन्दा कम उमेरका महिलालाई ललाई फकाई वा महिलाको मञ्जुरी लिएर करणी गरेमा समेत कानुनी कारबाही हुनेउल्लेख छ । कानुन अनुसार त्यस्तो कार्यमा संलग्न व्यक्तिलाई सोह्र वर्ष वा सोह्र वर्षभन्दा बढी अठार वर्षभन्दा कम उमेरकी महिलामाथि करणी गरेमा दश वर्षदेखि बाह्र वर्षसम्म कैद सजाय हुने उल्लेख छ।"
कुरा होइन काम गरौं,"विश्व जगत् कोरोना भाइरसको महामारीमा चुर्लुम्म डुबेको छ। सबैको मन र मस्तिष्कमा कोरोनाको त्रास सल्बलाइरहेको छ। संकटको घडीमा गाँस र वासको समस्या बढ्दो छ। कहिल्यै अनुभव नगरिएको बन्दाबन्दीको पीडा एकातिर छ भने अर्कातिर यसले सिंगो विश्व अर्थतन्त्रमा पर्न गएको असर झन् कहालिलाग्दो छ। विभिन्न किसिमका अवसरवादीले आआफ्नो चर्तिकला प्रस्तुत गरिरहेकै छन्। कसैलाई सिमाना हडप्ने, कसैले आपू कुर्चीमा पुग्ने खेलको नौटंकी गर्ने, कसैले संकटका बेलामा कृत्रिम अभाव सृजना गरी कालाबजारीबाट करोडौं कमाउने। आखिर सबै कामकुराबाट पछि पर्ने भनेको त सीधासोझा नागरिक नै रहेछौं। सरकार कामभन्दा बढी कुरा गर्नमै व्यस्त छ। अरू सबै नागरिक पनि सरकारका कामकुराको विरोध गर्न र कुरा काट्नमै रमाउँछौं। यो विषम परिस्थितिमा कुरा मात्रै काटेर बस्नु कसैका लागि पनि उचित समय होइन। कोरोना संक्रमणको समय नियन्त्रण हुन कति लाग्छ केही थाहा छैन। मौजुदा उत्पादनले धेरै समयसम्म हामीलाई पुग्दैन। अहिले काम केही नगरेर बस्यौं भने पछि यसले झन् विकराल समस्या निम्त्याउँछ। त्यसैले सबैले बेलैमा सोचेर काम गर्नु जरुरी छ। यो संकटको घडीमा कोरोनाको त्राससँग सुरक्षित तवरले बसेर उत्पादनमुखी काम गर्नु हामी सबैको साझा दायित्व हो। हाम्रा जमिन बाँझा छन्। विदेश गएको हाम्रा नेपाली जनशक्ति अवसर मिल्नासाथ स्वदेश फिर्ता हुने समयको प्रतीक्षामा रहेका छन्। विप्रेषणले फस्टाएको हाम्रो घरेलु अर्थतन्त्र केही समयलाई डामाडोल हुने निश्चित छ। प्रकृतिले नै सिर्जना गरिएका समस्यासँग हामी सबै जुध्नुको अर्को उत्तम विकल्प छैन। संकटको समयमा सबैभन्दा पहिला आफू बाँच्नु अनि आफ्नालाई बचाउनु नै सबैभन्दा राम्रो सावधानी हो। हाम्रो औसत बानी कामभन्दा कुरा ठूला गर्ने छ। हामीलाई काम गर्न जाँगर चल्दैन। कुरा मात्र काटेर समयको दुरुपयोग गर्छौं। अहिले कोरोनाको महामारीले हामी अप्ठ्यारो परिस्थितिसँग जुध्दै छौं। दुईचार महिनापछिको अवस्था झन् विकराल हुन सक्छ। अहिलेसम्मको अवस्थामा बरु केही समयका लागि पुग्ने मौजुदा खाद्यान्न छ। त्यो सकिएपछि झन् निकै समस्या थपिन्छ। निकट भविष्यमा देखिने यस्ता समस्याबाट समाधान पाउन हामी आजबाटै चनाखो र सक्रिय हुन जरुरी छ। आत्मबल बलियो भयो भने शरीर स्वस्थ हुन्छ। रोगप्रतिरोधी क्षमताको विकास हुन्छ। जे काम गर्न सकिन्छ त्यही गरौं। यसो गर्दा नै कोरोना जित्न सकिन्छ। कोरोनाको त्रास समाप्त नहुने समयसम्म हामी पूर्णरूपमा घुमफिर गर्न सक्दैनौं। यो समयलाई अधिकतम रूपमा कृषिजन्य खेती गर्नमा अगाडि सरौं। निश्चितरूपमा सामाजिक दूरी कायम गरेर आआफ्ना खेतबारीमा काम गरौं। छिटो उत्पादन हुने खालका खेतीपाती लगाऔं। आपूलाई पुग्ने खाद्यान्न आफै उत्पादन गर्न सक्यौं भने हामी धेरै कुराबाट सुरक्षित बन्न सक्छौं। भूमिको उत्पादन स्तरअनुसार कतै अनाज बाली, कतै तरकारी खेती गरौं। वर्षौंवर्ष काम नगरेर बाँझिएका हाम्रा भूमिमा पनि अहिले कतै बाँकी नराखेर खेती गर्न सुरु गरौं। यसो गर्यौं भने एक त काम गरेपछि सबैको शरीर निरोगी बन्छ, फूर्तिलो हुन्छ भने अर्कातिर त्यसबाट उत्पादन हुने अनाज खाएर हाम्रो जीविकोपार्जन चल्छ। बढी भएको उत्पादन बेचेर आफूलाई चाहिने अन्य सामान किन्न सक्छौं। हामी बजारबस्तीमा भाडामा बस्नेहरू धेरै छौं। हामी बस्ने घरअगाडि र पछाडि धेरै जमिन बाँझा छन्। आफ्नो नजिकै भएका त्यस्ता जमिनमा पनि हामीले मिल्छ भने जग्गाधनीको अनुमति लिएर खेती गरौं। जग्गाधनीको पहिचान छैन भने आपूलाई पायक पर्ने ठाउँमा मनपर्ने उत्पादन लगाउने गरौं। आपूले गर्न नसकेको जमिन खनजोत गरेर कसैले खेती लगाएर खाँदा पक्कै पनि जग्गाधनी रिसाउने छैनन्। यो अवस्था भनेको समयलाई जमिनका उपभोगमा अधिकतम उपयोग गर्ने अवस्था हो। आत्मबल बलियो भयो भने कोरोनालाई जित्न सकिन्छ। खेतबारी र करेसाबारीमा मन फुकाएर काम गर्दा परि श्रम गर्ने बानीको विकास हुन्छ। शरीर स्वस्थ हुन्छ। रोगप्रतिरोधी क्षमताको विकास हुन्छ। आपूले फलाएका खानेकुरा खाँदा झन् संकटको यो घडीमा आनन्द आउँछ। कसैको कुरा काटेर, कसैको विरोध गरेर केही फाइदा हुँदैन। सबै कामकुरा आफूले राम्रो गर्न सकियो भने मात्र आफू असल र गतिलोमा गनिन्छ। अनावश्यक गफ गर्ने बानीमा समय खेर नफालौं। जोजसले जे काम गर्न सकिन्छ सोही काम गरौं।"
"प्रहरीको गाडीको ठक्करबाट एकको मृत्यु, दुईजना घाइते",रौतहट : नेपाल प्रहरीको गाडीको ठक्करबाट एकजनाको मृत्यु भएको छ भने दुईजना घाइते भएका छन् । मंगलबार राती करीब ९ बजे चन्द्रपुर ४ स्थित लमहापुलतर्फ पूर्वपश्चिम राजमार्गमा दुर्घटना भएको हो । दुर्घटनामा रौतहटको कटहरीया नपा ७ बगहिटोलका ६० वर्षीय नथुनी महत्तोको ज्यान गएको छ । सोही गाउँका ४५ वर्षीया हसन्तरा खातुन र सर्लाही बलराका ५५ वर्षीय जगदिश महतो घाइते भएका छन् । नेपाल प्रहरीको प्रदेश कार्यालय जनकपुरको ना १ ग ४७९ को वानटनले ठक्कर दिएको प्रहरीले जनाएको छ । वानटन चालक प्रहरी हवल्दार सन्तबहादुर थापालाई नियन्त्रणमा लिएर अनुसन्धान भइरहेको छ ।
किताब कसरी अनावश्यक ?,"बेलायती चर्चित लेखक सीएस लेविसले करिब सय वर्षपहिल्यै भनेका थिए, खानु र पढ्नु दुई आनन्द हुन्, जसको संयोजन बेजोड हुन्छ। कोरोना महामारीको गृहथुनाइमा सरकारले यसको मर्म बुझ्न सकेको छैन। खाद्यान्नलाई अत्यावश्यक सूचीमा राखेको छ। किताबलाई महत्व दिएको छैन। खानु जति अत्यावश्यक छ, पढ्नु त्यसभन्दा कम आवश्यक छैन भन्ने आत्मसात गर्न सकेको छैन। त्यही भएर निषेधाज्ञामा बरु निर्माण सामग्रीसम्मको ढुवानी खुला राखिएको छ। पुस्तक ओसारपसार वर्जित छ। यसले धेरैको लकडाउन निरस एवं खल्लो बनाइदिएको छ। पुस्तकप्रेमीहरू छट्पटिएका छन्। अनुसन्धानहरूले पुष्टि गरेका छन् पुस्तक पठनले मष्तिष्क मजबुत बनाउँछ। ज्ञान दिलाउँछ। तनाव घटाउँछ। स्मरण शक्ति बढाउँछ। शब्द भण्डार, विश्लेषण एवं ग्रहणात्मक खुबी वृद्धि गर्छ। एकाग्रता कलामा सघाउँछ। लेखन दक्षता सुधार्छ। रक्तचापजन्य रोग न्यूनीकरण गर्छ। निराशा र दिग्दारीबाट जोगाउँछ। दीर्घजीवन दिलाउँछ। विश्व महामारीको यस विपत्कालमा चाहिएको मुख्य उपचारै यही हो। साथमा नयाँ पुस्तक हुनु हो भने धेरैको समय सदुपयोग हुने थियो। धेरैको मन बहलाउनबाट रोकिने थियो। बेकारको घर बसाइ सार्थक उपलब्धिमा रूपान्तरण हुने थियो। बुझ्नुपर्ने कुरा यो हो कि नागरिक अनपढ भए भने देश असभ्य र पछौटे हुन्छ। त्यहीकारण पनि पुस्तकप्रति संकीर्ण होइन, खुला नीति अवलम्बन गरिनुपर्छ। यसलाई राज्यले प्रदान गर्ने मान, मर्यादा, सेवा, सुविधा र सद्भावमा देशको बौद्धिक भविष्य निर्भर हुन्छ। जबसम्म राज्यले पुस्तक व्यवसायलाई इज्जत गर्दैन, पठन संस्कृति बढ्दैन। जबसम्म पठन संस्कृति बढ्दैन, विश्व मानचित्रमा देश तल्लो दर्जामा रहिरहन्छ। थोरोले त्यसै भनेका थिएनन्, पुरानो कोट लगाऊ, नयाँ किताब किन। नयाँ किताबको सान्दर्भिकता अरू बेलाभन्दा खट्किएको छ। महाव्याधिले त्रस्त मनोविज्ञानबाट बाहिरिने उपाय नै पठन हो। राम्रा पुस्तक एक्लोपनका घनिष्ट साथी बन्न सक्छन्। नत्र एकान्तवासले धेरैलाई नराम्ररी एकोहोर्याउन सक्छ। त्यो परिस्थितिबाट जोगाउन र जोगिन चिकित्सक र मनोविज्ञहरूले सावधान गराउँदै आएका छन्। एकान्तमा पनि एक्लो नबनाउने गतिलो वस्तु नै पुस्तक हो। तर यही कालखण्डमा पुस्तक प्रकाशन संस्थाहरू मृत्युशड्ढयामा पुगेका छन्। पुस्तक घरसम्म पुर्याइदिनेहरू चट्पटाउन नपाउने गरी कानुनले बाँधिएका छन्। पहिला पुस्तक छापिन्थ्यो। घरसम्म पुर्याइदिने सेवा प्रचलनमा आइसकेको थियो। त्यो क्रम रोकिएको छ। पुस्तक ढुवानी वा डेलिभरी गर्ने सवारी साधनलाई सञ्चालन अनुमति दिँदैमा थप असुरक्षा बढ्दैन। यसलाई कोरोनाकालमा मात्र होइन, सधैं अत्यावश्यकको सूचीमा राखिनुपर्छ। यस्ता परिस्थिति र विपत्तिहरू आइरहन्छन्, पुस्कतप्रति राज्यले गर्ने सम्मान स्थिर हुनुपर्छ। हो, पुस्तकका नाममा हुने अन्य व्यवसायका घुसपैठलाई भने राज्यका संयन्त्रहरूले अनुगमन गरेर नियन्त्रण गर्नुपर्छ। पढाइका सौखिन र विद्यार्थीहरू महिनौंदेखि घरमै नजरबन्द छन्। प्रविधिको बढ्दो आवागमनले उनीहरूको समय डिभाइसमा बित्दो छ। यसले शारीरिक एवं मानसिक रूपमा नकारात्मक प्रभाव बढाउँदै लगेको छ। त्यसको समाधान रुचिकर पुस्तकले दिन सक्थ्यो। किताब उपचार हो भने, ग्याजेट रोग। ग्याजेटको लतमा डुब्दै गएका बालबालिका, युवा र अन्यलाई पुस्तकमा रमाउने वातावरण राज्यले बनाउन जरुरी छ। नत्र दीर्घकालमा कोरोना झन् घातक भार भई देशको घाउ बनेर चहर्याइरहने डर छ। यसबारे बेलैमा सोचिनुपर्छ। त्यसको उपाय भनेकै पुस्तकको सहज उत्पादन र ढुवानीको प्रबन्ध मिलाउनु हो। अर्थात् पुस्तक र यसको व्यवसायलाई अत्यावश्यकको मान्यता दिलाउनु हो। त्यसैले कसरी हुन्छ, पुस्तक प्रकाशन र पठन वातावरण निर्माण गरिनुपर्छ। निर्बाध प्रकाशन र वितरणमा अवरोध सिर्जना गर्ने होइन, भएका असहजता अन्त्य गरिनुपर्छ।"
"ट्याक्टर दुर्घटनामा ४ घाइते, चालक प्रहरी नियन्त्रणमा",डोल्पा : डोल्पामा टयाक्टर दुर्घटना हुँदा ४ जना घाइते भएका छन् । त्रिपूरा सुन्दरी नगरपालिका १ मा पर्ने नेट भन्ने ठाउँमा बिहान ८ पैतालिस बजेतिर ट्याक्टर दुर्घटना हुँदा चारजना घाइते भएको जिल्ला प्रहरी कार्यालय डोल्पाका प्रहरी नायव उपरीक्षक नारायाण रञ्जितकारले जानकारी दिए । नेट भन्ने ठाउँबाट त्रिपूरासुन्दरी नगरपालिकाकै छलगाँउ जाने क्रममा भे १ त ९७८१ नम्बरको ट्याक्टर सड्कबाट करिब १५० मिटर तल खस्दा ट्याक्टरमा सवार ४ जना घाइते भएका हुन् ।प्रहरीका अनुसार घाइते सबैको अवस्था मध्यम रहेको र उनीहरु सबैलाई उपचारका लागि जिल्ला अस्पताल दुनैमा ल्याइएको छ। सामान्य घाइते चालक हस्त बहादुर परियारलाई प्रहरीले नियन्त्रणमा लिएको छ। त्रिपूराकोट चौकिबाट प्रहरी नायब निरीक्षक तेजबहादुर रानाको नेतृत्वमा गएको ७ जनाको टोलीले उद्धार गरी घाइतेहरुलाई जिल्ला अस्पताल पठाएको थियो ।
राष्ट्रिय मेलमिलाप सञ्जीवनी बुटी,"आफ्नो मूल सिद्धान्तमा नहिँड्दासम्म कांग्रेस बलियो बन्न सक्दैन, कांग्रेस कमजोर र पथभ्रष्टहुँदा के हुने रहेछ भन्ने अहिले परिणामले देखाइरहेको छ। आज बीपीको १०७ औं जन्मजयन्ती। यतिबेला राष्ट्रिय मेलमिलापका प्रणेता बीपीको सिद्धान्तलाई सबैले स्मरण गरेका छन्। मुलुकमा राष्ट्रियता र प्रजातन्त्र कमजोर भएका बेला उनको मेलमिलाप नीति सबैको मानसपटलमा आउँछ। नेपाली कांग्रेसले अवलम्बन गर्दै आएको राष्ट्रियता, प्रजातन्त्र र समाजवाद उनले प्रतिपादन गरेको सिद्धान्त हो। एक्काइसौं शताब्दीको पूर्वसन्ध्यामा आइपुग्दा पनि बीसौं शताब्दीको सुरुवातमै आवश्यकता महसुस गरिएको बीपीकै मेलमिलाप सिद्धान्त अहिले पनि उत्तिकै सान्दर्भिक हुनुले पनि उनलाई दूरद्रष्टाको संज्ञा पनि दिइन्छ। बीपीले तत्कालीन राष्ट्रियअन्तर्राष्ट्रिय परिवेश तथा विश्व राजनीतिमा दक्षिण एसियाका राजनीतिक घटना र नेपालको अवस्थालाई विश्लेषण गरेर लिएको नीति थियो मेलमिलाप। आफूले निर्णय गरिसकेपछि गणेशमानलगायतका उहाँका साथीहरूलाई यसबारेमा जानकारी गराउनुभयो। लामो छलफलपछि सबैले उहाँको नीति स्वीकार गरे र यो कांग्रेस पार्टीकै आजसम्मकै मार्गदर्शक सिद्धान्त बनेको छ। बीपी प्रारम्भिक शिक्षाध्यानका समयमै गान्धीको अहिंसा सत्याग्रहबाट प्रभावित हुनुभयो। कलेज पढ्दा समाजवादी विचारले प्रभाव पार्यो र भारतीय समाजवादीको संगठनमा रहेर काम गर्नुभयो। केही समय कम्युनिस्ट विचारले पनि उहाँलाई आकर्षित गर्यो तर रूसको कम्युनिस्ट पार्टीले गरेको नरसंहार र विशेषतः स्टालिनको क्रूरताको अध्ययनबाट कम्युनिस्ट शासन प्रणालीमा मानवता र स्वतन्त्रताको कुनै मूल्य नहुने देखेर कम्युनिस्टप्रति वितृष्णा भयो। प्रजातान्त्रिक समाजवादप्रतिको उहाँको धारणा झन् दृढ भयो। राणाशासन अन्त्यका लागि भारतबाट अंग्रेज हट्नु आवश्यक रहेको विश्लेषण गरी भारतीय स्वतन्त्रता आन्दोलनमा लाग्नुभयो। भारत अंग्रेजबाट स्वतन्त्र हुने निश्चित भएपछि नेपालीलाई संगठित गरेर नेपाली राष्ट्रिय कांग्रेस गठन गर्नुभयो। बीपी अहिंस्रक आन्दोलन चलाउन चाहनुहुन्थ्यो, तर नेपाल प्रजातन्त्र कांग्रेससँगको एकीकरणपछि सुवर्णजीले राणालाई अहिंस्रक तरिकाले हटाउन नसकिने तर्क गरेपछि सशस्त्र क्रान्ति गर्न मञ्जुर गर्नुभयो। भारतको समर्थन र सहयोग लिने तर निर्णय नेपालीका हातमै रहने वातावरण मिलाउने दीर्घकालीन सोचअनुसार राजा त्रिभुवनलाई देशभित्रै नेपालीकै सुरक्षामा राख्ने योजना बनाउँदै गर्दा त्रिभुवन भारतको शरणमा पुगे र भारतकै नियन्त्रणमा रहे जसको कारण बीपी र नेपाली कांग्रेसको इच्छाको प्रतिकूल भारतीय मध्यस्थतामा ००७ सालको क्रान्ति टुंग्याउने निर्णय लिन बाध्य बन्नुभएको थियो। बीपी संविधानसभा निर्वाचनका पक्षमा हुनुहुन्थ्यो तर राजाले संविधानसभा निर्वाचन नगराउने संसद्को निर्वाचन गर्ने भनेपछि तत्काल संघर्ष गर्नु उपयुक्त नठानी संसद्को निर्वाचन स्वीकार गर्नुभयो। सरकारको नेतृत्व गर्दा नेपालको अखण्डता र सार्वभौमसत्ताको रक्षा खातिर नेहरू, माओत्से तुङ र चाउ एन लाईसँग शिष्टतापूर्वक वार्ता र व्यवहार गर्नुभयो। दुवै छिमेकीलाई आफ्नो बोली र व्यवहार सुधार्नुपर्ने गराउनुभयो। नेपालको स्वतन्त्र अस्तित्व र निर्णय क्षमता प्रदर्शन गरेर पाकिस्तान र इजरायलसँग दौत्य सम्बन्ध कायम गर्नुभयो। २०१७ सालको घटनापछि जेलबाट रिहाइपश्चात् प्रजातन्त्र पुनस्र्थापनाका लागि सशस्त्र क्रान्तिको आह्वान गर्नुभयो। तर सिक्किम घटनापछि राजासँग न संघर्ष न समर्पण भन्दै राष्ट्रिय मेलमिलापको नीति लिएर नेपाल आउनुभयो। २०३६ सालको जनमत संग्रहमा पञ्चायतलाई धाँधलीबाट जिताइए पनि परिणाम स्वीकार गर्नुभयो। अन्तिम सम्बोधनमा निर्णय लिन दुविधा पर्दा आफूले टेकेको जमिनको एकमुठी माटो हातमा लिएर निर्णय गर्नु भन्नुभयो। कतिपयमा यो भ्रम फैलाएका छन् कि बीपीको सुरुमा राष्ट्रियताप्रतिको धारणा सुस्पष्ट थिएन। पछि परिपक्व भएको हो। प्रायः मानिसले जसलाई हिजोआज विश्लेषक बुद्धिजीवी पनि भनिन्छ आफ्नो कल्पित धारणा पुस्टि गर्न अरूको खण्डित विचार प्रस्तुत गर्छन् र भ्रम सिर्जना गरिदिन्छन्। बीपीप्रति पनि यही अन्याय भएको थियो, भइरहेको छ। यो सूत्र पहिले राजा महेन्द्रले, पञ्चायतले प्रयोग गर्यो। पछि कम्युनिस्टहरूले यसलाई आफ्नो सिद्धान्तजस्तै बनाए। अहिले पनि राजावादीको यही प्रचार छ र जानीनजानी केही नवकांग्रेसी पनि यसबाट प्रभावित छन्। नेपाल एउटा प्रशासनिक एकाइ हो नेपाल राष्ट्र बनिसकेको छैन यस्तै खण्डित उद्धरण टिपेर बीपी र नेपाली कांग्रेसको विरोध गर्ने र अराष्ट्रवादी सिद्ध गर्ने नौटंकी चलेको थियो। सायद कम्युनिस्ट र राजावादीहरूको कुनै कोटरीमा अझै पनि होला। नेपालको राष्ट्रियता बलियो बनाउन जनता बलियो हुनुपर्छ। जनतालाई बलियो बनाउन नागरिक अधिकार आवश्यक पर्छ भन्ने विचार विश्लेषणसहित माथिका शब्द आएका थिए। तर दुराग्रहीले चार शब्द टिपेर अनर्थ लगाए। राष्ट्रियता र राष्ट्रिय स्वतन्त्रताका विषयमा बीपी अन्तिम समयमा जति चिन्तित हुनुहुन्थ्यो, सुरुमा पनि त्यति नै सचेत हुनुहुन्थ्यो। सात सालको जनक्रान्ति सुरु गर्दा राजा त्रिभुवनलाई पाल्पामा ल्याइराख्न खोज्नु र राजा भारतको शरणमा गएपछि अब हाम्रो हातबाट गयो भन्नु, क्रान्तिको अन्तिम समयमा राणासँग मिलेर कांग्रेस र राणाहरूका बीचमा मात्र सम्झौता गर्ने प्रयास गर्नु राष्ट्रिय स्वतन्त्रताको चेतनाले हो। सरकारमा रहँदा भारत र चीनसँग समानताका आधारमा व्यवहार गरी स्वतन्त्र परराष्ट्र सम्बन्ध र नीति कायम गर्नु पनि राष्ट्रिय स्वतन्त्रता र सार्वभौमिकताको चेतना नै थियो। नेपालको राष्ट्रिय स्वतन्त्रताको समस्या सात सालमा फरक थियो ०३१३२ सालपछि फरक बन्यो। परिस्थितिअनुसारको नीति निर्माण हुन्छ। ०३२ सालसम्म प्रजातन्त्र पुनस्र्थापनाका लागि राजासँग संघर्ष थियो ०३२ सालपछिको स्थितिमा राष्ट्र जोगाउन राजालाई पनि साथ लिनुपर्ने अवस्था सिर्जना भयो। कम्युनिस्ट र पञ्चले त्यो बेला बीपीले आत्मसमर्पण गर्यो भने। तर त्यो न आत्मसमर्पण थियो न त नेपाली कांग्रेसको नीतिको परित्याग। संघर्षको रूपको मात्र परिवर्तन भएको थियो, जसको परिणाम ०३६ साल आयो र जनआन्दोलनको पृष्ठभूमि बन्यो। राष्ट्रिय मेलमिलाप शीतयुद्धकालीन समयमा दक्षिण एसियाको तत्कालीन परिवेशमा राष्ट्रको अस्तित्व असुरक्षित भएकाले प्रजातन्त्र प्राप्तिको संघर्ष कायम राख्दै राष्ट्र बचाउन लिइएको नीति थियो। भारत प्रजातान्त्रिक मुलुक भएको, भारतमा बीपीका धेरै मित्र पनि रहेका र बनारस नेपालीहरूको शिक्षा आर्जन गर्ने प्रमुख थलो भएका कारण नेपालमा प्रजातन्त्र प्राप्तिको आन्दोलन चलाउन सहज होला भन्ने विश्वासका साथ उहाँ भारतमा निर्वासनमा जानुभएको थियो। तर जब भारतीय संस्थापनले उहाँ र राजाका बीचमा खेलेर राष्ट्रियता कमजोर गराउने र अन्ततः नेपाललाई सिक्किमको अवस्थामा पुर्याउने खतरा देख्नुभयो। उहाँ तत्काल निर्वासन त्यागी नेपाल आउनुभयो। नेपाल आउँदा उहाँको जीवनको खतरा थियो तर राष्ट्रको स्वतन्त्रताको अगाडि व्यक्तिले जीवनको खतरा लिनु पनि पर्छ भनी खतरा उठाउनुभयो। यो भारतीय संस्थापनको आकलनभन्दा बाहिरको कुरा थियो। राष्ट्रिय मेलमिलाप राष्ट्रका तत्कालीन शक्तिबीचको मुठभेडले विदेशी शक्तिले फाइदा उठाई राष्ट्रियता समाप्त हुने अवस्था सिर्जना नहोस् भनेर लिइएको नीति हो। तत्कालीन अवस्थामा नेपालको संस्थापन पक्षको नेतृत्व राजाले गर्दथे। जनता पक्षको नेता बीपी कोइराला। त्यसैले जनता र राजाका बीचमा तीक्ततापूर्ण संघर्ष पनि नहोस् र शान्तिपूर्ण आन्दोलनबाट जनअधिकार पनि प्राप्त होस् भन्ने उद्देश्य मेलमिलाप नीतिको हो। तीन वर्षमै मेलमिलाप नीतिको परिणाम देखियो। निर्विकल्प घोषणा गरिएको पञ्चायतको ०३६ सालमा विकल्प खोज्दै जनमत संग्रह घोषणा भयो। जतिसुकै धाँधली गर्दा पनि निर्विकल्पवादीको ४४ लाखविरुद्ध बहुदलवादीको ४० लाखको सशक्त विकल्प देखियो। राजाले यसलाई सम्मान गरेका भए स्थिति फरक हुन्थ्यो। राजाले सम्मान गर्न सकेनन्। बीपी कोइरालाको देहावसानपछि ०३३ सालको राष्ट्रिय मेलमिलाप नीतिको जगमा ०४६ सालको परिवर्तन सम्भव भयो। ०६२६३ पछि नेपाली कांग्रेसभित्र राष्ट्रिय मेलमिलापको नीतिमा कांग्रेस कायम छ कि छैन भन्ने मतभिन्नता छ। केही मित्रले राजतन्त्र फ्याँक्नु मेलमिलाप नीतिको विपरीत हो भन्ने धारणा राख्नु हुन्छ। बीपीले पनि पछिल्लो कालमा राजा फाल्ने उद्योग गर्नु हुँदैन भन्नुभएको छ। बीपी तथा नेपाली कांग्रेसको सधैं यो विश्वास थियो कि २५० वर्ष लामो इतिहास बोकेको संस्था प्रजातन्त्रका पक्षमा आयो भने देश निर्माणमा सहयोगी हुन्छ। त्यसैले बीपीको जीवन कालभरि र तत्पश्चात् पनि राजालाई साथै लिएर हिँड्ने पूरा प्रयत्न भयो। तर राजतन्त्र कहिल्यै पनि जनतासँगसँगै हिँड्न तयार भएन। प्रजातन्त्र समाप्त पार्न जनतालाई आतंकित बनाएको तत्कालीन माओवादीलाइ समेत आतंकवादी गतिविधि गर्न बढावा दियो। नेपाली कांग्रेसलाई विभाजन गराएर संसद् विघटन गरी राज्यको सम्पूर्ण शक्ति आफ्नो हातमा लिई निरंकुश बन्यो। वैधानिक राजनीतिक पार्टीले शान्तिपूर्ण आन्दोलन गर्दा असहिष्णु बन्यो। पटकपटक प्रयत्न गर्दा पनि जनतन्त्र स्वीकार गर्नै नसक्ने राजतन्त्र समाप्त हुनु नै मेलमिलापको परित्याग होइन। जनअधिकार गुमेको टुलुटुलु हेरेर राजतन्त्रलाई बोकिरहनु मेलमिलापको सिद्धान्त होइन। राजासँग समर्पण गर्नु मेलमिलाप होइन, जनता र राजाको सहकार्य मेलमिलाप हो। सहकार्यका लागि एक पक्ष तयार नभएपछि कुनै न कुनै विन्दुमा त्यसको अन्त्य त हुन्छ नै। राजतन्त्रको अन्त्य राजाबाटै भएको हो। तर राजतन्त्रको अन्त्य कसरी भयो ? के नेपाली कांग्रेसले आफ्नै शक्तिमा राजा फ्याँक्यो त ? यसको उत्तर तत्कालीन घटना र इतिहासले त्यति प्रियकर दिँदैन। सात राजनीतिक दलले माओवादीसँग दिल्लीमा बाह्रबुँदे सम्झौता गरे। दिल्लीको अवाञ्छित हस्तक्षेप अस्वीकार गरेर मृत्युसम्म वरण गर्न नेपाल आउनुभएको बीपीको पार्टीले दिल्लीमै पुगेर भारतीय सुरक्षा संयन्त्रको छहारीमा बाह्रबुँदे सम्झौदा गर्नु निश्चय नै मेलमिलाप नीतिअनुकूल होइन। बाह्रबुँदेमा निरंकुश राजतन्त्रको अन्त्य भनिएको छ। त्यसबेला सात राजनीतिक दल र माओवादीका आआफ्नै भाष्य छन्। माओवादीले राजतन्त्रकै अन्त्य बताएको छ, गिरिजाप्रसाद अन्तिमसम्म पनि बेबी किङ भन्दै हुनुहुन्थ्यो। कर्ण सिंहसँग राजाको भेट भएको थियो। अहिले राजावादीहरू भारतले धोका दियो भन्छन्। भारतसँग राजाको के समझदारी थियो ? ज्ञानेन्द्रले बताएका छैनन्। गिरिजाप्रसादलाई बेबी किङबाट गणतन्त्रमा पुग्नुपर्ने अवस्था कसरी आइपुग्यो ? गिरिजाप्रसाद अहिले हुनुहुन्न। जे होस्, विदेशीलाई नेपालको आन्तरिक मामलामा प्रवेश गर्न नदिने बीपी कोइरालाको नीति राजा तथा नेपाली कांग्रेस दुवैबाट उल्लंघन भयो। धाँधलीयुक्त जनमत संग्रह चुनावको परिणाम अस्वीकार गर्दा उत्पन्न हुने अराजकताबाट विदेशीले फाइदा उठाउँछन् भन्ने बुझेर विषको प्याला पिए झैं स्वीकार गर्ने बीपी कोइरालाको पार्टी दिल्लीमा बसेर बाह्रबुँदेमा हस्ताक्षर गर्नुलाई मेलमिलापअन्तर्गत भन्न सकिँदैन। राजतन्त्रको समाप्ति बेग्लै कुरा हो। प्रधानमन्त्री, मन्त्रीको कुर्सीमा मात्र नजर लगाउने होइन कि राष्ट्र बलियो लोकतन्त्र दिगो, जनता सुखी र देशको उन्नतिका लागि आफ्नो मौलिक नीति र सिद्धान्तमा चल्ने नेता, कार्यकर्ता र संगठन निर्माणमा लागौं। राष्ट्रिय मेलमिलापलाई शब्दमा पढेर, प्रदूषित भावनामा डुबेर बुझिँदैन, जनता, जनाधिकार र राष्ट्रिय सम्मानसहितको स्वतन्त्रतासँग जोडेर हेरौं। बीपी कोइराला लकिरको फकिर हुनुहुन्थेन। जुनसुकै अवस्थामा पनि राजतन्त्र स्विकार्नुपर्छ भन्ने उहाँको सिद्धान्त होइन। राष्ट्रियता र प्रजातन्त्र स्थायी सिद्धान्त हुन्। यसमा सम्झौता हुन सक्दैन। अरू तपसिलका समयसापेक्ष सम्बन्ध हुन्। तत्कालीन परिस्थितिमा राष्ट्र जोगाउन राजालाई पनि साथ लिनुपर्ने अवस्थाले राष्ट्रिय मेलमिलापअन्तर्गत राजालाई महत्व दिनुभएको हो। तर १९८० को दशकको अवस्था र एक्काईसौं शताब्दीको अवस्थामा धेरै परिवर्तन आएको छ। राजतन्त्र बिदा गर्दैमा राष्ट्र खतरामा पर्ने अवस्था नरहेकाले मेलमिलाप नीतिविपरीत देख्न मिल्दैन। तर पनि कमजोरी भएको छ। नेपाली कांग्रेसले आफ्नो र जनताको शक्तिमा विश्वास गर्न नसक्दा बाटो बिराएको छ। बीपीको जति प्रजातन्त्रमा आस्था थियो, त्यति आजसम्म कुनै पनि नेपाली नेतामा देख्न सकिन्न। उहाँ प्रजातन्त्रको कुरा गर्ने मात्र होइन, प्रजातन्त्रलाई आफ्नो जीवन पद्धतिमा पनि पालन गर्नुहुन्थ्यो। उहाँले चाहेको भए नेपालमा ०३०३२ तिर नै प्रजातन्त्र पुनर्बहाली हुने थियो। उहाँ भारतसँग थोरै मिलिदिएको भए पनि हुन्थ्यो या नेपालका कम्युनिस्टसँग हातेमालो गर्न तयार भएको भए पनि उहाँको जीवनकालमा प्रजातन्त्र पुनर्बहाली हुन्थ्यो। उहाँले दुवै बाटो रोज्नुभएन। भारतसँगको क्रान्ति वा परिवर्तनको निर्भरताको परिणाम उहाँले ००७ सालदेखि ०१७ सालसम्म भोग्नुभएको थियो। अझ ०३२३३ सालतिरको इन्दिरा गान्धीको भारत पहिलेभन्दा खतरनाक बनेको थियो। कम्युनिस्टको इमानदारीमा उहाँलाई विश्वास नै भएन। रूसमा प्रजातन्त्रवादीसँग मिलेर जारविरुद्ध लड्दाको कम्युनिस्टको चलाकी, माओ च्याङकाइ सेकको जापानविरुद्धको लडाइँपछिको घटना र भारतका कम्युनिस्टको चीनभारत युद्धकालीन चरित्रलगायतका घटनाबाट कम्युनिस्ट चरित्रको अध्ययन गर्नुभएको थियो। अझ दीक्षित परिवारबाट शिक्षित र दामोदर शमशेरबाट दीक्षित नेपालका कम्युनिस्टहरूको त उहाँलाई भरोसा नै थिएन। कांग्रेसले आफ्नै शक्तिमा जनतालाई संगठित गराई प्रजातन्त्र स्थापना गर्नुपर्छ र गर्न सकिन्छ भन्ने उहाँको विश्वास थियो। आफ्नो शक्तिमा संघर्ष गर्दा राजतन्त्र फ्याँक्दा पनि उहाँलाई आपत्ति थिएन। अन्तिम सन्देशमा उहाँले तातै खाऊँ जली मरौं जस्तो गर्नु हुँदैन। छिटो गर्न खोज्दा दिगो हुँदैन। समय लाग्न सक्छ धैर्य गर्न सक्नुपर्छ भनेर कांग्रेस र नेपाली जनतालाई भन्नुभएको छ। नेपाली कांग्रेसका केही नेता घुमाउरो तरिकाले बीपी असफल हुनुभयो भन्नुहुन्छ। एउटा कार्यक्रममा केही साथीहरूले कम्युनिस्टसँग मिल्नु गलत थियो कि भन्नुभयो। एकजना पदाधिकारी नेताले व्याख्या गर्नुभयो, नेपालमा जहिले पनि तीन शक्ति छ र दुई शक्ति मिल्दा तेस्रो शक्ति पराजित हुन्छ। ००७ सालमा राजा र कांग्रेस मिल्दा राणा परास्त भए, प्रजातन्त्र आयो। ०४६ सालमा कम्युनिस्ट शक्ति बने कांग्रेस र कम्युनिस्ट मिल्दा राजा परास्त भए। बीपी कम्युनिस्टसँग नमिल्दा प्रजातन्त्र ल्याउन सक्नु भएन। गणेशमानजी किसुनजी कम्युनिस्टसँग मिल्नुभयो र प्रजातन्त्र आयो। यो व्याख्या गरिरहँदा उहाँलाई पक्कै पनि ज्ञान थियो यो अर्धसत्य व्याख्या हो। पूर्ण सत्य भन्न सजिलो पनि थिएन। ००७ सालमा राजा भारतमा शरणमा नजाँदासम्म स्वतन्त्र शक्ति थिए। भारतको शरणमा गएपछि देखावटी मात्र राजा हुन्। वास्तविक शक्ति दिल्ली नै थियो। त्यसैले त्यतिबेलाको सम्झौता नेपाली कांग्रेसलाई विवश बनाएर गरिएको छ। यो कुरा बीपी र गणेशमानजी दुवैले भन्नुभएको छ। ०४६ सालको कम्युनिस्टसँगको सहकार्य पनि भारतीय चाहना हो। ०१७ सालपछि फुट्दैटुट्दै ८१० चिरा भएका कम्युनिस्टलाई कसले एकता गरायो ? त्यसबेलाको भारतीय नाकाबन्दी के थियो ? स्पष्ट छ हात बाहिरकै थियो। पदाधिकारीले भन्न खोजेको पनि बीपी भारतसँग नमिल्दा प्रजातन्त्र आएन। राष्ट्रिय मेलमिलापको नीति असफल भन्ने नै हो। प्रजातन्त्र आयो। हामीले पनि आन्दोलनमा भाग लियौं। स्वीकार गर्यौं। खुसी भयौं। तर परिणाम के भयो ? ०४६ सालदेखि ०७७ साल ३१ वर्षसम्म पनि किन प्रजातन्त्र कमजोर छ ? किन प्रजातान्त्रिक संस्थाहरू बलिया हुँदैनन् ? यति लामो समयावधिमा पनि देशले किन उल्लेखनीय आर्थिक विकास गर्न सकेन ? हामी झन् परान्मुख किन भइरहेका छौं ? यसको उत्तर दिनुपर्दैन ? यसैको उत्तर हो बीपी कोइरालाको अन्तिम तातै खाऊँ जली मरौं नगरौं, असल र दिगो परिणामका लागि धैर्य गरेर शक्ति आर्जन गरौं भन्ने सन्देश। महात्मा गान्धीको सल्लाह नमान्दा भारत टुक्रियो। आजसम्म पनि दुई देशबीच दुस्मनी छ। नेल्सन मन्डेला १८ वर्ष जेल बस्नुभयो। घृणा फैलिन दिनुभएन। दक्षिण अफ्रिका राजनीतिक स्थिरतासहित आर्थिक विकासमा अग्रगतिमा छ। मूल्यांकन गरौं बीपी असफल कि दूर द्रष्टा ? राजतन्त्र फ्याँक्नु मेलमिलापको खिलाप होइन, तर दिल्लीको बाह्रबँुदेले मेलमिलापको आत्मा चिनेन। ०४६ सालमा प्रजातन्त्र प्राप्त हुनु खुसीको कुरा हो, तर बाह्य प्रभाव र सहकार्यबाट गरिएको आन्दोलनबाट प्राप्त प्रजातन्त्र वर्णसंकर बन्यो। आन्दोलन भए। सबै सहभागी बन्यौं। परिणाम पनि आइसक्यो। अब विगत गल्तीलाई दोष लगाएर केही उपलब्धिहुँदैन। विगतबाट शिक्षा लिनुपर्छ। नेपाली कांग्रेस आफ्नो मूल सिद्धान्तमा नहिँड्दासम्म बलियो बन्न सक्दैन। कांग्रेस कमजोरहुँदा र पथभ्रष्टहुँदा के हुने रहेछ भन्ने अहिले परिणामले देखाइदिएको छ। राष्ट्रिय मेलमिलाप राष्ट्रको सञ्जीवनी हो भन्ने परिणामले प्रमाणित गरेको छ। त्यसैले प्रधानमन्त्री, मन्त्रीको कुर्सीमा मात्र नजर लगाउने होइन कि राष्ट्र बलियो लोकतन्त्र दिगो, जनता सुखी र देशको उन्नतिका लागि आफ्नो मौलिक नीति र सिद्धान्तमा चल्ने नेता, कार्यकर्ता र संगठन निर्माणमा लागौं। राष्ट्रिय मेलमिलापलाई शब्दमा पढेर, प्रदूषित भावनामा डुबेर बुझिँदैन, जनता, जनअधिकार र राष्ट्रिय सम्मानसहितको स्वतन्त्रतासँग जोडेर हेरौं। महामानवप्रति हार्दिक श्रद्धाञ्जलि ! भुसाल कांग्रेसका पूर्वकेन्द्रीय सदस्य हुन्"
बर्दियामा बढ्दै कोरोना संक्रमित,"गुलरिया : बर्दियामा कोरोना भाइरस संक्रमितको संख्या दिनहुँ थपिन थालेको छ । स्थानीय प्रशासनले पीसीआर परीक्षणको दायरा फराकिलो पारेसँगै कोभिड१९ संक्रमितको संख्या बढ्न थालेको हो । पछिल्लो समय बाँसगढी नगरपालिकास्थित सीजी फुड्समा कार्यरत कामदारहरुमा कोरोना भाइरस संक्रमण देखिएपछि बाँसगढी नगरपालिका सिल गरिएको छ । कम्पनीमा कार्यरत स्थानीय कामदारका घरपरिवार, टोल छिमेक लगायत समुदायस्तरमा संक्रमण फैलिन नदिन नगरपालिकाको अनुरोधमा बाँसगढी नगरक्षेत्रमा सप्ताहव्यापी निषेधाज्ञा जारी गरिएको प्रमुख जिल्ला अधिकारी लिलाधर अधिकारीले बताए । संक्रामक रोग ऐन २०२० को दफा २ एवम् स्थानीय प्रशासन ऐन २०२८ को दफा ६ (३) वमोजिम जिल्ला कोभिड१९ संकट ब्यवस्थापन केन्द्र बर्दियाको वैठकको निर्णयबाट पालिका भित्र सूचना मार्फत निषेधाज्ञा जारी गरेका छौं । उनले भने,' निषेधाज्ञा अवधिभर औषधी उपचार, खाद्यवस्तु खरिदलगायत अत्यावश्यक सेवा र काम बाहेक घर बाहिर निस्कन अनुमति दिएका छैनौं ।' जिल्लामा जोर विजोर प्रणालीमार्फत निजी सवारी साधनहरुलाई आवतजावत गर्न अनुमति दिइएको छ । कोभिडको जोखिमबाट जोगिन अनिवार्य मास्क प्रयोग, भौतिक दुरीसँगै आधारभूत स्वास्थ्य सुरक्षाका मापदण्ड पालना गर्न स्थानिय प्रशासनको निर्देशन छ । सीजी कम्पनीमा संक्रमितको संख्या बढेपछि कम्तिमा एकसाता कम्पनी संचालन नगर्न अनुरोध गरिएको छ । कम्पनीमा कार्यरत अधिकांस महिलाहरुमा लक्षण विहिन संक्रमण देखिएकाले समुदायमा नफैलिएको अनुमान हाम्रो छ प्रजिअ अधिकारीले भने । बाँसगढी नगरपालिका क्षेत्रमा संक्रमितका सम्पर्कमा आएका व्यक्तिहरुको नमुना स्वाब लिने काम भइरहेको स्वास्थ्य कार्यालय बर्दियाका प्रमुख गोकर्ण गिरीले बताए । मंगलबार बर्दियामा पुष्टि भएका १८ जना संक्रमित मध्ये १५ जना वाँसगढी नगरपालिका भित्रका छन् । जसमा ५ जना संक्रमितको सम्पर्कमा आएका व्यक्ति छन् । बाँसगढी नगरपालिकामा मात्र संक्रमितको संख्या १ सय ३ पुगेको छ । बर्दियामा १० हजार १४७ जनाको पीसीआर परीक्षण भइसकेको छ । गिरीका अनुसार पीसीआर गरिएकाहरु मध्ये ४ सय ३३ जनाको कोरोना भाइरसको नजिता पोजिटिभ आएको छ । जिल्लामा ३ सय २५ जनाले कोरोना जितेका छन् । बर्दियामा एकजनाको कोरोना संक्रमणका कारण मृत्यु भएको छ ।"
मिथिलाका महिलाको कठोर पर्व जितियामनाइँदै,"जनकपुरधाम : मिथिलाञ्चलका मधेशी र थारु महिलाहरूले मनाउने लोकपर्व जितिया आज मनाइँदैछ । मधेसी र थारु संस्कृतिका पर्वमध्ये यो एउटा प्रमुख पर्व हो । यसलाई जिमुतवाहनव्रत पनि भनिन्छ । असोज कृष्णपक्ष अष्टमी तिथीदेखि मधेशी तथा थारु समुदायका महिलाहरूले जितियालाई अधिक महत्व दिँदै मनाउने गर्छन् । यस व्रतमा थुक पनि निल्न नहुने र ७२ घण्टासम्म निराहार उपवास बसी व्रतलाई खण्डित पनि गर्न नपाउने नियम रहेकाले यो पर्वलाई कठोर पर्वका रुपमा लिइने गरिएको मैथिलीका प्राध्यापक श्यामा महतो बताउछिन् । अर्थात यसलाई खड् जितियापनि भनिन्छ। पुत्रको सुख शान्ति र चिरायुका लागि महिलाले निराहार रुपमा उपवास बसी प्राचीन प्रक्रिया अनुरुप पूजा गर्ने चलन छ । जितिया पर्वको मुख्य उदेश्य मोक्ष प्राप्तिको कामनासँगै परिवारमा सुख, समृद्धि र कल्याण हुने जनविश्वास रहेको महोत्तरी गौशाला नगरपालिका१ की सुनिता सिंह बताउछिन् । यस पर्वबारे एउटा भनाइ प्रख्यात छ । जितिया पावनि बड भारी धियापूताके ठोकी सुतौलनी अपने खयलनी भरि थारी अर्थात् जितिया पर्व धेरै ठूलो छ । यो पर्व गर्न आमाले छोराछोरीलाई ठोकठाक पारेर सुताइदिन्छे अनि आफू थालभरि खान्छे । तर वास्तविक तात्यो होइन, त्यो त खाली त्यसको पवित्रता र महत्वलाई दर्शाउने गरी त्यो पर्व गर्नुभन्दा अगाडि प्रत्येक महिलाले व्रतलिनअपनाउने सतर्कताकाक्रममागरिने चरणको कार्य मात्र हो। जितियाको विधि : जितिया पर्वको आफ्नै विशिष्ट विधि विधान छ । पर्वको एक दिन पहिला सधवा स्त्रीले माछा एवम् कोदोको रोटी खाने चलन छ भने, विधवाले भात, चिउरा, कोदोको रोटी खाने परम्परा छ । साथै शाकाहारी हुनेले स्नान गरेर गम्हरी (कोसाभित्रै फल्ने धान)को खीर वा भात पनि खाने चलन छ । अष्टमी तिथीमा सूर्य उदाउनु भन्दा पहिल्यै प्रत्येक महिलाले आचमन शुद्धि गरी घिरौंलाका पातमा तेल लगाएर त्यसमाथि पिनाको अघ्र्य राख्छन् । त्यसपछि दिनरात उपवासमा बस्नुपर्ने भएकाले छाकभरि भोजन गर्छन् । बच्चा ब्युँझेपछि तिनकाअ ामाले तिनको हातमुख धुन लगाई राति तिनका लागि घिरौँलाका पातमा राखेका नैवेद्य स्वरुपको चिउरा, दहीखान दिन्छन् र आफू दिनरात उपबासमा बसेर जिमुतवाहन र चुल्हो सियारोको कथा सुन्छन् । जुन दिन नुहाएर खाइन्छ, त्यसको बिहान घरको भित्तामा अडेस लिएर मन्त्र पढिन्छ । जसलाई ओङगठन भनिन्छ । ओङठनको बेलामा यस्तो गीत गाइन्छ । धियाके जनमजनिदिय हे विधाता देवनी सहोदर जेठ भाय घैलाके ओङगठन गेरुली बहिनियाँके ओङगठन भाय त्यसको भोलिपल्ट बिहानै सकालै उठेर व्रतीले पोखरी, नदीमा गएर स्नान गर्छन् र त्यही डिलमा घिरौँलाको पात, कचौरामा लगेको तेल लगाई त्यसमाथि हल चढाएर अरघ्य दिसकेपछि घर आउँछन् र आआफ्ना सन्तानका कपालमा कचौरामा रहेको सो पूजनको तेल लगाइदिने चलन रहेको छ । यसपछि सबैलाई दही, चिउरा र फलफूल खान दिएर व्रती आफू पनि पारायण गरेर पर्वको समापन गर्छन् ।"
"किसानको जडिबुटी आगनमा, भण्डारणका लागि बनाएको भवन भाडामा","बेनी : जडिबुटी खेती गर्ने कृषक र संकलकका लागि आएको अनुदान हत्याएर म्याग्दी उद्योग वाणिज्य संघले बेनीमा बनाएको भवन भाडामा लगाएको छ। कृषकहरुले उत्पादन गरेको जडिबुटी भण्डारण गर्ने उद्देश्यले सरकारी अनुदानमा आफ्नो भवनको तला थपेको संघले गैरसरकारी संस्थालाई भाडामा लगाएर दुरुपयोग गरेको हो। डिभिजन वन कार्यालय म्याग्दीमार्फत आर्थिक वर्ष २०७५७६ मा संघलाई सहकारीमार्फत जडिबुटी उत्पादन, खेति विस्तार, भण्डारण, प्रसोधन र बजारीकरण कार्यक्रमका लागि १४ लाख २५ हजार रुपैयाँ अनुदान प्राप्त भएको थियो। सो अनुदानबाट संघले कार्यालय भवनको माथिल्लो तलामा एक वटा कोठा बनाएको थियो। कुल सत्र लाख ८१ हजार रुपैयाँ लागत अनुमान गरिएको कोठा बनाउन संघले तीस प्रतिशत लगानी गरेको देखाएको छ। जडिबुटी भण्डारणका लागि संघले बनाएको कोठामा प्रवासी नेपाली म्याग्देली संघ (मोना) अन्तराष्ट्रिय कार्यसमितिको प्रधान कार्यालय राखिएको छ। जडिबुटी हुनुपर्ने कोठाभित्र सोफा, दराज, कुर्ची र टेबुल छन्। उद्देश्य विपरित भवन भाडामा लगाएर उद्योग वाणिज्य संघले सरकारी अनुदानको दुरुपयोग गरेको नागरिकको गुनासो छ। डिभिजन वन कार्यालयका निमित्त प्रमुख सन्तोष खनालले अघिल्लो आर्थिक वर्षमा निर्माण भएको उक्त भवनको सम्झौता अनुसारको काम भएपछि भुक्तानी भएको बताए। जडिबुटी भण्डारणका लागि बेनीमा निर्मित भवनको कोठामा राखिएका कुर्चि, सोफा, टेबल। अनुदान लगेर उद्देश्य अनुसार काम नगर्नेलाई के गर्ने भन्ने विषयमा स्पष्ट व्यवस्था नहुँदा समस्या भएको उनको भनाई छ। अघिल्लो आर्थिक वर्षमै बनेको भवन हो, उनले भने जे उद्देश्य हो त्यही अनुसार प्रयोग भए राम्रो हुने हो। उद्देश्य विपरित प्रयोग गर्नेलाई के गर्ने भन्ने स्पष्ट व्यवस्था छैन्। म्याग्दीको गुर्जा, मुदी, चिमखोला, कुइनेमंगले लगायतका उच्च पहाडी क्षेत्रका जंगलमा जडिबुटी पाइन्छ। जंगलमा संकलन गरेर ल्याएको जडिबुटी भण्डारण गर्ने सुविधा सम्बन्धित ठाउँका कृषकलाई छैन्। उनीहरुले आफ्नै घरघरमा जडिबुटी भण्डारण गर्छन्। जडिबुटी संकलन हुने ठाउँमा बनाउनुपर्ने पूर्वाधार बजारमा बनाउँदा कृषकले सुविधा नपाएका हुन्। म्याग्दी उद्योग वाणिज्य संघका अध्यक्ष उत्तम कर्माचार्यले भवन बनाएपनि जडिबुटी संकलकहरुले चासो नदेखाएका कारण रित्तै राख्नुभन्दा मोनाको कार्यालय सञ्चालनका लागि भाडामा दिएको बताए। उनका अनुसार मोनालाई कोठा भाडामा दिएको तीन महिना भयो। जडिबुटी संकलक तथा निकासीकर्ताहरुले माग गरेमा भवनको भुई तलामा खाली हुन लागेको कोठामा भण्डारणको व्यवस्था मिलाउने अध्यक्ष कर्माचार्यले बताए। एक वर्षसम्म खाली राख्यौ, कोही व्यापारी र संकलन सम्पर्कमा आउनुभएन्, उनले भने खाली राख्नुभन्दा मोनाको कार्यालयका लागि दिएका हौ। जडिबुटी भण्डारणका लागि आउनुभयो भने तल्लो तलाकै कोठा उपलब्ध गराउछौँ। गाउँबाट ल्याएर निकासीका लागि लैजाने क्रममा बेनीमा अनुमति लिने समय सम्मका लागि राख्नका लागि सो कोठा बनाइएको हो। तर व्यापारीहरुले सानो परिणाममा ल्याउने जडिबुटी आफूसँगै राख्ने गर्छन्। डिभिजन वन कार्यालयका अनुसार गत आर्थिक वर्षमा म्याग्दीबाट १९ प्रकारका जडिबुटी संकलनका लागि पुर्जी जारी भएको थियो। अतिसजरा, बिष, नागबेली, खिरौले, लोक्ता, भिरमह, रातो च्याउ, निरमसी, कुट्कीजरा, सतुवाको गानो, पदमचालजरा, पानीअमला, पाषणभेद जरा, सुगन्धवाल, कुरिलोजरा, शिलाजित, अल्लो, मजिठोको डाँठ र चिराइतो संकलनका लागि पुर्जी जारी भएको हो। कोरोनाको जोखिमका कारण गत वर्ष यार्सा गुम्बा संकलन तथा छोडपुर्जी जारी भएन। २६ हजार ३४२ केजी परिणामका जडिबुटी संकलनका लागि छोडपुर्जी जारी भएको सहायक वन अधिकृत नबिन विश्वकर्माले बताए। संकलन पुर्जी जारी गरेवापत चार लाख सात हजार ८५० रुपैयाँ राजस्वसमेत संकलन भएको छ, उनले भने संकलन पुर्जी लगेका सबैले कोरोनाका कारणले निकासीका लागि छोडपुर्जी भने लिएका छैनन्। वन डिभिजन कार्यालयबाट जडीबुटी भण्डारण केन्द्र निर्माणका लागि अघिल्लो वर्षनै चार लाख ७५ हजार रुपैयाँ अनुदान पाएको मुग्लानी क्लोथ एण्ड ह्याडीक्राफ्ट कम्पनीले पनि अहिलेसम्म उद्देश्य अनुसारको काम गरेको छैन्। अनुदानमा व्यक्तिगत लगानी थपेर राहुघाटमा भवन बनाएको छु, सञ्चालक खोजेन्द्र मल्लले भने जडिबुटी र अल्लो संकलन गरेर बजारीकरणका लागि संकलकहरुसग समन्वय गर्दैछु। म्याग्दीमा अनुदान लिने तर उद्देश्य अनुसारको काम नगर्ने समस्याले राज्यको लगानी खेर गएको छ। व्यवसायिक कृषक र उद्यमीहरु अनुदानबाट बञ्चित छन्। सदरमुकाम वरपरका कागजपत्र मिलाउन जान्ने टाठाबाठाहरुले अनुदानमा हालीमुहाली गरेका छन्।"
नवलपरासीमा ७ प्रहरीसहित एकै दिन ४० जनामा संक्रमण,"परासी : पश्चिम नवलपरासीमा ७ प्रहरीसहित एकै दिन ४० जनामा कोरोना संक्रमण देखिएको छ। बुधबार संक्रमण देखिएकामा सबैभन्दा बढी सुनवल नगरपालिकामा ४ वर्षीय बालकसहित २७ जना रहेको जिल्ला स्वास्थ्य प्रमुख गौरब ढकालले जानकारी दिए। संक्रमण देखिएका प्रहरीमा सुनवल नगरपालिकास्थित प्रहरी युक्ति तालिम महाविद्यालय जर्गाहाका रहेका छन्। नगरपालिकाका वडाअध्यक्ष, सोही नगरपालिकामा बस्ने जिल्ला स्तरीय नेता र मुटु अस्तपतालमा उपचारका लागि गएका बिरामीहरुको सम्पर्कमा आएका व्यक्तिहरुलाई गरिएको कन्ट्याक्ट ट्रेसिङका क्रममा कोरोना संक्रमण देखिएको नगर प्रमुख भीमबहादुर थापाले बताए। एकै दिन थपिएका अन्य १३ जनामा पाल्हीनन्दन गाउँपालिकामा ११ र रामग्राम नगरपालिकामा २ जना छन्। हालसम्म जिल्लामा संक्रमित हुनेको संख्या ३ सय १२ जना पुगेको छ। ५ सय ४९ को रिपोर्ट आउन बाँकी रहेको स्वास्थ्य कार्यालयले जनाएको छ। जिल्लामा संक्रमणबाट ३ जनाको मृत्यु भएको छ।"
राजनीति र साहित्यका दोभान,"बीपी कोइराला जन्मिएका थिएनन् भने नेपालको राजनीति आजका मितिमा कहाँनेर हुन्थ्यो, त्यो एउटा सघन बहसको विषय हुन सक्छ। तर ढुक्कसँग भन्न सकिन्छ साहित्यकार बीपी नजन्मिएका भए नेपालको साहित्यले एकेडेमीको चौघेरा पार गर्न कठिन हुने थियो। विराट् समुद्ररूपी साहित्यिक क्षेत्रबाट उदाएका अब्बलभित्र पनि राजनीतिमा झैं पर्छन् बीपी। तर राजनीति र साहित्यिक चिन्तनमा भने फरक व्यक्तित्व झल्किन्छ उनको। राजनीतिक नेता बीपीको व्यक्तित्व साहित्यशिल्पी कोइरालाको भन्दा पृथक् देखिन्छ। बीपीकै शब्दमा आफ्नो व्यक्तित्वबारे स्वयं बीपी भन्छन् म अनुभवको लोकभन्दा कल्पनाको लोकमा अधिक रमाउँछु। म भावुक, रोमान्टिक र चिन्तनशील छु, त्यस्तै विद्रोही पनि। राजनीति र साहित्य दुई तत्वले मेरो मनमा प्रभाव पारेको छ। म कहिले गान्धीवादी, कहिले विद्रोही, कहिले माक्र्सवादी र अन्ततः गान्धीवादी हुन पुगेको छु। मलाई लाग्छ आत्मा अडिन स्वतन्त्रता चाहिन्छ। साहित्यकारले नयाँ बाटो देखाउनुपर्छ। साथै साहित्य आफैंमा पनि एउटा अद्भुत चिज हो। राजनीति र साहित्य दुवै फाँटमा एकैपटक उदाएका कमैमध्येका युगपुरुष हुन् बीपी। साहित्यलाई राजनीतिभन्दा माथिको उच्चतम विषय मान्ने बीपीको लेखनशैली, भाषिक प्रयोग, वाक्य गठन एवं रचना समकालीन साहित्यकारको तुलनामा पृथक् छ। साहित्यकार बीपीको स्पष्ट सन्देश छ समाज इच्छाभन्दा व्यक्ति इच्छा ठूलो हो। त्यसकारण व्यक्तिका दमित भावना, इच्छा एवं मनोद्वेगलाई स्वतन्त्रतापूर्वक आत्मनिर्णय गर्न दिनुपर्छ। यौन दृष्टिबारे पनि बीपीको स्पष्ट धारणा छ यौनका सम्बन्धमा पूर्वीय आध्यात्मिक धारणा विपरीत विभिन्न मर्यादा, आदर्श र नैतिकताको खोक्रो आडम्बर ओढेर मान्छेको शरीर त रोकिएला तर, मन रोकिन्न। मनमा कुण्ठा र विकृत पालेर बस्नु हुँदैन भन्नेमा बीपीको तर्कपूर्ण विष्लेषण छ। उनी भन्छन् मानिस आफूभित्रको मानसिक कुण्ठा नफालेसम्म सुखी रहन सक्दैन। यौनकै सन्दर्भमा उनी थप्छन् शरीरको चोखोपनभन्दा मनको चोखोपनलाई महत्व दिनुपर्छ। २००६ सालमा दोषी चस्मा नामक कृति प्रकाशन भएपछि बीपी एकैपटक ०२७ मा गएर मात्र साहित्यिक फाँटमा पुनः उदाएका हुन्। ०१७ देखि ०२५ सालसम्म आठबर्से जेल जीवनमा रचेका उपन्यास, कथा र आफ्नै जीवनीसँगै जेल जर्नल र फेरि सुन्दरीजलजस्ता कृति नेपालका सन्दर्भमा बहुचर्चित कृति हुन्। हिटलर र यहुदी, बाबु आमा र छोरा, नरेन्द्र दाइ, सुम्निमा, तीन घुम्ती र दोषी चस्माको अध्ययनबाट नेपाली साहित्यको उच्चतम रूपको अध्ययनसँगै फरकफरक आलेख तयार गर्न सकिन्छ। बीपीमा माटोले यथार्थवादी र पानीले भाववादी बनाउन सक्छ भन्ने मान्यता थियो। करिब दुई दर्जनजति कविता, आधा दर्जन उपन्यास, आत्मवृत्तान्तसँगै जेल जर्नल र फेरि सुन्दरीजलजस्ता कृतिले यथार्थमा समग्र जीवनको विम्ब नै साहित्य हो भनेर प्रस्ट्याएको छ। माथि उल्लेख गरिए झैं कथामा मनोविष्लेषण दमित यौन भावना खोतलेर प्रयोग गर्ने यौन विश्लेषणको प्रारम्भ नै बीपीले गरे। चरित्रप्रधान त्यतिबेलाको लेखनको परम्परा चिर्दै मनोभावप्रधान लेखन स्वयंमा त्यो कालखण्डमा चुनौतीपूर्ण नै थियो। बीपीले उक्त कालखण्डमा कल्पना गरेको नेपाल निर्माणका एजेन्डामा आजको कांग्रेसले थोरै मात्र बहस चलाउन सक्दा मात्र बीपीको सम्झनुको सार्थकता हुन्छ। निजी स्वार्थका निम्ति दैनिकजसो जपिने बीपीको नामले उनकै अपमान हुनेछ। बीपीका साहित्यिक कृतिभित्रका अन्तरनिहित पाटो केलाउने हो भने उक्त कालखण्डमा पनि उनको लेखन प्रस्टताबाट आङ जिरिंङ हुन्छ। दोषी चस्माले तत्कालीन राणाशासनभित्रको चाकरी प्रथा र त्यो प्रथाभित्रका शारीरिक र मानसिक पाटोको चरित्र प्रस्ट्याएको छ। तीन घुम्तीको अध्ययनमा बाबु आमाको इच्छाविपरीत प्रेम विवाह, पतिको अनुपस्थितिमा परपुरुषसँग यौनतृप्ति र सन्तान प्राप्ति, पतिद्वारा अस्वीकारपश्चात् सन्तान लिएर एक्लै बस्ने हिम्मतसहितको जीवन्त कथा पाइन्छ। मोदीआइनको अध्ययनबाट भने हजारौं वर्षअघिको महाभारत युद्धकालीन कथामा आधारित लाखौं विधवा नारीको प्रेतात्माप्रतिनिधि नारीका रूपमा मोदीआइनलाई उपन्यासको प्रमुख पात्रका रूपमा संयोजन गरिएको छ। युद्धको परित्याग र शान्तिको आगमन र स्थापना मोदीआइनको मुख्य सन्देश हो। हिटलर र यहुदीभित्र भने भारतीय संस्कृति र युरोपेली स्वच्छन्दवादको गम्भीर समीक्षासहितको संयोजन छ। अर्जुनलाई प्रेरित गरेर त्यत्रो युद्ध कृष्णले गराए। तर आखिर सबैले छाडेर जानुपर्यो ! बीपीको सन्देश भनेको युद्धको उपलब्धि के त भन्ने नै हो। बाबु आमा र छोराको कथा भने आजका मितिमा पनि हाम्रो समाजले पचाइहाल्न गाह्रो हुने गरी संयोजन गरिएको छ। आफ्नै छोराको गर्भवती प्रेमिकासँग बाबुको दोस्रो बिहे, छोराको प्रेमिका नै बाबुको पत्नीका रूपमा रहनुजस्ता सिलसिला नेपाली समाजले सहजरूपमा स्वीकार गर्न नसक्ने सिलसिला हो। यौन मनोविज्ञान बुझेर विश्लेषण गरिएको भए पनि बीपीको यो कृतिमाथि औंला उठाउने ठाउँ प्रशस्तै छ। जेल जर्नल, आत्मवृत्तान्त र फेरि सुन्दरीजलजस्ता कृति भने नेपाली राजनीति र साहित्यमा चाख राख्ने जोकोहीले पनि अध्ययन गरेकै निष्कर्षसहित यहाँ चर्चा गरिएन। जुन कृतिले नेपालमा बिक्रीको उच्च रेकर्ड बनाएको छ। बीपी स्वयं साहित्य र राजनीतिका दोभान हुन्। बीपीको राजनीतिक चिन्तन मूलतः कांग्रेस समाजवादी पार्टीको विचारधाराबाट प्रेरित थियो। भारतको स्वतन्त्रता संग्राममा प्रत्यक्ष भाग लिएर भारतमै जेलसमेत परेका बीपीले नेपालको परिवर्तनमा नेपालभित्रै पसेर परिवर्तनको झन्डा उठाउनु चानचुने विषय थिएन। तर बीपीले त्यो परिवर्तनको नेतृत्व गरिछाडे। प्रजातान्त्रिक समाजवादको माध्यमबाट सामाजिक न्याय दिलाउन सकिन्छ भन्ने मान्यता बीपीको थियो। बीपी नेपाली समाजको तीव्र रूपान्तरणको पक्षमा हुनुहुन्थ्यो। उहाँ र राजाको झगडा पनि यथास्थितिवादी र आधुनिकताको अर्थात् तानाशाही र प्रजातन्त्रको संघर्ष थियो। उत्तरार्धमा गान्धीवादी बाटो समाउनु भए पनि सन् १९७० मा उपचारका क्रममा युरोप जानका निम्ती राजा सरकारसँग पासपोर्टको माग गर्दासमेत नपाएका बीपीले भारतको सहयोगमा केवल परिचयपत्र मात्र बनाएर युरोप पुगेसँगै नेपालको परिवर्तनका निम्ति सशस्त्र क्रान्तिका निम्ति सहयोगसमेत माग्नुभएको पाइन्छ। बीपीको समाजवादरूपी राजनीतिक दर्शन र उनका कृति वास्तवमै सधैं ताजै रहने कृति हुन्। जुन कृति र समाजवादबारे भोलिको पुस्ताले पनि सघन बहस चलाउने नै छन्। १९७१ भदौ २४ मा जन्मिएका बीपीको ०३९ साउन ०६ गते देहावसान नहुञ्जेल नेपालको राजनीति र साहित्यको केन्द्र भागमै रहे। पढाइमा १७ वर्ष, जेलमा १२ वर्ष, निर्वासनमा २० वर्ष र सरकारमा १८ महिना बिताएका बीपीले सक्रिय राजनीतिमा भने २६ वर्ष बिताए। कांग्रेस प्रतिबन्धित अवस्थादेखि खुला अवस्थासम्मको बीपीकालीन पूरै समयमा कांग्रेस नेपालको राजनीतिको चर्चाका हिसाबले केन्द्र भागमा रहन सफल भयो। बीपीले अवलम्बन गरेका मार्ग चाप पछ्याउन छाड्दा कांग्रेस आज राजनीतिक हिसाबले राजनीतिको किनारामा फट्के साक्षी मात्र देखिएको छ। कांग्रेस राजनीतिको केन्द्र भागमा पुग्न पनि बीपी विचार आजका मितिमा उत्तिकै सान्दर्भिक छ। बीपीमा देशको ऐतिहासिक माग के हो, समाजमा कुनकुन शक्ति छन्, ती शक्तिमध्ये कसको महत्व कति छ आदि पहिचान गर्ने अद्भुत क्षमता थियो। समयको ऐतिहासिक महत्व नबुझेर काम गर्दा ठूला संस्थासमेत मेटिएर गएका विश्व उदाहरण बुझ्दै काम गर्नुपर्ने बुझाइ उतिबेलै बीपीमा देखिन्थ्यो। आजका सन्दर्भमा समयको माग र चाप बुझ्न नसक्दा कांग्रेसले इतिहासबाट समेत पाठ नसिकेको प्रस्टिन्छ। परिवर्तन र मुलुक निर्माणलाई केन्द्र भागमा राखेर राजनीतिलाई अगाडि बढाउनुपर्छ भन्ने मान्यता राख्ने बीपीबारे जति शब्द खर्चिए पनि कमै हुन्छ। बीपीले उक्त कालखण्डमा कल्पना गरेको नेपाल निर्माणका सन्दर्भमा आजको कांग्रेसले थोरै मात्र पनि बहस चलाउन सक्दा मात्र बीपीको सम्झनाको सार्थकता झल्किन्छ, अन्यथा निजी स्वार्थका निम्ति दैनिकजसो जपिने बीपीको नामले स्वयं बीपीकै अपमानबाहेक केही गर्दैन।"
रामारोशनका बाढी पीडितलाई सहयोग,"काठमाडौं : गैर आवासीय नेपाली संघ, नेदरल्याण्डले अछामको रामारोशनका बाढी पीडितलाई दुई लाख रुपैयाँ आर्थिक सहयोग गरेको छ। भदौ २ गते राती कैलास खोलामा आएको बाढीबाट १७ जनाको ज्यान गएको थियो भने करोडौको धनमालको क्षति भएको थियो। गैर आवासीय संघ नेदरल्याण्डका अध्यक्ष श्रीराम कंडेल, उपाध्यक्ष हिमाल ओझा र सल्लाहकार धनकुमार बोहराको पहलमा रामारोशनका बाढी पीडितलाई आर्थिक सहयोग पठाइएको हो। सल्लाहकार बोहराले भने 'बाढी पीडितलाई थोरै भएपनि राहत पुगोस भनेर आर्थिक सहयोग गरेका हौँ।' उक्त रकम मृतकका परिवारलाई मंगलबार वितरण गरिएको नेकपा प्रदेश कमिटि सदस्य गोविन्द साउदले जानकारी दिए। रामारोशन गाउँपालिका५ का वडाध्यक्ष लक्ष्मण दमाईको उपस्थितिमा बाढी पहिरोबाट आफन्त गुमाएका ८ परिवारलाई उक्त रकम वितरण गरिएको साउदले जानकारी दिए।"
स्वाब परीक्षण रिर्पोट १२ दिनसम्म आएन,"कपिलवस्तु : कोरोना संक्रमण परीक्षणका लागि संकलन गरी पठाक्षएको स्वाब परीक्षण रिर्पोट १२ दिनसम्म पनि आएको छैन। कपिलवस्तु नगरपालिकाले तौलिहवा स्थित बुद्धपद्म माविपरिसरमा भदौ १३ गते संकलन गरी पठाएको स्वाब परीक्षण रिर्पोट हालसम्म नआएको कपिलवस्तु नगरपालिका स्वास्थ्य शाखाले जनाएको छ। कोरोना संक्रमित व्यक्तिसँग सम्पर्कमा आएका ७८ जनाको स्वाब नमूना संकलन गरी बुटवल स्थित लुम्बिनी प्रादेशिक अस्पतालको प्रयोगशालामा परीक्षणका लागि पठाइएको थियो। तर १२ दिनसम्म रिर्पोट नआउँदा कोरोना संक्रमण नियन्त्रणका प्रयास विफल हुँदै गएको कपिलवस्तु नगरपालिकाका स्वास्थ्य शाखा संयोजक उमेश गुप्ताले बताए। 'अब रिर्पोट कहिले आउने हो ? थाहा छैन', स्वास्थ्य शाखा संयोजक गुप्ताले भने, 'कोरोना पोजिटिभ भनेर आउने रिर्पोटको खासै अर्थ रहँदैन। किनभने संक्रमितले घर परिवार वरपर कोरोना सारिसकेका हुन्छन्। रिर्पोट ढिलो आउँदा संक्रमित व्यक्ति २ हप्ता आइसोलेसनमा बस्नु पर्ने समय गुज्रिसकेको हुन्छ।' सोमबार मृत्यु भएका पत्रकार बनारसी बर्माको पनि गत भदौ १३ गते ७८ जनाकै समूहमा स्वाब संकलन गरी परीक्षणका लागि पठाइएको थियो। तर रिर्पोट नआउँदै उनको मृत्यु भएपछि स्वास्थ्य कार्यालयको विशेष अनुरोधमा सोमबार सांझ मात्रै उनको रिर्पोट पोजिटिभ देखाइएको थियो। जिल्ला अस्पतालमा मृत्यु भएका पत्रकार बर्माको शव आफन्तले घरमा लगेर राखी अन्तिम संस्कारको तयारी गरिरहँदासम्म पनि उनी कोरोना संक्रमित हुन् भन्ने थाहा भएन। शव घरमा लैजाँदा र घरमा राख्दा शव हेर्न आउने थुप्रैमा कोरोना संक्रमण भएको सक्ने अनुमान गरिएको छ। संक्रमितको सम्पर्कमा आएकाको २४ घण्टाभित्र नामावली सूची तयार पार्नु पर्छ। त्यसै सूचीका आधारमा उनीहरुको स्वाब परीक्षण गरी जति सक्यो छिटो रिर्पोट प्राप्त गर्न सके मात्रै कोरोना संक्रमण समुदायमा फैलन नदिइ यसको नियन्त्रणका लागि गरिएको प्रयास प्रभावकारी हुन सक्ने गुप्ताले बताए। 'स्वाब परीक्षण रिर्पोट प्राप्त गर्न नै १२ दिनभन्दा बढी समय लाग्छ भने संक्रमण नियन्त्रण कसरी गर्ने ?', स्वास्थ्य संयोजक गुप्ताले प्रश्न गरे। कपिलवस्तु नगरपालिकाभन्दा ढिलो गरी लुम्बिनी प्रादेशिक अस्पतालमा पठाइएको जिल्लाका अन्य विभिन्न पालिकाको स्वाब संकलन रिर्पोट आइसक्यो। तर कपिलवस्तु नगरपालिकाको रिर्पोट ढिलो भएको नगरपालिकाका स्वास्थ्यकर्मीले बताए। कपिलवस्तु नगरपालिका भित्र २ सय ५३ जनामा कोरोना संक्रमण देखिएकोमा २ सय २९ जना कोरोना संक्रमण मुक्त भइ सामान्य जीवनमा फर्केका छन्। ३ जनाको मृत्यु भएको छ। संक्रमित २१ जना होम आइसोलेसन तथा सरकारी आइसोलेसन सेन्टरमा रहेका छन्।"
सेरेना क्वार्टरफाइनलमा,"न्युयोर्क : अमेरिकी स्टार सेरेना विलियम्स अमेरिकी (यूएस) ओपन टेनिसको क्वार्टरफाइनलमा प्रवेश गरेकी छन्। अमेरिकाको न्युयोर्कमा सोमबार राति भएको खेलमा ग्रिसकी मारिया सक्कारीलाई हराउँदै सेरेनाले अन्तिम आठमा स्थान बनाएकी हुन्। ६ पटकको विजेता सेरेनाले १५औं वरीयताकी सक्कारीलाई ६३, ६७ (६८), ६३ को सेटमा पराजित गरिन्। ३८ वर्षीया सेरेनाले सेमिफाइनल प्रवेशका लागि बुल्गेरियाकी स्विवेताना पिरोनकोभासँग खेल्ने छिन्। पहिलोपटक यूएस ओपनको क्वार्टरफाइनलमा पुगेकी पिरोनकोभाले फ्रान्सकी एलिज कोर्नेटलाई ६४, ६७ (५७), ६३ ले पराजित गरिन्। मैले संघर्ष गरी नै रहें, सेरेनाले भनिन्, सक्कारीले पनि निकै राम्रो खेल खेलिन्। उनी यति आक्रामक भइरहेकी थिइन् कि ममाथि हावी हुन सकियोस्। मैले पनि उनकै रणनीतिलाई अपनाएँ र जित निकाल्न सफल भएँ। सेरेना विलियम्स २४औं ग्रान्डस्लाम उपाधिको खोजीमा छिन्। उनी यूएस ओपनको उपाधि जित्दै मार्गरेट कोर्टको कीर्तिमानसँग बराबरी गर्ने अभियानमा छिन्। दोस्रो वरीयताकी अमेरिकी सोभिफा केनिन भने प्रतियोगिताबाट बाहिरिएकी छन्। उनी अन्तिम १६ को खेलमा बेल्जियमकी एलिस मार्टेन्ससँग पराजित हुँदै प्रतियोगिताबाट बाहिरिएकी छन्। अस्ट्रेलियन ओपनकी विजेता केनिन ६३, ६३ को सोझो सेटमा पराजित भएकी थिइन्। मार्टेन्सले बेलारुसकी भिक्टोरिया अजरेन्कासँग प्रतिस्पर्धा गर्ने छिन्। पूर्व नम्बर एक खेलाडी अजरेन्काले चेक गणतन्त्रकी क्यारोलिना मुचोभालाई ५७, ६१, ६४ ले पाखा लगाइन्।"
ब्याजदर बदल्न नपाइने,"काठमाडौं : नेपाल राष्ट्र बैंकले अबदेखि एक वर्षभन्दा बढी भुक्तानी अवधि भएका आवधिक कर्जाको ब्याजदर परिवर्तन गर्न नपाइने व्यवस्था गरेको छ। यसअघि बैंकले आफूखुसी ब्याजदर बढाइदिएर बहुसंख्यक ऋणीलाई चपेटामा पारेको गुनासो आएको थियो। एक वर्षभन्दा बढी भुक्तानी अवधि भएका प्रत्येक व्यक्तिगत आवधिक कर्जाको ब्याजदर भुक्तानी अवधिभर परिवर्तन नहुने गरी स्थिर ब्याजदर निर्धारण गर्नुपर्नेछ, केन्द्रीय बैंकले मंगलबार जारी गरेको एकीकृत परिपत्रमा भनिएको छ। यो व्यवस्था व्यक्तिको नाममा प्रवाह हुने घर कर्जा, गाडी कर्जालगायत मासिक वा आवधिक किस्तामा भुक्तानी हुने गरी प्रवाह हुने कर्जाका लागि लागू हुनेछ। यसअघि जारी भएका किस्ता भुक्तानीमा आधारित कर्जाका ऋणीसँग स्थिर ब्याजदर कार्यान्वयन गर्ने गरी कर्जाका शर्त सच्याउन राष्ट्र बैंकले भनेको छ। तर, ग्राहकले बैंकको परिवर्तनीय ब्याजदर अनुसार ऋण दिन आग्रह गरेको अवस्थामा भने बैंकले स्थिर ब्याजदर कार्यान्वयन गर्नुपर्ने छैन। यसअघि बैंकले एकपक्षीय रूपमा कर्जाको व्याजदर बढाएर दोब्बरभन्दा बढी पुर्याउन थालेपछि व्यापक विरोध भएको थियो। स्थिर ब्याजदरले निश्चित आम्दानी भएका ग्राहकलाई बैंकको ऋण लिन सजिलो पर्छ। यसले व्यावसायिक योजना बनाउनमा पनि सघाउ पुर्याउने बैंकर बताउँछन्। एकपटक प्रिमियम दर निर्धारण गरेर ऋण दिएपछि कहिल्यै पनि प्रिमियम दर बढाउन नपाइने भएको छ। पहिले ऋणीको सहमतिमा गर्न पाइने व्यवस्थाको बैंकहरूले दुरुपयोग गरेका थिए। विगतमा ब्याजदर अन्तर घटाउँदा र शुल्कमाथि प्रतिबन्ध लगाउँदा पनि बैंकहरूले प्रिमियम रकम बढाएर ऋणीको थाप्लोमा भार थपिदिएका थिए। ब्याजदर संशोधनमा पनि राष्ट्र बैंकले अंकुश लगाएको छ। बैंकरहरूले मिलेमतोमा जथाभावी ब्याजदर घटबढ गर्ने अभ्यासलाई रोक्न अब महिनामा एक पटकमात्रै ब्याजदर संशोधन गर्न पाइने व्यवस्था भएको छ। यसअघि कर्जाको ब्याजदर तीन महिनामा एक पटक परिवर्तन गर्न पाइने व्यवस्था थियो। यससँगै राष्ट्र बैंकले बैंकको पारदर्शिता र ग्राहक संरक्षणमा केही महत्वपूर्ण कदम चालेको छ। नयाँ निर्देशनअनुसार अब सबै बैंकले कर्जा र निक्षेपको ब्याजदर, आधार दर र ब्याजदर अन्तरको विगत तीन वर्ष अवधिको विवरण वेबसाइटमा प्रकाशन गर्नुपर्नेछ। यसले निक्षेपकर्ता र ऋणी दुवैलाई बैंक छनोट गर्न सघाउ पुग्छ। त्यस्तै, बैंकमा राख्नैपर्ने न्यूनतम मौज्दातवापत रकममा पनि ब्याज बचत खातामा दिने ब्याज दिनुपर्ने व्यवस्था गरिएको छ। यसअघि न्यूनतम मौज्दातको नाममा बैंकहरूले बचतकर्ताको निक्षेप रकम नै खाइदिने प्रवृत्तिलाई रोक्ने प्रयास भए पनि यस्तो पैसामा ब्याज तिर्न नपर्ने छुट थियो। जसले केही बैंकलाई ठूलो रकम निब्र्याजी प्राप्त हुँदै आएको थियो भने निक्षेपकर्ता ठगिँदै आएका थिए। बैंकले सेफ डिपोजिट भल्ट र लकरको सेवा उपलब्ध गराउँदा ग्राहकसँग लिएको धितो रकममा पनि त्यसरी नै ब्याज दिनुपर्ने निर्देशन राष्ट्र बैंकले दिएको छ। माग तथा अल्प सूचनामा आधारित निक्षेप (कल डिपोजिट) को ब्याजदर आधा घटाउन राष्ट्र बैंकले निर्देशन दिएको छ। दुई वर्ष अघिसम्म मुद्दति निक्षेपकै हाराहारी ब्याज पाउने संस्थागत निक्षेपकर्तालाई यसले हानी पुर्याए पनि व्यक्तिगत बचतकर्तालाई भने लाभ हुनेछ। बैंकहरूले कल निक्षेपमा बढी ब्याज दिने होडबाजी चलाउँदा या त सर्वसाधारण बचतकर्ताले कम ब्याज पाउने वा ऋणीले धेरै ब्याज तिर्नुपर्ने अवस्था थियो। धितो मूल्यांकनकर्तालाई केही हदसम्म जवाफदेही बनाउन पनि राष्ट्र बैंकले प्रयास गरेको छ। त्यस्तै बैंक तथा वित्तीय संस्थाको सेयर धारण गर्ने अन्तिम हिताधिकारी (वास्तविक मालिक)को विवरण पेश गर्नुपर्ने कानुनी व्यवस्था पहिलोपटक राष्ट्र बैंकले कार्यान्वयनमा ल्याएको छ। कतिपय बैंक तथा वित्तीय संस्थामा छदम लगानी गरेर पुँजी पलायन गरेको बहस चुलिँदै गएको बेला राष्ट्र बैंकले यस्तो नियम ल्याएको हो। यसअघि मर्जर प्रक्रियालाई सहयोग पुर्याउन केन्द्रीय बैंकले अन्तिम हिताधिकारीको पहिचान खोज्न थालेको थियो। राष्ट्र बैंकले लघुवित्त संस्थामा चुक्ता पुँजीको २५ प्रतिशतसम्म लगानी गर्न पाउने बैंक तथा वित्तीय संस्थाको अधिकारलाई खुम्च्याएको छ। अब कुनै पनि बैंकले एउटा लघुवित्तमा १० प्रतिशतभन्दा बढी लगानी गर्न पाउने छैनन्। यसले नबिल, एनआईसी एसियाजस्ता बैंकको नाफामा असर पार्नसक्छ। यद्यपि, अहिले नै त्यस्ता बैंकले सेयर बेचिहाल्नुपर्ने जरुरी भने छैन। बैंक तथा वित्तीय संस्थाको पुँजी संरचना परिवर्तन गर्न पनि अब राष्ट्र बैंकको पूर्वसहमति चाहिने भएको छ। त्यस्तै, बैंकहरूले संस्थागत सामाजिक उत्तरदायित्व कोषको कम्तीमा ५ प्रतिशत रकम वित्तीय साक्षरतामा खर्च गर्नै पर्ने भएको छ।"
विकासलाई गिज्याउने दुई पुल,"खेतमाथि किन चाहियो यो पुल? धनुषाको सबैला नगरपालिका४ मा धान खेतमाथि निर्मित पुल। २०७१ सालमा ४ करोड ५५ लाख रुपैयाँमा बनाइएको यो पुलमा गाडी गुड्दैन। न वारि सडक छ, न पारि। धनुषाकै सहिदनगरमा पनि ३ करोड ६२ लाख रुपैयाँमा उही साल उसरी नै खेतमा पुल बनाइएको छ। दुवै पुल हेर्दा विकास योजनाको आवश्यकता एकातिर प्राथमिकता अर्कैतिर देखिन्छ, सेवानिवृत्त इन्जिनियर रामवृक्ष साहले भने। डिभिजन सडक कार्यालय धनुषाका इन्जिनियर चित्रनन्दनकुमार रानले भने पानीको उच्च बहावकै स्थानमा पुल बनेको दाबी गरे। बीचमा पुल, दुवैतिर पानी महोत्तरीको पिपरामहोत्तरी गाउँपालिका जोड्ने विग्ही नदी बीचमा ठिङ्ग्रिङ्ग उभिएको झोलुंगे पुल। डेढ वर्ष लगाएर २०७५ सालमा बनाइसकिएको यो पुलका लागि करिब १ करोड २५ लाख लागेको छ। तत्कालीन जिविसले उपभोक्ता समितिमार्फत काम गराएको हो। सय मिटर लम्बाइको पुल चढ्न पूर्वतिर ५० मिटर र पश्चिमतिर सय मिटरभन्दा बढी खोला तर्नुपर्छ। पुल खोलाको बीचमा बनेको देखिए पनि सर्भेअनुसारै काम भएको हो, उपभोक्ता समितिका अध्यक्ष अरुण ठाकुरले दाबी गरे, दायाँबायाँ माटो पुर्न बजेट नहुँदा यस्तो भयो।"
एमबाप्पेलाई कोरोना संक्रमण,"पेरिस : फ्रान्स एवं पेरिस सेन्ट जर्मन (पीएसजी) का युवा स्टार केइलिन एमबाप्पेलाई कोरोना भाइरस (कोभिड१९) संक्रमण भएको छ । हाल यूईएफए नेसन्स लिगअन्तर्गत राष्ट्रिय टोलीमा रहेका एमाबप्पेलाई नेसन्स लिग खेल्ने क्रममै कोरोना संक्रमण भएको हो । सोमबार टोलीको अभ्यासअघि गरिएको स्वास्थ्य परीक्षणका क्रममा एमबाप्पेमा कोरोना भाइरसको संक्रमण देखिएको थियो । स्विडेनसँगको खेलका क्रममा एमबाप्पेलाई कोरोना संक्रमण भएको फ्रेन्च फुटबल महासंघले जनाएको छ । यसअघि स्विडेनविरुद्धको खेलमा एमबाप्पेकै एकमात्र गोल सहयोगमा फ्रान्स विजयी भएको थियो । कोरोना संक्रमण पुष्टि भएपछि एमबाप्पेलाई सेल्फ आइसोलेसनमा राखिएको छ । एमबाप्पेको अनुपस्थितिमा फ्रान्सलाई नेसन्स लिगमा निकै गाह्रो पर्ने पनि देखिएको छ । २१ वर्षीय एमबाप्पे कोरोना पुष्टि हुने पीएसजीका पछिल्ला खेलाडी हुन् । यसअघि पीएसजीकै माउरो इकार्डी, नेमार, एन्जल डी मारिया, लियान्द्रो पाराडेस, केलर नाभास र मार्किन्होसलाई पनि कोरोना संक्रमण भएको थियो ।"
को बन्ला विद्युत् प्राधिकरणको कार्यकारी निर्देशक ?,"काठमाडौं : नेपाल विद्युत् प्राधिकरणको नयाँ कार्यकारी निर्देशक कसलाई बनाउने भन्ने सम्बन्धमा आगामी मन्त्रिपरिषद् बैठकले टुंगो लगाउने बताइएको छ। अहिलेसम्मको स्थिति मूल्यांकन गर्दा कुलमान घिसिङ नै दोहोरिने सम्भावना रहेको बताइएको छ। कुलमान घिसिङलाई नै प्राधिकरणको कार्यकारी निर्देशकमा दोहोर्याउने गरी मन्त्रिपरिषद्ले प्रस्ताव तयार पारिसकेको प्राधिकरण उच्च स्रोतले बताएको छ। यही बिहीबारको मन्त्रिपरिषद् बैठकमा घिसिङको नाम प्रस्ताव गरिने बताइएको छ। कार्यकारी निर्देशक घिसिङको कार्यावधि यही भदौ २९ गते सकिँदै छ। नेकपाभित्र पनि माओवादी खेमा घिसिङलाई नै निरन्तरता दिने पक्षमा उभिएको तर एमाले खेमा घिसिङको विकल्प खोज्नुपर्नेमा रहेको भए पनि घिसिङको पक्षमा नै सहमति भएको बुझिएको छ, उच्च स्रोतले भन्यो। यसअघि ऊर्जामन्त्री वर्षमान पुनले कार्यकारी निर्देशकमा घिसिङलाई नै निरन्तरता दिने गरी मन्त्रालयले प्रस्ताव लैजाने सार्वजनिक अभिव्यक्ति दिइसकेका छन्। तर, ऊर्जा सचिव दिनेश घिमिरेले भने प्राधिकरणको कार्यकारी निर्देशकको प्रस्तावको सम्बन्धमा अहिलेसम्म मन्त्रालयले कुनै तयारी नगरेको स्पष्ट पारेका छन्। घिसिङको समयावधि सकिन एक साताभन्दा कम समय बाँकि रहँदा अहिलेसम्म कसैले पनि उम्मेदारी दाबी गरेको देखिँदैन। कथित हल्लाबाहेक खुलेर कोही पनि आफ्नो दावी लिएर नआएका कारण पनि घिसिङको निरन्तरतातर्फ नै संकेत गएको स्रोतको भनाइ छ। प्राधिकरण वितरण तथा ग्राहक सेवा निर्देशनालयका प्रमुख एवं उपकार्यकारी निर्देशक हरराज न्यौपाने बहालवाला कर्मचारीबाट बलियो दाबेदार हुन्। प्राधिकरणका पूर्व कर्मचारी शान्तिलक्ष्मी शाक्य पनि कार्यकारी निर्देशकको दौडमा रहेको हल्ला छ। प्रसारणलाइन विज्ञ हितेन्द्र शाक्य, तत्कालीन विद्युतीय महसुल निर्धारण आयोगका अध्यक्ष डा जगतकुमार भुसालको नाममा पनि दाबेदारी नसुनिएको होइन। पछिल्लो समय प्राधिकरणका पूर्व कार्यकारी निर्देशक मुकेश काफ्ले कुलमानको विरुद्घमा देखिएकाले उनी पनि त्यसका दाबेदार हुन् भन्ने बजारमा हल्ला छ। प्राधिकरणका सबै कर्मचारी नै कार्यकारी निर्देशकमा घिसिङ सरको नै निरन्तरता होस् भन्ने चाहन्छन्। त्यही कारण पनि प्राधिकरण भित्रबाट अरु कसैको दाबेदारी नआएको हो, स्रोत बताउँछ। सामाजिक सञ्जालले पनि खुलेर नै कुलमानको समर्थन गरिरहेको देखिन्छ। २०७२ भदौ २९ गते कुलमान घिसिङ प्राधिकरणको कार्यकारी निर्देशक पदमा नियुक्त हुँदा मुलुक दैनिक १८ घण्टासम्मको लोडसेडिङमा थियो। पदबहाली गरेको करिब दुई वर्षमा लोडसेडिङ हटेदेखि उज्यालो नेपालको संवाहक भन्दै सबै जस कुलमानको पोल्टामा गएको देखिन्छ। यस्तै घाटामा रहेको प्राधिकरणलाई १२ अर्ब रुपैयाँसम्म नाफामा लैजाने, विद्युत् चुहावटलाई १५ प्रतिशतसम्म झार्नेलगायत कामलाई कुलमान कार्यकालको सकारात्मक पाटो हो। अझै प्राधिकरणका चुनौती धेरै भएकाले पनि कुलमान दोहोरिनुपर्ने प्राधिकरण स्रोत बताउँछ। चाँडै नै निजी क्षेत्रबाट करिब नौ सय मेगावाट राष्ट्रिय प्रसारणमा जोडिँदै छ। यसका लागि विद्युत् निर्यात गर्ने वातावरण बनाउने, आन्तरिक खपत बढाउने, प्राधिकरण ऐन पुनर्संरचनाका विषयजस्ता कुरा सम्हाल्न संस्थान बुझेको व्यक्ति घिसिङ भएकाले उनको निरन्तरता आवश्यक भएको बताइएको छ। नियुक्ति व्यवस्था नेपाल विद्युत् प्राधिकरण ऐन २०४१ को दफा १७ ले प्राधिकरणको कार्य सञ्चालनको निमित्त मुख्य प्रशासकीय अधिकृतको रूपमा समितिले एक जना महाप्रबन्धक र आवश्यकता अनुसार सल्लाहकार र कर्मचारी नियुक्ति गर्न सक्ने व्यवस्था छ। तर, साधारण सभाको व्यवस्था नभएसम्म त्यस्तो मुख्य प्रशासकीय अधिकृतको रूपमा नेपाल सरकारले एक जना कार्यकारी निर्देशक नियुक्ति गर्नेछ। सोही बमोजिम ऊर्जा मन्त्रालयले नेपाल सरकार मन्त्रिपरिाषद्को बैठकमा प्रस्ताव गर्नेछ र मन्त्रिपरिषद्ले नियुक्ति दिने प्रावधान छ।"
यात्रा गर्दै हुनुहुन्छ ? यी स्थानमा हुनेछ भारी वर्षा,"काठमाडौं : बागमतीप्रदेश,गण्डकी प्रदेश र प्रदेश ५ मा तीन दिन भारी वर्षाको सम्भावना रहेको जल तथा मौसम विज्ञान विभागले जनाएको छ। विभागको मौसम पूर्वानुमान महाशाखाले मनसुनको न्युन चापीय रेखा औसतभन्दा माथि र नेपालभन्दा दक्षिणतर्फ अवस्थित रहेको उल्लेख गरेको छ। हाल देशभर सामान्यदेखि पुर्ण बदली भइ विभिन्न स्थानहरुमा हल्कादेखि मध्यम वर्षा भइरहेको महाशाखाले बुधबार जारी बुलेटिनमा उल्लेख छ। बुधबार दिउँसो देशभर सामान्यतया बदली भइ केहि स्थानहरूमा मेघगर्जन र चट्याङ्गसहित मध्यम वर्षाको सम्भावना रहेको छ। प्रदेश १, प्रदेश २, बागमती प्रदेश, गण्डकी प्रदेश र प्रदेश ५ का एक वा दुई स्थानमा भारी वर्षाको सम्भावना रहेको छ। राती देशभर सामान्यतया बदली रहि केहि स्थानहरूमा मेघगर्जन र चट्याङ्गसहित मध्यम वर्षाको सम्भावना रहेको छ। प्रदेश १, प्रदेश २, बागमती प्रदेश, गण्डकी प्रदेश र प्रदेश ५ का एक वा दुई स्थानमा भारी वर्षाको सम्भावना रहेको मौसम पूर्वानुमान महाशाखाले जनाएको छ। बिहीबार देशभर सामान्यतया बदली रहि केहि स्थानहरूमा मेघगर्जन र चट्याङ्गसहित मध्यम वर्षाको सम्भावना रहेको छ। प्रदेश १, बागमती प्रदेश, गण्डकी प्रदेश, र प्रदेश ५ का एक वा दुई स्थानमा भारी वर्षाको सम्भावना रहेको छ। शुक्रबार देशभर सामान्यतया बदली रहि केहि स्थानहरूमा मेघगर्जन र चट्याङसहित मध्यम वर्षाको सम्भावना रहेको छ। प्रदेश १, बागमती प्रदेश, गण्डकी प्रदेशका एक वा दुई स्थानमा भारी वर्षाको सम्भावना रहेको छ।"
जनतालाई भयमुक्त बनाउन परामर्श,"काठमाडौं : प्रधानमन्त्री केपी शर्मा ओलीले कोभिड१९ का कारण उत्पन्न मनोसामाजिक समस्या सम्बोधन गर्ने गरी काउन्सिलिङमा सहयोग गर्न मनोचिकित्सकलाई आग्रह गरेका छन्। कोभिड१९ को प्रभावविरुद्ध व्यापक परामर्श तथा सचेतना अभियान सञ्चालन गर्न, टेलिभिजन र रेडियोलगायत सञ्चारमाध्यमबाट तत्काल परामर्श र चेतना फैलाउन आवश्यक छ। यसमा मनोचिकित्सकहरूले सक्रिय योगदान गर्नुपर्छ, प्रधानमन्त्रीको भनाइ उद्धृत गर्दै प्राडा सरोज ओझाले अन्नपूर्णसँग भने, अहिले कोभिडका कारण जनतामा त्रास छ। जनतामा डिप्रेसन देखिन थालेको छ। यो अवस्थाबाट जनतालाई मुक्त गराउन स्वास्थ्य मन्त्रालयसँग मिलेर देशव्यापी काउन्सिलका लागि तपाईंहरूले फोकस गर्नुहोस्। यसमा राज्यले सहयोग गर्छ। तपार्इंहरूले आफ्नो क्षेत्रबाट राज्य र जनतालाई सहयोग गर्नुहोस्। प्रधानमन्त्रीले मंगलबार मनोचिकित्सकसँगको परामर्शका क्रममा स्वास्थ्य मन्त्रालय र सम्बद्घ सरकारी तथा निजी क्षेत्रका निकायलाई तत्कालको योजना बनाएर अगाडि बढ्न निर्देशन दिएका हुन्। निराशा, दिक्दारी, भय र त्रासमुक्त समाज निर्माण गर्न पनि मनोचिकित्सकले विशेष योगदान दिनुपर्छ। कतिपय प्राकृतिक चिकित्साको माध्यमबाट पनि योगदान गर्नुपर्छ, ओलीको भनाइ थियो, मान्छेहरूमा इम्युनिटी पावर बढाउने र दिक्दारीबाट मुक्त बनाउने ढंगले काम गर्नुपर्छ। घरभित्रै लामो समय बस्नुपर्दा, रोजगारी र आम्दानीका स्रोत सुक्दै जाँदा दिक्दारी, त्रास, तनावलगायत मनोसामाजिक समस्या देखा पर्न थालेको छ। सम्भाव्य जोखिमलाई ध्यान दिई प्रधानमन्त्री ओलीले त्यस्तो मनोवैज्ञानिक त्रास अन्त्य गर्ने गरी कार्ययोजना बनाएर अगाडि बढ्न आग्रह गरेका हुन्। प्राडा सुदर्शन नरसिंह प्रधान, डा पशुपति महत, प्राडा ओझा, प्राडा दिव्यासिंह शाह, डा रितेश थापा, डा सगुन पन्त, डा अनन्त अधिकारी, डा फणीन्द्र बराल, डा रोशन पोखरेललगायत बालुवाटार पुगेका थिए। प्रधानमन्त्रीका प्रेस सल्लाहकार सूर्य थापाले मनोसामाजिक समस्याको सम्बोधनमा काउन्सिलिङ गरिदिन प्रधानमन्त्रीले मनोचिकित्सकलाई विशेष निर्देशन दिएको बताए। मनोचिकित्सकका अनुसार कोभिडका कारण डराउने (एन्जाइटिस), डिप्रेसन, निद्रा नलाग्ने र तनावको अवस्था देखिएको छ। एकातिर कोरोनाको डर, अर्कातिर सामाजिकआर्थिक तनाव बढी देखा पर्न थालेको छ, प्राडा ओझाले भने, आर्थिक, सामाजिक, पारिवारिक कुराको तनाव देखा परेको छ। कोभिडले सबैतिर अस्तव्यस्त छ। यो तनावलाई सकारात्मक ढंगले कसरी व्यवस्थापन गर्ने ? कसरी त्रास कम गर्ने भन्नेमा स्वास्थ्य मन्त्रालयसँग मिलेर अगाडि बढ्न प्रधानमन्त्रीले पनि निर्देशन दिनुभएको छ। नेपालमा दैनिक सरदर १८१९ जनाले आत्महत्या गरिरहेका छन्। यसमा १५ देखि ३० वर्ष उमेरका बढी देखिएका छन्। कोरोनाअघि यो संख्या १५१६ जनामा देखिने गरेको थियो। तर, यो औसत दैनिक ३ देखि ४ जनाका दरमा बढेको तथ्यांक पाएको मनोचिकित्सकले सुनाएका थिए। यो अवस्थासम्म ध्यान दिई मनोचिकित्सकले मानसिक समस्याको सम्बोधन गर्ने गरी राष्ट्रिय नीति र ऐनसमेत आवश्यकताका आधारमा बनाउन सुझाव दिए। उनीहरूले राज्यले मानसिक स्वास्थ्यसम्बन्धी राष्ट्रिय नीति, आत्महत्या रोकथामसम्बन्धी राष्ट्रिय नीति र कडा मानसिक रोग देखिएका व्यक्तिहरूको राज्यले नै संरक्षण गर्ने गरी ऐन ल्याउन सुझाव दिएका थिए। मानसिक स्वास्थ्यसम्बन्धी राष्ट्रिय नीति आए ७७ वटै जिल्लाको प्राथमिक स्वास्थ्य केन्द्रसम्मै सर्वसुलभ रूपमा मानसिक समस्याको उपचार सेवा पुर्याउन सकिन्छ। दक्ष मनोचिकित्सक, मनोपरामर्शदाता, काउन्सिलरहरूको मात्रा बढाउनुपर्छ, प्राडा ओझाले मनोचिकित्सकले प्रधानमन्त्रीसँग राखेको सुझावबारे भने, कडा मानसिक रोग लागेका मानिसलाई राज्यले हेर्ने, संरक्षण गर्ने गरी कानुन पनि ल्याउनुपर्छ। आत्महत्या रोकथामसम्बन्धी राष्ट्रिय नीति पनि ल्याउन हामीले सल्लाह दिएका छौं। प्रधानमन्त्रीले मनोचिकित्सकका सुझाव सरकारले ग्रहण गर्ने भन्दै भावी योजना स्वास्थ्य मन्त्रालयको मातहत हुने गरी बनाएर अगडि बढ्ने बताएका थिए। प्राकृतिक चिकित्सा प्रविधिमार्फत रोग प्रतिरोधात्मक क्षमता बढाउने विषयमा पनि ध्यान दिएर जानुपर्ने उनको भनाइ थियो। मनोचिकित्सकले स्वास्थ्य मन्त्रालयसँग मिलेर प्रभावकारी रूपमा जनचेतनामूलक काउन्सिलिङ गरेर जाने धारणा प्रधानमन्त्रीसँग सुनाएका थिए। मन्त्रालयले यस कार्यमा अगाडि बढ्न संरचना निर्माण गरिसकेको छ। यसलाई अझ प्रभावकारी बनाएर लैजानुपर्नेमा प्रधानमन्त्रीले जोड दिएका थिए।"
रेलको ठेक्का रद्द,काठमाडौं : पूर्वपश्चिम रेलमार्गअन्तर्गत इनरुवाकाँकडभिट्टा खण्डको ट्र्याक बेड बिछ्याउन निकालिएका दुबै ठेक्का रद्द भएका छन् । रेल विभागले मंगलबार सार्वजनिक सूचना निकालेर ठेक्का रद्द भएको जानकारी दिएको हो । पूर्व तयारीबिना ट्र्याक बेड बिछ्याउने ठेक्का निकालिएकाले ठेक्का रद्द गर्न विभागलाई दबाब परेको निर्माण व्यवसायीको भनाइ छ । रेल मार्ग निर्माणको विस्तृत परियोजना प्रतिवेदन (डीपीआर) तयार भएपछि जग्गा अधिग्रहण प्रक्रिया भने अघि बढेको थियो । सार्वजनिक खरिद नियमावली अनुसार पूर्व तयारीबिना ठेक्का लगाउन पाइँदैन । विभागले असार १४ र १७ मा दुई वटा ठेक्का आह्वान गरेको थियो । यो ठेक्का प्रक्रियामा सहभागी हुनका लागि रेलमार्गमै काम गरेको प्रावधान हुनुपर्ने थियो । यो प्रावधानका कारण सीमित कम्पनी मात्र रेलमार्गको ठेक्कामा सहभागी हुन सक्थे । यो प्रावधानका कारण पनि यो ठेक्का सुरुवाती समयदेखि विवादित बन्दै आएको थियो ।
धन्न बाँचेका छन् शिव,"काठमाडौं : घाम जस्तो चम्किलो जून हुँदैन, यत्ति जान्न मन छ, घामले नि पोल्दियो, भुमरीमा परेँ भने म लगायतका गीतका रचनाकार तथा संगीतकार शिव सुवेदीको शब्द र संगीत रहेको नयाँ लोक गीतको भिडियो रिलिज भएको छ। बाँचेको छु धन्न बोलको गीतमा समीक्षा अधिकारी र विक्रम परियारको स्वर छ। भिडियोमा अभिनेता गौरव पहारी र मोडल आशा खड्काले अभिनय गरेका छन्। देवेन्द्र बब्लुले निर्देशन गरेको भिडियोमा सडक दुर्घटनापछि छुटेको जोडीको कथा देखाइएको छ। प्रेमिकाको यथार्थ नदेखेका प्रेमीको शंका र अचानक भएको भेटपछिको अवस्थालाई बब्लुले सुन्दर तवरले भिडियोमा उतारेका छन्। भिडियोका छायाँकार अनिलकृष्ण मानन्धर हुन् भने सम्पादन प्रवीण भट्टले गरेका छन्। दुई सय ८८ हरफको गीत विश्व कीर्तिमानी गीतकार डा डीआर उपाध्यायको दुई सय ८८ हरफको गीत श्रोतामाझ आएको छ। यो गीतले केही समयपहिला विश्व रेकर्ड कायम गरेको थियो। गीतमा माया, सम्मान, ख्याल, सुरक्षा र व्यवहारको व्याख्या गरिएको छ। सन्तोष श्रेष्ठको संगीत रहेको गीतमा सागर अधिकारी शरद र तृप्ति खड्काको स्वर छ। उपाध्यायका गीत सबै वर्ग, पेसा र समुदायका लागि रहेका छन्। उनका २३ एल्बममा रहेका गीतमा माया प्रेम, रोमान्स बिछोड मात्र नभएर समाजका लागि लेखिएका गीत पनि छन्। चाडपर्वका गीतदेखि लिएर छोरी बिदाइ गर्दाका गीत, पर्यटन गीत, स्वास्थ्य तथा योगसम्बन्धी गीत, महिला प्रताडनासम्बन्धी गीत; मजदुर, किसान, भरियासम्बन्धी लगायत विभिन्न परिवेशका गीत छन्।श्रमिककै गरिरहेछु भन्ने मञ्जुल आफूलाई हीरामोती खोज्ने क्रममा दौडिरहेको कलाकार बताउँछन्। भन्छन्, जीवनपर्यन्त ढुंगासँगको साइनो छुट्ने छैन।"
"कांग्रेसमा विवाद : गुट बैठक निरन्तर, शीर्ष तहमा संवादहीनता","काठमाडौं : कांग्रेसमा गुटका बैठक निरन्तर चलिरहे पनि शीर्ष तहमा संवादहीनता देखिएको छ। सभापति शेरबहादुर देउवा र वरिष्ठ नेता रामचन्द्र पौडेलबीच संवाद नभएको दुई महिना भयो। अनौपचारिक बैठकसमेत भएको छैन। न केन्द्रीय कार्यसमिति वा पदाधिकारीको बैठकै बसेको छ। महाधिवेशन नजिकिएसँगै जुममा दैनिकजसो कार्यकर्तासँग घण्टौं संवादमा बिताइरहेका शीर्ष नेता पार्टीभित्रको बढ्दो विवाद समाधानतर्फ भने उदासीन देखिन्छन्। विवाद समाधान गर्न न सभापतिले पहल गरेका छन् न त वरिष्ठलगायत अन्य नेताकै भूमिका प्रभावकारी देखिन्छ। रामचन्द्रजीसँग मेरो कुरा भएको थियो। कोरोनाअघि (निषेधाज्ञा लागू हुनुअघि) नै भएको हो। उहाँले मान्नुभएको छैन, उपसभापति विमलेन्द्र निधिले भने, अब फेरि पहल गर्छाैं। संवादको विकल्प छैन। उनले पार्टीभित्रको विवाद अन्त्य गरी महाधिवेशनतर्फ लाग्नुको विकल्प नरहेको बताए। निधि पार्टीभित्र विवाद बढ्दा सधैं मध्यमार्गी भूमिकामा देखिने गरेका छन्। केन्द्रीय कार्यसमितिको पछिल्लो बैठक असार २२ गते बसेको थियो। उक्त बैठकले महाधिवेशनको कार्यतालिका परिमार्जन गरेको थियो। त्यसपछि दोस्रो साता शीर्ष नेतासहित पदाधिकारी बैठक बसेको थियो। उक्त बैठकमा राप्रपा परित्याग गरेर आएका सुनील थापासहितका नेतालाई कांग्रेसमा कस्तो भूमिका दिने भन्नेमा छलफल भएको थियो। त्यसपछि कांग्रेसमा न कुनै अनौपचारिक छलफल भएका छन् न त औपचारिक बैठक नै। पार्टी समायोजन, क्रियाशील सदस्यता वितरण, विभाग गठन र भ्रातृसंस्थाको समयावधि थपका विषयलाई लिएर पौडेल समूहले असन्तुष्टि जनाउँदै आएको छ। गत जेठमा पार्टी सभापतिलाई भेटेरै विरोध जनाएको पौडेल समूहले विभाग गठन पार्टीको विधान र निर्वाचन आचारसंहिता विपरीत भएको दाबी गर्दै खारेजीका लागि निर्वाचन समितिमा उजुरी नै दिएको थियो। सभापतिले विधानविपरीत निर्णय गर्दै गएको दाबीसहित पौडल समूह आक्रामक रूपमा जाने तयारी गरेको छ। मुलुकमा कम्युनिस्टहरूको एकलौटी छ। सरकार लोकतन्त्र र संविधानको आवरणमा मुलुकलाई एकदलीय व्यवस्थातर्फ उन्मुख गराउन सक्रिय छ। कोभिडको महामारीमा जनता आतंकित छन्। सरकारको ध्यान त्यसतर्फ गएको छैन, केन्द्रीय सदस्य अर्जुननरसिंह केसीले भने, यस्तो अवस्थामा पार्टीभित्र एकता बनाएर जानुपर्ने हो। तर, एकता भनेको विधिविधान पद्धतिविरुद्ध गएर नेतामुखी हुनु होइन। विधिभन्दा नेता ठूलो भन्ने कुरालाई स्वीकार्न सकिन्न। पार्टीको विधान र मान्यतालाई सिध्याउने काम भइरहेको उनको दाबी छ। यसको अन्त्य हुनुपर्छ भन्ने हाम्रो अडान हो, उनले भने। अघिल्लो वर्ष महाधिवेशनको कार्यतालिका ल्याउनुपर्ने माग गर्दै पौडेल समूहले मंसिर २६ गतेदेखि केन्द्रीय कार्यसमिति बैठक नै बहिष्कार गरेको थियो। असन्तुष्ट समूहको बहिष्कारबीच देउवाले बहुमतबाट महाधिवेशन कार्यतालिका पारित गरेपछि विवाद चर्किएको थियो। त्यति बेला केन्द्रीय सदस्य एनपी साउदको नेतृत्वमा युवा नेताले सभापति र वरिष्ठ नेतालाई छुट्टाछुट्टै भेटेर संवादको वातावरण बनाएका थिए। कांग्रेस महाधिवेशन : सभापति ताक्दै ११ नेता कांग्रेस महाधिवेशन अन्योलमा कांग्रेस संस्थापन इतर बैठकः निर्णय सच्याउन देउवालाई आग्रह, नमाने अनशन कर भुक्तानी गर्न दबाब दिनु अव्यवहारिक : कांग्रेस महाधिवेशनको सँघारमा आम नेताकार्यकर्ताबीच एकता कायम गरेर उत्साह थप्दै पार्टीलाई सशक्त बनाउनुपर्नेमा उल्टो पार्टीभित्र विवाद बढ्नु राम्रो होइन, केन्द्रीय सदस्य साउदले अन्नपूर्णसँग भने, यसले पार्टीलाई नै कमजोर बनाउँछ। पार्टीभित्र कुनै असहमति भए शीर्ष तह, पदाधिकारी वा केन्द्रीय समितिमा छलफल गरेर टुंगोमा पुर्याउनुपर्छ। उनले पार्टीलाई संस्थागत रूपमा सञ्चालन गर्नुपर्नेमा जोड दिए। सभापति देउवा पौडेल समूहले उठाएका मुद्दा सम्बोधन गर्न सकारात्मक देखिँदैनन्। विभाग गठनको विषयमा विधानअनुसार केही ढिलाइ भएकै हो। यसलाई सभापतिज्यूले पनि स्वीकार गर्नुभएको छ। तर, खारेज गर्ने उहाँहरू (पौडेल समूह) को माग सम्बोधन हुने अवस्था म देख्दिनँ, देउवानिकट एक केन्द्रीय सदस्यले भने, सहमतिमा गर्न खोज्दा नै ढिलाइ भएको हो। फेरि विधानमा पनि त ६ महिनापछि विभाग गठन गर्नै नमिल्ने भन्ने पनि उल्लेख छैन नि। पार्टीभित्रको ६०४० को भागबण्डाअनुसार देउवाले आफूसँग ३० विभाग राखेर १७ विभाग पौडेल र सिटौला समूहका लागि छुट्याएका छन्। अहिले २० विभाग गठन गरेका देउवा चाँडै थप १० विभाग गठनको तयारीमा रहेको संस्थापन निकट एक नेताले बताए। पौडेल समूह भने विधानविपरीत गठन भएका विभाग खारेज गर्नुपर्ने र क्रियाशील सदस्यता वितरणलाई पारदर्शी बनाउनुपर्ने अडानमा छ। महाधिवेशनमा को जित्ला, को हार्ला त्यो लोकतान्त्रिक प्रणाली हो। तर, अहिलेको हाम्रो संघर्ष भनेको सभापतिको अहंकारविरुद्ध हो। त्यसको प्रतिरोध गर्छाैं, नेता केसीले भने।"
मनोबल दह्रो हुने सन्देश दिनुपर्यो,"प्रधानमन्त्री केपी शर्मा ओलीले कोरोना भाइरस (कोभिड१९)को संकटको समयमा उत्पन्न हुने मनोसामाजिक समस्याको विषयमा मनोचिकित्सकसँग छलफल गरेका छन्। प्रधानमन्त्रीसँगको छलफलमा प्राडा सुदर्शन नरसिंह प्रधान, डा पशुपति महत, प्राडा सरोजप्रसाद ओझा, प्राडा दिव्यासिह शाह, डा रितेश थापा, डा सगुन पन्त, डा अनन्त अधिकारी, डा फणीन्द्र बराल र डा रोशन पोखरेल लगायत विज्ञ सहभागी थिए। घरभित्रै लामो समय बस्नुपर्दा, रोजगारी र आम्दानीका स्रोत सुक्दै जाँदा दिक्दारी, त्रास, तनावलगायत मनोसामाजिक समस्या देखा पर्न थालेको छ। सम्भाव्य जोखिमलाई ध्यान दिई प्रधानमन्त्री ओलीले त्यस्तो मनोवैज्ञानिक त्रास अन्त्य गर्ने गरी कार्ययोजना बनाएर अगाडि बढ्न आग्रह गरेका छन्। यसै सन्दर्भमा मानसिक अस्पताल लगनखेलका प्रमुख मनोचिकित्सक डा अनन्त अधिकारीसँग अन्नपूर्णकर्मी दिनेश गौतमले गरेको कुराकानी : प्रधानमन्त्रीसँगको भेटवार्ता कस्तो रह्यो ? कोरोनाको महामारीसँगै मानसिक समस्या बढेकामा प्रधानमन्त्रीज्यूलाई चासो भएछ। म्याडम (राधिका शाक्य) पनि मानसिक स्वास्थ्य उपचारमा सक्रिय हुनुहुँदो रहेछ। मनोचिकित्सक समाजका तर्फबाट प्रा सुदर्शनराजसिंह प्रधान र मनोविद्का तर्फबाट डा पशुपति महतले प्रस्तुति दिनुभयो। करिब दुई घण्टा छलफल भयो। प्रस्तुतीकरण कुनकुन पक्षमा केन्द्रित रह्यो ? मानसिक स्वास्थ्यको वर्तमान अवस्थाका विषयमा प्रस्तुति भयो। हामीले काम गर्दाका अप्ठ्यारा र बाधाहरू, महामारीसँगै बल्झेको मानसिक स्वास्थ्य समस्यालगायत विषयमा प्रस्तुतीकरण केन्द्रित भएको थियो। प्रधानमन्त्रीको चासो के कुरामा थियो ? कोरोना संक्रमणसँगै मनोसामाजिक समस्याका कारण केही विचलन देखा परेको छ। जनतालाई विचलित हुनबाट जोगाउन कस्तो कदम चाल्न सकिन्छ ? यसका लागि मनोचिकित्सक एवं मनोविद्को भूमिका कस्तो हुनुपर्छ र कसरी प्रभावकारी भूमिका निर्वाह गर्न सकिन्छ ? यस्ता विषयमा प्रधानमन्त्रीज्यूको चासो थियो। मनोसामाजिक समस्या न्यूनीकरणमा सञ्चारमाध्यमको उपयोग गर्न सकिन्छ कि ? हो। यसमा प्रधानमन्त्रीज्यूले पनि सुझाव दिनुभयो। मान्छेमा कोरोना संक्रमण हुने हो कि भन्ने डर छ। उपचारमा पहुँच पुग्न सकेको छैन। यसमा जतिसक्दो मिडियाको उपयोग गर्न सकिन्छ। पत्रपत्रिका, रेडियो, टेलिभिजनको उपयोग गरी चेतना फैलाउन सकिन्छ। विचलित मनलाई शान्त बनाउन सकिन्छ। प्रधानमन्त्रीज्यूले कार्ययोजना बनाउन सुझाव दिनुभएको छ। सरकारले दैनिक रूपमा कोरोना संक्रमित र मृत्यु हुनेको तथ्यांकगत विवरण प्रस्तुत गरिरहेको छ। के यसमा सुधार गर्नुपर्ने खाँचो देख्नुहुन्छ ? जनतालाई सुसूचित गराउन संक्रमित र मृत्युको विवरण त दिनु परिहाल्यो। साथै निको भएका व्यक्तिको अनुभव पनि दिनुपर्छ। संक्रमित र मृत्युको विवरण मात्र दिँदा त्रास फैलन सक्छ। कोरोनाबारे सुसूचित गराउनुका साथै मनोबल दह्रो हुने सन्देश प्रवाह गर्नुपर्छ। प्रधानमन्त्रीको पनि यस्तै खालको आशय थियो। कोरोनाका कारण के कस्ता मानसिक समस्या देखा परेका छन् ? सामाजिक सम्बन्धबाट अलग भएको झन्डै ६ महिना भयो। सुरुमा पहुँच नहुँदा बिरामी आएनन्। पछि उपचार गर्न आउने नयाँ बिरामीमा चिन्ता र तनावजन्य समस्या पाइयो। मादक पदार्थ सेवनका कारण निम्तिने मानसिक समस्या पनि बढ्दो छ। बिरामीको औषधि छुटेको छ। रोग बल्झिएर कडा मानसिक समस्या पनि देखिन थालेको छ। भर्ना गर्नुपर्ने बिरामी धेरै हुँदा अस्पतालले धान्नै नसक्ने अवस्था पनि आयो। जनतालाई भयमुक्त बनाउन परामर्श बालबालिका, युवा र वृद्धवृद्धामा हुने मानसिक समस्या उस्तै हुन्छ कि फरक ? मनोरोगले उमेर भन्दैन। बालबालिकामा निद्रा नलाग्ने र झिँझिने (इरिटेसन) समस्या देखिन्छ। सहरका बालबालिकामा सोसल मिडिया तथा इन्टरनेट एडिक्सनको समस्या देखिएको छ। यस्तो समस्या स्कुले बालबालिकामा बढेको छ। युवा समूहमा चिन्ता र तनावजन्य समस्या बढेको छ। एन्जाइटी, डिप्रेसन र एडजस्टमेन्ट डिसअर्डरको समस्या पनि बढेको छ। ज्येष्ठ नागरिकमा पनि तनावजन्य समस्या बढेको पाइन्छ। कोरोनाले गर्दा फरक खाले मनोरोग पनि देखा परेको छ। कतिपय बिरामीमा कोरोनाबाट जोगिन ५ वटा मास्क लगाउने र हात धोइरहने बानी देखिएको छ। आधाभन्दा बढी समय हात धोइरहँदा हातमा दाग आउनेजस्तो अब्सेसिभल कम्पल्सिभ डिसअर्डर खालको समस्या भएका बिरामी पनि बढ्न थालेका छन्। वैदेशिक रोजगारीबाट फर्केका र फर्कन नपाई विदेशमै रहेका व्यक्ति र तिनका परिवारमा कस्तो समस्या देखिन सक्छ ? यो अर्को ठूलो विकराल पाटो हो। विदेश गएपछि मनोरोगको सिकार हुने सम्भावना बढिरहेको एक अध्ययनमा देखिएको छ। दुई वर्षअघि कोरियामा रहेका नेपालीमा आत्महत्याको घटना बढेको थियो। यो समस्या अहिले पनि छ। दुबईमा काम गरेर फर्केका मानसिक समस्याका बिरामी केही दिनअघि उपचार गर्न आउनुभएको थियो। यस्तो समस्या धेरै छ। घरमै बसिरहनुपर्दा धेरैमा मनोटोनस बढेको हुन सक्छ। यसले गृहकलह निम्त्याउने सम्भावना कत्तिको छ ? सक्रिय दिनचर्या छैन। कमाउनुपर्ने व्यक्ति घरमै बसिरहेका छन्। जीवन चलायमान छैन। मादक तथा लागू पदार्थलगायत कारणले पनि घरेलु हिंसाका घटना देखिन थालेको छ। समग्रमा कोरोना संक्रमणले जति असर पारेको छ, त्योभन्दा कयौं गुणा बढी मानसिक स्वास्थ्यमा असर परेको छ। आइसोलेसन एवं क्वारेन्टाइनमा बसिरहेका नागरिकमा मनोपरामर्शको आवश्यकता कत्तिको छ ? शारीरिकसँगै मानसिक स्वास्थ्यको ख्याल गर्नुपर्छ। मनोस्वास्थ्यलाई सबल राख्नुपर्छ। आइसोलेसन एवं क्वारेन्टाइनमा बसिरहेका व्यक्तिलाई पनि बेलाबेला मनोपरामर्श दिनु आवश्यक छ। मनोरोगबाट निको हुन औषधि नै सेवन गर्नुपर्छ ? समयमै उचित मनोपरामर्श पाउन सके धेरै समस्या टार्न सकिन्छ। समयमै उपचार भए छिटो निको हुन्छ। अन्यथा मनोरोगको गहनता बढ्दै जान्छ। मनोरोग निको पार्न औषधि आवश्यक पर्छ भन्ने छैन। समयमै उपचार भए पुरानै अवस्थामा फर्कन सकिन्छ। ढिलाइ भए आत्महत्या गर्न सक्ने सम्भावना पनि आउन सक्छ। परिवारका सदस्यको भूमिका कस्तो हुनुपर्छ ? कुनै पनि व्यक्तिले त्यत्तिकै आत्महत्या गर्दैन। जीवनकै माया लाग्न छाड्नु भनेको मानसिक समस्या भएको हुन सक्छ। यसमा सामाजिक र आर्थिक कारण नै जिम्मेवार छन्। मानिसले आफूलाई समाप्त पार्ने विषयमा सोच्छ भने त्यसको केही पूर्वसंकेत दिन्छ। टोलाएर बस्ने हुन्छ। पहिला रमाइलो लाग्ने कुरामा रमाउन छोड्छ। जीवनप्रति वितृष्णा बढाउने कुरा गर्छ। यस्तो स्थितिमा मनोसामाजिक परामर्श आवश्यक पर्छ। परिवारका सदस्यले पनि आत्महत्याबाट जोगाउन ठूलो भूमिका निर्वाह गर्न सक्छन्। विश्व आत्महत्या रोकथाम दिवस (सेप्टेम्बर १०)को पूर्वसन्ध्यामा के सन्देश दिनुहुन्छ ? निद्रामा गडबड हुन थाल्यो। बिनाकारण बेचैनी हुन थाल्यो। ससाना समस्यामा रिस उठ्यो र झर्को लाग्यो भने पनि मानसिक समस्या सुरु भएको हुन सक्छ। त्यसतर्फ परिवारका सदस्य सचेत हुनुपर्छ। समस्या लुकाउनु हुँदैन। जुनसुकै उमेरको व्यक्तिमा पनि मानसिक समस्या तथा मनोरोग हुनसक्छ। उपचार गरे मानसिक समस्या निको हुन्छ भन्ने सन्देश दिन चाहन्छु।"
दाताको बजेटमा ब्रह्मलुट,"काठमाडौं : भौतिक पूर्वाधार तथा यातायात मन्त्रालयअन्तर्गतको आयोजना निर्देशनालयमा अधिकृत स्तरका २७ प्राविधिक छन्। वैदेशिक सहायतामा सञ्चालित चार आयोजनामा भने निर्माणलगायत सबै कामको जिम्मेवारी परामर्शदातालाई दिइएको छ। मौजुदा जनशक्तिलाई व्यवस्थापन कार्यमा सीमित गरिएको छ। चार आयोजनाको कुल लागत २७ करोड ३१ हजार डलर छ। २ करोड २६ लाख ९१ हजार डलर (२ अर्ब ६५ करोड ८२ लाख ५० हजार रुपैयाँ) परामर्शमै सकिएको छ। ७ परामर्शदाताले निर्माण कार्यको विस्तृत ड्रइङ डिजाइन र लागत अनुमान तयार, गुणस्तर कायम र निर्माण व्यवसायीले पेस गरेको बिल प्रमाणीकरण गर्ने कार्य गरेका छन्। १६ खरिद सम्झौता भई ४४१२२ किलोमिटर सडक निर्माण गर्ने लक्ष्य छ। हालसम्म २८३९२ किलोमिटर मात्रै सम्पन्न भएको छ। यो त उदाहरण मात्रै हो। वैदेशिक सहायताबाट सञ्चालित ठूला आयोजनामा परामर्श सेवामै कुल लागतको ३० प्रतिशतसम्म खर्च हुन्छ। यस हिसाबमा अर्बौं रकम परामर्शमै सकिन्छ। वैदेशिक सहायताबाट प्राप्त रकममध्ये परामर्श र प्रशासनिक खर्चमा ७० देखि ८० प्रतिशत खर्च हुने महालेखाका एक लेखापरीक्षण अधिकारी बताउँछन्। २० देखि ३० प्रतिशत मात्रै समुदायमा पुग्ने ती कर्मचारी सुनाउँछन्। महालेखाले आफ्नो पछिल्लो प्रतिवेदनमार्फत अत्यावश्यकबाहेक अन्य काममा विभागीय जनशक्ति परिचालन गरी परामर्श खर्च नियन्त्रण गर्न निर्देशन दिएको छ। सार्वजनिक खरिद ऐन २०६३ को दफा २९ (१) (क) मा पनि उपलब्ध जनशक्तिबाट कुनै काम हुन नसक्ने भए मात्रै परामर्श सेवा खरिद गर्न सक्ने व्यवस्था छ। तर, कार्यालयको मौजुदा जनशक्तिबाट गर्न सकिने काममा पनि परामर्शदाता राखेको महालेखाको प्रतिवेदनमा उल्लेख छ। यसले आयोजनाको लागत बढ्न गएको महालेखाको ठहर छ। पूर्वकर्मचारी नै सेवानिवृत्त भएपछि परामर्शदाता भएर ठूलो रकम लिने गरेका छन्। दातृ निकायसँगको सम्झौतामा वैदेशिक परामर्श सेवाको अनिवार्यताले गर्दा जनशक्तिको उपयोग न्यून देखिएको छ। ठूलो रकम परामर्शका नाममा दाताले नै लैजाने गरेका छन्। भौतिक पूर्वाधारअन्तर्गतकै अन्य ५ आयोजनाले १० अर्ब ५४ करोड १० लाख खर्च गरेकामा परामर्शमा ६३ करोड ७ लाख सकिएको छ। रेल आयोजनाले पूर्वपश्चिम रेलमार्गको ८ सय ७६ किलोमिटरको डीपीआर तयार गरेको छ। सडक सुधार आयोजनाले २३ सडकको सुपरीवेक्षणको काम गराएको छ। सडक क्षेत्र विकास आयोजनाले ४ सडक र ३७ पुलको विस्तृत सर्वेक्षण डिजाइन तयार गरी सुपरिवेक्षण र अनुगमन कार्य गरेको छ। नेपालभारत व्यापार तथा यातायात आयोजनाले २० पुलको विस्तृत डिजाइन कार्य सम्पन्न गरेको छ। नागढुंगा सुरुङमार्गले विस्तृत सर्भे, डिजाइन लागत अनुमान तयार गरी सुरुङ र एप्रोच सडकको निर्माण कार्यको सुपरिवेक्षण गराएको छ। निर्माण खर्चको तुलनामा १७७७ प्रतिशतसम्म परामर्शमा खर्च देखिएको महालेखाले जनाएको छ। कृषि विकास मन्त्रालयअन्तर्गत उच्च मूल्य कृषि वस्तु विकास आयोजना सुर्खेतसहित ८ वटा आयोजनामा हालसम्म १२ अर्ब १० करोड १५ लाख खर्च भएको छ। परामर्शमा १ अर्बभन्दा बढी रकम सकिएको छ। कुल लागत ३४ अर्ब ६९ करोड ५७ लाख रहेकामा यी आयोजनामा २७ प्रतिशतसम्म परामर्श सेवामै सकिएको छ। उच्च मूल्य कृषि वस्तु विकास आयोजना सुर्खेतले २३३९ प्रतिशत बजेट परामर्शमा खर्च गरेको छ। कुल लागत १ अर्ब ४७ करोड २० लाखमध्ये हालसम्म यो आयोजनामा १ अर्ब ५३ करोड ४२ लाख खर्च भएको छ। परामर्शमा मात्रै २३६९ प्रतिशत अर्थात् ३५ करोड ८९ लाख खर्च भएको छ। समुदायमा २०७५ प्रतिशत मात्रै अनुदान परिचालन भएको छ। ७९२५ प्रतिशत बजेट प्रशासनिक, कार्यान्वयन साझेदारलाई भुक्तानी, सवारी साधन खरिद र अध्ययन तथा तालिममा खर्च भएको छ। कृषि क्षेत्र विकास कार्यक्रममा ५ करोड ८० लाख खर्च भएकामा ६७ लाख (११५५ प्रतिशत) परामर्शमा सकिएको छ। यसको कुल लागत ७ अर्ब ४४ करोड ६३ लाख छ। जलवायु प्रकोप समुत्थान निर्माण आयोजनामा १६ करोड ४३ लाख (२४७२ प्रतिशत) परामर्श सेवामा सकिएको छ। कुल लागत ६० करोड रहेकामा ६६ करोड ४६ लाख खर्च भइसकेको छ। खाद्य तथा पोषण सुरक्षा सुधार आयोजनामा सबैभन्दा कम ०६१ प्रतिशत रकम परामर्शमा खर्च गरिएको छ। ३ अर्ब १० करोड २ लाख कुल लागत रहेको यो आयोजनामा ८ करोड १५ लाख खर्च भएको छ। जसमा ५ लाख मात्रै परामर्श खर्च छ। किसानका लागि उन्नत बीउबिजन कार्यक्रमको लागत ५ अर्ब ११ करोड ८० लाख छ। जसमा २ अर्ब ६१ लाख २२ हजार खर्च भएकामा ८१५ प्रतिशत अर्थत् २१ करोड २८ लाख परामर्शमा सकिएको छ। नेपाल लाइभस्टक सेक्टर इनोभेसन आयोजनामा २६७८ प्रतिशत परामर्शमा खर्च भएको छ। हालसम्मको खर्च ४५ करोड ४३ लाखमध्ये १२ करोड १७ लाख परामर्शमा सकिएको हो। यो आयोजनाको कुल लागत ८ अर्ब ७८ करोड ७२ लाख छ। साना मझौला कृषक आयस्तर वृद्धि आयोजनाको २ अर्ब ५९ करोड २० लाख लागतमध्ये १ अर्ब ५२ करोड ३२ लाख खर्च भएको छ। यसमध्ये २६ करोड २८ लाख (१७२५) परामर्शमा सकिएको छ। व्यावसायिक कृषि तथा व्यापार आयोजनाको कुल लागत ५ अर्ब ५८ करोडमध्ये हालसम्म ५ अर्ब १७ करोड ३५ लाख खर्च भएको छ। जसमा ८१ करोड ५२ लाख (१५७५ प्रतिशत) परामर्शमा सकिएको छ। ४ आयोजनामा यही वर्ष २४ व्यक्तिगत परामर्शदाता छनोट गरी २ करोड ७७ लाख खर्च गरेको देखिएको छ। परामर्शदाता नियुक्तिमा प्रतिस्पर्धा नदेखिएका महालेखाको प्रतिवेदनमा उल्लेख छ। वन तथा वातावरण मन्त्रालयअन्तर्गत रेड कार्यान्वयन केन्द्र पहाडी क्षेत्रको साना किसानको लागि अनुकूलन आयोजना तथा पर्वतीय जलाधार संरक्षण आयोजना छन्। यी आयोजनामा ३ अर्ब ९६ करोड ९ लाख खर्चमध्ये परामर्शमा ९२ करोड ४२ लाख (२३३३ प्रतिशत) सकिएको छ। वनसम्बन्धी विभिन्न कार्यक्रममा ८७७ देखि ६१८९ प्रतिशत परामर्श सेवामा खर्च भएको देखिएको छ। सहरी विकास मन्त्रालयअन्तर्गत सहरी विकास तथा भवन निर्माण विभागले ८५ करोड ७० लाख परामर्श सेवामा खर्च गरेको छ। विभागमा ३२ प्राविधिक कर्मचारी हुँदाहँुदै १ सय १४ परामर्शदाता नियुक्त गरी काम गराइएको छ। परामर्शताको निर्भरता घटाउनुपर्ने महालेखाको सुझाव छ। शिक्षा मन्त्रालयअन्तर्गत शिक्षा तथा मानव स्रोत विकास केन्द्रले परामर्श सेवा लिएको छ। केन्द्रले यो वर्ष ७ परामर्शदाताबाट सेवा प्राप्त गरी ४ करोड ६८ लाख १७ हजार भुक्तानी गरेको छ। भूकम्पबाट अति प्रभावित ३१ बाहेक ४४ जिल्लाको ५ सय विद्यालय भवनको मर्मत (रेक्ट्रोफिटिङ) गर्ने कार्यक्रम छ। यो वर्ष १३६ विद्यालयको डिजाइन तथा लागत अनुमान तयारी ४ परामर्शदाताबाट गराएर २ करोड ८६ लाख खर्च गरेको छ। परामर्शदाताको पारिश्रमिकमा २६, पकेट खर्चमा ५०, प्रतिवेदन खर्चमा २२ र व्यवस्थापन खर्चमा २ प्रतिशत रकम समावेश गरेको छ। शिक्षा मन्त्रालयले ४ सय ९७ परामर्शदाताबाट सेवा सञ्चालन गरेको महालेखाको प्रतिवेदनमा उल्लेख छ। उद्योग वाणिज्य मन्त्रालयअन्तर्गत ग्रामीण उद्यम तथा विप्रेषण आयोजनाको समग्र खर्चमध्ये ६९८४ प्रतिशत प्रशासनिक र परामर्शदाताको पारिश्रमिक खर्च भएको छ। आर्थिक वर्ष २०७५७६ मा ११ करोड ५० लाख १३ खर्च भएको थियो। जसमा ८ करोड ३ लाख ४१ हजार प्रशासनिक तथा परामर्शदाताको पारिश्रमिकमा खर्च भएको छ। सहयोगी संस्था कृषि उद्यम केन्द्रको परामर्शदाता तथा विज्ञको पारिश्रमिकमा २ करोड २६ लाख खर्च भएको छ। गृह मन्त्रालयअन्तर्गत राष्ट्रिय परिचयपत्र पर्सनलाइजेसन तथा वितरण गर्ने कार्यका लागि एक परामर्शदातासँग ८७ करोड २६ लाखको सम्झौता भएको छ। सञ्चार तथा सूचना प्रविधि मन्त्रालयअन्तर्गत नेपाल दूरसञ्चार प्राधिकरणले ९ वटा परामर्श सेवा खरिदका लागि ७ करोड ४ लाख ५० हजारको लागत अनुमान तयार गरी कन्टिन्जेन्सीबापत ५६ लाख थप खर्च गरेको छ। नेपाल दूरसञ्चार प्राधिकरण खरिद विनियमावली २०७३ को विनियम १६ मा परामर्श सेवाको लागत अनुमानको ढाँचा तोकिएको छ। उक्त ढाँचाभन्दा फरक हुने गरी लागत अनुमान तयार गर्न मिल्दैन। तर विनियमावलीविपरीत गरेको पाइएको महालेखाको प्रतिवेदनमा उल्लेख छ। स्वास्थ्य तथा जनसंख्या मन्त्रालयअन्तर्गत राप्ती विज्ञान प्रतिष्ठानले परामर्श सेवाको लागत अनुमानै तयार नगरी गुरुयोजना तयार गर्ने, अस्पताल तथा अन्य पूर्वाधार निर्माणको परामर्श सेवाका लागि एक परामर्शदातासँग लमसम खरिद सम्झौता गरेको छ। खरिद सम्झौतामा परामर्शदाताले सेवा प्रदान गरेबापत पाउने रकम उल्लेख गरेको नपाइएको महालेखाको प्रतिवेदनमा उल्लेख छ। सम्झौताको सर्त नम्बर ३९१ मा डिजाइन चरणको परामर्श शुल्क गुरुयोजनाको लागत अनुमानको २७५ प्रतिशत र निर्माण कार्यको सुपरिवेक्षण चरणको परामर्श शुल्कलगायत अनुमानको ०७५ प्रतिशत हुने व्यवस्था छ। यस किसिमको व्यवस्थाले परामर्शदाताले निर्माण कार्यको लागत अनुमान बढी देखाउने जोखिम रहेको महालेखाले जनाएको छ। परामर्शदाताले अस्पतालका लागत अनुमान ३ अर्ब ४३ करोड ६ लाख ९ हजार उल्लेख गरेको छ। ३ करोड ७७ लाख ३७ हजार परामर्श शुल्क दाबी गरेकामा १ करोड ५२ लाख ७८ हजार भुक्तानी भएको छ। खानेपानी मन्त्रालयअन्तर्गत मेलम्ची खानेपानी आयोजनामा २१ प्रतिशत बजेट परामर्श सेवामा गएको छ। मेलम्चीले अघिल्लो वर्षसम्म ५ अर्ब २६ करोड ६१ लाख परामर्श सेवामै सकेको छ। प्रदेशमा परामर्श सेवा सातै प्रदेश सरकारले १ अर्ब २० करोड ९९ लाख खर्च गरेको देखिएको छ। प्रदेश १ को भौतिक पूर्वाधार विकास मन्त्रालयअन्तर्गत ३ निकायले २४ परार्शदातालाई ९ करोड ३२ लाख ९६ हजार भुक्तानी गरेका छन्। उद्योग, पर्यटन, वन तथा वातावरण मन्त्रालयले परामर्शका लागि २० लाखमा नबढ्ने गरी ४८ वटा लागत अनुमान तयार पारेर ४ करोड ९५ लाख १७ हजार भुक्तानी गरेको छ। प्रदेश २ को भौतिक पूर्वाधार विकास मन्त्रालयले १५८ र यातायात पूर्वाधार निर्देशनालयले २७ स्थानको विस्तृत परियोजना प्रतिवेदन तयार गर्न ११ करोड ७५ लाख ९९ हजार खर्च गरेको छ। बागमती प्रदेशमा भौतिक योजना र भूमि व्यवस्था कृषि तथा सहकारी मन्त्रालयअन्तर्गतका ५ निकायले परामर्श सेवामा २६ करोड ७६ लाख ४० हजार भुक्तानी गरेका छन्। गण्डकी प्रदेशको उद्योग, पर्यटन, वन तथा वातावरण मन्त्रालय र भौतिक पूर्वाधार विकास मन्त्रालयअन्तर्गतका ५ निकायले ९ करोड ४७ लाख ८६ हजार खर्च गरेका छन्। प्रदेश ५ को भौतिक पूर्वाधार, कृषि, उद्योग वन तथा पर्यटन मन्त्रालय र मातहत निकायले १० करोड ३४ लाख परामर्श खर्च गरेको देखिएको छ। कर्णाली प्रदेशको भौतिक पूर्वाधार मन्त्रालयअन्तर्गत ३ निकायले ७ करोड २७ लाख ९५ हजार खर्च गरेका छन्। पूर्वाधार विकास कार्यालय जुम्लाले प्रदेश राजधानी जोड्ने सडक तथा रणनीतिक सडकको विस्तृत आयोजना प्रतिवेदन तयार गर्न २८ परामर्शदातालाई १ करोड ३८ लाख २८ हजार खर्च गरेको छ। पूर्वाधार विकास कार्यालय सुर्खेतले विभिन्न परामर्शदातासँग ५ करोड २० लाख ३६ हजारको सम्झौता गरेको छ। सुदूरपश्चिम प्रदेशले पुँजीगत अनुसन्धान तथा परामर्शमा ३३ करोड ७२ लाख खर्च गरेको छ। स्थानीय तहमा पनि उस्तै दाङ, रुपन्देही, नवलपरासी, मनाङ, मोरङलगायत जिल्लाका ३९ स्थानीय तहले १५ करोड ३२ लाख परामर्शमा खर्च गरेको देखिएको छ। जिन्सी व्यवस्थापन, राजस्व संकलन, सडक गुरु योजना, कार्यालय भवन तथा सडक निर्माण कार्यको ड्रइङ डिजाइन, खेल मैदान, तालिमलगायत खरिदका लागि लागत अनुमान तयार नगरी बिनाप्रतिस्पर्धा परामर्श सेवा लिएको देखिएको छ। नवलपरासीको रामग्राम नगरपालिकाले २७ लाख ७२ र रुपन्देहीको तिलोत्तमासहित ४ नगरपालिकाले ८४ लाख २० हजार परामर्श सेवामा खर्च गरेका छन्, त्यो पनि सोझै खरिद विधिबाट। नवलपरासीका ३, रुपन्देहीका ३ र दाङका १ गाउँपालिकाले २ करोड ४१ लाख ९२ हजार परामर्श सेवाको काममा सीधै खर्च गरेका छन्। सफ्टवेयर, ड्रइङ डिजाइन, तालिमलगायत परामर्श सेवा खरिदबापत दिएको भए पनि ती सफ्टवेयर कार्यालयमा प्रयोग भएका छैनन्। इलाम र धनकुटाका ३ नगरपालिकाले बाह्य परामर्शदातालाई १ करोड ३ लाख ३३ हजार भुक्तानी गरेका छन्। इलाम र धनकुटाका ८ गाउँपालिकाले ३ करोड ९ लाख ९८ हजार भुक्तानी गरेका छन्। सर्लाहीको हरिवन नगरपालिकाले कर्मचारीको कार्य विवरण बनाउने कार्यसमेत एक परामर्शदाताबाट गराई ४ लाख ९७ हजार खर्च गरेको छ। मोरङका ५ नगरपालिकाले २ करोड ७५ लाख ८३ हजार परामर्श सेवामा सकाएका छन्। उनीहरूरुले कार्यालयमा इन्जिनियरलगायत अन्य कर्मचारी मौजुदा रहेको अवस्थामा योजनाहरूको विस्तृत सर्वेक्षण बाह्य परामर्शदाताबाट गराउनु पर्नाको कारण उल्लेख गरेका छैनन्। मोरङकै ४ गाउँपालिकाले पनि विभिन्न योजनाको विस्तृत सर्वेक्षण कार्य बाह्य परामर्शदाताबाट गराई परामर्श सेवामा २ करोड ७४ लाख २ हजार खर्च गरेका छन्। गढीमाई नगरपालिका रौतहटले कार्यालयमा कार्यरत एक इन्जिनियरको स्वामित्वमा रहेको फर्मलाई १७ लाख ४२ हजार भुक्तानी गरेको छ। स्वार्थ बाझिने गरी इन्जिनियर स्वामित्वको फर्मबाट परामर्श सेवा उपलब्ध उपयुक्त नभएको महालेखाले औंल्याएको छ। रामेछाप नगरपालिकाले ४८ लाख ५० हजार भुक्तानी गरेको छ। कुल ९७ किलोमिटर चक्रपथ निर्माण हुने र प्रतिकिलोमिटर लागत ३ करोड ५५ लाख ७१ हजार लाग्ने अन्तिम प्रतिवेदनमा उल्लेख छ। डीपीआरअनुसार कार्य ३ अर्ब ४५ करोड ४ लाख स्रोत आवश्यक पर्ने देखिएको छ। यस प्रकार अस्वाभाविक लागत लाग्ने चक्रपथ निर्माण लाभ लागतको दृष्टिले कार्यान्वयनमा आउन सक्ने अवस्था नरहँदा डीपीआर खर्च अनुत्पादक हुने देखिएको छ। मनाङको निसाग गाउँपालिकाले ३ वटा परामर्श सेवा प्राप्त गरी २४ लाख ९३ हजार भुक्तानी गरेको छ। परामर्शमा १० प्रतिशत मात्रै राखौं विमलप्रसाद कोइराला, पूर्वमुख्यसचिव परामर्श सेवा लिनु खराब होइन। नयाँ ज्ञान र प्रविधि अरूबाट लिनु नै पर्छ। आन्तरिक ज्ञानले नपुग्ने भएपछि नै नयाँ ज्ञान लिने हो। आन्तरिक प्रविधि, ज्ञान पूर्ण छ भने त्यसलाई सदुपयोग गर्नुपर्छ। तर, यसका लागि अनावश्यक खर्च गर्नु हुँदैन। सीमामा खर्च गर्नुपर्छ। परामर्श सेवामा १० प्रतिशतभन्दा कम खर्च गर्ने गरी परियोजना बनाउनतिर ध्यान जानुपर्छ।"
हिना खान सर्वोत्कृष्ट,"मुम्बई : टाइम्स म्यगेजिनले सानो पर्दाका उत्कृष्ट महिला कलाकारको सूची जारी गरेको छ। सूचीमा हिना खानले पहिलो स्थान हासिल गरेकी छन्।ये रिस्ता क्या कहलाता है सोबाट हिनाले अभिनय थालेकी थिइन्। असल संस्कार भएकी बुहारी अक्षराको भूमिकामा उनले राम्रो पहिचान बनाइन्। त्यस्तै उनले बिग बोसमा इन्ट्री गरेर आफ्नो अभिनयको छुट्टै छाप देखाइन्। बिग बोसको सहभागितापछि उनलाई धमाधम फिल्मको अफर आयो। उनले हेक्ड, स्मार्टफोन, लाइन्सजस्ता फिल्ममा अभिनय पनि गरिन्। कसौटी जिन्दगी कीकी कमोलिका होस् या नागिन छमा इच्छाधारी नागिनको भूमिका, हिनाले उत्कृष्ट छाप छोडेकी छन्। उनी सामाजिक सञ्जालमा पनि आफ्ना तस्बिर सेयर गरेर चर्चामा आइरहन्छिन्। चर्चित कान्स फेस्टिभलमा भाग लिने हिना पहिलो टेलिभिजन कलाकार हुन्। उनी सन् २०१८ को कान्स फेस्टिभलमा सहभागी भएकी थिइन्।"
जहाँ बीपी रमाउँथे,"चितवन : छतमा मन्दिर भएको क्षेत्रपुरमा रहेको करिब आधा शतब्दी पुरानो रातो घर। त्यही घरको अगाडितर्फ दुईतिर ठूला झ्याल भएको खुल्ला कोठा। कोठामा सानो टेबल, काठको एउटा पलङ र दराज। कोठाबाहिर बरन्डा। प्रथम जननिर्वाचित प्रधानमन्त्री बीपी कोइरालाको कोठा हो यो। चालीस वर्षदेखि त्यो कोठा सुनसान छ। कोठामा रहेको पलङ अहिलेसम्म हटाइएको छैन। चितवन र आसपासका भेगमा कार्यक्रम हुँदा बीपी सबैभन्दा पहिला यहाँ आउँथे। देशका अन्य भागको यात्रामा निस्के पनि उनी एक रात बसेर मात्रै जान्थे। कोइरालाका साथी श्यामकृष्ण प्रधानको घर हो यो। आफ्नै घरजस्तो ठान्थे बीपी यो घरलाई। भरतपुर महानगरपालिका२ स्थित क्षेत्रपुरमा रहेको स्वर्गीय प्रधानको घरमा कोइराला मुलुकका लागि राजनीतिक रणनीति बनाउँथे। श्यामकृष्णकी श्रीमती गौरीदेवीलाई त्यो कोठामा जाँदा उनै बीपीको झल्को आउँछ। राति अबेर सुत्ने कोइरालालाई बिहानीपख चिया लिएर गएको स्मरण ताजै छ उनलाई। बीपी बाबु बस्ने कोठा यही हो, जहिले आउँदा पनि यहीँ सुत्नुहुन्थो, ८६ वर्षीया गौरीदेवीले कोठा देखाउँदै भनिन्, पूरै देश घुम्दा यहाँजस्तो आनन्द र रमाइलो अन्त लाग्दैन भन्नुहुन्थो। विगत सम्झँदै उनले भनिन्, जहिले आउँदा पनि यहीँ बस्ने, सुत्ने गर्नुहुन्थ्यो। बिहान उठेर कार्यकर्तासँग भेटेर मात्रै निस्कनुहुन्थ्यो। बीपी आएपछि श्यामकृष्णको घर कार्यकर्ताले भरिन्थे। उनलाई कार्यकर्ताले एकछिन पनि छोड्दैनथे। मुलुकको शासन व्यवस्था र संकटको विषयमा राति अबेरसम्म कार्यकर्तासँग कुरा गरेर बस्थे। बीपीको सम्झनाले गौरीदेवी कहिलेकाहीँ भावुक हुन्छिन्। बीपी बाबु आएपछि कार्यकर्ताले एकछिन छोड्दैनथे, सानोतिनो आमसभा नै हुन्थ्यो। के खाने भनेर सोध्दा जे दिन्छौ त्यही खान्छु भनेको कहिल्यै बिर्सन्नँ। खालि कार्यकर्ताको चिन्ता गर्ने, उहाँजस्तो त्यागी र इमानदार नेता कोही लाग्दैन, गौरीदेवीले स्मरण सुनाइन्। बीपी आएको खबर पाएपछि प्रहरीबाट घर घेरिन्थ्यो। प्रशासनले अवरोध गर्न खोज्थ्यो। तर, बीपीको जनलहर देखेर प्रशासन अत्तालिने गथ्र्यो। उनी सो घरबाट निस्कँदा कार्यकर्ताको उपस्थितिले जुलुस नै तयार हुन्थ्यो। त्यो लोकप्रियताले रुष्ट प्रहरी प्रशासनले भीड बिथोल्न खोज्दा झडप भएको सम्झना छ गौरीदेवीलाई। कोइरालाका देशभरिकै मिल्ने साथीमध्येका एक थिए श्यामकृष्ण प्रधान। बीपीसँग उनको घनिष्ठता थियो। प्रधानको घरबाट पार्टीको गतिविधि सञ्चालन हुन्थ्यो। यो घर २०२६ मा निर्माण भएको हो। बैठक बस्दा आमसभाजस्तै हुन्थ्यो। कोइराला कार्यकर्तालाई उत्साह दिन्थे। कार्यकर्ताले आन्दोलनका क्रममा पाएको दुःख, सांगठनिक गतिविधिबारे छलफल गर्थे। तर उनी कहिल्यै आत्तिँदैन थिए। कोइरालासँग हिँड्ने क्रममा बुवासँगै रहने श्यामकृष्णका कान्छा छोरा सुबोध प्रधान भन्छन्, उहाँ कहिल्यै आत्तिएको देखिनँ, कार्यकर्तालाई पनि आवेगमा नआउनू, शान्त हुनुपर्छ भन्दै सम्झाउनुभएको स्मरण छ। उनी तरुण दलका पूर्व केन्द्रीय सदस्य हुन्। सुरुदेखि नै प्रधान परिवार राजनीतिमा सक्रिय थियो। बीपीसँगै गणेशमान सिंह र कृष्णप्रसाद भट्टराईको पनि मन पर्ने थलो हो यो घर। बीपीले गिरिजाप्रसाद कोइरालालाई चिनाएपछि उनी पनि नियमित जान्थे। बीपीको साथमा लागेर शेरबहादुर देउवा पनि त्यहीँ पुग्थे। पञ्चायती व्यवस्थाविरुद्ध होमिएका नेता उक्त घरमा पुगेर योजना बनाउँथे। प्रजातन्त्र पुनस्र्थापनापछि नेताहरू कम आउन थाले। केही वर्षअघि नेताहरू शेरबहादुर देउवा र प्रकाशमान सिंह पुगेका थिए। अहिले खासै कोही नजाने भएकाले गौरीदेवीको घर सुनसान छ। उक्त घरबाट पार्टीका सबै गतिविधि सञ्चालन हुन्थ्यो। सो घर नेताहरूको आ श्रयस्थल भएको नेपाली कांग्रेस चितवनका पूर्वसभापति शेषथान अधिकारी बताउँछन्। हाम्रा नेताहरू आएर बस्ने कार्यकर्ता भेट्ने ठाउँ हो, उनी भन्छन्, इतिहास बोकेको घर हो यो, पछिल्लो पटक सबैले वास्ता गर्न छोडे। श्रेष्ठ परिवार २००७ सालको क्रान्तिअघिदेखि राजनीतिमा सक्रिय थिए। बाटो अप्ठ्यारो भएकाले बन्दीपुरमा पनि बीपी कमै जान्थे। श्यामकृष्णको परिवार २०१४ मा चितवन बसाइँ सरेपछि उनको आगमन बढी भयो। अहिले कांग्रेसभित्रको गुटबन्दीले गौरीदेवी निराश छिन्। श्यामकृष्ण र बीपीको मित्रता २००६ सालमा सुरु भएको हो। पञ्चायती व्यवस्थाविरुद्ध पर्चा पम्प्लेट यही घरमा छापिन्थ्यो। राजनीतिक आन्दोलनमा श्यामकृष्ण र गौरीदेवी सक्रिय रूपमा लागेका थिए। २०६९ पुस २६ मा श्यामकृष्णको निधन भएपछि घर झन् बिरानो भएको छ।"
जापानका पहरामा बुद्ध खेज्दै,"मेरो सफलतामा रमाउने तिमी छौ मेरो खुसीमा हराउने तिमी छौ। हातमा छिना बोकेर चट्टानी पहरा फुटाउँदै गर्दा निस्कने टुकटुक आवाजमा एक प्रकारको संगीत भेट्छन् उनी। पहाड छोएर बहने हावाले पनि उनलाई ऊर्जा थपिरहन्छ। गीतका शब्दहरू मनमा लेखिरहन्छन्। गीतका शब्दहरूले भनेझैं उनको सफलतामा रमाउने हजारौं मन छन्। सम्पूर्ण देशले गर्व गर्नेछ उनको नाम अनि काममा। गीत रचना गरेका हुन्, मञ्जुल मितेरीले। पेसाले व्यावसायिक मूर्तिकार। उनलाई ढुंगा फुटाउँदा फुटाउँदै गीत फुर्छ। रातदिन कडा चट्टानमा नेपाली इतिहास लेख्ने सपनामा लागिरहँदा कहिलेकाहीँ निराशा पनि छाउँछ। उनी गीत, गजल, कथा, कविता लेखेर मनको निराशा मेटाउँछन्। साहित्यले उनलाई ऊर्जा दिन्छ। दुखेको मनमा मल्हम लगाइदिन्छ। कडा चट्टानमा मूर्ति कुँदेरै धेरै समय बिताए उनले। विगत चार वर्षदेखि उनीसँगै ६ जना नेपाली मूर्तिकारको टोली जापानमा छ। उनीहरूले ढुंगाको पहाडमा विश्वकै ठूलो बुद्धमूर्ति कुँदिरहेका छन्। बृहत् सांस्कृतिक तथा पर्यटकीय परियोजना पूरा गरेर नेपालको नाम राख्न मेहनत गरिरहेका छन्। मञ्जुल कहिले जिन्दगीलाई गीतकै उपमा लाइदिन्छन् त कहिले प्रीतको विशेषता टाँसिदिन्छन्। यसैले त भनेका छन्, गीत हो भने यो जिन्दगी आऊ सँगै सँगै गुन्गुनाऊ प्रीत हो भने यो जिन्दगी पिरतीको अमर धुन सुनाऊ। नेपाली मूर्तिकारहरू मञ्जुल मितेरी, गणेश राई, सानुभाइ विश्वकर्मा र रामचन्द्र पण्डितको टोली सन् २०१६ मा जापानको कुमामोतो जिल्लाको खामिआमाकुसा पुग्यो। उनीहरू जापान जाने अवसर पाउँदा जति खुसी थिए, उति नै चिन्तित पनि। अवसरसँगै चुनौती थियो। जापानको ग्रामीण भेगमा रहेको उक्त ठाउँमा कालो रङको चट्टानै चट्टानको पहरा उभिएको थियो। यही पहरामा उनीहरू विशाल बुद्धमूर्ति कुँदिरहेका छन्। चारमध्ये सानुभाइ र रामचन्द्र गत साल नेपाल फर्किए भने जीवन पौडेल, रामकुमार राई, चतुरलाल राजवंशी र सुवास विश्वकर्मा थपिए। हाल ६ जनाको समूह दुई सय फिट चौडाइ र ७० फिट उचाइको चट्टानमा विशाल मूर्ति बनाउन जुटेको छ। करिब ७० प्रतिशत काम सकिइसकेको छ। अबको दुई वर्षमा उनीहरू एउटा पहाडलाई नै बुद्ध भूमिमा परिणत गरेर फर्कनेछन्। मोरङवासी मञ्जुलले नेपाली मूर्तिकारको समूहको नेतृत्व गरिरहेका छन्। उनीहरूको एउटै सपना छ, विदेशमा नेपाली नाम र देश चम्काउने। उक्त परियोजना सकिएपछि मञ्जुललगायतका मूर्तिकारको नाम स्वर्ण अक्षरले लेखिनेछ। हजारौं वर्षसम्म उनीहरूको कामको चर्चा हुनेछ। नेपाली कलाकारको सम्मान हुनेछ। यही सपनामा उनीहरू रातदिन ढुंगासँग खेलिरहेका छन्। मञ्जुलका अनुसार चट्टानको स्वभाव नै कडा हुनु हो। रातदिन काम गरिरहँदा एक खालको दिक्दारी पनि हुन्छ। तर आफ्नो कामसँगै देश चिनाउने सपनाले उनीहरूलाई अशान्त बनाउँछ। यसैले त आफ्नो देशभन्दा पर परिवारको माया छातीमा सजाएर जापानी ढुंगा फोरिरहेका छन् उनीहरू। साबेल, बेल्चा, छिनो, ड्रिल, ग्लान्डर मेसिन, मार्तल बोकेर हरेक बिहान ८ बजे पहरामा पुग्छन् उनीहरू। पहराभन्दा नौ किलोमिटर पर समूहमै बस्छन्। भाषाको समस्याले उनीहरूले धेरै स्थानीयसँग कुरा गर्न त पाउँदैनन्। तर उनीहरूको श्रम, सीप देखेर जापानीले निकै माया गर्छन्। बुद्ध जन्मिएको देशका कलाकार भनेर सम्मान गर्छन्। मञ्जुललाई यसैमा गौरव लाग्छ। संसारभर फैलिएको कोरोनाले मानिसहरू घरभित्रै बसिरहेका छन्। तर उनीहरूलाई यो डरले छोएको छैन। निरन्तर चट्टानसँग खेलिरहेका छन्। कहिले पहराको माथि डोरीमा झुन्डिएर मूर्ति कुँद्छन् त कहिले अग्लो पहराको टुप्पोमा चढेर ढुंगा टुक्य्राउँछन्। कक्षा ६ पढ्दा अरनिकोको जीवनी पढ्ने बेलादेखि नै ढुंगासँग खेल्न थालेका हुन् मञ्जुल। अरनिकोले चीनमा गएर ख्याति कमाएको इतिहासले उनलाई पनि देशकै लागि काम गर्नुपर्छ भन्ने लाग्यो। गाउँकै कौशिला राईसँग प्रेमविवाह गरेका मञ्जुलले नेपालमै पनि हजार मूर्तिको सपना बुनेका छन्। विश्वप्रसिद्ध हजार व्यक्तिको मूर्ति बनाएर सरकारलाई हस्तान्तरण गर्ने उनको महत्वाकांक्षी योजना छ। जापान जानुअघि उनले यही योजनामा काम गरिरहेका थिए। करिब एक ८० वटा मूर्ति बनाइसके। उनको मूर्तिकर्ममा श्रीमतीले पनि सहयोग गर्छिन्। साहित्य लेखनमा पनि सक्रिय मञ्जुल गीत गाउँछन्, संगीत भर्छन् र मीठामीठा गीत लेख्छन्। आधा दर्जन गीत रेकर्ड भएर बजारमा पठाएका पनि छन्। यस्तै केही वर्षअघि उनले अर्काको देशमा नामक कथासंग्रह पनि प्रकाशन गरेका थिए। औपचारिक रूपमा मूर्तिकला पढ्न भने पाएनन् उनले। काम गर्दै सिक्दै गरेका हुन्। इन्टरनेटलाई नै सिक्ने माध्यम बनाए। जापानमा चट्टान फोरिरहँदा उनलाई इतिहासले सम्झने काम गरिरहेको छु भनेर खुसी मिल्छ। इतिहास बनाउनु सानो काम पनि त हैन नि। मञ्जुलले २०७२ सालमा राष्ट्रिय युवा पुरस्कार पनि प्राप्त गरेका थिए।"
किताब कसरी अनावश्यक ?,"बेलायती चर्चित लेखक सीएस लेविसले करिब सय वर्षपहिल्यै भनेका थिए, खानु र पढ्नु दुई आनन्द हुन्, जसको संयोजन बेजोड हुन्छ। कोरोना महामारीको गृहथुनाइमा सरकारले यसको मर्म बुझ्न सकेको छैन। खाद्यान्नलाई अत्यावश्यक सूचीमा राखेको छ। किताबलाई महत्व दिएको छैन। खानु जति अत्यावश्यक छ, पढ्नु त्यसभन्दा कम आवश्यक छैन भन्ने आत्मसात गर्न सकेको छैन। त्यही भएर निषेधाज्ञामा बरु निर्माण सामग्रीसम्मको ढुवानी खुला राखिएको छ। पुस्तक ओसारपसार वर्जित छ। यसले धेरैको लकडाउन निरस एवं खल्लो बनाइदिएको छ। पुस्तकप्रेमीहरू छट्पटिएका छन्। अनुसन्धानहरूले पुष्टि गरेका छन् पुस्तक पठनले मष्तिष्क मजबुत बनाउँछ। ज्ञान दिलाउँछ। तनाव घटाउँछ। स्मरण शक्ति बढाउँछ। शब्द भण्डार, विश्लेषण एवं ग्रहणात्मक खुबी वृद्धि गर्छ। एकाग्रता कलामा सघाउँछ। लेखन दक्षता सुधार्छ। रक्तचापजन्य रोग न्यूनीकरण गर्छ। निराशा र दिग्दारीबाट जोगाउँछ। दीर्घजीवन दिलाउँछ। विश्व महामारीको यस विपत्कालमा चाहिएको मुख्य उपचारै यही हो। साथमा नयाँ पुस्तक हुनु हो भने धेरैको समय सदुपयोग हुने थियो। धेरैको मन बहलाउनबाट रोकिने थियो। बेकारको घर बसाइ सार्थक उपलब्धिमा रूपान्तरण हुने थियो। बुझ्नुपर्ने कुरा यो हो कि नागरिक अनपढ भए भने देश असभ्य र पछौटे हुन्छ। त्यहीकारण पनि पुस्तकप्रति संकीर्ण होइन, खुला नीति अवलम्बन गरिनुपर्छ। यसलाई राज्यले प्रदान गर्ने मान, मर्यादा, सेवा, सुविधा र सद्भावमा देशको बौद्धिक भविष्य निर्भर हुन्छ। जबसम्म राज्यले पुस्तक व्यवसायलाई इज्जत गर्दैन, पठन संस्कृति बढ्दैन। जबसम्म पठन संस्कृति बढ्दैन, विश्व मानचित्रमा देश तल्लो दर्जामा रहिरहन्छ। थोरोले त्यसै भनेका थिएनन्, पुरानो कोट लगाऊ, नयाँ किताब किन। नयाँ किताबको सान्दर्भिकता अरू बेलाभन्दा खट्किएको छ। महाव्याधिले त्रस्त मनोविज्ञानबाट बाहिरिने उपाय नै पठन हो। राम्रा पुस्तक एक्लोपनका घनिष्ट साथी बन्न सक्छन्। नत्र एकान्तवासले धेरैलाई नराम्ररी एकोहोर्याउन सक्छ। त्यो परिस्थितिबाट जोगाउन र जोगिन चिकित्सक र मनोविज्ञहरूले सावधान गराउँदै आएका छन्। एकान्तमा पनि एक्लो नबनाउने गतिलो वस्तु नै पुस्तक हो। तर यही कालखण्डमा पुस्तक प्रकाशन संस्थाहरू मृत्युशड्ढयामा पुगेका छन्। पुस्तक घरसम्म पुर्याइदिनेहरू चट्पटाउन नपाउने गरी कानुनले बाँधिएका छन्। पहिला पुस्तक छापिन्थ्यो। घरसम्म पुर्याइदिने सेवा प्रचलनमा आइसकेको थियो। त्यो क्रम रोकिएको छ। पुस्तक ढुवानी वा डेलिभरी गर्ने सवारी साधनलाई सञ्चालन अनुमति दिँदैमा थप असुरक्षा बढ्दैन। यसलाई कोरोनाकालमा मात्र होइन, सधैं अत्यावश्यकको सूचीमा राखिनुपर्छ। यस्ता परिस्थिति र विपत्तिहरू आइरहन्छन्, पुस्कतप्रति राज्यले गर्ने सम्मान स्थिर हुनुपर्छ। हो, पुस्तकका नाममा हुने अन्य व्यवसायका घुसपैठलाई भने राज्यका संयन्त्रहरूले अनुगमन गरेर नियन्त्रण गर्नुपर्छ। पढाइका सौखिन र विद्यार्थीहरू महिनौंदेखि घरमै नजरबन्द छन्। प्रविधिको बढ्दो आवागमनले उनीहरूको समय डिभाइसमा बित्दो छ। यसले शारीरिक एवं मानसिक रूपमा नकारात्मक प्रभाव बढाउँदै लगेको छ। त्यसको समाधान रुचिकर पुस्तकले दिन सक्थ्यो। किताब उपचार हो भने, ग्याजेट रोग। ग्याजेटको लतमा डुब्दै गएका बालबालिका, युवा र अन्यलाई पुस्तकमा रमाउने वातावरण राज्यले बनाउन जरुरी छ। नत्र दीर्घकालमा कोरोना झन् घातक भार भई देशको घाउ बनेर चहर्याइरहने डर छ। यसबारे बेलैमा सोचिनुपर्छ। त्यसको उपाय भनेकै पुस्तकको सहज उत्पादन र ढुवानीको प्रबन्ध मिलाउनु हो। अर्थात् पुस्तक र यसको व्यवसायलाई अत्यावश्यकको मान्यता दिलाउनु हो। त्यसैले कसरी हुन्छ, पुस्तक प्रकाशन र पठन वातावरण निर्माण गरिनुपर्छ। निर्बाध प्रकाशन र वितरणमा अवरोध सिर्जना गर्ने होइन, भएका असहजता अन्त्य गरिनुपर्छ।"
दाताको बजेटमा ब्रह्मलुट,"काठमाडौं : भौतिक पूर्वाधार तथा यातायात मन्त्रालयअन्तर्गतको आयोजना निर्देशनालयमा अधिकृत स्तरका २७ प्राविधिक छन्। वैदेशिक सहायतामा सञ्चालित चार आयोजनामा भने निर्माणलगायत सबै कामको जिम्मेवारी परामर्शदातालाई दिइएको छ। मौजुदा जनशक्तिलाई व्यवस्थापन कार्यमा सीमित गरिएको छ। चार आयोजनाको कुल लागत २७ करोड ३१ हजार डलर छ। २ करोड २६ लाख ९१ हजार डलर (२ अर्ब ६५ करोड ८२ लाख ५० हजार रुपैयाँ) परामर्शमै सकिएको छ। ७ परामर्शदाताले निर्माण कार्यको विस्तृत ड्रइङ डिजाइन र लागत अनुमान तयार, गुणस्तर कायम र निर्माण व्यवसायीले पेस गरेको बिल प्रमाणीकरण गर्ने कार्य गरेका छन्। १६ खरिद सम्झौता भई ४४१२२ किलोमिटर सडक निर्माण गर्ने लक्ष्य छ। हालसम्म २८३९२ किलोमिटर मात्रै सम्पन्न भएको छ। यो त उदाहरण मात्रै हो। वैदेशिक सहायताबाट सञ्चालित ठूला आयोजनामा परामर्श सेवामै कुल लागतको ३० प्रतिशतसम्म खर्च हुन्छ। यस हिसाबमा अर्बौं रकम परामर्शमै सकिन्छ। वैदेशिक सहायताबाट प्राप्त रकममध्ये परामर्श र प्रशासनिक खर्चमा ७० देखि ८० प्रतिशत खर्च हुने महालेखाका एक लेखापरीक्षण अधिकारी बताउँछन्। २० देखि ३० प्रतिशत मात्रै समुदायमा पुग्ने ती कर्मचारी सुनाउँछन्। महालेखाले आफ्नो पछिल्लो प्रतिवेदनमार्फत अत्यावश्यकबाहेक अन्य काममा विभागीय जनशक्ति परिचालन गरी परामर्श खर्च नियन्त्रण गर्न निर्देशन दिएको छ। सार्वजनिक खरिद ऐन २०६३ को दफा २९ (१) (क) मा पनि उपलब्ध जनशक्तिबाट कुनै काम हुन नसक्ने भए मात्रै परामर्श सेवा खरिद गर्न सक्ने व्यवस्था छ। तर, कार्यालयको मौजुदा जनशक्तिबाट गर्न सकिने काममा पनि परामर्शदाता राखेको महालेखाको प्रतिवेदनमा उल्लेख छ। यसले आयोजनाको लागत बढ्न गएको महालेखाको ठहर छ। पूर्वकर्मचारी नै सेवानिवृत्त भएपछि परामर्शदाता भएर ठूलो रकम लिने गरेका छन्। दातृ निकायसँगको सम्झौतामा वैदेशिक परामर्श सेवाको अनिवार्यताले गर्दा जनशक्तिको उपयोग न्यून देखिएको छ। ठूलो रकम परामर्शका नाममा दाताले नै लैजाने गरेका छन्। भौतिक पूर्वाधारअन्तर्गतकै अन्य ५ आयोजनाले १० अर्ब ५४ करोड १० लाख खर्च गरेकामा परामर्शमा ६३ करोड ७ लाख सकिएको छ। रेल आयोजनाले पूर्वपश्चिम रेलमार्गको ८ सय ७६ किलोमिटरको डीपीआर तयार गरेको छ। सडक सुधार आयोजनाले २३ सडकको सुपरीवेक्षणको काम गराएको छ। सडक क्षेत्र विकास आयोजनाले ४ सडक र ३७ पुलको विस्तृत सर्वेक्षण डिजाइन तयार गरी सुपरिवेक्षण र अनुगमन कार्य गरेको छ। नेपालभारत व्यापार तथा यातायात आयोजनाले २० पुलको विस्तृत डिजाइन कार्य सम्पन्न गरेको छ। नागढुंगा सुरुङमार्गले विस्तृत सर्भे, डिजाइन लागत अनुमान तयार गरी सुरुङ र एप्रोच सडकको निर्माण कार्यको सुपरिवेक्षण गराएको छ। निर्माण खर्चको तुलनामा १७७७ प्रतिशतसम्म परामर्शमा खर्च देखिएको महालेखाले जनाएको छ। कृषि विकास मन्त्रालयअन्तर्गत उच्च मूल्य कृषि वस्तु विकास आयोजना सुर्खेतसहित ८ वटा आयोजनामा हालसम्म १२ अर्ब १० करोड १५ लाख खर्च भएको छ। परामर्शमा १ अर्बभन्दा बढी रकम सकिएको छ। कुल लागत ३४ अर्ब ६९ करोड ५७ लाख रहेकामा यी आयोजनामा २७ प्रतिशतसम्म परामर्श सेवामै सकिएको छ। उच्च मूल्य कृषि वस्तु विकास आयोजना सुर्खेतले २३३९ प्रतिशत बजेट परामर्शमा खर्च गरेको छ। कुल लागत १ अर्ब ४७ करोड २० लाखमध्ये हालसम्म यो आयोजनामा १ अर्ब ५३ करोड ४२ लाख खर्च भएको छ। परामर्शमा मात्रै २३६९ प्रतिशत अर्थात् ३५ करोड ८९ लाख खर्च भएको छ। समुदायमा २०७५ प्रतिशत मात्रै अनुदान परिचालन भएको छ। ७९२५ प्रतिशत बजेट प्रशासनिक, कार्यान्वयन साझेदारलाई भुक्तानी, सवारी साधन खरिद र अध्ययन तथा तालिममा खर्च भएको छ। कृषि क्षेत्र विकास कार्यक्रममा ५ करोड ८० लाख खर्च भएकामा ६७ लाख (११५५ प्रतिशत) परामर्शमा सकिएको छ। यसको कुल लागत ७ अर्ब ४४ करोड ६३ लाख छ। जलवायु प्रकोप समुत्थान निर्माण आयोजनामा १६ करोड ४३ लाख (२४७२ प्रतिशत) परामर्श सेवामा सकिएको छ। कुल लागत ६० करोड रहेकामा ६६ करोड ४६ लाख खर्च भइसकेको छ। खाद्य तथा पोषण सुरक्षा सुधार आयोजनामा सबैभन्दा कम ०६१ प्रतिशत रकम परामर्शमा खर्च गरिएको छ। ३ अर्ब १० करोड २ लाख कुल लागत रहेको यो आयोजनामा ८ करोड १५ लाख खर्च भएको छ। जसमा ५ लाख मात्रै परामर्श खर्च छ। किसानका लागि उन्नत बीउबिजन कार्यक्रमको लागत ५ अर्ब ११ करोड ८० लाख छ। जसमा २ अर्ब ६१ लाख २२ हजार खर्च भएकामा ८१५ प्रतिशत अर्थत् २१ करोड २८ लाख परामर्शमा सकिएको छ। नेपाल लाइभस्टक सेक्टर इनोभेसन आयोजनामा २६७८ प्रतिशत परामर्शमा खर्च भएको छ। हालसम्मको खर्च ४५ करोड ४३ लाखमध्ये १२ करोड १७ लाख परामर्शमा सकिएको हो। यो आयोजनाको कुल लागत ८ अर्ब ७८ करोड ७२ लाख छ। साना मझौला कृषक आयस्तर वृद्धि आयोजनाको २ अर्ब ५९ करोड २० लाख लागतमध्ये १ अर्ब ५२ करोड ३२ लाख खर्च भएको छ। यसमध्ये २६ करोड २८ लाख (१७२५) परामर्शमा सकिएको छ। व्यावसायिक कृषि तथा व्यापार आयोजनाको कुल लागत ५ अर्ब ५८ करोडमध्ये हालसम्म ५ अर्ब १७ करोड ३५ लाख खर्च भएको छ। जसमा ८१ करोड ५२ लाख (१५७५ प्रतिशत) परामर्शमा सकिएको छ। ४ आयोजनामा यही वर्ष २४ व्यक्तिगत परामर्शदाता छनोट गरी २ करोड ७७ लाख खर्च गरेको देखिएको छ। परामर्शदाता नियुक्तिमा प्रतिस्पर्धा नदेखिएका महालेखाको प्रतिवेदनमा उल्लेख छ। वन तथा वातावरण मन्त्रालयअन्तर्गत रेड कार्यान्वयन केन्द्र पहाडी क्षेत्रको साना किसानको लागि अनुकूलन आयोजना तथा पर्वतीय जलाधार संरक्षण आयोजना छन्। यी आयोजनामा ३ अर्ब ९६ करोड ९ लाख खर्चमध्ये परामर्शमा ९२ करोड ४२ लाख (२३३३ प्रतिशत) सकिएको छ। वनसम्बन्धी विभिन्न कार्यक्रममा ८७७ देखि ६१८९ प्रतिशत परामर्श सेवामा खर्च भएको देखिएको छ। सहरी विकास मन्त्रालयअन्तर्गत सहरी विकास तथा भवन निर्माण विभागले ८५ करोड ७० लाख परामर्श सेवामा खर्च गरेको छ। विभागमा ३२ प्राविधिक कर्मचारी हुँदाहँुदै १ सय १४ परामर्शदाता नियुक्त गरी काम गराइएको छ। परामर्शताको निर्भरता घटाउनुपर्ने महालेखाको सुझाव छ। शिक्षा मन्त्रालयअन्तर्गत शिक्षा तथा मानव स्रोत विकास केन्द्रले परामर्श सेवा लिएको छ। केन्द्रले यो वर्ष ७ परामर्शदाताबाट सेवा प्राप्त गरी ४ करोड ६८ लाख १७ हजार भुक्तानी गरेको छ। भूकम्पबाट अति प्रभावित ३१ बाहेक ४४ जिल्लाको ५ सय विद्यालय भवनको मर्मत (रेक्ट्रोफिटिङ) गर्ने कार्यक्रम छ। यो वर्ष १३६ विद्यालयको डिजाइन तथा लागत अनुमान तयारी ४ परामर्शदाताबाट गराएर २ करोड ८६ लाख खर्च गरेको छ। परामर्शदाताको पारिश्रमिकमा २६, पकेट खर्चमा ५०, प्रतिवेदन खर्चमा २२ र व्यवस्थापन खर्चमा २ प्रतिशत रकम समावेश गरेको छ। शिक्षा मन्त्रालयले ४ सय ९७ परामर्शदाताबाट सेवा सञ्चालन गरेको महालेखाको प्रतिवेदनमा उल्लेख छ। उद्योग वाणिज्य मन्त्रालयअन्तर्गत ग्रामीण उद्यम तथा विप्रेषण आयोजनाको समग्र खर्चमध्ये ६९८४ प्रतिशत प्रशासनिक र परामर्शदाताको पारिश्रमिक खर्च भएको छ। आर्थिक वर्ष २०७५७६ मा ११ करोड ५० लाख १३ खर्च भएको थियो। जसमा ८ करोड ३ लाख ४१ हजार प्रशासनिक तथा परामर्शदाताको पारिश्रमिकमा खर्च भएको छ। सहयोगी संस्था कृषि उद्यम केन्द्रको परामर्शदाता तथा विज्ञको पारिश्रमिकमा २ करोड २६ लाख खर्च भएको छ। गृह मन्त्रालयअन्तर्गत राष्ट्रिय परिचयपत्र पर्सनलाइजेसन तथा वितरण गर्ने कार्यका लागि एक परामर्शदातासँग ८७ करोड २६ लाखको सम्झौता भएको छ। सञ्चार तथा सूचना प्रविधि मन्त्रालयअन्तर्गत नेपाल दूरसञ्चार प्राधिकरणले ९ वटा परामर्श सेवा खरिदका लागि ७ करोड ४ लाख ५० हजारको लागत अनुमान तयार गरी कन्टिन्जेन्सीबापत ५६ लाख थप खर्च गरेको छ। नेपाल दूरसञ्चार प्राधिकरण खरिद विनियमावली २०७३ को विनियम १६ मा परामर्श सेवाको लागत अनुमानको ढाँचा तोकिएको छ। उक्त ढाँचाभन्दा फरक हुने गरी लागत अनुमान तयार गर्न मिल्दैन। तर विनियमावलीविपरीत गरेको पाइएको महालेखाको प्रतिवेदनमा उल्लेख छ। स्वास्थ्य तथा जनसंख्या मन्त्रालयअन्तर्गत राप्ती विज्ञान प्रतिष्ठानले परामर्श सेवाको लागत अनुमानै तयार नगरी गुरुयोजना तयार गर्ने, अस्पताल तथा अन्य पूर्वाधार निर्माणको परामर्श सेवाका लागि एक परामर्शदातासँग लमसम खरिद सम्झौता गरेको छ। खरिद सम्झौतामा परामर्शदाताले सेवा प्रदान गरेबापत पाउने रकम उल्लेख गरेको नपाइएको महालेखाको प्रतिवेदनमा उल्लेख छ। सम्झौताको सर्त नम्बर ३९१ मा डिजाइन चरणको परामर्श शुल्क गुरुयोजनाको लागत अनुमानको २७५ प्रतिशत र निर्माण कार्यको सुपरिवेक्षण चरणको परामर्श शुल्कलगायत अनुमानको ०७५ प्रतिशत हुने व्यवस्था छ। यस किसिमको व्यवस्थाले परामर्शदाताले निर्माण कार्यको लागत अनुमान बढी देखाउने जोखिम रहेको महालेखाले जनाएको छ। परामर्शदाताले अस्पतालका लागत अनुमान ३ अर्ब ४३ करोड ६ लाख ९ हजार उल्लेख गरेको छ। ३ करोड ७७ लाख ३७ हजार परामर्श शुल्क दाबी गरेकामा १ करोड ५२ लाख ७८ हजार भुक्तानी भएको छ। खानेपानी मन्त्रालयअन्तर्गत मेलम्ची खानेपानी आयोजनामा २१ प्रतिशत बजेट परामर्श सेवामा गएको छ। मेलम्चीले अघिल्लो वर्षसम्म ५ अर्ब २६ करोड ६१ लाख परामर्श सेवामै सकेको छ। प्रदेशमा परामर्श सेवा सातै प्रदेश सरकारले १ अर्ब २० करोड ९९ लाख खर्च गरेको देखिएको छ। प्रदेश १ को भौतिक पूर्वाधार विकास मन्त्रालयअन्तर्गत ३ निकायले २४ परार्शदातालाई ९ करोड ३२ लाख ९६ हजार भुक्तानी गरेका छन्। उद्योग, पर्यटन, वन तथा वातावरण मन्त्रालयले परामर्शका लागि २० लाखमा नबढ्ने गरी ४८ वटा लागत अनुमान तयार पारेर ४ करोड ९५ लाख १७ हजार भुक्तानी गरेको छ। प्रदेश २ को भौतिक पूर्वाधार विकास मन्त्रालयले १५८ र यातायात पूर्वाधार निर्देशनालयले २७ स्थानको विस्तृत परियोजना प्रतिवेदन तयार गर्न ११ करोड ७५ लाख ९९ हजार खर्च गरेको छ। बागमती प्रदेशमा भौतिक योजना र भूमि व्यवस्था कृषि तथा सहकारी मन्त्रालयअन्तर्गतका ५ निकायले परामर्श सेवामा २६ करोड ७६ लाख ४० हजार भुक्तानी गरेका छन्। गण्डकी प्रदेशको उद्योग, पर्यटन, वन तथा वातावरण मन्त्रालय र भौतिक पूर्वाधार विकास मन्त्रालयअन्तर्गतका ५ निकायले ९ करोड ४७ लाख ८६ हजार खर्च गरेका छन्। प्रदेश ५ को भौतिक पूर्वाधार, कृषि, उद्योग वन तथा पर्यटन मन्त्रालय र मातहत निकायले १० करोड ३४ लाख परामर्श खर्च गरेको देखिएको छ। कर्णाली प्रदेशको भौतिक पूर्वाधार मन्त्रालयअन्तर्गत ३ निकायले ७ करोड २७ लाख ९५ हजार खर्च गरेका छन्। पूर्वाधार विकास कार्यालय जुम्लाले प्रदेश राजधानी जोड्ने सडक तथा रणनीतिक सडकको विस्तृत आयोजना प्रतिवेदन तयार गर्न २८ परामर्शदातालाई १ करोड ३८ लाख २८ हजार खर्च गरेको छ। पूर्वाधार विकास कार्यालय सुर्खेतले विभिन्न परामर्शदातासँग ५ करोड २० लाख ३६ हजारको सम्झौता गरेको छ। सुदूरपश्चिम प्रदेशले पुँजीगत अनुसन्धान तथा परामर्शमा ३३ करोड ७२ लाख खर्च गरेको छ। स्थानीय तहमा पनि उस्तै दाङ, रुपन्देही, नवलपरासी, मनाङ, मोरङलगायत जिल्लाका ३९ स्थानीय तहले १५ करोड ३२ लाख परामर्शमा खर्च गरेको देखिएको छ। जिन्सी व्यवस्थापन, राजस्व संकलन, सडक गुरु योजना, कार्यालय भवन तथा सडक निर्माण कार्यको ड्रइङ डिजाइन, खेल मैदान, तालिमलगायत खरिदका लागि लागत अनुमान तयार नगरी बिनाप्रतिस्पर्धा परामर्श सेवा लिएको देखिएको छ। नवलपरासीको रामग्राम नगरपालिकाले २७ लाख ७२ र रुपन्देहीको तिलोत्तमासहित ४ नगरपालिकाले ८४ लाख २० हजार परामर्श सेवामा खर्च गरेका छन्, त्यो पनि सोझै खरिद विधिबाट। नवलपरासीका ३, रुपन्देहीका ३ र दाङका १ गाउँपालिकाले २ करोड ४१ लाख ९२ हजार परामर्श सेवाको काममा सीधै खर्च गरेका छन्। सफ्टवेयर, ड्रइङ डिजाइन, तालिमलगायत परामर्श सेवा खरिदबापत दिएको भए पनि ती सफ्टवेयर कार्यालयमा प्रयोग भएका छैनन्। इलाम र धनकुटाका ३ नगरपालिकाले बाह्य परामर्शदातालाई १ करोड ३ लाख ३३ हजार भुक्तानी गरेका छन्। इलाम र धनकुटाका ८ गाउँपालिकाले ३ करोड ९ लाख ९८ हजार भुक्तानी गरेका छन्। सर्लाहीको हरिवन नगरपालिकाले कर्मचारीको कार्य विवरण बनाउने कार्यसमेत एक परामर्शदाताबाट गराई ४ लाख ९७ हजार खर्च गरेको छ। मोरङका ५ नगरपालिकाले २ करोड ७५ लाख ८३ हजार परामर्श सेवामा सकाएका छन्। उनीहरूरुले कार्यालयमा इन्जिनियरलगायत अन्य कर्मचारी मौजुदा रहेको अवस्थामा योजनाहरूको विस्तृत सर्वेक्षण बाह्य परामर्शदाताबाट गराउनु पर्नाको कारण उल्लेख गरेका छैनन्। मोरङकै ४ गाउँपालिकाले पनि विभिन्न योजनाको विस्तृत सर्वेक्षण कार्य बाह्य परामर्शदाताबाट गराई परामर्श सेवामा २ करोड ७४ लाख २ हजार खर्च गरेका छन्। गढीमाई नगरपालिका रौतहटले कार्यालयमा कार्यरत एक इन्जिनियरको स्वामित्वमा रहेको फर्मलाई १७ लाख ४२ हजार भुक्तानी गरेको छ। स्वार्थ बाझिने गरी इन्जिनियर स्वामित्वको फर्मबाट परामर्श सेवा उपलब्ध उपयुक्त नभएको महालेखाले औंल्याएको छ। रामेछाप नगरपालिकाले ४८ लाख ५० हजार भुक्तानी गरेको छ। कुल ९७ किलोमिटर चक्रपथ निर्माण हुने र प्रतिकिलोमिटर लागत ३ करोड ५५ लाख ७१ हजार लाग्ने अन्तिम प्रतिवेदनमा उल्लेख छ। डीपीआरअनुसार कार्य ३ अर्ब ४५ करोड ४ लाख स्रोत आवश्यक पर्ने देखिएको छ। यस प्रकार अस्वाभाविक लागत लाग्ने चक्रपथ निर्माण लाभ लागतको दृष्टिले कार्यान्वयनमा आउन सक्ने अवस्था नरहँदा डीपीआर खर्च अनुत्पादक हुने देखिएको छ। मनाङको निसाग गाउँपालिकाले ३ वटा परामर्श सेवा प्राप्त गरी २४ लाख ९३ हजार भुक्तानी गरेको छ। परामर्शमा १० प्रतिशत मात्रै राखौं विमलप्रसाद कोइराला, पूर्वमुख्यसचिव परामर्श सेवा लिनु खराब होइन। नयाँ ज्ञान र प्रविधि अरूबाट लिनु नै पर्छ। आन्तरिक ज्ञानले नपुग्ने भएपछि नै नयाँ ज्ञान लिने हो। आन्तरिक प्रविधि, ज्ञान पूर्ण छ भने त्यसलाई सदुपयोग गर्नुपर्छ। तर, यसका लागि अनावश्यक खर्च गर्नु हुँदैन। सीमामा खर्च गर्नुपर्छ। परामर्श सेवामा १० प्रतिशतभन्दा कम खर्च गर्ने गरी परियोजना बनाउनतिर ध्यान जानुपर्छ।"
जनतालाई भयमुक्त बनाउन परामर्श,"काठमाडौं : प्रधानमन्त्री केपी शर्मा ओलीले कोभिड१९ का कारण उत्पन्न मनोसामाजिक समस्या सम्बोधन गर्ने गरी काउन्सिलिङमा सहयोग गर्न मनोचिकित्सकलाई आग्रह गरेका छन्। प्रधानमन्त्रीले मंगलबार मनोचिकित्सकसँगको परामर्शका क्रममा स्वास्थ्य मन्त्रालय र सम्बद्घ सरकारी तथा निजी क्षेत्रका निकायलाई तत्कालको योजना बनाएर अगाडि बढ्न निर्देशन दिएका हुन्। निराशा, दिक्दारी, भय र त्रासमुक्त समाज निर्माण गर्न पनि मनोचिकित्सकले विशेष योगदान दिनुपर्छ। कतिपय प्राकृतिक चिकित्साको माध्यमबाट पनि योगदान गर्नुपर्छ, ओलीको भनाइ थियो, मान्छेहरूमा इम्युनिटी पावर बढाउने र दिक्दारीबाट मुक्त बनाउने ढंगले काम गर्नुपर्छ। घरभित्रै लामो समय बस्नुपर्दा, रोजगारी र आम्दानीका स्रोत सुक्दै जाँदा दिक्दारी, त्रास, तनावलगायत मनोसामाजिक समस्या देखा पर्न थालेको छ। सम्भाव्य जोखिमलाई ध्यान दिई प्रधानमन्त्री ओलीले त्यस्तो मनोवैज्ञानिक त्रास अन्त्य गर्ने गरी कार्ययोजना बनाएर अगाडि बढ्न आग्रह गरेका हुन्। प्राडा सुदर्शन नरसिंह प्रधान, डा पशुपति महत, प्राडा ओझा, प्राडा दिव्यासिंह शाह, डा रितेश थापा, डा सगुन पन्त, डा अनन्त अधिकारी, डा फणीन्द्र बराल, डा रोशन पोखरेललगायत बालुवाटार पुगेका थिए। प्रधानमन्त्रीका प्रेस सल्लाहकार सूर्य थापाले मनोसामाजिक समस्याको सम्बोधनमा काउन्सिलिङ गरिदिन प्रधानमन्त्रीले मनोचिकित्सकलाई विशेष निर्देशन दिएको बताए। मनोचिकित्सकका अनुसार कोभिडका कारण डराउने (एन्जाइटिस), डिप्रेसन, निद्रा नलाग्ने र तनावको अवस्था देखिएको छ। एकातिर कोरोनाको डर, अर्कातिर सामाजिकआर्थिक तनाव बढी देखा पर्न थालेको छ, प्राडा ओझाले भने, आर्थिक, सामाजिक, पारिवारिक कुराको तनाव देखा परेको छ। कोभिडले सबैतिर अस्तव्यस्त छ। यो तनावलाई सकारात्मक ढंगले कसरी व्यवस्थापन गर्ने ? कसरी त्रास कम गर्ने भन्नेमा स्वास्थ्य मन्त्रालयसँग मिलेर अगाडि बढ्न प्रधानमन्त्रीले पनि निर्देशन दिनुभएको छ। नेपालमा दैनिक सरदर १८१९ जनाले आत्महत्या गरिरहेका छन्। यसमा १५ देखि ३० वर्ष उमेरका बढी देखिएका छन्। कोरोनाअघि यो संख्या १५१६ जनामा देखिने गरेको थियो। तर, यो औसत दैनिक ३ देखि ४ जनाका दरमा बढेको तथ्यांक पाएको मनोचिकित्सकले सुनाएका थिए। यो अवस्थासम्म ध्यान दिई मनोचिकित्सकले मानसिक समस्याको सम्बोधन गर्ने गरी राष्ट्रिय नीति र ऐनसमेत आवश्यकताका आधारमा बनाउन सुझाव दिए। उनीहरूले राज्यले मानसिक स्वास्थ्यसम्बन्धी राष्ट्रिय नीति, आत्महत्या रोकथामसम्बन्धी राष्ट्रिय नीति र कडा मानसिक रोग देखिएका व्यक्तिहरूको राज्यले नै संरक्षण गर्ने गरी ऐन ल्याउन सुझाव दिएका थिए। मानसिक स्वास्थ्यसम्बन्धी राष्ट्रिय नीति आए ७७ वटै जिल्लाको प्राथमिक स्वास्थ्य केन्द्रसम्मै सर्वसुलभ रूपमा मानसिक समस्याको उपचार सेवा पुर्याउन सकिन्छ। दक्ष मनोचिकित्सक, मनोपरामर्शदाता, काउन्सिलरहरूको मात्रा बढाउनुपर्छ, प्राडा ओझाले मनोचिकित्सकले प्रधानमन्त्रीसँग राखेको सुझावबारे भने, कडा मानसिक रोग लागेका मानिसलाई राज्यले हेर्ने, संरक्षण गर्ने गरी कानुन पनि ल्याउनुपर्छ। आत्महत्या रोकथामसम्बन्धी राष्ट्रिय नीति पनि ल्याउन हामीले सल्लाह दिएका छौं। प्रधानमन्त्रीले मनोचिकित्सकका सुझाव सरकारले ग्रहण गर्ने भन्दै भावी योजना स्वास्थ्य मन्त्रालयको मातहत हुने गरी बनाएर अगडि बढ्ने बताएका थिए। प्राकृतिक चिकित्सा प्रविधिमार्फत रोग प्रतिरोधात्मक क्षमता बढाउने विषयमा पनि ध्यान दिएर जानुपर्ने उनको भनाइ थियो। मनोचिकित्सकले स्वास्थ्य मन्त्रालयसँग मिलेर प्रभावकारी रूपमा जनचेतनामूलक काउन्सिलिङ गरेर जाने धारणा प्रधानमन्त्रीसँग सुनाएका थिए। मन्त्रालयले यस कार्यमा अगाडि बढ्न संरचना निर्माण गरिसकेको छ। यसलाई अझ प्रभावकारी बनाएर लैजानुपर्नेमा प्रधानमन्त्रीले जोड दिएका थिए।"
जहाँ बीपी रमाउँथे,"चितवन : छतमा मन्दिर भएको क्षेत्रपुरमा रहेको करिब आधा शतब्दी पुरानो रातो घर। त्यही घरको अगाडितर्फ दुईतिर ठूला झ्याल भएको खुल्ला कोठा। कोठामा सानो टेबल, काठको एउटा पलङ र दराज। कोठाबाहिर बरन्डा। प्रथम जननिर्वाचित प्रधानमन्त्री बीपी कोइरालाको कोठा हो यो। चालीस वर्षदेखि त्यो कोठा सुनसान छ। कोठामा रहेको पलङ अहिलेसम्म हटाइएको छैन। चितवन र आसपासका भेगमा कार्यक्रम हुँदा बीपी सबैभन्दा पहिला यहाँ आउँथे। देशका अन्य भागको यात्रामा निस्के पनि उनी एक रात बसेर मात्रै जान्थे। कोइरालाका साथी श्यामकृष्ण प्रधानको घर हो यो। आफ्नै घरजस्तो ठान्थे बीपी यो घरलाई। भरतपुर महानगरपालिका२ स्थित क्षेत्रपुरमा रहेको स्वर्गीय प्रधानको घरमा कोइराला मुलुकका लागि राजनीतिक रणनीति बनाउँथे। श्यामकृष्णकी श्रीमती गौरीदेवीलाई त्यो कोठामा जाँदा उनै बीपीको झल्को आउँछ। राति अबेर सुत्ने कोइरालालाई बिहानीपख चिया लिएर गएको स्मरण ताजै छ उनलाई। बीपी बाबु बस्ने कोठा यही हो, जहिले आउँदा पनि यहीँ सुत्नुहुन्थो, ८६ वर्षीया गौरीदेवीले कोठा देखाउँदै भनिन्, पूरै देश घुम्दा यहाँजस्तो आनन्द र रमाइलो अन्त लाग्दैन भन्नुहुन्थो। विगत सम्झँदै उनले भनिन्, जहिले आउँदा पनि यहीँ बस्ने, सुत्ने गर्नुहुन्थ्यो। बिहान उठेर कार्यकर्तासँग भेटेर मात्रै निस्कनुहुन्थ्यो। बीपी आएपछि श्यामकृष्णको घर कार्यकर्ताले भरिन्थे। उनलाई कार्यकर्ताले एकछिन पनि छोड्दैनथे। मुलुकको शासन व्यवस्था र संकटको विषयमा राति अबेरसम्म कार्यकर्तासँग कुरा गरेर बस्थे। बीपीको सम्झनाले गौरीदेवी कहिलेकाहीँ भावुक हुन्छिन्। बीपी बाबु आएपछि कार्यकर्ताले एकछिन छोड्दैनथे, सानोतिनो आमसभा नै हुन्थ्यो। के खाने भनेर सोध्दा जे दिन्छौ त्यही खान्छु भनेको कहिल्यै बिर्सन्नँ। खालि कार्यकर्ताको चिन्ता गर्ने, उहाँजस्तो त्यागी र इमानदार नेता कोही लाग्दैन, गौरीदेवीले स्मरण सुनाइन्। बीपी आएको खबर पाएपछि प्रहरीबाट घर घेरिन्थ्यो। प्रशासनले अवरोध गर्न खोज्थ्यो। तर, बीपीको जनलहर देखेर प्रशासन अत्तालिने गथ्र्यो। उनी सो घरबाट निस्कँदा कार्यकर्ताको उपस्थितिले जुलुस नै तयार हुन्थ्यो। त्यो लोकप्रियताले रुष्ट प्रहरी प्रशासनले भीड बिथोल्न खोज्दा झडप भएको सम्झना छ गौरीदेवीलाई। कोइरालाका देशभरिकै मिल्ने साथीमध्येका एक थिए श्यामकृष्ण प्रधान। बीपीसँग उनको घनिष्ठता थियो। प्रधानको घरबाट पार्टीको गतिविधि सञ्चालन हुन्थ्यो। यो घर २०२६ मा निर्माण भएको हो। बैठक बस्दा आमसभाजस्तै हुन्थ्यो। कोइराला कार्यकर्तालाई उत्साह दिन्थे। कार्यकर्ताले आन्दोलनका क्रममा पाएको दुःख, सांगठनिक गतिविधिबारे छलफल गर्थे। तर उनी कहिल्यै आत्तिँदैन थिए। कोइरालासँग हिँड्ने क्रममा बुवासँगै रहने श्यामकृष्णका कान्छा छोरा सुबोध प्रधान भन्छन्, उहाँ कहिल्यै आत्तिएको देखिनँ, कार्यकर्तालाई पनि आवेगमा नआउनू, शान्त हुनुपर्छ भन्दै सम्झाउनुभएको स्मरण छ। उनी तरुण दलका पूर्व केन्द्रीय सदस्य हुन्। सुरुदेखि नै प्रधान परिवार राजनीतिमा सक्रिय थियो। बीपीसँगै गणेशमान सिंह र कृष्णप्रसाद भट्टराईको पनि मन पर्ने थलो हो यो घर। बीपीले गिरिजाप्रसाद कोइरालालाई चिनाएपछि उनी पनि नियमित जान्थे। बीपीको साथमा लागेर शेरबहादुर देउवा पनि त्यहीँ पुग्थे। पञ्चायती व्यवस्थाविरुद्ध होमिएका नेता उक्त घरमा पुगेर योजना बनाउँथे। प्रजातन्त्र पुनस्र्थापनापछि नेताहरू कम आउन थाले। केही वर्षअघि नेताहरू शेरबहादुर देउवा र प्रकाशमान सिंह पुगेका थिए। अहिले खासै कोही नजाने भएकाले गौरीदेवीको घर सुनसान छ। उक्त घरबाट पार्टीका सबै गतिविधि सञ्चालन हुन्थ्यो। सो घर नेताहरूको आ श्रयस्थल भएको नेपाली कांग्रेस चितवनका पूर्वसभापति शेषथान अधिकारी बताउँछन्। हाम्रा नेताहरू आएर बस्ने कार्यकर्ता भेट्ने ठाउँ हो, उनी भन्छन्, इतिहास बोकेको घर हो यो, पछिल्लो पटक सबैले वास्ता गर्न छोडे। श्रेष्ठ परिवार २००७ सालको क्रान्तिअघिदेखि राजनीतिमा सक्रिय थिए। बाटो अप्ठ्यारो भएकाले बन्दीपुरमा पनि बीपी कमै जान्थे। श्यामकृष्णको परिवार २०१४ मा चितवन बसाइँ सरेपछि उनको आगमन बढी भयो। अहिले कांग्रेसभित्रको गुटबन्दीले गौरीदेवी निराश छिन्। श्यामकृष्ण र बीपीको मित्रता २००६ सालमा सुरु भएको हो। पञ्चायती व्यवस्थाविरुद्ध पर्चा पम्प्लेट यही घरमा छापिन्थ्यो। राजनीतिक आन्दोलनमा श्यामकृष्ण र गौरीदेवी सक्रिय रूपमा लागेका थिए। २०६९ पुस २६ मा श्यामकृष्णको निधन भएपछि घर झन् बिरानो भएको छ।"
ब्याजदर बदल्न नपाइने,"काठमाडौं : नेपाल राष्ट्र बैंकले अबदेखि एक वर्षभन्दा बढी भुक्तानी अवधि भएका आवधिक कर्जाको ब्याजदर परिवर्तन गर्न नपाइने व्यवस्था गरेको छ। यसअघि बैंकले आफूखुसी ब्याजदर बढाइदिएर बहुसंख्यक ऋणीलाई चपेटामा पारेको गुनासो आएको थियो। एक वर्षभन्दा बढी भुक्तानी अवधि भएका प्रत्येक व्यक्तिगत आवधिक कर्जाको ब्याजदर भुक्तानी अवधिभर परिवर्तन नहुने गरी स्थिर ब्याजदर निर्धारण गर्नुपर्नेछ, केन्द्रीय बैंकले मंगलबार जारी गरेको एकीकृत परिपत्रमा भनिएको छ। यो व्यवस्था व्यक्तिको नाममा प्रवाह हुने घर कर्जा, गाडी कर्जालगायत मासिक वा आवधिक किस्तामा भुक्तानी हुने गरी प्रवाह हुने कर्जाका लागि लागू हुनेछ। यसअघि जारी भएका किस्ता भुक्तानीमा आधारित कर्जाका ऋणीसँग स्थिर ब्याजदर कार्यान्वयन गर्ने गरी कर्जाका शर्त सच्याउन राष्ट्र बैंकले भनेको छ। तर, ग्राहकले बैंकको परिवर्तनीय ब्याजदर अनुसार ऋण दिन आग्रह गरेको अवस्थामा भने बैंकले स्थिर ब्याजदर कार्यान्वयन गर्नुपर्ने छैन। यसअघि बैंकले एकपक्षीय रूपमा कर्जाको व्याजदर बढाएर दोब्बरभन्दा बढी पुर्याउन थालेपछि व्यापक विरोध भएको थियो। स्थिर ब्याजदरले निश्चित आम्दानी भएका ग्राहकलाई बैंकको ऋण लिन सजिलो पर्छ। यसले व्यावसायिक योजना बनाउनमा पनि सघाउ पुर्याउने बैंकर बताउँछन्। एकपटक प्रिमियम दर निर्धारण गरेर ऋण दिएपछि कहिल्यै पनि प्रिमियम दर बढाउन नपाइने भएको छ। पहिले ऋणीको सहमतिमा गर्न पाइने व्यवस्थाको बैंकहरूले दुरुपयोग गरेका थिए। विगतमा ब्याजदर अन्तर घटाउँदा र शुल्कमाथि प्रतिबन्ध लगाउँदा पनि बैंकहरूले प्रिमियम रकम बढाएर ऋणीको थाप्लोमा भार थपिदिएका थिए। ब्याजदर संशोधनमा पनि राष्ट्र बैंकले अंकुश लगाएको छ। बैंकरहरूले मिलेमतोमा जथाभावी ब्याजदर घटबढ गर्ने अभ्यासलाई रोक्न अब महिनामा एक पटकमात्रै ब्याजदर संशोधन गर्न पाइने व्यवस्था भएको छ। यसअघि कर्जाको ब्याजदर तीन महिनामा एक पटक परिवर्तन गर्न पाइने व्यवस्था थियो। यससँगै राष्ट्र बैंकले बैंकको पारदर्शिता र ग्राहक संरक्षणमा केही महत्वपूर्ण कदम चालेको छ। नयाँ निर्देशनअनुसार अब सबै बैंकले कर्जा र निक्षेपको ब्याजदर, आधार दर र ब्याजदर अन्तरको विगत तीन वर्ष अवधिको विवरण वेबसाइटमा प्रकाशन गर्नुपर्नेछ। यसले निक्षेपकर्ता र ऋणी दुवैलाई बैंक छनोट गर्न सघाउ पुग्छ। त्यस्तै, बैंकमा राख्नैपर्ने न्यूनतम मौज्दातवापत रकममा पनि ब्याज बचत खातामा दिने ब्याज दिनुपर्ने व्यवस्था गरिएको छ। यसअघि न्यूनतम मौज्दातको नाममा बैंकहरूले बचतकर्ताको निक्षेप रकम नै खाइदिने प्रवृत्तिलाई रोक्ने प्रयास भए पनि यस्तो पैसामा ब्याज तिर्न नपर्ने छुट थियो। जसले केही बैंकलाई ठूलो रकम निब्र्याजी प्राप्त हुँदै आएको थियो भने निक्षेपकर्ता ठगिँदै आएका थिए। बैंकले सेफ डिपोजिट भल्ट र लकरको सेवा उपलब्ध गराउँदा ग्राहकसँग लिएको धितो रकममा पनि त्यसरी नै ब्याज दिनुपर्ने निर्देशन राष्ट्र बैंकले दिएको छ। माग तथा अल्प सूचनामा आधारित निक्षेप (कल डिपोजिट) को ब्याजदर आधा घटाउन राष्ट्र बैंकले निर्देशन दिएको छ। दुई वर्ष अघिसम्म मुद्दति निक्षेपकै हाराहारी ब्याज पाउने संस्थागत निक्षेपकर्तालाई यसले हानी पुर्याए पनि व्यक्तिगत बचतकर्तालाई भने लाभ हुनेछ। बैंकहरूले कल निक्षेपमा बढी ब्याज दिने होडबाजी चलाउँदा या त सर्वसाधारण बचतकर्ताले कम ब्याज पाउने वा ऋणीले धेरै ब्याज तिर्नुपर्ने अवस्था थियो। धितो मूल्यांकनकर्तालाई केही हदसम्म जवाफदेही बनाउन पनि राष्ट्र बैंकले प्रयास गरेको छ। त्यस्तै बैंक तथा वित्तीय संस्थाको सेयर धारण गर्ने अन्तिम हिताधिकारी (वास्तविक मालिक)को विवरण पेश गर्नुपर्ने कानुनी व्यवस्था पहिलोपटक राष्ट्र बैंकले कार्यान्वयनमा ल्याएको छ। कतिपय बैंक तथा वित्तीय संस्थामा छदम लगानी गरेर पुँजी पलायन गरेको बहस चुलिँदै गएको बेला राष्ट्र बैंकले यस्तो नियम ल्याएको हो। यसअघि मर्जर प्रक्रियालाई सहयोग पुर्याउन केन्द्रीय बैंकले अन्तिम हिताधिकारीको पहिचान खोज्न थालेको थियो। राष्ट्र बैंकले लघुवित्त संस्थामा चुक्ता पुँजीको २५ प्रतिशतसम्म लगानी गर्न पाउने बैंक तथा वित्तीय संस्थाको अधिकारलाई खुम्च्याएको छ। अब कुनै पनि बैंकले एउटा लघुवित्तमा १० प्रतिशतभन्दा बढी लगानी गर्न पाउने छैनन्। यसले नबिल, एनआईसी एसियाजस्ता बैंकको नाफामा असर पार्नसक्छ। यद्यपि, अहिले नै त्यस्ता बैंकले सेयर बेचिहाल्नुपर्ने जरुरी भने छैन। बैंक तथा वित्तीय संस्थाको पुँजी संरचना परिवर्तन गर्न पनि अब राष्ट्र बैंकको पूर्वसहमति चाहिने भएको छ। त्यस्तै, बैंकहरूले संस्थागत सामाजिक उत्तरदायित्व कोषको कम्तीमा ५ प्रतिशत रकम वित्तीय साक्षरतामा खर्च गर्नै पर्ने भएको छ।"
मनोबल दह्रो हुने सन्देश दिनुपर्यो,"प्रधानमन्त्री केपी शर्मा ओलीले कोरोना भाइरस (कोभिड१९)को संकटको समयमा उत्पन्न हुने मनोसामाजिक समस्याको विषयमा मनोचिकित्सकसँग छलफल गरेका छन्। प्रधानमन्त्रीसँगको छलफलमा प्राडा सुदर्शन नरसिंह प्रधान, डा पशुपति महत, प्राडा सरोजप्रसाद ओझा, प्राडा दिव्यासिह शाह, डा रितेश थापा, डा सगुन पन्त, डा अनन्त अधिकारी, डा फणीन्द्र बराल र डा रोशन पोखरेल लगायत विज्ञ सहभागी थिए। घरभित्रै लामो समय बस्नुपर्दा, रोजगारी र आम्दानीका स्रोत सुक्दै जाँदा दिक्दारी, त्रास, तनावलगायत मनोसामाजिक समस्या देखा पर्न थालेको छ। सम्भाव्य जोखिमलाई ध्यान दिई प्रधानमन्त्री ओलीले त्यस्तो मनोवैज्ञानिक त्रास अन्त्य गर्ने गरी कार्ययोजना बनाएर अगाडि बढ्न आग्रह गरेका छन्। यसै सन्दर्भमा मानसिक अस्पताल लगनखेलका प्रमुख मनोचिकित्सक डा अनन्त अधिकारीसँग अन्नपूर्णकर्मी दिनेश गौतमले गरेको कुराकानी : प्रधानमन्त्रीसँगको भेटवार्ता कस्तो रह्यो ? कोरोनाको महामारीसँगै मानसिक समस्या बढेकामा प्रधानमन्त्रीज्यूलाई चासो भएछ। म्याडम (राधिका शाक्य) पनि मानसिक स्वास्थ्य उपचारमा सक्रिय हुनुहुँदो रहेछ। मनोचिकित्सक समाजका तर्फबाट प्रा सुदर्शनराजसिंह प्रधान र मनोविद्का तर्फबाट डा पशुपति महतले प्रस्तुति दिनुभयो। करिब दुई घण्टा छलफल भयो। प्रस्तुतीकरण कुनकुन पक्षमा केन्द्रित रह्यो ? मानसिक स्वास्थ्यको वर्तमान अवस्थाका विषयमा प्रस्तुति भयो। हामीले काम गर्दाका अप्ठ्यारा र बाधाहरू, महामारीसँगै बल्झेको मानसिक स्वास्थ्य समस्यालगायत विषयमा प्रस्तुतीकरण केन्द्रित भएको थियो। प्रधानमन्त्रीको चासो के कुरामा थियो ? कोरोना संक्रमणसँगै मनोसामाजिक समस्याका कारण केही विचलन देखा परेको छ। जनतालाई विचलित हुनबाट जोगाउन कस्तो कदम चाल्न सकिन्छ ? यसका लागि मनोचिकित्सक एवं मनोविद्को भूमिका कस्तो हुनुपर्छ र कसरी प्रभावकारी भूमिका निर्वाह गर्न सकिन्छ ? यस्ता विषयमा प्रधानमन्त्रीज्यूको चासो थियो। मनोसामाजिक समस्या न्यूनीकरणमा सञ्चारमाध्यमको उपयोग गर्न सकिन्छ कि ? हो। यसमा प्रधानमन्त्रीज्यूले पनि सुझाव दिनुभयो। मान्छेमा कोरोना संक्रमण हुने हो कि भन्ने डर छ। उपचारमा पहुँच पुग्न सकेको छैन। यसमा जतिसक्दो मिडियाको उपयोग गर्न सकिन्छ। पत्रपत्रिका, रेडियो, टेलिभिजनको उपयोग गरी चेतना फैलाउन सकिन्छ। विचलित मनलाई शान्त बनाउन सकिन्छ। प्रधानमन्त्रीज्यूले कार्ययोजना बनाउन सुझाव दिनुभएको छ। सरकारले दैनिक रूपमा कोरोना संक्रमित र मृत्यु हुनेको तथ्यांकगत विवरण प्रस्तुत गरिरहेको छ। के यसमा सुधार गर्नुपर्ने खाँचो देख्नुहुन्छ ? जनतालाई सुसूचित गराउन संक्रमित र मृत्युको विवरण त दिनु परिहाल्यो। साथै निको भएका व्यक्तिको अनुभव पनि दिनुपर्छ। संक्रमित र मृत्युको विवरण मात्र दिँदा त्रास फैलन सक्छ। कोरोनाबारे सुसूचित गराउनुका साथै मनोबल दह्रो हुने सन्देश प्रवाह गर्नुपर्छ। प्रधानमन्त्रीको पनि यस्तै खालको आशय थियो। कोरोनाका कारण के कस्ता मानसिक समस्या देखा परेका छन् ? सामाजिक सम्बन्धबाट अलग भएको झन्डै ६ महिना भयो। सुरुमा पहुँच नहुँदा बिरामी आएनन्। पछि उपचार गर्न आउने नयाँ बिरामीमा चिन्ता र तनावजन्य समस्या पाइयो। मादक पदार्थ सेवनका कारण निम्तिने मानसिक समस्या पनि बढ्दो छ। बिरामीको औषधि छुटेको छ। रोग बल्झिएर कडा मानसिक समस्या पनि देखिन थालेको छ। भर्ना गर्नुपर्ने बिरामी धेरै हुँदा अस्पतालले धान्नै नसक्ने अवस्था पनि आयो। बालबालिका, युवा र वृद्धवृद्धामा हुने मानसिक समस्या उस्तै हुन्छ कि फरक ? मनोरोगले उमेर भन्दैन। बालबालिकामा निद्रा नलाग्ने र झिँझिने (इरिटेसन) समस्या देखिन्छ। सहरका बालबालिकामा सोसल मिडिया तथा इन्टरनेट एडिक्सनको समस्या देखिएको छ। यस्तो समस्या स्कुले बालबालिकामा बढेको छ। युवा समूहमा चिन्ता र तनावजन्य समस्या बढेको छ। एन्जाइटी, डिप्रेसन र एडजस्टमेन्ट डिसअर्डरको समस्या पनि बढेको छ। ज्येष्ठ नागरिकमा पनि तनावजन्य समस्या बढेको पाइन्छ। कोरोनाले गर्दा फरक खाले मनोरोग पनि देखा परेको छ। कतिपय बिरामीमा कोरोनाबाट जोगिन ५ वटा मास्क लगाउने र हात धोइरहने बानी देखिएको छ। आधाभन्दा बढी समय हात धोइरहँदा हातमा दाग आउनेजस्तो अब्सेसिभल कम्पल्सिभ डिसअर्डर खालको समस्या भएका बिरामी पनि बढ्न थालेका छन्। वैदेशिक रोजगारीबाट फर्केका र फर्कन नपाई विदेशमै रहेका व्यक्ति र तिनका परिवारमा कस्तो समस्या देखिन सक्छ ? यो अर्को ठूलो विकराल पाटो हो। विदेश गएपछि मनोरोगको सिकार हुने सम्भावना बढिरहेको एक अध्ययनमा देखिएको छ। दुई वर्षअघि कोरियामा रहेका नेपालीमा आत्महत्याको घटना बढेको थियो। यो समस्या अहिले पनि छ। दुबईमा काम गरेर फर्केका मानसिक समस्याका बिरामी केही दिनअघि उपचार गर्न आउनुभएको थियो। यस्तो समस्या धेरै छ। घरमै बसिरहनुपर्दा धेरैमा मनोटोनस बढेको हुन सक्छ। यसले गृहकलह निम्त्याउने सम्भावना कत्तिको छ ? सक्रिय दिनचर्या छैन। कमाउनुपर्ने व्यक्ति घरमै बसिरहेका छन्। जीवन चलायमान छैन। मादक तथा लागू पदार्थलगायत कारणले पनि घरेलु हिंसाका घटना देखिन थालेको छ। समग्रमा कोरोना संक्रमणले जति असर पारेको छ, त्योभन्दा कयौं गुणा बढी मानसिक स्वास्थ्यमा असर परेको छ। आइसोलेसन एवं क्वारेन्टाइनमा बसिरहेका नागरिकमा मनोपरामर्शको आवश्यकता कत्तिको छ ? शारीरिकसँगै मानसिक स्वास्थ्यको ख्याल गर्नुपर्छ। मनोस्वास्थ्यलाई सबल राख्नुपर्छ। आइसोलेसन एवं क्वारेन्टाइनमा बसिरहेका व्यक्तिलाई पनि बेलाबेला मनोपरामर्श दिनु आवश्यक छ। मनोरोगबाट निको हुन औषधि नै सेवन गर्नुपर्छ ? समयमै उचित मनोपरामर्श पाउन सके धेरै समस्या टार्न सकिन्छ। समयमै उपचार भए छिटो निको हुन्छ। अन्यथा मनोरोगको गहनता बढ्दै जान्छ। मनोरोग निको पार्न औषधि आवश्यक पर्छ भन्ने छैन। समयमै उपचार भए पुरानै अवस्थामा फर्कन सकिन्छ। ढिलाइ भए आत्महत्या गर्न सक्ने सम्भावना पनि आउन सक्छ। परिवारका सदस्यको भूमिका कस्तो हुनुपर्छ ? कुनै पनि व्यक्तिले त्यत्तिकै आत्महत्या गर्दैन। जीवनकै माया लाग्न छाड्नु भनेको मानसिक समस्या भएको हुन सक्छ। यसमा सामाजिक र आर्थिक कारण नै जिम्मेवार छन्। मानिसले आफूलाई समाप्त पार्ने विषयमा सोच्छ भने त्यसको केही पूर्वसंकेत दिन्छ। टोलाएर बस्ने हुन्छ। पहिला रमाइलो लाग्ने कुरामा रमाउन छोड्छ। जीवनप्रति वितृष्णा बढाउने कुरा गर्छ। यस्तो स्थितिमा मनोसामाजिक परामर्श आवश्यक पर्छ। परिवारका सदस्यले पनि आत्महत्याबाट जोगाउन ठूलो भूमिका निर्वाह गर्न सक्छन्। विश्व आत्महत्या रोकथाम दिवस (सेप्टेम्बर १०)को पूर्वसन्ध्यामा के सन्देश दिनुहुन्छ ? निद्रामा गडबड हुन थाल्यो। बिनाकारण बेचैनी हुन थाल्यो। ससाना समस्यामा रिस उठ्यो र झर्को लाग्यो भने पनि मानसिक समस्या सुरु भएको हुन सक्छ। त्यसतर्फ परिवारका सदस्य सचेत हुनुपर्छ। समस्या लुकाउनु हुँदैन। जुनसुकै उमेरको व्यक्तिमा पनि मानसिक समस्या तथा मनोरोग हुनसक्छ। उपचार गरे मानसिक समस्या निको हुन्छ भन्ने सन्देश दिन चाहन्छु।"
"कांग्रेसमा विवाद : गुट बैठक निरन्तर, शीर्ष तहमा संवादहीनता","काठमाडौं : कांग्रेसमा गुटका बैठक निरन्तर चलिरहे पनि शीर्ष तहमा संवादहीनता देखिएको छ। सभापति शेरबहादुर देउवा र वरिष्ठ नेता रामचन्द्र पौडेलबीच संवाद नभएको दुई महिना भयो। अनौपचारिक बैठकसमेत भएको छैन। न केन्द्रीय कार्यसमिति वा पदाधिकारीको बैठकै बसेको छ। महाधिवेशन नजिकिएसँगै जुममा दैनिकजसो कार्यकर्तासँग घण्टौं संवादमा बिताइरहेका शीर्ष नेता पार्टीभित्रको बढ्दो विवाद समाधानतर्फ भने उदासीन देखिन्छन्। विवाद समाधान गर्न न सभापतिले पहल गरेका छन् न त वरिष्ठलगायत अन्य नेताकै भूमिका प्रभावकारी देखिन्छ। रामचन्द्रजीसँग मेरो कुरा भएको थियो। कोरोनाअघि (निषेधाज्ञा लागू हुनुअघि) नै भएको हो। उहाँले मान्नुभएको छैन, उपसभापति विमलेन्द्र निधिले भने, अब फेरि पहल गर्छाैं। संवादको विकल्प छैन। उनले पार्टीभित्रको विवाद अन्त्य गरी महाधिवेशनतर्फ लाग्नुको विकल्प नरहेको बताए। निधि पार्टीभित्र विवाद बढ्दा सधैं मध्यमार्गी भूमिकामा देखिने गरेका छन्। केन्द्रीय कार्यसमितिको पछिल्लो बैठक असार २२ गते बसेको थियो। उक्त बैठकले महाधिवेशनको कार्यतालिका परिमार्जन गरेको थियो। त्यसपछि दोस्रो साता शीर्ष नेतासहित पदाधिकारी बैठक बसेको थियो। उक्त बैठकमा राप्रपा परित्याग गरेर आएका सुनील थापासहितका नेतालाई कांग्रेसमा कस्तो भूमिका दिने भन्नेमा छलफल भएको थियो। त्यसपछि कांग्रेसमा न कुनै अनौपचारिक छलफल भएका छन् न त औपचारिक बैठक नै। पार्टी समायोजन, क्रियाशील सदस्यता वितरण, विभाग गठन र भ्रातृसंस्थाको समयावधि थपका विषयलाई लिएर पौडेल समूहले असन्तुष्टि जनाउँदै आएको छ। गत जेठमा पार्टी सभापतिलाई भेटेरै विरोध जनाएको पौडेल समूहले विभाग गठन पार्टीको विधान र निर्वाचन आचारसंहिता विपरीत भएको दाबी गर्दै खारेजीका लागि निर्वाचन समितिमा उजुरी नै दिएको थियो। सभापतिले विधानविपरीत निर्णय गर्दै गएको दाबीसहित पौडल समूह आक्रामक रूपमा जाने तयारी गरेको छ। मुलुकमा कम्युनिस्टहरूको एकलौटी छ। सरकार लोकतन्त्र र संविधानको आवरणमा मुलुकलाई एकदलीय व्यवस्थातर्फ उन्मुख गराउन सक्रिय छ। कोभिडको महामारीमा जनता आतंकित छन्। सरकारको ध्यान त्यसतर्फ गएको छैन, केन्द्रीय सदस्य अर्जुननरसिंह केसीले भने, यस्तो अवस्थामा पार्टीभित्र एकता बनाएर जानुपर्ने हो। तर, एकता भनेको विधिविधान पद्धतिविरुद्ध गएर नेतामुखी हुनु होइन। विधिभन्दा नेता ठूलो भन्ने कुरालाई स्वीकार्न सकिन्न। पार्टीको विधान र मान्यतालाई सिध्याउने काम भइरहेको उनको दाबी छ। यसको अन्त्य हुनुपर्छ भन्ने हाम्रो अडान हो, उनले भने। अघिल्लो वर्ष महाधिवेशनको कार्यतालिका ल्याउनुपर्ने माग गर्दै पौडेल समूहले मंसिर २६ गतेदेखि केन्द्रीय कार्यसमिति बैठक नै बहिष्कार गरेको थियो। असन्तुष्ट समूहको बहिष्कारबीच देउवाले बहुमतबाट महाधिवेशन कार्यतालिका पारित गरेपछि विवाद चर्किएको थियो। त्यति बेला केन्द्रीय सदस्य एनपी साउदको नेतृत्वमा युवा नेताले सभापति र वरिष्ठ नेतालाई छुट्टाछुट्टै भेटेर संवादको वातावरण बनाएका थिए। महाधिवेशनको सँघारमा आम नेताकार्यकर्ताबीच एकता कायम गरेर उत्साह थप्दै पार्टीलाई सशक्त बनाउनुपर्नेमा उल्टो पार्टीभित्र विवाद बढ्नु राम्रो होइन, केन्द्रीय सदस्य साउदले अन्नपूर्णसँग भने, यसले पार्टीलाई नै कमजोर बनाउँछ। पार्टीभित्र कुनै असहमति भए शीर्ष तह, पदाधिकारी वा केन्द्रीय समितिमा छलफल गरेर टुंगोमा पुर्याउनुपर्छ। उनले पार्टीलाई संस्थागत रूपमा सञ्चालन गर्नुपर्नेमा जोड दिए। सभापति देउवा पौडेल समूहले उठाएका मुद्दा सम्बोधन गर्न सकारात्मक देखिँदैनन्। विभाग गठनको विषयमा विधानअनुसार केही ढिलाइ भएकै हो। यसलाई सभापतिज्यूले पनि स्वीकार गर्नुभएको छ। तर, खारेज गर्ने उहाँहरू (पौडेल समूह) को माग सम्बोधन हुने अवस्था म देख्दिनँ, देउवानिकट एक केन्द्रीय सदस्यले भने, सहमतिमा गर्न खोज्दा नै ढिलाइ भएको हो। फेरि विधानमा पनि त ६ महिनापछि विभाग गठन गर्नै नमिल्ने भन्ने पनि उल्लेख छैन नि। पार्टीभित्रको ६०४० को भागबण्डाअनुसार देउवाले आफूसँग ३० विभाग राखेर १७ विभाग पौडेल र सिटौला समूहका लागि छुट्याएका छन्। अहिले २० विभाग गठन गरेका देउवा चाँडै थप १० विभाग गठनको तयारीमा रहेको संस्थापन निकट एक नेताले बताए। पौडेल समूह भने विधानविपरीत गठन भएका विभाग खारेज गर्नुपर्ने र क्रियाशील सदस्यता वितरणलाई पारदर्शी बनाउनुपर्ने अडानमा छ। महाधिवेशनमा को जित्ला, को हार्ला त्यो लोकतान्त्रिक प्रणाली हो। तर, अहिलेको हाम्रो संघर्ष भनेको सभापतिको अहंकारविरुद्ध हो। त्यसको प्रतिरोध गर्छाैं, नेता केसीले भने।"
को बन्ला विद्युत् प्राधिकरणको कार्यकारी निर्देशक ?,"काठमाडौं : नेपाल विद्युत् प्राधिकरणको नयाँ कार्यकारी निर्देशक कसलाई बनाउने भन्ने सम्बन्धमा आगामी मन्त्रिपरिषद् बैठकले टुंगो लगाउने बताइएको छ। अहिलेसम्मको स्थिति मूल्यांकन गर्दा कुलमान घिसिङ नै दोहोरिने सम्भावना रहेको बताइएको छ। कुलमान घिसिङलाई नै प्राधिकरणको कार्यकारी निर्देशकमा दोहोर्याउने गरी मन्त्रिपरिषद्ले प्रस्ताव तयार पारिसकेको प्राधिकरण उच्च स्रोतले बताएको छ। यही बिहीबारको मन्त्रिपरिषद् बैठकमा घिसिङको नाम प्रस्ताव गरिने बताइएको छ। कार्यकारी निर्देशक घिसिङको कार्यावधि यही भदौ २९ गते सकिँदै छ। नेकपाभित्र पनि माओवादी खेमा घिसिङलाई नै निरन्तरता दिने पक्षमा उभिएको तर एमाले खेमा घिसिङको विकल्प खोज्नुपर्नेमा रहेको भए पनि घिसिङको पक्षमा नै सहमति भएको बुझिएको छ, उच्च स्रोतले भन्यो। यसअघि ऊर्जामन्त्री वर्षमान पुनले कार्यकारी निर्देशकमा घिसिङलाई नै निरन्तरता दिने गरी मन्त्रालयले प्रस्ताव लैजाने सार्वजनिक अभिव्यक्ति दिइसकेका छन्। तर, ऊर्जा सचिव दिनेश घिमिरेले भने प्राधिकरणको कार्यकारी निर्देशकको प्रस्तावको सम्बन्धमा अहिलेसम्म मन्त्रालयले कुनै तयारी नगरेको स्पष्ट पारेका छन्। घिसिङको समयावधि सकिन एक साताभन्दा कम समय बाँकि रहँदा अहिलेसम्म कसैले पनि उम्मेदारी दाबी गरेको देखिँदैन। कथित हल्लाबाहेक खुलेर कोही पनि आफ्नो दावी लिएर नआएका कारण पनि घिसिङको निरन्तरतातर्फ नै संकेत गएको स्रोतको भनाइ छ। प्राधिकरण वितरण तथा ग्राहक सेवा निर्देशनालयका प्रमुख एवं उपकार्यकारी निर्देशक हरराज न्यौपाने बहालवाला कर्मचारीबाट बलियो दाबेदार हुन्। प्राधिकरणका पूर्व कर्मचारी शान्तिलक्ष्मी शाक्य पनि कार्यकारी निर्देशकको दौडमा रहेको हल्ला छ। प्रसारणलाइन विज्ञ हितेन्द्र शाक्य, तत्कालीन विद्युतीय महसुल निर्धारण आयोगका अध्यक्ष डा जगतकुमार भुसालको नाममा पनि दाबेदारी नसुनिएको होइन। पछिल्लो समय प्राधिकरणका पूर्व कार्यकारी निर्देशक मुकेश काफ्ले कुलमानको विरुद्घमा देखिएकाले उनी पनि त्यसका दाबेदार हुन् भन्ने बजारमा हल्ला छ। प्राधिकरणका सबै कर्मचारी नै कार्यकारी निर्देशकमा घिसिङ सरको नै निरन्तरता होस् भन्ने चाहन्छन्। त्यही कारण पनि प्राधिकरण भित्रबाट अरु कसैको दाबेदारी नआएको हो, स्रोत बताउँछ। सामाजिक सञ्जालले पनि खुलेर नै कुलमानको समर्थन गरिरहेको देखिन्छ। २०७२ भदौ २९ गते कुलमान घिसिङ प्राधिकरणको कार्यकारी निर्देशक पदमा नियुक्त हुँदा मुलुक दैनिक १८ घण्टासम्मको लोडसेडिङमा थियो। पदबहाली गरेको करिब दुई वर्षमा लोडसेडिङ हटेदेखि उज्यालो नेपालको संवाहक भन्दै सबै जस कुलमानको पोल्टामा गएको देखिन्छ। यस्तै घाटामा रहेको प्राधिकरणलाई १२ अर्ब रुपैयाँसम्म नाफामा लैजाने, विद्युत् चुहावटलाई १५ प्रतिशतसम्म झार्नेलगायत कामलाई कुलमान कार्यकालको सकारात्मक पाटो हो। अझै प्राधिकरणका चुनौती धेरै भएकाले पनि कुलमान दोहोरिनुपर्ने प्राधिकरण स्रोत बताउँछ। चाँडै नै निजी क्षेत्रबाट करिब नौ सय मेगावाट राष्ट्रिय प्रसारणमा जोडिँदै छ। यसका लागि विद्युत् निर्यात गर्ने वातावरण बनाउने, आन्तरिक खपत बढाउने, प्राधिकरण ऐन पुनर्संरचनाका विषयजस्ता कुरा सम्हाल्न संस्थान बुझेको व्यक्ति घिसिङ भएकाले उनको निरन्तरता आवश्यक भएको बताइएको छ। नियुक्ति व्यवस्था नेपाल विद्युत् प्राधिकरण ऐन २०४१ को दफा १७ ले प्राधिकरणको कार्य सञ्चालनको निमित्त मुख्य प्रशासकीय अधिकृतको रूपमा समितिले एक जना महाप्रबन्धक र आवश्यकता अनुसार सल्लाहकार र कर्मचारी नियुक्ति गर्न सक्ने व्यवस्था छ। तर, साधारण सभाको व्यवस्था नभएसम्म त्यस्तो मुख्य प्रशासकीय अधिकृतको रूपमा नेपाल सरकारले एक जना कार्यकारी निर्देशक नियुक्ति गर्नेछ। सोही बमोजिम ऊर्जा मन्त्रालयले नेपाल सरकार मन्त्रिपरिाषद्को बैठकमा प्रस्ताव गर्नेछ र मन्त्रिपरिषद्ले नियुक्ति दिने प्रावधान छ।"
कांग्रेसभित्र देखिएको विवाद र भागवण्डाको राजनीति अन्त्य गर्न आग्रह,"काठमाडौं : नेपाली कांग्रेसभित्र पछिल्लो समयमा देखिएका विवाद र भागबण्डाको राजनीतिलाई अन्त्य गर्दै पार्टीलाई विधिसम्मत ढङ्गबाट अगाडि बढाउन आग्रह गरिएको छ। नेपाली राजनीतिका शिखर व्यक्तित्व बिपी कोइरालाको १०७ औं जन्मजयन्तीको अवसरमा प्रजातान्त्रिक विचार समाजले आज विज्ञप्ति जारी गरी लोकतान्त्रिक पार्टीमा कुनै पनि विचारलाई लिएर छलफल र बहस भएपनि विधि र प्रक्रियाअनुसार गतिविधि अगाडि बढाउन आग्रह गरेको हो। प्रमुख प्रतिपक्षमा रहेको नेपाली कांग्रेसको तर्फबाट जुन किसिमले अहिले खवरदारी गर्नुपर्ने हो, त्यसो हुन नसकेको भन्दै देशको वर्तमान सङ्कटको बेला कांग्रेस आन्तरिक विवादमा रुमलिरहेको समाजको भनाइ छ। विज्ञतिमा भनिएको छ, मुलुकको सबैभन्दा पुरानो लोकतान्त्रिक पार्टी विधि र पद्दतिमा हिँडेर अरु दललाई समेत यस विपरीत नहिड्न सचेत गराउनुपर्नेमा आफैँ नीति नियम मिचेर हिँड्न खोजेको त होइन भन्ने भान परिरहेको छ। बिपीको राजनीतिक, आर्थिक र सामाजिक सोच र चिन्तन मुलुकको विकासका लागि सान्दर्भिक रहेको जनाउँदै समाजले त्यसलाई पूरा गराउने कार्यमा बिपी विचारको नेतृत्व गरिरहेको दल कांग्रेसले अगुवाइ गर्नुपर्नेमा जोड दिएको छ। समाजले कोभिड१९ सङक्रमणबाट पार पाउन वा त्यसका विरुद्ध लड्न सबै राजनीतिक दललाई आग्रह समेत गरेको छ। रासस"
उपत्यकामा निषेधाज्ञा खुकुलो : १६ सिट भन्दा बढी क्षमताका सार्वजनिक सवारी चल्ने (सूचनासहित),"काठमाडौं : सरकारले तीन सातापछि काठमाडौं उपत्यकामा निषेधाज्ञा खुकुलो पार्ने निर्णय गरेको छ। काठमाडौं, भक्तपुर र ललितपुरका प्रमुख जिल्ला अधिकारी (सीडीओ)ले उपत्यकामा निषेधाज्ञा केही खुकुलो पर्ने निर्णय गरेका हुन्।मंगलबार र बुधबार सुरक्षा अधिकारी र गृहमन्त्रालयसँगको परामर्शमा तीनै सीडीओ कार्यालयले नयाँ आदेश जारी गरेका हुन्। परिस्थतिको मूल्यांकन गर्दै नयाँ आदेश जारी भएको सूचनामा उल्लेख गरिएको छ।सरकारले कोरोनाका नाममा लगातार निषेधाज्ञा गरेको भन्दै यसको विकल्प खोज्न जनस्वास्थ्यविद् र सामाजिक अगुवाले अनुरोध गर्दै आएका थिए। नयाँ आदेश अनुसार बिहीबारदेखि सवारी साधन जोरबिजोर प्रणालीका आधारमा सञ्चालन हुनेछन्।स्वास्थ्य सुरक्षा मापदण्ड अपनाएर उद्योग र खलकारखाना खोल्न पाइने छ। निषेधाज्ञा खुकुलो भए पनि भेला हुन, जुलुस गर्न, भीडभाड र जात्रा, महोत्सवमा सहभागी हुन, मन्दिर र चर्चामा नित्य पूजाबाहेक गतिवविधि गर्न, कलकारखाना र व्यवसयायमा भीडभाड हुने कामग गर्न, शैक्षिक संस्था सञ्चालन गर्न, गोष्टी गर्न, सिनेमा घर खुला गर्न, शैलुन, ब्यूटी पार्लर स्पा सञ्चालन गर्न, पुस्तकालय, चिडियाखाना खोल्न र स्वास्थ्य मापदण्ड विपरित श्रमिक र कामदार ओसारपसार गर्न पाइने छैन। देशभर झन्डै चार महिना लामो लकडाउन गरेको सरकारले भदौको पहिलो सातादेखि निषेधाज्ञा गरेको हो। उपत्यकाको तीनै जिल्लाका प्रमुख जिल्ला अधिकारीको बैठकले भदौ २ गते भदौ ३ गतेदेखि पहिलोपटक उपत्यकामा एक हप्ताका लागि निषेधाज्ञा जारी गर्ने निर्णय गरेका थिए। भदौ १० गतेको निर्णयानुसार यही भदौ १७ गते राति १२ बजेसम्मका लागि उक्त आदेशलाई निरन्तरता दिइएको थियो। त्यसलाई कायम राख्दै भदौ १७ गते फेरि भदौ २४ गते राति १२ बजेसम्मका लागि निषेधाज्ञा जारी गरिएको थियो। निषेधाज्ञापछि पनि उपत्यकामा संक्रमण घटेको छैन। अहिले काठमाडौंमा दैनिक चार सयको हाराहारीमा संक्रमित थपिएका छन्। कुल संक्रमितको संख्या ४९ हजार नाघिसकेको छ। अहिले उपत्यकासहित मुलुकका चालिसभन्दा बढी जिल्लामा निषेधाज्ञा छ। भदौ ३१ गते राति १२ बजेसम्म लागू हुने आदेशानुसार उपत्यकामा चल्ने सवारीसाधनमा जोरविजोर प्रणाली लागू गरिएको छ।व्यापार, व्यवसायमा केही चलायमान बनाइएको काठमाडौँका प्रमुख जिल्ला अधिकारी जनकराज दाहालले जानकारी दिए। तीनै जिल्लाका प्रजिअको संयुक्त बैठकपछि साँझ जारी गरिएको विज्ञप्ति अनुसार उपत्यका भित्रमा १६ सिट क्षमताभन्दा बढी क्षमताका सार्वजनिक यात्रुबाहक सवारी साधन सञ्चालन गर्न सकिने छ।भाडाका ट्याक्सीको हकमा चालकसहित तीन जना र परिवार भित्रमा ५ वर्ष मुनिका बालबालिका दुई जनासम्म राखी चलाउन सकिने छ । निजी सवारीसाधन (मोटरसाइकल स्कुटर समेत) स्वास्थ्य मापदण्ड पालना गरी भौतिक दूरी कायम गरेर सञ्चालन गर्न सकिनेछ। यात्रुबाहक सार्वजनिक यातायातका साधनहरु सञ्चालन गर्दा स्वास्थ्य मापदण्ड अनुरुप सामाजिक दूरी कायम हुने गरी एक लहरमा एक जना (कुल क्षमताको आधाबाट नबढ्ने गरी) बस्ने व्यवस्था मिलाउनु पर्नेछ । यसरी सवारी साधन सञ्चालन गर्दा चालक, सहचालक तथा यात्रुले अनिवार्य रुपमा मास्क लगाउनु पर्नेछ। सवारी साधनको ढोका मै स्यानिटाइजरको व्यवस्था हुनुपर्ने, सहचालकले पञ्जा लगाउनुपर्ने तथा सवारी साधन दैनिक निसङ्क्रमण गराएको हुनेपर्नेछ। सवारी साधन भने जोरविजोर प्रणालीअनुसार सञ्चालन गर्नुपर्ने छ, तर मालबाहक सवारीको हकमा भने जोरविजोर लागु हुने छैन । सार्वजनिक सूचनाअनुसार औषधि र पानीजन्य व्यवसाय चौविसै घण्टा सञ्चालन गर्न पाउने पुरानै व्यवस्थालाई कायम राखिएको छ।अन्य खाद्यवस्तु, दुध, तरकारी फलफूल, माछामासुका व्यवसाय बिहान ११ बजेसम्म र साँझ ५ बजेदेखि ७ बजेसम्म सञ्चालन गर्न पाउने छन्।यसअघि उक्त व्यवसाय साँझमा रोक लगाइएको थियो । तोकिएको मापदण्ड प्रयोग गर्दै विकास निर्माणसम्बन्धी पसल, व्यवसाय तथा ढुवानीका लागि सञ्चालन हुने छोटो दूरीका सवारी साधन मध्याह्न १२ बजेदेखि साँझ सात बजेसम्म सञ्चालन गर्न पाइने छ। सहकारी संस्था ११ देखि ३ बजेसम्म सञ्चालन गर्न पाइने भएको छ।सपिङ् मल, फेन्सी स्टोर, कपडा पसल, जुत्ता पसल, कस्मेटिक पसललगायतका पसल सोमबार, बुधबार र शनिबार मात्रै खोल्न पाइने छ। भाँडा, भान्साजन्य र सोही प्रकृतिका अन्य पसल आइतबार, मंगलबार र शुक्रबार सञ्चालन हुने छन्। फर्निचर र अटो मोवाइलसम्बन्धी पसल सोमबार र बुधबार मात्रै खोल्न पाइनेछ। फुटपाथ पसल, ठेला व्यापार, स्टेशनरी, ईलेट्रिकल्स, इलेक्ट्रोनिक्स, डिपार्टमेन्टल स्टोर विहान ११ बजेसम्म र बेलुका ४ देखि ७ बजेसम्म खोल्न सकिनेछ। सवारी साधन सम्बन्धी वर्कसप बिहान ८ देखि राति ८ सम्म सञ्चालन हुनेछ।टेकअवे सेवा तथा होमडेलिभरी सेवा भने दिउँसो १२ देखि साँझ ७ बजेसम्म सञ्चालन गर्न पाइनेछ। उद्योग कलकारखाना सञ्चालन गर्दा कामदार र कर्मचारीलाई आयोजनास्थलमै बस्ने, खाने व्यवस्था मिलाउन भनिएको छ। यस्तै स्वास्थ्य मापदण्ड पालना गरी अनलाईनन कक्षा र त्यस्ता सेवासँग मिल्ने सेवाहरु सञ्चालन गर्न सकिने छ।विदेश जाने व्यक्तिलाई आवागमनमा सहजीकरण गरिने छ। स्वाब परीक्षण गराएका व्यक्तिहरु रिपोर्ट नआउञ्जेल क्वारेन्टिनमा बस्नुपर्नेछ।कन्टयाक्ट ट्रेसिङमा परेका व्यक्तिसमेत स्वाब परीक्षण गरेका व्यक्तिको रिपोर्ट नआउञ्जेल क्वारेन्टिनमा बस्नुपर्ने छ। अत्यावश्यक वस्तु वा सेवा अन्तरगत पर्ने औषधि, खाद्यवस्तु, ईन्धन, खाना पकाउने ग्याँस, तरकारी फलफूल दुध, विद्युत, दुरसञ्चार, सूचना तथा सञ्चार, भन्सार, क्वारेन्टिन, आईसोलेसन, फोहरमैला व्यवस्थापन, अस्पताल जानेआउने विरामी, मृत्यु संस्कारका लागि अनिवार्य रुपमा सहभागी हुनुपर्ने कामका लागि प्रयोग गर्ने सवारी साधन भने सञ्चालन गर्न पाइने छ। बैंक वित्तीय संस्था नेपाल राष्ट्र बैंकको मापदण्डअनुसारसञ्चालन हुने जनाइएको छ।उपत्यकामा भदौ ४ गतेदेखि निषेधाज्ञाको आदेश लागू गरिएको थियो । निषेध गरिएका गतिविधि खुला स्थानमा भीडभाड, सभा लजुलुस गर्न गराउन, जात्रा, मेला, महोत्सव, भोजभतेर सञ्चालन गर्न, धार्मिक क्षेत्रमा दैनिक नित्य पूजा बाहेकका गतिविधि, बढी भिडभाड हुने उद्योग, कलकारखाना, व्यापार, व्यवसाय सञ्चालन गर्न निषेध गरिएको छ। यस्तै चाडपर्व लगायत धार्मिक तथा साँस्कृतिक कार्यक्रममा हुने जमघट, शैक्षिक संस्था सञ्चालन, सबै प्रकारका गोष्ठी, सेमिनार, सिनेमा हल, पार्टी प्यालेस, मनोरञ्जन स्थल, व्यूटी पार्लर शैलुन, स्पा, स्वीमिङ पूल जीमखाना, समूहमा खोलिने खेल, पुस्तकालय चिडियाखाना तथा सङ्ग्राहलय सञ्चालनमा रोक लगाइएको पुरानै व्यवस्थालाई कायम गरिएको छ।व्यापार व्यवसायमा स्वास्थ्य मापदण्ड विपरित मजदुरहरुलाई ओसार पसारमा समेत रोक लगाइएको छ।"
जहाँ बीपी रमाउँथे,"चितवन : छतमा मन्दिर भएको क्षेत्रपुरमा रहेको करिब आधा शतब्दी पुरानो रातो घर। त्यही घरको अगाडितर्फ दुईतिर ठूला झ्याल भएको खुल्ला कोठा। कोठामा सानो टेबल, काठको एउटा पलङ र दराज। कोठाबाहिर बरन्डा। प्रथम जननिर्वाचित प्रधानमन्त्री बीपी कोइरालाको कोठा हो यो। चालीस वर्षदेखि त्यो कोठा सुनसान छ। कोठामा रहेको पलङ अहिलेसम्म हटाइएको छैन। चितवन र आसपासका भेगमा कार्यक्रम हुँदा बीपी सबैभन्दा पहिला यहाँ आउँथे। देशका अन्य भागको यात्रामा निस्के पनि उनी एक रात बसेर मात्रै जान्थे। कोइरालाका साथी श्यामकृष्ण प्रधानको घर हो यो। आफ्नै घरजस्तो ठान्थे बीपी यो घरलाई। भरतपुर महानगरपालिका२ स्थित क्षेत्रपुरमा रहेको स्वर्गीय प्रधानको घरमा कोइराला मुलुकका लागि राजनीतिक रणनीति बनाउँथे। श्यामकृष्णकी श्रीमती गौरीदेवीलाई त्यो कोठामा जाँदा उनै बीपीको झल्को आउँछ। राति अबेर सुत्ने कोइरालालाई बिहानीपख चिया लिएर गएको स्मरण ताजै छ उनलाई। बीपी बाबु बस्ने कोठा यही हो, जहिले आउँदा पनि यहीँ सुत्नुहुन्थो, ८६ वर्षीया गौरीदेवीले कोठा देखाउँदै भनिन्, पूरै देश घुम्दा यहाँजस्तो आनन्द र रमाइलो अन्त लाग्दैन भन्नुहुन्थो। विगत सम्झँदै उनले भनिन्, जहिले आउँदा पनि यहीँ बस्ने, सुत्ने गर्नुहुन्थ्यो। बिहान उठेर कार्यकर्तासँग भेटेर मात्रै निस्कनुहुन्थ्यो। बीपी आएपछि श्यामकृष्णको घर कार्यकर्ताले भरिन्थे। उनलाई कार्यकर्ताले एकछिन पनि छोड्दैनथे। मुलुकको शासन व्यवस्था र संकटको विषयमा राति अबेरसम्म कार्यकर्तासँग कुरा गरेर बस्थे। बीपीको सम्झनाले गौरीदेवी कहिलेकाहीँ भावुक हुन्छिन्। बीपी बाबु आएपछि कार्यकर्ताले एकछिन छोड्दैनथे, सानोतिनो आमसभा नै हुन्थ्यो। के खाने भनेर सोध्दा जे दिन्छौ त्यही खान्छु भनेको कहिल्यै बिर्सन्नँ। खालि कार्यकर्ताको चिन्ता गर्ने, उहाँजस्तो त्यागी र इमानदार नेता कोही लाग्दैन, गौरीदेवीले स्मरण सुनाइन्। बीपी आएको खबर पाएपछि प्रहरीबाट घर घेरिन्थ्यो। प्रशासनले अवरोध गर्न खोज्थ्यो। तर, बीपीको जनलहर देखेर प्रशासन अत्तालिने गथ्र्यो। उनी सो घरबाट निस्कँदा कार्यकर्ताको उपस्थितिले जुलुस नै तयार हुन्थ्यो। त्यो लोकप्रियताले रुष्ट प्रहरी प्रशासनले भीड बिथोल्न खोज्दा झडप भएको सम्झना छ गौरीदेवीलाई। कोइरालाका देशभरिकै मिल्ने साथीमध्येका एक थिए श्यामकृष्ण प्रधान। बीपीसँग उनको घनिष्ठता थियो। प्रधानको घरबाट पार्टीको गतिविधि सञ्चालन हुन्थ्यो। यो घर २०२६ मा निर्माण भएको हो। बैठक बस्दा आमसभाजस्तै हुन्थ्यो। कोइराला कार्यकर्तालाई उत्साह दिन्थे। कार्यकर्ताले आन्दोलनका क्रममा पाएको दुःख, सांगठनिक गतिविधिबारे छलफल गर्थे। तर उनी कहिल्यै आत्तिँदैन थिए। कोइरालासँग हिँड्ने क्रममा बुवासँगै रहने श्यामकृष्णका कान्छा छोरा सुबोध प्रधान भन्छन्, उहाँ कहिल्यै आत्तिएको देखिनँ, कार्यकर्तालाई पनि आवेगमा नआउनू, शान्त हुनुपर्छ भन्दै सम्झाउनुभएको स्मरण छ। उनी तरुण दलका पूर्व केन्द्रीय सदस्य हुन्। सुरुदेखि नै प्रधान परिवार राजनीतिमा सक्रिय थियो। बीपीसँगै गणेशमान सिंह र कृष्णप्रसाद भट्टराईको पनि मन पर्ने थलो हो यो घर। बीपीले गिरिजाप्रसाद कोइरालालाई चिनाएपछि उनी पनि नियमित जान्थे। बीपीको साथमा लागेर शेरबहादुर देउवा पनि त्यहीँ पुग्थे। पञ्चायती व्यवस्थाविरुद्ध होमिएका नेता उक्त घरमा पुगेर योजना बनाउँथे। प्रजातन्त्र पुनस्र्थापनापछि नेताहरू कम आउन थाले। केही वर्षअघि नेताहरू शेरबहादुर देउवा र प्रकाशमान सिंह पुगेका थिए। अहिले खासै कोही नजाने भएकाले गौरीदेवीको घर सुनसान छ। उक्त घरबाट पार्टीका सबै गतिविधि सञ्चालन हुन्थ्यो। सो घर नेताहरूको आ श्रयस्थल भएको नेपाली कांग्रेस चितवनका पूर्वसभापति शेषथान अधिकारी बताउँछन्। हाम्रा नेताहरू आएर बस्ने कार्यकर्ता भेट्ने ठाउँ हो, उनी भन्छन्, इतिहास बोकेको घर हो यो, पछिल्लो पटक सबैले वास्ता गर्न छोडे। श्रेष्ठ परिवार २००७ सालको क्रान्तिअघिदेखि राजनीतिमा सक्रिय थिए। बाटो अप्ठ्यारो भएकाले बन्दीपुरमा पनि बीपी कमै जान्थे। श्यामकृष्णको परिवार २०१४ मा चितवन बसाइँ सरेपछि उनको आगमन बढी भयो। अहिले कांग्रेसभित्रको गुटबन्दीले गौरीदेवी निराश छिन्। श्यामकृष्ण र बीपीको मित्रता २००६ सालमा सुरु भएको हो। पञ्चायती व्यवस्थाविरुद्ध पर्चा पम्प्लेट यही घरमा छापिन्थ्यो। राजनीतिक आन्दोलनमा श्यामकृष्ण र गौरीदेवी सक्रिय रूपमा लागेका थिए। २०६९ पुस २६ मा श्यामकृष्णको निधन भएपछि घर झन् बिरानो भएको छ।"
नेकपा विवाद समाधानका लागि सहमतिको ठोस कार्ययोजनासहित प्रस्ताव तयार,"काठमाडौं : सत्तारुढ नेपाल कम्युनिष्ट पार्टीका अध्यक्ष एवं प्रधानमन्त्री केपी ओली र अध्यक्ष पुष्पकमल दाहाल प्रचण्ड ले विवाद समाधान कार्यदलले दिएको सुझावका आधारमा कार्यान्वयनको कार्ययोजनासहितको प्रस्ताव तयार गरेका छन्। अध्यक्षद्वयले बिहान प्रधानमन्त्री निवास बालुवाटारमा गर्नुभएको छलफलमा स्थायी कमिटीको बैठक यही भदौ २६ गते बस्ने बैठकका लागि पेश गर्ने सहमतिको ठोस प्रस्ताव तयार गरेको नेकपाका केन्द्रीय प्रचार विभाग उपप्रमुख एवं प्रधानमन्त्रीका प्रेस सल्लाहकार सूर्य थापाले जानकारी दिए। छलफलमा महासचिव विष्णु पौडेलको पनि सहभागिता थियो। उक्त सहमतिको प्रस्ताव स्थायी कमिटीका सदस्यलाई पठाउने प्रक्रिया पनि शुरु भएको छ। गत साउन १३ गतेदेखि स्थगित स्थायी कमिटीको बैठक अध्यक्षद्वयले २६ गते बिहान ११ बजेका लागि तोकेको छ। पार्टीको आन्तरिक विवाद मिलाउन अध्यक्षद्वयले गठन गरेको कार्यदलले दिएको प्रतिवेदनबारे यही भदौ १८ गतेको सचिवालय बैठकमा छलफल भएको थियो। गत साउन ३० मा भएको छलफलबाट महासचिव पौडेलको संयोजकत्वमा गठित छ सदस्यीय कार्यदलले यही भदौ ६ गते अध्यक्षद्वयलाई प्रतिवेदन बुझाएको थियो। प्रतिवेदनमा प्रधानमन्त्री ओलीले सरकारको काममा केन्द्रित भई बाँकी कार्यकाल पूरा गर्ने र अध्यक्ष प्रचण्डले पार्टीको कार्यकारी अध्यक्षमा आफूलाई केन्द्रित गर्ने, मन्त्रिपरिषद्मा आवश्यकतानुसार हेरफेर गर्ने, तोकिएको समयमा महाधिवेशन गर्ने, एकताका बाँकी काम शीघ्र पूरा गर्नेलगायत सुझाव छन्। नेकपामा गत असार १० गते शुरु भएको स्थायी कमिटी बैठक आन्तरिक विवादका कारण पटकपटक स्थगित हुँदै आएको थियो। रासस"
प्रचण्डले प्रधानमन्त्रीको अफर गर्दा अस्वीकार गरेँ : रामचन्द्र पौडेल,"काठमाडौं : नेपाली कांग्रेसका वरिष्ठ नेता रामचन्द्र पौडेलले पहिलो संविधानसभाको विघटनको रात पुष्पकमल दाहाल प्रचण्डले आफूलाई प्रधानमन्त्री बन्न अफर गरेको खुलासा गरेका छन्। उनले संविधानमा १० राज्यका पक्षमा सहमति जनाए प्रधानमन्त्रीमा माओवादीले समर्थन गर्ने प्रस्ताव प्रचण्डले आफूलाई गरेको खुलासा गरेका हुन्।तर आफूले जातीय राज्य नमान्ने अडान राखेको पौडेलको भनाइ छ। बालुवाटारमा राति प्रचण्ड, तत्कालीन प्रधानमन्त्री बाबुराम भट्टराई, माधव नेपाल, झनलाथ खनाल, केपी ओली हुनुहुन्थ्यो, प्रचण्डले रामचन्द्रजी दश वटा राज्यका पक्षमा सहमति जनाउनूस्, तपाईलाई प्रधानमन्त्री बनाउँछु भनेर प्रस्ताव गर्नुभयो, बीपी कोइरालाको १०७ औं जन्मजयन्तीका अवसरमा आयोजित भर्चुअल कार्यक्रममा पौडेलले भने, तर मैले प्रधानमन्त्रीको कुर्सी त के, इन्द्राशन नै दिए पनि मान्दिन भनेर जवाफ दिएँ।किनकी जातीय आधारमा राज्य हुनुहुँदैन भन्ने मेरो मान्यता हो । बालुवाटारमा सहमति नभएपछि त्यही रात तत्कालीन प्रधानमन्त्री भट्टराईले संविधान सभा विघटन गरेको पौडेलले उल्लेख गरे। उनले संविधानका कतिपय प्रावधानमाथि पार्टीभित्रैबाट उठिरहेका प्रश्नप्रति असहमति जनाए।संविधानका एक एक अक्षरमा लडाईं भएको छ।लोकतान्त्रिक संविधान बनाउन पार्टीकातर्फबाट प्रत्येक शब्दमा मैले बहस गरेको छु, उनले भने, लोकतान्त्रिक संविधानको स्वामित्व हामीले लिनुपर्छ ।"
"उपत्यकामा निषेधाज्ञा खुकुलो : के खुल्यो, के बन्द ?","काठमाडौं : उपत्यकाका तीन जिल्लामा जारी निषेधाज्ञामा केही खुकुलो हुने भएको छ। निषेधाज्ञाका मोडालिटी उपत्यकाका तीनै जिल्लका प्रमुख जिल्ला अधिकारी (सीडीओ)ले परिवर्तन गरेका हुन् । मंगलबार नै तीनै जिल्लाका प्रमुख जिल्ला अधिकारीले अनुमोदनका लागि गृहमन्त्रालयमा पठाएको मोडालिटी स्वीकृत भएको छ।केही बेरमा तीनै जिल्ला प्रशासनले खुकुलो व्यवस्थासहितको निषेधाज्ञा जारी गर्दैछन्। नयाँ मोडालिटी अनुसार निजी सवारीलाई जोर विजोर चल्न दिने, दैनिक उपभोग्य समानका पसल पनि समय तोकेर सञ्चालन गर्ने तथा निजी कार्यालय, उद्योग एवम् कलकारखाना स्वास्थ्य सुरक्षा मापदण्ड अपनाएर सञ्चालन गर्ने गरी निषेधाज्ञाको नयाँ मोडल प्रस्ताव गरिएको हो। तर होटल रेष्टरेन्ट, सिनेमा हल, क्लब तथा अन्य मनोरञ्जन स्थल भने बन्दै रहने छन्। निषेधाज्ञा खुकुलो भए पनि भेला हुन, जुलुस गर्न, भीडभाड र जात्रा, महोत्सवमा सहभागी हुन, मन्दिर र चर्चामा नित्य पूजाबाहेक गतिवविधि गर्न, कलकारखाना र व्यवसयायमा भीडभाड हुने कामग गर्न, शैक्षिक संस्था सञ्चालन गर्न, गोष्ठी गर्न, सिनेमा घर खुला गर्न, शैलुन, ब्यूटी पार्लर स्पा सञ्चालन गर्न, पुस्तकालय, चिडियाखाना खोल्न र स्वास्थ्य मापदण्ड विपरित श्रमिक र कामदार ओसारपसार गर्न पाइने छैन। मंगलबार काठमाडौं उपत्यका नगरपालिका मेयर फोरम, उद्योगी सुरक्षा निकायसँग भर्चुअल छलफलपछि काठमाडौं उपत्यकाका तीन जिल्लाका प्रमुख जिल्ला अधिकारीहरुले निषेधाज्ञाको बिषयमा औपचारिक छलफल गरेर गृहसमक्ष खुकुलो पार्न प्रस्ताव गरेका थिए। निरन्तरको लकडाउन समाधान नभएको तर्क गर्दै उद्योगी तथा व्यवसायीले निषेधाज्ञा खकुलो नबनाए अवज्ञा गर्ने चेतावनी दिदै आएका छन्। मेयर फोरमको मंगलबार बसेको बैठकले काठमाडौं उपत्यकाका सबै नाकामा सेनासहितको कडा सुरक्षा व्यवस्था गरेर उपत्यकाभित्रको निषेधाज्ञालाई विस्तारै खोल्नुपर्ने सुझाव दिएको थियो। झन्डै चार महिना लामो लकडाउन साउनेदेखि अन्त्य गरिए पनि भदौंदेखि निषेधाज्ञा सुरु भएको थियो। उपत्यकाको तीनै जिल्लाका प्रमुख जिल्ला अधिकारीले भदौ २ गतेको पहिलोपटक एक हप्ताका लागि निषेधाज्ञा जारी गरेका थिए। भदौ १० गतेको निर्णयानुसार यही भदौ १७ गते राति १२ बजेसम्मका लागि उक्त आदेशलाई निरन्तरता दिइएको थियो। त्यसलाई कायम राख्दै भदौं १७ गते फेरि भदौं २४ गते राति १२ बजेसम्मका लागि निषेधाज्ञा जारी गरिएको थियो। निषेधाज्ञापछि पनि उपत्यकामा संक्रमण घटेको छैन। अहिले काठमाडौंमा दैनिक चार सयको हाराहारीमा संक्रमित थपिएका छन्। कुल संक्रमितको संख्या ४८ हजार नाघिसकेको छ। अहिले उपत्यकासहित मुलुकका चालिसभन्दा बढी जिल्लामा निषेधाज्ञा जारी छ। सरकारले सुरुमा चैत ११ गतेदेखि झन्डै चार महिना लकडाउन गरेको थियो।"
महामारीलाई गिज्याउँदै राजनीतक दल,"सुर्खेत : कोरोना महामारीमा पनि राजनीतिक भेला र कार्यक्रम गरेर दलहरुले महामारीलाई नै गिज्याउने काम गरिरहेका छन्।पछिल्ला दिनमा कर्णालीमा कोरोना संक्रमणको दर बढ्दो छ।तर पनि सुर्र्खेतमा दलबीच यही बेलामा पार्टी प्रवेश गराउने र संगठन विस्तारको होडबाजी नै चलेको छ। कांग्रेसले आगामी महाधिवेशनलाई लक्षित गरेर जिल्लाभर भेला, जमघट र कार्यक्रम जारी राखेको छ।केन्द्रिय नेताहरुकै सक्रियतामा कार्यक्रम नै आयोजना गरेर कांग्रेसले अन्य पार्टीका कार्यकर्ता आफ्नो पार्टीमा प्रवेश गराउन थालेको छ।जिल्लामा कांग्रेसका गतिविधि बढेपछि सत्तारुढ नेकपाले पनि सँगसँगै राजनीतिक गतिविधि बढाएको छ। मुख्य दुई दलबीच कार्यकर्ता प्रवेश गराउने होडबाजीका कारण गाउँतहसम्म कोरोना संक्रमण फैलिने थप जोखिम बढेको हो।हाल कर्णालीमा सांसद, नेता र कार्यकर्ता पनि कोरोना संक्रमणबाट अछुतो छैनन्।तर पनि दलहरुले गाउँगाउँमा स्वास्थ्य मापदण्डविपरित भेला र जमघट गरिरहेका छन्।संक्रमण रोकथामका लागि भन्दै स्थानीय तह र प्रशासनले विभिन्न क्षेत्र सिल र निषेधाज्ञा गर्दै आएका छन्।तर जिम्मेवार बन्नुपर्ने राजनीतिक दलबाटै लापरबाही भइरहेको हो। न मास्क, न सामाजिक दुरी।दलहरुले पार्टी प्रवेश गराउने र संगठन विस्तार गर्ने नाममा जोखिम बढाउने गतिविधि गरिरहेका हुन्।जिल्ला प्रशासन कार्यालयले संक्रमण फैलिने खतरा रहेको भन्दै बारम्बार दलहरुलार्इृ राजनीति गतिविधि नगर्न आग्रह गरे पनि दलले अटेर गरिरहेका हुन्।न्यूनतम स्वास्थ्य मापदण्ड नै नअपनाएर नेताहरु कार्यकर्ता भेलामा व्यस्त छन्।यसले गाउँ तहसम्म नै संक्रमण फैलिने त्रास बढेको हो।मास्क विना नै भीड जम्मा गर्ने, सामाजिक दुरी र सुरक्षा सावधानी नअपनाउँदा जोखिम बढेको हो।जिल्ला प्रशासन कार्यालय सुर्खेतले कोरोना महामारी रोकथाममा दलहरु जिम्मेवार नबन्दा समस्या भएको जनाएको छ। यस्तो महामारीमा त दलहरु कोरोना रोकथाममा लाग्नु पथ्र्याे, तर जिम्मेवार नेताहरु नै संक्रमण बढाउने गतिविधिमा लाग्नु भएको छ प्रमुख जिल्ला अधिकार हिरालाल रेग्मीले भने, सांसद र नेताहरु नै जिम्मेवार नहुँदा दलका गतिविधि रोक्न समस्या भयो । महामारीको बेलामा राजनीतिक गतिविधि नगर्ने आग्रह गरे पनि दलहरुले अटेरी गरेको उनको भनाइ छ।कोरोना रोकथामका लागि राज्यले करोडौ बजेट खर्च गरिरहेको भन्दै उनले नागरिकको स्वास्थ्यमाथी खेलवाड नगर्न दलहरुलाई आग्रह गरे । यस्तै नेपाल कम्युनिष्ट पार्टी (नेकपा) सुर्खेतले अब राजनीतिक गतिविधि रोक्ने जनाएको छ।कोरोना संक्रमणको दर बढेको भन्दै नेकपाले यस्तो क्रियाकलाप रोक्ने जनाएको हो।नेकपा सुर्खेतका सचिव कृष्ण जिसीले भने, सामाजिक दुरी र सुरक्षा सावधानी अपनाएर सामान्य छलफल मात्रै गरेका छौं, अब यस्ता क्रियाकलाप पनि रोक्छौं।संक्रमण फैलिदै गएकाले अब कार्यकर्तासँगको भेटघाट पनि रोकिन्छ । महाधिवेशनको तयारीमा रहेको काँगेसले पनि गाउँमा भेला र जमघट गरिरहेको छ।तर उसले सुर्खेतमा पार्टीको तर्फबाट कुनै पनि कार्यक्रम नगरेको दाबी गरेको छ।काँग्रेस सुर्खेतका सभापति कमलराज रेग्मीले भने, वडा तहका नेताहरुले जम्मा भएर फोटो खिच्दैमा पार्टीको कार्यक्रम भन्न मिल्दैन । पार्टीले सम्पूर्ण कार्यकर्तालाई कोरोना रोकथाममा लाग्न र घरमै बस्न आग्रह गरेको उनको दाबी छ। सुर्खेतको पञ्चपुरीमा कांग्रेसले आयोजना गरेको कार्यक्रममा सहभागी । तस्बिर : अन्नपूर्ण"
"कांग्रेसमा विवाद : गुट बैठक निरन्तर, शीर्ष तहमा संवादहीनता","काठमाडौं : कांग्रेसमा गुटका बैठक निरन्तर चलिरहे पनि शीर्ष तहमा संवादहीनता देखिएको छ। सभापति शेरबहादुर देउवा र वरिष्ठ नेता रामचन्द्र पौडेलबीच संवाद नभएको दुई महिना भयो। अनौपचारिक बैठकसमेत भएको छैन। न केन्द्रीय कार्यसमिति वा पदाधिकारीको बैठकै बसेको छ। महाधिवेशन नजिकिएसँगै जुममा दैनिकजसो कार्यकर्तासँग घण्टौं संवादमा बिताइरहेका शीर्ष नेता पार्टीभित्रको बढ्दो विवाद समाधानतर्फ भने उदासीन देखिन्छन्। विवाद समाधान गर्न न सभापतिले पहल गरेका छन् न त वरिष्ठलगायत अन्य नेताकै भूमिका प्रभावकारी देखिन्छ। रामचन्द्रजीसँग मेरो कुरा भएको थियो। कोरोनाअघि (निषेधाज्ञा लागू हुनुअघि) नै भएको हो। उहाँले मान्नुभएको छैन, उपसभापति विमलेन्द्र निधिले भने, अब फेरि पहल गर्छाैं। संवादको विकल्प छैन। उनले पार्टीभित्रको विवाद अन्त्य गरी महाधिवेशनतर्फ लाग्नुको विकल्प नरहेको बताए। निधि पार्टीभित्र विवाद बढ्दा सधैं मध्यमार्गी भूमिकामा देखिने गरेका छन्। केन्द्रीय कार्यसमितिको पछिल्लो बैठक असार २२ गते बसेको थियो। उक्त बैठकले महाधिवेशनको कार्यतालिका परिमार्जन गरेको थियो। त्यसपछि दोस्रो साता शीर्ष नेतासहित पदाधिकारी बैठक बसेको थियो। उक्त बैठकमा राप्रपा परित्याग गरेर आएका सुनील थापासहितका नेतालाई कांग्रेसमा कस्तो भूमिका दिने भन्नेमा छलफल भएको थियो। त्यसपछि कांग्रेसमा न कुनै अनौपचारिक छलफल भएका छन् न त औपचारिक बैठक नै। पार्टी समायोजन, क्रियाशील सदस्यता वितरण, विभाग गठन र भ्रातृसंस्थाको समयावधि थपका विषयलाई लिएर पौडेल समूहले असन्तुष्टि जनाउँदै आएको छ। गत जेठमा पार्टी सभापतिलाई भेटेरै विरोध जनाएको पौडेल समूहले विभाग गठन पार्टीको विधान र निर्वाचन आचारसंहिता विपरीत भएको दाबी गर्दै खारेजीका लागि निर्वाचन समितिमा उजुरी नै दिएको थियो। सभापतिले विधानविपरीत निर्णय गर्दै गएको दाबीसहित पौडल समूह आक्रामक रूपमा जाने तयारी गरेको छ। मुलुकमा कम्युनिस्टहरूको एकलौटी छ। सरकार लोकतन्त्र र संविधानको आवरणमा मुलुकलाई एकदलीय व्यवस्थातर्फ उन्मुख गराउन सक्रिय छ। कोभिडको महामारीमा जनता आतंकित छन्। सरकारको ध्यान त्यसतर्फ गएको छैन, केन्द्रीय सदस्य अर्जुननरसिंह केसीले भने, यस्तो अवस्थामा पार्टीभित्र एकता बनाएर जानुपर्ने हो। तर, एकता भनेको विधिविधान पद्धतिविरुद्ध गएर नेतामुखी हुनु होइन। विधिभन्दा नेता ठूलो भन्ने कुरालाई स्वीकार्न सकिन्न। पार्टीको विधान र मान्यतालाई सिध्याउने काम भइरहेको उनको दाबी छ। यसको अन्त्य हुनुपर्छ भन्ने हाम्रो अडान हो, उनले भने। अघिल्लो वर्ष महाधिवेशनको कार्यतालिका ल्याउनुपर्ने माग गर्दै पौडेल समूहले मंसिर २६ गतेदेखि केन्द्रीय कार्यसमिति बैठक नै बहिष्कार गरेको थियो। असन्तुष्ट समूहको बहिष्कारबीच देउवाले बहुमतबाट महाधिवेशन कार्यतालिका पारित गरेपछि विवाद चर्किएको थियो। त्यति बेला केन्द्रीय सदस्य एनपी साउदको नेतृत्वमा युवा नेताले सभापति र वरिष्ठ नेतालाई छुट्टाछुट्टै भेटेर संवादको वातावरण बनाएका थिए। कांग्रेस महाधिवेशन : सभापति ताक्दै ११ नेता कांग्रेस महाधिवेशन अन्योलमा कांग्रेस संस्थापन इतर बैठकः निर्णय सच्याउन देउवालाई आग्रह, नमाने अनशन कर भुक्तानी गर्न दबाब दिनु अव्यवहारिक : कांग्रेस महाधिवेशनको सँघारमा आम नेताकार्यकर्ताबीच एकता कायम गरेर उत्साह थप्दै पार्टीलाई सशक्त बनाउनुपर्नेमा उल्टो पार्टीभित्र विवाद बढ्नु राम्रो होइन, केन्द्रीय सदस्य साउदले अन्नपूर्णसँग भने, यसले पार्टीलाई नै कमजोर बनाउँछ। पार्टीभित्र कुनै असहमति भए शीर्ष तह, पदाधिकारी वा केन्द्रीय समितिमा छलफल गरेर टुंगोमा पुर्याउनुपर्छ। उनले पार्टीलाई संस्थागत रूपमा सञ्चालन गर्नुपर्नेमा जोड दिए। सभापति देउवा पौडेल समूहले उठाएका मुद्दा सम्बोधन गर्न सकारात्मक देखिँदैनन्। विभाग गठनको विषयमा विधानअनुसार केही ढिलाइ भएकै हो। यसलाई सभापतिज्यूले पनि स्वीकार गर्नुभएको छ। तर, खारेज गर्ने उहाँहरू (पौडेल समूह) को माग सम्बोधन हुने अवस्था म देख्दिनँ, देउवानिकट एक केन्द्रीय सदस्यले भने, सहमतिमा गर्न खोज्दा नै ढिलाइ भएको हो। फेरि विधानमा पनि त ६ महिनापछि विभाग गठन गर्नै नमिल्ने भन्ने पनि उल्लेख छैन नि। पार्टीभित्रको ६०४० को भागबण्डाअनुसार देउवाले आफूसँग ३० विभाग राखेर १७ विभाग पौडेल र सिटौला समूहका लागि छुट्याएका छन्। अहिले २० विभाग गठन गरेका देउवा चाँडै थप १० विभाग गठनको तयारीमा रहेको संस्थापन निकट एक नेताले बताए। पौडेल समूह भने विधानविपरीत गठन भएका विभाग खारेज गर्नुपर्ने र क्रियाशील सदस्यता वितरणलाई पारदर्शी बनाउनुपर्ने अडानमा छ। महाधिवेशनमा को जित्ला, को हार्ला त्यो लोकतान्त्रिक प्रणाली हो। तर, अहिलेको हाम्रो संघर्ष भनेको सभापतिको अहंकारविरुद्ध हो। त्यसको प्रतिरोध गर्छाैं, नेता केसीले भने।"
१९५० को सन्धि खारेज गरेर भारतसँग नयाँ सन्धि गर्नुपर्छ : नारायणकाजी,"काठमाडौं : नेपाल कम्युनिस्ट पार्टी (नेकपा)का प्रवक्ता नारायणकाजी श्रेष्ठले सन् १९५० को सन्धि खारेज गरी नयाँ सन्धि गर्नु पर्ने बताएका छन्। उनले सन् १९५० को सन्धि असमान र असान्दर्भिक भएको बताउँदै सार्वभौमिक समानताको सिद्धान्तको आधारमा भारतसँग नयाँ सन्धि गर्नु पर्ने बताएका हुन्। त्यो सन्धि असमान छ, अपमानजनक छ, हाम्रो सर्वभौमसत्तालाई कुण्ठित गरेको छ, उनले भने, त्यसका कारण १९५० को सन्धि विस्थापन गरेर नयाँ सन्धि गर्नुपर्छ। भारत नेपाल सम्बन्धका विषयमा आयोजित एक कार्यक्रममा पूर्वउपप्रधान तथा परराष्ट्रमन्त्री श्रेष्ठले नेपाललाई भारतको सुरक्षा छाता राख्ने जस्ता प्रावधान समेत रहेको यो सन्धिबाट भाग्न नसक्ने बताए । उनले विश्वको महाशक्ति राष्ट्र बन्न उद्त भारतले छिमिकी मुलुकको सम्बन्ध सुधार गर्नुको विकल्प नरहेको बताए। हाम्रो मात्रै होइन, भारतको पनि आवश्यकता हो, महाशक्ति राष्ट्र बन्न उद्त भारतले विश्व जगतलाई देखाउनका लागि भारत वार्तामा बस्नै पर्छ, उनले भने। उनले छिटो वार्ताको वातावरण बन्नेमा विश्वास व्यक्त गरे।उनले सीमाका विषयमा अहिल्यै वार्ताको विकल्प सोच्न नसकिने बताए। उनले उच्च राजनिितक तथा कूटनीतिक वार्ताको विकल्प नरहेको बताए। नेपालको तर्फबाट भारतलाई वार्तामा ल्याउने प्रयास भइरहेको बताए। इतिहासमा पहिलो पटक अतिक्रमित भूमि हाम्रो भनेर नक्सा प्रकाशन गरिसकेको छौँ, उनले भने, त्यसैको संसादबाट अनुमोदन पनि भइसकेको छ । उनले वर्ताको लागि प्रमाण संकलनका काम पनि भइरहेको बताए।उनले राष्ट्रिय एकताका साथ प्रमाण सुरक्षित गर्दै भारतसँग वार्ता गरी सीमा समस्या समाधान गरिने बताए। उनले भारतसँग संवादबाट समस्या समाधान गरी २१ औँ शाताब्दीको सम्बन्ध स्थापति गर्नु पर्ने बताए। उनले नेपालको भूभाग कसैलाई प्रयोग नगर्न दिने पनि बताए।"
देवरको कुटपिटबाट भाउजुको मृत्यु,"भोजपुर : घरायसी विवादमा देवरको कुटपिटबाट भाउजुको मृत्यु भएको छ । टेम्केमैयुङ गाउँपालिका ५, खावाका ३५ वर्षीय राजकुमार राईले ४८ वर्षीया भाउजु केशरमाया राईलाई मरणासन्न हुनेगरी कुटपिट गरेपछि केशरमायाको मृत्यु भएको हो । गत २२ गते राती घरायसी विवादमा राजकुमारले केशरमायालाई कुटपिट गरेका थिए । ज्यान जोगाउने क्रममा सुंगुरको खोरमा लडेर ज्यान गएको प्रहरीले जनाएको छ । रातको समय भएकाले उनको खोजी गर्दा नभेटिएपछि भोलीपल्ट बिहान २३ गते खोरमा मृत अवस्थामा भेटिएको जिल्ला प्रहरी कार्यालय भोजपुरका प्रहरी निरीक्षक प्रदीप लामाले जानकारी गराए । राजकुमार राईलाई प्रहरीले नियन्त्रणमा लिइ अनुसन्धान थालेको छ । मृतकको शव पोष्टमार्टमका लागि जिल्ला अस्पताल ल्याइएको प्रहरीले जनाएको छ ।"
सिरहा कारागारका ५९ जनामा कोरोना संक्रमण,सिरहा : बुधबार सिरहामा ६७ जनामा कोरोना भाइरस (कोभिड१९) संक्रमण पुष्टि भएको छ।जसमा ५९ जना सिरहा कारागारका कैदी बन्दी रहेको छन्।अन्य संक्रमितमा ७ नेपाली सेना र एक मिर्चैया नगरपालिकाका रहेका छन्। उनीहरुको पीसीआर रिर्पोट पोजिटिभ आएको जिल्ला स्वास्थ्य कार्यालय सिरहाका प्रमुख कृष्णदेव यादवले जानकारी दिए।पछिल्लो ३ दिनमा सिरहामा १४२ कोरोना संक्रमण देखिएको छ। योसँगै सिरहामा सक्रिय संक्रमितको संख्या २६५ पुगेको छ। अहिलेसम्म ३५५ जना निको भएर घर फर्किसकेका छन्।१० जनाको कोरोना संक्रमणबाट मृत्यु भएको छ।
कोरोना संकटमा मानसिक स्वास्थ्यको कसरी ख्याल गर्ने ?,"काठमाडौं : कोरोना भाइरसको महामारीसँगै नेपालमा आत्महत्या गर्नेको दर ३० प्रतिशतसम्म बढेको स्वास्थ्य मन्त्रालयले जनाएको छ। मानसिक स्वास्थ्य समस्या बढ्दै गएर आत्महत्या निम्तिएको भन्दै मन्त्रालयले मानसिक स्वास्थ्यको विशेष हेरचाह गर्न अनुरोध गरेको छ। 'सन् २०१९ मा गरिएको एक अध्ययनका अनुसार नेपाल दक्षिण एसियामै दोश्रो धैरे आत्महत्या गर्ने देशमा पर्छ। कोरोना भाइरसको महामारीसँगै नेपालमा आत्महत्या गर्नेको संख्या २० देखि ३० प्रतिशतले बढेको पाइएको छ', मन्त्रालयको १७० औं मिडिया व्रिफिङमा बाेल्दै प्रवक्ता जागेश्वर गौतमले भने, 'कोरोना सक्रमण बढेसँगै धेरै जनामा मानसिक समस्या बढेका सूचना धेरै माध्यमबाट प्राप्त भैराखेका छन्।' उनले जुलाई २०२० मा भएको एक अध्ययन अनुसार करिब ६१ प्रतिशतले कोरोना माहामारीका कारण जिविकोपार्जनका उपाय गुमाएको बताए। १३ प्रतिशतले बालबालिका उपचार गर्न जाँदा समस्या परेको र १० प्रतिशतले आफ्नो बालकबालिका रिसाउने, झर्को मान्नेर उदास हुने गरेको बताएका कुरा उल्लेख गर्दै उनले भने, 'विद्यार्थीहरूलाई लामो समयसम्म शैक्षिक संस्था बन्द हुँदा भविष्य के हुने हो भन्ने पिरलो पनि छ। धेरै दिन घरैभित्रै बिना भेटघाट बस्नु परेर पनि बालबालिका, युवायुवती र किशोरकिशोरीलाई मानसिक पीडा छ।' बालबालिका, किशोरकिशोरी तथा युवायुवती अभिभावकभन्दा पनि आफ्ना साथीसँग नजिक हुने र उनीहरुसँगै आफ्नो दुःख, पीडा साटासाट गरी रमाउन मन पराउने वर्ग भएको उनले बताए। लामो समयसम्म साथी भाइग भेट्न नपाउँदा अनिस्चितताले थप मानसिक तनाव निम्तिने हुँदा साथीको सम्पर्कमा आउने कार्य गर्न उनले सुझाए। आफूमा सकारात्मक भावना जगाउने र हरेक रातपछि उज्याला दिन आउँछ भन्ने विश्वाश जगाउने क्षमता हामी भित्र नै हुन्छ भन्दै उनले यसलाई हामीले निरन्तर खोज्ने र सकरात्म बन्ने प्रयास गर्नुपर्ने बताए। 'हरेक जीवन उत्तिकै अमुल्य छ। हरेकलाई बाच्ने र बचाउने अधिकार र कर्तव्य हामीमा छ। त्यसैले नै तपाईं हामी कोरोना विरुद्धको लडाईंमा एकबद्ध छौँ', प्रवक्ता देवकोटाले भने, 'अहिलेको यो कठिन परिस्थितिमा एकअर्कालाई खुलेर मद्दत गर्न अनुरोध गर्दछु। मद्दत गर्ने मानवता देखाउने अवसर पनि सधैं आउँदैन।' आत्महत्या गर्नेले आफ्नो घरपरिवार, आफन्त, साथी र छिमेकीलाई पूर्व संकेत दिने बताउँदै उनले भने, 'कसैले आत्महत्या गर्ने संकेत दिएमा त्यसलाई हामीले मजाकमा लिनुहुँदैन। सो व्यक्तिलाई पर्याप्त समय दिनुहोस्। उनको कुरा सुन्नुहोस्। अनलाइन वा फोनको माध्यमबाट भए पनि कुराकानी गर्नुहोस्। बाँच्नका लागि उत्प्रेरणा दिनुहोस्।' एउटा समस्या आउँदैमा जिन्दगी अँध्यारो नहुने बताउँदै आवश्यक परेमा मनोचिकित्सकसँग सम्पर्क गराइ परार्मश र औषधी गर्न मद्दत गर्न उनले सुझाव दिए। महामारीले धैरै सामाजिक, मानसिक समस्याहरू ल्याउन सक्ने कोरोना संक्रमण रोकथामका लागि जनस्वास्थ्यका तीन उपायहरू 'एस एम एस' अर्थात एक ब्यक्ति र अर्को ब्यक्तिबीच कम्तिमा २ मिटरको दूरी, बाहिर निस्कँदा अनिवार्य मास्कको उचित प्रयोग र बेलाबेलामा २० सेकेण्डसम्म साबुन पानीले हात धुने गर्न उनले अनुरोध गरे।"
बिहीबारदेखि यातायात कार्यालय खुल्ने,"काठमाडौं : बिहीबारदेखि यातायात कार्यालय खुल्ने भएका छन्।सरकारले जारी गरेको निषेधाज्ञाका कारण भदौ ४ गतेदेखि यातायात कार्यालयबाट दिने सेवा सुविधा बन्द भएको थियो । निषेधाज्ञाका मोडालिटी परिवर्तन भएसँगै यातायात कार्यालयले सेवा सुरु गर्ने भएको यातायात व्यवस्था कार्यालयका सवारी चालक अनुमति पत्र ठूलो भर्याङका सूचना अधिकारी उपेन्द्र शाहले जानकारी दिए । बिहीबारदेखि यातायात कार्यालयले दिँदै आएको, लाइसेन्स नविकरण, स्मार्ट कार्डको प्रतिलिपि, स्मार्ट कार्ड भेरीफिकेसनलगायत सेवा सुविधा सुचारु हुनेछन्। तत्कालका लागि नयाँ दर्ता, ट्रयाल र स्मार्ट कार्ड वितरण भने स्थगन नै रहने छ।सवारी पासको राजश्व संकलन (ब्लुबुक नविकरण) मा भने म्याद नाघेबापत बुझाउनु पर्ने जरिवाना मिनाहको समयावधि सकिएको छ। ब्लुबुकको जरिवानाको विषय प्रष्ट नभएकाले हाललाई यो सेवा पनि स्थगन रहेको यातायात कार्यालयले जानकारी दिएको छ। भदौ महिनाभित्रमा लाइसेन्स नविकरण गरिएमा म्याद नाघेबापत बुझउनु पर्ने जरिवाना मिनाह हुनेछ।"
प्रतिष्ठानमा बीपीको शालिक,धरान : स्थापनाको २७ औं वर्ष पश्चात बीपी कोइराला स्वास्थ्य विज्ञान प्रतिष्ठान धरानमा बीपी कोइरालाको सालिक स्थापना गरिएको छ।प्रतिष्ठानको २७ औं स्थापना दिवसको अवसर पारेर बुधबार प्रतिष्ठान हाताभित्र प्रथम जननिर्वाचित प्रधानमन्त्री कोइरालाको पूर्णकदको शालिक स्थापना गरिएको हो। कोइरालाकै नाममा रहेको प्रतिष्ठानमा हालसम्म शालिक स्थापना नगरिएकाले बीपी जयन्तीको अवसर पारेर बुधबार शालिक अनावरण गरिएको प्रतिष्ठानका रजिष्ट्रार डा मोहनचन्द्र रेग्मीले जानकारी दिए। प्रतिष्ठानको जिओपिडी अगाडि स्थापना गरिएको सालिक प्रतिष्ठानका उपकुलपती डा ज्ञानेन्द्र गिरी र धरान उपमहानगरपालिकाका मेयर तिलक राईले संयुक्त रुपमा अनावरण गरे।नेपालका पहिलो जननिर्वाचित प्रधानमन्त्री कोइरालाकै नाममा २०५० सालमा तत्कालीन प्रधानमन्त्री गिरीजाप्रसाद कोइरालाको नेतृत्वको सरकारले धरानमा प्रतिष्ठान स्थापना गरी चिकित्सा शिक्षा र स्वास्थ्य उपचार सेवा सुचारु गरेको थियो। प्रतिष्ठानमा विशेषज्ञ चिकित्सकले सेवा दिने ७ सय ५० बेडको अस्पतालमा चिकित्सा क्षेत्रका विभिन्न विधामा पढाइ हुँदै आएको छ।
विजयराम मृत्यु प्रकरण : एसपीसहित ६ प्रहरीविरुद्ध जाहेरी दर्ता,"रौतहट : हिरासतमा रहेका एक युवालाई यातना दिएका कारण मृत्यु भएको घटनामा पीडित परिवारले रौतहटका तात्कालीन एसपीसहित जिल्लाका ६ प्रहरीविरुद्ध जाहेरी दिएका छन् । मृतक विजय रामका बाबु पनिलाल रामले यातना र ज्यानसम्बन्धी कसूरमा अनुसन्धान गर्न रौतहटका तात्कालीन प्रहरी प्रमुख एसपी रविराज खड्का सहित ६ प्रहरीविरुद्ध जिल्ला सरकारी वकिल कार्यालयमा जाहेरी दिएका हुन्। हिरासतमा यातना दिएको भन्दै इलाका प्रहरी कार्यालय गरुडाका तत्कालीन डीएसपी ज्ञानकुमार महतो, जिल्ला प्रहरी कार्यालय गौरका प्रहरी निरीक्षक नवीन कुमार सिंह, सई वीरेन्द्र यादव, प्रहरी हवल्दार हिरोज मियाँ धुनियाँ र मुन्ना सिंहविरुद्ध जाहेरी दर्ता भएको हो । आरोप लागेका प्रहरी प्रमुख खड्का हेडक्वाटर, डीएसपी महत्तो जनकपुर तानिएका थिए भने प्रहरी निरीक्षक सिंह र दुई हवल्दार निलम्बनमा परेका थिए । जाहेरी जिल्ला सरकारी वकिल कार्यालयले जिल्ला प्रहरी कार्यालयमा पठाएको जानकारी दिएको छ । साउन ३१ गते भएको निरन्जन रामको हत्याको आरोपमा पक्राउ परेका विजय रामको हिरासतमा रहेका बेला यातना दिएर उनको भदौ ११ गते उपचारको क्रममा मृत्यु भएको परिवारको भनाइ छ । दोषीमाथि कारबाहीको माग गर्दै जाहेरी दर्ता भएको दलित अगुवा धर्मेन्द्र पासवानले जानकारी दिए ।"
जहाज खरिद प्रक्रिया अघि बढाउन पर्यटनमन्त्रीको निर्देशन,"काठमाडौं : संस्कृति, पर्यटन तथा नागरिक उड्डयन मन्त्री योगेश भट्टराईले आन्तरिक उडानका लागि हवाई जहाज खरिद योजना तत्काल अघि बढाउन नेपाल वायु सेवा निगम (नेपाल एयरलाइन्स) लाई निर्देशन दिएका छन्। नेपाल वायुसेवा निगमका कार्यकारी अध्यक्ष र विभागीय प्रमुखसँग बुधबार मन्त्रालयमा भएको संयुक्त बैठकमा मन्त्री भट्टराईले हिमाली, पहाडी तथा दुर्गम क्षेत्रका नागरिकलाई सेवा उपलब्ध गराउन जहाज खरिद प्रक्रिया अघि बढाउन निर्देशन दिएका हुन्। पर्यटनमन्त्री भट्टराईले आन्तरिकतर्फ दुई टुईनटर जहाज भएको र त्यसले माग धान्न नसक्नुका साथै दुर्गम क्षेत्रमा सेवा प्रदान गर्न नसक्ने भएकाले तत्काल खरिद योजना अघि बढाउन निगम व्यवस्थापनलाई आग्रह गरे। उनले निगमलाई पब्लिक मोडलमा लैजान कुन समय उपयुक्त हुन्छ त्यसको खाका लगानी कोष, कर्मचारी सञ्चय कोष, पर्यटन मन्त्रालय र अर्थ मन्त्रालयसँग छलफल गरी तयार गर्न निर्देशन दिएका छन्। मन्त्री भट्टराईले नेपाल एयरलाईन्स ठूलो आर्थिक ऋणमा रहेकोले देशका विभिन्न २३ ठाँउमा रहेका जग्गा व्यावसायिक उपयोग गरी निगमको आर्थिक अवस्था सुधार गर्न समेत आग्रह गरे। खर्च कटौती तथा मितब्ययीता अपनाउन, विदेशमा रहेका कर्मचारी कटौती गर्न, बैठक भत्ता घटाउन साथै कर्मचारी, बोर्डका पदाधिकारी र अवकाश पाएका कर्मचारीले पाउने सुविधा बापतको टिकट ५० प्रतिशत कटौती गर्न समेत आग्रह गरे।"
लेनदेन विवादमा मुछियो मोरङ प्रहरीको मुद्दा फाँट,"विराटनगर : जिल्ला प्रहरी कार्यालय मोरङको मुद्दा फाँट (अपराध अनुसन्धान शाखा) आर्थिक लेनदेन सम्बन्धी विवादमा मुछिएको छ। अनुसन्धान फितलो ढंगले गरिदिएर मुद्दालाई कमजोर बनाइदिनेभन्दै अपराधिकदेखि विभिन्न घटनाका अभियुक्तसँग शाखाका अधिकारीले पैसाको बार्गेनिङ र लेनदेन गर्ने गरेको विषय बाहिर आएको छ।मुद्दा शाखामा हुने आर्थिक चलखेलको विषय बाहिरिएपछि मोरङ प्रहरी प्रमुख एसपी सन्तोष खड्काले आन्तरिक रुपमा छानबिन थालेका छन्। छानबिन अघि बढाउँदै उनले मुद्दा शाखामा कार्यरत कतिपयलाई जिम्मेवारीबाट पनि हटाइसकेका छन्।कतिपयको अरुनै शाखा एवं कार्यालयमा सरुवा गरेर छानबिन थालिएको छ।विभिन्न घटनासँग जोडिएका व्यक्ति र घटना मिलाउन लागि पर्ने बिचौलियासँग साँठगाँठ गरेर आर्थिक चलखेल हुने गरेको कुरा आएपछि छानबिन थालेको हुँ, एसपी खड्काले भने, छानबिन गर्दै वास्तविकता पत्ता लगाएर लेनदेनमा संलग्न प्रहरीमाथि कारबाही गर्न प्रक्रिया अघि बढाइसकिएको छ । मुद्दा फाँट प्रहरीको महत्वपूर्ण शाखा हो।कुनै पनि अपराधिक घटनालाई अनुसन्धान गर्दै वास्तविकता पत्ता लगाएर टुंगोमा पुयाउने जिम्मेवारी यस शाखाको हुन्छ।मुद्दा शाखाबाटै भएको अनुसन्धानलाई आधार बनाएर सरकारी वकिल कार्यालयले अदालतमा घटनाको अभियोग दर्ता गर्ने गरेको छ।अदालतले पनि आदेश दिँदा र मुद्दाको फैसला गर्दा सरकारी वकिलले दायर गरेको अभियोग पत्रलाईसमेत आधार बनाउँछ। अपराधिक घटनामा जोडिएका वा कुनै घटनामा अभियुक्त बनाइएका व्यक्तिसँग अपराध अनुसन्धानका क्रममा मुद्दा शाखाका अधिकारीसँग सिधा सम्पर्क हुन्छ।त्यसको फाइदा उठाउँदै अभियुक्तसँग सेटिङ मिलाएर पैसाको बार्गेनिङ र लेनदेन गर्ने गरेको विवादमा मुद्दा शाखा तानिएको हो।मुद्दा शाखामा कार्यरत रहेकाले होटल तथा मदिरा पसलमा सेटिङ मिलाउने गरेको पाइएको प्रहरी स्रोेतको भनाइ छ। मोरङको बूढीगंगा गाउँपालिका२ आरती स्ट्रिप्स उद्योग अगाडि गत साउन १५ गतेराति भएको बस दुर्घटनामा दुई जनाको मृत्यु भएको थियो।विराटनगरबाट इटहरीतर्फ जाँदै गरेको को १ ख ६९५२ नम्बरको सिमोन यातायातको बस दुर्घटना हुँदा गर्भवतीसहित तीन जना घाइते भएका थिए। दुर्घटनामा धनकुटाको साँघुरीगढी गाउँपालिका ७ का २९ वर्षीय जोसन भनिने जसबहादुर राई र सुनसरीको दुहवी नगरपालिका८ की ३८ वर्षीया रेणुका विकको मृत्यु भएको थियो।दुर्घटनापछि फरार बनेका चालक सुनसरी खनारका सहदेव चौधरीलाई प्रहरीले पक्राउ गरेर सवारी ज्यान मुद्दा चलाएको थियो।अदालतले मागेको दुई लाख रुपैयाँ धरौटी बुझाएर उनी छुटिसकेका छन्। यही दुर्घटनाको अनुसन्धानका क्रममा बसका धनी मनोज प्रधानसँग प्रहरीको मुद्दा फाँटमा कार्यरत रहेकाले एक लाख रुपैयाँको लेनदेन गरेको विषय बाहिर आएको छ।घटनाको फितलो अनुसन्धान गरी मुद्दा कमजोर बनाइदिनेभन्दै आफूसँग बार्गेनिङ गरेर मुद्दा फाँटका प्रहरी कर्मचारीले पैसा लिएको कुरा प्रधान आफैले जानकारी गराएको प्रहरीका एक अधिकृतले बताए।उनले मानिसको ज्यान जाने गरी दुर्घटना भएकाले चालक जेल जाने भन्दै आफूसँग बार्गेनिङ गरिएको प्रधानको गुनासो रहेको बताए। त्यसपछि एसपी खड्काले मुद्दा शाखामाथि आन्तरिक रुपमा छानबिन र अनुसन्धान अघि बढाएका हुन्।उनले गलत ढंगले अनुचित हिसाबको फाइदा लिएको पाइएपछि केही प्रहरीलाई निलम्बनको तयारी गरिरहेको स्रोतले बतायो। दुर्घटनाको लेनदेन विवादमा मुद्दा फाँटमा कार्यरत प्रहरी हवल्दार सुनिल यादव मुछिएका छन्।भोजपुर दरबन्दी भएका उनी चार वर्षअघिदेखि मोरङमा कार्यरत छन्।अपराध अनुसन्धानको जिम्मेवारीबाट हटाएर यादवमाथि छानबिन भइरहेको एसपी खड्काले जानकारी दिए। दुर्घटना गराउने चालकलाई छुटाइदिनेभन्दै पैसा लिएको आरोप लागेपछि हवल्दार यादवसँग खड्काले स्पष्टिकरण सोधिसकेका छन्। पैसा नलिएकोभन्दै यादवले भने आफूलाई लेनदेनको विषय थाहा नभएको बताएका छन्।लामै समयदेखि मुद्दा फाँटमा भएकाले विभिन्न आरोप लाग्नु स्वभाविक हो, उनले भने, तर कोहीसँग पनि साँठगाँठ गरेर पैसा लिएको छैन । जिल्ला प्रहरी कार्यालयसहित मोरङका इलाका प्रहरी कार्यालय रानी, रंगेली, सिजुवा, उर्लाबारी, पथरी, लेटाङ र बेलबारीसमेत आठवटा युनिटबाट अपराध अनुसन्धानको काम हुँदै आएको छ।विवादमा मुछिएपछि एसपी खड्काले विभिन्न युनिटमा मुद्दा शाखाको जिम्मेवारीमा रहेका प्रहरी नायव निरीक्षक (सइ) र हवल्दार गरेर १२ जनालाई फेरबदल गरेका छन्। जिल्ला प्रहरीबाट सइ गोविन्द खवासलाई रंगेली, बेलबारीबाट रमेश प्रधानलाई सिजुवा, पथरीबाट सोम लामिछानेलाई रानी, उर्लाबारीबाट बालकुमार कटुवाललाई लेटाङ, रंगेलीबाट उज्वल खड्गीलाई जिल्ला प्रहरी, सिजुवाबाट मोति कटुवाललाई पथरी, सिजुवाबाट कृष्ण प्याकुरेललाई बेलबारी र लेटाङबाट दुर्गाबहादुर भट्टराईलाई उर्लाबारी लगिएको छ। त्यस्तै मुद्दामै कार्यरत हवल्दार वीरबहादुर विकलाई जिल्ला प्रहरीबाट बेलबारी, काजीमान साउदेनलाई रानीबाट पथरी, भुवनराज खतिवडालाई बेलबारीबाट जिल्ला प्रहरी र राजु श्रेष्ठलाई पथरीबाट रानीमा लगिएको छ। जिल्ला प्रहरी कार्यालय मोरङ।"
"ढोरपाटन बाढी : मृतक संख्या २१ पुग्यो, १७ जना अझै बेपत्ता","बागलुङ : ढोरपाटनको बाढीमा मृत्यु हुनेको संख्या २१ पुगेको छ। गत भाद्र १७ गते राति पहिरो सँगै आएको बाढीमा अझै १७ जना बेपत्ता छन् । बेपत्ता खोज्ने क्रममा बुधबार एक महिला र एक पुरुषको शव बडिगाड गाउँपालिका६ स्थित बडिगाड खोलामा फेला परेको ईलाका प्रहरी कार्यालय वुर्तिवाङका प्रहरी निरीक्षक प्रकाशसिंह भण्डारीले जानकारी दिए।दुवै शवको सनाखत हुन सकेको छैन।शवलाई बुर्तिवाङस्थित बुर्तिवाङ प्राथमिक स्वास्थ्य केन्द्रमा राखिएको छ। मंगलबार दुई महिलाको बडिगाड खोलामा शव फेला परेको थियो।बडिगाड गाउँपालिका ६ र ७ नम्बर वडाको बडिगाड खोला किनारमा २५ वर्षिया कुमारी बिक र २५ वर्षीया चनी बिकको शव फेला परेको थियो। १९ जनाको शव पहिचान पश्चात परिवारलाई जिम्मा लगाएर अन्त्येष्टि गरिसकिएको छ। अधिकांश शव बाढीले बगाएको गाउँ भन्दा धेरै तल क्षतविक्षत अवस्थामा फेला परेको भण्डारीको भनाइ छ। भूजिखोलामा खसेको पहिरोका कारण आएको बाढीले ढोरपाटनका ८० घर बगाएको थियो।बाढीले भूजीखोलामा पर्ने ११ वटा विद्युत गृह र नहर बगाउँदा ढोरपाटनका तीन वडा अन्धकार बनेको छ।बाढीले बुर्तिबाङढोरपाटन सडक समेत बगाउँदा यातायात समेत ठप्प भएको छ।यसले गर्दा राहात सामग्री समेत पुर्याउन कठिन परेको छ। बाढीले ढोरपाटन ९ स्थित लाकुरीबोट स्वास्थ्य चौकीको भवन, जनचेतना प्राविको ४ कोठे भवन, सरस्वती प्राविको २ कोठे भवन, भुजीखोला लघु जलविधुत आयोजनाको ५ वटा शाखा मध्ये ४ वटा भवन, सडक छेउमा पार्किङ गरेर राखेको जीप पनि बगाएको छ।"
कस्तो रह्यो प्रधानसेनापतिको दुई वर्षे कार्यकाल ? थापा भन्छन् सफल भएँ,"काठमाडौं : प्रधानसेनापति महारथी पूर्णचन्द्र थापाले आफ्नो दुई वर्षको कार्यकाल शत प्रतिशत सफल रहेको दाबी गरेका छन्। दुई वर्षको कार्यकाल पूरा भई तेस्रो वर्ष प्रवेश गरेको अवसरमा बुधबार यहाँ आयोजित वरिष्ठ सञ्चारकर्मीहरुसँगको अन्तरक्रिया कार्यक्रममा उनले पहिलो वर्षलाई आधार वर्ष, दोस्रो वर्षलाई कार्यान्वयन वर्षको रुपमा र आगामी वर्षलाई सङ्गठन सुदृढीकरण र दिगोपनाको वर्षको रुपमा अगाडि बढाएको उल्लेख गरे। शान्ति सुरक्षा, स्थायित्व, विकास र समृद्धिका लागि नागरिक, सेना र सरकारको त्रिकोणीय सम्बन्ध रहनु पर्नेमा जोड दिँदै प्रधानसेनापतिले राष्ट्रिय स्वाभिमान, भौगोलिक अखण्डता र सार्वभौमिकताको रक्षा गर्ने विषयमा संवैधानिक दायित्व निर्वाह गर्ने क्रममा आम नेपालीको भावनालाई सेनाले सदैव प्रतिविम्बित गर्दै आएको उल्लेख गरे। 'संविधान प्रदत्त दायित्वको पालना गर्दै नेपाली सेना राष्ट्रिय स्वार्थ, राष्ट्रहित र राष्ट्रिय सुरक्षालाई सर्वोपरि मानेर अघि बढ्दै आएको छ', उनले भने 'राष्ट्रको भूगोलको रक्षा गर्न नेपाली सेना कटिबद्ध रहेको र हामी सदैव राष्ट्रको सीमा सुरक्षा र भौगोलिक अखण्डता सुनिश्चित गर्न तत्पर रहेका छौँ।' शान्ति सुरक्षाको दायरा फराकिलो हुँदै गएको सन्दर्भमा सुरक्षाको दायित्व सबैको उत्तिकै महत्वपूर्ण रहने बताउँदै उहाँले नेपाली सेनालाई राष्ट्रिय शक्तिको भरपर्दो सङ्गठनको रुपमा स्थापित गर्नुपर्नेमा जोड दिए। सेनाको लोकतान्त्रीकरण गरी व्यावसायिक रुपमा अगाडि बढाउँदै लगिएको प्रसङ्ग उल्लेख गर्दै उनले नागरिक सर्वोच्चताको बारेमा सबैको बुझाइ एउटै हुनु पर्दछ उनले भने। देशका सबै जिल्लामा सेनाको उपस्थिति रहँदा स्रोत र साधन अपर्याप्त हुने हुँदा सेनाको व्यारेक स्तरोन्नति र स्तरीकरण गर्ने दीर्घकालीन सोचसहित प्रदेश नं २ को बर्दिवासमा एकीकृत व्यारेक प्रणाली शुरु गरिएको र यसै वर्ष घनगढीमा पनि कार्यारम्भ हुन लागेको जानकारी दिए। प्रधानसेनापति थापाले सेनाको महत्वबारे नागरिकलाई अनुभूत गराउन नागरिक सैनिक सम्बन्धलाई गहिरो बनाउन विभिन्न तहमा अन्तरक्रिया र सामाजिक कार्यलाई तीब्रता दिइएको उल्लेख गरे। उनले राष्ट्रिय सुरक्षा र नागरिकको सूचनाको हक अन्तरसम्बन्धित रहेको बताउँदै पारिस्परिक सम्बन्ध र समन्वयबाट मात्रै राष्ट्रिय लक्ष हासिल हुन सक्दछ उनले भने। मिडिया र सैनिकबीचको सम्बन्धलाई घनिष्ट तुल्याउन केन्द्रदेखि बाहिनीपति र युनिट तहसम्म उपयुक्त संस्थागत संरचना निर्माणमा जोड दिइएको उनले बताए। सन्तुलित, खोजपूर्ण र यथार्थपरक समाचार सम्प्रेषण गर्न आग्रह गर्दै उनले नागरिकले अपेक्षा गरेको सेना बनाउन सञ्चार क्षेत्रले पनि मियोको रुपमा काम गर्नसक्ने विश्वास व्यक्त गरे। उनले विश्वव्यापी महामारीको रुपमा रहेको कोभिड१९ को नियन्त्रणमा आइसोलेन, क्वारिन्टिन व्यवस्थापनदेखि औषधि आयात, सीमा नियन्त्रण, तेस्रो मुलुकबाट आएका यात्रुको व्यवस्थापन, शव व्यवस्थापनलगायत विभिन्न कार्यमा सेनाले अन्य सुरक्षा अङ्ग र सरकारी निकायसँगको सहकार्यमा कार्यहरु गर्दै आएको बताए। सञ्चारकर्मीको एक प्रश्नको जवाफमा औषधि आयातको क्रममा रक्षा मन्त्रालयसँग कुनै विवाद नरहेको स्पष्ट गर्दै उनले भने 'सरकारको निर्णयवमोजिम नै रक्षा र स्वास्थ्य तथा जनसङ्ख्या मन्त्रालयको निर्देशनअनुसार प्रक्रियागतरुपमा खरिद गरिएको हो, यसमा कुनै द्वीविधा छैन।' कोभिड नियन्त्रणका लागि सेना परिचालन हुन लागेको हो भन्ने अर्को जिज्ञासामा प्रधानसेनापतिले भन्नुभयो, 'सेना राष्ट्रिय विपद्को अवस्थामा परिचालन गरिनुपर्छ, अहिले पनि राज्यलाई त्यस्तो महशूस भएको खण्डमा सेना परिचालन हुन सक्दछ।' रासस"
दुई न्यायाधीशका पीएसओसहित आठ जनामा कोरोना संक्रमण,"नेपालगन्ज : उच्च अदालत तुलसीपुर नेपालगन्ज इजलासमा कार्यरत ८ जनालाई बुधबार कोरोना संक्रमण पुष्टि भएको छ। अदालतका शाखा अधिकृत तीर्थ आचार्यका अनुसार ५ जना सुरक्षाकर्मी र ३ जना अदालतका कर्मचारी हुन्। प्रहरीमध्ये २ जना न्यायाधीशका पीएसओ (सुरक्षाकर्मी), २ जना नायब सुब्बा र एक जना कार्यालय सहयोगी हुन्। ३ जना न्यायाधीशको स्वाब संकलन भएकोमा सबैको रिपोर्ट नेगेटिभ आएको छ। अदालतका ८ सँगै बुधबार बाँके जिल्लामा ५२ जनामा कोरोना संक्रमण पुष्टि भएको जिल्ला स्वास्थ्य कार्यालय बाँकेका कोरोना फोकल पर्सन नरेशबाबु श्रेष्ठले बताए। जिल्लामा अहिलेसम्म कोरोना संक्रमितको संख्या एक हजार तीन सय २४ पुगेको छ । ९ सय १५ जना निको भएर घर फर्किसकेका छन् भने आइसोलेसनमा उपचारमा ४ सय एक जना छन्।"
"ट्याक्टर दुर्घटनामा ४ घाइते, चालक प्रहरी नियन्त्रणमा",डोल्पा : डोल्पामा टयाक्टर दुर्घटना हुँदा ४ जना घाइते भएका छन् । त्रिपूरा सुन्दरी नगरपालिका १ मा पर्ने नेट भन्ने ठाउँमा बिहान ८ पैतालिस बजेतिर ट्याक्टर दुर्घटना हुँदा चारजना घाइते भएको जिल्ला प्रहरी कार्यालय डोल्पाका प्रहरी नायव उपरीक्षक नारायाण रञ्जितकारले जानकारी दिए । नेट भन्ने ठाउँबाट त्रिपूरासुन्दरी नगरपालिकाकै छलगाँउ जाने क्रममा भे १ त ९७८१ नम्बरको ट्याक्टर सड्कबाट करिब १५० मिटर तल खस्दा ट्याक्टरमा सवार ४ जना घाइते भएका हुन् ।प्रहरीका अनुसार घाइते सबैको अवस्था मध्यम रहेको र उनीहरु सबैलाई उपचारका लागि जिल्ला अस्पताल दुनैमा ल्याइएको छ। सामान्य घाइते चालक हस्त बहादुर परियारलाई प्रहरीले नियन्त्रणमा लिएको छ। त्रिपूराकोट चौकिबाट प्रहरी नायब निरीक्षक तेजबहादुर रानाको नेतृत्वमा गएको ७ जनाको टोलीले उद्धार गरी घाइतेहरुलाई जिल्ला अस्पताल पठाएको थियो ।
घरभित्र पसेको भन्दै दलित बालिकामाथि निर्घात कुटपिट,"विराटनगर : घरभित्र पसेको भन्दै मोरङको उर्लाबारी नगरपालिका४ थापाडाँगीमा एक दलित बालिकामाथि छिमेकीले निर्घात कुटपिट गरेको घटना बाहिरिएको छ । १२ वर्षीया फूलसरी मग्राती (सार्की) माथि छिमेकीबाटै कुटपिट भएको मोरङ प्रहरी प्रमुख एसपी सन्तोष खड्काले जानकारी दिए । उनका अनुसार सोमबार बिहान ११ बजेतिर भएको कुटपिटबाट बालिकाको शरीरका विभिन्न भागमा चोट लागेको छ । बालिकामाथि स्थानीय ६० वर्षीय नन्दलाल श्रेष्ठ, श्रीमती ४७ वर्षीय निर्मला श्रेष्ठ र छोरा २३ वर्षीय अमीर श्रेष्ठले कुटपिट गरेको पाइएको एसपी खड्काले बताए । सुरुमा निर्मलाले थप्पड हानेको र त्यसपछि परिवारै धुरिएर कुटपिट गरेको प्रारम्भिक अनुसन्धानबाट खुलेको उनको भनाइ छ । बालिकाकी आफन्त दुर्गाकुमारी रोकाले इलाका प्रहरी कार्यालय उर्लाबारीमा बुधबार जाहेरी दिएपछि घटना बाहिरिएको हो । दुर्गाकुमारीका अनुसार श्रेष्ठको घरमा बालिका फ्रिजमा आइस जमेको पानी लिन पसेकी थिइन् । सोह्र श्राद्धका बेला किन घरमा पसेको भन्दै कुटपिट गरेको उनले बताइन् । लडेर दुर्गाकुमारीकी ६ वर्षीया नातिनीलाई चोट लागेपछि घाउ सेक्न फ्रिजमा जमेको आइस निकाल्न भनेर फूलसरी श्रेष्ठको घरमा पसेपछि परिवारै लागेर कुटपिट गरेको पाइएको प्रहरीले जनाएको छ । कुटपिट हुन थालेपछि बालिका चिच्याएको सुनेर छुट्याउन म गएँ,' दुर्गाकुमारीले भनिन्, 'यस्तो गर्न हुँदैन भन्दा मलाई पनि लछारपछार पार्दै कुटपिट गरियो ।' उनका अनुसार दुई महिना अगाडि पनि श्रेष्ठ परिवारले ६ वर्षीया नातिनीलाई घरभित्र पसेको भन्दै कुटपिट गरेका थिए । छिमेकीमा बस्दा सानातिना कुरामा समझदारी गर्नुपर्छ भनेर त्यतिबेला प्रहरीमा नगइकन चुपचाप सहेर बसेको दुर्गाकुमारीको भनाइ छ । तर अहिले पनि त्यस्तै घटना दोहोरिएपछि सहन नसकेर न्याय माग्न प्रहरी कार्यालयमा पुगेको उनले सुनाइन् । फूलसरी दुर्गाकुमारीकी नन्द हुन् । सानैमा आमाबुवा बेपत्ता भएपछि दुर्गाकुमारीले नै आश्रय दिएर उनलाई पालिरहेकी छन् । कुटपिटबाट घाइते भएकी बालिकाको उपचार र स्वास्थ्य परीक्षण उर्लाबारीकै मंगलबारे अस्पतालमा भएको छ । किटानी जाहेरी परेपछि प्रहरीले कुटपिटमा संलग्न अमीरलाई पक्राउ गरेको छ । उनका बुवाआमा नन्दलाल र निर्मला फरार रहेका कारण खोजी भइरहेको प्रहरीले जनाएको छ । प्रहरीले कुटपिटमा संलग्नविरुद्ध जातिय छुवाछुत ऐन अन्तर्गत कारबाही अघि बढाउन घटनाको अनुसन्धान थालिएको जनाएको छ । कुटपिटको आरोप लागेकाहरुले भने श्राद्धका समयमा घरभित्र बालिका छिरेपछि सम्झाउने क्रममा केही भनाभन भएको र कुटपिट नगरिएको दाबी गर्दै आएका छन् । प्रहरी नियन्त्रणमा रहेका अमीरले छिमेकीसँग सधैं आउजाउ हुने गरेको र जातिय हिसाबमा कहिल्यै पनि विभेद नगरिएको जिकिर गरे ।"
बर्दियामा बढ्दै कोरोना संक्रमित,"गुलरिया : बर्दियामा कोरोना भाइरस संक्रमितको संख्या दिनहुँ थपिन थालेको छ । स्थानीय प्रशासनले पीसीआर परीक्षणको दायरा फराकिलो पारेसँगै कोभिड१९ संक्रमितको संख्या बढ्न थालेको हो । पछिल्लो समय बाँसगढी नगरपालिकास्थित सीजी फुड्समा कार्यरत कामदारहरुमा कोरोना भाइरस संक्रमण देखिएपछि बाँसगढी नगरपालिका सिल गरिएको छ । कम्पनीमा कार्यरत स्थानीय कामदारका घरपरिवार, टोल छिमेक लगायत समुदायस्तरमा संक्रमण फैलिन नदिन नगरपालिकाको अनुरोधमा बाँसगढी नगरक्षेत्रमा सप्ताहव्यापी निषेधाज्ञा जारी गरिएको प्रमुख जिल्ला अधिकारी लिलाधर अधिकारीले बताए । संक्रामक रोग ऐन २०२० को दफा २ एवम् स्थानीय प्रशासन ऐन २०२८ को दफा ६ (३) वमोजिम जिल्ला कोभिड१९ संकट ब्यवस्थापन केन्द्र बर्दियाको वैठकको निर्णयबाट पालिका भित्र सूचना मार्फत निषेधाज्ञा जारी गरेका छौं । उनले भने,' निषेधाज्ञा अवधिभर औषधी उपचार, खाद्यवस्तु खरिदलगायत अत्यावश्यक सेवा र काम बाहेक घर बाहिर निस्कन अनुमति दिएका छैनौं ।' जिल्लामा जोर विजोर प्रणालीमार्फत निजी सवारी साधनहरुलाई आवतजावत गर्न अनुमति दिइएको छ । कोभिडको जोखिमबाट जोगिन अनिवार्य मास्क प्रयोग, भौतिक दुरीसँगै आधारभूत स्वास्थ्य सुरक्षाका मापदण्ड पालना गर्न स्थानिय प्रशासनको निर्देशन छ । सीजी कम्पनीमा संक्रमितको संख्या बढेपछि कम्तिमा एकसाता कम्पनी संचालन नगर्न अनुरोध गरिएको छ । कम्पनीमा कार्यरत अधिकांस महिलाहरुमा लक्षण विहिन संक्रमण देखिएकाले समुदायमा नफैलिएको अनुमान हाम्रो छ प्रजिअ अधिकारीले भने । बाँसगढी नगरपालिका क्षेत्रमा संक्रमितका सम्पर्कमा आएका व्यक्तिहरुको नमुना स्वाब लिने काम भइरहेको स्वास्थ्य कार्यालय बर्दियाका प्रमुख गोकर्ण गिरीले बताए । मंगलबार बर्दियामा पुष्टि भएका १८ जना संक्रमित मध्ये १५ जना वाँसगढी नगरपालिका भित्रका छन् । जसमा ५ जना संक्रमितको सम्पर्कमा आएका व्यक्ति छन् । बाँसगढी नगरपालिकामा मात्र संक्रमितको संख्या १ सय ३ पुगेको छ । बर्दियामा १० हजार १४७ जनाको पीसीआर परीक्षण भइसकेको छ । गिरीका अनुसार पीसीआर गरिएकाहरु मध्ये ४ सय ३३ जनाको कोरोना भाइरसको नजिता पोजिटिभ आएको छ । जिल्लामा ३ सय २५ जनाले कोरोना जितेका छन् । बर्दियामा एकजनाको कोरोना संक्रमणका कारण मृत्यु भएको छ ।"
सन्धिखर्कका गाईभैंसीलाई सुत्केरी भत्ता,"सन्धिखर्क : कृषि र पशुपालनलाई पहिलो प्राथमिकतामा राखेको सन्धिखर्क नगरपालिकाले गाईभैंसीलाई सुत्केरी भत्ता दिने भएको छ । कृषकलाई पशुपालनमा आकर्षित गर्न यस आर्थिक वर्षमा गाईभैंसीलाई सुत्केरी भत्ताको ब्यबस्था गरेको सन्धिखर्क नगरपालिकाका नगर प्रमुख कमल प्रसाद भुसालले बताए । कोरोनाका कारण स्वदेश तथा बिदेशबाट रोजगार गुमाएर फर्किएका तथा यही बसेर पशुपालनमा गर्ने कृषकलाई प्रोत्साहान गर्न सुत्केरी भत्ता प्रदान गरिने नगर प्रमुख भुसालको भनाइ छ ।जुन कृषकको घरमा गाइ भैसी ब्याउन्छ । उक्त कृषकलाई गाईभैंसी सुत्केरी भत्तास्वरुप २ हजार रुपैयाँ प्रदान गरिने नगरपालिकाका प्रमुख प्रशासकीय अधिकृत कृष्ण प्रसाद सापकोटाले बताए । गाईभैंसी सुत्केरी भएको २ महिना अवधिभित्र वडा कार्यालयको सिफारीससहित नगरपालिकामा निवेदन दिनुपर्ने उनको भनाइ छ । गाईभैंसी ब्याउँदा खुवाउनु पर्ने तेल, ज्वानो, जाइफल, भेलीलगायतका सामग्री खरिद गर्न कृषकलाई सजिलो होस् भनेर यो कार्यक्रम संचालन गरीएको नगरपालिकाका कृषि शाखा प्रमुख राजेन्द्र प्रसाद भट्टराइले बताए । नगरपालिकाले गाइपशु बिमा गर्ने किसानलाई ५० प्रतिशत अनुदान प्रदान गर्ने नगरपालिकाका पशु शाखा प्रमुख प्रकाश न्यौपानेले जानकारी दिए । यस्तै, बाझो जमिन सदुपयोग गर्नेलाई पहिलो चरणमा प्रोत्साहनस्वरुप १ हजार रुपैयाँसमेत नगरपालिकाले दिने भएको छ ।"
यात्रा गर्दै हुनुहुन्छ ? यी स्थानमा हुनेछ भारी वर्षा,"काठमाडौं : बागमतीप्रदेश,गण्डकी प्रदेश र प्रदेश ५ मा तीन दिन भारी वर्षाको सम्भावना रहेको जल तथा मौसम विज्ञान विभागले जनाएको छ। विभागको मौसम पूर्वानुमान महाशाखाले मनसुनको न्युन चापीय रेखा औसतभन्दा माथि र नेपालभन्दा दक्षिणतर्फ अवस्थित रहेको उल्लेख गरेको छ। हाल देशभर सामान्यदेखि पुर्ण बदली भइ विभिन्न स्थानहरुमा हल्कादेखि मध्यम वर्षा भइरहेको महाशाखाले बुधबार जारी बुलेटिनमा उल्लेख छ। बुधबार दिउँसो देशभर सामान्यतया बदली भइ केहि स्थानहरूमा मेघगर्जन र चट्याङ्गसहित मध्यम वर्षाको सम्भावना रहेको छ। प्रदेश १, प्रदेश २, बागमती प्रदेश, गण्डकी प्रदेश र प्रदेश ५ का एक वा दुई स्थानमा भारी वर्षाको सम्भावना रहेको छ। राती देशभर सामान्यतया बदली रहि केहि स्थानहरूमा मेघगर्जन र चट्याङ्गसहित मध्यम वर्षाको सम्भावना रहेको छ। प्रदेश १, प्रदेश २, बागमती प्रदेश, गण्डकी प्रदेश र प्रदेश ५ का एक वा दुई स्थानमा भारी वर्षाको सम्भावना रहेको मौसम पूर्वानुमान महाशाखाले जनाएको छ। बिहीबार देशभर सामान्यतया बदली रहि केहि स्थानहरूमा मेघगर्जन र चट्याङ्गसहित मध्यम वर्षाको सम्भावना रहेको छ। प्रदेश १, बागमती प्रदेश, गण्डकी प्रदेश, र प्रदेश ५ का एक वा दुई स्थानमा भारी वर्षाको सम्भावना रहेको छ। शुक्रबार देशभर सामान्यतया बदली रहि केहि स्थानहरूमा मेघगर्जन र चट्याङसहित मध्यम वर्षाको सम्भावना रहेको छ। प्रदेश १, बागमती प्रदेश, गण्डकी प्रदेशका एक वा दुई स्थानमा भारी वर्षाको सम्भावना रहेको छ।"
मिथिलाका महिलाको कठोर पर्व जितियामनाइँदै,"जनकपुरधाम : मिथिलाञ्चलका मधेशी र थारु महिलाहरूले मनाउने लोकपर्व जितिया आज मनाइँदैछ । मधेसी र थारु संस्कृतिका पर्वमध्ये यो एउटा प्रमुख पर्व हो । यसलाई जिमुतवाहनव्रत पनि भनिन्छ । असोज कृष्णपक्ष अष्टमी तिथीदेखि मधेशी तथा थारु समुदायका महिलाहरूले जितियालाई अधिक महत्व दिँदै मनाउने गर्छन् । यस व्रतमा थुक पनि निल्न नहुने र ७२ घण्टासम्म निराहार उपवास बसी व्रतलाई खण्डित पनि गर्न नपाउने नियम रहेकाले यो पर्वलाई कठोर पर्वका रुपमा लिइने गरिएको मैथिलीका प्राध्यापक श्यामा महतो बताउछिन् । अर्थात यसलाई खड् जितियापनि भनिन्छ। पुत्रको सुख शान्ति र चिरायुका लागि महिलाले निराहार रुपमा उपवास बसी प्राचीन प्रक्रिया अनुरुप पूजा गर्ने चलन छ । जितिया पर्वको मुख्य उदेश्य मोक्ष प्राप्तिको कामनासँगै परिवारमा सुख, समृद्धि र कल्याण हुने जनविश्वास रहेको महोत्तरी गौशाला नगरपालिका१ की सुनिता सिंह बताउछिन् । यस पर्वबारे एउटा भनाइ प्रख्यात छ । जितिया पावनि बड भारी धियापूताके ठोकी सुतौलनी अपने खयलनी भरि थारी अर्थात् जितिया पर्व धेरै ठूलो छ । यो पर्व गर्न आमाले छोराछोरीलाई ठोकठाक पारेर सुताइदिन्छे अनि आफू थालभरि खान्छे । तर वास्तविक तात्यो होइन, त्यो त खाली त्यसको पवित्रता र महत्वलाई दर्शाउने गरी त्यो पर्व गर्नुभन्दा अगाडि प्रत्येक महिलाले व्रतलिनअपनाउने सतर्कताकाक्रममागरिने चरणको कार्य मात्र हो। जितियाको विधि : जितिया पर्वको आफ्नै विशिष्ट विधि विधान छ । पर्वको एक दिन पहिला सधवा स्त्रीले माछा एवम् कोदोको रोटी खाने चलन छ भने, विधवाले भात, चिउरा, कोदोको रोटी खाने परम्परा छ । साथै शाकाहारी हुनेले स्नान गरेर गम्हरी (कोसाभित्रै फल्ने धान)को खीर वा भात पनि खाने चलन छ । अष्टमी तिथीमा सूर्य उदाउनु भन्दा पहिल्यै प्रत्येक महिलाले आचमन शुद्धि गरी घिरौंलाका पातमा तेल लगाएर त्यसमाथि पिनाको अघ्र्य राख्छन् । त्यसपछि दिनरात उपवासमा बस्नुपर्ने भएकाले छाकभरि भोजन गर्छन् । बच्चा ब्युँझेपछि तिनकाअ ामाले तिनको हातमुख धुन लगाई राति तिनका लागि घिरौँलाका पातमा राखेका नैवेद्य स्वरुपको चिउरा, दहीखान दिन्छन् र आफू दिनरात उपबासमा बसेर जिमुतवाहन र चुल्हो सियारोको कथा सुन्छन् । जुन दिन नुहाएर खाइन्छ, त्यसको बिहान घरको भित्तामा अडेस लिएर मन्त्र पढिन्छ । जसलाई ओङगठन भनिन्छ । ओङठनको बेलामा यस्तो गीत गाइन्छ । धियाके जनमजनिदिय हे विधाता देवनी सहोदर जेठ भाय घैलाके ओङगठन गेरुली बहिनियाँके ओङगठन भाय त्यसको भोलिपल्ट बिहानै सकालै उठेर व्रतीले पोखरी, नदीमा गएर स्नान गर्छन् र त्यही डिलमा घिरौँलाको पात, कचौरामा लगेको तेल लगाई त्यसमाथि हल चढाएर अरघ्य दिसकेपछि घर आउँछन् र आआफ्ना सन्तानका कपालमा कचौरामा रहेको सो पूजनको तेल लगाइदिने चलन रहेको छ । यसपछि सबैलाई दही, चिउरा र फलफूल खान दिएर व्रती आफू पनि पारायण गरेर पर्वको समापन गर्छन् ।"
लकडाउनमा अवैधरुपमा भारत लैजान लागिएको केराउ बरामद,राजविराज : विभिन्न नाकाबाट तस्करी हुँदै आएको केराउ (मटर) लकडाउनका बेला डुङ्गा (नाउ)मार्फत सप्तकोशी नदीबाट तस्करी हुँदै आएको छ। अवैधरुपमा भारतको कुनौलीतर्फ लैजान तयारी अवस्थामा रहेको ८२५ किलो हरियो केराउ हनुमानगर कंकालिनी नगरपालिका८ कोशी खोलाको बगर (पलार) मा फेला परेको छ। कोशी नदीको काँसघारीमा लुकाएर राखिएको २२ किलोको ३३ बोरा केराउ बरामद गरिएको सप्तरी प्रहरीले पुष्टि गरेको छ। गोप्य सूचनाका आधारमा कोशी नदी किनारमा खटिएको गस्ती टोलीले केराउ बरामद गरे पनि तस्करहरु भने कोही पनि फेला नपरेको जिल्ला प्रहरी कार्यालयका डिएसपी तिलक भारतीले बताए। डिएसपी तिलक भारतीका अनुसार बरामद केराउ तिलाठी कोइलाडी गाउँपालिका१ स्थित कुनौलीबेल्ही भन्सार कार्यालयमा बुधबार बुझाइएको छ। यसअघि भदौ ९ गते बिहान हनुमाननगर कंकालिनी नगरपालिकास्थित कोशी नदीको किनारबाट डुङ्गामा राखेर भारततर्फ लैजान लागिएको १७५ बोरा र साउन २३ गते ५० बोरा केराउ सशस्त्र प्रहरीले बरामद गरेको थियो। लकडाउनका कारण अन्य नाका भएर तस्करी गर्न कठिनाइ भएपछि तस्करहरूले सप्तकोशी नदीबाट डुङ्गा (नाउ)मा केराउ तस्करी गर्न थालेका हुन्। विभिन्न स्थानबाट संकलित केराउ कोशी किनारमा रहेको हनुमाननगर कंकालिनी नगरपालिका क्षेत्रस्थित गोदामहरुमा दिनभरी भण्डारण हुने र रातको समयमा डुङ्गामार्फत तस्करहरुले भारत पुर्याउँदै आएका छन्। सप्तरीको बजारमा प्रतिकिलो ६५७० रुपैयाँ मूल्य रहेको केराउ भारतमा एक सय रुपैयाँभन्दा बढी रहेको व्यापारी बताउँछन्। नेपालमा सस्तो मूल्यमा पाइने केराउ भारतमा राम्रो भाउमा बिक्ने गरेकोले तस्करी हुने गरेको सप्तरी उद्योग वाणिज्य संघका महासचिव अनन्तलाल साहले बताए। तेस्रो मुलुकबाट विरगञ्ज नाका हुँदै सप्तरीमा आयातित हुने केराउको तुलनामा भारतमा प्रतिकिलो ४०५० रुपैयाँ बढी पर्ने गरेकोले अवैध निर्यात बढेको साहले बताए।
"३ सातादेखि छोरा, छोरीसहित महिला बेपत्ता","कपिलवस्तु : दुई नाबालक छोरा, छोरीसहित यशोधरा गाउँपालिका६ भैसहियाकी एक महिला ३ हप्तादेखि बेपत्ता भएकी छिन् । घरबाट उपचार गर्न जान्छु भनी छोरा छोरी समेतलाई लिएर निस्केकी ३२ वर्षीया इसरावती गुप्ता ३ हप्तादेखि बेपत्ता रहेको उनका परिवारले जानकारी दिएका छन् । इसरावतीसँगै उनकी ८ वर्षीया छोरी सन्जना गुप्ता र ५ वर्षीय छोरा सोनु गुप्ता गएका थिए। इसरावती वेपत्ता भएको खबर पाए लगत्तै रुपन्देही जिल्ला लुम्विनी साँस्कृतिक नगरपालिका६ मोग्लाहाका माइती पक्ष खोजीमा लागि परिरहेका छन्। बेपत्ता महिला र बालबालिकाको खोजी गरी पाउँ भनी उनका माइती पक्षले जिल्ला प्रहरी कार्यालय कपिलवस्तुमा निवेदन दिएका छन् । जानसक्ने सम्भावना भएका सबै नातागोता कहाँ खोजबिन गर्दा पनि फेला नपरेको इसरावतीका दाजु ओरी गुप्ताले बताए । 'बहिनी ज्युँदो वा मरेको छ ? अथवा पर कोहीसँग भागेको छ ? कही जानकारी भएन' दाजु ओरी गुप्ताले भने । वेपत्ता भएकी इसरावतीका पति २ वर्षदेखि वैदेशिक रोजगारीका लागि मलेसियामा रहँदै आएका छन् । पति वैदेशिक रोजगारीमा रहेको र पत्नी अन्य कसैसँगको प्रेम सम्वन्धमा परी बालबच्चा सहित गएको हुन सक्ने प्रहरीको अनुमान छ। प्रहरीमा बेपत्ता महिलनको खोजीका लागि निवेदन प्राप्त भएलगत्तै जिल्लाका हरेक प्रहरी चौकीहरुमा पत्राचार गरी खोजी कार्य शुरु गरिएको प्रहरी उपरीक्षक नवराज अधिकारीले बताए । पति विदेश गएपछि इसरावती बाल बच्चासहित माइतीमै रहँदै आएकी थिइन्। गत कृष्ण जन्मअष्टमीका बेला मात्रै इसरावती घर आएको उनका ससुरा हरिहर गुप्ताले जानकारी दिए। 'घर आएको केही दिनमै उनी घरबाट बेपत्ता भइन्, कहाँ गइन्, कुन अवस्थामा छिन् कुनै पत्तो छैन।' ससुरा हरिहरले भने'छोरो विदेश छ, घरमा हामी बुढाबुढी मात्रै छौँ'"
किशोरी बलात्कार प्रकरण : तीन जना पक्राउ,"बैतडी : बैतडीको सिगास गाउँपालिकाकी १७ वर्षीया किशोरी बलात्कार गरेको अभियोगमा प्रहरीले तीन जनालाई पक्राउ परेको छ । पीडित किशोरीका आफन्तले दिएको जाहेरीका आधारमा तीन जनालाई नियन्त्रणमा लिएर अनुसन्धान सुरु गरिएको जिल्ला प्रहरी कार्यालयका प्रमुख प्रहरी नायब उपरीक्षक नारायणप्रसाद अधिकारीले जानकारी दिए। किशोरीलाई पटकपटक बलात्कार गरेको आरोप लागेका शिक्षक खडक बोहरा, सिगास गाउँपालिकामा कार्यरत केशव बोहरा र स्थानीय रामसिंह बोहरालाई नियन्त्रणमा लिएर अनुसन्धान थालिएको प्रहरीले जनाएको छ । आज अदालतबाट म्याद थपेर तीनै जनामाथि थप अनुसन्धान गरिने प्रहरीको भनाइ छ । यसअघि मंगलबार प्रहरीले पीडित किशोरीको उद्धार गरेर जिल्ला सदरमुकाम पुर्याएको थियो । पीडित किशोरीलाई जिल्ला अस्पतालको एकद्वार संकट व्यवस्थापन केन्द्रमा राखिएको छ । सिगास गाउँपालिकाकी ती किशोरीले विहे भएको ६ महिनामै बच्चा जन्माएपछि उनीमाथि बलात्कार भएको घटना बाहिर आएको थियो । मुलुकी अपराध संहिता २०७४ को परिच्छेद १८ मा १८ बर्षभन्दा कम उमेरका महिलालाई ललाई फकाई वा महिलाको मञ्जुरी लिएर करणी गरेमा समेत कानुनी कारबाही हुनेउल्लेख छ । कानुन अनुसार त्यस्तो कार्यमा संलग्न व्यक्तिलाई सोह्र वर्ष वा सोह्र वर्षभन्दा बढी अठार वर्षभन्दा कम उमेरकी महिलामाथि करणी गरेमा दश वर्षदेखि बाह्र वर्षसम्म कैद सजाय हुने उल्लेख छ।"
"प्रहरीको गाडीको ठक्करबाट एकको मृत्यु, दुईजना घाइते",रौतहट : नेपाल प्रहरीको गाडीको ठक्करबाट एकजनाको मृत्यु भएको छ भने दुईजना घाइते भएका छन् । मंगलबार राती करीब ९ बजे चन्द्रपुर ४ स्थित लमहापुलतर्फ पूर्वपश्चिम राजमार्गमा दुर्घटना भएको हो । दुर्घटनामा रौतहटको कटहरीया नपा ७ बगहिटोलका ६० वर्षीय नथुनी महत्तोको ज्यान गएको छ । सोही गाउँका ४५ वर्षीया हसन्तरा खातुन र सर्लाही बलराका ५५ वर्षीय जगदिश महतो घाइते भएका छन् । नेपाल प्रहरीको प्रदेश कार्यालय जनकपुरको ना १ ग ४७९ को वानटनले ठक्कर दिएको प्रहरीले जनाएको छ । वानटन चालक प्रहरी हवल्दार सन्तबहादुर थापालाई नियन्त्रणमा लिएर अनुसन्धान भइरहेको छ ।
