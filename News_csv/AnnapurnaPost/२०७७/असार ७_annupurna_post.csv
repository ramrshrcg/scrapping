शीर्षक,विवरण
नागरिकतामा कठोरता,"वैवाहिक अंगीकृत नागरिकताको प्रावधानमा उत्पन्न दलीय अडानले नागरिकता विधेयकमाथिको छलफल पेचिलो बनेको छ। राष्ट्र र राष्ट्रियतासँग जोडिएको नागरिकताको प्रावधानमा देखिएको यो अडानले संसद्बाट नागरिकता विधेयक सहज पारित हुने अवस्था छैन। जनताका प्रतिनिधिले संविधान बनाउँदा पनि सुल्झाउन नसकेको विषय थियो नागरिकता। जन्मका आधारमा नागरिकता प्राप्त गरेका व्यक्तिका सन्तानलाई वंशजको नागरिकता दिने कि नदिने र वैवाहिक अंगीकृत नागरिकतामा कस्तो व्यवस्था गर्ने भन्ने विवाद नसुल्झिँदै संविधानसभाबाट संविधान जारी भएको थियोे। त्यतिबेला यी विषय ऐन बनाउँदा टुंग्याउने दलीय सहमति थियो। सरकारले २०७५ साउन २२ मा नागरिकता संशोधन विधेयक संसद्मा दर्ता गरेपछि यससम्बन्धी विवाद पुनः सतहमा आयो। पछिल्लोपटक संसद्को राज्यव्यवस्था समितिले नागरिकता विधेयक टुंग्याउने तयारी गरेपछि दलीय अडानहरू देखिएका छन्। संसद्मा सबैभन्दा ठूलो दल नेकपाले विदेशी बुहारीलाई सात वर्षपछि मात्र अंगीकृत नागरिकता दिनुपर्ने पक्षको आफ्नो निर्णय सार्वजनिक गरेको छ। विपक्षी कांग्रेस र मधेसकेन्द्रित दलहरू त्यसको विपक्षमा उभिएका छन्। अन्तरिम संविधानअनुसार विदेशी बुहारीले आफ्नो देशको नागरिकता त्याग्ने प्रक्रिया चलाएलगत्तै अंगीकृत नागरिकता दिनुपर्ने प्रावधान यथावत हुनुपर्नेमा तिनको अडान छ। एक हातमा सिन्दुर, अर्को हातमा नागरिकताको प्रावधानले मुलुकको राजनीतिक र सामाजिक जीवनलाई असर पारेको नेकपाको ठम्याइ छ। अंगीकृत नागरिकताको प्रावधान खुकुलो पार्दा मधेसका वंशज महिलाको अधिकार कटौती भएको र राजनीतिदेखि प्रशासनसम्म अंगीकृतहरूले हडपेको नेकपाको विश्लेषण छ। अर्थात्, नागरिकतामा मधेस राजनीति प्रष्ट देखिन्छ। अंगीकृत नागरिकताप्रति कठोर देखिएको नेकपाले नेपाली महिलासँग विवाह गर्ने विदेशी ज्वाइँलाई तत्काल नागरिकता दिने प्रस्ताव नै अस्वीकृत गरेको छ। अमेरिका र भारतजस्ता सम्पन्न मुलुकले समेत अंगीकृत नागरिकताको प्रावधानमा कडाइ गर्दै आएका छन्। वैवाहिक अंगीकृत नागरिकता प्राप्तिका लागि तोकिने समयभित्र राजनीतिक अधिकारबाहेकका अन्य अधिकार प्राप्त गर्न परिचयपत्र वा अन्य व्यवस्था गर्न सकिने विषयले पनि प्रवेश पाएको छ। अंगीकृत र जन्मका आधारमा राज्यले पटकपटक नागरिकता वितरण गर्नु गलत भएको भन्दै यस्ता प्रावधान खारेज गर्नुपर्ने आवाज पनि उठिरहेकै छन्। उच्चशिक्षा हासिल गर्नदेखि व्यापार व्यवसाय, पासपोर्ट, सवारी चालक अनुमतिपत्र र मोबाइलको सिमकार्ड लिनसमेत नागरिकता चाहिन्छ। देशभक्तिप्रतिको समर्पण र राज्यबाट सेवासुविधा लिने महत्तवपूर्ण कडी पनि हो नागरिकता। नेपालले कुनै पनि नागरिक नागरिकताविहीन नहोस् भनेर वंशज, अंगीकृत र जन्मका आधारमा नागरिकता वितरण गरिरहेको छ। हरेक पटकका राजनीतिक परिवर्तनपछि नागरिकता वितरण गर्ने नीति पनि परिवर्तन हुँदैै आएका छन्। मुलुकमा पहिलोटक २०१९ मा नागरिकता ऐेन जारी भयो। तर एक वर्ष नपुग्दै उक्त ऐनमा परिवर्तन गरियो। जानकारहरूका अनुसार केही विदेशीलाई नागरिकता दिन त्यतिबेला ऐन परिवर्तन गरिएको थियो। ०४६ को राजनीतिक परिवर्तनपछि पनि नागरिकता नीतिको विषय उठेको थियो। ०६२, ०६३ को जनआन्दोलनपछि त जन्मका आधारमा र अंगीकृतलाई नागरिकता दिने नीति निकै खुकुलो बनाइयो। अन्तरिम संविधान ०६३ पछि त टोली बनाएर गाउँगाउँमा नागरिकता वितरण गरियो। त्यतिबेला गैरनेपालीले ठूलो संख्यामा नागरिकता लिएको आवाज उठे पनि सरकारले त्यसको विवरण सार्वजनिक गरेको छैन। त्यतिबेला वितरण गरिएका नागरिकता छानबिनको माग पनि उठिरहेकै छ। राजनीतिक उद्देश्य प्राप्ति र सत्ताका लागि नागरिकतालाई अस्त्र बनाउनु देश र जनताप्रति अन्याय हुन जान्छ भन्ने पार्टी र सरकारले हेक्का राख्नैपर्छ। भौगोलिक बनावट, खुला सिमाना र क्षेत्रीय राजनीतिका कारण नागरिकता प्राप्तिका लागि देशले कठोर नीति लिनैपर्छ। आफ्ना नागरिकलाई कुनै पनि हालतमा नागरिकताविहीन बनाउनु हुँदैन। तर कुनै विदेशीले नागरिकता नपाउन् भन्नेतर्फ भने सरकार चनाखो बन्नैपर्छ। नवआगन्तुकका सवालमा पनि परीक्षणकालीन अवधि अवश्यै चाहिन्छ।"
६० वर्षदेखि तिब्बततिर नेपाली गाउँ,"गोरखा : करिब चार सय वर्ष पहिला राम शाहको राम राज्यलाई हेरेर उक्ति नै चलेको थियो, न्याय नपाए गोर्खा जानू खोज्न। त्यही गोर्खा अहिले भने ६० वर्षदेखि एउटा गाउँ पराइलाई सुम्पिएर मौन बस्दै आएको छ। उत्तरी गोरखाको रुई गाउँ नेपालको हो। तर, सरकारी हेलचेक्र्याइँका कारण २०१७ देखि चीनको स्वशासित क्षेत्र तिब्बतको अधीनमा छ। गोरखाको रुई भोटअन्तर्गत पर्ने रुई गाउँमा हाल ७२ घर छन्। नेपाली सरकारी अधिकारीले प्रलोभनमा परेर सीमा स्तम्भ सार्न अनुमति दिए पनि नेपालको नक्सामा यो समेटिएकै छ। रुईभोटका बासिन्दाले जग्गाको कर तिरेको अभिलेख मालपोत कार्यालय, गोरखामा सुरक्षित छ। बिर्तासम्बन्धी नम्बरीको ढड्डा नं १ मा रुईभोट, सामागाउँलगायतका बासिन्दाले राजस्व तिरेको उल्लेख रहेको कार्यालयका सहायक कर्मचारी ठाकुर खनाल बताउँछन्। अठार सय खोलादेखि रुईभोटसम्मका बासिन्दाले तिरो तिरेको अभिलेख कार्यालयको तामेल शाखामा हेर्न सकिन्छ, उनले भने। गोरखाको उत्तरी भेगमा रुई र तेघा भन्ने दुईवटा गाउँ नेपालकै रहेको इतिहासकार तथा सीमासम्बन्धी जानकार रमेश ढुंगेलले बताए। रुई र तेका दुईवटै गाउँ २०१७ सालसम्म नेपालकै हुन्, उनले अन्नपूर्णसँग भने, कुनै लडाइँमा हारेर गुमाएको पनि होइन। कुनै सर्त र सम्झौतामा फँसेर तिब्बततिर परेको पनि होइन। सीमा स्तम्भ राख्ने बेला हेलचेक्र्याइँले ती दुवै गाउँ नेपालले गुमायो। त्यो गाउँसँग जोडिएको चुमनुब्री गाउँपालिका वडा १ का अध्यक्ष वीरबहादुर लामा भन्छन्, रुईगाउँ पहिले हाम्रै जिल्लाभित्र थियो। हाम्रो गाउँदेखि त्यहाँसम्मको भूभाग सबै नेपालकै थियो। त्यहाँका बासिन्दा र हामीले राजस्व नाम्रुङका ठकुरी मुखियालाई बुझाउँथ्यौँ। तर अहिले उनीहरू तिब्बती भए। २०१७ मा गएको नापी टोलीले साम्दो र रुईको बीचमा ३५ नम्बर पिलर राख्न तिब्बतसँग सहमति जनाएपछि नेपाली भूभाग उता पुगेको उस बेलाका प्रत्यक्षदर्शीहरू बताउँछन्। सामागाउँ, साम्दो, रुई गाउँको भाषा, धर्म, भेषभूषा, संस्कृति उही छ। परस्पर नाता सम्बन्ध र कतिपय पूजा गर्ने ठाउँसमेत एउटै रहेको वडाध्यक्ष लामाले जानकारी दिए। तिब्बततर्फ समेटिएपछि रुईका कतिपय बासिन्दाले कडा असहमति जनाएका थिए। उनीहरू भागेर सामागाउँ नजिकै आफ्नै बारी तथा गोठ रहेको साम्दो भन्ने ठाउँमा रातारात आएका थिए। र, त्यहीं बस्ती बसालेका यहाँका बासिन्दाहरू बताउँछन्। रुईभोटको सबैभन्दा ठूलो र प्राचीन तेका पेमा छ्योलिङ गुम्बा (ताघबाई गुम्बा) का महत्वपूर्ण धार्मिक ग्रन्थसमेत उनीहरूले उठाएर ल्याएका थिए। पहिला रुई गाउँमै रहेको आदित्य मल्लद्वारा जारी ताम्रपत्रसमेत उनीहरूले ल्याएको स्थानीय छेवाङ लामाले बताए। तिब्बतमा परेपछि चित्त नबुझेर धेरैजसो रुई गाउँका मान्छे भागेर साम्दोमा आए। साम्दोमा आफ्नो बारी थियो, गोठ थियो, लामाले भने, रुई गाउँको तेका गुम्बामा हजारबाह्र सय वर्ष पुराना ग्रन्थहरू थिए। ती सबै बोकेर आए र साम्दोमा नै तेका गुम्बा बनाएर पूजाआजा गर्न थाले। आदित्य मल्ल र पुण्य मल्लले रुईमा जारी गरेका दुई ताम्रपत्र अहिले पनि साम्दोमा सुरक्षित रहेको पाइएको छ। चीनको सांस्कृतिक क्रान्तिपछि तेका गुम्बा र त्यहाँ रहेका बहुमूल्य धार्मिक तथा सांस्कृतिक सम्पदा नष्ट भएको थियो। तर, सात सय वर्ष पुराना दुई ताम्रपत्र जोगाएर यता ल्याएको रुईबाट भागेर साम्दो आएका ङुइटुप लामाले बताए। तत्कालीन राजा आदित्य मल्ल र पुण्य मल्लले तिब्बतसँग समरमा जाँदा फौजले खाना खाने बेलामा उक्त गुम्बाको व्यवस्थापन गर्न तत्कालीन बासगावा लामालाई जिम्मा दिएका थिए। त्यसबापत राज्यलाई तिर्नुपर्ने सबै कर मिनाहा गरेको ताम्रपत्रमा उल्लेख छ। विस्थापित रुईबासीले भागेर आई बसाएको साम्दोको नयाँ बस्तीमा सोही नामको (ताघबाई) गुम्बा बनाएका छन्। चिनियाँ सांस्कृतिक क्रान्तिका बेला सबै गुम्बा भत्काएपछि हामी त्यहाँ बस्न नसकेर भागेर यता आयौं उनले भने, खान लागेको गाँस बरु छाड्यौं तर हाम्रा गुम्बाका धर्मग्रन्थ, अरु सामान, ताम्रपत्र छोडेनौं। मुस्किलले यहाँ ल्याएका गुम्बाका महत्वपूर्ण मूर्तिहरू पछि तस्करले चोरेर तिब्बततिरै लगेको उनले गुनासो गरे। ताम्रपत्र भने सुरक्षित राखेका छन्। रुईका बासिन्दा साम्दोमा आएका बेला सामागाउँका बासिन्दाले तिब्बती नागरिकलाई नेपालको जल, जमिन र जंगलको हकभोग नदिने भनेर विवाद गरेका थिए। तर आफूहरू पहिले पनि नेपाली नै भएको र अहिले पनि नेपाली नै भएको भन्दै प्रतिवाद गरेपछि मुद्दा जितेको साम्दोका बासिन्दको भनाइ छ। रुईजस्ता धेरै गाउँ र भूभाग पनि हेलचेक्र्याइँका कारण गुमेकाले बृहत् अनुसन्धान गर्नु जरुरी रहेको इतिहासविद् ढुंगेलको सुझाव छ। यस्तो लापरबाही त कति ठाउँमा भएको छ भनिसाध्यै छैन। तिब्बतको तर्फबाट हेपाइ र मिचाइ भारतको भन्दा बढी छ, उनी भन्छन्, दक्षिणतर्फको सीमा चाहिँ मान्छे पुग्न सक्ने, देख्न सक्ने ठाउँमा छ र किचलो भइरहन्छ। उत्तरतर्फको सीमामा मान्छे नपुग्ने, देख्न नसक्ने ठाउँमा भएका कारण चर्चा नपाएको मात्रै हो। लापरबाहीकै कारण किमाथांकाका करिब ३ सय ५० घरधुरी पनि तिब्बततिर परेको, मुस्ताङमा पनि दुई दिनभरि पैदल हिँडेर नसकिने भूभाग तिब्बततिर परेको उनको दाबी छ। उनी भन्छन्, कार्यदल, अध्ययन टोली बनाएर होइन, बृहत् अनुसन्धान टोली बनाएर सीमामा गुमेको जग्गाबारे अध्ययन अनुसन्धान गर्नु जरुरी छ।"
नागरिकता विधेयकप्रति मातृका यादवको विरोध,"काठमाडौं : नेपाल कम्युनिस्ट पार्टी (नेकपा) नेता मातृका यादवले नेपाली पुरुषासँग विवाहपछि विदेशी महिलालाई ७ वर्षपछि मात्र नागरिकता दिने पार्टीको निर्णयको विरोध गरेका छन्। विदेशी महिलालाई ७ वर्षपछि मात्र नागरिकता दिने पार्टी सचिवालय समितिको निर्णयको आइतबार विज्ञप्ति सार्वजनिक गर्दै यादवले विरोध जनाएका हुन्। आइतबार नै बसेको संसदको राज्य व्यवस्था समितिले नागरिकतासम्बन्धी विधेयक बहुमतले पारित गरिसकेको छ। उनले यो निर्णय जनयुद्ध, जनआन्दोलन र मधेश आन्दोलनको भावना विपरीत भएको दाबी गरेका छन्। नेपाल सरकारद्वारा संघीय संसदमा दर्ता गराएको नेपाल नागरिकता ऐन २०६३ लाई संशोधन गर्ने विधेयकबारे हाम्रो पार्टी नेकपाको सचिवालयले नेपाली पुरुषसँग बिहे गरेर आउने विदेशी महिलाले ७ र्षपछि मात्रै वैवाहिक अंगीकृत नागरिकता पाउने मिति २०७७३६ मा गरेको निर्णय र सोही अनुरुप संसदको राज्यव्यवस्था तथा सुशासन समितिले अुमोदन गर्नुले महान जनयुद्ध, ऐतिहासिक जनआन्दोलन तथा मधेश आन्दोलनको भावना र मर्म विपरित रहेकोले उक्त निर्णयमा मेरो विरोध रहेको छ, नेकपा स्थायी समिति सदस्य रहेका यादवले सार्वजनिक गरेको विज्ञप्तिमा भनिएको छ। विदेशी ज्वाइँलाई नागरिकता अस्वीकार, बुहारीलाई सात वर्षपछि राज्य व्यवस्था समितिबाट नागरिकता विधेयकको ७ वर्षे प्रावधान पारित सँगै उनले उक्त प्रावधानले नेपाली बुहारीलाई राज्यबिहीन बनाउने बताएका छन्। उनले यो निर्णय मधेसी समुदायको मात्र नभई महिलाकै विकास विरुद्ध भएको उल्लेख गरेका छन्। सिमानामा बस्ने नेपालीले भारतीयसँग व्यापक रुपमा वैवाहिक सम्बन्ध गाँस्ने गरेकाले उक्त ७ वर्षे प्रावधानले नेपाली बुहारीलाई ७ वर्षसम्म राज्यबिहीन बनाउँदै राजनीतिक, आर्थिक र सांस्कृतिक शोषण गर्ने र मानसिक प्रताडना दिने देखिन्छ।नेकपाका प्रदेश २ का अध्यक्ष प्रभु साहले पनि पार्टी सचिवालयको निर्णयप्रति विरोध जनाएका छन्।"
"विदेशी ज्वाइँलाई नागरिकता अस्वीकार, बुहारीलाई सात वर्षपछि","काठमाडौं : सत्तासीन नेकपा विदेशी बुहारीलाई सात वर्षपछि मात्र अंगीकृत नागरिकता दिने निचोडमा पुगेको छ। नेकपा सचिवालयको शनिबार बसेको बैठकले विदेशी ज्वाइँलाई भने नागरिकता दिने प्रस्ताव अस्वीकृत गरेको छ। संसद्को राज्यव्यवस्था समितिमा विचाराधीन नागरिकता संशोधन विधेयकमाथि दलीय सहमति नजुटेपछि नेकपाले सचिवालय बैठक बोलाएको थियो। नेपाली पुरुषसँग विवाह गरेर आउने विदेशी महिलालाई तत्काल नागरिकता दिने कि समयसीमा राख्ने भन्नेमा समितिमा विवाद छ। नेपाली पुरुषसँग विवाह गर्ने विदेशी महिलाले प्राप्त गर्न सक्ने अंगीकृत नागरिकताको प्रावधानबारे छलफल गरेर निष्कर्ष निकाल्यौं, नेकपा प्रवक्ता नारायणकाजी श्रेष्ठले भने, नेपाली नागरिक पुरुषसँग विवाह गर्ने विदेशी महिलाको हकमा सात वर्ष देशभित्र बसेको पुष्टि भएपछि, विदेशको नागरिकता परित्याग गर्ने प्रक्रिया चलाएको प्रमाण पेस गरेपछि सम्बन्धित व्यक्तिले अंगीकृत नागरिकता पाउनु उपयुक्त हुन्छ भन्ने निष्कर्ष निकालेको छ। नागरिकता प्राप्त नगर्दासम्मको अवधिका लागि सामाजिक, आर्थिक, सांस्कृतिक अधिकार प्राप्त गर्न आवासीय परिचयपत्र दिनुपर्ने नेकपाको निर्णय छ। विपक्षी कांग्रेस र मधेसकेन्द्रित दल भने अन्तरिम संविधानअनुसार नै आफ्नो देशको नागरिकता त्यागेको कारबाही चलाएलगत्तै विदेशी बुहारीले नागरिकता पाउनुपर्ने अडानमा छन्। नेकपाले अन्तरिम संविधानको व्यवस्था सच्याएर सात वर्ष हुनुपर्ने निर्णय गरेको हो। अरू दल सहमत नभए समितिबाट बहुमतका आधारमा नागरिकता विधेयक टुंग्याउनुपर्ने पक्षमा नेकपा उभिएको छ। समितिमा नेकपा सुविधानजनक बहुमतमा छ। समिति र संसदमा विधेयक पारित गर्न बहुमत चाहिन्छ। समितिमा पटकपटक छलफल भए पनि सहमति नजुट्दा विधेयक दुई वर्षदेखि अलपत्र छ। गृहमन्त्री रामबहादुर थापाले बुधबारको समिति बैठकमा राजनीतिक सहमतिका लागि पाँच दिनको समय मागेका थिए। त्यसको भोलिपल्टै (बिहीबार) प्रधानमन्त्री केपी ओलीले कांग्रेस नेतासँग वैवाहिक अंगीकृत नागरिकता प्रावधानबारे छलफल गरेका थिए। कांग्रेसले अन्तरिम संविधानकै पक्षमा अडान लिएपछि अध्यक्षद्वय ओली र पुष्पकमल दाहालले शुक्रबार समितिमा रहेका आफ्ना पार्टीका सांसदहरूसँग पनि छलफल गरेका थिए। नेकपा संसदीय दलका उपनेता सुवास नेम्बाङले नेपाली पुरुषसँग विवाह गर्ने महिलालाई नागरिकता दिनेसम्बन्धी व्यवस्था संविधानमा नभएकाले त्यसबारे नेकपाले निर्णय नगरेको बताए। नेपाली पुरुषसँग विवाह गरेर आउने महिलाको हकमा सात वर्षको समयसीमा राख्ने तर नेपाली महिलासँग विवाह गरेर आउने पुरुषका हकमा संविधानमै व्यवस्था नभएकाले त्यसबारे निर्णय भएन, उनले भने। समिति सभापति शशि श्रेष्ठसहित यशोदा सुवेदी, रेखा शर्मालगायत नेकपाका महिला सांसदले विदेशी ज्वाइँलाई पनि नागरिकता दिने प्रावधान राख्नुपर्ने प्रस्ताव गर्दै आएका छन्। सचिवालय बैठकमा प्रवक्ता श्रेष्ठबाहेक अरूले विदेशी ज्वाइँलाई नागरिकता दिनेबारे मत नराखेको स्रोतले बतायो। प्रधानमन्त्री ओलीले सांसदहरूसँग गरेको छलफलमा पनि भीम रावललगायत नेताले विदेशी ज्वाइँलाई नागरिकता दिन नहुने सुझाव राखेका थिए।समितिले के गर्ला ? नेकपाको संस्थागत निर्णयपछि राज्यव्यवस्था समितिले नागरिकता संशोधन विधेयक मतदानबाट टुंग्याउने तयारी गरेको छ। समितिमा बहुमत रहेको नेकपाले नेपाली पुरुषसँग विवाह गरेर आउने विदेशी महिलालाई स्थायी बसोबास गरेको सात वर्षपछि मात्र अंगीकृत नागरिकता दिनुपर्ने निर्णय गरेको हो। अरू विषयमा सहमति जुटे पनि वैवाहिक अंगीकृतको प्रावधानमा दलहरूबीच विवाद छ। समितिको बैठक आइतबार बोलाइएको छ। समितिमा सभापतिबाहेक नेकपाका १५, कांग्रेसका ६, जनता समाजवादीका ४, नेमकिपाका १ र स्वतन्त्र सांसद छक्कबहादुर लामा सदस्य छन्। मत बराबर भए सभापतिले मत दिन पाउने व्यवस्था छ। स्वतन्त्र सांसद लामा पनि नेकपालाई नै समर्थन गर्ने गर्छन्। विधेयक पारित गर्न समिति र संसद् बैठकमा बहुमत चाहिन्छ। गत वर्ष नै मतदानबाट टुंग्याउने तयारी भए पनि अन्तिम समयमा राजनीतिक सहमति खोज्ने भन्दै विधेयकमाथिको छलफल रोकिएको थियो। झन्डै दुई वर्षदेखि रोकिएको विधेयकलाई चालू अधिवेशनबाटै पारित गर्ने पक्षमा सरकार छ। नीति तथा कार्यक्रम, बजेट र संविधान संशोधन विधेयक पारित गरिसकेकाले संसद् धेरै दिन लम्ब्याउन नहुने सरकारको भनाइ छ।"
'विदेशी बुहारीलाई १५ वर्षपछि मात्रै अंगीकृत नागरिकता दिनुपर्छ',"भक्तपुर : नेपाल मजदुर किसान पार्टीका केन्द्रीय सचिव प्रेम सुवाल नेपालीसँग विवाह गरेकी विदेशी महिलालाई कम्तीमा १५ वर्षपछि मात्र अंगीकृत नागरिकता प्रदान गर्नुपर्ने बताएका छन् । १५ वर्षभित्र पनि विदेशी नागरिकता त्यागेको प्रमाणित भएमात्रै अंगीकृत नागरिकता दिने संवैधानिक बन्दोबस्त गर्नुपर्ने उनको भनाइ थियो । भक्तपुर नगरपालिकाको आइतबार भएको सातौं नगरसभा उद्घाटन गर्दै प्रतिनिधिसभा सदस्यसमेत रहेका सुवालले सत्तारुढ नेकपाले ल्याएको नेपालीसँग विवाह गर्ने विदेशी बुहारीलाई ७ वर्षपछि अंगीकृत नागरिकता दिने प्रस्तावमा असहमति जनाए । नेपाली पुरुषसँग विवाह गरेका विदेशी महिलालाई कम्तिमा १५ वर्षपछि मात्रै अंगीकृत नागरिक दिने संवैधानिक व्यवस्था गर्नुपर्छ, उनले भने, १५ वर्षभित्र पनि उनले विदेशी नागरिकता त्यागेको प्रमाणित हुनुपर्छ । उनले भक्तपुरमा प्रस्तावित चारवटा नयाँ सहरको सट्टा देशको सन्तुलित विकासको लागि देशका विभिन्न ठाउँमा ससाना सहरहरुको विकास गर्नुपर्नेमा जोड दिए । कोरोना भाइरसको महामारीले धेरै कुरा सिकाएको औंल्याउँदै उनले स्थानीय तहहरुले पनि आत्मनिर्भरतातर्फ जोड दिनुपर्ने सुझाव दिए । भक्तपुर नगरपालिकालाई आत्मनिर्भर बनाउने आम्दानीका स्रोतहरुको पहिचान गर्न आवश्यक भइसकेको छ, भक्तपुर नपामा प्रमुख भइसकेका सांसद सुवालले थपे, राजस्व र कर संकलनले मात्र देश र स्थानीय तहको आर्थिक विकास हुँदैन । उनले कृषिमा युवाहरुलाई आकर्षण गर्ने नीति तथा कार्यक्रम आउनुपर्नेमा जोड दिए । नगरसभामा भक्तपुर नपाका प्रमुख सुनिल प्रजापतिले आव २०७७७८ का लागि नपाको नीति तथा कार्यक्रम प्रस्तुत गरेका थिए । उनले नयाँ नीति तथा कार्यक्रममा चालू आर्थिक वर्षकै धेरै नीति तथा कार्यक्रमलाई निरन्तरता दिएका छन् । मुलुक संघीयतामा गए पनि नीतिभन्दा व्यप्रमुख प्रजापतिले क्तिगत पहुँचको आधारमा संघ र प्रदेशको बजेट विनियोजन हुने गरेको आपत्ति जनाए । अहिले पनि जनप्रतिनिधिहरू सिंहदरबार धाउनुपर्ने सामन्ती संस्कारले निरन्तरता पाइरहेको छ, उनले भने, केन्द्र र प्रदेशको आदेश र निर्देशनमा शासन चलाउन खोज्नु संघीयताविपरीत छ । स्थानीय तहहरू पूर्ण स्वायत्त हुनुपर्नेमा जोड दिँदै उनले स्थानीय तहको अधिकारमाथि कहींकतैबाट कुनै किसिमको हस्तक्षेप हुन नहुने बताए । नगरसभा उद्घाटन कार्यक्रममा बागमती प्रदेशसभाका सांसद सुरेन्द्रराज गोसाईं, भक्तपुरकी प्रमुख जिल्ला अधिकारी हुमकला पाण्डे, भक्तपुर नपाकी उपप्रमुख रजनी जोशीले काठमाडौं उपत्यकामा भएका बस्तीहरु व्यवस्थित गर्न जरुरी भएको धारणा राखे ।"
आफूले गरेको आग्रहलाई मजाकमा नउडाउन प्रधानमन्त्रीको आग्रह,"काठमाडौं : प्रधानमन्त्री केपी शर्मा ओलीले शरीरको प्रतिरोधी क्षमता बढाउन आफूले गरेको आग्रहलाई मजाकमा नउडाउन आग्रह गरेका छन्।अन्तर्राष्ट्रिय योग दिवस मूल समारोह समितिले आइतबार आयोजना गरेको भर्चुअल कार्यक्रममा प्रधानमन्त्री ओलीले भान्सामा हामीले प्रयोग गर्दै आएका बेसार, अदुवा, मेथीजस्ता मसला औषधिमय भएको कुरा पूर्वज ऋषिमुनी र आयुर्वेदको खोज तथा प्रयोगबाट प्रमाणित भएकाले तिनको प्रयोग बढाउन आग्रह गरे। विश्वव्यापीरुपमा कोरोना भाइरसको महामारीको प्रभाव भइरहेका बेला प्रधानमन्त्री ओलीले शरीरको प्रतिरोधी क्षमता बढाउन त्यस्ता वस्तुको प्रयोग बढाउन आग्रह गर्दै आएका छन्।प्रधानमन्त्री ओलीले भने, 'मैले शरीरको प्रतिरोधी क्षमता बढाउने सन्दर्भमा ती कुराहरु गरेको हुँ, तर कतिपय बुद्धिजीवीले बेसारको मजाक उडाए, कतिले मेथी, मरिच र कतिले अदुवाको मजाक उडाए। म उहाँहरुलाई सुझाव दिन चाहन्छु, पूर्वजका खोजप्रति यसरी मजाक नउडाऊ । आयुर्वेद र योग हाम्रा असाधारण औषधि हुन् । यिनीहरुलाई अगाडि बढाऔँ।' नेपाल योगको जननी भएको उल्लेख गर्दै प्रधानमन्त्री ओलीले यसै हिमवत्खण्डबाट सङ्गीत, नृत्य, योग र आयुर्वेदसहित असाधारण ज्ञान, अभ्यास र अनुसन्धान अगाडि बढेको उल्लेख गरे।प्रधानमन्त्री ओलीले नेपाली भूभागबाट उत्पत्ति, प्रयोग र विकास हुँदै आएको योग आज विश्वव्यापी भएको जनाउँदै यसले नेपालको इतिहास, सभ्यता र गौरवलाई झल्काउने बताए। 'व्यायाम, प्रणायम र ध्यान मिलेपछि पूर्ण योग बन्छ र यी चिजको योगबाट शरीरलाई स्वस्थ्य रहन योगदान गर्दछ, प्रधानमन्त्री ओलीले भने, 'मानव जातिको सर्वोपरी आकाङ्क्षा पूरा गर्ने अभियानमा हामी लागिरहेका छौँ । मानव हुनुको सार्थकता र कर्तव्य पूरा गरौँ । हामी 'समृद्ध नेपाल, सुखी नेपाली'को राष्ट्रिय आकाङ्क्षा पूरा गर्ने सङ्कल्पमा छौँ।' प्रधानमन्त्री ओलीले नेपालको उर्वर, जीवनमय र औषधिमय प्रकृति भए पनि नेपाल गरिबीमा परेको कुरा अब स्वीकार्य नहुने भन्दै यसलाई अब बदल्नुपर्छ र बदल्न सकिने बताए।उनले भने, 'समृद्धिका गन्तव्यमा पुग्ने आधारसहितको सङ्कल्प हामीसँग छ । यसका लागि स्वास्थ्य अनिवार्य पूर्वशर्त हो, त्यसैले निरोगी नेपालको अभियान सञ्चालन गर्ने भनेका छौँ । आहार, व्यायाम र आरामको अन्योन्याश्रित सम्बन्ध हुने भएकाले योग र आयुर्वेदलाई अगाडि बढाऔँ ।' सो अवसरमा प्रधानमन्त्री ओलीले शिक्षा, विज्ञान तथा प्रविधि मन्त्रालयले तयार गरेको 'राष्ट्रिय योगाभ्यासक्रम' पुस्तकको लोकार्पण गरे।शिक्षामन्त्री गिरिराजमणि पोखरेलले विद्यालयस्तरबाटै योगाभ्यास र अध्ययनको क्रमको थालनी भएको बताउँदै निरोगी रहन यसलाई व्यापक बनाउन आग्रह गरे । संस्कृति, पर्यटन तथा नागरिक उडड्यनमन्त्री योगेशकुमार भट्टराईले विमोचित पुस्तक राष्ट्रिय योगाभ्यासक्रमको प्रकाशनले योगलाई जीवनपद्धतिमा ढाल्न सहयोग पुग्ने बताए। शिक्षा मन्त्रालयका सचिव डा सञ्जय शर्माले राष्ट्रियस्तरमा योगको प्रयोगका सम्बन्धमा सरलीकृत व्याख्या गरेर पुस्तक प्रकाशन गरिएको जानकारी दिनुभयो । स्वामी आनन्द अरुणले कोरोना सङ्कटपछि विश्व पूर्ववत् अवस्थामा नरहने र मानसिक रोगी बढ्ने खतरा भएकाले मानसिक स्वास्थ्यतर्फ केन्द्रित हुनुपर्ने बताए । उहाँले मानसिक समस्या भएमा शरीरको प्रतिरोधी क्षमता कमजोर हुने भएकाले योग र ध्यानलाई प्राथमिकता दिन आग्रह गरे। कार्यक्रममा योगगुरु डा हरिप्रसाद पोखरेल, नायक निखिल उप्रेती, साधक सोनाम साथीलगायतले योगको व्यापकताका लागि आग्रह गरे। नेपालले हरेक माघ १ गते राष्ट्रिय योग दिवस मनाउँदै आएको छ। रासस"
कर्मचारी भन्छन् : ज्यान ठूलो कि जागिर,"काठमाडौं : यहाँ दिनमा कति आउँछन् कति ? , उनीहरूसँग कुराकानी गर्नैपर्यो। उनीहरू कति सुरक्षित हुन्छन् भन्ने थाहा हुँदैन। भोलि केही भइहाले सिटामोल पनि पाइन्छ कि नाइ थाहा छैन। यो संवाद देशको मुख्य प्रशासनिक केन्द्र सिंहदबारको पनि प्रमुख निकाय प्रधानमन्त्री कार्यालयभित्रका कर्मचारीबीच भएको संवाद हो। प्रधानमन्त्री कार्यालयको प्रवेशद्धारमा फिभर गन र स्यानीटाइजरसम्म भए पनि अन्य मन्त्रालय, आयोगमा जोकोही सजिलै छिर्न सक्छन्। धेरै सेवाग्राही र कर्मचारीको आवातजावत हुने संघीय मामिला तथा सामान्य प्रशासन मन्त्रालय, भूमि व्यवस्था, सहकारी तथा गरिबी निवारण मन्त्रालय, भौतिक योजना तथा पूर्वाधारलगायत मन्त्रालयमा सुरक्षाको उचित प्रबन्ध छैन। सेवाग्राहीबिना सुरक्षा सतर्क कर्मचारीको कार्यकक्षमा जान सक्छन्। सिंहदरबार छिर्ने मूलगेटमा तापक्रम नाप्ने मेसिन र स्यानीटाइजर राखिएको छ। तर, पनि कर्मचारी त्रसित छन् भने सबैभन्दा बढी सेवाप्रवाह हुने नापी, मालपोत, यातायात र स्थानीय तहमा कर्मचारी जोखिममा छन्। कार्यालय खुलेसँगै कर्मचारीको भीडभाड बढेको छ। कर्मचारीलाई ज्यान ठूलो कि जागिर ? भन्दै काम गरिरहेछन्। ज्यान जोखिममा राखेर जागिर खानु परेको उनीहरू बताउँछन्। विश्व स्वास्थ्य संगठनको मापदण्डअनुसार सुरक्षा रणनीति नभएको उनीहरूको गुनासो छ। सामान्य मास्कको भरमा सेवा दिने काम गरिएको छ। लामो समय कार्यालय नखुलेका कारण सेवाग्राहीको भीड छ। कागजात बनाउँदा संक्रमण फैलिने सम्भावना रहेको उनीहरू बताउँछन्। यातायात व्यवस्था कार्यालय (मोटरसाइकल) गुर्जुधाराका एक कर्मचारी भने, साह्रै गाह्रो छ, भीडले माक्स लगाएर काम गर्दा गुमुक्क हुन्छ, पसिनै पसिना हुन्छ। नलगाउँदा कोराना सर्ने डर। स्वास्थ्यका कर्मचारीजस्तै यातायात, मालपोत तथा स्थानीय तहका कर्मचारी सबै उत्तिकै जोखिममा रहेको कर्मचारीको भनाइ छ। यातायात कार्यालयका निमित्तप्रमुख दिपककुमार पोखरेलले सरकारले तोकेको मापदण्ड पुर्याएर कर्मचारीलाई काममा खटाउने प्रयास गरेको बताए। अग्रपंक्तिमा खटिने कर्मचारीलाई फाइजर डेक्स, माक्स, पञ्जा व्यवस्था गरिएको उनले बताए। उनले माक्स, स्यानीटाइजर, पञ्जा प्रत्येक कर्मचारीलाई व्यवस्था गरिएको उनले जानकारी दिए। उनका अनुसार, सेवाग्राहीको जनसम्पर्क हुने स्थानमा हात धुन साबुनपानीको व्यवस्था गरिएको छ। ट्रेड युनियनका कार्यवाहक अध्यक्ष भोलानाथ पोखरेलले सबै कर्मचारी जोखिम रहे पनि यातायात मालपोत र नापीका कर्मचारी सबैभन्दा बढी जोखिममा रहेको बताए। स्वास्थ्यका कर्मचारीजस्तै यातायात, मालपोत तथा स्थानीय तहका कर्मचारी सबै उत्तिकै जोखिममा छन्, उनले भने, यसरी फन्टमा काम गर्ने संक्रमण खतरा एकदमै हुन्छ, त्यसकारण त्यस्ता कर्मचारीको हकमा बिमा, स्वास्थ्य सुरक्षाका साथै सुविधामा सरकारले ध्यान दिनुपर्छ। माक्स, पञ्जा लगाउन, भौतिक दूरी कायम गर्न सरकारले आह्वान गरे पनि त्यसको पूर्ण पालना हुन नसकेको उनको भनाइ छ। कर्मचारीको सुरक्षाको पूर्ण प्रत्याभूति गरेर काम खटाउन सरकारसँग आधिकारिक ट्रेड युनियनमार्फत माग गरेको उनले बताए। उनले आफू सुरक्षित भएर सेवाप्रवाह जिम्मेवारीपूर्वक गर्न पनि आह्वान गरे। सिफ्ट समस्या कर्मचारी सिफ्ट प्रणालीका कारण थप हैरानी बेहोर्नु परेको गुनासो गर्दछन्। कर्मचारी नै यो सिफ्ट प्रणाली प्रभावकारी नहुने बताउँछन्। सिंहदबारका मन्त्रालय, आयोगमा सिफ्ट प्रणाली लागू हुन सकिरहेको छैन। लागू भएका कार्यालयमा कर्मचारी व्यवस्थापन (आवातजावत) मा समस्या छ। सार्वजनिक यातायात नचलेको, दुई पांग्रेमा एकजना मात्र हिँड्न पाउने, सबै कर्मचारीलाई कार्यालयले सवारीसाधन उपलब्ध नगराएको जस्ता समस्या भएको छ। सेवा प्रवाह हुने कार्यालयमा सिफ्ट प्रणालीको प्रभावकारिता त म भन्न सक्दिनँ तर मन्त्रालय र आयोगमा यसले कार्य प्रभावकारिता घटाएको छ, संघीय मामिला तथा सामान्य प्रशासन कार्यालयका एक कर्मचारीले भने, अर्कातिर कर्मचारीलाई कार्यबोझ बढाएको छ। आवतजावतमा समस्या सरकार सरकारी कार्यालय खोले पनि कर्मचारी आवतजावतमा समस्या भएको छ। सवारीसाधन नभएका र त ल्लोस्तरका कर्मचारी सबैभन्दा बढी मारमा परेका छन्। उनीहरूलाई कार्यालय हिँडेर आउनुपर्ने बाध्यता छ। सवारी सुविधा पाएका हाकिम को रूटमा पर्नेले सेयर गरेर आएका छन्। दुईजना मिलेर आउँभन्दा पनि जोरबिजार प्रणालीले समस्या भएको नापी विभागका एक कर्मचारीले बताए। निजी सवारी नभएका कर्मचारी कसरी आउने ? मिलर आउँभन्दा पनि जोरबिजोर भन्दै पुलिसले रोक्छ, ती कर्मचारीले भने, त्यसकारणले सबै कर्मचारी अफिस आउन सकिरहेका छैनन्। सिंहदबारका एक कार्यालय सहयोगीले आफू २ घण्टा हिँडेर आएको बताए।"
सुरक्षाकर्मी कति सुरक्षित ?,"काठमाडौं : बल्खु पुलमा एकान्तकुनाबाट कलंकीतर्फ हुइँकिँदै गरेको मोटरसाइकल सुरक्षाकर्मीले रोके। चालकलाई सोधे, तपार्इं कहाँदेखि आउनुभएको हो ? आज जोर नम्बर चलाउनुपर्छ भन्ने थाहा छैन ? मोटरसाइकल चालकले जवाफ दिए, पाटन अस्पतालमा बुवाको उपचार गरिरहेको छु। भेटेर आएको। पास पाउनु सजिलो छैन। त्यही भएर बिजोरमै पुगेर आएँ। सुरक्षाकर्मीले झन्डै एक दर्जन मोटरसाइकल र तीनवटा कार रोकेर राखेका थिए। उनीहरूले टाढाबाटै सोधपुछ गरिरहेका थिए। पहिलो घेरामा रहेर सुरक्षा जाँचमा खटिएका सुरक्षाकर्मीले न पीपीई लगाएका थिए। न मास्क गतिलो थियो। व्यवहारमा भने सुरक्षाकर्मी नरम नै देखिन्थे। के गर्ने कोरोना नलागोस् भनेर कुनै सावधानी अपनाइएको छैन, एक प्रहरी जवान भन्दै थिए, यो मास्कले कतिन्जेल थेग्ने हो ? थाहा छैन। यस्तो दृश्य संघीय राजधानीका मुख्य चोकमा सजिलै देख्न पाइन्छ। सवारी चाप बढ्ने चोकहरू थापाथली, माइतीघर, सिंहदरबार, गौशाला, चाबहिल, बालाजु, कलंकी, कालिमाटी, सातदोबाटो र कोटेश्वरमा सुरक्षाकर्मीको दैनिक दिनचर्या टाढाबाटै सवारी रोक्ने र सामान्य सोधपुछ गरेर नियमानुसार छाडिदिने काम हुन्छ। लकडाउनको सुरुमा सुरक्षाकर्मीले कडाइ गरे पनि पछिल्ला दिनमा खासै कडाइ गरेका छैनन्। राजधानीमा सुरुमा ड्युटीमै खटिएका बेला कालिमाटी प्रहरी वृत्तका दुई जनामा कोरोना संक्रमण देखियो। उनीहरू उपचारपछि निको भएर काममा फर्किएका छन्। प्रहरी प्रधान कार्यालयका अनुसार ४९ जना प्रहरीमा कोरोना संक्रमण देखिएको छ। संक्रमणपछि निको भई ३३ जना काममा फर्किएका छन्। प्रहरी संक्रमित ४९ निको भएका ३३ सशस्त्र प्रहरी संक्रमित ७ निको भएका ५ सशस्त्र प्रहरी बलतर्फ विभिन्न कार्यालयका सात जनामा संक्रमण देखिएकोमा उपचारपछि पाँच जना भने काममा फर्किएका छन्। प्रहरी प्रधान कार्यालयले लकडाउनमा वा संक्रमण नियन्त्रण नभएसम्म अपनाउनुपर्ने सावधानीका सम्बन्धमा केन्द्रीय हेल्थ डेस्क नै खडा गरेर सहज हुन मातहतका निकायलाई निर्देशन जारी गरेको छ। असार २ गते मात्रै मातहतका प्रहरी कार्यालयलाई परिपत्र गर्दै आफू सुरक्षित रहन, शारीरिक तन्दुरुस्त रहन र मानसिक स्वास्थ्य ठीक राख्न अपनाउनुपर्ने विधि र प्रक्रियाबारे अवगत गराएको छ। मुख्यालयले काममा खटिएका बेला संक्रमण जोखिमलाई ध्यानमा राखेर काम गर्न मातहतलाई सुझाएको छ। उसले संक्रमणको लक्षण र बच्ने उपायबारे पनि सचेत गराएको छ। केन्द्रीय प्रहरी प्रवक्ता प्रहरी नायब महानिरीक्षक (डीआईजी) नीरजबहादुर शाहीले पहिलो घेरामा बसेर काम गर्ने सुरक्षाकर्मी जोखिममा हुनु स्वाभाविक रहेको बताए। अहिले सुरक्षाकर्मीले नै जोखिम न्यूनीकरणमा धेरै काम गरेका छन्। चुनौती धेरै छ, उनले भने। उनले आवश्यक सुरक्षात्मक उपाय अपनाएर काम गर्न मातहतका निकायलाई निर्देशन दिइएको सुनाए। हाल ड्युटीमा खटिएका सुरक्षाकर्मीले लगाएको मास्कबाट संक्रमण फैलिन जोखिमका सम्बन्धमा उनले भने, संक्रमित स्थानमा खटिएकालाई हामीले एन ९५ मास्क र पीपीईसहित खटाएका छौं। अन्य स्थानमा भने विश्व स्वास्थ्य संगठनकै मापदण्डअनुसारको मास्क र स्यानिटाइटर लगाएर खटाएका छौं। उनले आवश्यक अवस्थामा स्वास्थ्य सामग्री वितरण गरिएको दाबी गरे। प्रहरीले कर्मचारीलाई क्वारेन्टाइनमा राख्न आइसोलेसन बेड तयार पारेको छ। कलंकी खटिएका एक प्रहरी जवानले भने, ड्युटीमा खटिँदा हामीलाई धेरै अप्ठ्यारो छ। शौच गर्नुपर्यो भने समस्या छ। सवारी जाँच गर्नै पर्यो। संक्रमित भएनभएको थाहा हुँदैन। चालकसँग गफ गर्नै पर्यो। भगवान् भरोसामा काम गर्नुपरेको छ। उनले सुरक्षाकर्मीको पीरमर्का कसले गर्ने भनेर प्रश्न गरे। सशस्त्र प्रहरीका प्रवक्ता प्रवीनकुमार श्रेष्ठले सशस्त्र प्रहरी बलमा हालसम्म सात जनामा कोरोना पुष्टि भएको र पाँच जना उपचारपछि काममा फर्किसकेको बताए। जोखिमको समस्या त छँदै छ। हामीले आवश्यक सावधानी अपनाएर काममा खटिन निर्देशन दिएका छौं, उनले भने। मास्क, स्यानिटाइजर र आवश्यक परेको स्थानमा पीपीई लगाएरै काम गर्न निर्देशन दिइएको उनको भनाइ छ। जिल्ला प्रहरी कपिलवस्तु ४, बारा ७, धनकुटा २, बाँके १, धनुषा १०, सप्तरी ३, सिरहा ३, सर्लाही २, रौतहट ४, जुम्ला २, जाजरकोट १, कञ्चनपुर ३, अछाम १, महानगरीय प्रहरी मातहत ५ जना संक्रमित छन्। जिल्ला प्रहरी कपिलवस्तु २, बारा ७, धनकुटा २, बाँके १, धनुषा ९, सप्तरी २, सिरहा ३, सर्लाही १, जुम्ला २, महानगरीय प्रहरी मातहत ४ जना निको भएर काममा फर्किएका छन्।"
राज्य व्यवस्था समितिबाट नागरिकता विधेयकको ७ वर्षे प्रावधान पारित,"काठमाडौं : प्रमुख प्रतिपक्षी दल नेपाली कांग्रेस, जनता समाजवादी पार्टी (सजपा) र नेपाल मजदुर किसान पार्टी (नेमकिपा)को बिमतिबीच राज्य व्यवस्था समितिबाट नागरिकता विधेयक पारित भएको छ। नेपाली पुरुषसँग विवाह गर्ने विदेशी महिलालाई ७ वर्षपछि अंगीकृत नागरिकता दिने सत्तापक्षको प्रस्ताव अन्य दलको बिपतिबीच पारित भएको हो। उक्त प्रस्तावमा प्रमुख प्रतिपक्ष कांग्रेस, सजपाले नोट अफ डिसेन्ट पेस गरेका थिए। नेपाल नागरिकता ऐन संशोधनका लागि प्रस्तावित विधेयकलाई टुंगो लगाउन आइतबार बसेको संसदको राज्य व्यवस्था तथा सुशासन समितिको बैठकमा सत्तापक्षबाट वैवाहिक अंगीकृत नागरिकता ७ वर्षपछि दिने प्रस्ताव पारित भएको हो। बहुमतका आधारमा विधेयक पारित भएको हो। कांग्रेस सांसदहरू दिलेन्द्रप्रसाद बडू, देवेन्द्रराज कँडेल, डा डिला संग्रौला पन्त, अमरेशकुमार सिंह, मीना पाण्डे र विनोद चौधरीले फरक मत दर्ता गराएका थिए। कांग्रेस पार्टी सभापति शेरबहादुर देउवा निवास बुढानिलकण्ठमा आइतबार बिहान बसेको कांग्रेस नेताहरूको बैठकले अंगीकृत नागरिकताबारे अहिलेकै व्यवस्था कायम राख्नुपर्नेमा जोड दिएको थियो। कांग्रेसले दलीय सहमतिमा बनेको नागरिकता ऐन २०६३ को विपरीत रहेको दाबी गरेको थियो। नागरिकतामा गरिने नयाँ व्यवस्थाले संवैधानिक, सामाजिक र पारिवारिक जटिलता देखिने कांग्रेसको दाबी छ। सजपाको तर्फबाट राजेन्द्र महतो, राजकिशोर यादव, राजेन्द्र श्रेष्ठ र रामसाहय प्रसाद यदवले हस्ताक्षर गर्दै नोट अफ डिसेन्ट दिएका हुन्। कांग्रेसको नोट अफ डिसेन्ट सजपाको नेट अफ डिसेन्ट"
जयशंकरमै अल्झियो सम्बन्ध,"काठमाडौं : चीन र भारतबीच लद्दाख क्षेत्रमा भिडन्त हुँदा २० भारतीय सुरक्षाकर्मी मारिए। ४५ वर्षपछिकै भयानक युद्धमा पनि ती दुई देशबीच राजनीतिक र सैन्य क्षेत्रमै संवादहीनता छैन। दुवै देशका परराष्ट्रमन्त्रीहरूले वार्ता गरेका छन्। उच्च सैनिक अधिकारीबीच पनि कुराकानी भएको छ। नेपालसँग पनि आठ महिनायता कालापानी क्षेत्रमा भारतको विवाद चर्किएको छ। विवाद समाधान गर्न नेपालले अघि सारेको वार्ताको प्रस्ताव भारतले स्वीकार गरेको छैन। परराष्ट्रमन्त्रीहरूबीच औपचारिकअनौपचारिक संवादसमेत छैन। परराष्ट्र मन्त्रालयका अनुसार दुई देशका पराष्ट्रमन्त्री संवादमा नजोडिएको लामो समय भइसकेको छ। उता (भारत)का विदेशमन्त्री र यता (नेपाल)का परराष्ट्रमन्त्रीबीच संवाद हुन नसक्नु नै दुभाग्यपूर्ण भयो। हाम्रा आआफ्ना शैली, स्वभाव होलान् तर त्यसलाई व्यवस्थापन गर्ने हो। छिमेकी बदल्न न भारतले सक्छ न त हामीले नै। यस्तो अवस्थामा किन संवाद नै हुन नसक्ने गरी चिसोपनाको परिस्थिति निर्माण भइरहेको छ ? म अचम्मित छु, भारतका लागि नेपालका पूर्वराजदूत दीपकुमार उपाध्याय भन्छन्, म राजदूत रहँदासम्म पनि संवादहीनता थिएन। अहिलेका विदेशमन्त्री विदेशसचिव थिए, सुषमा स्वराजजी मन्त्री हुनुहुन्थ्यो। मैले भेट गरौं भन्दा भेटघाट हुन्थ्यो सुषमाजीसँग। नाकाबन्दीका बेला पनि छलफल हुन्थ्यो। भारतले कात्तिक १६ मा नेपालका कालापानी, लिपुलेक र लिम्पियाधुरा क्षेत्र समेटेर राजनीतिक तथा प्रशासनिक नक्सा सार्वजनिक गयो। त्यसपछि दिल्लीस्थित नेपाली राजदूत नीलाम्बर आचार्यले भारतीय विदेशमन्त्री एस जयशंकरलाई भेट्न कोसिस गरे पनि सकेनन्। जयशंकर गत वर्ष जेठ १७ मा मन्त्री भएयता आचार्यले एकपटक मात्र भेट गर्न पाएका छन्। त्यो पनि दुई महिनापछि। आचार्यले कालापानी क्षेत्रको विवादलाई लिएर भेट्न चाहे तर सकेनन्। भारतले एकतर्फी रूपमा राजनीतिक नक्सा जारी गरेपछि नेपालले कूटनीतिक नोट पठाएर असहमति जनाएको थियो। नेपालले दुईपटक मितिसहित वार्ताको प्रस्ताव पठाए पनि उसले औपचारिक जवाफ दिएन। भारतले प्रस्ताव गर्ने मितिमै पनि वार्तामा बस्ने जानकारी नेपालले गरायो। परराष्ट्रसचिव, परराष्ट्रमन्त्री र आवश्यक परे प्रधानमन्त्रीकै तहमा वार्तामा बस्न तयार रहेको सन्देश दिए पनि भारत मौन रह्यो। बरु कोभिड१९ को संकटका बेला नेपाली भूमिमा सडक उद्घाटन गयो। त्यसपछि पनि नेपालले कूटनीतिक नोट पठाएर असहमति जनायो। त्यसमा कुनै प्रतिक्रिया जनाएका छैनन्, जयशंकरले। भारतले आफ्ना धारणा विदेश मन्त्रालयका प्रवक्तामार्फत मात्र सार्वजनिक गरेको छ। यसबीच नेपालले नयाँ नक्सा कार्यान्वयनमा ल्याएको छ। त्यति गर्दा पनि जयशंकर र त्यहाँको सरकारले जिम्मेवारीपूर्वक जवाफ दिएका छैनन्। तत्काल वार्ताको सम्भावना नरहेको प्रतिक्रिया मात्रै भारतीय पक्षको आइरहेको छ। भारतको अन्तर्राष्ट्रिय सम्बन्धमा अफेन्सिभ रियालिज्म र डिफेन्सिभ रियालिज्मको रणनीति देखिन्छ, त्रिवि अन्तर्राष्ट्रिय सम्बन्ध विभागका प्रमुख प्रा खडकबहादुर केसी भन्छन्, हामी (नेपाल)प्रति अलिक अफेन्सिभ रियालिज्म देखिन्छ। सुरक्षाको कुरालाई मात्र उसले प्राथमिकता दिने गरेका कारण उसलाई हामी खतरा होइनौं भन्ने परेको देखिन्छ। त्यही भएर वार्ताका लागि हामीलाई प्राथमिकतामा नपारेको हुन सक्छ। भारतले नेपालसँगको विवादलाई गम्भीरतापूर्वक लिएको घटनाक्रमले देखाएको छैन। यो विवादमा जयशंकरले चासो देखाइरहेको देखिँदैन। भारतीय पक्षले अप्रिल (चैतवैशाख)मा वार्ता गर्ने अनौपचारिक कुरा गरे पनि कोरोना सुरु भएपछि त्यो त्यत्तिकै थन्कियो। केही कूटनीतिज्ञका अनुसार नेपालप्रतिको हेराइमा इगो रणनीतिले वार्तामा जयशंकरको अर्घेल्याइँ कारक बनेको हो। नेपालका नेताहरूसँग उनको सम्बन्ध सुमधुर छैन। त्यसको कारण हो, उनले संविधान निर्माणका क्रममा भारतीय प्रधानमन्त्री नरेन्द्र मोदीको विशेष दूत बनेर आउँदा निर्वाह गरेको भूमिका। नेपालप्रति उनको दृष्टिकोण एउटै देखिएको छ, विशेष दूत बनेर आउँदा होस् या मन्त्रीका रूपमा। उनले समकक्षीभन्दा पनि प्रधानमन्त्रीसँगै पहिलो भेट गरेर रवैया देखाउन खोजेका थिए। मोदीका विशेष दूत बनेर आउँदा पनि उनले तत्कालीन प्रधानमन्त्री सुशील कोइरालालाई भेट्न खोजेका थिए। उनलाई परराष्ट्रले प्रधानमन्त्रीलाई भेट्न रोक लगाएको एक प्रसंगमा स्मरण गरेका थिए, तत्कालीन परराष्ट्रमन्त्री महेन्द्रबहादुर पाण्डेले। त्यसपछि जयशंकरले बालकोट पुगेर तत्कालीन एमाले अध्यक्ष केपी ओलीसँग भेट गरे। उनले त्यहाँ ओलीसहित विष्णु पौडेल, अग्नि खरेलसँग केही बेर छलफल गरे। ओलीसँग दुई जनाबीच मात्रै पनि कुराकानी भयो। उनको एउटै सन्देश थियो, संविधान घोषणाको मिति सार्नुहोस्, सबैलाई समेट्नुहोस्। ओलीले उनलाई ढिलो भयो भनेर जवाफ दिए। ओलीसँगको भेट उपलब्धिमूलक नभएपछि उनी तत्कालीन माओवादी अध्यक्ष पुष्पकमल दाहालसँग भेट गर्न लाजिम्पाट पुगे। उनले त्यहाँ दाहालसहित डा बाबुराम भट्टराई र नारायणकाजी श्रेष्ठलाई भेटे। उनी कूटनीतिक शिष्टाचार ख्याल नगरी धम्कीपूर्ण शैलीमा प्रस्तुत भएका थिए। सोही कारण दाहालले पछि मन्त्री बनेर नेपाल भ्रमणमा आउँदा उनलाई भेट्न चाहेनन्। त्यही बेलादेखि जयशंकरसँग नेताहरूको सम्बन्ध मिठासपूर्ण रहेन। उनको नेपालप्रतिको हेराइ पनि असल मित्रका रूपमा देखिएन। यसले पनि इगो राजनीति दुई देशबीच देखापरेको अनुभव सुनाउँछन्, एक जना कूटनीतिक। पूर्वराजदूत उपाध्याय दुई देशबीच मन्त्री र राजदूतकै बीचमा संवादहीनता बढ्नु गम्भीर विषय भएको बताउँछन्। सबै कुरा बिर्सेर वार्तामा बस्दैमा केही हुने होइन। आआफ्ना प्रमाण होलान्। त्यसमै रहेर छलफल गर्नुपर्ने हो। प्रमाण राखेर वार्तामा बस्ने हो, उनी भन्छन्, तर, ईपीजी प्रतिवेदन नै नबुझ्ने, वार्तामै बस्न अर्घेल्याइँ गर्ने, कूटनीतिक संवाद नै नहुने भन्ने गम्भीर भयो। प्रा केसी भारतसँग वार्तामा ढिलाइ भयो भनेर नेपालले आत्तिनुनपर्ने बताउँछन्। जयशंकर हाम्रो संविधान निर्माण र नाकाबन्दीका बेला भारतका विदेशसचिव थिए। नेपालमा विशेष दूत बनेर आउँदा केके भए भनेर जगजाहेर नै छ, उनी भन्छन्, आफ्नो कुराभन्दा अरूमा हामीले चिन्ता गर्नुपर्दैन। हामी आफ्ना प्रमाण तयार गरेर बस्नुपर्छ। तर, वार्ता ढिला भयो भनेर आत्तिनुपर्दैन। तिक्त सम्बन्धका तीन तथ्य दृष्टान्त १ नेपालमा २०७२ असोज ३ गते संविधानसभाबाट संविधान घोषणा हुँदै थियो। भारतीय प्रधानमन्त्री नरेन्द्र मोदीले विदेशसचिव (हाल विदेशमन्त्री) एस जयशंकरलाई विशेष दूत बनाएर असोज १ मा काठमाडौं पठाए। उनका मुख्य दुई चासो थिए पहिलो, धर्मनिरपेक्षताको साटो धार्मिक स्वतन्त्रता राख्नुपर्ने, दोस्रो, फास्ट ट्र्याक निर्माण भारतीय कम्पनीलाई दिनुपर्ने। उनले काठमाडौंमा चौबीस घण्टा बिताउँदा यहाँका जसरी व्यवहार गरे त्यसले राजनीतिक वृत्तमा सुमधुर सम्बन्ध बन्न सकेन। कूटनीतिक शिष्टाचारसमेत ख्याल नगरी नेपालका नेताहरूसँग धम्कीको भाषा बोले। भारतको स्वार्थ सम्बोधन नहुँदासम्म संविधान जारी नगर्न उनले दबाब दिए। संविधान जारी गर्ने मिति सार्न, सबैलाई समेट्न भने। त्यसले पनि प्रधानमन्त्री केपी ओली, नेकपा अध्यक्ष पुष्पकमल दाहालसँग मिठासपूर्ण सम्बन्ध रहन सकेन। त्यस बेला उनी अपमानित महसुस गर्दै फर्किएका थिए। दृष्टान्त २ नेपालले संविधान जारी गयो, भारतले नाकाबन्दी लगायो। नाकाबन्दी खोल्न भारत तयार भएपछि प्रधानमन्त्री ओली २०७२ फागुन पहिलो साता भ्रमणमा गए। ओलीको भारत भ्रमणमा भारतीय पक्षबाट जयशंकर नै हावी देखिए। त्यस बेला नेपाल र भारतको संयुक्त वक्तव्य जारी भएन। नेपाली पक्षले संविधानलाई भारतले स्वागत गरेको भाषा संयुक्त वक्तव्यमा राख्नुपर्ने धारणा राख्यो। भारतका तत्कालीन विदेशसचिव जयशंकरले नेपालको संविधानलाई नोटिसमा लिएका छौं भन्ने विगतकै भाषा संयुक्त वक्तव्यमा पार्न खोजे। त्यसमा नेपालले चित्त बुझाएन। वक्तव्य जारी नहुनुमा जयशंकरकै भूमिका रहेको बुझाइ नेपाली पक्षको छ। दृष्टान्त ३ भारतीय प्रधानमन्त्री मोदीले २०७६ जेठ १७ मा विदेश मन्त्रालयको जिम्मा एस जयशंकरलाई सुम्पिए। उनी विदेशमन्त्री भएदेखि नै नेपालका नेताहरू झस्किएका थिए। उनी भदौ ४ मा नेपालभारत संयुक्त आयोगको बैठकमा भाग लिन नेपाल आए। त्यस बेला नेपालले उनको स्वागतलाई महत्व दिएन। जयशंकर फर्केलगत्तै आएका चीनका विदेशमन्त्री वाङ यीले बढी महत्व पाए। कांग्रेस सांसद अमरेश सिंहले दुई छिमेकी मुलुकका एकै प्रोटोकलका मन्त्री नेपाल आउँदा किन विभेद भन्दै संसद्मै प्रश्न उठाएका थिए। वार्ता गर्न ढिला भयो भनेर आत्तिनुपर्दैन खडकबहादुर केसी, प्रमुख, त्रिवि अन्तर्राष्ट्रिय सम्बन्ध विभाग भारतको अन्तर्राष्ट्रिय सम्बन्धमा अफेन्सिभ रियालिज्म र डिफेन्सिभ रियालिज्मको रणनीति देखिन्छ। हामीप्रति अलिक अफेन्सिभ रियालिज्म छ। सुरक्षाको कुरालाई प्राथमिकता दिने तर हामी खतरा होइनौं भन्ने उनीहरूको बुझाइ देखिन्छ। हामी राष्ट्रिय सुरक्षाका लागि खतरा छैनौं भन्ने उनीहरूको विश्लेषण होला। त्यही भएर वार्ताका लागि हामीलाई प्राथमिकतामा नपारेको देखिन्छ। चीनसँग रक्षात्मक देखिए उनीहरू। युद्ध चर्कियो भने थेग्न सक्दैनौं भन्ने प्रस्ट देखिन्छ। हामीसँग कुरा गर्दा उनीहरु तथ्यभन्दा पनि भावनात्मक कुरा गरेर समय टार्दै जाने रणनीतिमा लागेको देखिन्छ। हामीप्रति अफेन्सिभ र चीनप्रति डिफेन्सिभ रियालिज्मको रणनीतिमा भारत छ। त्यसको रिफ्लेसनका रूपमा, अलिकति मनोवैज्ञानिक द्वन्द्वका रूपमा उनीहरू आउन खोजेको देखिन्छ। हामीसँग कुरा पनि नगर्ने, वक्तव्य पनि नदिने गरी जाने कुरा उनीहरुको आइरहेको छ। त्यसरी हामीलाई मनोवैज्ञानिक रूपमा दबाब दिन खोजेको हुन सक्छ। भारतको यो रणनीतिबाट हामी हतास हुनुपर्दैन। भारतले मनोवैज्ञानिक पाराले दबाब दिन खोज्ने र अर्काेतिर भारत आफैं रक्षात्मक अवस्थाले पनि हुन सक्छ। हामीसँगको तथ्य प्रमाणमा ऊ रक्षात्मक छ। चीनसँगको सम्बन्धमा पनि रक्षात्मक छ। उसको अर्थतन्त्र डामाडोल बनेको छ। कोरोना महामारीमा फसेकाले पनि उसले नेपालको कुरामा अहिले हानि गर्न सक्दैन भनेर किन गिजोलिरहने भनेर संवाद नचाहिरहेको हुन सक्छ। हामी आफ्ना प्रमाण तयार गरेर बस्नुपर्छ। वार्ता गर्न ढिला भयो भनेर आत्तिनुपर्दैन। हामी आफ्नो अडानमा रहौं, भूमिको विषय दशकौं लाग्न सक्छ। एउटाले अगाडि बढाएको कुरालाई अर्कोले निरन्तरता दिँदैन कि भन्ने चिन्ता हामीमा छ। तर, आफ्ना प्रमाण बलियो बनाएर बसे डराउनुपर्ने अवस्था छैन।"
६० वर्षदेखि तिब्बततिर नेपाली गाउँ,"गोरखा : करिब चार सय वर्ष पहिला राम शाहको राम राज्यलाई हेरेर उक्ति नै चलेको थियो, न्याय नपाए गोर्खा जानू खोज्न। त्यही गोर्खा अहिले भने ६० वर्षदेखि एउटा गाउँ पराइलाई सुम्पिएर मौन बस्दै आएको छ। उत्तरी गोरखाको रुई गाउँ नेपालको हो। तर, सरकारी हेलचेक्र्याइँका कारण २०१७ देखि चीनको स्वशासित क्षेत्र तिब्बतको अधीनमा छ। गोरखाको रुई भोटअन्तर्गत पर्ने रुई गाउँमा हाल ७२ घर छन्। नेपाली सरकारी अधिकारीले प्रलोभनमा परेर सीमा स्तम्भ सार्न अनुमति दिए पनि नेपालको नक्सामा यो समेटिएकै छ। रुईभोटका बासिन्दाले जग्गाको कर तिरेको अभिलेख मालपोत कार्यालय, गोरखामा सुरक्षित छ। बिर्तासम्बन्धी नम्बरीको ढड्डा नं १ मा रुईभोट, सामागाउँलगायतका बासिन्दाले राजस्व तिरेको उल्लेख रहेको कार्यालयका सहायक कर्मचारी ठाकुर खनाल बताउँछन्। अठार सय खोलादेखि रुईभोटसम्मका बासिन्दाले तिरो तिरेको अभिलेख कार्यालयको तामेल शाखामा हेर्न सकिन्छ, उनले भने। गोरखाको उत्तरी भेगमा रुई र तेघा भन्ने दुईवटा गाउँ नेपालकै रहेको इतिहासकार तथा सीमासम्बन्धी जानकार रमेश ढुंगेलले बताए। रुई र तेका दुईवटै गाउँ २०१७ सालसम्म नेपालकै हुन्, उनले अन्नपूर्णसँग भने, कुनै लडाइँमा हारेर गुमाएको पनि होइन। कुनै सर्त र सम्झौतामा फँसेर तिब्बततिर परेको पनि होइन। सीमा स्तम्भ राख्ने बेला हेलचेक्र्याइँले ती दुवै गाउँ नेपालले गुमायो। त्यो गाउँसँग जोडिएको चुमनुब्री गाउँपालिका वडा १ का अध्यक्ष वीरबहादुर लामा भन्छन्, रुईगाउँ पहिले हाम्रै जिल्लाभित्र थियो। हाम्रो गाउँदेखि त्यहाँसम्मको भूभाग सबै नेपालकै थियो। त्यहाँका बासिन्दा र हामीले राजस्व नाम्रुङका ठकुरी मुखियालाई बुझाउँथ्यौँ। तर अहिले उनीहरू तिब्बती भए। २०१७ मा गएको नापी टोलीले साम्दो र रुईको बीचमा ३५ नम्बर पिलर राख्न तिब्बतसँग सहमति जनाएपछि नेपाली भूभाग उता पुगेको उस बेलाका प्रत्यक्षदर्शीहरू बताउँछन्। सामागाउँ, साम्दो, रुई गाउँको भाषा, धर्म, भेषभूषा, संस्कृति उही छ। परस्पर नाता सम्बन्ध र कतिपय पूजा गर्ने ठाउँसमेत एउटै रहेको वडाध्यक्ष लामाले जानकारी दिए। तिब्बततर्फ समेटिएपछि रुईका कतिपय बासिन्दाले कडा असहमति जनाएका थिए। उनीहरू भागेर सामागाउँ नजिकै आफ्नै बारी तथा गोठ रहेको साम्दो भन्ने ठाउँमा रातारात आएका थिए। र, त्यहीं बस्ती बसालेका यहाँका बासिन्दाहरू बताउँछन्। रुईभोटको सबैभन्दा ठूलो र प्राचीन तेका पेमा छ्योलिङ गुम्बा (ताघबाई गुम्बा) का महत्वपूर्ण धार्मिक ग्रन्थसमेत उनीहरूले उठाएर ल्याएका थिए। पहिला रुई गाउँमै रहेको आदित्य मल्लद्वारा जारी ताम्रपत्रसमेत उनीहरूले ल्याएको स्थानीय छेवाङ लामाले बताए। तिब्बतमा परेपछि चित्त नबुझेर धेरैजसो रुई गाउँका मान्छे भागेर साम्दोमा आए। साम्दोमा आफ्नो बारी थियो, गोठ थियो, लामाले भने, रुई गाउँको तेका गुम्बामा हजारबाह्र सय वर्ष पुराना ग्रन्थहरू थिए। ती सबै बोकेर आए र साम्दोमा नै तेका गुम्बा बनाएर पूजाआजा गर्न थाले। आदित्य मल्ल र पुण्य मल्लले रुईमा जारी गरेका दुई ताम्रपत्र अहिले पनि साम्दोमा सुरक्षित रहेको पाइएको छ। चीनको सांस्कृतिक क्रान्तिपछि तेका गुम्बा र त्यहाँ रहेका बहुमूल्य धार्मिक तथा सांस्कृतिक सम्पदा नष्ट भएको थियो। तर, सात सय वर्ष पुराना दुई ताम्रपत्र जोगाएर यता ल्याएको रुईबाट भागेर साम्दो आएका ङुइटुप लामाले बताए। तत्कालीन राजा आदित्य मल्ल र पुण्य मल्लले तिब्बतसँग समरमा जाँदा फौजले खाना खाने बेलामा उक्त गुम्बाको व्यवस्थापन गर्न तत्कालीन बासगावा लामालाई जिम्मा दिएका थिए। त्यसबापत राज्यलाई तिर्नुपर्ने सबै कर मिनाहा गरेको ताम्रपत्रमा उल्लेख छ। विस्थापित रुईबासीले भागेर आई बसाएको साम्दोको नयाँ बस्तीमा सोही नामको (ताघबाई) गुम्बा बनाएका छन्। चिनियाँ सांस्कृतिक क्रान्तिका बेला सबै गुम्बा भत्काएपछि हामी त्यहाँ बस्न नसकेर भागेर यता आयौं उनले भने, खान लागेको गाँस बरु छाड्यौं तर हाम्रा गुम्बाका धर्मग्रन्थ, अरु सामान, ताम्रपत्र छोडेनौं। मुस्किलले यहाँ ल्याएका गुम्बाका महत्वपूर्ण मूर्तिहरू पछि तस्करले चोरेर तिब्बततिरै लगेको उनले गुनासो गरे। ताम्रपत्र भने सुरक्षित राखेका छन्। रुईका बासिन्दा साम्दोमा आएका बेला सामागाउँका बासिन्दाले तिब्बती नागरिकलाई नेपालको जल, जमिन र जंगलको हकभोग नदिने भनेर विवाद गरेका थिए। तर आफूहरू पहिले पनि नेपाली नै भएको र अहिले पनि नेपाली नै भएको भन्दै प्रतिवाद गरेपछि मुद्दा जितेको साम्दोका बासिन्दको भनाइ छ। रुईजस्ता धेरै गाउँ र भूभाग पनि हेलचेक्र्याइँका कारण गुमेकाले बृहत् अनुसन्धान गर्नु जरुरी रहेको इतिहासविद् ढुंगेलको सुझाव छ। यस्तो लापरबाही त कति ठाउँमा भएको छ भनिसाध्यै छैन। तिब्बतको तर्फबाट हेपाइ र मिचाइ भारतको भन्दा बढी छ, उनी भन्छन्, दक्षिणतर्फको सीमा चाहिँ मान्छे पुग्न सक्ने, देख्न सक्ने ठाउँमा छ र किचलो भइरहन्छ। उत्तरतर्फको सीमामा मान्छे नपुग्ने, देख्न नसक्ने ठाउँमा भएका कारण चर्चा नपाएको मात्रै हो। लापरबाहीकै कारण किमाथांकाका करिब ३ सय ५० घरधुरी पनि तिब्बततिर परेको, मुस्ताङमा पनि दुई दिनभरि पैदल हिँडेर नसकिने भूभाग तिब्बततिर परेको उनको दाबी छ। उनी भन्छन्, कार्यदल, अध्ययन टोली बनाएर होइन, बृहत् अनुसन्धान टोली बनाएर सीमामा गुमेको जग्गाबारे अध्ययन अनुसन्धान गर्नु जरुरी छ।"
भारतचीन विवादमा बोल्यो नेपाल,"काठमाडौं : नेपालले भारत र चीनलाई सीमा समस्या शान्तिपूर्ण रूपमा सुल्झाउन सुझाव दिएको छ। लद्दाखको गलवान उपत्यका क्षेत्रमा बल्झिएको सीमा समस्याबारे शनिबार नेपालले औपचारिक प्रतिक्रिया दिएको हो। समस्या समाधान गर्न दुवै देश सक्षम रहेको विश्वास नेपालले व्यक्त गरेको छ। परराष्ट्र मन्त्रालयले वक्तव्य जारी गरी नेपालले द्विपक्षीय, क्षेत्रीय, विश्व शान्ति र स्थायित्वका लागि असल छिमेकीपनका आधारमा विवाद सल्टाउन आग्रह गरेको हो। भारतीय र चिनियाँ सेनाबीच सोमबार राति झडप हुँदा भारतीय सेनाका अधिकृतसहित २० जनाको मृत्यु भएको थियो। उक्त घटनाप्रति संयुक्त राष्ट्रसंघलगायत निकायले पनि चिन्ता व्यक्त गर्दै दुवैलाई अधिकतम संयम अपनाउन आग्रह गर्दै आएका छन्। कालापानी, लिपुलेक र लिम्पियाधुरा क्षेत्रको सीमा विवादलाई लिएर भारतको नेपाल सम्बन्धमा खटपट आइरहेको छ। भारत र चीनबीच डेढ महिनायता उक्त क्षेत्रमा तनाव बढ्दो छ। १४ हजार फिट उचाइमा रहेको लेहलद्दाख क्षेत्रमा सीमा विवादका कारण दुई छिमेकी आमनेसामने भएका हुन्। एसियाका दुई ठूला आणविक मुलुकबीच यो स्तरको हिंसात्मक झडप ४५ वर्षकै पहिलो हो । भारत र चीनबीच चार हजार किलोमिटरभन्दा लामो सीमा छ । यी दुई देशबीच सन् १९६२ मा युद्ध भएको थियो । त्यसपछि लामो समय कूटनीतिक सम्बन्ध थिएन । सन् १९८८ मा भारतका तत्कालीन प्रधानमन्त्री राजीव गान्धीले चीन भ्रमण गरेपछि मात्र सम्बन्धमा सुधार आएको थियो। चीन र भारतबीच आधा दर्जन क्षेत्रमा चर्को सीमा विवाद छ ।"
कोरोना देवीको आविष्कार भएको छैन ! भ्रमको पछि नलागौं,"काठमाडौं : स्वास्थ्य तथा जनसङ्ख्या मन्त्रालयले पूजाआजा गरेर कोरोना भाइरस (कोभिड१९) संक्रमण नहुने भन्ने भ्रममा नपर्न अनुरोध गरेको छ। मन्त्रालयको नियमित पत्रकार सम्मेलनमा आयतबार विशेष अनुरोध गर्दै मन्त्रालयका प्रवक्ता डा जागेश्वर गौतमले भ्रमका पछाडि नलाग्न आग्रह गरेका हुन्। उनले पछिल्ला दिनमा विभिन्न ठाउँमा महिलाले कोरोनादेवी र कोरोना मैयाको पूजा गरेको थाहा भएको भन्दै पूजा गरेर कोरोना नलाग्ने भ्रममा नपर्न आग्रह गरेका हुन्। गौतमले कोरोना फैलनुअघि कोरोना देवीको नाम नसुनिएको र अहिले नयाँ देवीको आविष्कार नभएको भन्दै त्यस्तो कुराको पछाडि नलाग्न अनुरोध गरेका हुन्। उनले पूजाका नाममा भेला हुँदा अझ कोरोना संक्रमण बढ्ने भएकाले सचेत हुनसमेत आग्रह गरेका छन् । कोरोना भाइरसको महामारी फैलिरहेको अवस्थामा विभिन्न स्थानमा केही महिलाले कोरोनादेवी, कोरोना मैयाको पूजाआजा गरेका छन्, प्रवक्ता गौतमले भने, यो महामारी फैलिनु अगाडि कहिल्यै पनि कोरोना देवीको नाम सुनिएको थिएन र हाल यो नयाँ देवीको आविष्कार भएको भन्ने भ्रम छ। विभिन्न समूहमा मानिस नदीको किनार तथा धार्मिक स्थलमा भेला भइ कोरोना देवीको पूजा गरेर देवीलाई खुसी बनाएमा कोरोना भाइरसको संक्रमण निको हुन्छ भन्ने भ्रम रहेको पाइन्छ। गौतमले सरकारले मानिसलाई भेला हुन प्रतिबन्ध लगाएको अवस्थामा पूजाआजा र जमघटमा सहभागी हुँदा अझ कोरोना फैलिने खतरा हुने भन्दै त्यो नगर्न अनुरोध गरेका हुन्। भगवानलाई खुसी पार्न सकेको खण्डमा मात्र यो भाइरस हराएर जान्छ भन्ने विश्वासका साथ यस किसिमका पूजा गरिएको भन्ने कुरा बुझिएको छ। यस किसिमका अन्धविश्वासले हामीलाई झन् अप्ठेरोमा पार्छ। सरकारले समूहमा जम्मा हुन प्रतिबन्ध लगाएको छ। समूहमा जम्मा हुनाले संक्रमण फैलिने खतरा हुन्छ। एक व्यक्तिमा संक्रमण भए अरुमा फैलिन सक्छ, गौतमले थप भने, कुनै देवी देवताका कारण यो रोग भएको होइन। देवी देवताको पूजा गर्नाले रोग निको हुने पनि होइन। सुदूरपश्चिममा थप ४३ जनामा कोरोना पुष्टि रोल्पामा ३ जनामा संक्रमण : संक्रमितको संख्या ४४ पुग्यो थप ४२१ जनामा कोरोना पुष्टि : संक्रमितको संख्या ९ हजार नाघ्यो होम क्वारेन्टाइनमा बसेका युवकको मृत्यु कोरोनाले मृत्यु हुनेको संख्या २३ पुग्यो : १७ सय ७२ डिस्चार्ज ललितपुरमा थप १ जनामा कोरोना संक्रमण पुष्टि बैतडीमा थप २ जनामा कोरोना पुष्टि : संक्रमितको संख्या १५८ पुग्यो दुर्घटनामा प्रहरी जवानको मुत्यु त्रिवि शिक्षण अस्पताललाई स्वास्थ्य सामग्री सहयोग प्रवक्ता गौतमले कोरोना भाइरसका कारण लाग्ने रोग भएकाले यस्ता कुनै पनि भ्रममा नपर्न अनुरोध गरे। यो भाइरसका कारण लाग्ने रोग हो। संसारभरका वैज्ञानिकले रोगको औषधिबारे अनुसन्धान गरिरहेका छन्, उनले भने, नेपाल सरकार जोखिम हटाउन लागि परेको छ। भ्रमका पछाडि लागेर जोखिम नबढाउन मन्त्रालयको अनुरोध छ। नेपालमा कोरोना संक्रमितको संख्या ९ हजार २६ पुगेको छ। संक्रमितमध्ये २३ जनाको मृत्यु भइसकेको छ। १७ सय ७२ जनाले भने कोरोना जितेका छन्। आइतबार मात्र नेपालमा ४२१ जनामा संक्रमण पुष्टि भएको छ।"
समावेशी भनेर न्यायधीशको क्षमतामा सम्झौता नहुने,"काठमाडौं : न्याय दिने आसनमा बस्ने न्यायाधीश कस्तो हुनुपर्छ ? सधैं उठिरहने प्रश्न हो यो । न्यायाधीशको आचरणलाई लिएर बेलाबेला विवादसमेत उठ्छ । तर, सर्वोच्च अदालतले न्यायाधीश कस्तो हुनुपर्छ भनेर मार्गचित्रसहित बृहत् व्याख्या गरेको छ । सर्वोच्चले योग्य र सक्षम न्यायाधीश भए न्यायसम्पादनका माध्यमबाटै न्यायपालिकाले पनि सामाजिक क्रान्ति ल्याई राज्य पुनःसंरचनामा टेवा पुर्याउन सक्ने ठहर गरेको छ । फैसलामा सत्ता या विपक्षमा भएको कुनै पनि पार्टी अनि चर्को र ठूलो आवाज गर्ने वर्गप्रति झुकाव नराख्ने व्यक्ति न्यायाधीश हुनुपर्ने भनिएको छ । न्याय परिषद्को २०७४।१२।१९ को निर्णयअनुसार सर्वोच्च र उच्च अदालतमा गरिएको न्यायाधीश नियुक्तिमा प्रश्न उठाउँदै दायर रिटमा योग्य र दक्ष न्यायाधीश हुने मापदण्ड तोकिएको हो । संविधानको धारा ४० (१) अनुसार नेपालका दलित, आदिवासी, जनजाति, अल्पसंख्यक, पिछडिएको वर्ग र अपांगता भएका समुदायलाई राज्यका सबै निकायमा समानुपातिक समावेशी सिद्धान्तबमोजिम न्यायाधीश नियुक्ति नभएको भन्दै रिट दायर गरिएको थियो । सर्वोच्चका न्यायाधीश तेजबहादुर केसी र बमकुमार श्रेष्ठको संयुक्त इजलासबाट भएको फैसलाको पूर्ण पाठ आइतबार आएको हो । यससम्बन्धी फैसला गत फागुन २९ गते भएको थियो । फैसलाअनुसार सर्वोच्च एवं उच्च तहको अदालतका न्यायाधीश पदमा नियुक्ति हुन समग्रमा व्यावसायिक दक्षताका साथै अनुसन्धानकर्ता, इतिहासविद्, दर्शनशास्त्री, धैर्यवान् र सहनशील, कानुनी रूपमा दक्ष, मुद्दा एवं विवादलाई समाधान गर्न सक्ने क्षमता, उच्च व्यक्तिगत आचरण र नैतिक व्यवहार, भय र डरविहीनको मनोविज्ञान र राज्यको आर्थिक असन्तुलन हटाउन प्रयासरत रहने हुनुपर्छ । यस्तै, गरिबी उन्मूलनमा सोच राख्ने, कानुन र न्यायका सिद्धान्तलाई नयाँ रूपमा प्रयोग गर्न सक्ने, नयाँ विधिशास्त्रको विकास गर्न सक्ने, सामाजिक न्यायको क्षेत्रप्रति उच्च व्यक्तित्व कायम गरेको, सक्रिय दृष्टिकोण र जिम्मेवारी वहन गर्नेसहित संविधानप्रति गहिरो र अर्थपूर्ण प्रतिबद्धता भएको व्यक्ति न्यायाधीश हुन सक्षम हुन्छ भनिएको छ । सधैंभरि आधारभूत मानवाधिकारबाट इन्कार र उपेक्षित नांगा, भोका एवं गरिब जनताप्रति संवेदनशील रही हरेकको आँसु हटाउनलाई चिन्तित भइरहने, नेपाली जीवनको सामाजिक र आर्थिक वास्तविकतासँग परिचित भएको, ३४ पृष्ठ लामो फैसलामा लेखिएको छ, न्यायपालिकाको स्वतन्त्रता र सक्षमतासमेतका अन्य संवैधानिक मूल्यप्रति विश्वास राखी संवैधानिक लक्ष्य र उद्देश्यलाई प्राप्ति गर्नेतर्फ कानुनलाई साधनका रूपमा लिने र साथै संविधानको सामाजिक दर्शनको धारसँग हिँड्न सक्ने व्यक्ति हुनुपर्छ । न्यायाधीश नियुक्तिमा न्यायपालिकाको विशेष स्थानका लागि बढी चासो र सरोकार रहने भन्दै फैसलाले सशक्त अनुभवको पृष्ठभूमि, सक्षमता, दक्षता एवं न्यायपालिकाको स्वतन्त्रता र सुदृढीकरणका योजना र कार्यगत नीतिमा दूरदृष्टिसमेत रहेको व्यक्ति चाहिने औंल्याएको छ । न्यायाधीशमा कानुनको अध्ययन हुनुका साथै न्यायसम्पादन कार्य सफलतापूर्वक पूरा गर्न सामाजिक दृष्टिकोण, रचनात्मक एवं सिर्जनशील कौशलता र दक्षतासमेत महŒवपूर्ण मानिने मार्गचित्र सर्वोच्चको छ । सक्षमताको मापदण्डमा औसत रूपमा कमजोर रहेको कुनै पनि तप्काका वर्ग र व्यक्तिले संस्था कमजोर हुने गरी समावेशीलाई अधिकारका रूपमा दाबी गर्न पनि हुँदैन, फैसलामा लेखिएको छ, वरिष्ठता र सक्षमता न्यायाधीश नियुक्तिमा मुख्य दुई आधारस्तम्भ भएको हुँदा समावेशितामा पनि यस आधारलाई उपयुक्त कारणबिना उपेक्षा गर्न र पन्छाइहाल्न मिल्ने हुँदैन । समावेशिताको असन्तुलनलाई सक्षमता र गुण एवं स्तरसँग कुनै सम्झौता नगरी सम्बोधन गरिनुपर्ने फैसलामा छ । समावेशीको विषय नियुक्त गर्ने व्यक्ति र निकायको दया, निगाह, स्वविवेक, स्वेच्छाचारी र हुने व्यक्तिको अधिकार र दबाबका रूपमा प्रयोग हुन नहुने सर्वोच्चले जनाएको छ । भारतको सर्वोच्च अदालतमा ३४ (३५ दरबन्दीमा) न्यायाधीशमा तीन महिला र एक जना दलितबाट छन् । भारतको न्यायिक इतिहासमा उच्च अदालतबाट सर्वोच्चमा दलित जातिबाट दुई जना मात्र न्यायाधीश नियुक्त भएको दृष्टान्त दिइएको छ । सर्वोच्चले जनाएअनुसार अमेरिकाको सर्वोच्च अदालतका ११ न्यायाधीशमध्ये तीन महिला र एक जना अश्वेत छन् । २३ राज्यको सर्वोच्च अदालतमा गोरा जातिको न्यायाधीशको मात्र बेन्च छ । १२ राज्यमा २० प्रतिशत जनता अश्वेत जातिका छन् । १३ राज्यका सर्वोच्च अदालतमा अश्वेत जातिका न्यायाधीश भएका छैनन् । अमेरिकामा ४० प्रतिशत जनसंख्या अश्वेतको रहेकोमा राज्यका सर्वोच्च अदालतमा १५५ प्रतिशत मात्र अश्वेत न्यायाधीश छन् । त्यहाँको सर्वोच्च अदालतमा महिला न्यायाधीश ३७ प्रतिशत मात्र रहेका उल्लेख छ । अन्य विकसित लोकतान्त्रिक मुलुकको तुलनामा नेपालको न्यायपालिकामा न्यायाधीश पदको नियुक्तिमा समावेशिता कम नभएको निष्कर्ष सर्वोच्चको छ । मतदानको प्रणालीद्वारा स्थापित संस्था नभएका कारण व्यवस्थापिका, कार्यपालिका र अन्य संघसंस्थामा झंै सदस्य संख्याको आधारमा विवाद गर्ने र अस्थिरता बनाउने अंग होइन, न्यायपालिका राज्यको अति संवेदनशील अंग रहेको बताउँदै सर्वोच्चले भनेको छ । हरेक समावेशी जातिमा व्यावसायिक दक्षता, उमेर, आचरण र इमानदारीलगायत सबै क्षेत्रबाट उपयुक्त र सक्षम व्यक्ति पर्याप्त मात्रामा उपलब्ध हुन नसकेको निक्र्योलमा सर्वोच्च पुगेको छ । आधारभूत योग्यता पुगेका व्यक्ति मात्र न्यायाधीश नियुक्तिमा योग्य हुन नसक्ने कुरालाई हामीले बुझेका नै छौं, रिट खारेजी फैसलासँगै सर्वोच्चले भनेको छ ।"
जर्नेल सम्मेलन सम्पन्न : भौगोलिक अखण्डता अक्षुण राख्न सेना प्रतिवद्ध,"काठमाडौं : जंगीअड्डामा आयोजित तीन दिने जर्नेल सम्मेलन आइतबार सम्पन्न भएको छ। प्रधानसेनापति पूर्णचन्द्र थापाले डाकेको सम्मेलनमा कोरोना संक्रमणको अवस्था र रोकथाम रणनीति, राष्ट्रिय सुरक्षाको पछिल्लो वस्तुस्थिति र संभावित चुनौती, घरेलु वस्तुस्थिति एवं भूराजनीतिक परिवेशबारे गम्भीर छलफल भएको छ। 'पृतनापति समन्वयात्मक बैठक' भनिने जर्नेल सम्मेलनमा प्रधानसेनापति, उपत्यकासहित सबै प्रदेशका पृतना मुख्यालयका पृतनापति (उपरथी) हरू, पीएसओजमा रहेका रथी तथा विभागीय प्रमुख उपरथीहरू, उपत्यकास्थित बाहनीपति तथा सैनिक मुख्यालयस्थित विभिन्न निर्देशानालयको नेतृत्व गर्ने सहायकरथी सहभागी थिए। प्रधानसेनापति थापाले विद्यमान परिस्थितिको मुल्याँकन गरी आउन सक्ने जस्तो सुकै चुनौतीको सामना गर्न सक्ने गरी अपरेशनल, तालिम तथा बन्दोबस्ती पक्षमा तयारी हालतमा रहन निर्देशन दिएका थिए। चीन र भारतबीच तनाव बढ्दै गरेको अवस्था र भारतले अतिक्रमित गरेको भूमि समेटिएको नयाँ नक्सासहितको संविधान नेपालको संसदबाट पारित भएर जारी भइसकेको परिस्थितिबीच बसेको जर्नेल बैठकलाई अर्थपूर्ण रुपमा हेरिएको छ। स्रोतका अनुसार बैठकमा सीमा सुरक्षाका चुनौती र त्यसले राष्ट्रिय सुरक्षामा पार्न सक्ने असरबारे विश्लेषण भएको थियो। भारतबाट अतिक्रमित भूमि समेटिएको नयाँ नक्सासहितको संविधान पारित भएपछि भारतीय पक्षबाट हुनसक्ने प्रतिक्रिया र त्यसले भूराजनीतिमा पार्नसक्ने असरबारे पनि चर्चा भएको थियो। सुरक्षा फौजको उपस्थिति र सुरक्षा नेतृत्वको भ्रमणबाट एउटा सन्देश गइसकेको उल्लेख गर्दै अब कूटनीतिक तथा उच्च राजनीतिक तहबाट सम्वाद गरेर समाधान गर्नुपर्नेमा जर्नेलले जोड दिएका थिए। बैठकमा युद्धकार्य महानिर्देशनालयले मुलुकको समग्र बस्तुस्थितिसहित राष्ट्रिय सुरक्षाको वर्तमान अवस्था, चुनौतीबारे विशेष प्रस्तुती गरेको थियो। त्यसैगरी हरेक प्रदेशमा रहेका पृतना मुख्यालयको नेतृत्व गर्ने उपरथीहरूले आआफ्नो कमान्डमा रहेको क्षेत्रको सुरक्षा अवस्थाबारे प्रस्तुत गरेका थिए। जर्नेल बैठकलाई नीति निर्माण तथा नेतृत्वमा रहेका अधिकांश जर्नेलहरू एकै ठाउँ बसेर मुलुकको वस्तुस्थिति र सुरक्षाबारे रणनीतिक छलफल गर्ने सेनाको सबैभन्दा महत्वपूर्ण मंचको रुपमा लिने गरिएको छ। यसले सेनाको अप्रेशनल नीति तथा कार्यदिशासमेत निर्धारण गर्दछ। मुलुकको सुरक्षा अवस्थाको नियमित समीक्षा तथा विश्लेषणसँगै राजनीतिक परिस्थितिको बारेमा समेत सूक्ष्म अध्ययनमा आधारित सघन छलफल हुन्छ। जर्नेल बैठककको छलफल र निश्कर्षलाई राजनीतिक तहमा पनि अर्थपूर्ण रुपमा लिने गरिएको छ। सैनिक जनसम्पर्क निर्देशनालयका अनुसार बैठक समापनको अवसरमा प्रधानसेनापति महारथी थापाले नेपालको स्वतन्त्रता, स्वाधीनता, सार्वभौमिकता र भौगोलिक अखण्डतालाई अक्षुण राख्दै आफ्नो संवैधानिक दायित्व निर्वाह गर्न नेपाली सेना सदाझैं प्रतिवद्ध रहेको बताए। सेनापति थापाले पद्धती र प्रणालीमा आधारित संगठन निर्माणमा सम्पूर्ण सबैले जिम्मेवार, जवाफदेही, पारदर्शी र उत्तरदायी भएर कार्य गर्न निर्देशन दिए। सेनापति थापाले राष्ट्रिय, क्षेत्रिय र अन्तर्राष्ट्रिय सुरक्षा वातावरण र त्यसले राष्ट्रिय सुरक्षाका विविध पक्षहरुमा पार्ने प्रतिकुल प्रभाव र असरहरुको सुक्ष्म अध्ययन विश्लेषण गर्दै विकसित परिस्थिती सम्बन्धमा स्पष्ट अवधारणा, रणनीति र कार्य योजना निर्माण गर्न समेत निर्देशन दिएका छन्। व्यक्तिगत स्वार्थ भन्दा माथि उठेर सांगठनिक हित, कल्याण र राष्ट्रिय स्वार्थ प्राप्तिको लागि अविचलित भएर कर्तव्यपथमा लाग्न निर्देशन दिएका छन्। नेपाली सेनाका प्रवक्ता सहायक रथी विज्ञानदेव पाण्डेले पृतनापति बैठक नियमित परम्परा भएको अन्नपूर्ण अनलाइनसँग बताए। यस किसिमको समन्वयात्मक बैठक र सहभागीहरुबाट प्राप्त महत्त्वपूर्ण राय सुझावहरुले नेपाली सेनाको आगामी कार्यदिशा तय हुनका साथै नीति तथा योजना निर्माणमा समेत महत्त्वपूर्ण योगदान पुग्ने विश्वास नेपाली सेनाले लिएको प्रवक्ता पाण्डेले बताए।"
हुलाकमा अनियमितता : प्रमुखसहित ८ जनाविरुद्ध एक करोड ८२ लाख बिगो,"काठमाडौं : जिल्ला हुलाक कार्यालय दैलेखका कार्यालय प्रमुख अमरबहादुर मल्लसहित ८ जनाविरुद्ध विशेष अदालतमा मुद्दा दायर भएको छ । प्रमुखसहित आठ जनाविरुद्ध १ करोड ८२ लाख बिगो कायम गरिएको छ । हुलाक सेवा विभागमा शाखा अधिकृत श्यामकुमार सिंह, जिल्ला हुलाक कार्यालय दैलेखका नायब सुब्बा सन्तोष गौतम, सहायक कम्प्युटर अपरेटर गणेशबहादुर केसी, लेखापाल शालीग्राम पौडेल, नायब सुब्बा रणबहादुर बोहरा, लेखा नियन्त्रक कार्यालय, दैलेखमा कोष नियन्त्रक शुभाखर न्यौपाने, लेखापाल पदमा कार्यरत दीपबहादुर थापालाई प्रतिवादी बनाइएको छ । अतिरिक्त हुलाक कार्यालयमा कर्मचारी नियुक्ति गर्दा तथा कार्यालय भवन निर्माणका लागि टेण्डर गर्दा अनियमितता गरेको अख्तियारको अनुसन्धानबाट खुलेको छ । हुलाक अधिकृत मल्ल, नायब सुब्बा गौतम, सहायक कम्प्युटर अपरेटर केसी र विभागका शाखा अधिकृत श्यामकुमार सिंहले एकआपसमा मिलेमतोमा उनीरुले भ्रष्टाचार गरेका थिए । अख्तियारका अनुसार आर्थिक ०६९०७० मा २९९ र आव ०७००७१ मा ४१२ जनाको दरबन्दी कायम गरी पटकपटक वास्तविक दरबन्दी भन्दा १४७ र २६० जना बढी देखाई झुठ्ठा व्यहोराको गलत लिखत तयार गरेको देखिएको छ । गलत लिखतको आधारमा तत्कालीन हुलाक कार्यालय दैलेखका निमित्त कार्यालय प्रमुखको रुपमा कार्यरत नायब सुब्बा बोहरा र लेखापाल पौडेलले दरबन्दी भन्दा बढी १४७ जना कर्मचारीलाई नियमविपरित नियुक्ती गरेको खुल्न आएको हो । तत्कालीन कार्यालय प्रमुख मल्लसमेतको मिलेमतोमा निज दुवैजना समेतले बद्नियत् राखी वास्तविक १५२ जना दरबन्दीभन्दा बाहेक १४७ जना थप व्यक्तिको नाममा तलवी प्रतिवेदन तयार पारेको देखिएको अख्तियारको ठहर छ । तलवी प्रतिवेदनमा अघिल्लो आर्थिक वर्षमा भुक्तानी भएको विवरणसमेतलाई आधार नमानी, हुलाक सेवा विभागबाट वास्तविक दरबन्दी खुला गरेको पत्राचार एवं महालेखा परीक्षकको प्रतिवेदनसमेतलाई समेत व्यवस्था गरेको देखिएको छ । उनीहरुलाई भष्टाचार निवारण ऐनबमोजिम बमोजिम असुल गर्न माग दाबीसहित मुद्दा दायर भएको हो ।"
विदेशमा अलपत्र तीन हजार १०८ को उद्दार,"काठमाडौं : कोरोना भाइरसको सङ्क्रमणका कारण यो साता विदेशमा रहेका थप तीन जना नेपालीको मृत्यु भएको छ। योसँगै गत नौ सातामा कोरोनाका कारण विदेशमा ज्यान गुमाउने नेपालीको सङ्ख्या १३० जना पुगेको छ। यो साता मृत्यु भएका तीनै जना कतारका भएको गैरआवासीय नेपाली सङ्घ (एनआरएनए) ले जनाएको छ। यसैगरी एनआरएनएको स्वास्थ्य समितिका संयोजक डा सञ्जीव सापकोटाका अनुसार यो साता विभिन्न देशमा १० हजारभन्दा बढी नेपाली कोरोना सङ्क्रमणबाट मुक्त भएका छन्। डेनमार्क, नेदरल्याण्ड, अष्ट्रेलिया, माल्टा, जापान, म्यान्मा, पोल्याण्ड, रुस, न्युजिल्याण्ड, क्यानाडा, फिनल्याण्ड, आयरल्याण्ड, जर्मनी, स्वीडेन, फ्रान्स, बेल्जियम, हङकङ, दक्षिण कोरियालगायतका १८ देशमा बस्ने नेपाली कोरोना संक्रमणबाट मुक्त भएका हुन्। समितिले सङ्कलन गरेको तथ्याङ्कअनुसार हालसम्म विदेशमा रहेका १७ हजार ७९२ जना नेपाली कोरोना भाइरसबाट सङ्क्रमित भएका छन्। संयोजक डा सापकोटाका अनुसार यही साता अफ्रिकी मुलुकमा रहेका चार जना नेपालीमा समेत कोरोना भाइरसको सङ्क्रमण पुष्टि भएको छ। नेपालका आठ हजार ६०५ सहित विश्वभरका ३५ देशमा २६ हजार ४०२ जना नेपालीमा कोरोना भाइरसको सङ्क्रमण पुष्टि भएको छ। हालसम्म बेलायत, युएई, साउदी अरब, बहराइन, कुवेत, कतार, आयरल्याण्ड, जापान, टर्की, नेदरल्याण्ड र स्वीडेनलगायत १३ देशमा रहेका नेपालीको कोरोना भाइरस सङ्क्रमणका कारण ज्यान गएको संयोजक सापकोटाले जानकारी दिए। विदेशमा अलपत्र तीन हजार १०८ जनाको उद्धार कोरोनाको सङ्क्रमण रोक्न लकडाउन घोषणा गरेसँगै विदेशमा रहेका नेपालीको उद्धार कार्य जारी छ। सरकारले गत ५ जुन तारिखदेखि स्वदेश फर्काउन शुरु गरेको अभियानले यतिबेला तीव्रता पाएको हो। गैरआवासीय नेपाली सङ्घका राष्ट्रिय समिति तथा नेपाल सरकारका कूटनीतिक नियोगको संयुक्त पहलमा गत तीन हप्तामा तीन हजार १०८ जना नेपाली स्वदेश फर्किसकेका छन्। शुक्रबारसम्म मलेसियाबाट ११८, युएईबाट ३१७, कुवेतबाट ८९८ जना नेपाली फर्किएका छन्। जापानबाट १३ जना, अफगानिस्तानबाट १८, हङकङबाट सात जना, म्यान्माबाट २६ जना र अस्ट्रेलियाबाट ११ जनाको उद्धार गरिएको हो। यस्तै बङ्गलादेशबाट २५८ जना, ओमानबाट ३१३, माल्दिभ्सबाट ३०५, कम्बोडिया र सिङ्गापुरबाट १४६ जना र थाइल्यान्डबाट २४८ जना नेपाल फर्किएका छन्। यसैगरी कतारबाट ४४, श्रीलङ्काबाट पाँच, साउदी अरबबाट १५३ र दक्षिण कोरियाबाट २२८ जना नेपाल फर्किएका छन्। ४० शव ल्याइयो यही साता विदेशमा निधन भएका नेपालीको शवसमेत नेपाल ल्याउनेक्रम सुरु भएको छ। लकडाउनको अवधिमा विदेशमा विभिन्न कारणले मृत्यु भएकामध्ये ४० जना नेपालीको शव नेपाल ल्याइएको छ। विदेशमा समस्यामा परेका नेपालीको स्वदेश फिर्तीका लागि चार्टर्ड उडान हुन थालेपछि शुक्रबारसम्ममा ती शव नेपाल ल्याइएको हो। अहिलेसम्म कतारबाट २०, मलेसियाबाट ११, कुवेतबाट छ, ओमान, युएई र साउदीबाट एकएक जनाको शव नेपाल ल्याइएको छ। मृत्यु भएका ३१८ जनामध्ये ११४ जना मृतकका परिवारले गन्तव्य देशमै अन्त्येष्टिका लागि अनुमति दिएको सङ्घले जनाएको छ। यसबाहेक अझै १६४ शवको व्यवस्थापन गर्न बाँकी रहेको छ। ती शव कोरोनाको कारण अन्तरराष्ट्रिय उडान बन्द हुँदा महिनौँदेखि विदेशमा रोकिएका थिए। उनीहरुको अन्त्येष्टि र व्यवस्थापनका लागि सङ्घले सम्बन्धित राष्ट्रिय समितिलाई निर्देशन दिइसकेको सङ्घका प्रेस संयोजक चिरन शर्माले जानकारी दिए।रासस"
६ जुवाडे पक्राउ,"काभ्रे : काभ्रेको बनेपा नगरपालिका६, २८ किलोमा ६ लाख नगदसहित ६ जना जुवाडे पक्राउ परेका छन् । जुवातास खेलिरहेको अवस्थामा उनीहरुलाई पक्राउ गरिएको जिल्ला प्रहरी कार्यालय काभ्रेले जानकारी दिएको छ । जिल्ला प्रहरी कार्यालय काभ्रेका प्रमुख (एसपी) रबिकुमार पौडेललाई ठूलो रकममा जुवा खेलिरहेको सूचना आएपछि त्यसतर्फ प्रहरी परिचालन गरिएको थियो । पक्राउ पर्नेमा पाँचकुमारी पेट्रोल पम्पका मालिक जनक तिमल्सिना, विश्वराज तामाङ, रामेश्वर केसी, अनिल थापा, भोला राय र किरण रञ्जितकार छन् । प्रहरीका अनुसार उनीहरुलाई बनेपा नगरपालिका ६ स्थित पाँचकुमारी पेट्रोल पम्प नजिक रहेको पम्प मालिक जनक तिमल्सिनाको घरमा जुवातास खेल्दै गरेको अवस्थामा शुक्रबार राति पक्राउ गरिएको थियो । उनीहरुलाई जिल्ला प्रशासन कार्यालय काभ्रेबाट ७ दिनको म्याद थप गरी अनुसन्धान सुरु गरिएको काभ्रेका एसपी पौडेलले जानकारी दिए । पक्राउ परेका जुवाडेबाट ६ लाख ५४ हजार ५ सय रुपैयाँ नगद, ४ बुक तास र जुवा खालमा प्रयोग भएको १ थान तन्नासमेत बरामद गरिएको छ ।"
बैतडीमा थप २ जनामा कोरोना पुष्टि : संक्रमितको संख्या १५८ पुग्यो,बैतडी : बैतडीमा आइतबार थप दुईजनामा कोरोना संक्रमण पुष्टि भएको छ । धनगढी प्रयोगशालामा गरिएको परीक्षणमा सिगास गाउँपालिका ५ का २२ वर्षीय पुरुष र सिगास गाउँपालिका ४ का ३५ वर्षीय पुरुषमा कोरोना पुष्टि भएको सेती प्रादेशिक अस्पतालका सूचना अधिकारी दिलीप कुमार श्रेष्ठले जानकारी दिए । योसँगै बैतडीमा कोरोना संक्रमितको संख्या १५८ पुगेको छ । शनिबार एकैदिन बैतडीका ४० जनामा कोरोना पुष्टि भएको थियो । सिगास गाउँपालिकामा मात्रै कोरोना संक्रमितको संख्या १८ पुगेको छ । संक्रमित सबैको स्वास्थ्य अवस्था समान्य रहेको र उनीहरु आइसोलेसनमा बसिरहेको सिगास गाउँपालिकाका स्वास्थ्य शाखा प्रमुख जनकसिंह धामीले जानकारी दिए ।
बलात्कार आरोपमा सडक निर्माण कम्पनीका साइड इन्चार्ज पक्राउ,पर्वत : २२ वर्षीया युवती बलात्कार गरेको आरोपमा सडक निर्माण कम्पनीका साइड इञ्चार्ज पक्राउ परेका छन्।जलजला गाउँपालिका ४ का ३२ वर्षीय रविन जिसी पक्राउ परेका हुन् । जिसीले गत जेठ १६ गते जलजला गाउँपालिका ७ धाइरिङ्गमा आफूलाई बलात्कार गरेको भन्दै पीडित युवतीले गत शुक्रबार जिल्ला प्रहरी कार्यालयमा उजुरी दिएकी थिइन्। आरोपित जिसी पर्वतको जलजला गाउँपालिकामा निर्माणाधिन मिलनचोक धाइरिङ ठोट्नेरी सडकमा साइड इञ्चार्जको रुपमा कार्यरत छन् । उनलाई प्रहरीले उजुरी परेकै दिन शुक्रबार सोही स्थानबाट नियन्त्रणमा लिएको थियो भने बेनी अस्पताल म्याग्दीमा स्वास्थ्य परीक्षण गरी जिल्ला प्रहरी कार्यालय पर्वतको हिरासतमा राखेको छ । आइतबार दिउँसो आरोपित जिसीलाई सरकारी वकिल कार्यालय पर्वतमार्फत जिल्ला अदालतमा म्याद थप गरिएको प्रहरी निरीक्षक बुद्धिप्रसाद सुवेदीले जानकारी दिए।
दुर्घटनामा प्रहरी जवानको मुत्यु,दाङ : सवारी दुर्घटनामा परी दाङमा एकजना प्रहरी जवानको मृत्यु भएको छ ।नवलपरासीको रामग्राम नगरपालिका १४ स्थानीय घर भएका नवलपरासीको सुनवल इलाका प्रहरी कार्यालयमा कार्यरत प्रहरी २७ वर्षीय जीतेन्द्र चौधरीको मृत्यु भएको ईलाका प्रहरी कार्यालय तुलसीपुरका प्रवक्ता प्रहरी निरीक्षक चक्र डमरपालले जानकारी दिए । दाङको तुलसीपुरबाट दंगीशरण गाउँपालिका१ रामपुर जाँदै गरेको चौधरी सवार लु ५८ प १८४३ नम्बरको मोटरसाइकलाई विपरित दिसाबाट आइरहेको रा १ त ७५७ नम्बरको ट्याक्टरले तुलसीपुर उपमहानगरपालिका२ कुमलगडीमा ठक्कर दिँदा गम्भीर घाइते भएका चौधरीको उपचारका क्रममा राप्ती प्रादेशिक अस्पताल तुलसीपुरमा मृत्यु भएको डमरपालले जनाए । चौधरी दंगीशरण गाउँपालिका१ रामपुरस्थित ससुराली जाँदै गरेको प्रहरीले जनाएको छ।
ओखलढुंगाका एक जनामा कोरोना संक्रमण,ओखलढुंगा : ओखलढुंगाको लिखु गाउँपालिकाका एक जनामा पहिलोपटक कोरोना पोजिटिभ देखिएको छ । भारतबाट लिखु गाउँपालिकामा आएका २८ वर्षीय युवामा कोरोना पुष्टि भएको हो । पीसीआर परीक्षण गर्दा आइतबार उनको पोजेटिभ रिपोर्ट आएको स्वास्थ्य कार्यालय रुम्जाटारका प्रमुख सुमन तिवारीले जानकारी दिए । आइतबार पीसीआर रिपोर्ट आएका ६ मध्ये एक जनाको पोजिटिभ रिपोर्ट आएको हो । कोरोना पोजिटिभ देखिएका युवा क्वारेन्टाइनमा छन् । उनको अवस्था सामान्य रहेको छ । जिल्ला स्वास्थ्य प्रमुख तिवारीका अनुसार उनलाई छुट्टै कोठामा राखिएको छ । भारतको गोरखपुरबाट आएका ती युवालाई सीधै क्वारेन्टाइनमा राखिएको थियो ।
नागरिकता विधेयकविरुद्ध वीरगन्जमा प्रदर्शन,वीरगन्ज : नेपाली पुरुषसँग विवाह गर्ने विदेशी महिलालाई सात वर्षपछि मात्र अंगीकृत नागरिकता दिने नेकपाको निर्णयको विरोधमा वीरगन्जमा आन्दोलन सुरु भएको छ। शनिबार बसेको नेकपाको सचिवालय बैठकले विदेशी बुहारीलाई ७ वर्षपछि मात्रै अंगीकृत नागरिकता दिनुपर्ने निर्णय गरेको थियो। सोही अनुसार आइतबार सकेको संघीय संसदको राज्य व्यवस्था तथा सुशासन समितिबाट विधेयक सोही अनुसार पारितसमेत भएको छ। शनिबार बसेको प्रदेशसभाको बैठकमै नेपाली कांग्रेस र जनता समाजवादी पार्टीका सांसदले नेकपाको यो निर्णय महिला र मधेस बिरोधी भएको भन्दै निर्णय नसच्चिए आन्दोलनमै उत्रने चेतावनी दिएका थिए। चेतावनी अनुसार प्रदेश २ का आठ वटै जिल्लामा आइतबार देखि कांगे्रेसले आन्दोलन सुरु गरेको हो । आठ वटै जिल्ला सदरमुकाममा आइतार नेपाली कांग्रेस र उसको भगीनी संगठन नेपाल महिला संघले प्रदर्शन गरेका छन्। पर्साको वीरगन्जमा पनि आइतबार अपरान्ह कांग्रेस र नेपाल महिला संघले सडकमा प्रदर्शन गरेका छन्। प्रदर्शनमा सहभागी कांग्रेसका नेता कार्यकर्ताले सरकार र नेकपाविरुद्ध पनि नाराबाजी गरेका छन्। घण्टाघर चोकमा नेपाल महिला संघको अगुवाइमा भएको प्रदर्शनमा कांग्रेसका नेता कार्यकर्ताले वैवाहिक अंगीकृत नागरिकता सम्बन्धी नेकपाको निर्णय सच्याउनु पर्ने माग गरेका थिए। नेकपाको उक्त निर्णय महिला विरोधी रहेको भन्दै कांग्रेस नेतृहरुले यो निर्णय अनुसार नागरिकता ऐन संशोधन भएमा विदेशी बुहारी महिलामाथि विभेद र हिंसा बढ्ने बताएका थिए। नेपाल र भारतबीचको सदियौंदेखिको रोटी बेटीको सम्बन्ध बिगार्न कम्युनिस्ट नेतृत्वको सरकार र नेकपाले नागरिकता ऐनमा संधोशन गर्ने चलखेल गरेको महिला संघ पर्साकी अध्यक्ष राधा कार्कीले बताइन्। प्रदर्शनमा सहभागी नेपाली कांग्रेसका केन्द्रीय सदस्य अजय चौरसीयाले केपी ओलीको दल नेकपा र उसको नेतृत्वको सरकारले मुलुकमा कम्युनिस्ट शासन लाद्न नागरिकता ऐनमा संशोधन गर्ने षडयन्त्र गरिरहेको आरोप लगाए। विदेशी महिलाले नेपाली नागरिकसँग विवाह गर्दा सात वर्षपछि मात्रै अंगिकृत नागरिकता दिइने निर्णयको विरोधमा जनता समाजवादी पार्टी पनि सडक आन्दोलनमा उत्रिएको छ। वीरगन्जमै आइतबार बिहान जनता समाजवादी पार्टीका नेता कार्यकर्ताले नेकपाको निर्णय सच्याउन माग गर्दै विरोध प्रदर्शन गरेका हुन्। सत्तारुढ दल नेकपाकै नेता प्रभु साहले पनि आफनो दलको निर्णय प्रति असन्तुष्ट छन्। नेकपाको उक्त निर्णय मधेसी जनताको भावना विपरीत रहेको भन्दै नेकपा प्रदेश२ का अध्यक्ष समेत रहेका नेता साहले पुनर्विचार गर्न पार्टी नेतृत्वसँग आग्रह गरेका छन्।
नेपालभारत सीमामा काँडेतार लगाउँन माग गर्दै सर्वोच्चमा रिट,"काठमाडौं : नेपालभारत सीमा व्यवस्थापनका लागि राज्यले उचित कानुन बनाएर काँडे तार लगाउनुपर्ने मागसहित सर्वोच्च अदालतमा रिट निवेदन दर्ता भएको छ। सीमामा कानुन बनाएर काँडेतार लगाउनुपर्ने, दुवै देशका नागरिकको आवागमन र ट्रान्जिटमा समेत भिषाको व्यवस्था हुनुपर्नेलगायत माग रिटमा छ। नेपाल बारका पूर्वउपाध्यक्ष अधिवक्ता शालिकराम सापकोटासहित गीता शाह र सुवास विश्वकर्मा तथा नवल खड्काले संयुक्त रुपमा निवेदन दर्ता गरेका हुन्। उक्त रिटको पेशी असार ९ का लागि तोकिएको छ। नेपाल सरकार प्रधानमन्त्री तथा मन्त्रिपरिषदको कार्यालय, संघीय संसद प्रतिनिधिसभा सचिवालय, संघीय संसद राष्ट्रियसभा सचिवालय, कानुन, न्याय तथा संसदीय व्यवस्था मन्त्रालय, राष्ट्रिय सुरक्षा परिषदको कार्यालय, परराष्ट्र रक्षा र गृह मन्त्रालयको नाममा परमादेशको माग गरिएको छ। यस्तै रिटमा सीमा सुरक्षा र संरक्षणका लागि उचित कानुन बनाउन र अन्य देश सरह अध्यागमन कानुन लागू गर्न माग गरिएको छ।"
बन्दै गरेको पुल भत्कियो : दुई इन्जिनियर घाइते,"बुटवल : रुपन्देहीको सियारी गाउँपालिकास्थित दानव नदीमाथि बन्दै गरेको पुल भत्किएको छ । सियारी र मायादेवी गाउँपालिका जोडिने पुल शनिबार साँझ भत्किएको हो । पुल ढलान भएको १३ औ दिनमा भत्किएको सडक डिभिजन बुटवलका इन्जिनियर मेघराज मरासिनीले जानकारी दिए । प्रिस्ट्रेसिङ प्रविधिबाट बनाइएको पुल दानव नदिमा आएको बाढीले खल्बल्याउँदा भत्किएको उनले बताए । पुल भत्किंदा फिल्डमै रहेका इन्जिनियरसहित तीन जना घाइते भएका छन् । सबइन्जिनियर महेश्वर लम्साल, मुम पल्ली घाइते भएका छन् । यो प्रबिधिबाट बनेको पुल ढलान भएको दुई सातामा फलामका लठ्ठा तन्काउनुपर्ने हुन्छ । लठ्ठा तन्काउने मेसिन तयारी हालतमा रहेका बेला पुल भत्किएको मरासिनीले बताए । ८ करोड ५० लाख रुपैयाँ लागतमा बन्दै गरेको पुल ३० मिटर लामो र ११ मिटर चौडाइको छ । यो पुल बैशाख १५ गतेभित्रै सक्नुपर्ने सम्झौता भए पनि लकडाउनका कारण काम हुन नसक्दा ढिलाइ भएको निर्माण कम्पनी निलगिरी नेशनल जेभीले जनाएको छ । कम्पनीले पुल निर्माणमा त्रुटी भएर नभइ बाढीका कारण भत्किएको जनाएको छ । दानव नदीमा शनिबार पानीको सतह बढेको थियो । पुल निर्माणका लागि अड्याउनुपर्ने टेका भएको ड्याम भरपर्दो नहुँदा पुल भत्किएको स्थानीयले बताएका छन् । पुलको टेका बलियो जमिनमा राखिएको थिएन, त्यसैले सामान्य पानीले पनि जमिन गल्यो अनि भत्कियो', स्थानीयले भने । सडक डिभिजन प्रमुख मरासिनीले ढिस्को नै बाढीले बगाउँदा पुल भत्किएको बताए । निर्माण कम्पनीले पुल निर्माण गरेर हस्तान्तरण गर्नुपर्ने दायित्व रहेको छ ।"
ट्याक्टर दुर्घटनामा चालकको मृत्यु,जोमसोम : मुस्ताङको लोघेरक दामोदरकुण्ड गाउँपालिका३ याम्दामा आइतबार बिहान ट्याक्टर दुर्घटना भएको छ। गाउँपालिकाको नवनिर्मित कार्यालय भवनको निर्माण सामग्री लिन वारागुङ मुक्तिक्षेत्र३ छुसाङतर्फ आउने क्रममा जोमसोम कोरला सडकबाट ग १ ख ५४३५ नम्बरको ट्याक्टर करिब ३० मिटर तल खस्दा चालकको मृत्यु भएको हो। चालक बाग्लुङ जिल्ला घर भएर लोघेकर दामोदरकुण्ड१ मराङ बस्ने २६ वर्षीय झलक घर्ती मगरको मृत्यु भएको जिल्ला प्रहरी कार्यालय मुस्ताङले जनाएको छ। दुर्घटनापछि ट्याक्टरका चालकलाई अस्पताल ल्याउदा चिकित्सकले मृत घोषणा गरेको मुस्ताङका प्रहरी नायव उपरीक्षक नवीनकृष्ण भण्डारीले जानकारी दिए। चराङबाट छुसाङ आउने क्रममा सडक चिप्लो भई ट्याक्टर अनियन्त्रित हुदा अचानक दुर्घटना भएको उनले बताए। दुर्घटनाको कारण बारे आवश्यक अनुसन्धान भइरहेको प्रहरीले जनाएको छ।
१२ तस्बिरमा सूर्यग्रहण (फोटोफिचर),"काठमाडौं : नेपालमा खण्डग्रास (आधा सूर्य ढाक्ने) सूर्यग्रहण लागिरहेको छ। नेपाल पञ्चाङ्ग निर्णायक समितिका अनुसार ग्रहण बिहान १०:५० बजेबाट सुरु भएको हो। अब २:२३ बजे ग्रहणले मोक्ष प्राप्त गर्ने समितिका अध्यक्ष प्रा डा रामचन्द्र गौतमले जानकारी दिए । तीन घण्टा ३३ मिनेटसम्म नेपालबाट सूर्यग्रहण देखिने उनले जानकारी दिए। शास्त्रीय मान्यताअनुसार असार ६ गते राति १०: ५० देखि बाल, वृद्ध र बिरामीबाहेक अरूलाई भोजन निषेध गरिएको छ । ग्रहणका समयमा स्नान, दान, श्राद्ध, जप, ध्यान, साधनालगायत कर्म गर्न शुभ मानिन्छ । ग्रहणका समयमा दीक्षा मन्त्र लिन पनि उत्तम हुने शास्त्रीय मान्यता छ। आइतबार खण्डग्रास सूर्यग्रहण : कहाँबाट हेर्न सकिन्छ ? काठमाडौं उपत्यकाबाट यस्तो देखियो सूर्यग्रहण आइतबारको ग्रहण कङ्गो, इथियोपिया, दक्षिणी सुडान, मस्कट, यमन, ओमान, पाकिस्तानको दक्षिणीभाग, भारतको देहरादुन, कुरुक्षेत्र, चीनको तिब्बत, आदि ठाउँबाट वलय सूर्यग्रहण देख्न सकिने वरिष्ठ खगोलविद् एवं नेपाल संस्कृत विश्वविद्यालय वाल्मीकि विद्यापीठ सिद्धान्त ज्योतिष विषयका सहप्राध्यापक जयन्त आचार्यले बताए। यसै सेरोफेरोमा रहेर अन्नपूर्णकर्मी विकास कार्की र सुनिता डंगोलले आफ्नो क्यामेरामा कैद गरेका १२ तस्बिर। ललितपुरको सातदोबाटोबाट देखिएको सू्र्यग्रहण। तस्बिर : सुनिता डंगोल"
महोत्तरीका ४८ पत्रकारको कोरोना बीमा,"बर्दिबास : महोत्तरीको बर्दिबासस्थित विनायक होटलका संचालक विष्णु खड्काले जिल्लाका ४८ जना पत्रकारको 'कोरोना बीमा' गरिदिएका छन् । व्यवसायी खड्काले शिखर इन्स्योरेन्स कम्पनीसँग समन्वय गरेर उनले आफ्नो लगानीमा ११ लाख गरी ४८ लाख बराबरको बीमा गरिदिएका हुन् । बीमा अवधिको समय आउँदो चैत्र ३० गतेसम्म रहने छ ।एक कार्यक्रमका बीच व्यवसायी खड्काले बर्दिबास नगरपालिका मेयर विदुर कुमार कार्कीको उपस्थितिमा नेपाल पत्रकार महासंघ महोत्तरीका अध्यक्ष कमलेश मण्डललाई कोरोना बीमाको प्रमाण पत्र हस्तान्तरण गरेका छन् । कोरोनाको महामारीमा दिनरात ज्यान जोखिमा राखेर काम गरिहेको देखेर आफूले पत्रकारको जीवन रक्षा गर्न बीमा गरेको व्यवसायी खड्काले जनाएका छन् । 'कोरोना बीमाले रिपोटिङ्गमा खटिएका पत्रकारलाई काम गर्न आत्मबल बढ्ने मेरो विश्वास छ,उनले भने, 'पत्रकार राज्यको चौथौं अंग हो, यसलाई बचाएर राख्नुपर्छ।' व्यवसायी खड्काले यसअघि बर्दिबास नगरपालिकाले संचालन गरेको क्वारेन्टाइनमा बसेकालाई करीब ७ लाख खर्चेर एक महिनासम्म निःशुल्क खाना, खाजालगायत सहयोग गरेका थिए । बर्दिबास नगरपालिका मेयर विदुर कुमार कार्कीले महामारीमा जोखम मोलेर काम गरिरहेका पत्रकारलाई हौसल्ला बढाउनु पर्नेमा जोड दिए । 'सबै मिलेर पत्रकारको जीवन रक्षा गर्नुपर्छ । कोरोना भाइरसको महामारीबीच पत्रकार अग्र मोर्चामा रहेर सूचना प्रवाहको काम गरिरहेका छन्,'मेयर कार्कीले भने । नेपाल पत्रकार महासंघ महोत्तरीका अध्यक्ष कमलेश मण्डलले कोरोना बिमा गरेर पत्रकारहरुको जीवन रक्षामा सहयोग गरेको भन्दै व्यवसायी खड्काप्रति अभार प्रकट गरे ।"
सुदूरपश्चिममा थप ४३ जनामा कोरोना पुष्टि,"धनगढी : सुदूरपश्चिममा आइतबार थप ४३ जनामा कोरोना पुष्टि भएको छ । धनगढी प्रयोगशालामा गरिएको परीक्षणमा थप ४३ जनामा कोरोना पुष्टि भएको हो । प्रदेशमा १० महिला र १९ पुरुषमा कोरोना संक्रमण देखिएको छ । योसँगै प्रदेशमा नौ सय ९१ जनामा कोरोना पुष्टि भएको हो । अस्पतालका अनुसार सबैभन्दा बढी कैलालीमा २९ जनामा कोरोना संक्रमण भएको पुष्टि भएको छ । धनगढी उपमहानगरपालिकामा १८, गोदावरी नगरपालिकामा आठ, टिकापुर नगरपालिकामा एक र मोन्याल गाउँपालिकामा २ जनामा कोरोना संक्रमण देखिएको छ । कञ्चपुरनको शुक्लाफाँटा, पुर्नवास र बेलौरी नगरपालिकामा एकएक जनामा कोरोना रिपोर्ट पोजेटिभ आएको छ । बाजुरामा दुई, बैतडीको सिगास गाउँपालिकामा दुईजनामा कोरो रिपोर्ट पोजिटिभ देखिएको हो । डोटीको पुर्वीचौकी गाउँपालिका र शिखर गाउँपालिका गरी ५ जनामा कोरोना भएको पुष्टि भएको सेती प्रादेशिक अस्पतालले जनाएको छ । यसै गरी डडेल्धुराको गन्यापधुरा गाउँपालिकामा दुईजनामा कोरोना संक्रमण भएको छ ।शनिबार मात्र सुदूरपश्चिममा एकै दिन एक सय ६३ जनामा कोरोना रिपोर्ट पोजिटिभ आएको थियो ।"
विद्यालयको शुल्क बुझाउन नीजि विद्यालय सञ्चालकको अनुरोध,"काठमाडौं : नीजि विद्यालय सञ्चालकले शैक्षिक गतिविधि सञ्चालनमा सहयोग गरिदिन अभिभावकलाई अनुरोध गरेका छन् । उनीहरुले कोभिड १९ को त्रासका कारण लामो समय स्कुल बन्द रहँदा शैक्षिक सत्र नै खेर जाने र विद्यार्थीको शैक्षिक भविष्यसमेत संकटमा पर्नसक्नेतर्फ चिन्ता व्यक्त गरेका छन् । नीजि विद्यालय सञ्चालकको संस्था प्याब्सन र एन प्याब्सनले आइतबार संयुक्त विज्ञप्ति जारी गरेर नानी बाबुको अभिलेख प्रमाणित गर्न तथा सम्भव भएसम्म बाँकी रहेको र नयाँ शैक्षिक सत्रको शुल्क बुझाइदिन उनीहरुले अनुरोध गरेका छन् । लामो समयसम्म स्कुल बन्द रहँदा ती स्कुलमा कार्यरत दुई लाखभन्दा बढी शिक्षक कर्मचारीलाई तलव खुवाउन समस्या भएको, भाडामा सञ्चालित विद्यालयले घरबेटीलाई पैसा दिन नसकेको तथा बैंकको किस्तासमेत बुझाउन कठिन भएको उनीहरुले गुनासो गरेका छन् । सरकारले बजेटमार्फत पर्यटन, उद्योग, होटल, यातायात लगायतका क्षेत्रलाई लक्षित गरेर राहत प्याकेज ल्याए पनि नीजि विद्यालयलाई भने बेवास्ता गरेकोमा उनीहरुले विज्ञप्तिमार्फत दुखेसो पोखेका छन् । प्याब्सन अध्यक्ष टीकाराम पुरी र एन प्याब्सन अध्यक्ष ऋतुराज सापकोटाले हस्ताक्षर गरेको विज्ञप्तिमा भनिएको छ, बालबालिकाको शैक्षिक भविष्य सुनिश्चित गर्न र विद्यालयको शैक्षिक कार्यक्रम निरन्तरताको लागि नेपाल सरकार, प्रदेश सरकार र स्थानीय सरकार तथा सरोकारवाला समूदायलाई सहयोग पुर्याइदिनु हार्दिक अपिल गर्दछौं । लकडाउन र कोभिड १९ को त्रासका कारण विद्यार्थीको पढाइमा पुगेको बाधा फुकाउन आफूहरु अधिकतम प्रयासरत रहेको पनि उनीहरुले बताएका छन् । उनीहरुले असार १ गतेबाटै वैकल्पिक माध्यम (रेडियो, टीभी, अनलाइन लगायत) बाट पढाइ सुरु गरिसकेको जनाएका छन् ।"
रहिनन् नारी सशक्तीकरणकी धरोहर,"काठमाडौं : छात्रा शिक्षा र समाजसेवामा चर्चित अंगुरबाबा जोशीको ८९ वर्षको उमेरमा निधन भएको छ। बाँसबारीस्थित न्युरो अस्पतालमा शनिबार उपचारका क्रममा उनको निधन भएको परिवारले जनाएको छ। स्वास्थ्यमा समस्या आएपछि उनलाई २१ दिनअघि उक्त अस्पतालमा भर्ना गरिएको बुहारी रूपा जोशीले बताइन्। थुप्रै रोगबाट पीडित उनलाई पछिल्लो समय निमोनिया भएको थियो। अब आउने ठूली एकादशीमा ९० वर्ष पुग्छु, जन्मदिन मनाउनुपर्छ है भन्नुहुन्थ्यो, रूपाले भनिन्, मुमा रोगसँग २१ दिनसम्म लड्नुभयो तर मृत्युलाई जित्न सक्नु भएन। जोशीलाई पछिल्लो समय स्तन क्यान्सर भएको थियो। घाँटीको क्यान्सरको उपचार १७ वर्षअघि गरिएको थियो। छात्रा शिक्षा, महिला सशक्तीकरण तथा समाजसेवा क्षेत्रमा उनको ठूलो योगदान छ। ११ वर्षको कलिलो उमेरमै विवाह भए पनि उनले अध्ययन, अनुसन्धानलाई निरन्तरता दिइन्। नेपालमा प्रमाणपत्र तहको अध्ययन पूरा गरेपछि उनले बेलायतबाट थप शिक्षा हासिल गरेकी थिइन्। अक्सफोर्ड विश्वविद्यालयबाट स्नातकोत्तर तहको अध्ययन पूरा गरेर फर्केपछि उनी २०१९ सालमा पद्मकन्या क्याम्पसमा अध्यापनमा लागेकी थिइन्। लामो समय प्राध्यापन गरेपछि उनी सोही क्याम्पसको प्रमुख भएकी थिइन्। उनी नेपालको पहिलो महिला क्याम्पस प्रमुख हुन्। विदेशबाट उच्च शिक्षा हासिल गर्ने पहिलो महिलाका रूपमा पनि उनी परिचित थिइन्। छात्रा शिक्षा र समाजसेवासँग सम्बन्धित दर्जनभन्दा बढी संस्थामा आबद्ध थिइन्। तीमध्ये थुप्रै संस्था उनकै नेतृत्वमा सञ्चालित छन्। महिलाले पनि वेद पढ्नुपर्छ भन्ने मूल उद्देश्य राखेर उनले गार्गी कन्या गुरुकुल स्थापना गरेकी थिइन्। यो संस्था तनहुँको देवघाटमा सञ्चालित छ। गरिब, दलित तथा हिमाली भेगका थुपै्र महिलाले गुरुकुलबाट वेदको अध्ययन गरेको बुहारी रूपाले बताइन्। जोशी महिलालाई रोजगारीमा ल्याउनुपर्छ, स्वाभिमानी बनाउनुपर्छ भन्ने विषयमा वकालत गर्थिन्। तत्कालीन राजपरिवार निकट भएका कारण उनी राष्ट्रिय पञ्चायत सदस्यसमेत भएको थिइन्। उनको अध्यात्म, धर्म, संस्कृति तथा नैतिकतासँग सम्बन्धित थुप्रै पुस्तक प्रकाशित छन्। जोशीका एक छोरा र दुई छोरी छन्। उनको शनिबार नै पशुपति आर्यघाटमा दाहसंस्कार गरिएको छ।"
आफूले गरेको आग्रहलाई मजाकमा नउडाउन प्रधानमन्त्रीको आग्रह,"काठमाडौं : प्रधानमन्त्री केपी शर्मा ओलीले शरीरको प्रतिरोधी क्षमता बढाउन आफूले गरेको आग्रहलाई मजाकमा नउडाउन आग्रह गरेका छन्।अन्तर्राष्ट्रिय योग दिवस मूल समारोह समितिले आइतबार आयोजना गरेको भर्चुअल कार्यक्रममा प्रधानमन्त्री ओलीले भान्सामा हामीले प्रयोग गर्दै आएका बेसार, अदुवा, मेथीजस्ता मसला औषधिमय भएको कुरा पूर्वज ऋषिमुनी र आयुर्वेदको खोज तथा प्रयोगबाट प्रमाणित भएकाले तिनको प्रयोग बढाउन आग्रह गरे। विश्वव्यापीरुपमा कोरोना भाइरसको महामारीको प्रभाव भइरहेका बेला प्रधानमन्त्री ओलीले शरीरको प्रतिरोधी क्षमता बढाउन त्यस्ता वस्तुको प्रयोग बढाउन आग्रह गर्दै आएका छन्।प्रधानमन्त्री ओलीले भने, 'मैले शरीरको प्रतिरोधी क्षमता बढाउने सन्दर्भमा ती कुराहरु गरेको हुँ, तर कतिपय बुद्धिजीवीले बेसारको मजाक उडाए, कतिले मेथी, मरिच र कतिले अदुवाको मजाक उडाए। म उहाँहरुलाई सुझाव दिन चाहन्छु, पूर्वजका खोजप्रति यसरी मजाक नउडाऊ । आयुर्वेद र योग हाम्रा असाधारण औषधि हुन् । यिनीहरुलाई अगाडि बढाऔँ।' नेपाल योगको जननी भएको उल्लेख गर्दै प्रधानमन्त्री ओलीले यसै हिमवत्खण्डबाट सङ्गीत, नृत्य, योग र आयुर्वेदसहित असाधारण ज्ञान, अभ्यास र अनुसन्धान अगाडि बढेको उल्लेख गरे।प्रधानमन्त्री ओलीले नेपाली भूभागबाट उत्पत्ति, प्रयोग र विकास हुँदै आएको योग आज विश्वव्यापी भएको जनाउँदै यसले नेपालको इतिहास, सभ्यता र गौरवलाई झल्काउने बताए। 'व्यायाम, प्रणायम र ध्यान मिलेपछि पूर्ण योग बन्छ र यी चिजको योगबाट शरीरलाई स्वस्थ्य रहन योगदान गर्दछ, प्रधानमन्त्री ओलीले भने, 'मानव जातिको सर्वोपरी आकाङ्क्षा पूरा गर्ने अभियानमा हामी लागिरहेका छौँ । मानव हुनुको सार्थकता र कर्तव्य पूरा गरौँ । हामी 'समृद्ध नेपाल, सुखी नेपाली'को राष्ट्रिय आकाङ्क्षा पूरा गर्ने सङ्कल्पमा छौँ।' प्रधानमन्त्री ओलीले नेपालको उर्वर, जीवनमय र औषधिमय प्रकृति भए पनि नेपाल गरिबीमा परेको कुरा अब स्वीकार्य नहुने भन्दै यसलाई अब बदल्नुपर्छ र बदल्न सकिने बताए।उनले भने, 'समृद्धिका गन्तव्यमा पुग्ने आधारसहितको सङ्कल्प हामीसँग छ । यसका लागि स्वास्थ्य अनिवार्य पूर्वशर्त हो, त्यसैले निरोगी नेपालको अभियान सञ्चालन गर्ने भनेका छौँ । आहार, व्यायाम र आरामको अन्योन्याश्रित सम्बन्ध हुने भएकाले योग र आयुर्वेदलाई अगाडि बढाऔँ ।' सो अवसरमा प्रधानमन्त्री ओलीले शिक्षा, विज्ञान तथा प्रविधि मन्त्रालयले तयार गरेको 'राष्ट्रिय योगाभ्यासक्रम' पुस्तकको लोकार्पण गरे।शिक्षामन्त्री गिरिराजमणि पोखरेलले विद्यालयस्तरबाटै योगाभ्यास र अध्ययनको क्रमको थालनी भएको बताउँदै निरोगी रहन यसलाई व्यापक बनाउन आग्रह गरे । संस्कृति, पर्यटन तथा नागरिक उडड्यनमन्त्री योगेशकुमार भट्टराईले विमोचित पुस्तक राष्ट्रिय योगाभ्यासक्रमको प्रकाशनले योगलाई जीवनपद्धतिमा ढाल्न सहयोग पुग्ने बताए। शिक्षा मन्त्रालयका सचिव डा सञ्जय शर्माले राष्ट्रियस्तरमा योगको प्रयोगका सम्बन्धमा सरलीकृत व्याख्या गरेर पुस्तक प्रकाशन गरिएको जानकारी दिनुभयो । स्वामी आनन्द अरुणले कोरोना सङ्कटपछि विश्व पूर्ववत् अवस्थामा नरहने र मानसिक रोगी बढ्ने खतरा भएकाले मानसिक स्वास्थ्यतर्फ केन्द्रित हुनुपर्ने बताए । उहाँले मानसिक समस्या भएमा शरीरको प्रतिरोधी क्षमता कमजोर हुने भएकाले योग र ध्यानलाई प्राथमिकता दिन आग्रह गरे। कार्यक्रममा योगगुरु डा हरिप्रसाद पोखरेल, नायक निखिल उप्रेती, साधक सोनाम साथीलगायतले योगको व्यापकताका लागि आग्रह गरे। नेपालले हरेक माघ १ गते राष्ट्रिय योग दिवस मनाउँदै आएको छ। रासस"
ललितपुरमा थप १ जनामा कोरोना संक्रमण पुष्टि,काठमाडौं : ललितपुरमा थप एक जनामा कोरोना संक्रमण देखिएको छ। शुक्रराज ट्रपिकल तथा सरुवा रोग अस्पताल प्रयोगशालमा गरिएको परीक्षणमा ललितपुरकी एक महिलामा कोरोना संक्रमण देखिएको मन्त्रालयका प्रवक्ता डाजागेश्वर गौतमले जानकारी दिए। आइतबार थप एकै दिन ४२१ जनामा कोरोना भाइरस (कोभिड१९) संक्रमण पुष्टि भएको छ।मन्त्रालयका प्रवक्ता डा जागेश्वर गौतमकाअनुसार ४२१ जनाको रिपोर्ट पोजिटिभ आएसँगै संक्रमितको संख्या ९ हजार २६ पुगेको हो। नयाँ संक्रमितमध्ये ८ हजार २०६ जना पुरुष र ८२० महिला रहेका छन्। शनिबार मात्रै ३३१ जनामा कोरोना संक्रमण पुष्टि भएको थियो। हरेक दिन संक्रमितको संख्या बढ्दै गएको छ। आइतबार पीसीआर विधिबाट १ लाख ७५ हजार १७३ र आरडीटी विधिबाट २ लाख ६२ हजार १७४ जनाको नमुना परीक्षण गरिएको छ। पछिल्लो २४ घण्टामा पीसीआर विधिबाट ६ हजार ८ जना र आरडीटी विधिबाट ९ हजार ८७४ जनाको नमुना परीक्षण भएका छन्। मन्त्रालयका प्रवक्ता डा गौतमका अनुसार ९४ हजार ९२८ जना क्वारेन्टाइनमा छन् । यस्तै आइसोलेसनमा ७ हजार २३१ रहेका छन्। ७५ जिल्लामा कोरोना संक्रमण फैलिसकेको छ। रेडजोनमा ५०५ रहेका छन्। गत २४ घन्टामा काठमाडौंका एक र दाङका एकजना गरी २ जनारेडजोनमा परेका छन्। निको हुनेको संख्या १७ सय ७२ पुगेको छ। रेडजोनमा ५०५ जनायस्तै नेपालमा कोरोना जित्नेको संख्या १७ सय ७२ पुगेको छ। आइतबार मात्र थप १९४ जना कोरोना जितेर घर फर्किएका छन् । नयाँ डिस्चार्ज हुनेमा १८६ पुरुष र ८ महिला छन्। हालसम्म २३ जनाले कोरोनाकै कारण ज्यान गुमाइसकेका छन्। आइतबार कोरोनाबाट मृत्यु हुनेमा गुल्मीका पुरुष हुन्।
काठमाडौं उपत्यकाबाट यस्तो देखियो सूर्यग्रहण,"काठमाडौं : नेपालमा खण्डग्रास (आधा सूर्य ढाक्ने) सूर्यग्रहण लागिरहेको छ। नेपाल पञ्चाङ्ग निर्णायक समितिका अनुसार ग्रहण बिहान १०:५० बजेबाट सुरु भएको हो। मध्याह्न १२:३८ बजे मध्य र अपराह्न २ :२३ बजे ग्रहणले मोक्ष प्राप्त गर्ने समितिका अध्यक्ष प्रा डा रामचन्द्र गौतमले जानकारी दिए । तीन घण्टा ३३ मिनेटसम्म नेपालबाट सूर्यग्रहण देखिने उनले जानकारी दिए । शास्त्रीय मान्यताअनुसार असार ६ गते राति १०: ५० देखि बाल, वृद्ध र बिरामीबाहेक अरूलाई भोजन निषेध गरिएको छ । ग्रहणका समयमा स्नान, दान, श्राद्ध, जप, ध्यान, साधनालगायत कर्म गर्न शुभ मानिन्छ । ग्रहणका समयमा दीक्षा मन्त्र लिन पनि उत्तम हुने शास्त्रीय मान्यता छ। ग्रहणका बेला सकेसम्म तीर्थस्थलमा नसके नजीकको नदी, ताल, तलाउ, पोखरी यति पनि सम्भव नभए घरमै स्नान गर्नुपर्ने निर्णयसिन्धु, हेमाद्रि, कालमाधव, वीरमित्रोदयलगायत धार्मिक ग्रन्थमा उल्लेख गरिएको छ। ग्रहणका बेला गर्नु हुने र नहुने कामलाई यी ग्रन्थमा यसरी उल्लेख गरिएको छ । ग्रहणका समयमा सुते रोग लाग्ने, पिसाब गरे दरिद्र, दिसा गरे कीरा भएर जन्मने, मैथुन गरे गाउँको सुङ्गुर भएर जन्मने, सिङ्गार पटार गरे कुष्ठ रोगी, भोजन गरे अधोगति, बन्धनमा राखे सर्प भएर जन्मने, काटमार गरे नरकमा बास हुने उल्लेखित धार्मिक ग्रन्थमा वर्णन गरिएको छ । आइतबार खण्डग्रास सूर्यग्रहण : कहाँबाट हेर्न सकिन्छ ? सूर्यग्रहणको फल राशि अनुसार फरक छ । मेष राशिकालाई श्रीप्राप्ति, वृष राशिलाई क्षति, मिथुनलाई घात, कर्कटलाई व्यय, सिंह राशिका मानिसलाई लाभ, कन्या राशिलाई सुख, तुला राशिलाई माननाश, वृश्चिक राशिलाई कष्ट, धनु राशिलाई स्त्रीपीडा, मकर राशिलाई सुख, कुम्भलाई चिन्ता र मीनलाई व्यथाको फल हुने समितिले स्वीकृति दिएको पात्रो (पञ्चाङ्ग) मा उल्लेख छ । मेष, सिंह, कन्या र मकर राशिकाले मात्र सुरक्षित विधि अपनाएर ग्रहण हेर्न मिल्ने छ । अरु आठ राशि भएका मानिसले भने सूर्यग्रहण हेर्नुहुँदैन भन्ने शास्त्रीय मान्यता छ ।"
असार १५ भित्र विद्यार्थी भर्ना सम्पन्न गर्ने एन प्याब्सनको निर्णय,"काठमाडौं : राष्ट्रिय निजी तथा आवासिय विद्यालय एसोसिएसन नेपाल (एन प्याब्सन) ले असार १५ गतेसम्म विद्यार्थीको अभिलेखीकरण तथा भर्ना प्रक्रिया सम्पन्न गर्ने निर्णय गरेको छ । एसोसियसनको हालै सम्पन्न जुम बैठकले यस्तो निर्णय गरेको एसोसियसनका अध्यक्ष ऋतुराज सापकोटाले बताए । । कोरोना भाइरसका कारण चालु शैक्षिक सत्रको सुरुदेखि नै विद्यालय सञ्चालन हुन नसकेका कारण विद्यालयले पर्याप्त सुरक्षाको प्रबन्ध तथा भौतिक दूरी समेतलाई ध्यानमा राखेर शैक्षिक क्रियाकलाप अघि बढाउन उसले निर्देशन दिएको छ । भर्ना भएका विद्यार्थीलाई उपयुक्त माध्यमबाट पाठ्यपुस्तकलगायत आवश्यक शैक्षिक सामग्री उपलव्धताको व्यवस्थापन गर्ने, वैकल्पिक शिक्षण विधि सञ्चालन गर्नका लागि बैठकले पारित गरेको वैकल्पिक शिक्षण विधि निर्देशिका २०७७ बमोजिम शिक्षण क्रियाकलाप अघि बढाउने तथा असहज परिस्थितिका कारण तत्काल कक्षा सञ्चालन हुन नसक्ने अवस्थामा पारित निर्देशिकाअन्तर्गत रही वैकल्पिक शिक्षण विधिबाट विद्यार्थीलाई सिकाइसँग जोडन सदस्य विद्यालयलाई सूचित गर्ने निर्णय बैठकले गरेको छ । विद्यालय प्रशासनमार्फत विद्यार्थी तथा अभिभावकलाई विद्यालयले सञ्चालन गर्ने भर्चुअल कक्षा सम्बन्धमा जानकारी गराउने, अनलाइन तथा अफलाइन कक्षा सञ्चालन विधि तथा प्रक्रियाका बारेमा शिक्षकलाई अभिमुखिकरण कार्यक्रम संचालन गर्ने, विद्यालय क्षेत्र बाहिरका विद्यार्थीको पहिचान गरी सम्बन्धित स्थानमा उपलब्ध हुनसक्ने सञ्चारका माध्यमबाट विद्यार्थीको सिकाइ प्रक्रियालाई अघि बढाउने तथा स्थानीयस्तरमा भएका सबै प्रकारका सञ्चार माध्यमसँग सहकार्य गरी वैकल्पिक शिक्षण विधिलाई विद्यार्थीसमक्ष पुर्याउन प्रयत्न गर्ने लगायतका निर्णय भएको अध्यक्ष सापकोटाले बताए । असार १ गते देखि वैकल्पिक कक्षा सञ्चालन गर्न तथा चालु शैक्षिक सत्र खेर नजाने गरी पठनपाठनलाई अधि बढाउन प्रधानमन्त्री केपी शर्मा ओलीले दिएको निर्देशनअनुसार असार महिनादेखि विद्यालयको आन्तरिक गतिविधि र वैकल्पिक कक्षा सञ्चालन गर्दै नियमितरुपमा शुल्क उठाइ शैक्षिक गतिविधि अघि बढाउने निर्णय पनि एसोसियसनले गरेको छ ।"
६० वर्षदेखि तिब्बततिर नेपाली गाउँ,"गोरखा : करिब चार सय वर्ष पहिला राम शाहको राम राज्यलाई हेरेर उक्ति नै चलेको थियो, न्याय नपाए गोर्खा जानू खोज्न। त्यही गोर्खा अहिले भने ६० वर्षदेखि एउटा गाउँ पराइलाई सुम्पिएर मौन बस्दै आएको छ। उत्तरी गोरखाको रुई गाउँ नेपालको हो। तर, सरकारी हेलचेक्र्याइँका कारण २०१७ देखि चीनको स्वशासित क्षेत्र तिब्बतको अधीनमा छ। गोरखाको रुई भोटअन्तर्गत पर्ने रुई गाउँमा हाल ७२ घर छन्। नेपाली सरकारी अधिकारीले प्रलोभनमा परेर सीमा स्तम्भ सार्न अनुमति दिए पनि नेपालको नक्सामा यो समेटिएकै छ। रुईभोटका बासिन्दाले जग्गाको कर तिरेको अभिलेख मालपोत कार्यालय, गोरखामा सुरक्षित छ। बिर्तासम्बन्धी नम्बरीको ढड्डा नं १ मा रुईभोट, सामागाउँलगायतका बासिन्दाले राजस्व तिरेको उल्लेख रहेको कार्यालयका सहायक कर्मचारी ठाकुर खनाल बताउँछन्। अठार सय खोलादेखि रुईभोटसम्मका बासिन्दाले तिरो तिरेको अभिलेख कार्यालयको तामेल शाखामा हेर्न सकिन्छ, उनले भने। गोरखाको उत्तरी भेगमा रुई र तेघा भन्ने दुईवटा गाउँ नेपालकै रहेको इतिहासकार तथा सीमासम्बन्धी जानकार रमेश ढुंगेलले बताए। रुई र तेका दुईवटै गाउँ २०१७ सालसम्म नेपालकै हुन्, उनले अन्नपूर्णसँग भने, कुनै लडाइँमा हारेर गुमाएको पनि होइन। कुनै सर्त र सम्झौतामा फँसेर तिब्बततिर परेको पनि होइन। सीमा स्तम्भ राख्ने बेला हेलचेक्र्याइँले ती दुवै गाउँ नेपालले गुमायो। त्यो गाउँसँग जोडिएको चुमनुब्री गाउँपालिका वडा १ का अध्यक्ष वीरबहादुर लामा भन्छन्, रुईगाउँ पहिले हाम्रै जिल्लाभित्र थियो। हाम्रो गाउँदेखि त्यहाँसम्मको भूभाग सबै नेपालकै थियो। त्यहाँका बासिन्दा र हामीले राजस्व नाम्रुङका ठकुरी मुखियालाई बुझाउँथ्यौँ। तर अहिले उनीहरू तिब्बती भए। २०१७ मा गएको नापी टोलीले साम्दो र रुईको बीचमा ३५ नम्बर पिलर राख्न तिब्बतसँग सहमति जनाएपछि नेपाली भूभाग उता पुगेको उस बेलाका प्रत्यक्षदर्शीहरू बताउँछन्। सामागाउँ, साम्दो, रुई गाउँको भाषा, धर्म, भेषभूषा, संस्कृति उही छ। परस्पर नाता सम्बन्ध र कतिपय पूजा गर्ने ठाउँसमेत एउटै रहेको वडाध्यक्ष लामाले जानकारी दिए। तिब्बततर्फ समेटिएपछि रुईका कतिपय बासिन्दाले कडा असहमति जनाएका थिए। उनीहरू भागेर सामागाउँ नजिकै आफ्नै बारी तथा गोठ रहेको साम्दो भन्ने ठाउँमा रातारात आएका थिए। र, त्यहीं बस्ती बसालेका यहाँका बासिन्दाहरू बताउँछन्। रुईभोटको सबैभन्दा ठूलो र प्राचीन तेका पेमा छ्योलिङ गुम्बा (ताघबाई गुम्बा) का महत्वपूर्ण धार्मिक ग्रन्थसमेत उनीहरूले उठाएर ल्याएका थिए। पहिला रुई गाउँमै रहेको आदित्य मल्लद्वारा जारी ताम्रपत्रसमेत उनीहरूले ल्याएको स्थानीय छेवाङ लामाले बताए। तिब्बतमा परेपछि चित्त नबुझेर धेरैजसो रुई गाउँका मान्छे भागेर साम्दोमा आए। साम्दोमा आफ्नो बारी थियो, गोठ थियो, लामाले भने, रुई गाउँको तेका गुम्बामा हजारबाह्र सय वर्ष पुराना ग्रन्थहरू थिए। ती सबै बोकेर आए र साम्दोमा नै तेका गुम्बा बनाएर पूजाआजा गर्न थाले। आदित्य मल्ल र पुण्य मल्लले रुईमा जारी गरेका दुई ताम्रपत्र अहिले पनि साम्दोमा सुरक्षित रहेको पाइएको छ। चीनको सांस्कृतिक क्रान्तिपछि तेका गुम्बा र त्यहाँ रहेका बहुमूल्य धार्मिक तथा सांस्कृतिक सम्पदा नष्ट भएको थियो। तर, सात सय वर्ष पुराना दुई ताम्रपत्र जोगाएर यता ल्याएको रुईबाट भागेर साम्दो आएका ङुइटुप लामाले बताए। तत्कालीन राजा आदित्य मल्ल र पुण्य मल्लले तिब्बतसँग समरमा जाँदा फौजले खाना खाने बेलामा उक्त गुम्बाको व्यवस्थापन गर्न तत्कालीन बासगावा लामालाई जिम्मा दिएका थिए। त्यसबापत राज्यलाई तिर्नुपर्ने सबै कर मिनाहा गरेको ताम्रपत्रमा उल्लेख छ। विस्थापित रुईबासीले भागेर आई बसाएको साम्दोको नयाँ बस्तीमा सोही नामको (ताघबाई) गुम्बा बनाएका छन्। चिनियाँ सांस्कृतिक क्रान्तिका बेला सबै गुम्बा भत्काएपछि हामी त्यहाँ बस्न नसकेर भागेर यता आयौं उनले भने, खान लागेको गाँस बरु छाड्यौं तर हाम्रा गुम्बाका धर्मग्रन्थ, अरु सामान, ताम्रपत्र छोडेनौं। मुस्किलले यहाँ ल्याएका गुम्बाका महत्वपूर्ण मूर्तिहरू पछि तस्करले चोरेर तिब्बततिरै लगेको उनले गुनासो गरे। ताम्रपत्र भने सुरक्षित राखेका छन्। रुईका बासिन्दा साम्दोमा आएका बेला सामागाउँका बासिन्दाले तिब्बती नागरिकलाई नेपालको जल, जमिन र जंगलको हकभोग नदिने भनेर विवाद गरेका थिए। तर आफूहरू पहिले पनि नेपाली नै भएको र अहिले पनि नेपाली नै भएको भन्दै प्रतिवाद गरेपछि मुद्दा जितेको साम्दोका बासिन्दको भनाइ छ। रुईजस्ता धेरै गाउँ र भूभाग पनि हेलचेक्र्याइँका कारण गुमेकाले बृहत् अनुसन्धान गर्नु जरुरी रहेको इतिहासविद् ढुंगेलको सुझाव छ। यस्तो लापरबाही त कति ठाउँमा भएको छ भनिसाध्यै छैन। तिब्बतको तर्फबाट हेपाइ र मिचाइ भारतको भन्दा बढी छ, उनी भन्छन्, दक्षिणतर्फको सीमा चाहिँ मान्छे पुग्न सक्ने, देख्न सक्ने ठाउँमा छ र किचलो भइरहन्छ। उत्तरतर्फको सीमामा मान्छे नपुग्ने, देख्न नसक्ने ठाउँमा भएका कारण चर्चा नपाएको मात्रै हो। लापरबाहीकै कारण किमाथांकाका करिब ३ सय ५० घरधुरी पनि तिब्बततिर परेको, मुस्ताङमा पनि दुई दिनभरि पैदल हिँडेर नसकिने भूभाग तिब्बततिर परेको उनको दाबी छ। उनी भन्छन्, कार्यदल, अध्ययन टोली बनाएर होइन, बृहत् अनुसन्धान टोली बनाएर सीमामा गुमेको जग्गाबारे अध्ययन अनुसन्धान गर्नु जरुरी छ।"
सुरक्षा नेतृत्वको 'कालापानी भ्रमण' : छिमेकीलाई सन्देश,"काठमाडौं : भारतबाट अतिक्रमित भूमि समेटिएको नयाँ नक्सासहितको संविधान संशोधन संसदबाट पारित हुँदै गर्दा प्रधानसेनापति पूर्णचन्द्र थापा र सशस्त्र प्रहरी बलका महानिरीक्षक शैलेन्द्र खनाल कालापानी पुगेर फर्केका छन्। राष्ट्रिय सुरक्षाको सर्वोच्च अंग नेपाली सेनाका प्रमुख र सीमा सुरक्षाको जिम्मेवारी पाएको सशस्त्रका प्रमुखको यो भ्रमणलाई एउटा नियमित सिलसिलाको रुपमा मात्र हेर्न मिल्दैन। यो आफैमा महत्वपूर्ण घट्नाक्रम हो। जुन परिवेशमा यो भ्रमण भएको छ, त्यसले कुटनीतिक तथा सामरिक दुवै तहमा एउटा सन्देश प्रवाह गरेको छ। यो विषयले मिडिया र सामाजिक संजाललाई पनि तरंगित गर्यो। भारतीय मिडियामा समेत यो भ्रमणको पर्याप्त चर्चा भयो भने उत्तरतिरबाट पनि यसमा चासो प्रकट भएको छ। सुरक्षा वृत्तमा पनि यसबारे विभिन्न कोणबाट बहस पनि भएको छ। सेनापति थापा र आइजीपी खनाल भ्रमण गरेको दार्चुलाको छाङरु र घाटीबगर त्यही क्षेत्र हो, जुन भारतले अतिक्रमण गरेर फौज राखेको नेपाली भूमि कालापानीबाट झन्डै १० किलोमिटरको दुरीमा पर्छ। छाङरुमा सशस्त्रले बोर्डर आउट पोस्ट (बीओपी) स्थापना गरेको छ। छाङरु नजिकै घाँटीबगरमा सेनाको अस्थायी क्याम्प बसेको छ। सेनापति र आइजीपीले यी दुवै बेसको निरीक्षण गर्दै त्यहाँ कार्यरत सुरक्षाकर्मीलाई उच्च मनोबलका साथ खटिन हौसला दिएका छन्। आफ्नो भूमि सुरक्षाका लागि संवेदनशिल हुन निर्देशन पनि दिएका छन्। 'ढुक्क भएर सीमा रक्षा गर्नुस्, केही परे सेनाले साथ दिन्छ' भनी सेनापतिले दिएको सन्देशले सुरक्षा फौजमा बेग्लै उर्जा पनि प्रवाह गरेको छ। सेनापति र आइजीपीसँगै सदूरपश्चिम प्रदेशका सबै सुरक्षा निकायका प्रमुख तथा अधिकारीहरु त्यहाँ पुगेका थिए। सुरक्षा कमान्डरहरूको यो निरीक्षण, निर्देशन अनि प्रतिवद्धताले आफ्नो भूगोलको सुरक्षाप्रति राज्यको संवेदनशीलता झल्किएको छ। नागरिकस्तरमा यसको स्वामित्व अनूभूति पनि भएको छ। खासगरी भारतले लिपुलेक, लिम्पियाधुरा र कालापानी क्षेत्रलाई समेटेर नयाँ नक्सा सार्वजनिक गरेपछि सामरिक रुपमा संवेदनशील मानिएको यो क्षेत्रमा सुरक्षा सतर्कता र सक्रियता बढाइएको हो। वैशाखको अन्तिम साता शसस्त्रको बीओपी स्थापना भयो भने जेठको पहिलो हप्ता सेनाको अस्थायी क्याम्प बस्यो। उसले ब्यास आउजाउ गर्ने सडक खनिरहेको छ।छाङरु आसपासका बासिन्दा ब्यासबाट सदरमुकाम आउन जान भारतको बाटो प्रयोग गर्नुपर्ने अवस्था छ। भारतीय भूमि टेकेर गाउँ पुग्नुपर्ने वाध्यतामा रहेका स्थानीयमा बन्दै गरेको यो बाटोले बेग्लै खुसी संचार भएको छ। दार्चुलाको खलंगामा रहेको सशस्त्रको गुल्मलाई छिटै गण बनाइने महानिरीक्षक खनानको प्रतिबद्धताले सीमा सुरक्षा कसिलो बन्दै जाने संकेत दिएको छ। सुरक्षा कमान्डरहरूको यो निरीक्षण, निर्देशन अनि प्रतिवद्धताले आफ्नो भूगोलको सुरक्षाप्रति राज्यको संवेदनशीलता झल्किएको छ। त्यहाँ कार्यरत सुरक्षा फौजको मनोबल बढेको छ। स्थानीयमा राज्यको उपस्थिति अनूभूत भएको छ। भारतीय फौजलाई नेपाली भूमिबाट हट्न एउटा मनोवैज्ञानिक दबाब पनि पुगेको छ। सुरक्षा उपस्थितिसँगै कालापानी क्षेत्रमा बेग्लै माहोल सुरु भएको छ। गाउँ छोडेका स्थानीय फर्केर खेतीपाती थालेका छन् । पहिले दैनिकजसो त्यहाँ भारतीय फौजको हेलिकोप्टरले गस्ती गरेर नेपाली भूमिका स्थानीयलाई मनोवैज्ञानिक त्रास दिने काम हुन्थ्यो। अहिले त्यो क्रम घटेको छ।यतिबेला सशस्त्रले दार्चुलामा भारतसँग सीमा जोडिएको १२५ किलोमिटर र चीनसँग जोडिएको २० किलोमिटर क्षेत्रमा सुरक्षा सतर्कता र निगरानी गरिरहेको छ। सामरिक तथा वैदेशिक मामिला विज्ञसमेत रहेका नेकपाका युवा नेता डा दीपक भट्ट यस्ता गतिबिधिले त्यो क्षेत्रका जनतामा राज्यप्रति एक खालको आसा र आत्मविश्वास बढाएको बताउँछन्। सांसद डा भट्ट भन्छन्, 'मन्त्री तथा सुरक्षा निकायका प्रमुखहरु त्यहाँ जानु र गतिविधि बढाउनु सकारात्मक हो। त्यसले हाम्रो भूगोलप्रति राज्यको संवेदनशिलता देखिन्छ। तर यसको निरन्तरता महत्वपूर्ण छ।' भारतीय फौज हटाउन मनोवैज्ञानिक दबाब सुरक्षा फौजको उपस्थिति र सुरक्षा प्रमुखहरुको भ्रमणले नक्सामा समेटिएको 'हाम्रो भूगोल हामी छोड्दैन' भन्ने स्पस्ट सन्देश गएको छ। सीमामा खटिएका सुरक्षाकर्मीहरुको मनोबल बढेको छ । त्यहाँका स्थानीय बासिन्दामा सुरक्षाको अनूभति पनि भएको छ। अहिलेसम्म सीमा सुरक्षा खासै प्राथमिकतामा थिएन। यसबाट सीमा सुरक्षाको संवेदनशिलता पनि राष्ट्रियस्तरमा महसुस भएको छ। भारतले हडपेर सुरक्षा बेस राखेको जमिन सामुन्ने नै हाम्रो सुरक्षा उपस्थितिले भारतीय फौजलाई नेपाली भूमिबाट हट्न एउटा मनोवैज्ञानिक दबाब पनि पुगेको छ। सीमामा अनेक अभाव र कष्ट सहेर पहरा दिइरहेको सशस्त्रलाई अधारभूत पूर्वाधार तथा स्रोत साधन जुटाउन सकारात्मक दबाब पनि पुगेको छ। सिमित साधन स्रोतका बाबाजूद पनि सशस्त्रले सीमा सुरक्षामा निर्वाह गरेको भूमिकाको सबैतिरबाट प्रशंसा भइरहेको छ। सीमा सुरक्षामा सकसका साथ सशस्त्र खटिएको तर सेनालाई सुविधा दिएर ब्यारेकमै राखिएको भन्ने एक खालको आक्षेप लागिरहेका बेला सेनापतिसँगै सशस्त्र प्रमुखको यो भ्रमणले दुवै निकायबीच समन्वय र सहकार्य कति सुदृढ र हार्दिक छ भन्ने स्पस्ट भएको छ। सीमामा खटिएको सशस्त्रलाई साथ दिन सेना सधै तयार छ भन्ने सन्देश पनि हो यो। नेपाली सेना परिचालनको आफ्नै संवैधानिक विधि छ। सबै ठाउँ र सबै अवस्थामा सेना नै मुभ हुनुपर्छ भन्ने छैन। राष्ट्रिय सुरक्षा र राष्ट्रिय अखण्डताको अन्तिम अस्त्रका रुपमा रहेको सेनाको नीति निर्देशनमा सुरक्षाका अरु निकायहरु पनि आवश्यकताअनुसार परिचालित हुनसक्छन्। सबै सुरक्षा निकायसँग हार्दिक सहकार्य र समन्वय गरेर राष्ट्रिय सुरक्षालाई सधै मजबूद बनाउने जिम्मेवारी सेनाको हो। राष्ट्रिय सुरक्षासँग जोडिएका मुद्दा र घटनाक्रममा सेनाले जुन खालको अभिभावकत्व ग्रहण गर्दै आएको थियो, सेनापतिको यो भ्रमणले यसपटक पनि त्यो अभिभावकत्व प्रस्तुत भएको छ। राष्ट्रिय प्रतिरक्षा विश्वविद्यालय (नेसनल डिफेन्स युनिभर्सिटी) का प्रमुख तथा नेपाली सेनाका पूर्वरथी बालानन्द शर्मा सुरक्षा फौजको उपस्थिति अनि सेनापति तथा आइजीपीको भ्रमणले संविधानमा संस्थागत गरिएको नयाँ नक्साको कार्यान्वयनका लागि एउटा सकारात्मक सन्देश गएको बताउँछन्। उनी भन्छन्, 'नेपाली भूमि अतिक्रमण गरेर राखिएको भारतीय फौज हटाउन पनि यसले एउटा मनोवैज्ञानिक दबाब सिर्जना गर्नेछ।' नक्साले निम्त्याएको तनाव कालापानी हिजोअस्तीको विवाद होइन। झण्डै ७० वर्षदेखि यो विवाद बल्झिँदै आएको छ।नोभेम्बर २ मा भारतले नयाँ नक्सा सार्वजनिक गर्यो। ययसमा उसले नेपालको भूभाग लिम्पियाधुरा र लिपुलेकलाई पनि आफ्नो भूभागका रूपमा नक्सामा समेटेको छ। त्रिदेशीय सीमा क्षेत्रका रूपमा रहेको नेपालको कालापानीमा सन् १९५० मा भारतले पहिलेपटक सुरक्षा पोस्ट राख्यो। पछि सन् १९६२ मा ठूलो संख्यामा सेनाको तैनाथ भयो, जुन अहिलेसम्म कायम छ। नक्सा सच्चाउनका लागि राजनीतिक र कुटनीतिक दुवै तहबाट भएको पहललाई भारतले निकालेको वास्ता नगरेपछि नेपाल सरकारले जेठ ५ गते भारतले अतिक्रमित भूमि समेटिएको नेपालको नयाँ राजनीतिक र प्रशासनिक नक्सा सार्वजनिक गर्यो । जेठ ७ गते सरकारले चुच्चे नक्सा सार्वजनिक पनि गर्यो र यसलाई राजपत्रमा प्रकाशित गरियो। नयाँ नक्सा संविधान संशोधनमार्फत निशान छापमा समेत समावेश भइसकेको छ। नयाँ नक्सासहित संविधान संशोधन संसदको दुवै सदनबाट पारित भएर असार ४ गते जारी भइसकेको छ। नयाँ नक्सा प्रकरणपछि दुई देशबीच उच्च तहमा हार्दिक सम्वाद हुन सकेको छैन। त्यसको प्रतिविम्ब नाकामा विस्तारै देखिन थालेको छ। लकडाउनको अवधिमा नाका खटिएका सुरक्षाकर्मीमाथि भारतीय पक्षबाट आक्रमण तथा हातपात गर्नेलगायतका थुप्रै अभद्र घटना भएका छन्। त्यसले पनि सीमा सुरक्षाको आगामी चुनौतीलाई संकेत गरेको छ। यसको विश्लेषण गरेर सुरक्षा निकायले सरकारलाई 'फिडब्याक' दिइरहेका छन्। अबको बाटो : कुटनीतिक कुशलता सुरक्षा मामिला विज्ञ गेजाशर्मा वाग्ले संसदबाट नक्सा पारित हुँदै गर्दा सेनापति र आइजीपी कालापानी क्षेत्रमा जानु र त्यहाँ कार्यरत फौजलाई हौसला प्रदान गर्नु सामरिक हिसाबले अर्थपूर्ण रहेको बताउँछन्। उनी भन्छन्, 'हाम्रो सुरक्षा उपस्थिति एउटा प्रतिकात्मक हो ।अब उच्च तहका कुटनीतिक सम्वाद गरेर नेपाली भूमिमा तैनाथ विदेशी फौजलाई फिर्ता पठाउनुपर्छ।' अतिक्रमित भूमि कालापानी, लिम्पियाधुरा र लिपुलेक समेटिएको नयाँ नक्सालाई संविधानमा संस्थागत गरेर एउटा साहसिक कदम हामीले सम्पन्न गरिसेका छौं।अतिक्रमित भूमि सामुन्नेमा सुरक्षा उपस्थिति देखाएर हामीले छिमेकलाई एउटा सन्देश दिइसकेका छौं। यो हाम्रो प्रतिकात्मक उपस्थिति हो, छिमेकीसँग कुनै सामरिक प्रतिस्पर्धा होइन।अहिलेलाई यो नै पर्याप्त छ। अब अतिक्रमित भूमि फिर्ता लिन कुटनीतिक संयम र राजनीतिक सुझबुझलाई कायम राख्दै तत्काल भारतसँग उच्च तहमा वार्ताका लागि पहल थाल्नुपर्छ। यो राजनीतिक तथा कूटनीतिक समस्या हो।यस्ता विषयमा फौजी समाधान खोज्नु र सोच्नु हुँदैन। प्रभावकारी कूटनीतिक पहलसँगै उच्च राजनीतिक तहमा निरन्तर संवाद गरेर यसलाई सम्बोधन गर्नेतिर लाग्नुपर्छ। त्यसका लागि हामीसँग प्रशस्त ऐतिहासिक आधार तथा दस्ताबेज छन्। सत्तरी वर्षदेखि गिजोलिएको यो विवादको रातारात समाधान खोज्न हतार गर्दा फेरि दुर्घटनाको खतरा पनि हुन्छ, त्यसैले संयम र सुझबुझसहितको कुटनीतिक कुशलता नै अबको बुद्धिमानी बाटो हो ।"
लकडाउनमा घरेलु हिंसा !,"मानिसका लागि घर सबैभन्दा आनन्दनीय र सुरक्षित मानिन्छ। तर, कतिपयका लागि त्यही घर हिंसा वा यातनाको थलो बनेको हुनसक्छ। एक नारी आफ्नै परिवारको सदस्यबाट शोषित र पीडित हुनुपरेको हुनसक्छ। सामान्यतया कानुनी भाषामा आफ्नै परिवारको एक सदस्यले अर्को सदस्यलाई गर्ने शारीरिक, मानसिक, आर्थिक, सामाजिक वा यौनजन्य हिंसालाई घरेलु हिंसा भनिन्छ। राणा, राजा, प्रजातन्त्र, लोकतन्त्र हुँदै गणतन्त्रसम्म आइपुग्दा पनि हाम्रो देशमा पितृ सत्ताकै राज छ। त्यसैले त घरेलु हिंसाबाट हाम्रो देशमा महिला बढी पीडित हुने गरेको तथ्यांकले पुष्टि गर्छ। विश्वव्यापी महामारीको रुपमा फैलिएको कोरोना भाइरस (कोभिड१९) नियन्त्रण र रोकथामका लागि देश लकडाउनमा छ। सरकारले २०७६ साल चैत्र ११ गतेदेखि गरेको लकडाउन तीन महिना पुगेको छ। लकडाउनको अवधि तीन महिना पुग्नै लाग्दासम्म परिवारका सबै सदस्य घरमै बस्नु पर्ने बाध्यता छ। सरकारको यो निर्णयले देशमा भाइरसको संक्रमण समुदायस्तरमा पुग्न पाएको छैन। तर, २४ घण्टा घरमा बस्नुपर्दा घरेलु हिंसाको जोखिममा आमा र दिदीबहिनी परेका छन्। विश्वव्यापी रुपमा नै प्रत्येक ३ मध्ये १ महिला आफ्नै नजिकका मान्छेबाट शारीरिक र यौनजन्य हिंसापीडित हुनुपर्छ। अझै आपतकालीन र महामारीको समयमा महिलाविरुद्ध हिंसा बढ्ने सम्भावना धेरै हुन्छ। नेपाल प्रहरीको कार्य एवं अपराध अनुसन्धान विभागको तथ्यांक हेर्ने हो भने बन्दाबन्दीको एक महिना अघिको अवधिमा घरेलु हिंसाका१०९४ मुद्दा दर्ता भएका थिए। लकडाउन सुरु भएको चैत ११ गतेदेखि जेठ ११ गतेसम्म घरेलु हिंसाका उजूरीको संख्या ३७४ मात्र छ। उजूरीको तथ्यांक हेर्ने हो भने बन्दाबन्दीको समयमा घरेलु हिंसा घटेको देखिन्छ। तर, पीडितको संख्या ३७४ मात्र भने पक्कै होइन ! बन्दाबन्दीमा पीडितको श्रोत, साधन र सेवामा पहुँच नभएको हुनसक्छ। किनकी बन्दाबन्दीले पीडित २४ घण्टा पीडकसँग बस्न बाध्य छन्। जुन बाध्यताले उनीहरु प्रहरी र स्थनीय सरकारको पहुँचसम्म पुग्न सकेका छैनन्। तसर्थ सबै अवस्थाको अनुमान सहज अवस्थामा जस्तै गर्नु हुँदैन। तथ्यांक घटेपनि हिंसा कम भएको भनेर भन्न सक्ने अवस्था छैन। किन बढ्छ हिंसा? सेवामा पहुँचको कमीले महिलामाथि हिंसाको जोखिम बढ्दो छ। विश्वभर नै कोरोना भाइरसको संक्रमण बढ्दै गर्दा दूरी कायम गरेर महामारीबाट जोगिनका लागि बन्दाबन्दी गरिएको हो। जस कारण घरेलु हिंसाका पीडितको संख्या अझ बढेको अनुमान गर्न सकिन्छ। महिला हिंसा बढ्नुमा समाजका विभिन्न तत्वले प्रभाव पारेका हुन्छन्। यसको सबैभन्दा महत्वपूर्ण विषय सामाजिक संरचनालाई मन्न सकिन्छ। सामान्य अवस्थामा घर बस्ने र कार्यालय अर्थात् काममा जाने कार्यतालिका अहिले कसैको छैन। सबै फुर्सदका साथ घरमा बसेका छन्। तर, घरभित्र महिलाको जिम्मेवारी भने घट्नुको साटो बढिरहेको छ। सपरिवार केही दिन घरमा बस्दा रमाइलै भए पनि लकडाउन लम्बिदै गएपछि रमाइलो झगडामा परिणत हुनसक्छ। रोजगारी नभएर आर्थिक तथा मानसिक समस्याको सामना सबैले गर्नु परेको छ। समस्या साट्नका निम्ति आफन्त र साथीसँग खुलेर कुरा गर्ने वातावरण पनि छैन। यो परिस्थितिमा मद्दत गर्न सक्ने व्यक्ति वा निकायमा घरभित्र थुनिएका महिलाको पहुँच पुग्ने अवस्था छैन। पीडितको पहुँच कम भएको अर्थात् कमजोर भएको थाहा पाएका पीडकको हिंसा मनोवृत्ति बढ्दै गएको हुनसक्छ। विद्यालय, कार्यालय र अन्य संस्था बन्द हुँदा घरभित्र शारीरिक सँगै आर्थिक हिंसाबाट पनि पीडित बन्नु परेको छ। पीडकले महामारीलाई उपयोग गरेर शक्ति प्रयोग गरी आफ्ना परिवारमाथि नियन्त्रण गरेर सम्पूर्ण सेवा र सहायता आफ्नो पकडमा राख्ने गरेका घटना थुप्रै हुनसक्छन्। पीडकले अनावश्यक ढंगले घरभित्रकै आधारभूत समानजस्तै खानेकुरा, औषधि, साबुन, पानी प्रतिबन्ध लगाएको हुनसक्छ। सामान्य अवस्थामा घर बस्ने र कार्यालय अर्थात् काममा जाने कार्यतालिका अहिले कसैको छैन। सबै फुर्सदका साथ घरमा बसेका छन्। तर, घरभित्र महिलाको जिम्मेवारी भने घट्नुको साटो बढिरहेको छ। सपरिवार केही दिन घरमा बस्दा रमाइलै भए पनि लकडाउन लम्बिदै गएपछि रमाइलो झगडामा परिणत हुनसक्छ। सामाजिक चेतनाको विषयमा आफू जानकारी लिने तर आफ्नो पहुँचका लागि पीडितलाई गलत जानकारी दिएर हिंसा गरिरहेको हुन पनि सक्छ। घरभित्रकै महिलालाई आफ्नो नियन्त्रणमा राख्न प्रजनन र यौन सम्बन्धित स्वास्थ्य सेवामा पहुँच नदिएको हुनसक्छ। जसले पीडित मानसिक र मनोवैज्ञानिक त्रास र हिंसामा बाच्न बाध्य भइरहेका हुनसक्छन्। पीडितले सहजै सेवा पाउने हटलाइन, आश्रय केन्द्र, कानुनी सहायता र अन्य यस्तै स्रोत जसले महिलामाथि हुने अपमानजनक रहिंसात्मक प्रवृत्तिलाई रोक्न मद्दतगर्छन्। तर, यो समयमा पीडित पीडकसँगै बस्नु पर्ने भएकोले यी र यस्ता सेवामा पहुँचको कमीले घरेलु हिंसा बढेको हुनसक्छ। समाधान छैन त ? बन्दाबन्दीको अवस्थामा सामान्यतया पीडित सामाजिक दूरीका कारण आफूमाथि भइरहेको हिंसा र यातनालाई अरु समक्ष सजिलैसँग पुर्याउन असक्षम छन्। पीडितको प्रहरीमा वा अन्य निकायमा पहुँच कम भएकै कारणले मात्र मुद्दा दर्ता नहुने वा पीडित स्वयंले मात्र मुद्दा दर्ता गर्नुपर्छ भन्ने होइन। घरेलु हिंसा भएको, भइरहेको वा हुन लागेको थाहा पाउने वा देख्ने जो कोहीले पनि घरेलु हिंसाको उजूरी प्रहरी कार्यालय, राष्ट्रिय महिला आयोग वा स्थानीय तहमा लिखित वा मौखिक रुपले दर्ता गर्न सक्छन्। समाजमा रहेका केही बुझ्ने व्यक्तिले घरेलु हिंसाविरुद्ध आवाज पनि उठाउछन्। तर सामान्यतया अझै पनि धेरै व्यक्ति अरुको पारिवारिक झगडामा बिना कुनै कारण किन पर्नु भन्ने मानसिकता भन्दा माथि पुग्न सकेका छैनन्। जसले गर्दा घरेलु हिंसा गर्ने व्यक्ति झन् प्रोत्साहित भइरहको पाइन्छ। उनीहरु बिना कुनै डर घरेलु हिंसालाई निरन्तरता दिन्छन्। अझ नेपाली समाजमा एउटा प्रचलित भनाइ छ श्रीमान श्रीमतीको झगडा परालको आगो, जसको अर्थ श्रीमान श्रीमतीको झगडा पश्चात केहि समयमा नै उनीहरु बीच मनमुटाव हट्छ। यो भनाइले घरभित्रको झगडामा अन्य व्यक्तिको सरोकार हुँदैन् र गर्नु आवश्यक पनि छैन भन्ने अर्थ दिन्छ। तर सबै ठाउँमा एउटै अवस्था वा मापदण्डले काम नगरेको हुनसक्छ। जसरी सानो परालको झिल्का केही छिनमा निभ्छ। तर, ठूलो परालको गोदाममा लागेको आगोले गाउँ नै ध्वस्त पार्न पनि सक्छ। सबै अवस्थामा श्रीमान र श्रीमतीको झगडालाई परालको आगो भनेर व्याख्या गर्नु गलत हुन्छ। यदि त्यसो नहुँदो भए हामीले घरेलु हिंसाका कारण महिलाले ज्यान गुमाएका समाचार पढ्नु र सुन्नु पर्ने थिएन। अझैपनि हाम्रो समाजमा घरेलु हिंसालाई धेरै मानिसले गम्भीर अपराधको रुपमा लिँदैनन्। जसको परिणाम धेरै महिला घरेलु हिंसामा हुन्छन् र दैनिक यातना सहन बाध्य छन्। त्यत्तिमात्र होइन कतिपय त ज्यान गुमाउन नै बाध्य छन्। समाजको भूमिका के ? समाजका मानिसले घरेलु हिंसालाई गम्भीर रुपमा हेर्ने हो भने यसलाई सजिलैसँग नियन्त्रण गर्न वा रोक्न सकिन्छ। अझैपनि हाम्रो समाजमा घरेलु हिंसालाई धेरै मानिसले गम्भीर अपराधको रुपमा लिँदैनन्। जसको परिणाम धेरै महिला घरेलु हिंसामा हुन्छन् र दैनिक यातना सहन बाध्य छन्। त्यत्तिमात्र होइन कतिपय त ज्यान गुमाउन नै बाध्य छन्। बन्दाबन्दीको अवस्थामा समाजमा रहेका व्यक्तिले पहिलेदेखि नै घरेलु हिंसामा परिरहेका मानिसलाई विशेष ध्यान दिनुपर्दछ। बेलाबेलामा उनीहरुको अवस्था बारे सोधखोज गर्ने र बुझ्ने प्रयत्न गर्नु पर्दछ। यदि आफ्नो वरिपरीका व्यक्ति घरेलु हिंसामा परेको थाहा पाए वा देखेमा नजिकको प्रहरी कार्यालय वा महिला आयोग जस्तो निकायमा खबर गरिदिनुपर्छ। अहिलेको अवस्थामा त सामाजिक संजालको मध्यमबाट पनि घरेलु हिंसाका पीडितलाई मद्दत गर्न सकिन्छ। अतः घरेलु हिंसा नियन्त्रणको लागि समाजको भूमिका आवश्यक हुन्छ। राज्यको दायित्व र कानुनी उपचार आफ्नो देशका नागरिकको सुरक्षा गर्नु हरेक देशको दायित्व र जिम्मेवारी हो। नेपाल महिलाविरुद्ध हुने सम्पूर्ण किसिमका भेदभाव उन्मुलन सम्मेलनको हस्ताक्षरकर्ता देश हो। जुनसुकै तरहमा पनि राज्य महिलाविरुद्ध हुने हिंसा रोक्न जिम्मेवार हुनैपर्छ। पितृसत्तात्मक मुलुकमा महिलामाथि हुने घरेलु हिंसा ठूलो अपराध हो। तसर्थ घरेलु हिंसा नियन्त्रणका लागि सरकारले कानुनी पक्षलाई सहज बनाउनुपर्छ। नेपालको कानुनी प्रावधानको रुपमा घरेलु हिंसा (कसुर र सजाय) ऐन, २०६६ रहेको छ। उक्त कानुनी प्रावधानले हिंसाको गम्भीरताका आधारमा कैद र क्षतिपूर्ति दुवै सजायको व्यवस्था गरेको छ। तर उक्त कानुनी ऐनले पनि घरेलु हिंसालाई नियन्त्रण गर्न सकेको छैन। अझ तथ्यांक हेर्ने हो भने पहिलेको तुलनामा घरेलु हिंसा झनै बढी दर्ता भएका छन्। नेपालको सामाजिक परिवेश हेर्ने हो भने घरेलु हिंसालाई धेरै मानिस र स्वयं पीडितले पनि गम्भीर अपराधको रुपमा नलिएको देखिन्छ। त्यसैले त घरेलु हिंसाका मुद्दा कम मात्र दर्ता हुने गरेको तथ्यांकले पुष्टि गर्छ। हाम्रो जस्तो देशमा महिलाको न्यायमा पहुँच एकदम कम छ। अधिकांश महिला घरेलु हिंसाका घटनाको गम्भीरतालाई मूल्यांकन गर्ने क्षमता पनि राख्दैनन्। यो अवस्थामा राज्यले घरेलु हिंसाको गम्भीरताको बारेमा चेतना दिनु आवश्यक देखिन्छ। अहिले घरेलु हिंसाका मुद्दाको संख्या बढ्नुलाई घरेलु हिंसा मात्र बढेको भन्ने होइन पीडितहरु घरेलु हिंसा प्रति सचेत भएको भनेर पनि बुझ्न सकिन्छ। त्यत्तिमात्र नभएर परिवारमा महिला पनि सक्षम बन्दै गएका छन् भनेर पनि यसको व्यख्या गर्न सकिन्छ। तर अझै पनि जति सचेत हुनुपर्ने हो त्यति सचेत भने भइसकेको अवस्था देखिदैन। हाम्रो जस्तो देशमा महिलाको न्यायमा पहुँच एकदम कम छ। अधिकांश महिला घरेलु हिंसाका घटनाको गम्भीरतालाई मूल्यांकन गर्ने क्षमता पनि राख्दैनन्। यो अवस्थामा राज्यले घरेलु हिंसाको गम्भीरताको बारेमा चेतना दिनु आवश्यक देखिन्छ। यसमा समाजको भूमिका पनि महत्वपूर्ण हुन्छ। यदि समाजका सदस्य र राज्यका निकायले आफ्नो दायित्व निर्वाह गर्ने मात्र हो भने पनि घरेलु हिंसा कम गर्न सकिन्छ। तर, आजको युगमा आएर पनि महिलालाई कमजोर ठान्ने र पुरुषलाई सर्वैसर्वा ठान्ने हो भने जुनसुकै तन्त्र आएपनि महिलाको स्थिति माथि उठ्न सक्दैन। एक रथका दुई पाङ्गा मानिएका पुरुष र महिला शासक र शोषित बनेर बस्नुपर्ने अवस्थाको अन्त्य नभएसम्म देशको विकाससमेत हुन सक्दैन। ,  (लेखकद्वय एलएलबीका विद्यार्थी हुन्)"
दृष्टिविहीनका पीडा,"ललितपुर : सुनिता नेपाली (२१) र उनका श्रीमान् चक्र नेपाली दुवै दृष्टिविहीन हुन्। आठ महिनाकी गर्भवती सुनिता जारको पानी किन्ने पैसासमेत नहुँदा ट्युबेलको पानीले तिर्खा मेटाउन परेकामा चिन्तित छन्। मध्यपुर ठिमी २ मगरगाउँमा भाडामा बस्दै आएकी उनीहरूको स्थायी ठेगाना धनगढी हो। एक वर्षदेखि अगरबत्ती बेचेर गुजारा गर्दै आएका उनीहरूले लकडाउनका कारण चरम आर्थिक संकट झेल्नु परेको बताए जारको पानी किन्ने पैसासमेत छैन फलफूल र माछामासु सम्झेर बसेको धेरै भयो। उनीहरूका साथमा साढे सात हजार रुपैयाँ र पाँच हजार पर्ने मोबाइल नभएको होइन। लकडाउन सुरु हुनेबित्तिकै मोबाइल चोरी भयो। सुनिताले भनिन् रोजगारी खोसियो, यही बेला चोरी भयो उनको स्वास्थ्यजाँचका लागि एउटा संस्थाले सहयोग गरेको छ। निरन्तर परीक्षण चलेको र औषधिका लागि भने समस्या नभएको उनले बताइन्। तर, दैनिक जीवनमा झेल्दै आएको समस्या दिनानुदिन बढ्दै गएकोमा उनी दुःखी छिन। गत चैत्रमा वडा कार्यालयले १० केजी चामल, नुन, तेललगायत खाद्यान्न सहयोग गरेको थियो। त्यसपछि दोस्रो चरणमा पनि राहत दिने भनिए पनि सहयोग नपाएको उनले गुनासो गरिन्। नजिकैको पसलबाट उधारो सामान ल्याउने गरेको भए पनि कसरी पैसा तिर्ने भन्नेमा उनी चिन्तित छन्। आफूसँग जे छ त्यसैमा चित्त बुझाउँदै आएको सुनाइन्। आठ हजार रुपैयाँमा दुई कोठा भाडामा लिएका उनीहरूले चैत्रदेखिको भाडा तिर्न नसकेको र भाडा मिनाहा भइदिए हुन्थ्यो भन्ने मनसाय रहेको सुनाए। सुनिताकै नजिक बस्दै आएकी जुम्लाकी दृष्टिविहीन अमृता थापाको पनि समस्या उस्तै छ। ग्रामीण विकास र अंग्रेजी विषयमा डिग्री हासिल गरेकी थापालाई लकडाउनका कारण काम नहुनु, गाउँघर फर्कन नपाउनु, राहतसमेत नपाउनुले जस्ता समस्याले दिनदिनै तनाव बढ्दै गएको उनले बताइन्। घरबेटीले भाडा मागेर दिक्क पारेको सुनाउँदै भनिन्, लकडाउनले दृष्टिविहीनहरूलाई मर्नु न बाँच्नु बनाएको छ। घरबेटीले निकाल्यो भने कहाँ जाने ? उनले चैत्र महिनाको मात्रै भाडा बुझाउन सकेकी छन्। यसरी समस्यामा परेकाहरूलाई भाडा मिनाहाको व्यवस्था भए हुन्थ्यो जस्तो लागेको उनले बताइन्। सम्बन्धित ठाउँका जनप्रतिनिधिसँग भाडाका लागि पहल गरिदिन आग्रह गर्दा उनीहरूले आफ्नो हातको कुरा नभएको भन्दै अनुत्तरदायी प्रतिक्रिया दिएको गुनासो गरिन्। आफू जस्ता दृष्टिविहीनहरूको योग्यताअनुसार सरकारले रोजगारीको व्यवस्था गर्नु पर्नेमा उनको जोडदार माग छ। सरकारले माग्ने बनाएकोमा अपसोच लागेको सुनाउँदै भनिन् क्षमताअनुसारको काम मिलाइदिए हुन्थ्यो। ललितपुरको एकान्तकुनामा बस्दै आएका अर्का दृष्टिविहीन दम्पती वसन्ती काफ्ले र छवि कामीको समस्या पनि उस्तै छ। अन्तरजातीय विवाहबन्धनमा बाँधिएकै कारण उनीहरू गाउँ फर्किन सकेनन्। छवि काम नभए पनि वसन्ती अगरबत्ति बेचेर गुजारा गर्थिन्। तर कोरोना महामारीपछि उनको काम पूर्णरूपमा बन्द भयो। स्नातक अध्ययन गर्दै गरेकी वसन्तीलाई कुनै पनि काम पाए गर्न सक्छु भन्ने लागेको छ। आँखाले काम नगरे पनि दिमाग र हात, खुट्टा चलाउन सकिन्छ नि। वसन्तीले भनिन्। आर्थिक समस्याले गिजोलेका अबका दिन कसरी कटाउने भन्ने चिन्ता रहेको सुनाइन्। लकडाउनको समयमा रेडियोकर्मीले खाद्यान्न र ग्यास किनिदिएको उनले सुनाइन्। वडा र प्रहरीबाट पाएको राहत पाएको पनि सकिन लागेकोले चिन्ता बढ्न थालेको उनले सुनाइनु्। यस्तो असहज परिस्थितिमा घर परिवारको सँगै हुन पाए हुन्थ्यो भन्ने लागेको सुनाउँदै भनिन् सरकारको आँखामा दृष्टिविहीन पर्न सकेका छैनन् यतिबेला जस्तो आर्थिक संकट कहिल्यै झेल्नु परेको थिएन। नेपाली, थापा र वसन्ती सबैले सहयोगका लागि सरकारसँग आग्रह गरेका छन। स्थानीय सरकार तथा केन्द्रीय सरकारलाई उनीहरूले एकै स्वरमा भने, सरकार ! हामी चरम समस्यामा छौं, केही त गरिदेऊ।"
संक्रमित स्वास्थ्यकर्मीको सम्पर्कमा रहेका दुई जनामा पनि देखियो कोरोना,"पर्वत : आइबार बिहान थप दुईजनामा कोरोना संक्रमण पुष्टि भएको छ । थप पुष्टि भएका व्यक्ति गएको शुक्रबार संक्रमित भएका स्वास्थ्यकर्मीको सम्पर्कमा रहेका व्यक्ति भएको पुष्टि भएको छ । प्रादेशिक जनस्वास्थ्य प्रयोगशालामा गरिएको परीक्षणमा दुईजनामा कोरोना संक्रमण भएको पुष्टि भएको हो । थपिएका संक्रमित स्वास्थ्यकर्मीसँगको सम्पर्कमा आएका व्यक्ति भएको र कन्ट्रयाक्ट ट्रेसिङका क्रममा स्वाब पठाइएकोमा संक्रमण पुष्टि भएको थियो । उनीहरु कुस्मा नगरपालिकाका २७ र ३२ वर्षीय पुरुष रहेको गण्डकी प्रदेश स्वास्थ्य निर्देशनालयले जनाएको छ। संक्रमितमध्ये एकजना सर्वसाधरण र एकजना अस्पतालमा कार्यरत नभए पनि स्वास्थ्यकर्मी नै रहेको बताइएको छ । उनीहरु स्वास्थ्यकर्मीसँग नियमित सम्पर्कमा रहेका व्यक्ति भएको जनाइएको छ। जिल्ला स्वास्थ्य कार्यालयका तथ्यांक अधिकृत तथा सिसिएमसी पर्वतका प्रवक्ता प्रबिण भण्डारीले स्वास्थ्यकर्मीको कन्ट्रयाक्ट ट्रेसिङका क्रममा स्वाब संकलन गरिएका २ जनामा पोजिटिभ रिपोर्ट आएपछि आइसोलेसनमा लैजाने तयारी भइरहेको जानकारी दिए । संक्रमितको उपचारमा संलग्न स्वास्थ्यकर्मीमा कोरोना संक्रमण देखिएपछि पर्वत अस्पतालका स्वास्थ्यकर्मी, कर्मचारीसहित सर्वसाधरणको समेत गरी ८१ नमूना संकलन गरेर परीक्षणका लागि पठाइएको थियो । त्यसमध्ये २७ जनाको परीक्षण भएको छ भने ५४ जनाको रिर्पोट आउन बाँकी छ ।सर्वसाधरणमा पनि कोरोना संक्रमण देखिएपछि समुदायमा संक्रमण भएको देखिएको छ । यसअघि ५ जना स्वास्थ्यकर्मीसहित ४३ जनामा संक्रमण पुष्टि भएको थियो । ८ जना कोरोना संक्रमित उपचारपछि निको भएका छन् भने एकजनाको पोखरामा र बाँकी २९ जनाको पर्वत अस्थायी कोरोना अस्पतालमा उपचार भइरहेको छ । संक्रमित स्वास्थ्यकर्मीको हकमा भने आइसोलेसनको टुंगो लाग्न बाँकी रहेको छ । उनीहरु अहिले पनि अस्पतालकै आवास गृहमा रहेका छन् ।"
जग्गाको कित्ताकाट खोल्न अख्तियारको निर्देशन,"काठमाडौं : मन्त्रालयको निर्णयमा कृषियोग्य जग्गाको मात्र खण्डीकरण नियन्त्रण गर्ने भनिए तापनि जनमानसमा भने सबै प्रकारका जग्गाको कित्ताकाट रोक्का गरिएको हो भन्ने भ्रम अद्यपि कायम रहेको अख्तियारको विज्ञप्तिमा उल्लेख छ। अख्तियार दुरुपयोग अनुसन्धान आयोगले भूमि व्यवस्था, सहकारी तथा गरिबी निवारण मन्त्रालयलाई कित्ताकाट खुला गर्न निर्देशन दिएको छ। मन्त्रालयबाट जग्गाको कित्ताकाट रोक्का गरी खण्डीकरण नियन्त्रण गर्ने सम्बन्धमा भए गरेका विगतका निर्णयमा आवश्यक पुनरावलोकन गरी कित्ताकाट खुला गर्नेतर्फ आवश्यक व्यवस्था मिलाउन अख्तियारले निर्देशन दिएको हो। मन्त्रालयको कित्ताकाटसम्बन्धी निर्णय र निर्देशनले थप समस्या र जटिलता पैदा भएकाले आयोग बैठकले नै कित्ताकाट खुला गर्ने आवश्यक व्यवस्था गर्न निर्देशन गरेको अख्तियारका प्रवक्ता एवं सहसचिव प्रदीपकुमार कोइरालाले जानकारी दिए। असार ५ मा आयोगले मन्त्रालयको कृषियोग्य जमिनको खण्डीकरण नियन्त्रण गर्ने सम्बन्धमा विगतमा भएका निर्णय उद्देश्यअनुरूप प्रभावकारिता नदेखिई झनै जटिलता देखिएको र अनियमितताले प्र श्रय पाएको ठहर गरेको छ। कित्ताकाटसम्बन्धी भएका निर्णयबाट सर्वसाधारणले हैरानी पाउने गरेको अख्तियारले जनाएको छ। अख्तियारका अनुसार मुलुकको वैज्ञानिक भूमि व्यवस्थापन गर्नका लागि जमिनको वस्तुगत वर्गीकरण, जग्गा प्रशासनमा सुशासन कायम गर्न र जग्गाको समुचित उपयोगद्वारा भूमिको उत्पादन र उत्पादकत्व बढाउनको लागि भूमि व्यवस्थापनको सन्दर्भमा समसामयिक, वस्तुनिष्ठ, स्पष्ट र कार्यान्वयनयोग्य कानुनी संरचना नरहेको जनाएको छ। सर्वोच्च अदालतको २०७४ फागुन २ को आदेश पूर्णरूपमा कार्यान्वयन नभएको पाइएकोसमेत अख्तियारले जनाएको छ। आयोगले वैज्ञानिक भूमि व्यवस्थापन तथा जग्गा प्रशासनका क्षेत्रमा सुशासन कायम गरी त्यसबाट मुलुकले आर्थिक लाभ प्राप्त गर्नका लागि भूमि व्यवस्था मन्त्रालय समेतलाई अख्तियार दुरुपयोग अनुसन्धान आयोग ऐनबमोजिम सुझाव पठाएको छ। अख्तियारका अनुसार भूमिको वर्गीकरण, समुचित उपयोग र प्रभावकारी व्यवस्थापनको माध्यमबाट अधिकतम र दिगो लाभ हासिल गर्ने उद्देश्यका साथ भूउपयोग ऐन जारी भइसकेको छ। भूमिसम्बन्धी ऐन, २०२१ को संशोधन भइसकेको तथा भूमिको वैज्ञानिक वर्गीकरणका लागि आवश्यक पर्ने भू उपयोग वर्गीकरण नक्सा र डाटासमेत अधिकांश स्थानीय तहको लागि तयार भइसकेको छ। अझै पनि दशकौंअघि गरिएको साबिक नापी र पुनः नापीबमोजिम तयार गरिएका क्षेत्रीय किताबमा उल्लेखित जग्गाको किसिम र वर्गका आधारमा नै जग्गाको वर्गीकरण गरी कित्ताकाट रोक्ने वा खोल्ने सम्बन्धमा निर्णय हुनु औचित्यपूर्ण र वैज्ञानिकसमेत नहुने अख्तियारको ठहर छ। भूमिको वैज्ञानिक व्यवस्थापनका सम्बन्धमा जारी भएका प्रचलित कानुनसमेतलाई मध्यनजर गरी हालसम्म तयार भएका भूउपयोग वर्गीकरण नक्सा डाटासमेतको आधारमा जग्गाको खण्डीकरण नियन्त्रणका सम्बन्धमा यसअघि जग्गाको खण्डीकरण नियन्त्रण गर्नको लागि कित्ताकाट रोक्का गर्ने गरी मन्त्रालयबाट भएको निर्णयबाट माथि प्रकरणमा विवेचना गरे बमोजिमका समस्याहरू सिर्जना भएको देखिएको छ। अख्तियारले कित्ताकाट रोक्दा विभिन्न १० किसिमका समस्या देखिएको प्रेस विज्ञप्तिमार्फत जानकारी दिएको छ। कृषि क्षेत्रको वर्गीकरण गर्नका लागि हाल अस्तित्वमा रहेको प्राविधिक समितिको काम कारबाही र भूमिकाको सम्बन्धमा समेत आयोगमा पटकपटक उजूरी एवं गुनासो पर्ने गरेको छ। मन्त्रालयको निर्णयमा कृषियोग्य जग्गाको मात्र खण्डीकरण नियन्त्रण गर्ने भनिए तापनि जनमानसमा भने सबै प्रकारका जग्गाको कित्ताकाट रोक्का गरिएको हो भन्ने भ्रम अद्यापि कायम रहेको देखिएको अख्तियारको विज्ञप्तिमा उल्लेख छ। मन्त्रालयको निर्णयमा एक आर्थिक वर्षमा एउटा कित्ता एकपटक मात्र कित्ताकाट गर्न पाउने व्यवस्था रहे तापनि सो बारेमा सर्वसाधारणलाई सम्बन्धित निकायबाट सही सूचना दिने तथा सुसूचित गराउने कार्य भए, गरेको नदेखिएको अख्तियारले जनाएको छ। अख्तियारका अनुसार सर्वसाधारणको पुख्र्यौंली घरजग्गा बिक्री वितरण गर्नसमेत कित्ताकाट रोक्का रहेको बहाना बनाएर हैरानी दिने तथा नियमानुसार कित्ताकाट गर्न मिल्ने जग्गाको सम्बन्धमा समेत आर्थिक अनियमितता हुने गरेको देखिएको छ। कृषियोग्य जग्गाको खण्डीकरण नियन्त्रण गर्ने मन्त्रालयको प्रमुख उद्देश्य भए तापनि जग्गाको खण्डीकरण रोकिएको छैन। जग्गा खण्डीकरण गर्ने प्रयोजनकै लागि उही अंशियारहरूको पटकपटक अंशबन्डा गर्ने गरेको उजुरी तथा गुनासोसमेत आयोगसमक्ष आउने गरेको छ। एउटै परिवारका सदस्यहरूबीचमा जग्गा कित्ताकाट गर्नकै लागिसमेत नक्कली अंशबन्डा र भर्पाइ गर्ने गरेको देखिँदा पारिवारिक विखण्डन, कलह सिर्जना हुँदा सामाजिक विकृति पैदा हुन सक्ने देखिएको छ। अड्डा अदालतमा नक्कली र बनावटी मुद्दा मामिला खडा गरी मिलापत्रको नाममा समेत कित्ताकाट गर्ने प्रवृत्ति मौलाई अदालतमा अनावश्यक मुद्दा मामिलाको चाप पर्ने गरेको देखिएको छ। वास्तविक जग्गा विकास गर्नको लागि स्थापना भई इजाजत प्राप्त गरी तोकिएको मापदण्ड पूरा गरेका व्यक्ति, संस्था वा कम्पनीको करोडौंको लगानी निष्क्रिय रही वित्तीय तरलतामा समेत नकारात्मक प्रभाव पारेको देखिएको छ। एकातर्फ उद्देश्यअनुरूप कृषियोग्य जग्गाको खण्डीकरण नरोकिएको, अर्कोतर्फ अत्यावश्यक अवस्थामा समेत जग्गाको कित्ताकाट गर्नको लागि सर्वसाधारणले लाखौं रकम कर्मचारीसमेतलाई गैरकानुनी रूपमा बुझाउनु परेकाले नापी तथा मालपोत कार्यालयमा भ्रष्टाचार मौलाएका उजुरीहरू आयोगमा पटकपटक पर्ने गरेका छन्। साथै मातहतका कार्यालयमा मन्त्रालयको निर्देशन अनुरूप खण्डीकरण नियन्त्रण गर्ने निर्णयको कार्यान्वयनमा कार्यविधिगत एकरूपता नआएको देखिएको छ।"
५ प्रतिशत ब्याज छुट गर्न माग,"स्याङजा : स्याङ्जाका व्यवसायीले लकडाउन अवधिको ब्याजमा ५ प्रतिशत छुटको माग गर्दै प्रमुख जिल्ला अधिकारीमार्फत आइतबार नेपाल सरकारलाई ज्ञापनपत्र बुझाएका छन् । कोरोना संक्रमणका कारण सिर्जित लकडाउनले व्यवसायमा शून्यता भएसँगै ५ प्रतिशत छुटको मागसँगै बैंक तथा वित्तिय संस्थाले व्यवसायीलाई आतंकित नपार्न आग्रह गरेका छन् । जिल्ला उद्योग वाणिज्य संघसहित ५ नगर उद्योग वाणिज्य संघको वालिङमा बसेको संयुक्त बैठकले पारित प्रस्तावसहितको ज्ञापनपत्र प्रमुख जिल्ला अधिकारी गंगाबहादुर क्षेत्रीमार्फत नेपाल सरकारलाई बुझाएका हुन् । ज्ञापनपत्र बुझाउँदै स्याङ्जा जिल्ला उद्योग वाणिज्य संघका अध्यक्ष विक्रान्तकुमार श्रेष्ठ (सूवर्ण) ले लकडाउनका कारण व्यापार व्यवसाय अत्यन्तै सिथिल भएको अवस्थामा व्यवसायीले कसरी साँवा ब्याज बुझाउने यसतर्फ राज्यको ध्यान पुग्नु जरुरी रहेको बताए । जिल्लाका अध्यक्ष बिक्रान्तकुमार श्रेष्ठ, वालिङ उद्योग वाणिज्य संघका अध्यक्ष शोभाकान्त पौडेल, भीरकोटका अध्यक्ष भक्तबहादुर केसी, गल्याङका अध्यक्ष यज्ञप्रसाद अर्याल र चापाकोटका अध्यक्ष मणिप्रसाद खनालको संयुक्त हस्ताक्षरित विज्ञप्तीमा कोरोनाका कारण जिल्लाका ब्यवसायीका समस्याहरुका विश्लेषण, व्यवसायिक पुनर्उत्थानका लागि साझा धारणा सहित प्रेस विज्ञप्ति मार्फत नेपाल सरकारसँग सहुलियतको माग गरेका हुन्। बैंककर्जा लिएर ८० प्रतिशत व्यवसायीले व्यवसाय सञ्चालन गरेकोमा बिगत ४ महिनादेखि जारी लकडाउनका कारण आर्थिक गतिविधि सून्य भएकाले बैंकको व्याजमा ५ प्रतिशत छुट ब्यवस्था गर्न उल्लेख छ । बैंक तथा वित्तिय संस्थाले फोन एवं घरदैलो गरी व्यवसायी आतंकित पार्ने कार्य तत्काल रोक्न सुझाव छ । बिज्ञप्तिमा अख्तियार दुरुपयोग अनुसन्धान आयोगको ऐनलाई निजी क्षेत्रलाई समेत नियन्त्रण गर्नेगरी संशोधन गर्न लागेकोमा ध्यानाकर्षण गराउदै ब्यवासीलाई हतोत्साही बनाउने कार्य नगर्न आग्रह उल्लेख छ । जिल्लामै राजश्व कार्यालयको करदाता सेवा कार्यालय स्थापना गर्न, सिद्धार्थ राजमार्ग अन्र्तगत राम्दीको पुल जीर्ण भएका कारण ठूला मालबहाक सवारी सञ्चालन नहुँदा ढुवानी एवं व्यवसाय विस्तार र मूल्यमा समेत प्रभाव परेको हुँदा पुल निर्माणको लागी समेत संघहरुले माग गरेका छन् । बैठकमा स्याङ्जा जिल्ला उद्योग वाणिज्य संघ र वालिङ, भीरकोट, गल्याङ र चापाकोट नगर उद्योग वाणिज्य संघका अध्यक्षहरु, पदाधिकारीकारी, पूर्व अध्यक्षहरु, सल्लाहकारलगायत उद्योगी व्यवसायी सहभागी थिए ।"
भारतबाट सप्तरी आएका थप तीनजनामा कोरोना संक्रमण,"राजविराज : सप्तरीमा भारतको तीन अलग सहरबाट आएका तीनजना नेपालीमा कोरोना संक्रमण देखिएको छ । सप्तरीको छिन्नमस्ता गाउँपालिका५ का ३३ वर्षीय पुरुष तथा सुरुङ्गा गाउँपालिका१ का २८ वर्षीय र वडा नम्बर २ का ३५ वर्षीय पुरुषमा कोरोना संक्रमण पुष्टि भएको स्वास्थ्य कार्यालय सप्तरीले जनाएको छ । उनीहरु क्रमशः भारतको मुम्बई, हरियाणा र दिल्लीबाट आएका हुन् । राजविराजस्थित गजेन्द्रनारायण सिंह अस्पतालमा गरिएको परीक्षणअनुसार तीनजनामा कोरोना पोजिटिभ देखिएको स्वास्थ्य कार्यालय, सप्तरीका निमित्त प्रमुख दुनियालाल यादवले बताए । उनीहरु छिन्नमस्ता गाउँपालिकास्थित सखडा मावि र सुरुङ्गा गाउँपालिकास्थित शिशवारी क्याम्पसको क्वारेन्टाइनमा बसेका थिए । तीनैजनालाई आइतबार राजविराज१ स्थित साइकृष्ण मेडिकल कलेज एण्ड हस्पिटलको आइसोलेसन केन्द्रमा ल्याइएको छ । यो समेत सप्तरीमा संक्रमित हुनेको सङ्ख्या १२ महिलासहित १ सय ५८ पुगेको छ । स्वास्थ्य कार्यालय सप्तरीका अनुसार हालसम्म सप्तरीको १५ वटा स्थानीय तहमा कोरोना संक्रमण फैलिएको छ । बोदे बर्साइन नगरपालिकामा २ महिलासहित ३२ जना, हनुमाननगर कंकालिनी नगरपालिकामा १ महिलासहित ३१ जना, बलान बिहुल गाउँपालिकामा ४ महिलासहित २७ जना, छिन्नमस्ता गाउँपालिकामा २ महिलासहित १६ जना, राजगढ गाउँपालिकामा १३ पुरुष र राजविराज नगरपालिकामा २ महिलासहित १३ जना, डाकनेश्वरी नगरपालिकामा १ महिलासहित १२ जना, खडक, सुरुङ्गा र कञ्चनरुप नगरपालिकाका ३३ जना, शम्भुनाथ नगरपालिका तथा बिष्णुपुर, तिरहुत, महादेवा र तिलाठी कोइलाठी गाउँपालिकामा ११ जना संक्रमित पुष्टि भएको स्वास्थ्य कार्यालय, सप्तरीले जनाएको छ । यसैगरी हालसम्म कोरोनालाई जितेर एक मृगौला रोगी बालक, दुई प्रहरी, एक स्वास्थ्यकर्मीसहित ७१ जना घर फर्किएका छन् ।"
"बैतडीका ९ स्थानीय तहमा कोरोना संक्रमण, संक्रमितको संख्या १५६ पुग्यो","बैतडी : बैतडीका ९ स्थानीय तहमा कोरोना संक्रमण फैलिएको छ। पुर्चौंडी नगरपालिका बाहेकका सबै स्थानीय तहमा कोरोनाको संक्रमण फैलिएको हो । धेरैजसो भारतबाट फर्केका नागरिकमा कोरोना संक्रमण देखिएको स्वास्थ्य कार्यालयले जनाएको छ । भारतबाट फर्केका र आरडीटी पोजिटिभ आएकाको मात्रै स्वाब संकलन गरी पठाएकोमा अहिलेसम्म १५६ जनाको कोरोना रिपोट पोजिटिभ आएको स्वास्थ्य कार्यालयका प्रमुख योगेशप्रसाद भट्टले जानकारी दिए । अहिलेसम्म सबैभन्दा बढी शिवनाथ गाउँपालिकामा ३९ जनामा कोरोना संक्रमण देखिएको छ । पञ्चेश्वरका २५ जना, मेलौली नगरपालिकाका ५ जना, पाटन नगरपालिकाका ८ जना, सिगास गाउँपालिकाका १६ जना र सुर्नया गाउँपालिकाका ३ जनामा कोरोना संक्रमण पुष्टि भएको छ । यस्तै दशरथचन्द नगरपालिकाका २९ जना, दोगडाकेदार गाउँपालिकाका २४ जना र डिलाशैनी गाउँपालिकाका ७ जनामा कोरोना संक्रमण पुष्टी भईसकेको छ । जिल्लाका धेरै जसो ठाउँमा कोरोना बिरामी फेला परेपछि गाउँगाउँमा कोरोनाको संक्रमण फैलिने डर समेत बढेको छ।"
कार्यालय खुलेसँगै भीड,"ललितपुर : लामो समयको बन्दाबन्दीपछि कार्यालय खुलेसँगै भीडभाड बढेको छ। अनियन्त्रित र असरल्ल बढेको भीडले कोरोना संक्रमण बढ्न सक्ने भन्दै कर्मचारी भने त्रसित बनेका छन्। ललितपुर महानगरपालिकाको राजश्व प्रशासन महाशाखामा कर तिर्न आउनेको भीड उल्लेख्य मात्रामा देख्न सकिन्छ। असार २ गतेदेखि खुल्ला गरिएको उक्त महाशाखामा हुलका हुल मान्छे आएको तर सामाजिक दूरी कायम नराखेको भन्दै चिन्तित देखिन्थे महाशाखाका प्रमुख डिल्लीराज शाक्य। कर तिर्न आउनेले सामाजिक दूरी नबनाई ठेलामठेल गरेको गुनासो गरे। सुरुका केही दिन ह्वारह्वारती भित्रै छिरे, शाक्यले भने, अहिले झ्यालबाट काम गर्ने व्यवस्था गरेका छौं। असारमसान्तसम्म कर तिरीसक्नु पर्ने बाध्यता छ। जति मान्छेको उपस्थिति हुनुपर्ने हो त्यति अझै नभएको भनाइ उनको छ। बिस्तारै बढ्दै दैनिक तीनचार सय पुगेको छ, पहिला कम्तिमा पाँच सय मान्छे कर तिर्न आउँथे, भीड बढ्नु स्वाभाविक भए पनि महानगरले त्यसलाई व्यवस्थित गर्न नसकेको कर्मचारीको आरोप छ। एक कर्मचारीले नाम नबताउने शर्तमा भने, मेयर दैलोमा सुरक्षागार्ड राखेर बस्छन्, हामीले भीडको सामना गर्नुपर्छ, कोरोना लागे के गर्ने ? यतिबेला महानगरको राजस्व प्रशासन र योजना प्रशासन महाशाखामा भीड बढेको छ। पुराना तथा नयाँ योजनाका बारेमा छलफल गर्न आएका २२ वडाका सदस्य सागर तुलाधर योजना प्रशासन महाशाखाको भीडमा पालो कुरिरहेका थिए। के गर्ने समय गुज्रिसक्यो, नआए सुखै छैन, आउँदा पनि संक्रमण हुने डर, उनले भने। तर महानगरका प्रमुख चिरीबाबु महर्जनले भीडलाई व्यवस्थित गर्दै लगेको बताए। सुरुका दिनमा केही अव्यवस्थित थियो, अहिले निकै व्यवस्थित भएको छ, मेयर महर्जनले भने, अब केही दिनमा यसको पूर्ण व्यवस्थापन गर्नेछौं। कर उठाउनै पर्ने बाध्यता भएकाले सामाजिक दूरी कायम गर्दै काम नियमित गर्ने र व्यवस्थापनका लागि प्रहरीसँग समन्वय गरेको जानकारी दिए। आन्तरिक बैठकमा पनि धेरै मान्छे समावेश गराएर कोरोनाको जोखिम निम्त्याएको आरोपलाई खन्डन गर्दै उनले भने, छुटाउनै नहुनेलाई बैठकमा बोलाउनै पयो तर हामीले सामाजिक दूरीको पूर्णख्याल गरेका छौं। जिल्ला प्रशासन कार्यालयमा पनि नियमित काम गर्न आउनेको भीड लागेपछि झ्यालबाट काम सुरु गरिएको सहायक प्रमुख जिल्ला अधिकारी खिमराज भुसालले जनाए।"
