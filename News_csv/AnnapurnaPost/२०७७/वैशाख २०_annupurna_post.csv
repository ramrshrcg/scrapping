शीर्षक,विवरण
जोखिम मोलेर काम गर्ने सफाइकर्मीलाई सम्मान,"वीरगन्ज : कोरोनाको उच्च जोखिममा रहेका वीरगन्ज महानगरका सरसफाइकर्मीलाई शनिबार नागरिक स्तरबाट सम्मान गरिएको छ । कोरोनाको महामारीसँगै लकडाउनका बेला ज्यान जोखिममा राखेर सडक र नाला सरसफाइ गर्दै आएका सरसफाइकर्मीलाई खादा ओढाउनुका साथै फूलको गुच्छा दिएर सम्मान गरिएको हो । रन्जु देवी र सुमित्रा देवीले पनि महानगरपालिकाले ग्लोब्स, मास्क र बुट केही नदिएको बताए । काम लगाएपछि गर्नैपर्यो, हामी त बाँचे भाग्यले बाँच्ने हो, सुमित्राले भनिन्। वीरगन्ज महानगरपालिकाको सरसफाइ शाखामा १ सय ५० कुचिकार र २६ नाइके कार्यरत छन् । योसंगै महानगरको फोहोर व्यवस्थापनको ठेक्का पाएको पृथ्वी तारा एनके इन्टरनेसनल जेभीमार्फत पनि दुई सय ५० सरसफाइकर्मी कार्यरत छन् ।"
सीमावर्ती क्षेत्र उच्च जोखिममा,"काठमाडौं : नेपाल र भारतका नागरिक लुकिछिपी आवतजावत गर्दा तराईका सीमावर्ती क्षेत्र कोरोना भाइरस संक्रमणको हट स्पट बन्ने जोखिम देखिएको छ। सीमावर्ती जिल्लाहरू उच्च जोखिममा रहेकाले स्थानीय बासिन्दाले बढी सतर्कता अपनाउनुपर्ने विज्ञहरूको सुझाव छ। सरकारले कोरोना भाइरसबाट सम्भावित संक्रमित पहिचानका लागि परीक्षणको दायरा विस्तार गरेसँगै सीमावर्ती क्षेत्रमा बढी संक्रमित भेटिएका छन्। प्रदेश ५ को सीमावर्ती रुपन्देही र बाँके जिल्लामा शुक्रबार दुई जना पुरुषमा संक्रमण पाइएको छ। स्वास्थ्य तथा जनसंख्या मन्त्रालयका प्रवक्ता डा विकास देवकोटाले अन्नपूर्णसँग भने, सीमावर्ती क्षेत्रमा संक्रमणका केस बढी देखिन थालेका छन्। दुई देशबीचको नाका क्षेत्र जोखिमयुक्त छ। नेपाल र भारतबीच १ हजार ७ सय ५१ किलोमिटर खुला सीमा छ। भारतमा कोरोना संक्रमण तीव्र गतिमा बढिरहेको छ। त्यहाँ संक्रमितको संख्या ३५ हजार नाघेको छ। संक्रमणबाट मृत्यु हुनेको संख्या १ हजार १ सय ४७ पुगेको छ। रुपन्देहीमा भेटिएका संक्रमित भारतको राजधानी नयाँ दिल्लीमा मजदुरी गर्दै आएका थिए। संक्रमित २५ वर्षीय युवा हुन्। उनी वैशाख ५ गते सीमावर्ती सम्मरीमाई गाउँपालिकाको ठोठरी नाकाबाट लुकेर भित्र प्रवेश गरेका थिए। सरकारले कोरोना भाइरसको सम्भावित संक्रमण रोक्न चैत ९ गतेदेखि लकडाउन गरेपछि उनी नाकामा लुकेर बसेका थिए। नेपालगन्जमा भेटिएका संक्रमित पनि भारतको रुपैडिहा क्षेत्रबाट आएका व्यक्तिबाट संक्रमित भएको जनाइएको छ। नेपालगन्जका संक्रमित ६० वर्षीय व्यक्ति एकलैनी क्षेत्रका भएको जनाइएको छ। उनी भारतको बहराइच क्षेत्रबाट एक महिनाअघि नेपाल आएको पाइएको छ। दुवै संक्रमितको नाक तथा घाँटीको याल (स्वाब ) नमुना परीक्षण गरिएको थियो। पोलिमरेज चेन रियाक्सन (पीसीआर) विधिबाट परीक्षण गर्दा कोरोना भाइरस पोजिटिभ देखिएको मन्त्रालयले जनाएको छ। टेकुस्थित राष्ट्रिय जनस्वास्थ्य प्रयोशालामा परीक्षण गरेर पुष्टि भएपछि मन्त्रालयले संक्षिप्त विवरणसहित सार्वजनिक गरेको थियो। उनीहरुको ट्राभल हिस्ट्रीसहित ट्रेसिङको कार्य अघि बढाइएको इपिडिमियोलोजी तथा रोग नियन्त्रण महाशाखाका निर्देशक डा वासुदेव पाण्डेले बताए। संक्रमित दुवै जनाको स्वास्थ्य सामान्य रहेको मन्त्रालयले जनाएको छ। वरिष्ठ श्वासप्रश्वास तथा सघन उपचार (आईसीयू) विशेषज्ञ प्राडा अर्जुन कार्कीले ज्वरो नआएको र खोकी लागिरहेको छैन भन्दैमा स्वस्थ मान्न नसकिने बताए। उनले भने, लक्षण नदेखिएको अवस्थामा पनि कोरोना संक्रमण देखिएको छ। कुनै लक्षण देखिएको छैन भन्दैमा अरुसँग भेटघाट गर्नुहुँदैन। लक्षण नदेखिएका व्यक्तिले पनि कोरोना सार्ने भएकाले पीसीआर विधिबाट परीक्षणको दायरा बढाउनुपर्ने डा कार्कीले सुझाव दिए। सीमावर्ती क्षेत्र जोखिममा भएकोले स्थानीय बासिन्दा अझ बढी संवेदनशील र अनुशासित हुनु जरुरी छ, डा कार्कीले भने। पर्साको वीरगन्जका एक व्यवसायीलाई पनि कोरोना संक्रमण भएकोमा निको भई डिस्चार्ज भएका छन। पश्चिमी मात्र नभएर पूर्वी र मध्य क्षेत्रका सीमावर्ती क्षेत्रमा पनि जोखिममा रहेको विज्ञको ठम्याइ छ। काठमाडौंलगायत मुलुकका विभिन्न क्षेत्रमा हालसम्म ५९ जना संक्रमित फेला परेका छन्। जसमध्ये पुरुष ४९ र महिला १० रहेको मन्त्रालयले जनाएको छ। संक्रमितमध्ये १६ जना भने निको भएर अस्पतालबाट डिस्चार्ज भएका छन्। अन्य ४३ संक्रमितको उपचार विभिन्न अस्पतालमा भइरहेको छ।"
बर्खेधानलाई युरिया अभाव,"काठमाडौं : असारमा लगाइने बर्खेबाली धानको रोपाइँ गर्न युरिया मलको अभाव हुने भएको छ। रोपाइँ गर्ने मुख्य समय असारमा यो वर्ष ६५ हजार टन युरिया मलको नपुग हुने अनुमान गरिएको छ। पहिलो टप ड्रेसिङ (रोपाइँ भएको २२ दिन) बाहेक १ लाख १० हजार टन युरिया र ७० हजार टन डीएपी रासायनिक मल आवश्यक पर्छ। तर, मल वितरण गर्ने दुई निकायसँग गरी कुल ४५ हजार टन मात्रै युरिया मल मौज्दात छ। मौज्दात रहेको यही मलको भरमा देशभरका किसानले धानबाली लगाउनुपर्ने बाध्यता छ। धानबालीलाई अभाव देखिएको ६५ हजार टन युरिया तत्कालै भित्र्याउने सम्भावना न्यून छ। कृषि तथा पशुपन्छी विकास मन्त्रालयअन्तर्गतको कृषि सामग्री कम्पनीसँग अहिले २५ हजार टन र साल्ट ट्रेडिङ कर्पोरेसनसँग २० हजार टन गरी कुल ४५ हजार टन युरिया मल मौज्दात छ। रासायनिक मल वितरण गर्ने ती दुवै निकायले आफैं स्वीकार गरेका छन् कि यो वर्ष किसानले युरिया मलको चर्को अभाव व्यहोर्न बाध्य हुन्छन्। सरकारी सेवाप्रदायक कृषि सामग्री कम्पनीले लकडाउनका कारण समयमा युरिया मलको व्यवस्थापन गर्न नसकेको दाबी गरेको छ। कम्पनीका प्रबन्ध सञ्चालक नेत्र भण्डारीले भने,लकडाउनका कारण समयमा आवश्यक प्रक्रिया पूरा गर्न नसक्दा यो वर्ष किसानले युरिया मलको अभाव व्यहोर्न सक्ने सम्भावना बढेको छ। कम्पनीले यो वर्ष पनि पुरानै नियती दोहोराएका कारण किसानले युरिया मलको लागि अभाव व्यहोर्न बाध्य हुनेछन्। धानबालीलाई आवश्यक पर्ने मलको परिमाण प्रक्षेपण गरी कम्तीमा गत पुस माघ महिनामै ग्लोबल टेन्डर प्रक्रिया सुरु गर्नुपथ्र्यो। यो प्रक्रिया अपनाइएको भए यतिबेला लकडाउनको समयमा पनि ढुवानी व्यवस्थालाई प्रभावकारी बनाएर आवश्यक परिमाणमा युरिया मल भित्र्याउन सकिन्थ्यो। कम्पनी स्रोतकाअनुसार नियतबस समयमा प्रक्रिया नचालिएका कारण कम्पनीलाई अभावको मौका देखाएर सरकारद्वारा सरकारसँग(जीटूजी) सुविधामा मल खरिद गर्ने बाटो खुलेको छ। अन्नपूर्ण पोस्ट्ले जीटूजी प्रक्रियामार्फत खरिद हुने मलमा करोडौं घोटाला भइरहेको विषयमा समाचार सम्पे्रषण गर्दै आएको छ। केही उच्च अधिकारीको मिलेमतोमा युरिया मल भित्र्याउन समयमा टेन्डर प्रक्रिया सुरु गरिएन, कम्पनी स्रोतले भन्यो,नियतबस कृत्रिम अभाव सिर्जना गरी जीटूजी प्रक्रियामा जान खोजिएको हो। साल्ट ट्रेडिङ कर्पोरेसनका सहायक महाप्रबन्धक पंकज जोशीले पनि युरिया मल भित्र्याउन समयमा प्रक्रिया नचालिएका कारण किसानले युरिया मलको अभाव व्यहोर्ने बताए। जोशीले भने, लकडाउन नभएको भए हाम्रो एक लट युरिया मल आइसक्थो। तर, यो मल आइसके पनि अभाव यथावतै रहन्छ। किसानले सुलभ रूपमा यो वर्ष युरिया मल पाउने अवस्था छैन। नेपालमा कुल धान खेती हुने क्षेत्रफल १५ लाख ५२ हजार हेक्टर छ। यसमध्ये क्षेत्रफल र उत्पादनका आधारमा तराइँ क्षेत्रको हिस्सा ७० प्रतिशतभन्दा बढी छ। धानबाली सपार्न मुख्य गरी रासायनिक मल र सिँचाइको आवश्यकता पर्छ। नेपालमा अधिकांश धानबाली अकाशेपानीको भरमा हुने गर्छ। धान खेती हुने क्षेत्रफलमध्ये करिब २५ प्रतिशतमा मात्रै १२ महिना सिँचाइ सुविधा उपलब्ध छ। चालु आर्थिक वर्षमा बर्खेबाली धानको उत्पादनमा कमी आएको थियो। यो वर्ष ५५ हजार ५० हजार आठ सय ७८ टन धान उत्पादन भएको थियो। अघिल्लो वर्षको तुलनामा यो वर्ष १०५ प्रतिशतले धान उत्पादनमा कमी आएको थियो। यस्तै नेपालमा वार्षिक ४६ लाख ९२ हजार टन चामलको माग छ। धानबाट उत्पादन हुने चामल नेपालीको प्रमुख खान्की हो भने धानलाई राष्ट्रिय बाली मानिन्छ। सरकारले चालु आर्थिक वर्षका लागि तोकेको मध्यम धानको समर्थन मूल्यअनुसार यो वर्ष एक खर्ब ४८ अर्ब ३८ करोड ३८ लाख ५० हजार मूल्यको धानको उत्पादन भएको थियो। मध्यम जातको धानको समर्थन मूल्य प्रतिक्विन्टल दुई हजार ६ सय ७३ रुपैयाँ १६ पैसा तोकिएको छ। कुल गार्हस्थ उत्पादन (जीडीपी) मा धानको योगदान करिब ८ प्रतिशत हाराहारी छ। धानबालीलाई अर्थतन्त्रको मेरुदण्डसँग जोडिएको छ। जुन वर्ष धानको उत्पादन घट्छ, त्यो वर्ष कुल गार्हस्थ उत्पादन (जीडीपी) को अवस्था पनि खुम्चिन्छ। धान उत्पादनमा १० प्रतिशतले तलमाथि हुँदा जीडीपीमा एक प्रतिशतले घटबढ हुने गर्छ। धानको उत्पादनमा वृद्घि हुँदा अर्थतन्त्र पनि बलियो हुन्छ। ५९ हजार टन मल अलपत्र साल्टले ओमानसँग खरिद गरेको २१ हजार ५ सय टन युरिया लकडाउनका कारण हालसम्म ओमानमै थन्किएको छ। यस्तै चीनबाट आउनुपर्ने १२ हजार ५ सय टन डीएपी पनि उतै थन्किएको छ। यस्तै लकडाउन र ढुवानी अवरोधका कारण कोलकाताको बन्दरगाहमा साल्टको १२ हजार ५ सय र कम्पनीको १२ हजार ५ सय टन डीएपी मल अलपत्र परेको छ। साउन भदौमा पर्याप्त आगामी भदौमा भित्र्याउने गरी साल्टले बिहीबार मात्रै ३० हजार टन युरिया र २० हजार टन डीएपी मलको लागि टेन्डर खोलेको थियो। यस्तै कृषि सामग्री कम्पनीले आगामी साउन महिनाभित्रमा भित्र्याउने गरी टेन्डर कवोलकर्तालाई तीन दिनभित्रमा एलसी खोल्न आउने विषयमा सम्पर्कमा आउन बिहीबार पत्राचार गरेको थियो। कम्पनीले २५ हजार टन युरिया र २५ हजार टन डीएपी मल भित्र्याउन छनोट भएका दुई कम्पनी युरियाका लागि सैलुङ इन्टरप्राइजेज र डीएपीका लागि होनिको इन्टरप्राइजेजलाई पत्राचार गरेको कम्पनीका प्रबन्ध सञ्चालक भण्डारीले जानकारी दिए।"
चिनियाँ राजदूतको दौडधूप किन ?,"काठमाडौं : सत्तारुढ दल नेकपामा संकट गहिरिँदै गएको समयमा चीनका राजदूत होउ यान्छीले मतान्तर देखिएका नेताहरूसँग छुट्टाछुट्टै भेटवार्ता गरेकी छन्। चिनियाँ राजदूतले बिहीबार नेकपा अध्यक्ष एवं प्रधानमन्त्री केपी ओलीसँग भेट गरी चीनको चासो व्यक्त गरेकी थिइन्। तत्कालीन एमाले र माओवादीलाई मिलाउन चिनियाँको भूमिका र सद्भाव रहेको चर्चा भइरहेका बेला अहिले दलको विवादमा पनि चीन सक्रिय देखिएको छ। प्रधानमन्त्री ओलीलाई भेटेको भोलिपल्ट राजदूत यान्छीले अर्का अध्यक्ष पुष्पकमल दाहाल र वरिष्ठ नेता माधवकुमार नेपालसँग छुट्टाछुट्टै भेट गरिन्। दाहाल र नेपाल गठजोडले प्रधानमन्त्री ओलीलाई असहज पारिरहेको अवस्थामा उनले तीनै नेतालाई भेटेकी हुन्। राष्ट्रपति विद्यादेवी भण्डारीसँग चिनियाँ राष्ट्रपति सी चिनफिङले टेलिफोन वार्ता गरेपछि चिनियाँ राजदूतको सक्रियता त्यहीअनुरूप बढेको हो। उनले नेताहरू भेट्दा एक्लाएक्लै वार्ता गर्ने गरेको स्रोतहरूले अन्नपूर्णलाई जानकारी दिए। प्रधानमन्त्रीसँगको भेट गोप्य राखिए पनि अन्य दुई भेटघाट सार्वजनिक भएलगत्तै चिनियाँ दूतावासका अधिकारीले प्रधानमन्त्रीसँगको भेटको पनि पुष्टि गरेका हुन्। चिनियाँ अधिकारीले भेटमा दुईपक्षीय सहयोग र कोभिड१९ रोकथाम तथा नियन्त्रणका लागि चीनले गर्ने सहयोग र सद्भावलगायतमा छलफल भएको जानकारी दिएका छन्। दाहाल निवास खुमलटारबाट निस्केलगत्तै उनी नेपाल भेट्न कोटेश्वर पुगेकी थिइन्। दुवै भेटमा कोरोना रोकथामका लागि भइरहेका प्रयासबारे कुराकानी भएको औपचारिक जानकारी दिइएको छ। चिनियाँ राजदूतले सरकारसँग छलफल गर्न सक्नेमा किन सत्तारुढ दलका नेताहरूसँग यो समयमा भेट गरे भन्दै उनकै दलका नेताले चासो देखाएका छन्। चीनले वैचारिक मतसमेत मिल्ने भन्दै कम्युनिस्ट नेतृत्वसँग सहकार्यको हात बढाउँदै गएको छ। सत्तारुढ दलका विदेश विभाग प्रमुखसँग चिनियाँ विदेश विभाग प्रमुखले भिडियो कन्फरेन्स गरेका थिए। तर, अन्य दलका विदेश विभागसँग त्यो सहकार्य चीनले देखाएको छैन। पूर्वपरराष्ट्रसचिव मधुरमण आचार्यले राजनीतिक अवस्था कमजोर भएपछि छिमेकी दौडधूपमा हुने हाम्रो पुरानै नियति रहेको बताए। यसमा पहिला अर्को छिमेकी (भारत), अहिले अर्को (चीन) सक्रिय छ। यहाँ अर्थ विभिन्न लाउलान् तर म यति भन्छु, यो समयमा चिनियाँ राजदूत होउ तपार्इं आरामै हुनुहुन्छ भनेर सोधपुछ वा औपचारिकताका लागि मात्र गएकी होइनन् होला, आचार्यले भने। अहिलेको भेटघाट कोरोना सम्बन्धित हुन सक्ने आकलन गरे चीनका लागि पूर्वराजदूत टंक कार्कीले। कोरोना रोकथामलाई लिएर चीनले विश्वभर यही प्रकारको सक्रियता देखाएको छ। सहयोगको पाटो र सुझावमा पनि उसले जोड गरेको देखिन्छ, उनले भने, यसमा आफू कसरी प्रभावकारी हुने भनेर चीन लागेको देखिन्छ। चीन यतिबेला एक्टिभ डिप्लोमेसीमा पनि लागिपरेको छ। सन्दर्भ फरक भए पनि सत्तारुढ दलभित्र भएको यस्तो अवस्थामा पक्कै पनि चीनले मिलेर जानु भनेको हुन सक्ने उनले बताए। चीनसँगको सम्बन्धमा नेतृत्वले खासै ध्यान दिएका छैनन्। भएका सम्झौता धकेलेका छन्। अनुदानमा दिने भनेको सहयोग खरिद प्रक्रियामा अघि बढाएका छन्, उनले भने, यस्ता कार्यले चीन सशंकित छ। अहिलेको चीन र पहिलेको चीनमा भिन्नता भने छ। चीनले आफ्नो बेल्ट एन्ड रोड इनिसियटिभ (बीआरआई) परियोजना अघि बढाउने क्रममा अमेरिकी सहयोग मिलेनियम च्यालेन्ज कर्पोरेसन (एमसीसी) सम्झौता पनि भएको थियो। यसमा चीनले खुला रूपमा नभने पनि भित्र चिन्ता व्यक्त गरेको थियो। संयोग नै होला उनले भेटघाट गरिरहेको अवस्थामा सत्तारुढ दलको कार्यदलको सुझाव प्रतिवेदन पनि सार्वजनिक भएको छ। यसलाई पनि अर्थपूर्ण ढंगले हेरिएको छ। एमसीसीको विषयमा ध्यान दिने गरेका होलान् त्यसको मेरिट डिमेरिट त हरेक मुलुकले नियाल्छ नि ? पूर्वप्रधानमन्त्रीका विदेश मामिला सल्लाहकारसमेत रहिसकेका कूटनीतिक जानकार मिलन तुलाधरले पनि यो भेटघाट कोरानासँग सम्बन्धित नै रहेको हुनुपर्ने बताए। पूर्वराजदूत डा दिनेश भट्टराईले कूटनीतिमा स्तर, समय, सन्दर्भ, पृष्ठभूभि र उपयोग गरेको शब्दले अर्थ राख्ने बताए। भने, चिनियाँ राजदूतको भेटघाट नेपाल र चीनका राष्ट्रपतिको टेलिफोन वार्तापछि भएको छ। अनि भेटघाटको क्रममा एमसीसीको प्रतिवेदन बाहिर आएको छ। दलभित्र प्रधानमन्त्रीलाई असजिलो पारेर पार्टीमा समस्या उत्पन्न भएको छ। चिनियाँ राजदूतले दुवै खाले भेटघाटमा नेपाललाई गर्ने सहयोगमा निरन्तरता दिने र कतिपय प्रभावित सहयोगहरु पनि अघि बढ्ने प्रतिबद्धतालगायतमा छलफल गरेको नेकपा विदेश विभाग उपप्रमुख विष्णु रिजालले बताए। कोरानापछिको सहकार्यको विषयमा अन्य छलफल भए पनि सम्बन्धलाई थप घनिष्ठ बनाउने विषयमा नै छलफल भएका हुन्, उनले भने। चीनबाट ३ सय ४१ टन औषधि ल्याउने सम्झौतामा हस्ताक्षर नेपाली सेनाले गरिसकेको छ। चीनले कतिपय औषधि सहयोगको रूपमा उपलब्ध गराउने भनिरहेको अवस्थामा नेपालले खरिद गर्ने प्रक्रिया अघि बढाएको हो। चीनका केही च्यारेटी संस्था र उद्योगका सहयोग आइरहेका छन्।"
एमसीसी लिनुहुँदैन : कार्यदल,"काठमाडौं : सत्तारुढ दल नेकपाभित्रै विवादित बनेको अमेरिकी सहयोग नियोग मिलेनियम च्यालेन्ज कर्पाेरेसनको अनुदान सम्झौता यथास्थितिमा संसदबाट अनुमोदन गर्न नहुने सुझाव उक्त पार्टीले गठन गरेको अध्ययन कार्यदलले दिएको छ । अमेरिकी सहयोग नियोग मिलेनियम च्यालेन्ज कर्पाेरेसन (एमसीसी) हिन्द प्रशान्त रणनीति (इन्डो प्यासेफिक स्टाटेजी) कै अंग भएको निष्कर्षसहितको प्रतिवेदन कार्यदलले गत फागन ९ गते अध्यक्षध्यद्वय केपी ओली र पुष्पकमल दाहाललाई बुझाएको थियो । त्यसयता गोप्य राखिएको प्रतिवेदन शुक्रबार सार्वजनिक भएको हो । एमसीसी द्विपक्षीय अनुदान नभई अमेरिकाको विश्वव्यापी रणनीति र कार्यक्रमअन्तर्गत रहेको निष्कर्ष कार्यदलले निकालेको छ। उसले नेपाल सरकार र एमसीसीबीचको सम्झौता र नेपालको कानुनको अन्तरसम्बन्धबारे सम्झौतामा उल्लेख गरिएका कतिपय व्यवस्था अन्योल उत्पन्न गर्ने किसिमको भएको र त्रुटिपूर्ण रहेको जनाएको छ। सम्झौता स्वयंमा कुनै सामरिक वा सैन्य सहयोग वा गठजोडको विषय उल्लेख नगरिए पनि अमेरिकाको समग्र राष्ट्रिय रक्षा, सुरक्षा तथा हिन्दप्रशान्त रणनीतिसम्बन्धी दस्तवेजहरूमा एमसीसी त्यस्तो रणनीतिको अंग भएको देखिएको प्रतिवेदनमा उल्लेख छ। सन् २००२ देखि नै एमसीसी तथा त्यसअन्तर्गत सञ्चालन हुने मिलेनियम च्यालेन्ज कम्प्याक्ट र मिलेनियम च्यालेन्ज अकाउन्ट अमेरिकी राष्ट्रिय सुरक्षा र रक्षा नीतिअन्तर्गत अगाडि बढाइएको देखिन्छ, प्रतिवेदनमा छ, विभिन्न समयमा अमेरिकी रक्षा मन्त्रालयद्वारा प्रकाशित सुरक्षा र रक्षा रणनीतिसम्बन्धी प्रतिवेदनहरूमा उक्त कुरा उल्लेख गरिएको छ। कुनै पनि सैन्य गठबन्धन या शक्ति राष्ट्रहरूको प्रतिस्पर्धाबाट अलग रहने नेपालको अविचलित नीतिमाथि आधारित रहनुपर्दछ। सम्झौता गर्दा अमेरिकी पक्षले अमेरिकाको नीति, राष्ट्रिय सुरक्षाहित विपरीतका क्रियाकलाप र एमसीसी ऐनले अयोग्य ठहरिने कार्य गरे अमेरिकाले सम्झौता रद्द गर्न सक्ने प्रावधान राखेकोमा यसले भविश्यमा अमेरिकाले बनाउने कानुनसमेत मान्नुपर्ने गरी अनेक अर्थ लाग्ने गरी सम्झौता आएको प्रस्ट्याइएको छ। खुला र व्यापक अर्थ लाग्ने गरी यस्ता सम्झौता गर्न नमिल्ने सुझाव कार्यदलले दिएको छ। नेपालमा परियोजना लागू हुने भए पनि परियोजनाको बौद्धिक सम्पत्ति अमेरिकाको हुने भनिएकोमा पनि उसले परिमार्जन गरिनुपर्ने आंैल्याएको छ। कार्यदलले यसमा बौद्धिक सम्पत्तिको अधिकार अमेरिका र नेपालले पाउनुपर्ने प्रावधान राख्नुपर्ने सुझाव दिएको छ। एमसीसी र नेपालको कानुनको अन्तरसम्बन्धबारे सम्झौतामा उल्लेख गरिएका कतिपय व्यवस्था अन्योल उत्पन्न गर्ने किसिमका र त्रुटिपूर्ण रहेको प्रतिवेदनमा छ। यसले सम्झौताअन्तर्गतका कार्यक्रम कार्यान्वयन गर्ने क्रममा प्रावधानहरू प्रभावी हुने र त्यस हदसम्म सम्बन्धित मुलुकका कानुन लागू नहुने विषय स्वाभाविक नै भए पनि यसबाट नेपालका अन्य कानुनी प्रबन्ध प्रभावित नहुने गरी सुनिश्चित गरेर मात्र संसद्बाट अनुमोदन गर्ने वा अगाडि बढाउने गर्नुपर्ने प्रतिवेदनमा उल्लेख छ। प्रतिवेदनको पृष्ठ ४५ मा वर्तमान र भविष्यमा बन्ने अमेरिकी कानुन लागू हुने भनी गरिएको त्रुटिपूर्ण व्यवस्था सच्याउनुपर्नेमा जोड दिइएको छ। सम्झौताका प्रावधान नेपालको कानुनसँग बाझिएमा वा असंगत भएमा राष्ट्रिय कानुनभन्दा माथि हुने तथा नेपालमा अमेरिकी कानुन लागू हुने कुरा हटाई सम्झौतामा लेखिएका कुराका हकमा सोहीबमोजिम र सम्झौतामा नलेखिएका कुराका हकमा नेपालको कानुनबमोजिम हुनेछ भन्ने स्पष्ट प्रावधान हुनुपर्छ, प्रतिवेदनमा छ। कार्यदलको सुझावमा परराष्ट्रमन्त्री प्रदीप ज्ञवालीले फरक मत राखेका छन्। उनले परियोजनामा नेपालले लेखापरीक्षण नै गर्न नपाउने, परियोजनाको सुरक्षाका नाममा अमेरिकी सेनाको प्रवेश हुने, शिविरहरू खडा हुने, यसले भूराजनीतिक द्वन्द्व सिर्जना हुने, यस परियोजनाले अन्य छिमेकी मुलुकसँग नेपालले गरेका सम्झौता अवरुद्ध हुने, सम्झौता अमूक सम्झौताभन्दा पनि बढी राष्ट्रघाती भएको आदि भनेर गरिएका प्रचार अतिरञ्जित, भ्रामक र दुई मुलुकबीचको सम्बन्धलाई तिक्त बनाउने गलत आसयबाट प्रेरित भएर आएको भन्दै यथार्थ नबुझी पार्टीका कतिपय नेता यस्ता प्रचारमा संलग्न हुनु विडम्बना भएको फरक मतमा उल्लेख गरेका छन्। एमसीसी सम्झौतामा सत्तारुढ दलकै नेता विभाजित भएपछि केन्द्रीय समिति बैठकबाट कार्यदल बनाइएको थियो। कार्यदललाई केन्द्रीय समितिले दिएको म्यादमा थप १० दिन समय लिएर फागुन ९ मा अध्यक्षद्वय ओली र दाहाललाई ६७ पृष्ठको प्रतिवेदन बुझाइएको थियो। प्रतिवेदनमा एमसीसी परियोजना परिमार्जनका लागि १६ बुँदामा सुझाव तथा निष्कर्ष राखिएको छ। गत माघमा सम्पन्न केन्द्रीय समिति बैठकले यस सम्बन्धमा अध्ययनका लागि वरिष्ठ नेता झलनाथ खनालको संयोजकत्वमा तीन सदस्यीय कार्यदल गठन गरेको थियो। कार्यदलमा स्थायी समिति सदस्यद्वय भीम रावल र परराष्ट्रमन्त्री ज्ञवाली सदस्य थिए। ऊर्जा पूर्वाधार तथा सडक स्तरोन्नतिका लागि अमेरिकाले ५० करोड अर्थात् करिब ५७ अर्ब रुपैयाँ र नेपालको १३ करोड डलर अर्थात् १५ अर्ब ९६ करोड रुपैयाँ राखेर पाँच वर्षभित्र निर्माण सम्पन्न गर्ने गरी कम्प्याक्ट नामक सहयोगमा २०७४ भदौ २९ गते एमसीसी परियोजनामा नेपाल र अमेरिकाबीच सम्झौता भएको थियो। यसलाई संसद्बाट अनुमोदन गराउनुपर्ने पूर्वसर्त अमेरिकी पक्षले राखेपछि सत्तारुढ दल नेकपाभित्र विवाद चर्किएको थियो। त्यही विवादले यो अनुदान सम्झौता सदनबाट अनुमोदन हुन सकेको छैन। सरकारले २०७५ असार ३० मा सदनबाट अनुमोदनका लागि प्रस्ताव दर्ता गरेको हो। यो प्रतिवेदनमा नेकपा सचिवालयमा एक चरण सामान्यः छलफल भए पनि त्यसपछि थप छलफल भएको छैन। उसले पार्टीभित्र एकपछि अर्काे गरी देखापरेका अनेक नयाँनयाँ विवादका कारण थप छलफल गरेको छैन। सत्तारुढ दलमै आफ्नै कार्यदल प्रतिवेदनमा थप छलफल भइनसकेकाले अझै अनुदान सम्झौता सदनबाट अनुमोदन हुनेमा आशंका कायमै छ। सरकारले हिउँदे अधिवेशनमै संसद्मा प्रतिवेदन लगेर अनुमोदन गर्ने योजना बनाएको थियो। तर, कोरोनाका कारण अधिवेशन छिट्टै अन्त्य भएपछि अब बोलाउने तयारी भइरहेको बजेट अधिवेशनमा लगेर अनुमोदन गराउनुपर्ने हुन्छ। कम्याप्टले असार १६ देखि काम गर्नुपर्ने भएकाले संसद्बाट चाँडै सम्झौता अनुमोदन गर्न दबाब बढाइरहेको छ। सरकारले अब बर्खे (बजेट) अधिवेशनको सुरुमै संसद्मा यसलाई लैजाने योजना बनाइरहेका बेला पार्टीभित्रै अध्ययन कार्यदलको गोप्य राखिएको प्रतिवेदन शुक्रबार सार्वजनिक भएको हो। प्रतिवेदनका सुझाव यस्ता छन् : स्वतन्त्र र सन्तुलित नीतिमाथि आधारित रहेर छिमेकी मित्र राष्ट्रहरू, अन्य मित्र एवं विकास साझेदार राष्ट्र र संस्थाहरूसँग सम्बन्ध कायम गर्दै त्यसलाई विस्तार र सुदृढ गर्न नेपालले अवलम्बन गर्दै आएको नीतिअनुरुप हुनुपर्ने। सहायता दाताहरूको इच्छा या प्राथमिकतामाथि आधारित नभएर राष्ट्रिय हित र आवश्यकता तथा प्राथमिकताका क्षेत्र अनुकूल हुनुपर्ने। यो अनुदान सामान्य द्विपक्षीय अनुदान नभई अमेरिकाको विश्वव्यापी रणनीति र कार्यक्रमअन्तर्गत रहेको देखिन्छ। यस्तो सहायताका बारेमा निर्णय गर्दा यसको पृष्ठभूमि, सम्झौता र सहमतिका समग्र पक्ष तथा सम्बन्धका सबै आयामलाई ध्यान दिइनुपर्ने। नेपाल सरकार र एमसीसीका बीच भएको आर्थिक अनुदान सहायता सम्झौता नेपालले हालसम्म अवलम्बन गर्दै आएको स्वतन्त्र परराष्ट्र नीति तथा सबै राष्ट्रसँग मित्रता र सार्वभौमिक समानताको मान्यताअनुरूप नै हुनुपर्छ। यससँग मेल नखाने मूल सम्झौता र सहायक सम्झौताका प्रावधानहरू संशोधन वा परिवर्तन हुनुपर्ने। नेपाल सरकार र एमसीसीबीचको सम्झौता र नेपालको कानुनको अन्तरसम्बन्धबारे सम्झौतामा उल्लेख गरिएका कतिपय व्यवस्था अन्योल उत्पन्न गर्ने किसिमका र त्रुटिपूर्ण छन्। नेपालका अन्य कानुनी प्रबन्धहरू प्रभावित नहुने कुरा सुनिश्चित गरिनुपर्ने। वर्तमान र भविष्यमा बन्ने अमेरिकी कानुन लागू हुने भनी गरिएको त्रुटिपूर्ण व्यवस्था सच्याउनुपर्ने। सम्झौताका विभिन्न प्रावधानहरू नेपाललाई बन्धित र निर्देशित गर्ने किसिमका छन्। अनुदान अमेरिकी सामरिक र रणनीतिक लक्ष्यअन्तर्गत आईपीएससँग सम्बन्धित नभएको र नहुने कुराको सुनिश्चितता हुने गरी नेपाल र अमेरिकाबीच औपचारिक पत्राचारद्वारा प्रस्ट गरिनुपर्ने। विद्युत् प्रसारण लाइनको सञ्चालन के कसरी हुन्छ भन्ने स्पष्ट छैन। यस्तो संवेदनशील राष्ट्रिय सरोकारको विषयलाई स्पष्ट र सुनिश्चित तुल्याउनुपर्ने। एउटा सम्झौतासँगै अनेकौं सम्झौता गरी ती सम्झौताहरूमा नयाँ कुरा समावेश हुने स्थिति रहनुहँुदैन। निर्मित संरचनाहरू आयोजना पूरा हुनेबित्तिकै सम्पूर्ण रूपमा नेपाललाई हस्तान्तरण गर्ने प्रावधान सुनिश्चित गर्नुपर्ने र सम्झौतामा पारस्परिक समानताअनुरूपको भाषा प्रयोग गर्नुपर्ने। यो सम्झौता नेपालको कानुनभन्दा माथि रहने प्रावधानका कारण संसद्मा पेस गर्नुपर्ने अवस्था उत्पन्न भएको देखिन्छ। यसले भविष्यमा अन्य दातृ राष्ट्रहरुसँग गरिने सबै विकास सहायता सम्झौतालाई अन्तर्राष्ट्रिय सम्झौता मान्नुपर्ने र ती सबैमा नेपालको कानुन निस्क्रिय हुन सक्ने नजिर स्थापना हुन सक्ने र यसले नेपाललाई अतिरिक्त दायित्व थपिदिने र देशको शासन प्रणालीलगायत विषयमा जटिलता उत्पन्न गर्न सक्ने भएकाले समयमै स्पष्ट पार्नुपर्ने। नेपालमा प्राप्त हुने आवश्यक निर्माण र अन्य सामग्री नेपालकै प्रयोग गर्ने व्यवस्था हुनुपर्ने, विदेशबाट आयात हुने वस्तुमा कर र भन्सार छुट हुने भएता पनि आयातीत मालसामानलाई नेपाल सरकारको सम्बन्धित निकायले भन्सार बिन्दुमा आवश्यक जाँचबुझ गर्न पाउनुपर्ने। सम्झौतामा प्रयुक्त कतिपय भाषा, शब्द, शब्दावली र प्रावधानमा कमजोरी देखिएको, यस्ता सम्झौतामा नेपालका तर्फबाट वार्ताका लागि पर्याप्त पूर्वतयारी गर्नुपर्ने। एमसीएनेपाल सोझै एमसीसीबाट निर्देशित र परिचालित नभई नेपाल सरकारद्वारा सञ्चालित र निर्देशित हुने व्यवस्था गरिनुपर्ने। नेपाल सरकारको अधिकार र भूमिकालाई यथोचित स्थान दिँदै त्यसलाई कुनै पनि अर्थमा निषेध गरिन नहुने। अब उप्रान्त बाह्य सम्बन्धका सबै विषयमा परराष्ट्र मन्त्रालयको भूमिका र संलग्नता हुनुपर्ने व्यवस्था गरिनुपर्ने। ज्ञवालीका फरक मत एमसीसीको कुनै पनि स्रोत सैन्य तालिम या गतिविधिमा प्रयोग गर्न निषेध गरेको व्यवस्थाबाट यसलाई आर्थिक सहायता संयन्त्रका रूपमा स्थापना र विकास गर्न खोजेको देखिन्छ। परियोजनामा छनोट हुन पूरा गर्नुपर्ने विभिन्न मापदण्ड पूरा गरेको छ। बाह्य पुँजी, प्रविधि र सहायताको सहयोगी भूमिकालाई अस्वीकार या निरुत्साहित गर्नु अनुचित मात्रै होइन, हानिकारक पनि छ। एमसिसीअन्तर्गतको सहायता रकमलाई अमेरिकी राष्ट्रिय सुरक्षा हितविपरीत प्रयोग गरिनेछैन भन्ने सम्झौताको व्यवस्थालाई हामी सुरक्षा रणनीतिको अंग भयौं या हुने छौं भन्ने अर्थ लाग्ने गरी व्याख्या गर्न मिल्दैन। त्यसैले यस विषयलाई अनावश्यक रूपमा अतिरञ्जित गर्नु आवश्यक देखिँदैन। नेपालले परियोजनामा १३ करोड डलर लगानी गरेको हुनाले त्यसबापत सिर्जना हुने बौद्धिक सम्पत्तिमा नेपालको स्वतः हक सिर्जना हुने कुरामा नेपालले स्पष्ट पारेर जानुपर्छ। अमुक सम्झौताभन्दा पनि बढी राष्ट्रघाती भएको आदि भनेर गरिएका प्रचार अतिरञ्जित, भ्रामक र दुई मुलुकबीचको सम्बन्धलाई तिक्त बनाउने गलत आसयबाट प्रेरित छन्। यथार्थ नबुझी पार्टीका कतिपय नेता यस्ता प्रचारमा संलग्न हुनु विडम्बनाको विषय। पार्टीकै (नेकपाका) कतिपय नेताका अभिव्यक्ति एमसीसी कम्प्याक्टका अन्तरवस्तुमा कम, पार्टीभित्र को चाहिँ राष्ट्रवादी र को चाहिँ अराष्ट्रवादी भन्ने कित्ताकाट गर्ने प्रश्नमा बढी केन्द्रित हुनु दुर्भाग्यपूर्ण। अस्पष्ट विषयलाई स्पष्ट पार्दै प्रतिनिधिसभामार्फत नेपालका नीतिहरुबारे स्पष्ट दृष्टिकोणको पुनर्पुष्टि गर्दै यसलाई छिटोभन्दा छिटो अनुमोदन गर्नुपर्ने।"
नेपाल वायुसेवा निगमलाई ५ अर्ब नोक्सानी,"काठमाडौं : नेपाली ध्वाजाबाहक नेपाल वायुसेवा निगमले कोरोना भाइरस महाव्याधि (कोभिड१९) का कारण उडान कटौती र चैत महिनायता भइरहेको लकडाउनले करिब ५ अर्ब रुपैयाँ नोक्सानीमा जाने अनुमान गरेको छ। सरकारले चैत १० गतेदेखि सुरु गरेको बाह्य तथा आन्तरिक उडान बन्द र लकडाउनका कारण कुनै पनि उडान नभएपछि चालु आर्थिक वर्षको असारसम्म करिब ५ अर्ब रुपैयाँ नोक्सानी हुने आँकलन छ। चालु आर्थिक वर्षमा करिब १७ अर्ब रुपैयाँ आम्दानी गर्ने आंकलन भएको भए पनि कोभिड १९ का कारण सबै उडान बन्द भएपछि चालु अवधिमा निगम घाटामा जाने अध्यक्ष सुशील घिमिरेले जानकारी दिए। चालु आर्थिक वर्षको साउनबाट फागुनसम्म निगमको आम्दानी करिब १२ अर्ब रुपैयाँ रहेको छ। जेठ २ गतेसम्म उडान बन्द गरिएको र बन्द फुकुवा भए पनि नियमित उडान हुन नसक्ने र साविकको जस्तो आम्दानी पनि हुन नसक्ने अध्यक्ष घिमिरे बताउँछन्। निगमको मुख्य आम्दानीको स्रोत व्यावसायिक उडानभन्दा पनि यात्रु तथा कार्गोको ग्राउन्ड ह्यान्डलिङ हो। त्रिभुवन अन्तर्राष्ट्रिय विमानस्थलमा हुने दैनिक करिब ६५ अन्तर्राष्ट्रिय उडान वापतको ग्राउन्ड ह्यान्डलिङ शुल्क निगमले नै लिने गर्छ। चालु आर्थिक वर्षको फागुनसम्म ग्राउन्ड ह्यान्डलिङवापत करिब २ अर्ब ८२ करोड रुपैयाँ उठेको छ। यो रकमलाई प्रत्येक महिनाको औसत हिसाब गर्दा प्रत्येक महिना करिब ३५ करोड २५ लाख रुपैयाँ आम्दानी हुन्छ। यसरी हिसाब गर्दा चैतदेखि असारसम्म १ अर्ब ७६ करोड रुपैयाँ नोक्सानी हुने देखिन्छ। निगमको अन्य आम्दानीको स्रोतमा व्यावसायिक उडान, सेयर लगानी तथा भाडा रहेको छ। लकडाउनयता सम्पूर्ण उडान बन्दाकाबीच भएका केही चार्टर्ड उडानले निगमलाई केही राहत दिएको भए पनि अहिले आम्दानी नगन्य भएको अध्यक्ष घिमिरेले बताए। लकडाउनयता निगमले ४ वटा कार्गो र ४ वटा चार्टर्ड उडान गरेको छ। योबीचमा केही आन्तरिक रूपमा पनि चार्टर्ड उडान भएका छन्। चार्टर्ड उडान वापत निगमले प्रतिघण्टा १८ हजार डलर लिने गरेको बताइएको छ। आम्दानीको स्रोत बन्द भएपछि निगमले खर्च व्यवस्थापनका लागि कर्मचारीको तलब कटौती र बेतलबी विदाको निर्णय गरिसकेको छ। अहिलेको समयमा संस्था टिकाइ राख्नु चुनौती भएको निगम अध्यक्षले बताए। आर्थिक अप्ठ्यारोमा परेपछि निगमले पनि सरकारसँग आफ्ना केही माग अघि सारेको छ। जहाज खरिदका लागि करिब ३७ अर्ब रुपैयाँ ऋणको किस्ता हरेक ३ महिना तिर्नुपर्छ। तर, चैतको किस्ता तिर्न सक्ने अवस्था नभएपछि अर्थमन्त्रालयसँग ऋण सहजीकरणका लागि माग गरिएको अध्यक्ष घिमिरेले बताए। सरकारको नै संस्था भएकाले अप्ठ्यारो परेको बेलामा सरकारको भरथेग आवश्यक पर्ने उनको भनाइ छ। यस्तै, आन्तरिक उडान थप गर्नका लागि ५ वटा जहाज किन्ने सम्बन्धमा पनि अर्थमन्त्रालयसँग छलफल भएको घिमिरेले जानकारी दिए। भएका जहाजले दुरदराजका ठाउँसम्म पुग्न नसकिने हुँदा जहाज थप गरेर व्यवसाय वृद्घिको योजना निगमको रहेको छ। साथै निगमले आफ्ना भौतिक सम्पत्तिलाई व्यावसायिक रूपमा प्रयोग गरेर आम्दानीको स्रोत बढाउने योजनामा पनि बनाएको छ। काठमाडौंको सिनामंगलमा भएका ३५ रोपनी जग्गामा भवन बनाएर प्रधान कार्यालय सार्ने र कान्तिपथको करिब १४ रोपनी जग्गालाई व्यावसायिक भवन बनाएर भाडामा लगाउने गरी काम अघि बढाइएको छ। यस्तै काठमाडौंबाहिर रहेको निगमको सम्पत्तिलाई पनि व्यावसायिक प्रयोगमा ल्याउने गरी काम अघि बढाइएको अध्यक्ष घिमिरेले बताए।"
"नेकपा सचिवालय बैठक सुरु : समीकरण फेरियाे, ओलीकाे बहुमत","काठमाडौं : सत्तारुढ दल नेपाल कम्युनिस्ट पार्टी (नेकपा) सचिवालय बैठक सुरु भएको छ। पार्टी भित्रको आन्तरिक विवाद समाधान गर्ने उद्देश्यका साथ शनिबार सचिवालय बैठक सुरु भएको हो। प्रधानमन्त्री एवम् पार्टी अध्यक्ष केपी ओलीको सरकारी निवास बालुवाटारमा बैठक सुरु भएको हो। कोरोना भाइरस (कोभिड१९) संक्रमण फैलिएपछि अन्य सचिवालयसँगै राखिएको अर्का अध्यक्ष पुष्पकमल दाहाल प्रचण्डको कुर्सी शनिबारको सचिवालय बैठकमा भने फेरि ओलीसँगै राखिएको छ। शनिबारको बैठक पार्टीका आन्तरिक अप्ठ्यारालाई किनारा लगाउन निर्णायक हुने अनुमान गरिएको छ। बैठकमा सचिवालयका सबै सदस्य उपस्थित छन्। बैठकअघि प्रधानमन्त्री ओलीले अर्का अध्यक्ष प्रचण्ड, उपाध्यक्ष वामदेव गौतम, महासचिव विष्णु पौडेल, सचिवालय सदस्य रामबहादुर थापा बादलसँग भेटवार्ता गरेका थिए। नेतासँगको भेटपछि बैठक अघि प्रधानमन्त्री ओलीले शीतल निवास पुगेर राष्ट्रपति विद्यादेवी भण्डारीसँग भेट गरेका थिए। शनिबारको प्रधानमन्त्रीको तिब्र भेटवार्तापछि सचिवालय बैठकबाट फेरि सरप्राइज निर्णय आउने देखिएको छ । प्रधानमन्त्री ओलीले उपाध्यक्ष गौतम, महासचिव पौडेल, गृहमन्त्रीसमेत रहेका सचिवालय सदस्य बादलसँगको छलफलपछि प्रधानमन्त्री र पार्टी अध्यक्षमा आफ्नै निरन्तरता दिने बाटो खेलेका छन् । अघिल्लो सचिवालय बैठकमा उपाध्यक्ष गौतमलाई भावी प्रधानमन्त्री बनाउने प्रधानमन्त्री ओलीको प्रस्तावमाथि ठोस छलफल गर्न नेकपा सचिवालयको बैठक शनिबार बोलाइएको थियो। अर्का अध्यक्ष प्रचण्ड र वरिष्ठ नेता माधव नेपालले गौतमलाई प्रधानमन्त्री बनाउने आफ्नो प्रस्ताव कार्यान्वयनको योजना शनिबारको बैठकमा प्रस्तुत गर्न प्रधानमन्त्री ओलीलाई सुझाव दिएका थिए । तर शनिबारको भेटवार्ताले त्यो समिकरण तोडिएको देखाएको छ । कमरेड ! फेरि एक पटक कम्युनिस्ट मेनिफेस्टो पढ्नुहोस् न वामदेव कार्ड : रणनीतिक अस्त्र कि गुन तिर्ने बाटो ? वामदेव कार्ड को छिनोफानो आज नेकपा सचिवालय बैठक साँझ साढे पाँच बजे पार्टीभित्रको आन्तरिक द्वन्द्व साम्य पार्न प्रधानमन्त्री ओलीले गौतमलाई प्रधानमन्त्री र वरिष्ठ नेता माधव नेपाललाई तेस्रो वरियताको अध्यक्ष बनाउने प्रस्ताव बुधबार सचिवालय बैठकमा गरेका थिए। राजनीतिक दल सम्बन्धी अध्यादेश विवादसँगै सत्तासीन नेकपाभित्र पनि विवाद बढेको थियो। अर्का अध्यक्ष दाहाल, वरिष्ठ नेता नेपाल, झलनाथ खनाल, उपाध्यक्ष गौतमलगायतले प्रधानमन्त्री र पार्टी अध्यक्ष छोडन दबाब दिएपछि प्रधानमन्त्री ओलीले गौतमलाई प्रधानमन्त्री बनाउने सरप्राइज प्रस्ताव गरेका थिए।"
वामदेव कार्ड को छिनोफानो आज,"काठमाडौं : उपाध्यक्ष वामदेव गौतमलाई भावी प्रधानमन्त्री बनाउने प्रधानमन्त्री केपी ओलीको प्रस्तावमाथि ठोस छलफल गर्न नेकपा सचिवालयको बैठक शनिबार बस्दैछ। अर्का अध्यक्ष पुष्पकमल दाहाल र वरिष्ठ नेता माधव नेपालले गौतमलाई प्रधानमन्त्री बनाउने आफ्नो प्रस्ताव कार्यान्वयनको योजना शनिबारको बैठकमा प्रस्तुत गर्न प्रधानमन्त्री ओलीलाई सुझाव दिएका छन्। पार्टीभित्रको आन्तरिक द्वन्द्व साम्य पार्न प्रधानमन्त्री ओलीले गौतमलाई प्रधानमन्त्री र वरिष्ठ नेता माधव नेपाललाई तेस्रो वरियताको प्रधानमन्त्री बनाउने प्रस्ताव बुधबार सचिवालय बैठकमा गरेका थिए। नेता नेपालले तेस्रो वरियताको अध्यक्ष आफूले स्वीकार नगर्ने बताइसकेका छन्। तर, वामदेवलाई प्रधानमन्त्री बनाउन आफूले राजीनामा दिएर बाटो खोल्न नेता नेपालले प्रधानमन्त्री ओलीलाई सुझाव दिएको नेपाल निकट स्थायी समिति सदस्य बेदुराम भूसालले जानकारी दिए। राजनीतिक दल सम्बन्धी अध्यादेश विवादसँगै सत्तासीन नेकपाभित्र पनि विवाद बढेको थियोे। अर्का अध्यक्ष दाहाल, वरिष्ठ नेता नेपाल, झलनाथ खनाल, उपाध्यक्ष गौतमलगायतले प्रधानमन्त्री र पार्टी अध्यक्ष छोडन दबाब दिएपछि प्रधानमन्त्री ओलीले गौतमलाई प्रधानमन्त्री बनाउने सरप्राइज प्रस्ताव गरेका थिए। तर, ओलीको प्रस्तावले दाहाल र नेपाल भने सन्तुष्ट छैनन्। गौतमलाई प्रधानमन्त्री बनाउने भए ओलीलाई राजीनामा दिएर बाटो खोल्न नेपाल र दाहालले सुझाव दिए पनि प्रधानमन्त्री भने सकारात्मक नदेखिएको नेताहरू बताउँछन्। संसद्मा नभएको व्यक्तिलाई प्रधानमन्त्रीका लागि प्रस्ताव गर्नु नै गलत थियो, स्थायी समिति सदस्य भुसाल भन्छन्, आफैंले गरेको प्रस्ताव कार्यान्वयनका लागि प्रधानमन्त्रीले योजना पेश गर्नुहुने विश्वास छ। वामदेव कार्ड निकासका लागि हो वा रणनीतिक मात्र हो भन्ने कुरा शनिबारको बैठकबाट स्पस्ट हुने नेताहरू बताउँछन्। नेता नेपालले सरकार र पार्टी दुवै सञ्चालनमा ओली असफल भएको भन्दै दुईमध्ये एक पद छोडनुपर्ने आफ्नो अडान कायमै रहेको जानकारी ओलीलाई दिइसकेका छन्। पार्टीभित्रको आन्तरिक द्वन्द्व र आफ्ना प्रस्तावबारे प्रधानमन्त्री ओलीले बिहीबार अर्का अध्यक्ष दाहालसँग बालुवाटारमा कुराकानी गरेका छन्। त्यस क्रममा दाहालले वामदेवलाई प्रधानमन्त्री बनाउने भए पहिले राजीनामा दिन ओलीलाई सुझाव दिएको दाहालको सचिवालयले जनाएको छ। दाहालले सचिवालय बैठकमा राजीनामाको घोषणा गरि वामदेवलाई प्रधानमन्त्री बन्ने बाटो खुल्ला राख्न प्रधानमन्त्रीसँग आग्रह गरेको उनी निकट स्थायी समिति सदस्यले बताए। यता दोस्रो तहका नेताहरू पनि पार्टीभित्रको आन्तरिक राजनीति व्यवस्थापन र सहमतिका लागि दौडधूपमा छन्। भीम रावल, सुरेन्द्र पाण्डे, जनार्दन शर्मा लगायतका नेताहरू पनि शीर्ष नेताहरू भेट्दै सहमतिका प्रयासमा क्रियाशील छन्। राजाीनामा दिएर निकासका लागि प्रधानमन्त्री ओली तयार नभए सचिवालय बैठकमा स्थायी समिति बैठकको माग राख्ने तयारीमा दाहाल र नेपाललगायतका नेताहरू रहेको स्रोतले बतायो। वामदेवको रुची राष्ट्रियसभामै प्रधानमन्त्री ओलीले भावी प्रधानमन्त्रीमा प्रस्ताव गरेपछि उत्साहित नेता वामदेव गौतमले संविधान संशोधनको विधि र प्रक्रियाबारे छलफल प्रारम्भ गरेका छन्। प्रतिनिधिसभामा निर्वाचित हुनुभन्दा राष्ट्रियसभामा जाने र त्यहीँबाट प्रधानमन्त्री बन्ने संवैधानिक उपायका लागि गौतमले संविधानविद्हरूको राय र सुझाव संकलन गर्ने गरिरहेको निकट नेताहरू बताउँछन्। प्रधानमन्त्रीलाई समस्या समाधान गर्न सुझाव दिएको हुँ : वामदेव ओलीको नयाँ प्रस्ताव : दाहालनेपाल सशंकित वामदेव कार्ड : रणनीतिक अस्त्र कि गुन तिर्ने बाटो ? यसअघि वरिष्ठ नेता माधव नेपालको संयोजकत्वमा अनौपचारिक रुपमा गठन गरिएको भनिएको कार्यदलले काम नथाल्दै गौतमले संविधान संशोधनको ड्राफ्ट तयार पारिसकेको नेताहरू बताउँथे। पछि नेपाल संयोजकत्वको कार्यदलको वैधानिकता र गठन प्रक्रियामै विवाद भएपछि उक्त कार्यदलले काम नथाल्दै विघटन गरिएको थियो। बुधबार सचिवालयको बैठकमा प्रधानमन्त्री ओलीले कोरोना संक्रमणपछि गौतमलाई प्रधानमन्त्रीको प्रस्ताव गरेपछि गौतमले संविधानविद् डा युवराज संग्रौला लगायतका विज्ञहरूसंग संविधान संशोधनबारे सल्लाह गरिरहेको निकट नेताहरू बताउँछन। निर्वाचित सांसदलाई राजीनामा दिन लगाएर उपनिर्वाचन गराउंनु भन्दा संविधान संशोधन गरेर राष्टियसभाबाटै प्रधानमन्त्री बन्ने दाउमा गौतम रहेको नेताहरू बताउँछन। नेपाल समूहको भेला कोटेश्वरमा नेता नेपाल निकट एक दर्जन बढी स्थायी समिति सदस्यहरूले नेता नेपाल र अर्का अध्यक्ष दाहालसँग शुक्रबार छलफल गरेका थिए। आफ्नो निवासमा स्थायी समिति सदस्यहरू पुगेपछि वरिष्ठ नेता नेपालले अर्का अध्यक्ष दाहाललाई पनि बोलाएका थिए। स्थायी समिति सदस्यहरू युवराज ज्ञवाली, अष्टलक्ष्मी शाक्य, भीम रावल, सुरेन्द्र पाण्डे, मुकुन्द न्यौपाने, बेदुराम भूसाल, रघुजी पन्त,घनश्याम भूसाल, गोकर्ण विष्टले बुधबारको सचिवालय बैठकमा भएको के हो भनी नेता नेपाल र दाहालसँग प्रश्न गरेका थिए। पार्टीभित्रको आन्तरिक द्वन्द्व व्यवस्थापन गर्न भन्दै प्रधानमन्त्री ओलीले उपाध्यक्ष गौतमलाई भावी प्रधानमन्त्री र नेता नेपाललाई तेस्रो वरियताको अध्यक्ष दिने प्रस्ताव सचिवालयमा गरेका थिए। सचिवालय बैठकमा भएको के हो र ? विषय केके हुन भनी हामीहरूले जान्न खोज्यांै, स्थायी समिति सदस्य रघुजी पन्तले भने, नेताद्वयले त्यसबारे हामीहरूलाई जानकारी गराउनुभयो। हामीहरूले स्थायी समितिको बैठक अविलम्ब बोलाउनेबारे सचिवालयले निर्णय गरोस भनेर आग्रह गरेका छौं।"
नेकपा स्थायी कमिटी बैठक वैशाख २५ गते,"काठमाडौं : नेपाल कम्युनिस्ट पार्टी (नेकपा) को स्थायी कमिटी बैठक वैशाख २५ गते बस्ने भएको छ । शनिबार बालुवाटारमा बसेको सचिवालय बैठकले स्थायी कमिटी बैठकको मिति तय गरेको प्रवक्ता नारायणकाजी श्रेष्ठले जानकारी दिए । पार्टीको एकता, सहमति र समस्या समाधानको निष्कर्ष अनुरुप पार्टीलाई दिशानिर्देशित गर्नेगरी स्थायी कमिटीको बैठक यही वैशाख २५ गते ११ बजे बस्ने निर्णय भएको छ, प्रवक्ता श्रेष्ठले भने, त्यसको तयारीका लागि वैशाख २४ गते सचिवालय बैठक बस्नेछ । बैठकले उपाध्यक्ष वामदेव गौतमलाई प्रतिनिधिसभाको उम्मेदवार बनाउने निर्णय गरेको छ । उपाध्यक्ष वामदेव गौतमलाई उपयुक्त समयमा प्रतिनिधिसभाको उम्मेदवार बनाउने निर्णय भएको छ, प्रवक्ता श्रेष्ठले भने । प्रधानमन्त्री ओलीले गौतमलाई भावी प्रधानमन्त्रीको रुपमा अघि सारेसँगै यो निर्णय सचिवालय बैठकले गरेकाो हो । बैठकमा नेताहरुले पार्टी भित्रका पछिल्ला कमिकमजोरीप्रति आत्मआलोचनासमेत गरेको प्रवक्ता श्रेष्ठले जानकारी दिए ।"
नेकपा सचिवालयमा आत्मआलोचना : यी हुन् बैठकका महत्वपूर्ण निर्णय,"काठमाडौं : लामो विवाद र रस्साकस्सीपछि सत्तारुढ नेपाल कम्युनिस्ट पार्टी (नेकपा) सचिवालय बैठकले एकतावद्ध भएर अगाडि बढ्ने संकल्प गरेको छ। शनिबारको सचिवालय बैठकसँगै पछिल्ला दिनमा नेकपामा देखिएको विवाद तत्कालका लागि साम्य भएको छ। बैठकअघि प्रधानमन्त्रीसमेत रहेका पार्टी अध्यक्ष केपी ओलीले सचिवालयका सदस्य, अर्का अध्यक्ष पुष्पकमल दाहाल प्रचण्डसँगै राष्ट्रपति विद्यादेवी भण्डारीसँगसमेत भेटवार्ता गरेका थिए। त्यसलाई सचिवालय बैठकको तयारीको रुपमा हेरिएको थियो। प्रधानमन्त्रीले दिनभरको दौडधुप र नेताले दिएको सुझावकै आधारमा सचिवालय बैठकमार्फत् पार्टी एकताको सन्देश दिएका हुन् । सचिवालय बैठकले केही महत्वपूर्ण निर्णय गरेको छ। फुटमा नलाग्न निर्देशन नेकपा सचिवालय बैठकले पार्टीलाई एकतामा दृढ हुन र फुट उन्मुख गर्ने कुनै क्रियाकलापमा सहभागी नहुन सम्पूर्ण पार्टी पंक्तिलाई निर्देशन दिने निर्णय गरेको छ। आजको केन्द्रीय सचिवालय बैठकले पार्टीको आन्तरिक जीवनमा देखा परेका संकटलाई समाधान गर्ने गरी एकतावद्ध भएर पार्टी एकताका निम्ति दृढ रहने संकल्प गरेको छ, प्रवक्ता नारायणकाजी श्रेष्ठले भने, पार्टी एकतालाई रक्षा गर्ने र त्यसलाई सुदृढ पार्ने, पार्टी एकतालाई कमजोर पार्ने र पार्टीलाई फुट उन्मुख गर्ने कुनै पनि क्रियाकलापमा सामेल नहुन सम्पूर्ण पार्टी पंक्तिलाई निर्देशन दिने निर्णय भएको छ। प्रधानमन्त्रीको आत्मआलोचना प्रधानमन्त्रीको सरकारी निवास बालुवाटारमा बसेको सचिवालय बैठकमा प्रधानमन्त्रीसमेत रहेका पार्टी अध्यक्ष ओलीले अहिलेसम्म भएका कमिकमजोरीप्रति आत्मआलोचना गरेका छन्। सँगै अर्का अध्यक्ष प्रचण्ड र सबै सचिवालय सदस्यले आत्मआलोचना गर्दै एकतावद्ध भएर अगाडि बढ्ने संकल्प गरेको प्रवक्ता श्रेष्ठको भनाइ छ। पार्टीलाई एकतावद्ध राख्ने, पार्टीलाई विधि पद्धति र कम्युनिस्ट मूल्य मान्यता अनुसार सञ्चालन गर्ने, पार्टीको मार्ग निर्देशनमा सरकार सञ्चालन गर्ने र सरकारले देश र जनताको पक्षमा समाजवाद उन्मुख आर्थिक रुपान्तरणको लक्ष्य हाँसिल गर्ने दिशामा दृढतापूर्वक अघि बढ्ने निर्णय लिएको छ, प्रवक्ता श्रेष्ठले भने, यस विषयमा पार्टी र सरकारसँगै सम्बन्धित क्षेत्रमा भएका कमिकमजोरीप्रति प्रधानमन्त्री एवम् पार्टी अध्यक्ष कमरेड केपी ओली, अर्का अध्यक्ष कमरेड प्रचण्ड र अरु सचिवालयका कमरेडले आत्मआलोचना गर्दै अघि बढ्ने संकल्प गर्नु भएको छ। सँगै पार्टीलाई कम्युनिस्ट मूल्य मान्यता अनुसार सञ्चालन गर्ने र जनताको पक्षमा काम गर्ने दिशामा दृढतापूर्वक अघि बढ्ने निर्णयसमेत सचिवालय बैठकले गरेको छ। स्थायी कमिटी बैठक वैशाख २५ गते वैशाख २५ गते नेकपा स्थायी कमिटी बैठक बस्ने भएको छ। सचिवालय बैठकले स्थायी कमिटी बैठकको मिति तय गरेको प्रवक्ता श्रेष्ठले जानकारी दिए। पार्टीको एकता, सहमति र समस्या समाधानको निष्कर्ष अनुरुप पार्टीलाई दिशानिर्देशित गर्नेगरी यही वैशाख २५ गते ११ बजे काठमाडौंमा स्थायी कमिटी बैठक बस्ने निर्णय भएको छ, प्रवक्ता श्रेष्ठले भने, त्यसको तयारीका लागि पार्टी सचिवालय बैठक वैशाख २४ गते दिउँसो ३ बजे बस्नेछ। वामदेव गौतमलाई प्रतिनिधिसभाको उम्मेदवार बनाउने सचिवालय बैठकले उपाध्यक्ष वामदेव गौतमलाई प्रतिनिधिसभाको उम्मेदवार बनाउने निर्णय गरेको छ। उपाध्यक्ष वामदेव गौतमलाई उपयुक्त समयमा प्रतिनिधिसभाको उम्मेदवार बनाउने र प्रतिनिधिसभामा लैजाने पहल गर्ने निर्णय लिएको छ, प्रवक्ता श्रेष्ठले भने। प्रधानमन्त्री ओलीले गौतमलाई भावी प्रधानमन्त्रीको रुपमा अघि सारेसँगै यो निर्णय सचिवालय बैठकले गरेको हो। कोरोनाविरुद्ध लाग्न आह्वान गर्ने सचिवालय बैठकले सिंगो देश एकतावद्ध भइरहेको सन्दर्भमा अझ एकतावद्ध भएर कोरोना भाइरस (कोभिड१९) को संक्रमणविरुद्ध विजय हुनेगरी लाग्न नागरिक समाज र सम्पूर्ण पार्टी पंक्तिलाई आह्वान गर्ने निर्णय गरेको प्रवक्ता श्रेष्ठले जानकारी गराए। कोरोना भाइरसविरुद्ध सिंगो देश एकतावद्ध भइरहेको सन्दर्भमा अझ बढी एकतावद्ध भएर संक्रमणलाई पराजित गर्न र त्यसमाथि विजयी हुनेगरी लाग्न सम्पूर्ण राजनीतिक पार्टी, नागरिक समाज र पार्टी पक्तिलाई आह्वान गरेको छ, प्रवक्ता श्रेष्ठले भने। वामदेव कार्ड को छिनोफानो आज नेकपा सचिवालय बैठक साँझ साढे पाँच बजे नेकपा सचिवालय बैठक सुरु : समीकरण फेरियाे, ओलीकाे बहुमत वामदेव गौतमलाई प्रतिनिधि सभाको उम्मेदवार बनाउने नेकपाको निर्णय तीन अध्यक्ष बनाउने विषयमा माधव नेपालको असहमति नेकपा स्थायी कमिटी बैठक वैशाख २५ गते विवाद र फुटको स्थितिमा पुगेको नेकपालाई शनिबारको सचिवालय बैठकले एकतातर्फ फर्काएको सन्देश दिएको छ। बैठकमा पार्टी अध्यक्ष एवम् प्रधानमन्त्री ओलीले सरकारले संसदको अधिवेशन बोलाउने तयारी गरेको जानकारीसमेत गराएको प्रवक्ता श्रेष्ठले बताए। बैठकले सबै विवादलाई बिर्सिएर अब जनताले दिएको जनादेश अनुसार सामाजिक एवम् आर्थिक रुपान्तरणलाई अगाडि बढाउने निष्कर्ष निकालेको छ।"
वामदेव गौतमलाई प्रतिनिधि सभाको उम्मेदवार बनाउने नेकपाको निर्णय,"काठमाडौं : नेपाल कम्युनिस्ट पार्टी (नेकपा) सचिवालय बैठकले उपाध्यक्ष वामदेव गौतमलाई प्रतिनिधिसभाको उम्मेदवार बनाउने निर्णय गरेको छ । शनिबार प्रधानमन्त्रीको सरकारी निवास बालुवाटारमा बसेको सचिवालय बैठकले यस्तो निर्णय गरेको प्रवक्ता नारायणकाजी श्रेष्ठले जानकारी दिए । उपाध्यक्ष वामदेव गौतमलाई उपयुक्त समयमा प्रतिनिधिसभाको उम्मेदवार बनाउने निर्णय भएको छ, प्रवक्ता श्रेष्ठले भने । बैठकमा नेताहरुले पार्टी भित्रका पछिल्ला कमिकमजोरीप्रति आत्मआलोचनासमेत गरेका छन् । अर्को सचिवालय बैठक वैशाख २४ गते बस्ने गरी आजको बैठक स्थगित भएको प्रवक्ता श्रेष्ठले जानकारी दिए । वैशाख २५ गते नेकपा स्थायी कमिटी बैठक बस्ने भएको छ। सचिवालय बैठकले स्थायी कमिटी बैठकको मिति तय गरेको प्रवक्ता श्रेष्ठले जानकारी दिए। पार्टीको एकता, सहमति र समस्या समाधानको निष्कर्ष अनुरुप पार्टीलाई दिशानिर्देशित गर्नेगरी यही वैशाख २५ गते ११ बजे काठमाडौंमा स्थायी कमिटी बैठक बस्ने निर्णय भएको छ, प्रवक्ता श्रेष्ठले भने, त्यसको तयारीका लागि पार्टी सचिवालय बैठक वैशाख २४ गते दिउँसो ३ बजे बस्नेछ।"
नेकपा सचिवालय बैठक साँझ साढे पाँच बजे,"काठमाडौं : उपाध्यक्ष वामदेव गौतमलाई भावी प्रधानमन्त्री बनाउने प्रधानमन्त्री केपी ओलीको प्रस्तावमाथि ठोस छलफल गर्न नेकपा सचिवालयको बैठक शनिबार बस्दैछ। अर्का अध्यक्ष पुष्पकमल दाहाल प्रचण्ड र वरिष्ठ नेता माधव नेपालले गौतमलाई प्रधानमन्त्री बनाउने आफ्नो प्रस्ताव कार्यान्वयनको योजना शनिबारको बैठकमा प्रस्तुत गर्न प्रधानमन्त्री ओलीलाई सुझाव दिएका छन्। पार्टीभित्रको आन्तरिक द्वन्द्व साम्य पार्न प्रधानमन्त्री ओलीले गौतमलाई प्रधानमन्त्री र वरिष्ठ नेता माधव नेपाललाई तेस्रो वरियताको अध्यक्ष बनाउने प्रस्ताव बुधबार सचिवालय बैठकमा गरेका थिए। नेता नेपालले तेस्रो वरियताको अध्यक्ष आफूले स्वीकार नगर्ने बताइसकेका छन्। तर, वामदेवलाई प्रधानमन्त्री बनाउन आफूले राजीनामा दिएर बाटो खोल्न नेता नेपालले प्रधानमन्त्री ओलीलाई सुझाव दिएको नेपाल निकट नेताले जानकारी दिए । प्रधानमन्त्री ओलीका प्रेस सल्लाहकार सूर्य थापाका अनुसार शनिबार दिउँसो ४ बजेका लागि बस्ने भनिएको सचिवालय बैठक साढे ५ बजेका लागि सरेको छ। नेकपा केन्द्रीय सचिवालयको बैठक आज ५ : ३० बजे, बालुवाटारमा बस्ने जानकारी गराइन्छ, प्रेस सल्लाहकार थापाले जानकारी दिँदै भने। राजनीतिक दल सम्बन्धी अध्यादेश विवादसँगै सत्तासीन नेकपाभित्र पनि विवाद बढेको थियोे। अर्का अध्यक्ष दाहाल, वरिष्ठ नेता नेपाल, झलनाथ खनाल, उपाध्यक्ष गौतमलगायतले प्रधानमन्त्री र पार्टी अध्यक्ष छोडन दबाब दिएपछि प्रधानमन्त्री ओलीले गौतमलाई प्रधानमन्त्री बनाउने सरप्राइज प्रस्ताव गरेका थिए। तर, ओलीको प्रस्तावले दाहाल र नेपाल भने सन्तुष्ट छैनन्। वामदेव कार्ड को छिनोफानो आज गौतमलाई प्रधानमन्त्री बनाउने भए ओलीलाई राजीनामा दिएर बाटो खोल्न नेपाल र दाहालले सुझाव दिए पनि प्रधानमन्त्री भने सकारात्मक नदेखिएको नेताहरू बताउँछन्।"
एमसीसी लिनुहुँदैन : कार्यदल,"काठमाडौं : सत्तारुढ दल नेकपाभित्रै विवादित बनेको अमेरिकी सहयोग नियोग मिलेनियम च्यालेन्ज कर्पाेरेसनको अनुदान सम्झौता यथास्थितिमा संसदबाट अनुमोदन गर्न नहुने सुझाव उक्त पार्टीले गठन गरेको अध्ययन कार्यदलले दिएको छ । अमेरिकी सहयोग नियोग मिलेनियम च्यालेन्ज कर्पाेरेसन (एमसीसी) हिन्द प्रशान्त रणनीति (इन्डो प्यासेफिक स्टाटेजी) कै अंग भएको निष्कर्षसहितको प्रतिवेदन कार्यदलले गत फागन ९ गते अध्यक्षध्यद्वय केपी ओली र पुष्पकमल दाहाललाई बुझाएको थियो । त्यसयता गोप्य राखिएको प्रतिवेदन शुक्रबार सार्वजनिक भएको हो । एमसीसी द्विपक्षीय अनुदान नभई अमेरिकाको विश्वव्यापी रणनीति र कार्यक्रमअन्तर्गत रहेको निष्कर्ष कार्यदलले निकालेको छ। उसले नेपाल सरकार र एमसीसीबीचको सम्झौता र नेपालको कानुनको अन्तरसम्बन्धबारे सम्झौतामा उल्लेख गरिएका कतिपय व्यवस्था अन्योल उत्पन्न गर्ने किसिमको भएको र त्रुटिपूर्ण रहेको जनाएको छ। सम्झौता स्वयंमा कुनै सामरिक वा सैन्य सहयोग वा गठजोडको विषय उल्लेख नगरिए पनि अमेरिकाको समग्र राष्ट्रिय रक्षा, सुरक्षा तथा हिन्दप्रशान्त रणनीतिसम्बन्धी दस्तवेजहरूमा एमसीसी त्यस्तो रणनीतिको अंग भएको देखिएको प्रतिवेदनमा उल्लेख छ। सन् २००२ देखि नै एमसीसी तथा त्यसअन्तर्गत सञ्चालन हुने मिलेनियम च्यालेन्ज कम्प्याक्ट र मिलेनियम च्यालेन्ज अकाउन्ट अमेरिकी राष्ट्रिय सुरक्षा र रक्षा नीतिअन्तर्गत अगाडि बढाइएको देखिन्छ, प्रतिवेदनमा छ, विभिन्न समयमा अमेरिकी रक्षा मन्त्रालयद्वारा प्रकाशित सुरक्षा र रक्षा रणनीतिसम्बन्धी प्रतिवेदनहरूमा उक्त कुरा उल्लेख गरिएको छ। कुनै पनि सैन्य गठबन्धन या शक्ति राष्ट्रहरूको प्रतिस्पर्धाबाट अलग रहने नेपालको अविचलित नीतिमाथि आधारित रहनुपर्दछ। सम्झौता गर्दा अमेरिकी पक्षले अमेरिकाको नीति, राष्ट्रिय सुरक्षाहित विपरीतका क्रियाकलाप र एमसीसी ऐनले अयोग्य ठहरिने कार्य गरे अमेरिकाले सम्झौता रद्द गर्न सक्ने प्रावधान राखेकोमा यसले भविश्यमा अमेरिकाले बनाउने कानुनसमेत मान्नुपर्ने गरी अनेक अर्थ लाग्ने गरी सम्झौता आएको प्रस्ट्याइएको छ। खुला र व्यापक अर्थ लाग्ने गरी यस्ता सम्झौता गर्न नमिल्ने सुझाव कार्यदलले दिएको छ। नेपालमा परियोजना लागू हुने भए पनि परियोजनाको बौद्धिक सम्पत्ति अमेरिकाको हुने भनिएकोमा पनि उसले परिमार्जन गरिनुपर्ने आंैल्याएको छ। कार्यदलले यसमा बौद्धिक सम्पत्तिको अधिकार अमेरिका र नेपालले पाउनुपर्ने प्रावधान राख्नुपर्ने सुझाव दिएको छ। एमसीसी र नेपालको कानुनको अन्तरसम्बन्धबारे सम्झौतामा उल्लेख गरिएका कतिपय व्यवस्था अन्योल उत्पन्न गर्ने किसिमका र त्रुटिपूर्ण रहेको प्रतिवेदनमा छ। यसले सम्झौताअन्तर्गतका कार्यक्रम कार्यान्वयन गर्ने क्रममा प्रावधानहरू प्रभावी हुने र त्यस हदसम्म सम्बन्धित मुलुकका कानुन लागू नहुने विषय स्वाभाविक नै भए पनि यसबाट नेपालका अन्य कानुनी प्रबन्ध प्रभावित नहुने गरी सुनिश्चित गरेर मात्र संसद्बाट अनुमोदन गर्ने वा अगाडि बढाउने गर्नुपर्ने प्रतिवेदनमा उल्लेख छ। प्रतिवेदनको पृष्ठ ४५ मा वर्तमान र भविष्यमा बन्ने अमेरिकी कानुन लागू हुने भनी गरिएको त्रुटिपूर्ण व्यवस्था सच्याउनुपर्नेमा जोड दिइएको छ। सम्झौताका प्रावधान नेपालको कानुनसँग बाझिएमा वा असंगत भएमा राष्ट्रिय कानुनभन्दा माथि हुने तथा नेपालमा अमेरिकी कानुन लागू हुने कुरा हटाई सम्झौतामा लेखिएका कुराका हकमा सोहीबमोजिम र सम्झौतामा नलेखिएका कुराका हकमा नेपालको कानुनबमोजिम हुनेछ भन्ने स्पष्ट प्रावधान हुनुपर्छ, प्रतिवेदनमा छ। कार्यदलको सुझावमा परराष्ट्रमन्त्री प्रदीप ज्ञवालीले फरक मत राखेका छन्। उनले परियोजनामा नेपालले लेखापरीक्षण नै गर्न नपाउने, परियोजनाको सुरक्षाका नाममा अमेरिकी सेनाको प्रवेश हुने, शिविरहरू खडा हुने, यसले भूराजनीतिक द्वन्द्व सिर्जना हुने, यस परियोजनाले अन्य छिमेकी मुलुकसँग नेपालले गरेका सम्झौता अवरुद्ध हुने, सम्झौता अमूक सम्झौताभन्दा पनि बढी राष्ट्रघाती भएको आदि भनेर गरिएका प्रचार अतिरञ्जित, भ्रामक र दुई मुलुकबीचको सम्बन्धलाई तिक्त बनाउने गलत आसयबाट प्रेरित भएर आएको भन्दै यथार्थ नबुझी पार्टीका कतिपय नेता यस्ता प्रचारमा संलग्न हुनु विडम्बना भएको फरक मतमा उल्लेख गरेका छन्। एमसीसी सम्झौतामा सत्तारुढ दलकै नेता विभाजित भएपछि केन्द्रीय समिति बैठकबाट कार्यदल बनाइएको थियो। कार्यदललाई केन्द्रीय समितिले दिएको म्यादमा थप १० दिन समय लिएर फागुन ९ मा अध्यक्षद्वय ओली र दाहाललाई ६७ पृष्ठको प्रतिवेदन बुझाइएको थियो। प्रतिवेदनमा एमसीसी परियोजना परिमार्जनका लागि १६ बुँदामा सुझाव तथा निष्कर्ष राखिएको छ। गत माघमा सम्पन्न केन्द्रीय समिति बैठकले यस सम्बन्धमा अध्ययनका लागि वरिष्ठ नेता झलनाथ खनालको संयोजकत्वमा तीन सदस्यीय कार्यदल गठन गरेको थियो। कार्यदलमा स्थायी समिति सदस्यद्वय भीम रावल र परराष्ट्रमन्त्री ज्ञवाली सदस्य थिए। ऊर्जा पूर्वाधार तथा सडक स्तरोन्नतिका लागि अमेरिकाले ५० करोड अर्थात् करिब ५७ अर्ब रुपैयाँ र नेपालको १३ करोड डलर अर्थात् १५ अर्ब ९६ करोड रुपैयाँ राखेर पाँच वर्षभित्र निर्माण सम्पन्न गर्ने गरी कम्प्याक्ट नामक सहयोगमा २०७४ भदौ २९ गते एमसीसी परियोजनामा नेपाल र अमेरिकाबीच सम्झौता भएको थियो। यसलाई संसद्बाट अनुमोदन गराउनुपर्ने पूर्वसर्त अमेरिकी पक्षले राखेपछि सत्तारुढ दल नेकपाभित्र विवाद चर्किएको थियो। त्यही विवादले यो अनुदान सम्झौता सदनबाट अनुमोदन हुन सकेको छैन। सरकारले २०७५ असार ३० मा सदनबाट अनुमोदनका लागि प्रस्ताव दर्ता गरेको हो। यो प्रतिवेदनमा नेकपा सचिवालयमा एक चरण सामान्यः छलफल भए पनि त्यसपछि थप छलफल भएको छैन। उसले पार्टीभित्र एकपछि अर्काे गरी देखापरेका अनेक नयाँनयाँ विवादका कारण थप छलफल गरेको छैन। सत्तारुढ दलमै आफ्नै कार्यदल प्रतिवेदनमा थप छलफल भइनसकेकाले अझै अनुदान सम्झौता सदनबाट अनुमोदन हुनेमा आशंका कायमै छ। सरकारले हिउँदे अधिवेशनमै संसद्मा प्रतिवेदन लगेर अनुमोदन गर्ने योजना बनाएको थियो। तर, कोरोनाका कारण अधिवेशन छिट्टै अन्त्य भएपछि अब बोलाउने तयारी भइरहेको बजेट अधिवेशनमा लगेर अनुमोदन गराउनुपर्ने हुन्छ। कम्याप्टले असार १६ देखि काम गर्नुपर्ने भएकाले संसद्बाट चाँडै सम्झौता अनुमोदन गर्न दबाब बढाइरहेको छ। सरकारले अब बर्खे (बजेट) अधिवेशनको सुरुमै संसद्मा यसलाई लैजाने योजना बनाइरहेका बेला पार्टीभित्रै अध्ययन कार्यदलको गोप्य राखिएको प्रतिवेदन शुक्रबार सार्वजनिक भएको हो। प्रतिवेदनका सुझाव यस्ता छन् : स्वतन्त्र र सन्तुलित नीतिमाथि आधारित रहेर छिमेकी मित्र राष्ट्रहरू, अन्य मित्र एवं विकास साझेदार राष्ट्र र संस्थाहरूसँग सम्बन्ध कायम गर्दै त्यसलाई विस्तार र सुदृढ गर्न नेपालले अवलम्बन गर्दै आएको नीतिअनुरुप हुनुपर्ने। सहायता दाताहरूको इच्छा या प्राथमिकतामाथि आधारित नभएर राष्ट्रिय हित र आवश्यकता तथा प्राथमिकताका क्षेत्र अनुकूल हुनुपर्ने। यो अनुदान सामान्य द्विपक्षीय अनुदान नभई अमेरिकाको विश्वव्यापी रणनीति र कार्यक्रमअन्तर्गत रहेको देखिन्छ। यस्तो सहायताका बारेमा निर्णय गर्दा यसको पृष्ठभूमि, सम्झौता र सहमतिका समग्र पक्ष तथा सम्बन्धका सबै आयामलाई ध्यान दिइनुपर्ने। नेपाल सरकार र एमसीसीका बीच भएको आर्थिक अनुदान सहायता सम्झौता नेपालले हालसम्म अवलम्बन गर्दै आएको स्वतन्त्र परराष्ट्र नीति तथा सबै राष्ट्रसँग मित्रता र सार्वभौमिक समानताको मान्यताअनुरूप नै हुनुपर्छ। यससँग मेल नखाने मूल सम्झौता र सहायक सम्झौताका प्रावधानहरू संशोधन वा परिवर्तन हुनुपर्ने। नेपाल सरकार र एमसीसीबीचको सम्झौता र नेपालको कानुनको अन्तरसम्बन्धबारे सम्झौतामा उल्लेख गरिएका कतिपय व्यवस्था अन्योल उत्पन्न गर्ने किसिमका र त्रुटिपूर्ण छन्। नेपालका अन्य कानुनी प्रबन्धहरू प्रभावित नहुने कुरा सुनिश्चित गरिनुपर्ने। वर्तमान र भविष्यमा बन्ने अमेरिकी कानुन लागू हुने भनी गरिएको त्रुटिपूर्ण व्यवस्था सच्याउनुपर्ने। सम्झौताका विभिन्न प्रावधानहरू नेपाललाई बन्धित र निर्देशित गर्ने किसिमका छन्। अनुदान अमेरिकी सामरिक र रणनीतिक लक्ष्यअन्तर्गत आईपीएससँग सम्बन्धित नभएको र नहुने कुराको सुनिश्चितता हुने गरी नेपाल र अमेरिकाबीच औपचारिक पत्राचारद्वारा प्रस्ट गरिनुपर्ने। विद्युत् प्रसारण लाइनको सञ्चालन के कसरी हुन्छ भन्ने स्पष्ट छैन। यस्तो संवेदनशील राष्ट्रिय सरोकारको विषयलाई स्पष्ट र सुनिश्चित तुल्याउनुपर्ने। एउटा सम्झौतासँगै अनेकौं सम्झौता गरी ती सम्झौताहरूमा नयाँ कुरा समावेश हुने स्थिति रहनुहँुदैन। निर्मित संरचनाहरू आयोजना पूरा हुनेबित्तिकै सम्पूर्ण रूपमा नेपाललाई हस्तान्तरण गर्ने प्रावधान सुनिश्चित गर्नुपर्ने र सम्झौतामा पारस्परिक समानताअनुरूपको भाषा प्रयोग गर्नुपर्ने। यो सम्झौता नेपालको कानुनभन्दा माथि रहने प्रावधानका कारण संसद्मा पेस गर्नुपर्ने अवस्था उत्पन्न भएको देखिन्छ। यसले भविष्यमा अन्य दातृ राष्ट्रहरुसँग गरिने सबै विकास सहायता सम्झौतालाई अन्तर्राष्ट्रिय सम्झौता मान्नुपर्ने र ती सबैमा नेपालको कानुन निस्क्रिय हुन सक्ने नजिर स्थापना हुन सक्ने र यसले नेपाललाई अतिरिक्त दायित्व थपिदिने र देशको शासन प्रणालीलगायत विषयमा जटिलता उत्पन्न गर्न सक्ने भएकाले समयमै स्पष्ट पार्नुपर्ने। नेपालमा प्राप्त हुने आवश्यक निर्माण र अन्य सामग्री नेपालकै प्रयोग गर्ने व्यवस्था हुनुपर्ने, विदेशबाट आयात हुने वस्तुमा कर र भन्सार छुट हुने भएता पनि आयातीत मालसामानलाई नेपाल सरकारको सम्बन्धित निकायले भन्सार बिन्दुमा आवश्यक जाँचबुझ गर्न पाउनुपर्ने। सम्झौतामा प्रयुक्त कतिपय भाषा, शब्द, शब्दावली र प्रावधानमा कमजोरी देखिएको, यस्ता सम्झौतामा नेपालका तर्फबाट वार्ताका लागि पर्याप्त पूर्वतयारी गर्नुपर्ने। एमसीएनेपाल सोझै एमसीसीबाट निर्देशित र परिचालित नभई नेपाल सरकारद्वारा सञ्चालित र निर्देशित हुने व्यवस्था गरिनुपर्ने। नेपाल सरकारको अधिकार र भूमिकालाई यथोचित स्थान दिँदै त्यसलाई कुनै पनि अर्थमा निषेध गरिन नहुने। अब उप्रान्त बाह्य सम्बन्धका सबै विषयमा परराष्ट्र मन्त्रालयको भूमिका र संलग्नता हुनुपर्ने व्यवस्था गरिनुपर्ने। ज्ञवालीका फरक मत एमसीसीको कुनै पनि स्रोत सैन्य तालिम या गतिविधिमा प्रयोग गर्न निषेध गरेको व्यवस्थाबाट यसलाई आर्थिक सहायता संयन्त्रका रूपमा स्थापना र विकास गर्न खोजेको देखिन्छ। परियोजनामा छनोट हुन पूरा गर्नुपर्ने विभिन्न मापदण्ड पूरा गरेको छ। बाह्य पुँजी, प्रविधि र सहायताको सहयोगी भूमिकालाई अस्वीकार या निरुत्साहित गर्नु अनुचित मात्रै होइन, हानिकारक पनि छ। एमसिसीअन्तर्गतको सहायता रकमलाई अमेरिकी राष्ट्रिय सुरक्षा हितविपरीत प्रयोग गरिनेछैन भन्ने सम्झौताको व्यवस्थालाई हामी सुरक्षा रणनीतिको अंग भयौं या हुने छौं भन्ने अर्थ लाग्ने गरी व्याख्या गर्न मिल्दैन। त्यसैले यस विषयलाई अनावश्यक रूपमा अतिरञ्जित गर्नु आवश्यक देखिँदैन। नेपालले परियोजनामा १३ करोड डलर लगानी गरेको हुनाले त्यसबापत सिर्जना हुने बौद्धिक सम्पत्तिमा नेपालको स्वतः हक सिर्जना हुने कुरामा नेपालले स्पष्ट पारेर जानुपर्छ। अमुक सम्झौताभन्दा पनि बढी राष्ट्रघाती भएको आदि भनेर गरिएका प्रचार अतिरञ्जित, भ्रामक र दुई मुलुकबीचको सम्बन्धलाई तिक्त बनाउने गलत आसयबाट प्रेरित छन्। यथार्थ नबुझी पार्टीका कतिपय नेता यस्ता प्रचारमा संलग्न हुनु विडम्बनाको विषय। पार्टीकै (नेकपाका) कतिपय नेताका अभिव्यक्ति एमसीसी कम्प्याक्टका अन्तरवस्तुमा कम, पार्टीभित्र को चाहिँ राष्ट्रवादी र को चाहिँ अराष्ट्रवादी भन्ने कित्ताकाट गर्ने प्रश्नमा बढी केन्द्रित हुनु दुर्भाग्यपूर्ण। अस्पष्ट विषयलाई स्पष्ट पार्दै प्रतिनिधिसभामार्फत नेपालका नीतिहरुबारे स्पष्ट दृष्टिकोणको पुनर्पुष्टि गर्दै यसलाई छिटोभन्दा छिटो अनुमोदन गर्नुपर्ने।"
चिनियाँ राजदूतको दौडधूप किन ?,"काठमाडौं : सत्तारुढ दल नेकपामा संकट गहिरिँदै गएको समयमा चीनका राजदूत होउ यान्छीले मतान्तर देखिएका नेताहरूसँग छुट्टाछुट्टै भेटवार्ता गरेकी छन्। चिनियाँ राजदूतले बिहीबार नेकपा अध्यक्ष एवं प्रधानमन्त्री केपी ओलीसँग भेट गरी चीनको चासो व्यक्त गरेकी थिइन्। तत्कालीन एमाले र माओवादीलाई मिलाउन चिनियाँको भूमिका र सद्भाव रहेको चर्चा भइरहेका बेला अहिले दलको विवादमा पनि चीन सक्रिय देखिएको छ। प्रधानमन्त्री ओलीलाई भेटेको भोलिपल्ट राजदूत यान्छीले अर्का अध्यक्ष पुष्पकमल दाहाल र वरिष्ठ नेता माधवकुमार नेपालसँग छुट्टाछुट्टै भेट गरिन्। दाहाल र नेपाल गठजोडले प्रधानमन्त्री ओलीलाई असहज पारिरहेको अवस्थामा उनले तीनै नेतालाई भेटेकी हुन्। राष्ट्रपति विद्यादेवी भण्डारीसँग चिनियाँ राष्ट्रपति सी चिनफिङले टेलिफोन वार्ता गरेपछि चिनियाँ राजदूतको सक्रियता त्यहीअनुरूप बढेको हो। उनले नेताहरू भेट्दा एक्लाएक्लै वार्ता गर्ने गरेको स्रोतहरूले अन्नपूर्णलाई जानकारी दिए। प्रधानमन्त्रीसँगको भेट गोप्य राखिए पनि अन्य दुई भेटघाट सार्वजनिक भएलगत्तै चिनियाँ दूतावासका अधिकारीले प्रधानमन्त्रीसँगको भेटको पनि पुष्टि गरेका हुन्। चिनियाँ अधिकारीले भेटमा दुईपक्षीय सहयोग र कोभिड१९ रोकथाम तथा नियन्त्रणका लागि चीनले गर्ने सहयोग र सद्भावलगायतमा छलफल भएको जानकारी दिएका छन्। दाहाल निवास खुमलटारबाट निस्केलगत्तै उनी नेपाल भेट्न कोटेश्वर पुगेकी थिइन्। दुवै भेटमा कोरोना रोकथामका लागि भइरहेका प्रयासबारे कुराकानी भएको औपचारिक जानकारी दिइएको छ। चिनियाँ राजदूतले सरकारसँग छलफल गर्न सक्नेमा किन सत्तारुढ दलका नेताहरूसँग यो समयमा भेट गरे भन्दै उनकै दलका नेताले चासो देखाएका छन्। चीनले वैचारिक मतसमेत मिल्ने भन्दै कम्युनिस्ट नेतृत्वसँग सहकार्यको हात बढाउँदै गएको छ। सत्तारुढ दलका विदेश विभाग प्रमुखसँग चिनियाँ विदेश विभाग प्रमुखले भिडियो कन्फरेन्स गरेका थिए। तर, अन्य दलका विदेश विभागसँग त्यो सहकार्य चीनले देखाएको छैन। पूर्वपरराष्ट्रसचिव मधुरमण आचार्यले राजनीतिक अवस्था कमजोर भएपछि छिमेकी दौडधूपमा हुने हाम्रो पुरानै नियति रहेको बताए। यसमा पहिला अर्को छिमेकी (भारत), अहिले अर्को (चीन) सक्रिय छ। यहाँ अर्थ विभिन्न लाउलान् तर म यति भन्छु, यो समयमा चिनियाँ राजदूत होउ तपार्इं आरामै हुनुहुन्छ भनेर सोधपुछ वा औपचारिकताका लागि मात्र गएकी होइनन् होला, आचार्यले भने। अहिलेको भेटघाट कोरोना सम्बन्धित हुन सक्ने आकलन गरे चीनका लागि पूर्वराजदूत टंक कार्कीले। कोरोना रोकथामलाई लिएर चीनले विश्वभर यही प्रकारको सक्रियता देखाएको छ। सहयोगको पाटो र सुझावमा पनि उसले जोड गरेको देखिन्छ, उनले भने, यसमा आफू कसरी प्रभावकारी हुने भनेर चीन लागेको देखिन्छ। चीन यतिबेला एक्टिभ डिप्लोमेसीमा पनि लागिपरेको छ। सन्दर्भ फरक भए पनि सत्तारुढ दलभित्र भएको यस्तो अवस्थामा पक्कै पनि चीनले मिलेर जानु भनेको हुन सक्ने उनले बताए। चीनसँगको सम्बन्धमा नेतृत्वले खासै ध्यान दिएका छैनन्। भएका सम्झौता धकेलेका छन्। अनुदानमा दिने भनेको सहयोग खरिद प्रक्रियामा अघि बढाएका छन्, उनले भने, यस्ता कार्यले चीन सशंकित छ। अहिलेको चीन र पहिलेको चीनमा भिन्नता भने छ। चीनले आफ्नो बेल्ट एन्ड रोड इनिसियटिभ (बीआरआई) परियोजना अघि बढाउने क्रममा अमेरिकी सहयोग मिलेनियम च्यालेन्ज कर्पोरेसन (एमसीसी) सम्झौता पनि भएको थियो। यसमा चीनले खुला रूपमा नभने पनि भित्र चिन्ता व्यक्त गरेको थियो। संयोग नै होला उनले भेटघाट गरिरहेको अवस्थामा सत्तारुढ दलको कार्यदलको सुझाव प्रतिवेदन पनि सार्वजनिक भएको छ। यसलाई पनि अर्थपूर्ण ढंगले हेरिएको छ। एमसीसीको विषयमा ध्यान दिने गरेका होलान् त्यसको मेरिट डिमेरिट त हरेक मुलुकले नियाल्छ नि ? पूर्वप्रधानमन्त्रीका विदेश मामिला सल्लाहकारसमेत रहिसकेका कूटनीतिक जानकार मिलन तुलाधरले पनि यो भेटघाट कोरानासँग सम्बन्धित नै रहेको हुनुपर्ने बताए। पूर्वराजदूत डा दिनेश भट्टराईले कूटनीतिमा स्तर, समय, सन्दर्भ, पृष्ठभूभि र उपयोग गरेको शब्दले अर्थ राख्ने बताए। भने, चिनियाँ राजदूतको भेटघाट नेपाल र चीनका राष्ट्रपतिको टेलिफोन वार्तापछि भएको छ। अनि भेटघाटको क्रममा एमसीसीको प्रतिवेदन बाहिर आएको छ। दलभित्र प्रधानमन्त्रीलाई असजिलो पारेर पार्टीमा समस्या उत्पन्न भएको छ। चिनियाँ राजदूतले दुवै खाले भेटघाटमा नेपाललाई गर्ने सहयोगमा निरन्तरता दिने र कतिपय प्रभावित सहयोगहरु पनि अघि बढ्ने प्रतिबद्धतालगायतमा छलफल गरेको नेकपा विदेश विभाग उपप्रमुख विष्णु रिजालले बताए। कोरानापछिको सहकार्यको विषयमा अन्य छलफल भए पनि सम्बन्धलाई थप घनिष्ठ बनाउने विषयमा नै छलफल भएका हुन्, उनले भने। चीनबाट ३ सय ४१ टन औषधि ल्याउने सम्झौतामा हस्ताक्षर नेपाली सेनाले गरिसकेको छ। चीनले कतिपय औषधि सहयोगको रूपमा उपलब्ध गराउने भनिरहेको अवस्थामा नेपालले खरिद गर्ने प्रक्रिया अघि बढाएको हो। चीनका केही च्यारेटी संस्था र उद्योगका सहयोग आइरहेका छन्। नेकपा विवादबारे चिनियाँ राजदूतको चासो, प्रचण्ड र नेपालसँग भेटवार्ता"
तीन अध्यक्ष बनाउने विषयमा माधव नेपालको असहमति,काठमाडौं : नेपाल कमयुनिस्ट पार्टी (नेकपा)को सचिवालय बैठक सकिएको छ। शनिबार साँझ बालुवाटारमा नेकपाको बैठक बसेको थियो। नेकपाका प्रवक्ता नारायणकाजी श्रेष्ठका अनुसार पार्टीमा तीन अध्यक्ष बनाउने विषयमा माधवकुमार नेपालले असहमति जनाएका छन्। 'पार्टीमा तीन अध्यक्ष बनाउने विषयमा पनि छलफल भएको थियो' प्रवक्ता श्रेष्ठले भने 'तीन अध्यक्ष बनाउने विषयमा माधव कुमार नेपालको असहमति छ।' त्यस्तै नेकपाले उपाध्यक्ष वामदेव गौतमलाई उपयुक्त समयमा प्रतिनिधिसभामा लैजान पहल गर्ने निर्णय भएको छ।
एकै विद्यालयमा दुई पटक चोरी,"ओखलढुंगा : सिद्धिचरण नगरपालिका२ स्थित रक्तमाला आधारभूत विद्यालयमा चार दिनको फरकमा दुई पटक चोरी भएको छ। बितेको ४ दिनभित्र विद्यालयमा दोस्रो पटक चोरी भएको हो। उक्त विद्यालय शुक्रबार राति चोरी भएको विद्यालयका व्यवस्थापन समिति अध्यक्ष जीवन कटवालले जानकारी दिए। चोरले विद्यालयको ढोका फोरेर ३० हजार मूल्य बराबरको साउण्ड सिस्टम चोरी गरेको कटवालको भनाई छ। चोरले विद्यालयको करिब २० हजार मूल्य बराबरको डेक्सटप कम्प्युटर समेत फुटाएर क्षति गरेको छ। पहिलो पटक बैशाख १५ गते राति पनि उक्त विद्यालयमा एक लाख रुपैयाँ बराबरका उपकरण तथा शैक्षिक सामग्री चोरी भएको थियो। चोरले जोड्न तयार गरेर राखिएको सीसी क्यामेरा, शैक्षिक सामग्री, खेलकुद सामग्रीलगायतका शिक्षण सामग्री चोरेका थिए भने विद्यालयको प्रोजेक्टर फुटाइदिएका थिए। विद्यालय चोरीको विषयमा प्रहरीले अनुसन्धान गरिरहेको जनाएको छ। घटनास्थल प्रहरी चौकी निसंखे नजिकै पर्छ। स्थानीयले अनुसन्धानमा प्रहरीको भूमिका प्रभावकारी नभएको गुनासो गरेका छन्।"
कोरोना रोकथाम : सार्क राष्ट्रमा नेपालको अवस्था राम्रो,"काठमाडौं : नेपालले कोरोना भाइरस कोभिड१९ को रोकथाम र नियन्त्रणमा खेलेको भूमिका दक्षिण एशियाली क्षेत्रीय सहयोग सङ्गठन (सार्क) देशमा राम्रो रहेको छ। सार्कमा कोभिड१९ को रोकथाम र नियन्त्रणमा नेपालको भूमिमा भूटानपछि रहेको छ। नेपाल र भूटानमा अहिलेसम्म एक जना पनि व्यक्ति कोरोनाका कारणले ज्यान गुमाउनुपरेको छैन। ती देशमा सङ्क्रमण पनि कम रहेको छ। सार्कका आठ देशमध्ये छ देशमा सङ्क्रमणका कारणले मानिसको निधन भएको छ। माल्दिभ्समा एक जनाको निधन भए पनि कोभिड१९ को परीक्षणको दायरामा भने नेपाल र भूटान जस्तै बढी नै रहेको छ। नेपालले समयमा नै आफ्नो सिमाना बन्दाबन्दी गर्नु र कोभिड१९ को परीक्षणको दायरा बढाएकाले रोकथाम र नियन्त्रणमा राम्रो भूमिका निभाएको हो। नेपालले गत चैत ११ गतेदेखि अन्तरराष्ट्रिय सीमा बन्द गर्दै लकडाउन गर्दै आइरहेको छ। अहिलेसम्म भारतमा ८९ प्रतिशत भूभागमा कोभिड१९ को सङ्क्रमण देखिएको छ। भारतमा अहिले एक हजार २२३ व्यक्तिले ज्यान गुमाइसकेका छन्। यसैगरी पाकिस्तानमा ४१७, बङ्गलादेशमा १७५, अफगानिस्तानमा ७२, श्रीलङ्कामा सात र माल्दिभ्समा एक जनाको कोभिड१९ ले निधन भइसकेको छ। नेपालसहित भूटान र माल्दिभ्समा परीक्षणको दायरा बढिरहेको स्वास्थ्य तथा जनसङ्ख्या मन्त्रालयका सहप्रवक्ता डा समीरकुमार अधिकारीले जानकारी दिए। कोरोना रोकथाममा भूटान र माल्दिभ्सपछि नेपालको स्थिति रहेको उनले बताए। कोरोनाका कारणले एक जनाको निधन भएपछि माल्दिभ्समा परीक्षणको दायरा बढी नै रहेको छ। नेपालको प्रति १० लाखमा दुई हजार २९ जनाको परीक्षण गरिएको छ। यस्तै भूटानमा १३ हजार ९१ र माल्दिभ्समा १४ हजार ८१५ जनामा गरिएको छ। भूटान र माल्दिभ्स कम जनसङ्ख्या भएकाले १० लाखमा परीक्षणको दायरा बढी देखिएको हो। जनसङ्ख्याको हिसाबले सबभन्दा बढी परीक्षण नेपालमा रहेको छ, मन्त्रालयका सहप्रवक्ता डा अधिकारीले भने, तर भूटान र माल्दिभ्समा कम जनसङ्ख्या भएकाले १० लाखका हिसाबले परीक्षण गराउनेको सङ्ख्या बढी देखिएको हो, समग्रमा हामीले नै बढी परीक्षण गराएका छौँ। नेपालसँग सीमा जोडिएको छिमेकी मुलुक भारतमा प्रति १० लाखमा ६५४ जनामा मात्र परीक्षण गरिएको छ। नेपालपछि श्रीलङ्कामा एक हजार ४७, पाकिस्तानमा ८२५, बङ्गलादेशमा ४२६, अफगानिस्तानमा २७२ जनामा परीक्षण गरिएको छ। दक्षिण एशियाली मुलुकमा नेपालमा पहिलो पटक कोभिड१९ को सङ्क्रमण देखिएको थियो। नेपालमा गत माघ ९ गते चीनको वुहान शहरबाट आएका एक विद्यार्थीमा कोभिड१९ को सङ्क्रमण देखिएको थियो। नेपालले कोभिड१९ को परीक्षणको दायरालाई बढाएकाले सार्कका अन्य पाँच देशलाई उछिनेको हो। अहिले नेपालमा १६ स्थानमा पिसिआर र ७७ जिल्लामा आरडिटीबाट परीक्षण गरिएको छ। नेपालमा पिसिआरबाट १३ हजार ९८ र आरडिटीबाट ४८ हजार ५२९ मा परीक्षण गरी जम्मा ६१ हजार ६२७ जनामा परीक्षण गरिएको छ। विश्वमा अहिले ३२ लाख ३३ हजार १९९ व्यक्ति सङ्क्रमित भएका छन् भने दुई लाख २७ हजार ४८९ जनाको निधन भएको छ। सहप्रवक्ता डा अधिकारीले परीक्षणको दायरा बढाउन पिसिआर मेसिन अझै दुईतीन ठाउँमा जोडिन थालिएको बताए। नेपालमा काठमाडौँ, धादिङ, उदयपुर, झापा, बारा, पर्सा, सर्लाही, रौतहट, रुपन्देही, चितवन, बागलुङ, कैलाली, कञ्चनपुर, बाँके र भोजपुर गरी १५ जिल्लामा ५९ जनामा कोभिड१९ को सङ्क्रमण देखिएको छ। तीमध्ये अहिले विराटनगरमा ३१, वीरगञ्जमा आठ, चितवनमा एक, धनगढी एक, नेपालगञ्जमा एक र रुपन्देहीमा एक जनाको उपचार भइरहेको छ। अहिले प्रदेश बागमती, गण्डकी र कर्णाली प्रदेशमा कोभिड१९ का सक्रिय बिरामी रहेका छैनन्। यहाँ ८१ वर्षीया र ६५ वर्षीया महिला कोभिड१९ को सङ्क्रमणबाट पूर्णरुपमा स्वस्थ्य भई घर फर्किएका छन्। मन्त्रालयका विज्ञ स्वास्थ्य सल्लाहकार डा खेम कार्कीले सरकारको सक्रियताका कारणले कोभिड१९ रोकथाम गर्न सकिएको बताए। उनले नेपालमा जटिल बिरामी नदेखिनु, कम्युनिटी ट्रान्समिसन हुन नदिनु र समयमा नै उपचारको व्यवस्था गर्नाका कारणले सार्कका अन्य देशको तुलनामा कोभिड१९ नियन्त्रण गर्न राम्रो भूमिका निभाएको बताए। रासस शरद शर्मा"
"कोरोना : ६१ हजारको परीक्षण, २३ हजार क्वारेन्टाइनमा","काठमाडौं : कोरोना भाइरस कोभिड१९ सङ्क्रमण रोकथामका लागि सरकारले बाहिरबाट अहाउने शङ्कास्पद व्यक्तिलाई क्वारेन्टाइनमा राख्ने काम प्रभावकारीरुपमा अघि बढाएको छ। प्राप्त विवरणअनुसार हाल मुलुकभर २२ हजार ९७८ व्यक्ति क्वारेन्टाइनमा रहेका छन्। सबैभन्दा बढी सुदूरपश्चिम प्रदेशमा १३ हजार ८२३ व्यक्तिलाई क्वारेन्टाइनमा राखिएको छ। प्रदेश नं १ मा दुई हजार ८६५, प्रदेश नं २ मा एक हजार ३९१, वाग्मती प्रदेशमा ५११, गण्डकी प्रदेशमा ६३२, प्रदेश नं ५ मा ११ हजार ३०४, कर्णाली प्रदेशमा पाँच हजार ५७१ व्यक्ति क्वारेन्टाइनमा रहेका स्वास्थ्य तथा जनसङ्ख्या मन्त्रालयका प्रवक्ता डा विकास देवकोटाले जानकारी दिए। हालसम ६१ हजार बढीको स्वास्थ्य परीक्षण गरिएको छ। त्यसमध्ये पिसिआर विधिबाट १३ हजार ९८ र आरडिटीमार्फत ४८ हजार ५२९ व्यक्तिको परीक्षण गरिएको मन्त्रालयले जनाएको छ। पछिल्लो २४ घण्टामा मात्रै एक हजार २५२ को परीक्षण गरिएको छ। स्वास्थ्य तथा जनसङ्ख्या मन्त्रालयका अनुसार प्रदेश नं १ मा पाँच हजार २८२, प्रदेश नं २ मा पाँच हजार ६८७, वाग्मती प्रदेशमा पाँच हजार ५१५, गण्डकी प्रदेशमा पाँच हजार ४११, प्रदेश नं ५ मा चार हजार २४०, कर्णाली प्रदेशमा पाँच हजार ५७१ र सुदूरपश्चिम प्रदेशमा १३ हजार ८२३ आरडिटी परीक्षण गरिएको हो। हाल काठमाडौँमा चार र उपत्यका बाहिर ८५ गरी ८९ शंकास्पद व्यक्तिलाई आइसोलेसनमा राखेर निगरानी भइरहेको छ। मन्त्रालयले कल सेन्टरमा दुई हजार ८४ कलको सम्बोधन गरिएको जनाएको छ। अहिले स्वमूल्याङ्कन विवरण बुझाउनेको सङ्ख्या २९ हजार पुगेको छ। हाल ३१९ जना रेड जोनमा रहेका र उनीहरुलाई ट्रेसिङ गर्ने कार्य जारी रहेको छ। विराटनगरमा कोशी अस्पतालको प्रयोगशालामा पिसिआर विधिबाट परीक्षण भइरहेकामा त्यहाँ रहेको प्रादेशिक जनस्वास्थ्य प्रयोगशालाबाट समेत परीक्षण शुरु भएकाले कूल १७ स्थानबाट सेवा थालिएको डा देवकोटाले जानकारी दिए। आज पनि कोभिड१९ सङ्क्रमणको सङ्ख्या ५९ नै रहेको मन्त्रालयले जनाएको छ। जसमध्ये ४९ जना पुरुष र १० महिला छन्। हालसम्म १६ जना निको भएर फर्किएका छन्। कूल ४३ जना उपचाररत छन्। रुपन्देही, नेपालगञ्ज, भरतपुर र धनगढीमा एकएक, वीरगञ्जमा आठ र विराटनगरमा ३१ जना उपचाररत छन्। सबैको स्वास्थ्य अवस्था सामान्य रहेको मन्त्रालयले जनाएको छ।"
संक्रमितको 'कन्ट्याक्ट ट्रेसिङ' : मर्चवारका २१ जना क्वारेन्टाइनमा,भैरहवा : रुपन्देहीको कोटहीमाई गाउँपालिकाको २५ वर्षीय कोरोना संक्रमित युवाको सम्पर्कमा आएका २१ जनालाई ट्रेसिङ गरेर क्वारेन्टाइनमा राखिएको छ। सीमाबाट आवतजावत बन्द रहेपनि सुरक्षाकर्मीलाई छलेर नेपाल भित्रिएका ती युवक मर्चवार क्षेत्रको तीन वटै गाउँपालिकाको व्यक्तिको सम्पर्कमा आएको खुलेको छ। रातिको समयमा ठोठरी नाकाबाट प्रवेश गरेका उनले आउने क्रममा बाटोमा आफ्नो दाइ र कोटहीमाई गाउँपालिकाकै एक जना साथीको सिधा सम्पर्कमा आएको ट्रेसिङ गरिएको छ। नेपाल भित्रिएका उनी राति मर्चवारी गाउँपालिकाको आफन्तको घरमा बसेका थिए। त्यसपछि बिहान सम्मरीमाई गाउँपालिका स्थित आफ्नो दिदीको घरमा उनी पुगेर खाना खाएका थिए। त्यसपछि उनका दाईले उनलाई त्यहाँबाट क्वारेन्टाइनमा पुर्याएका थिए। सम्पर्कमा आएका संक्रमितको दाई सहित उनको परिवारका ७ जना सदस्य र साथीसहित उनका परिवारका तीन जना सदस्य गरी १० जनालाई क्वारेन्टाइनमा राखिएको कोटहीमाई गाउँपालिकास्थित श्री मर्चवार आर्दश उच्च मावि क्वारेन्टाइनको व्यवस्थापकिय प्रमुख मोहम्मद नुरुल होदाले बताए। उनले क्वारेन्टाइनमा ल्याइएका १० जना स्वाब संकलन गरी परिक्षण लागि पठाइएको बताए। त्यस्तै संक्रमित मर्चवार गाउँपालिकामा राति बसेको आफन्तको घरपरिवारको चार जना परिवार सदस्यलाई पनि क्वारेन्टाइनमा राखिएको गाउँपालिकाका स्वास्थ्य शाखाका प्रमुख विनोद बरईले बताए। यस्तै सम्मरीमाई गाउँपालिका स्थित खाना खाएको घर परिवारका ७ जना सदस्यलाई पनि क्वारेन्टाइनमा राखिएको गाउँपालिकाका स्वास्थ्य शाखाका प्रमुख मुन्सी माझीले बताए। रुपन्देहीका प्रमुख जिल्ला अधिकारी महादेव पन्थले संक्रमितको सम्पर्कमा आएका व्यक्तिहरुको ट्रेस गरेर क्वारेन्टाइनमा राखी स्वास्थ्य परिक्षण गर्न थालिएको र यदि परिक्षणमा थप कोही संक्रमित फेला परेको पुरै मर्चवार क्षेत्रलाई नै सिल गरी त्यही अनुसार योजना बनाएर अघि बढ्ने तयारी रहेको बताए। कोरोना संक्रमित फेला परेपछि कोटहीमाई गाउँपालिकाको पुर्निहवा गाउँलाई सिल गरी मर्चवार क्षेत्रमा थप कडाई गरिएको छ। संक्रमित युवा अस्थाई विशेष कोरोना अस्पताल बुटवलमा उपचारत छन्।
डाक्टरलाई कुटपिट गर्ने तीन जना पक्राउ,"जाजरकोट : जिल्लाको वारेकोट गाउँपालिका २ लिम्सा स्थित प्राथमिक स्वास्थ्य केन्द्रका कार्यरत मेडिकल अधिकृत डाक्टर नवीन सहनीलाई कुटपिट गर्ने स्थानीय तीन जना युवालाई प्रहरीले पक्राउ गरेको छ । मदिरा सेवन गरेका युवाहरुले डाक्टर सहानीमाथि शुक्रबार राती कुटपिट गरेका थिए । डाक्टर कुटपिटमा संलग्न तीन जनालाई पक्राउ गरिएको प्रहरीले जनाएको छ । स्थानीय तिलक सिंह, चक्र वुढा र पदम नेपालीलाई पक्राउ गरिएको जिल्ला प्रहरी प्रमुख डिएस्पी किशोरकुमार श्रेष्ठले बताए । पक्राउ परेका तीनै जनालाई सदरमुकाम झिकाइएको डिएस्पी श्रेष्ठले जानकारी दिए । शुक्रबार राती आठ बजेतिर आफू बसेको कोठामा आएका उनीहरुले जाथाभावी गाली गर्दे आफुलाई कुटपिट गरेको डाक्टर सहानीले बताए । ती युवाले डाक्टर सहानीको निवासभित्र तोडफोडसमेत गरेका छन् । पर्सा जिल्ला निवासी डाक्टर सहनी नेपाल सरकारको छात्रवृत्ति कोटामा अध्ययन गरेर दुइ वर्षका लागि प्राथमिक स्वास्थ्य केन्द्र लिम्सामा खटिएका छन् । दुर्गममा आएर जनताको सेवा गरिरहेका डाक्टरलाई कुट्ने जो भए पनि अपराधी भएको र उनीहरुलाई हदैसम्मको कारवाही हुनु पर्ने बारेकोट गाँउपालिकाका स्वास्थ्य शाखा प्रमुख वीरराज सिंहले बताए ।"
पोर्चुगलमा एक नेपालीको निधन,"पोर्चुगल : पोर्चुगलको फारोमा एक नेपालीको शुक्रबार उपचारका क्रममा निधन भएको छ। धादिङ घर भएका ४८ वर्षीय प्रेम तामाङ पाँच वर्षदेखि पोर्चुगलमा बस्दै आएका थिए। उनले पोर्तुगाली एक कम्पनीमा काम गर्दै आएका थिए। लडेर आगामा परेका उनलाई उपचारका लागि फारो अस्पतालमा पुर्याइएको थियो। उनको मगजमा रगत जमेर निधन भएको अस्पतालले जनाएको छ। घटनाको जानकारी पाएपछि गैरआवासीय नेपाली संघ (एनआरएनए), क्षेत्रीय समन्वय परिषद् अल्गार्भका अध्यक्ष अनिल शर्मा अस्पताल पुगेका थिए। मृतककी एक छोरी पोर्तुगलमा रहेकी छन्।"
डिभिजन वनले पनि लगायो यार्सा संकलनमा रोक,"डोल्पा : डोल्पामा सबै निकायले पहिलो पटक यार्सागुम्बा संकलनमा रोक लगाएका छन्। करिब २० वर्ष भन्दा धेरै पहिलाबाट संकलन गर्दै आएको यार्सागुम्बा संकलनमा डिभिजन वन कार्यालयले पनि रोक लगाइएको छ। महामारीको रुपमा फैलिएको कोरोना भाइरस कोभिड१९ बाट नागरिक बचाउन भन्दै डिभिजन वन कार्यालयले शनिबार आधिकारीक निर्णय गरेर यार्सागुम्बा संकलनमा रोक लगाएको हो। अघिल्ला वर्षहरुमा वनका सामुदायिक वनहरुमा यार्सागुम्बा संकलनका लागि अनुमति दिने गरिएको भएपनि यो वर्ष कोरोना भाइरसको जोखिम र सरकारले गरेको लकडाउनको पालना गर्दै डिभिजन वन कार्यालय डोल्पाले पनि आधिकारीक रुपमा संकलनमा रोक लगाएको डिजिन प्रमुख जितेन्द्र महतले जानकारी दिए। उनका अनुसार यार्सागुम्बा संकलनका लागि पाटन खुला गरे कोरोना भाइरसका कारण डोल्पाका नागरिक समेत उच्च जोखिममा पर्नुका साथै यार्सा संकलनका लागि एकैपटक दशौँ हजार मानिस जिल्लामा प्रवेश गर्ने भएकोले ठुलो विपत्ति आउने भन्दै जिल्ला विपत ब्यवस्थापनको निर्णय अनुसार नै डिभिजन वनले रोक लगाएको बताए। यार्सागुम्बा संकलनमा मात्रै नभएर अन्यत्र लिनको लागि संकलन ईजाजतसमेत नदिने निर्णय भएको महतले जानकारी दिए। डिभिजन वन कार्यालय अन्तरगतका २० भन्दा धेरै सामुदायिक वनका तीन दर्जन भन्दा धेरै पाटनहरुमा यार्सागुम्बा पाउने गर्दछन्। ति सबै क्षेत्रका पाटनहरुका नाकाहरुमा सामुदायिक वन र स्थानीय सरकारसँगको सहकार्यमा सुरक्षाकर्मी राखेर पहरा दिई पाटनमा यार्सागुम्बा संकलन गर्न रोक लगाउने वनले निर्णय गरेको महतले जानकारी दिए। जिल्लामा यार्सागुम्बा पाउने वनहरुको करिब ७० प्रतिशत पाटन शेफोक्सुण्डो राष्ट्रिय निकुञ्जमा र बाँकि पाटन डिभिजन वन कार्यालय अन्तरगत रहेको छन्। वन र निकुञ्ज क्षेत्रमा मात्रै गरेर हरेक वर्ष सरदर ४० हजार भन्दा धेरै मानिसहरु यार्सागुम्बा संकलनमा जाने गरेका थिए। छिमेकी जिल्ला रुकुम, जाजरकोट, सल्यान, सुर्खेत, जुम्लाबाट हरेक वर्ष यार्सागुम्बा टिप्न आउने र आम्दानीको स्रोत बनाउन गरेको भएपनि यस वर्ष भने संकलनमा रोक लगाएसँगै धेरैको आर्थिक अवस्था नाजुक हुने अनुमान गरिएको छ। हरेक वर्ष यार्सागुम्बाबाट करोडौं राजश्व संकलन गर्ने डिभिजन वन कार्यालय र शेफोक्सुण्डो राष्ट्रिय निकुञ्जको भने यस वर्ष राजश्व आम्दानी शून्य हुने भएको छ। स्थानीयले मात्रै हरेक वर्ष यार्सागुम्बा संकलन गरेर लाखौ पैसा कमाउने गर्दथे। डोल्पा जिल्लामा शेफोक्सुण्डो राष्ट्रिय निकुञ्ज र डिभिजन वन कार्यालय अन्तरगतका दुई किसिमका वनहरु रहेका छन्।"
जबर्जस्ती करणी प्रयासको आरोपमा श्रीमान् र जेठाजु पक्राउ,कैलाली : गौरीगङ्गा नगरपालिकाकी एक १६ वर्षीया युवतीमाथि जबर्जस्ती करणी गर्न खोजेको आरोपमा उनका १७ वर्षीय श्रीमान् र २३ वर्षीय जेठाजुलाई प्रहरीले पक्राउ गरेको छ। पीडित युवतीबाट श्रीमानसमेतले आफूलाई जेठाजुबाट जबर्जस्ती करणी गराउन खोजेको हुँदा कारवाही गरी पाउ भनी जाहेरी आएकामा श्रीमान् र जेठाजुलाई पक्राउ गरिएको जिल्ला प्रहरी कार्यालयका प्रहरी नायब उपरीक्षक दक्षकुमार बस्नेतले जानकारी दिए। घटनाबारे थप अनुसन्धान भइरहेको बताइएको छ। त्यस्तै सोही घटनामा प्रहरीसँग मुद्दा मिलाइदिन्छु भन्दै रु ५० हजार घुससहित वडा नं ११ स्थित लक्ष्मी सामुदायिक वन उपभोक्ता समिति उदासिपुरका अध्यक्ष बिर्ख धामीलाई अख्तियार दुरुपयोग अनुसन्धान कार्यालय कञ्चनपुरले पक्राउ गरेको प्रहरी नायब उपरीक्षक बस्नेतले बताए।
सीमामा फसेका नेपाली भन्छन् : सरकारले विभेद गर्यो,"धनगढी : बैतडीको पञ्चेश्वर गाउँपालिकाका विरेन्द्र भट्ट, घर फर्किनका लागि चैत १५ गते कैलालीसँग सीमाना जोडिएको पलिया पुगे । तर लकडाउनका कारण उनलाई, पलियाकै एक स्कुलमा भारतले बनाएको क्वारेनटाइनमा राखियो । शनिबार उनी भारतको क्वारेनटाइन बसेको ३६ दिन भयो । विरेन्द्रसँगै चैत १५ गते नै पलिया पुगेका कञ्चनपुरको भीमदत्त नगरपालिका वडा नम्बर ६ का गोरखबहादुर महर पनि क्वारेनटाइन बसेको ३६ दिन भयो । भारतमा पनि लकडाउन भएकाले उनले काम गर्ने पञ्जाबमा रहेको कम्पनी बन्द भयो र उनलाई घर पठाइदियो । मालिकले कम्पनी बन्द गरेर ताला लगाएपछि, घर त आउनु पर्यो, तर ३६ दिनसम्म घर जान पाउने नपाउने कुनै जानकारी छैन, पलियाको ईन्टर कलेजमा क्वारेनटाइन बसिरहेका महरले भने, खेतीपातीको बेला पनि थियो, घर जान पाइने आशैआशमा ३६ दिन बित्यो । कैलालीसँग सीमा जोडिएको भारतको पलियामा कैलाली, कञ्चनपुर, बैतडीसहितका जिल्लाका १६५ जना क्वारेनटाइन बसिरहेका छन् । उनीहरुले, ३६ दिनपछि नेपालमै थप क्वारेनटाइन राखे पनि बस्ने भन्दै नेपाल लगिदिन आग्रह गरेका छन् । पलिया मात्रै होइन, कञ्चनपुर पारी भारतको बनबसामा पनि २०३ जना चैत १२ गतेदेखि नै बसिरहेका छन् । कञ्चनपुरको पुर्नवास पारी पनि १८ जना नेपाली क्वारेनटाइन बसेका छन् । दार्चुला र बैतडी पारिको क्वारेनटाइनमा बसेका मात्रै नेपाली हुन र ? हामी के अनागरिक हौं, बनबसाको क्वारेनटाइनमा चैत १२ गतेदेखि बसिरहेका कैलालीको गोदावरी नगरपालिकाको ओलानीका गणेश विकले भने । उनले, राज्यले नागरिकमाथि यस्तो गरी विभेद गर्न नपाउने उनले बताए । बैतडी र दार्चुलाका नेपाली घर जाने तयारीको समाचार हामीले पनि हेरिरहेका थियौं, आश थियो हामी पनि घर जान पाउँछौं भनेर तर हाम्रा बारेमा कसैले केही पहल गरेन,उनले भने, के हामी नागरिक होइनौं? बनबसाको एक स्कुलमा बसिरहेका २०३ जना नेपालीहरुले, भारतीय सुरक्षाकर्मीले पनि दुर्व्यववहार गर्ने गरेको बताएका छन् । तिमीहरुको सरकार कस्तो रहेछ ? तिमीहरुको वास्ता नै गर्दैन, आधालाई लग्यो, तिमीहरुका बारेका केही पनि गर्दैन भनेर भारतीय अधिकारीलेसमेत हामीहरुलाई होच्याउँछन्, उनले भने । बैतडी र दार्चुलाको स्थानीय प्रशासनले भारतसँगको समन्वयमा बिहीबार भारततिर रहेका अढाइ हजार नेपालीलाई नेपाल आउन दिएको थियो । उनीहरुका लागि बिहीबार जन्मभूमीको ढोका खुल्यो, तर हामी के नागरिक होइनौं, सरकारले छिटो हामीलाई पनि नेपाल जान दिनुपर्छ, पलियाको क्वारेनटाइनमा रहेका दानी महरले भने । कैलालीका प्रमुख जिल्ला अधिकारी यज्ञराज बोहरा भने गृहमन्त्रालयको आदेशबिना उनीहरुलाई नेपाल ल्याउन नसकिने बताउँछन् । बैतडी दार्चुलाका लागि मौखिक सहमति आएको भन्ने सुनेको छु, हामीलाई पनि त्यस्तै गरी ल्याउन दिन भनेर गृह मन्त्रालयमा अनुरोध गरेका गरेइ छौं, तर केही जवाफ आएको छैन, उनले भने । प्रमुख जिल्ला अधिकारीले, आफूलाई धेरै जनाले फोन पनि गर्ने गरेकाले शुक्रबार उनीहरुसँग भीडियो कल गरेर, सीमा नाका खुलाउने कुरा जिल्ला र प्रदेशको हातमा नरहेको भन्दै सम्झाएको बताए । भारतले, बैतडी र दार्चुलाका नेपालीहरुलाई छोड्ने बेला एकजना पनि भारतीय नागरिक भारत प्रवेश नगर्ने सर्तमा सीमा खोलेको बताइएको छ । तर कैलाली र कञ्चनपुरको नाका खोलेमा उसका आठ हजारभन्दा बढी नागरिक भारत जाने प्रयास गर्ने बताइएको छ । स्थानीय प्रशासनले लिएको तथ्यांकमा क्वारेनटाइन नै नभएपछि, कैलालीमा ३५ सयर कञ्चनपुरका चार हजारको संख्यामा भारतीय मजदुर ईंटा भट्टाहरुमा काम गरिरहेका छन्। उनीहरु नाका खुल्नेबित्तिकै भारत जान खोज्ने तर भारतले लिन नमानेको सुरक्षा स्रोतले बतायो । अब उनीहरु अहिले भट्टा मालिककै रहोबरमा बसिरहेका छन, उनीहरुले भट्टा छोडेर बाहिर आएपछि, सरकारी क्वारेन्टाइनमा राख्नुपर्ने हुन्छ, त्यसैले पनि गृहमन्त्रालय नाका नखोलिरहेको होला, सुरक्षा स्रोतले बतायो । सुदूरपश्चिमका मृख्यमन्त्री त्रिलोचन भट्टले पनि सबैभन्दा बढी टाउको दुखाई भारतीय क्वारेनटाइनमा रहेकाहरुाबट भईरहेको बताए । कि त कसैलाई नेपाल आउन दिनु थिएन, ढाई हजारलाई आउन दिईयो, अब झन समस्या परेको छ, अरुलाई पनि लैजानु भनेर हरेक दिन भारतीय क्वारेनटाइनबाट नेपालीहरुका फोनका फोन आईरहेका छन मुख्यमन्त्री भट्टले भने । उनले, प्रदेश सरकार उनीहरुलाई नेपाल ल्याउन चाहिरहेको बताए । मैले शनिबार गृहमन्त्रीसँग कुरा गरेको छु, अहिले क्वारेनटाइनमा मात्रै भएकाहरुलाई नेपाल आउन दिऔं, उनीहरुलाई नेपालमा क्वारेनटाइन गरौं भनेर मैले अनुरोध गरेको छु, गृहले पनि त्यस बारेमा छलफल गरिरहेको छ , मुख्यमन्त्री भट्टले भने । उनले एकदुई दिनमा निकास आउनेमा आफू आशावादी रहेको बताए ।"
"फुङलिङ बजार आगलागीः आठ घर र ११ पसल जले, ३७ परिवार विस्थापित (तस्बिर)","ताप्लेजुङ : ताप्लेजुङ सदरमुकाम फुङलिङ बजारमा शुक्रबार रातीको आगलागीबाट आठ घरमा रहेको ११ पसल जलेका छन् । त्यहाँ बस्ने ३७ परिवार विस्थापित भएको जिल्ला विपद् व्यवस्थापन समितिले जनाएको छ । राती साढे १० बजे सुरु भएको आगो शनिबार बिहान मात्रै नियन्त्रणमा आएको थियो । तर, शनिबार बिहान १० बजेसम्म पनि आगलागिस्थलमा धुवाँ आइरहेको छ । फुङलिङ र फिदिम नगरपालिका, नेपाली सेना, नेपाल प्रहरी, शसस्त्र प्रहरी र स्थानीयले आगो नियन्त्रणमा खटिएका थिए । प्रमुख जिल्ला अधिकारी डोरेन्द्र निरौलाका अनुसार क्षतिको संकलन थालिएको छ । जस्तापाताका छाना भएको ठाउँबाट सुरु भएको आगलागीले खेम केसीको ४ तले पक्की घरसहित नेत्रबहादुर कार्की, खेमराज कार्की, चन्द्रप्रसाद निरौला, खड्ग थापा, ठगबहादुर कार्की, नारायण भट्टराईं, हस्तमाया लेछर्वो र रामकुमार शाहको घर पूर्णरुपमा जलेको छ । खेम केसीको घरमा अलैंची र खाद्यान्नको गोदामसहित पसल थियो भने अन्य घरमा होटल, स्टेसनरी र चिया पसल थिए । जिल्ला फुटबल संघ, जिल्ला प्याब्सन, अलैंची व्यावसायी संघ, नेपाली कांग्रस जिल्ला कार्य समितिको कार्यालय पनि जलेका छन् । आगलागीको कारण र आगो सुरु भएको घर खुलिनसकेको प्रहरीले जनाएको छ ।"
बझाङका ९३ जना भारतीय भूमिमा ३५ दिनदेखि अलपत्र,"बझाङ : बझाङको थलारा गाँउपालिका घर भएका ९३ जना भारतको रामपुरमा रोकिएका छन् । उनीहरु त्यहाँ रोकिएको ३५ दिन भएको छ । अलपत्र पर्नेमा १३ जना महिलासहित अन्य बालबालिका वृद्धवृद्धा छन् । क्यारेन्टाइनमै एक जना महिला दुई हप्ता अगाडी सुत्केरी भएकी थिइन् । भारतको विभिन्न क्षेत्रबाट घर आउन हिँडेका उनीहरु नेपाल भारत लकडाउ भएर आवत जावत बन्द गरेपछि त्यहाँ प्रहरीले रोकेको हो । रामपुरको एक सार्वजनिक घरमा बनाएको क्यारेन्टाइनमा राखेका उनीहरुलाई त्यहाँको प्रहरी प्रशासनले सामान्य पुरी खान दिए पनि बस्न खान साह्रै समस्या भएको त्यहाँबाट भरत थापाले जानकारी दिए । उनले भने, 'हामीलाई धेरै दुख भएको छ। आइमाइ केटाकेटी छन् खान बस्न छैन। कहिले खुल्ला के होला यस्तो के आइपर्यो भनेर सबको मन रोएको छ । हाम्रो उद्धार गरिदिनुहोस् ।' उनीहरुले बाथरूमको पानी खानेगरेको खान बस्न र मानसिक तनावले धेरैको स्वास्थ्य समस्या भएको दुखेसो राखेका छन् । त्यहाँको प्रहरीले पनि अपमान गर्ने गरेको र प्रहरीले तिम्रो सरकारले उतैबाट नछोड्नु भनेकाले नछोडेको भन्ने गरेको उनीहरुले बताए। 'त्यहाँ रोकिएका सबै थलारा गाँउपालिकाको दंगाजी पाराकाट्ने र कोटभैरमा घर भएका मान्छेहरु हुन् । यहाँको दुख समस्या धेरै छ', टेलिफोनमार्फत अम्मर थापाले भने, 'सरकारले पहल गरेर हामी छिटो नेपाल आउन पाँऊ । भारतमा थप लकडाउन बढाएपछि उनीहरु झन निरास भएका छन् ।' बैतडी र दार्चुला नाकामा रोकिएकालाई नेपाल जान दिएपछि रामपुरमा रोकिएकाले पनि आफूहरुलाई नेपाल आउनका लागि पहल गरिदिन टेलिफोन फेसबुकमार्फत नेपाल सरकार जनप्रतिनधि अगुवालाई आग्रह अनुरोध गर्दै आएका छन् । थलाराका रामपुरमा रोकिएकले थलाराका जनप्रतिनिधिहरुले आफूहरु नेपाल फिर्ता गर्नका लागि कुनै पहल चाँसो नगरेको दुखेसो राखेका छन् । त्यहाँ रोकिएका अम्मर थापाले भने, 'स्थानीय जनप्रतिनधिसँग धेरै पटक फोन गरेर समस्या दर्शायौँ तर सुनुवाइ गरिदिएनन् ।' थलाराका स्थानीय काँग्रेसका नेताहरु मानबहादुर कडायत सूर्यप्रकास जोशीले पहल गरिरहेको बताए । तर स्थानीय सरकारबाटै पहल कम भएकाले उनीहरुले आउन नसकेको उनीहरुको भनाइ छ ।"
"कालिकोटमा चट्याङ पर्दा एक जनाको मृत्यु, ६ घाइते","कालिकोट : जिल्लाको सान्नीत्रिबेणी गाउँपालिका वडा नं ८ मुम्रामा बिहीबार राति चट्याङ पर्दा एक जनाको मृत्यु भएको छ । घरमा चट्याङ पर्दा एकै परिवारका सदस्य एक जनाको मृत्यु हुनुका साथै ६ जना घाइते भएका छन् । असीना पानीसँगै चट्याङ पर्दा ५ वर्षका रेखा दमाइको मृत्यु भएको प्रहरीले जनाएको छ । जिल्ला प्रहरी कार्यालय कालिकोटका अनुसार रातीको समयमा चट्याङ पर्दा ६ जना घाइते भएका छन् । घाइते हुनेमा वर्ष २३ का धिरेन्द्र धमाइ, वर्ष ९ का आयुष दमाइ, वर्ष ५ का निखील दमाइ, वर्ष १६ का छत्र दमाइ, वर्ष २१ की गिता दमाइ र २१ वर्ष की हजुरा दमाइ घाइते भएका हुन् । घाइते सबैको सामुदायिक अस्पताल रास्कोटमा उपचार भइरहेको छ । मृतक रेखा दमाईको सब पोष्टमाटमका लागि जिल्ला अस्पताल मान्म ल्याइएको छ । खरको छाना भएको घरमा चट्याङ पर्दा आगलागी भइ परिवारको विचल्ली भएको छ । गाउँपालिकाले आगलागीबाट बिस्थापित उनीहरुको व्यवस्थापन गर्न पाल, कम्मल, भाँडाकुडा, दाल, चामल उपलब्ध गराएको गाउँपालिका अध्यक्ष डम्बरबहादुर शाहीले बताए । उनका अनुसार हिउँदको सिजनमा घर लगाएर सकेपछि बिहीबार नै विधिपूर्वक दर्जीको परिवार घर प्रवेस गरेका थिए । घरमा प्रबेस गरेकै दिनमा यस्तो घटना घटेपछि गाउँपालीकाले उनको घरमा टिन राख्न सहयोग गर्ने अध्यक्ष शाहीले बताए । नियमित वर्षा र हावा हुरीसहित असिना पानी पर्न थालेपछि स्थानीय किसानहरु पनि चिन्तित भएका छन् । खेतमा पाकिसकेको गहुँ बाली भित्र्याउन लागिरहेका किसानहरु दैनिक वर्षा, हावा हुरी र केही ठाँउमा असिना पानी आउन थालेपछिचिन्तित भएका हुन् । विश्वभरि महामारीका रुपमा फैलिएको कोरोना भाइरसको संक्रमणको रोकथामका लागि सरकारले लकडाउन गरे पनि जिल्लामा स्थानीय किसान भने गहुँ बाली भित्र्याउन ब्यस्त छन् ।"
बलात्कार आरोपमा दुई पक्राउ,इटहरी : सामुहिक बलात्कारको आरोपमा सुनसरीको इटहरीमा दुईजना पक्राउ परेका छन्। आरोपित अन्य ७ जना फरार छन्। गत वैशाख १४ गते मामाको घरमा पुजा सकेर आफ्नो घर जान भनेर हिँडेकी युवतीलाई पुर्याइदिने बहानामा इटहरी ११ स्थित सिमरबना चोक नजिकको बगैंचामा बलात्कार गरेका हुन्। मोरङको सुन्दरहरैंचा २ कि १७ वर्षीया किशोरीको उजुरीको आधारमा प्रहरीले २ जनालाई पक्राउ गरेको हो। अनुसन्धानमा बाधा पर्ने भन्दै प्रहरीले आरोपितका साथै अन्य घटना विवरण सार्वजनिक गरेको छैन। ती किशोरीलाई पुर्याइदिने भन्दै इटहरी ११ सिमरबनाका त्रिलोचन चौधरी र अमित चौधरीले सिमरबना चोक पुर्याएका थिए। त्यहाँ दुवैजनाले अरु ७ जनालाई पनि बोलाएको पीडित युवतीको भनाइ छ। युवतीका मामाको सालो पर्ने दुवै मुख्य आरोपित पक्राउ परेका छन्। अन्य ७ जनाको खोजी भइरहेको इलाका प्रहरी कार्यालय इटहरीले जनाएको छ।
लकडाउनमै सम्पन्न पुलको ढलान,"दोलखा : लकडाउनमै खाडीचौरजिरी सडकअन्तर्गत चर्नावती खोलामा निर्माणाधीन पुलको आरसीसी ढलान सम्पन्न भएको छ । ३० मिटर लम्बाइ र ११ मिटर चौंडाइको उक्त पुलको मुख्य ढलान कार्य सम्पन्न भएसँगै निर्माण अन्तिम चरणमा पुगेको निर्माण कम्पनी ओमबुद्ध कन्सट्रक्सन प्रालिले जनाएको छ । लकडाउनकै संकटमा भए पनि पुलको स्ल्याब ढलान कार्य सम्पन्न भएको ओमबुद्ध कन्सट्रक्सन प्रालिका प्रोपाइटर ग्याल्बो तामाङले बताए । स्ल्याव हाल्ने काम सकिएपछि अब टेवा पर्खाल, पुलमा प्रिमिक्स कालोपत्रे गर्ने लगायतका काम गरी असार मसान्तसम्ममा पुल हस्तान्तरण गरिने तामाङको भनाइ छ । आरसीसी प्रिस्ट्रेस्ड प्रविधिबाट निर्माण गरिएको सो पुलको भारवहन क्षमता ७० टनभन्दा बढी हुने डिभिजन सडक कार्यालय चरिकोटका सबइञ्जिनियर राजेन्द्र कार्कीले जानकारी दिए । आरसीसी प्रिस्ट्रेस्ड प्रविधिमा ढलानको अतिरिक्त पुलको विमबाट झोलुङ्गे पुलको जस्तै स्टिलको लठ्ठाहरु छिराइ त्यसलाई तन्काएर भारबहन क्षमतालाई मजबुत बनाइने प्राविधिक कार्कीको भनाइ छ । यो प्रविधिअनुसार ढलान सेट भएपछि लट्ठा तन्काउँदा पुल ७ सेमीसम्म उचाइ बढ्ने बताइएको छ । २०७३ मंसिर २७ मा ३ करोड ९१ लाख ८५ हजार पाँचसय ७६ रुपैयाँमा सम्झौता भएको पुल २०७५ मंसिर १५ मा सम्पन्न गर्ने गरी ओमबुद्ध कन्ट्रक्सन प्रालिले ठेक्का लिएको थियो । माथिल्लो तामाकोशी आयोजनाका पेनस्टक तथा अन्य हेभी सामानहरु ढुवानी गर्न बनाइएको डाईभर्सनका कारण पुलको जिप तयार गर्न नसकिएकोले पुल निर्माणको म्याद थपिएको प्रोपाइटर तामाङले बताए । लकडाउनको विषम परिस्थितिमा सडक कार्यालयको सहयोग तथा प्रशासनको समन्वयको कारण पुल निर्माण सम्पन्न हुने चरणमा पुगेको प्रोप्राइटर तामाङको भनाइ छ । चर्नावती पुल नयाँ डिजाइनको भएकोले अन्य पुलको तुलनामा यो प्रविधिको पुल बाढी पहिरोबाट पनि सुरक्षित हुने प्राविधिकहरुले बताए ।"
"बुझ्दैन गृह, भोकभोकै श्रमिक","इलाम : इलामको रोङ गाउँपालिका ३ चिण्डेपानीकी मनिका भुजेलको डेरामा खाद्यान्न र ग्यास एकैसाथ सकिन लागेको छ। आफ्ना नागरिक घर फर्काउन गाउँपालिका अध्यक्ष आफैं काठमाडौं पुगेको पाँच दिन भयो। तर संघीय सरकारले अनुमति नदिँदा मुनिका जस्तै ज्यालादारी गर्नेलाई सकस परेको छ। नौ महिनाको नानी, श्रीमान्सहित भक्तपुरको च्याउ फार्ममा काम गर्ने उनको काम रोकिएको एक महिनाभन्दा बढी भयो। उनले सुनाइन्, सानु नानी छ, सबै कुरा सकिन लाग्यो, घर फर्कन सरकारले दिँदैन। उनले पटक पटक गुनासो गरिन्, अवस्था नाजुक छ। उपत्यकाबाट निस्कन पाए बाँचिने सपना देखेका उनीहरू वैशाख १५ मा गाउँपालिका अध्यक्ष शम्सेर राई आफैं जिल्लाबाहिर रहेका १२४ जना रोङ गाउँपालिकाका नागरिकलाई उद्धार गर्न आएको खबरले उत्साहित भएका थिए। हामी गाउँ गएर स्थानीय सरकारको क्वारेन्टाइनमा बस्ने तयारीमा थियौं, मनिकाले भनिन्, हाम्रो सुरक्षाका बारेमा हामीलाई नै चिन्ता थियो। मनिका मात्रै होइन, रोङ ३ कै नारायण भुजेल पनि एउटै कोठामा ८ जनासँग बसेका छन्। एक महिनाभन्दा बढीदेखि दैनिक ज्यालादारी बन्द भएका उनले भने संघीय सरकारले हाम्रो कुरै बुझेन। उनका अनुसार च्याउ फार्ममा ज्यालादारी गर्ने मात्रै रोङका ५० भन्दा बढी काठमाडौंमा छन्। कीर्तिपुरमा डेरा बस्ने भुजेलले गुनासो गरे, खानेकुरा सुकियो अब कसरी प्राण धान्ने भन्ने चिन्ताले सतायो। बालबालिकासहित परिवार नै सहर पसेको उनीहरूले गृह मन्त्रालयले समस्या नबुझ्दा भोकै मर्ने चिन्ताले सताएको बताए। रोङका अध्यक्ष शम्शेर राईले जिल्लाबाट संघीय सरकारमा प्रतिनिधित्व गर्ने सुवासचन्द्र नेम्बाङ, झलनाथ खनाल, काठमाडौंका प्रमुख जिल्ला अधिकारी लगायत विभिन्न सरोकारवालालाई कुरा बुझाएर नागरिकलाई घर फर्काउने वातावरण बनाउन सहयोग गर्न आग्रह गरेको बताए। विद्यार्थी र मजदुर गरेर रोङका मात्रै १२४ जना जोखिममा परेपछि गाउँपालिकाले उद्धारको प्रयास सुरु गरेको उनले जानकारी दिए। रोङले यसअघि भारतबाट आएका ८० भन्दा बढीलाई क्वारेन्टाइनमा राखेर घर फर्काएको छ।इलाममै धेरैलाई क्वारेन्टाइनमा सजिलो गरी व्यवस्थापन गरेको रोङ गाउँपालिकाले जिल्ला बाहिर रहेका नागरिकलाई व्यवस्थापनका लागि क्वारेन्टाइनमा राख्ने सबै प्रबन्ध गरेर नागरिक फर्काउने तयारी गरेको राईले बताए। उनले भने, बाहिरबाट आउने सबैलाई क्वारेन्टाइनको व्यवस्था गरिएको छ, गृहको पत्रले हाम्रो प्रयासलाई ठेस लगाएको छ। उनले सबै सुरक्षाको प्रबन्ध गरेर नागरिक फर्काउन काठमाडौ पुगेको बताए। राईले भने, अहिले पनि हामी प्रयास गरिरहेका छौं, प्रयास सफल भएन भने पनि श्रमिक र विद्यार्थीलाई बिचल्लीमा पर्न दिँदैनौं। नागरिकलाई भोकभोकै थुनेर राख्नुभन्दा सुरक्षित रूपमा गाउँ फिर्न दिनुपर्ने काठमाडौंमा थुनिएकाको गुनासो छ।"
"महोत्तरीमा १० दिनमै ११ जनाको मृत्यु, गाउँले त्रसित","महोत्तरी : महोत्तरीको बिजलपुरा र मेधनाथ गोरहन्नामा १० दिनमा ११ जनाको मृत्यु भएपछि त्रास फैलिएको छ। मृत्युको कारण भने खुल्न सकेको छैन। कोरोना भाइरसको महामारीको समयमा शनिबार राति २ बजेतिर भंगहा नगरपालिका६ जमुनियाँका पल्ट साहको मृत्यु भएसँगै रहस्यमय तरिकाले मृत्यु हुनेको संख्या ११ पुगेको हो। गाउँमा धमाधम मानिसहरुको मृत्यु भएपछि स्थानीयहरु त्रसित भएका छन् भने गाउँ शोकमा डुबेको छ। बैशाख १० गते यता बर्दिबास नगरपालिका १२ स्थित बिजलपुराको जुरीटोल र अहिमान टोलमा ४ जनाको मृत्यु भएको छ। त्यसैगरी भंगहा नगरपालिका६ हत्तिसर्वाको जमुनियाँ र वडा नम्बर७ को मेघनाथ गोरहन्नामा ७ जनाको मृत्यु भइसकेको छ। कमाएर दैनिक गुजारा गर्दै आएका उनीहरुको के कारणले मृत्यु भयो ? भन्ने प्रष्ट छैन। मृत्यु भएकाहरुमा अचानक पेट दुख्ने, श्वास लिन ग्राहो हुने, बान्ता र झाडापखाला लाग्ने लक्षण देखा परेको छ। कतिको राति ओछ्यानमै सुतेको अवस्थामा मृत्यु भएको छ भने कतिको उपचारकै क्रममा ज्यान गएको हो। लकडाउनका बेला अज्ञात रोगबाट मृत्यु भएको भन्दै गाउँले त्रसित बनेका छन्। स्थानीय केही व्यक्तिले बिषाक्त मदिरा पिएर मृत्यु भएको बताउँछन्। तर, मदिरा नपिएकाहरुको पनि ज्यान गएकोले अरु कुनै रोगको संक्रमण भएको हुन सक्ने उनीहरु बताउँछन्। मृत्युको कारण खोज्न शिक्षा विज्ञान तथा प्रविधि मन्त्रि गिरिराजमणी पोखरले गाउँ पुगेका छन्। उनको साथमा प्रमुख जिल्ला अधिकारी सूर्यबहादुर खत्री, एसपी श्याककृष्ण अधिकारी, जिल्ला अस्पताल जलेश्वरका डा राजिब झा लगायत छन्। मन्त्री पोखरेलले स्वास्थ्य मन्त्रालयले जानकारी गराएर घटनाको अध्ययन गर्न टोलीसमेत घटनास्थल आएको बताए। मानिसहरुको मृत्युको कारण खोज्दैं गाउँ पुगेका शिक्षा मन्त्री। सुरुका लासहरु जलाइसकेको कारणले अध्ययन हुन पाएको छैन। पछिल्ला मृत्यु भएका मानिसहरुको पोष्टमार्टम गरिएको छ,मन्त्री पोखरेलले भने,भिसेरा परीक्षणका लागि पनि पठाइएको छ। स्वाब टेष्ट पनि भएको छ। कोरोनाको कहर बीच मजदुरको मृत्युको कारण नखुलेपछि काठमाडौंबाट जाँचबुझका लागि जिल्ला आएको उनले बताए। पछिल्लो पटक ज्यान गएकाहरुको स्वाब र भिसेराको परीक्षण गरिदैं छ। रिपोर्ट आएपछि मृत्युको कारण खुल्ने जिल्ला स्वास्थ्य कार्यालय महोत्तरीका जनस्वास्थ्य निरीक्षक गिरेन्द्र झाले बताए। मलेरियाबाट पनि एक जनाको मृत्यु भएको उनले दाबी गरे। स्वास्थ्य सेवा विभागसँग समन्वय गरेर घटनाको अध्ययन गर्न काठमाण्डौंबाट डाक्टरहरुको टोली महोत्तरी आएको छ। मृत्यु भएका नागरिकका परिवारहरुसँग घरघर पुगेर घटनाको अध्ययन गरिने छ। वरिपरी पनि कुनै संक्रमण छ कि त्यो कोणबाट पनि जाँच गर्नुपर्छ। परिस्थितिलाई हेरेर हामी गम्भीर छौं,मन्त्री पोखरेलले अन्नपूर्णसंग भने, एकपछि अर्को मानिसको मृत्यु संयोग मात्र हो कि कुनै संक्रमण फैलिएको हो भन्ने कुराको पुष्टि अध्ययन नभइकन भन्न सकिदैंन। अध्ययनपछि पत्ता लगाउने र समाधानका उपायहरु खोजिने मन्त्री पोखरेलले बताए।"
भारतबाट फर्केकाको खोजी गर्दै प्रहरी,"बैतडी : गत बिहीबार भारतीय सीमाका क्वारेन्टाइनमा बसेका नेपालीहरु स्वदेश फर्किएपछि क्वारेन्टाइनमा नबसी घर गएका पाइएको छ। भारतीय क्वारेन्टाइनमा बसेकाहरुलाई दुई हप्ता क्वारेन्टाइनमा बस्ने सर्तसहित स्वदेश ल्याए पनि कतिपय नागरिक क्वारेन्टाइनमा नबसी घर गएकाले प्रहरीले उनीहरुको खोजी गर्न थालेको हो। जिल्लाको दशरथचन्द नगरपालिकाका २१ जना मध्ये १९ जना क्वारेन्टाइनमा नबसी बाटोबाटै घर गएपछि प्रहरीले खोजी गर्दै क्वारेन्टाइनमा ल्याएको छ। क्वारेन्टाइनमा नबसी घर गएकाहरुलाई घरबाटै खोजेर क्वारेन्टाइनमा ल्याएको जिल्ला प्रहरी कार्यालय बैतडीका प्रमुख प्रहरी नायव उपरीक्षक डिल्लीनारायण पाण्डेयले बताए। उनले भने 'सीमाबाट फर्केका जनप्रतिनिधि, स्वास्थ्यकर्मीहरु नै क्वारेन्टाइनमा बस्न मानिरहेका छैनन्। यो महामारीका बिषयमा अझै पनि नागरिक सचेत हुन सकेका छैनन्।' सुदूरपश्चिम प्रदेश सरकारले भारतबाट फर्केका हरेक नागरिकलाई दुई हप्ता क्वारेन्टाइनमा राख्ने निर्देशिका जारी गरेको छ। तर त्यसको विपरित भारतबाट फर्केकाहरु घरमा गएपछि प्रहरीले घरबाटै खोजेर क्वारेन्टाइनमा राखेको हो। 'बिहीबार स्वदेश फर्केका मध्ये दशरथचन्द नगरपालिकाका अधिकांश नागरिक घर गएका भेटिए। उनीहरुलाई हामीले खोजेर क्वारेन्टाइनमा राखेका छौं' प्रहरी नायव उपरीक्षक पाण्डेयले भने, 'क्वारेन्टाइनमा बस्ने कुरा प्रहरीको एक्लो प्रयासले हुँदैन्। यसमा सबैले सहयोग गर्नुपर्छ।' जिल्लाका अरु ठाउँका नागरिक क्वारेन्टाइनमा नबसेका जानकारी आएको छैन्। त्यस्तो जानकारी आएमा प्रहरीले खोजी गरेर क्वारेन्टाइनमा ल्याउने प्रहरी नायब उपरीक्षक पाण्डेयले बताए। गएको बिहीबार झुलाघाट नाकाबाट १ हजार २९९ नागरिक स्वदेश फर्किएका थिए। त्यस्तै धारचुला नाकाबाट पनि धेरै नागरिक स्वदेश फर्किएका थिए। दुवै नाकाबाट बैतडीको पुर्चौंडीका मात्रै ८४८ जना स्वदेश फर्किएका छन्। 'स्वदेश फर्किएकाहरुको हामी तथ्यांक संकलनमै व्यस्त छौं। कोही बाटो बाटै घर गएका भए उनीहरुलाई क्वारेन्टाइनमा ल्याउँछौं' पुर्चौंडी नगरपालिकाका स्वास्थ्य शाखा प्रमुख विनोदकुमार कुँवरले भने 'भारतबाट फर्केका सबै नागरिकलाई क्वारेन्टाइनमा बस्न आग्रह गरिरहेका छौं।' घाटहरुबाट तर्ने क्रम पनि रोकिएन् कोरोनाको जोखिम बढेको भन्दै बैतडीको भारतसँग सीमा जोडिएका घाटहरु बन्द भएका एक महिना बढी भइसकेको छ। ६२ किलोमिटर सीमा क्षेत्रमा सुरक्षार्थ सशस्त्र प्रहरीसमेत खटाइएको छ। तर पनि विभिन्न ठाउँबाट ट्युबबाट महाकाली तरेर आउने क्रम अझै रोकिएको छैन्। शनिबार मात्रै महाकाली नदी तरेर शिवनाथ गाउँपालिकाका १० भन्दा बढी नागरिक भित्रिएका छन्। उनीहरुलाई क्वारेन्टाइनमा राखिएको जनाइएको छ। महाकाली नदीमा ट्युबमार्फत आउने मानिसहरु लुकेर आउँदै सिधै घरमा गएर बसेका हुन सक्ने भएकाले प्रहरीले भारतबाट आएकाहरु खोजी गर्ने कार्य भने तीव्र पारेको छ। 'हामीले मातहतका सबै चौकीलाई भारतबाट आएका नागरिकको निगरानी गर्न भनेका छौं। कोही आइहाले भने क्वारेन्टाइनमा राख्न निर्देश गरेका छौं।'"
साढे तीन महिनापछि हिमपहिरोमा हराएका सातै जनाको शव भेटियो,"पोखरा : माघ ३ गते गएको हिमपहिरोमा हराएकामध्ये अन्तिम दुई शव शुक्रबार हिमपहिरो क्षेत्रमा खोजी गर्दा फेला परेको छ। अन्नपूर्ण आधा शिविरको पदयात्रा मार्ग एक कोरियन र एक नेपाली गाइड छिरिङ भोटेको शव शनिबार नेपाली सेनाको हेलीकोप्टरबाट पोखरा ल्याएर पश्चिमाञ्चल क्षेत्रीय अस्पतालमा राखिएको छ। ४ कोरियन पर्यटक र ३ नेपालीसहित सातै जनाको शव पटक पटक गरी साढे तीन महिना पछि फेला परेको हो। यस अघि ३ कोरियन र २ नेपाली भेटिएका थिए। हिमपहिरो गएको क्षेत्रमा नेपाल आर्मी, नेपाल प्रहरी र स्थानीयले हिउँ पन्छाएर खोजी गर्दा शुक्रबार दिउँसो अन्तिम दुई जनाको शव फेला परेको जिल्ला प्रहरी कार्यालय कस्कीका प्रमुख एसपी दानबहादुर कार्कीले जानकारी दिए। अन्नपूर्ण पदयात्रा मार्गमा हिमपहिरो : तीन सयभन्दा बढीको उद्धार अन्नपूर्ण पदमार्गमा हिमपहिरो : बेपत्ताको खोजी अझै कठिन तीन चार दिनदेखि नियमित रुपमा हिउँमा खोजी गर्दा हिमपहिरो गएको क्षेत्रमा ४५ मिटर तल दुई जनाको शव फेलापरेको पश्चिम पृतनाका पृतनापति गोकुल भण्डारीले जानकारी दिए। हिमपहिरो पन्छाउँदै अन्तिम दुई जनाको शव गत पाँच दिनदेखि खोजी गर्दा शुक्रबार बिहान फेला पारेको उनले बताए। शुक्रबार मौसम अनुकल नभएकोले शनिबार नेपाली सेनाको हेलीकोप्टरमा दुबै जनाको शव पोखरा ल्याइएको उनले जानकारी दिए। यस अघि दुई कोरियन पर्यटकको शव गएको शनिबार हिमपहिरोमा खनेर खोजी गर्दा फेला परेको थियो। कास्की जिल्लाको अन्नपूर्ण गाउँपालिल ११ हिमालय र देउरालीको बीचमा पर्ने हिङ्कुखोलामा गएको पहिरोमा ७ जना पदयात्रु परेका थिए। त्यही क्षेत्रको हिमपहिरोमा हराएका नेपाली पर्यटक सहयोगी ५१ वर्षीय मेमबहादुर तामाङको शव बुधवार फेला परेको थियो। यस अघि नेपाली गाईड सरोज परियारको शव गत चैतमा फेला परेको थियो।"
धार्चुलाबाट ५० जना अछाम ल्याइयो,"अछाम : भारतको धार्चुलामा रहेका अछामका ५० जनालाई जिल्ला ल्याइएको छ। धार्चुलाबाट उनीहरुलाई बिहीबार दार्चुला ल्याएर शनिबार अछाम ल्याइएको हो। ढकारी गाउँपालिका ३२ जना र तुर्माखाद गाउँपालिकाको १८ जना रहेका छन्। उनीहरु सबैलाई स्थानीय तहको क्वारेन्टाइनमा राखिने र कोरोना परिक्षणपछि मात्र घर पठाउने प्रमुख जिल्ला अधिकारी पुण्य बिक्रम पौडेलले बताए। उनले भने 'एक महिना भन्दा बढी धार्चुलाको क्वारेन्टाइनमा बसेर आएका छन्। बाहिरबाट आउनेलाई २१ दिन क्वारेन्टाइनमा राख्ने निर्णय गरेका छौं। उनीहरु क्वारेन्टाइनमै बसेकाले थप १४ दिन क्वारेन्टाइनमा राखेर परिक्षणपछि मात्र घर पठाउछौ।' ढकारी गाउँपालिका प्रमुख प्रशासकिय अधिकृत टेक वलीले केहि व्यक्तिहरु क्वारेन्टाइनमा नबसेको खबर पाएकोले सबैलाई २१ दिन क्वारेन्टाइनमा राखेर परिक्षण गरिने बताए। अछाम, सुर्खेत र दैलेखका ७२ जनालाई पानी र खाजाको व्यवस्था गरेको वाक नेपालका उपाध्यक्ष बलहादुर केसीले बताए।"
औषधि र स्वास्थ्य सामग्री लिएर गाउँ पुगे शिक्षामन्त्री,"बर्दिबास : शिक्षा, विज्ञान तथा प्रविधिमन्त्री गिरिराजमणि पोखरेल औषधि र स्वास्थ्य सामग्री लिएर महोत्तरी आएका छन्। मन्त्री पोखरेल शनिबार व्यक्तिगत सुरक्षा सामग्री (पीपीई), थर्मल गन, मास्क, पञ्जालगायतका स्वास्थ्य सुरक्षाका सामग्री लिएर आएका हुन्। स्वास्थ्य सेवा विभाग, स्वास्थ्य व्यवस्थापन महाशाखा, साझा सहकारी तथा सहयोगी व्यक्ति तथा संघसस्थाबाट प्राप्त स्वास्थ्य सुरक्षा सामग्री मन्त्री पोखरेलले महोत्तरीमा वितरण गरेका हुन्। प्रमुख जिल्ला अधिकारी सूर्यबहादुर खत्री, बर्दिबास नगरपालिका मेयर विदुरकुमार कार्की, गौशाला नगरपालिकाका मेयर शिवनाथ महतो, भंगहा नगरपालिकाका मेयर सञ्जिव कुमार साह मार्फत गाउँगाउँको अस्पताल तथा स्वास्थ्य संस्थालाई औषधि, सुरक्षाका समग्री तथा उपकरण पठाएका छन्। स्वास्थ्य सामग्री वितरण कार्यक्रममा राष्ट्रियसभाकी उपाध्यक्ष शशिकला दाहालको समेत उपस्थिति थियो।"
भारतबाट उद्दार गरी ल्याइएका एकजनाको मृत्यु,"बैतडी : भारतीय सीमा नाका झुलाघाटबाट उद्दार गरेर ल्याइएका एक नेपालीको मृत्यु भएको छ । बैतडीको पुर्चौंडी नगरपालिका ६ मनकाली बस्ने ६७ वर्षीय जुने लुहारको शनिबार बिहान क्वारेन्टाइनमा लैजाँदै गर्दा मृत्यु भएको प्रहरीले जनाएको छ । लुहार यही वैशाख १८ गते भारतको पिथौरागढबाट झुलाघाट नाका हुँदै स्वदेश भित्रिएका थिए । एक महिनाअघि उपचारका लागि भारतको पिथौरागढ पुगेका लुहार लकडाउनका कारण पिथौरागढमै बसेका थिए । उनको शनिबार बिहान बाटोमा हिँड्दाहिँड्दै मृत्यु भएको पुर्चौंडी नगरपालिकाका स्वास्थ्य शाखा प्रमुख विनोदकुमार कुँवरले जानकारी दिए । उनले भने, लुहार उपचारकै लागि पिथौरागढ गएको भन्ने बुझिएको छ । लकडाउनपछि उनी उतै छोरी ज्वाइसँग बसेका थिए । १८ गते नाका खुलेपछि उनी पनि घर फर्केका हुन् । मृतक लुहारको स्वाब संकलन गरेर कोरोना परीक्षणका लागि धनगढी पठाउने तयारी भएको स्वास्थ्य शाखा प्रमुख कुँवरले बताए । मृतक लुहारको शवलाई प्लास्टिक बेरेर सुरक्षात्मक तरीकाले दाह संस्कारका लागि आफन्तहरुलाई भनेको पनि कुँवरले बताए । उनले भने, लुहारसँग आएकाहरुलाई छुट्टै क्वारेन्टाइनमा राख्ने भनेका छौं । दाहसंस्कार गर्दा पनि सुरक्षाका उपाय अपनाएर मात्रै गर्न भनेका छौं । यही बैशाख १८ गते झुलाघाट र धार्चुला नाकाबाट २ हजार ६९५ नेपाली स्वदेश फर्किएका थिए । उनीहरु मध्ये ८४८ जना पुर्चौंडी नगरपालिकाका छन् । भारतबाट फर्केका सबैलाई क्वारेन्टाइनमा राखिएको स्वास्थ्य शाखा प्रमुख कुँवरले बताए ।"
जोखिम मोलेर काम गर्ने सफाइकर्मीलाई सम्मान,"वीरगन्ज : कोरोनाको उच्च जोखिममा रहेका वीरगन्ज महानगरका सरसफाइकर्मीलाई शनिबार नागरिक स्तरबाट सम्मान गरिएको छ । कोरोनाको महामारीसँगै लकडाउनका बेला ज्यान जोखिममा राखेर सडक र नाला सरसफाइ गर्दै आएका सरसफाइकर्मीलाई खादा ओढाउनुका साथै फूलको गुच्छा दिएर सम्मान गरिएको हो । वीरगन्ज महानगरपालिकामा कार्यरत सरसफाइ कर्मचारीहरुलाई उनीहरुको मनोबल उच्च राख्न आदर्शनगर ग्रिनी सिटी सामुदायिक सेवा केन्द्रले सम्मान गरेको हो । शनिबार बिहान आदर्शनगर चोकमा केन्द्रका पदाधिकारी, सदस्य र समाजसेवीले सरसफाइकर्मीलाई खादा ओढाएर फूलको गुच्छा प्रदान गरेर सम्मान गरेका हुन् । वीरगन्ज महानगरपालिकामै कार्यरत एक सरसफाई कर्मचारीमा कोरोना संक्रमण फेला परेपछि महानरका सरसफाइ कर्मचारीहरु त्रसित छन् । वीरगन्ज ३ छपकैया घर भएका वीरगन्ज महानगरपालिकाको सरसफाई कर्मचारीहरुका नाइकेमा बैशाख १४ गते कोरोना संक्रमण पोजेटिभ देखिएको थियो । संक्रमित ती व्यक्तिको वीरगन्जको नारायणी अस्पतालको आइसोलेशनमा उपचार भइरहेको छ । महानगरका एक सरसफाइ कर्मचारीमा कोरोना संक्रमण भेटिएपछि उनीसँगै काम गरेका अन्य कर्मचारीहरु पनि त्रसीत छन् । समाजले पनि आफूहरुलाई घृणाको दृष्टिले हेर्ने थालेको गुनासो आएपछि सरसफाइकर्मीहरुको मनोबल उच्च राख्न सम्मान गरिएको ग्रिनी सिटी सामुदायिक सेवा केन्द्रका अध्यक्ष प्रकाश खेतानले बताए । 'कोरोनाको महामारी र लकडाउनमा हामी त घरमा छौँ, तर सरसफाइकर्मी ज्यान हत्केलामा राखेर सडक र नालाको सफाइमा अहोरात्र खटिएका छन्', खेतानले भने, 'त्यसमा पनि एक जनामा कोरोना देखिएपछि समाजले सबै सफाइकर्मीलाई घृणाको भावले व्यवहार गरेको देखेर मन दुखेको छ , समाजको त्यो गलत सोच र रवैयालाई बदल्न र सरसफाइकर्मीको मनोबल उच्च पार्न सम्मान गरेका हौँ।' कोरोना महामारी विरुद्धको लडाइमा खटिएका स्वास्थ्यकर्मी र सुरक्षाकर्मीहरुलाई पनि सम्मान गरिने खेतानले बताए । महानगरका सरसफाइ कर्मचारी सरफुदिन मियाले भने एक जना सरसफाइ कर्मचारीमा कोरोना भएपछि समाजले सबै सरसफाइकर्मीलाई गलत नजरले हेर्न थालेका बेला गरिएको यो सम्मानले आफूहरुको मनोबल बढेको प्रतिकृया दिए । 'विदेशमा सरसफाइकर्मीलाई फूलको वर्षा गरेर स्वागत गरिँदैछ', उनले भने, तर हाम्रो देशमा एक जनालाई कोरोना लाग्दैमा समाजले सबै सफाइकर्मीलाई घृणा गरिरहेका छन्, यस्तो मन दुखेको बेला यो सम्मानले अब थप हौसला जागेको छ, हामी अब निक्कै खुशी भएका छौँ ।' रन्जु देवी र सुमित्रा देवीले पनि महानगरपालिकाले ग्लोब्स, मास्क र बुट केही नदिएको बताए । काम लगाएपछि गर्नैपर्यो, हामी त बाँचे भाग्यले बाँच्ने हो, सुमित्राले भनिन्। वीरगन्ज महानगरपालिकाको सरसफाइ शाखामा १ सय ५० कुचिकार र २६ नाइके कार्यरत छन् । योसंगै महानगरको फोहोर व्यवस्थापनको ठेक्का पाएको पृथ्वी तारा एनके इन्टरनेसनल जेभीमार्फत पनि दुई सय ५० सरसफाइकर्मी कार्यरत छन् ।"
डाक्टरलाई कुटपिट गर्ने तीन पक्राउ,"जाजरकोट : जिल्लाको वारेकोट गाउँपालिका२ लिम्सास्थित प्राथमिक स्वास्थ्य केन्द्रका कार्यरत मेडिकल अधिकृत डाक्टर नवीन सहनीलाई कुटपिट गर्ने तीन जना युवालाई प्रहरीले पक्राउ गरेको छ। मदिरा सेवन गरेका युवाहरुले डाक्टर सहानीमाथि शुक्रबार राति कुटपिट गरेका थिए। डाक्टर कुटपिटमा संलग्न तीन जनालाइ पक्राउ गरिएको प्रहरीले जनाएको छ। स्थानीय सुरेन्द्र सिंह, चक्र वुढा र पदम नेपालीलाई पक्राउ गरिएको जिल्ला प्रहरी प्रमुख डिएसपी किशोर कुमार श्रेष्ठले बताए। पक्राउ परेका तीनै जनालाई सदरमुकाम झिकाइएको श्रेष्ठले जानकारी दिए। शुक्रबार राति आठ बजेतिर आफु बसेको कोठामा आएका उनीहरुले जथाभावी गाली गर्दै कुटपिट गरेको डाक्टर सहानीले बताए। ती युवाले डाक्टर सहानीको निवासभित्र तोडफोडसमेत गरेका छन्। पर्सा जिल्ला निवासी डाक्टर सहनी सरकारको छात्रवृत्ति कोटामा अध्ययन गरेर दुई वर्षका लागि प्राथमिक स्वास्थ्य केन्द्र लिम्सामा खटिएका छन्। दुर्गममा आएर जनताको सेवा गरिरहेका डाक्टरलाई कुट्ने जो भए पनि अपराधी भएको र उनीहरुलाई कारवाही हुनुपर्ने बारेकोट गाउँपालिकाका स्वास्थ्य शाखा प्रमुख वीरराज सिंहले बताए।"
३०९ नागरिक बोकेर फर्कियो कतार एयरवेज,"काठमाडौं : कोरोना भाइरस कोभिड१९ को जोखिम हुन नदिन लकडाउन जारी रहदा नेपालमा रोकिएका विभिन्न ५४ मुलकका ३०९ विदेशी नागरिक लिई कतार एयरवेजको वाइडबडी जहाज फ्रान्सको पेरिसतर्फ उडेको छ। त्रिभुवन अन्तर्राष्ट्रिय विमानस्थलका अनुसार नेपालस्थित फ्रान्सेली दूतावासले चार्टर गरेको सोे उडान कतारको दोहा हुँदै पेरिस पुग्नेछ। जहाजमा युरोपेली मुलुक तथा दक्षिण अफ्रिका, इजरायल, अमेरिका, क्यानाडालगायत मुलुकका नागरिक छन्। यो उडानसहित लकडाउन अवधिमा कतार एयरवेजको ११ उडान भएको छ। कतारपछि नेपाल वायु सेवा निगम (नेपाल एयरलाइन्स) ले आठ अन्तर्राष्ट्रिय उडान गरेको छ। नेपालबाट तीन नेपालीसहित ३० वायु सेवा प्रदायक कम्पनीले उडान भर्दै आएका छन्। सरकारले २०७६ चैत ११ देखि देशभार लकडाउन गरेको छ। पछिल्लो पटक आगामी वैशाख २५ सम्म लकडाउनलाई निरन्तरता दिने निर्णय भएको छ। यो अवधिमा गत चैत १० गतेदेखि आगामी जेठ २ गतेसम्म नेपालमा उडान भर्ने सबै अन्तर्राष्ट्रिय हवाई उडान प्रतिबन्ध गरिएको छ।"
शव हेर्दै बित्यो रात,"रोल्पा : क्वारेन्टाइन बसाइपछि त्रिवेणी गाउँपालिका७ गैरीगाउँ मैतेगातिनाका लालबहादुर खत्री बिहीबार घर पुगे। ६ महिनापछि उनी परिवारसँग खुसी साटासाट गर्न चाहन्थे। तर, बिहीबारै बेवारिस बम विस्फोटमा दुई छोराछोरी गुमाउनुपरेपछि उनका आँखाबाट आँसु खसिरहेको छ। उनकी पत्नीको हालत उस्तै छ। काखमा दुई वर्षकी दुधे छोरी आमाको आँसु पिइरहेकी छन्। क्वारेन्टाइनमा १० दिन बसेर दिउँसो ४ बजे घर आएँ। छोराछोरी थिएनन्। गोठालो गएका रैछन्, लालबहादुरले गहभरि आँसु छचल्काउँदै भने, साँझ ६ बजे विस्फोटको आवाज सुनियो। हेर्न जाँदा छोराछोरीलाई क्षतविक्षत अवस्थामा देखें। घटनास्थलनजिकै थप विस्फोटक पदार्थ देखिएपछि उनले छोराछोरीको शवसमेत सुम्सुम्याउन पाएनन्। ६ महिनाअघि मजदुरीमा गएका उनको परिवारसँग खुसी साट्ने रहर आँसुमा बदलियो। लकडाउनका कारण काठमाडौंमा इँट्टाभट्टामा अलपत्र परेका उनलाई ऊर्जामन्त्री वर्षमान पुनको टोलीले घर आउन सघाएको थियो। गाउँमा उनी ह्याङ विद्यालयमा १० दिन क्वारेन्टाइनमा बसेका थिए। रोल्पामा बम विस्फोट : गोठाला गएका चार बालबालिकाको मृत्यु (अपडेट) रोल्पामा बम विस्फोटप्रति सरकारको ध्यानाकर्षण, दोषीलाई कारबाही गर्ने मन्त्रीको प्रतिबद्धता रोल्पा बम विस्फोटमा मृत्यु भएका चारै बालबालिकाको शव पोष्टमार्टमका लागि दाङ पठाइयो उनका छोरी ११ वर्षीया विमला र छोरा ५ वर्षीय विजयसहित चार जनाले बिहीबार साँझ विस्फोटमा ज्यान गुमाएका हुन्। उनीहरू बाख्रा चराउन जंगल गएका थिए। बम धमाकासँगै उनीहरूको प्राणपखेरु उड्यो। १४ वर्षीय छोरा नोखिराम गुमाएका ओजबहादुर डाँगीको परिवार पनि आँसुमा डुबेको छ। श्रीमती र छोराछोरी सम्हाल्न धौधौ परिरहेको छ। त्रिवेणी४ छेपबाट मामाघर आएका १३ वर्षीय गौरव नेपालीको पनि ज्यान गयो। घटनास्थल आएका उनका अभिभावकका पनि आँखा ओभाएका छैनन्। गौरवकी एउटी दिदी घरमा रहेको बुवा लक्ष्मण नेपालीले सुनाए। मृतक बालबालिकाका परिवार मात्र होइन, मैतेगातिनाका स्थानीय नै शोकाकुल बनेका छन्। सबैका आँखा रसाएका छन्। विस्फोटको घटनाले उनीहरू त्रसित बनेका छन्। घरनजिकै गहुँबारीमा रातभर लास लडिरहे। बालबालिकाका बुवाआमा, आफन्त र गाउँले आँसुमा डुबिरहेको दृश्य देखेर घटनास्थल पुग्ने जोकोहीका आँखा ओभानो रहेनन्, घटनास्थल पुगेका मानवअधिकारवादी संस्था हुरेकका संयोजक धरेन्द्र डाँगीले भने। शव उठाउने बेला र घटनास्थलमा फेला परेको नपड्एिको टु इन्च मोर्टारको गोली निस्क्रिय पारुन्जेल सबैका आँखा रसाइरहे। बिहानभर पानी पनि परिरह्यो। घटना छानबिन होस् : पीडित परिवार पीडित परिवारले घटना छानबिन हुनुपर्ने, जंगलमा अरू विस्फोटक पदार्थसमेत हुन सक्ने भएकाले खोजबिन गरिनुपर्ने, उचित क्षतिपूर्ति दिनुपर्ने माग गरेका छन्। जिल्लावासीले सामाजिक सञ्जालमा विगतको युद्धमा रगत बग्यो। रोल्पाली अभै कति रगत बगाउनुपर्ने हो भनिरहेका छन्। विस्फोट भएको पदार्थको टुक्रा टु इन्च मोर्टारकै रहेको सुरक्षा स्रोतले जनाएको छ। शवछेउ नपड्किएको एक थान टु इन्च मोर्टारकै गोली फेला परेको छ। घटना घरबाट २ सय मिटरनजिकै गहुँबारीमा भएको थियो। त्यहाँ यसअघि हतियार नदेखिएकाले बालबालिकाले जंगलमै फेला पारेर खेलौनाका रूपमा ल्याएको अनुमान गरिएको छ। सँगै गएका चारै जनाको मृत्यु भएकाले अनुसन्धान कठिन देखिएको छ। प्रहरी नायब उपरीक्षक चित्रबहादुर गुरुङले घटनाको अनुसन्धान भइरहेको बताए। मैतेगातिना दुम्ला जंगलनजिकै पर्छ। दुम्लामा २०६२ सालमा सेना र माओवादीबीच भिडन्त भएको थियो। त्यही बेला छाडिएको विस्फोटक पदार्थ हो या होइन भन्ने खुलेको छैन। सुरक्षा निकायले भने पुरानै विस्फोटक सामग्री भएको अनुमान गरेको छ। प्रहरी नायब उपरीक्षक गुरुङका अनुसार शुक्रबार मध्याह्न १२ः३० बजे मात्र शव उठाइएको थियो। पीडितको मागका कारण ढिलाइ भएको थियो। शव उठाएपछि खड्ग दल गण लिबाङ र दाङको घोराहीस्थित ऋतुमर्दन गणबाट खटिएको डिस्पोजल टोलीले घटनास्थलमा भेटिएको विस्फोटक पदार्थलाई निस्क्रिय तुल्याएको थियो। ऋतुमर्दन गणबाट मेजर निमेश पन्थीको टोली घटनास्थल पुगेको थियो। ५ नम्बर प्रदेशका आन्तरिक मामिला तथा कानुनमन्त्री कुलप्रसाद केसी, प्रदेश प्रहरी प्रमुख रवीन्द्र धानुक, प्रमुख जिल्ला अधिकारी लक्ष्मण ढकाल, सशस्त्र प्रहरीका प्रहरी नायब उपरीक्षक कर्णबहादुर बुढा मगर, जिल्ला प्रहरी प्रमुख प्रहरी नायब उपरीक्षक गुरुङ शुक्रबार घटनास्थल पुगेका थिए। शान्ति प्रक्रियायता यहाँ बेलाबेला बेवारिस विस्फोटक पदार्थ भेटिँदै आएको छ। गत कात्तिकमा कुरेलीको गोठमा भारी मात्रामा हातहतियारसहित विस्फोटक पदार्थ भेटिएको थियो। २०७० सालताका गैरीगाउँको टिलामा गाडिएको अवस्थामा हातहतियार फेला पारिएको थियो। जिल्लाभर सशस्त्र द्वन्द्वमा छाडिएका विस्फोटक पदार्थको खोजी गरी निस्क्रिय गर्न सरकारले उचित ध्यान दिनुपर्ने माग अधिकारकर्मीले गरेका छन्।"
