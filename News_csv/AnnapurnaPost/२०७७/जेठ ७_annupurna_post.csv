शीर्षक,विवरण
नक्सासँगै वार्ताको अपेक्षा,"नेपाली भूमिमा भारतीय अतिक्रमण र अटेरीपन बढ्दै गएपछि त्यसविरुद्घ नागरिकको चर्को दबाब पर्यो। त्यही पृष्ठभूमिमा सरकारले नेपालको राजनीतिक नक्सा सार्वजनिक गरेको छ, जुन स्वागतयोग्य कदम हो। नीति तथा कार्यक्रममा राष्ट्रप्रमुखकै तहबाट कालापानी, लिपुलेक, लिम्पियाधुरा क्षेत्र समेटी नक्सा बनाउने प्रतिबद्धता समावेश भएको थियो। त्यसको तीन दिनभित्रै नक्सा स्वीकृत गरिनु ऐतिहासिक कदमका रूपमा लिनुपर्छ। सुदूरपश्चिम भूभागको अतिक्रमित कालापानी, लिपुलेक र लिम्पियाधुरा समेटी सोमबारको मन्त्रिपरिषद् बैठकले नयाँ नक्सा पारित गरेको हो। अब सबै स्थानमा नयाँ नक्सांकन पठाउने निर्णय पनि मन्त्रिपरिषद्बाट भएको छ। यथेष्ट प्रमाण भएकै कारण नेपालले आफ्नो भूभाग एक इन्च छाड्न मिल्दैन। गत कात्तिकमा भारत सरकारले जम्बू र कश्मीरलाई युनियन सरकारमा गाँभेलगत्तौ हाम्रो लिपुलेक क्षेत्र उसको राजनीतिक नक्साभित्र पारेको थियो। भारतचीन युद्धका बेलामा भारतीय सेना हाम्रो कालापानी भूभागमा राख्यो। यसरी जबर्जस्ती नेपाली भूभागमा सेना राखेको विषयमा नेपालले आवाज उठाइरहँदा पनि भारतले सुनेन। पछिल्लो समयमा अतिक्रमित क्षेत्रमा सडकको उद्घाटन गरेको समाचार बाहिर आएपछि नेपाललाई त्यो क्षेत्र समेटी नक्सा जारी गर्न दबाब परेको हो। आफ्नो भूभाग फिर्ता लिने विषयमा सबै राजनीतिक दलको सहमति छ। तर, परराष्ट्र मन्त्रालयका वरिष्ठ अधिकारी भारतविरुद्ध निर्णय लिन चाहेको देखिन्न। जसले कर्मचारीस्तरका कैयन् वार्तामा नेपाल मुनि परेको हुन्छ। नेपालका राजनीतिक नेतृत्वले लगातार कूटनीतिक नोट र वार्ताको पहल गर्दा पनि भारतले वास्ता गरिरहेको थिएन। यतिखेर नक्सा जारी गर्दा जुटाएको सबै प्रमाणको आधारमा सरकारले आफ्नो भूभाग फिर्ता लिन कूटनीतिक पहलकदमी उत्तिकै सक्रिय राख्न आवश्यक छ। यसमा अन्तर्राष्ट्रिय शक्तिहरूसँग पनि पहलकदमी जारी राख्नुपर्छ। हामी प्रतिक्रियात्मक होइन सक्रिय कूटनीतिमा जानुपर्छ। नक्साका सवालमा सञ्चारमाध्यम, सडक र सदनमा समेत आवाज उठ्न थालेपछि सरकार गम्भीर हुन बाध्य भएको हो। अन्यथा, सरकारले यो विषय फलोअप समेत गरेको थिएन। सरकारले आफ्नो भूभाग फिर्ता लिने कार्यलाई राजनीतिक खपतका निम्ति गरेको हो या वास्तविक पहलकदमी हो भन्ने भावी दिनमा उसका गतिविधिबाट प्रमाणित हुनेछ। भारतले नेपाली भूमिमा गरेको ज्यादतीमा चर्को प्रतिवाद मात्र भएन कि सरकारलाई प्रतिपक्षमा रहेका सबै दलले आफ्नो भूभाग फिर्ताका लागि बलसमेत दिए। जसको कारण सरकारलाई यस्तो निर्णय लिन सहज भएको हो। भारतसँग वार्तासँगै भूभाग स्पष्ट देखिने गरी राजनीतिक नक्सा सार्वजनिक गर्न सरकारलाई सबै क्षेत्रबाट दबाब थियो। जनस्तरको आवाजमा सरकारको ध्यान पुग्नु राम्रो हो। आरम्भमा त मिनीसंसद् मानिने समितिहरूका निर्देशनमा समेत सरकारले चासो दिएको थिएन। नेपाल र ब्रिटिस इन्डियासँगको युद्धपछि सन् १८१६ मा सुगौली सन्धिमा भएको थियो। त्यो सन्धिले पश्चिममा काली (महाकाली) देखि पूर्वमा मेची नदीसम्मको नेपालको भूभाग कायम गरेको थियो। भारतमा लामो समय शासन गरेका बेलायतीसँग त्यतिबेला युद्ध गर्दा पश्चिम काली नदी पारी र पूर्वमा मेचीपारीको ठूलो भूभाग गुमाएको थियो। त्यही सन्धिको आधारमा भारतले पूर्वमा मेची नदी र पश्चिममा महाकाली नदीको सीमालाई स्वीकार गरेको थियो। महाकालीको उद्गम विन्दुका सवालमा भारतले झेली खेल निम्त्याएको हो। कालीको शीर भनी भारतले कृत्रिम खोलासमेत बनाएको र त्यस क्षेत्रमा सुरक्षाकर्मीसमेत राख्ने भारतले अनेकन् जालसाझी गर्न सक्छ। आश्चर्यजनक रूपमा ०७२ जेठ १ मा भारतचीनबीच हाम्रो भूभाग भएरै सडक खोल्ने सहमति बन्यो। जुन कार्य दुर्भाग्यपूर्ण थियो। त्यही सहमतिमा टेक्दै केही दिनअघि भारतका रक्षामन्त्री राजनाथ सिंहले नेपाली भूमिमा बलजफ्ती निर्मित सडक उद्घाटन गरेपछि विवाद बल्झेको हो। जसरी नेपाल भूकम्पको मारमा परिरहँदा भारतचीन जोड्ने नाका खोल्न सहमति गरिनु र कोभिड१९ को संकटकै बीचमा गर्नुलाई संयोगको रूपमा मात्र हेर्न मिल्दैन। जब नेपाल संकटमा पर्छ तब भारतले कुनै न कुनै किसिमको समस्या पार्ने गर्छ। यो पनि त्यसैको कडीका रूपमा लिनुपर्ने हुन्छ। पुराना शासकको ध्यान नपुगे पनि २०४६ सालपछिका प्रजातान्त्रिक सरकारले कालापानी, लिपुलेक र लिम्पियाधुराबारे धारणा राख्दै आए पनि टुंगो लाग्न सकेको छैन। नेपालले आफ्नो तर्फबाट भूभागको स्पष्ट खाका तयार गर्दै नक्सा जारी गरे पनि भूभाग फिर्ता भइसकेको छैन। जुन नक्साको वास्तविकता नेपालले संयुक्त राष्ट्रसंघमा सदस्यता लिँदा नै बुझाइसकेको छ। भारतले २०७२ जेठमा चीनसँग नेपाली भूभाग हुँदै नाका खोल्ने सहमति गरेपछि तत्कालीन प्रधानमन्त्री सुशील कोइराला नेतृत्व सरकारले दुवै देशलाई पत्र पठाउँदै विरोध जनाएका हुुन्। चीनले गल्ती गरेको मलिन स्वरमा भने पनि भारतले त्यसमा कुनै प्रतिक्रिया दिएन। भारतले त्यो भूभाग आफ्नो भएको अडान अझै छोडेको छैन। भारतले यो विषयलाई प्रधानसेनापतिमार्फत् बोल्न लगाउनु आश्चर्यजनक हो। नेपाल र भारतबीच पुरानो मित्रवत् सम्बन्ध हो। त्यसकारण यो विषयमा सरकारले कूटनीतिक तहमा वार्ता गरी सुल्झाउनुपर्छ। उसले चीनसँग युद्धका बेला कालापानीमा राखेको सेना फिर्ता लैजानुपर्छ। यत्रो अवधि त्यो क्षेत्रमा सेना राख्न दिएकामा भारतले नेपाललाई धन्यवाद पनि दिनुपर्छ। यसमा बलमिच्याइँ गर्दा उदाउँदो शक्ति भारतलाई हानि हुनेछ। अर्को विश्वास गरेको छिमेकी चीनले पनि भारतसँग सम्झौता गरी नेपाललाई धोका दिएको छ। त्यसैले चीनसँग गरिने सम्झौतामा पनि सरकार सचेत हुन आवश्यक छ। यो विषयमा नेपालले चीनलाई पनि कूटनीतिक पहलकदमीमार्फत् उसले भारतसँग गरेको सहमति सच्याउन दबाब दिनुपर्छ। जसले त्रिदेशीय विन्दु चयन गरी त्रिपक्षीय सहमतिमा त्यो क्षेत्रको विवाद सुल्झिनेछ। यसका लागि सरकारले वार्ताको अग्रसरता देखाउनुपर्छ। पुरानो मुलुक नेपालको नैतिक शक्ति र आत्मबल कुनै शक्ति मुलुकको भन्दा कमजोर छैन। शासकहरूले कमजोरी देखाए यहाँका जनता चुपचाप बस्दैनन् भन्ने भारतले राम्ररी बुझेको छ। राजनीतिक लाभ र दलगत स्वार्थमा होइन, मुलुक हितमा अडेर यसमा चट्टानी अडान लिँदै अतिक्रमित भूभाग फिर्ता गर्न लामो कूटनीतिक प्रयास, विवेक, सुझबुझ, धैर्यता प्रदर्शन गर्नुपर्छ। अन्यथा, नक्सा जारी गर्दैमा भूभाग फिर्ता हुँदैन, निरन्तर वार्ता अपरिहार्य छ।"
भारतीय मिडियालाई नेता रिजालको जवाफ : कोसँग सम्बन्ध राख्ने हामीलाई नसिकाउनू !,"काठमाडौँ : संघीय सांसद तथा नेपाली कांग्रेसका नेता मिनेन्द्र रिजालले सरकारसँग विभिन्न विमति भए पनि सिमानाको विषयमा हाल सरकारले लिएको अडानको पक्षमा आफूहरु पनि उभिएको बताएका छन् । नेता रिजालले भारतीय च्यानल रिपब्लिक टेलिभिजनमा दि डिबेट कार्यक्रममा यस्तो प्रतिक्रिया दिएका हुन् । भारतमा संस्थापन पक्षधरको रुपमा चिनिएका पत्रकार अर्नव गोस्वामीसँगको अन्तर्वार्तामा रिजालसँगै नेपाली दुई पत्रकार प्रकास रिमाल र सुवास घिमिरे पनि थिए । अन्तर्वार्तामा नेता रिजालले पत्रकार गोस्वामीसँग कडा सवालजवाफ गरेको विषयले सामाजिक सञ्जालमा पनि महत्व पाएको छ । अर्नवले अन्तर्वार्तामा ह्यासट्यागको रुपमा चीनले नेपाललाई प्रयोग गर्छ भन्ने वाक्यलाई बहसको विषय बनाएका थिए । बहसमा चीन र नेपालको सम्बन्धलाई लिएर जसरी भारतीय पत्रकारले आरोप लगाए रिजालले त्यसलाई खारेज गरे । रिजालले नेपाल भारतसँग जस्तै चीनसँग पनि मित्रता राख्न चाहने बताएका थिए । साथै पत्रकारलाई जवाफ दिँदै उनले भने, कोसँग मित्रता राख्ने र कोसँग नराख्ने भन्ने हामी निर्णय गर्छौँ, तपाईँले आफ्नो कुरा हामीलाई भन्न नलगाउनूस् । भारतीय पत्रकार र वक्ताहरु भने बहसको क्रममा सीमा विवादको मुद्दा भन्दा पनि चीनसँग नेपालको सम्बन्धलाई लिएर दोषारोपणमा उत्रिएका थिए । उनीहरुले चीन कसैको मित्र हुन नसक्ने र अहिले नेपाललाई प्रयोग गरिरहेको आरोप लगाएका थिए । जब कि, नेता रिजालले सीमाको विषयलाई डाइभर्ट गर्न खोजिएको भन्दै नेपाल सरकारले नक्सा सार्वजनिक गरेको निर्णयलाई खुलेर प्रशंसा गरे । पत्रकार अर्नव, भारतीय नेता तथा वुद्धिजीवीले उठाएका प्रश्नको जवाफ दिँदै उनले भारत नै लामो समयदेखि वार्ताको लागि तयार नरहेकोमा प्रतिप्रश्न गरेका थिए । रिजालले भारतीय मिडियाको एकपक्षीय आरोपबाट आफुहरु निराश भएको पनि प्रतिक्रिया दिएका थिए । र यस्तो तरिकाबाट समस्या समाधान नहुने बरु संवादका लागि तयार रहनुपर्ने सुझाव पनि दिए । भारतीय टेलिभिजन प्रस्तोता अर्नव पछिल्लो समय त्यहाँ सत्तारुढ दल भारतीय जनता पार्टी निकट तथा हिन्दुत्वको नाराको पक्षमा वकालत गर्ने पत्रकारको रुपमा चिनिन्छन् । कतिपय अन्तर्वार्तामा उनले जातीय तथा धार्मिक हिंसा निम्त्याउने दोषारोपण समेत गर्ने गरेका छन् । यही विषयलाई लिएर उनी कतिपय सार्वजनिक स्थलमा अपमानित समेत हुनु परेको छ । यता रिजालको प्रस्तुतीलाई लिएर सामाजिक सञ्जालमा प्रशंसा भएको छ । उनले राष्ट्रियताको सवालमा जिम्मेवार विपक्षी दलको नेताको रुपमा देखाएको परिपक्वताको प्रशंसा गरिएको छ ।सामाजिक सञ्जालमा उनले सीमा रक्षा र राष्ट्रियताबारे दिएको अभिव्यक्तिलाई लिएर फेसबुक तथा ट्वीटरमा शेयर गर्न थालेका छन् । पत्रकारहरु प्रकास रिमाल र सुवास घिमिरेले पनि बहसलाई प्रस्तोताले विषयान्तर गरेकोमा आपत्ति जनाएका थिए । उनीहरुले सीमाबारे बहस केन्द्रित गर्न आग्रह गरेका थिए । साथै कालापानी क्षेत्र नेपालको भएको विभिन्न ऐतिहासिक प्रमाण र तथयले पुष्टि गर्ने पत्रकार घिमिरेको भनाइ थियो ।"
अतिक्रमित भूमि फिर्ता गर्छौं : प्रधानमन्त्री,"काठमाडौं : सरकारको वार्षिक नीति तथा कार्यक्रममाथि सांसदहरूका प्रश्नका मंगलबार संसदमा जवाफ दिने क्रममा प्रधानमन्त्री केपी ओलीले भने, भारतको एउटा प्रतीक चिह्न छ भारत भनेर चिनिने। अशोकाले स्थापना गरेको चारमुखे सिंह, त्यसको मुनि सत्यमेव जयते लेखेको छ। म सोध्नेवाला छु। सत्यमेव जयते कि सिंहमेव जयते ? नेपाल विश्वास गर्छ, सत्यमेव जयते। हामी हाम्रो भूमि फिर्ता गर्न सक्छौँ। स्वास्थ्यका कारण रोस्ट्रम छेउ राखिएको कुर्सीमा बसेर जवाफ दिएका प्रधानमन्त्री ओलीले कुनै पनि देशको आकार प्रकार वा भूगोलका कारण सार्वभौमसत्ता र राष्ट्रियता फरक नहुने बताए। लडाइँका बेला सुगौली सन्धिमार्फत निर्धारण गरिएको नेपालभारत सीमालाई शान्तिपूर्ण मित्रताका बेला थिचोमिचो कदापि स्वीकार्य नहुने प्रधानमन्त्री ओलीले बताए। भारतसँग तनाव होइन, तनावरहित, समस्या होइन, समस्यारहित मित्रता चाहन्छौँ, ओलीले भने, वार्ताका आधारमा टुंग्याऔँ भनेको वैरभाव होइन। हामीलाई मनैदेखि भारतले हाम्रो जमिन मिचेको छ भन्ने कहिल्यै नलाग्ने वातावरण बनोस्। भारतसँग आवेग र उत्तेजनामा नभई तथ्य र प्रमाणका आधारमा वार्तामा बस्न तयार रहेको उल्लेख गर्दै प्रधानमन्त्री ओलीले वर्षांैदेखिको भारतसँगको सांस्कृतिक, आर्थिक सम्बन्धमा कुनै दरार उत्पन्न नहोस् भन्नेमा नेपाल सरकार सचेत रहेको पनि स्पष्ट गरे। अतिक्रमित भूमि फिर्ता लिन सजिलो छ र ? भन्ने सांसदहरूको प्रश्नको जवाफमा प्रधानमन्त्री ओलीले भने, मलाई थाहा छ, सजिलो होइन। सत्यमेव जयते हामीले भन्ने त्यही हो। नेपाली भूमि अतिक्रमण गरेको अहिलेको भारतीय सरकारले नभएको स्पष्ट गर्दै ओलीले भने, इतिहासका त्रुटि, गल्ती सच्याएर मित्रता सुदृढ गर्नुपर्छ। मन्त्रिपरिषद्ले सोमबार पारित गरेको नयाँ नक्सा सार्वजनिक नहुनुको पछाडि कसैको दबाब पयो कि भन्ने विपक्षी कांग्रेसका सांसदहरूको प्रश्नप्रति प्रधानमन्त्री ओलीले असन्तुष्टि जनाए। हिजो (सोमबार) बेलुकी नक्सा पारित भयो, अहिले वितरण नहुँदा कसैको दबाबमा भन्ने प्रश्न पनि गर्न मिल्छ र ? , ओलीले प्रतिप्रश्न गर्दै भने, सार्वभौम नेपाली जनताको प्रतिनिधित्व गर्ने थलो संसद्बाट अत्यधिक विश्वाससाथ निर्वाचित सरकारले कसैको दबाबमा काम गर्दैन। भारतको अतिक्रमणमा परेका कालापानी, लिपुलेक र लिम्पियाधुरा सरकारले फिर्ता लिएरै छाड्ने ओलीले प्रतिबद्धता जनाए। भारतीय सेना कालापानीमा बसेपछि कालापानीमा जान ब्लक भयौं। त्यसबेलाका शासक बोल्न डराए, प्रधानमन्त्री ओलीले भने, वर्तमान सरकारको प्रधानमन्त्रीको हैसियतले अवगत गराउन चाहन्छु कि कालापानी, लिम्पियाधुरा र लिपुलेकको विषय ओझेल पर्न दिने छैनौँ। नेपाली भूमि फिर्ता गरेरै छाड्छौँ। उक्साहट भन्नेले बुझुन् नेपालले कसैको दासत्व स्विकारेन कसैको इसारामा नेपालले लिपुलेकको विवाद उठाएको भन्ने भारतीय सेनाध्यक्ष मुकुन्द नरभानेको भनाइप्रत्ति प्रधानमन्त्री ओलीले आपत्ति जनाए। अरूको उक्साहटमा भन्ने विदेशीको भनाइ होच्याउने र अपमान गर्ने कुरा हो, ओलीले भने, सबैले बुझ्ने गरी म भन्न चाहन्छु, नेपालले कसैको गुलामी र दासत्व स्वीकार गरेन। देश, मातृभूमिको हितभन्दा ठूलो अरू केही नहुने उल्लेख गर्दै प्रधानमन्त्री ओलीले भने, हाम्रो सार्वभौमसत्ता, स्वाधीनता, स्वाभिमान, अखण्डता र राष्ट्रियता प्राणभन्दा प्यारो छ। प्रधानमन्त्री ओलीले सीमा विवादबारे सेनालाई बोल्न लगाउनु गलत भएको पनि बताए। नेपाली सेनाले भारतीय सेनाध्यक्षको भनाइको खण्डन किन नगरेको भन्ने राष्ट्रियसभाका सांसदहरूको जवाफमा प्रधानमन्त्री ओलीले भने, कूटनीतिक माध्यमबाट सीमा विवाद समाधान गरेर अन्तिममा दुवै देशका प्रधानमन्त्रीको तहमा समाधान निकाल्ने हो। यस्तो विषयमा सेनालाई बोल्न लगाउनु गलत हो। संविधान संशोधनको प्रस्ताव आउँदै छ प्रधानमन्त्री ओलीले नेपालको नयाँ नक्साअनुसारको निशान छाप, प्रतीक चिह्न र नक्सा परिवर्तन सच्याउनका लागि सरकारले संविधान संशोधन प्रस्ताव ल्याउन लागेको जानकारी दिए। मधेस केन्द्रित दलका सांसदले आफ्ना माग पनि संशोधनमा समेट्न तयारीबारे प्रधानमन्त्री ओलीसँग प्रश्न गरेका थिए। तर, ओलीले त्यसबारे जवाफ दिएनन्। एमसीसीबारे संसद्ले निर्णय गर्ने प्रधानमन्त्री ओलीले अमेरिकी सहयोग मिलेनियम च्यालेन्ज कर्पोरेसन (एमसीसी) पारित गर्ने वा नगर्ने भन्ने विषय संसद्को भएको बताए। सत्तासीन नेकपाकै नेताहरूले जस्केलाबाट एमसीसीअन्तर्गतका कार्यक्रम सरकारको नीति तथा कार्यक्रममा घुसाएको भन्दै प्रश्न गरेका थिए। एमसीसीसम्बन्धी सम्झौता अघिल्लो सरकारका पालामा भएको तर सरकार अविछिन्न उत्तराधिकारी भएकाले अनुमोदनका लागि संसदमा पेस गरेको ओलीले बताए। एउटा सरकारले गरेको सम्झौता अर्को सरकारले मान्दिनँ भन्ने हो भने अन्तर्राष्ट्रियस्तरमा मुलुकको विश्वसनीयतामाथि प्रश्न उठछ, ओलीले भने। तर एमसीसीबारे संसदमा छलफल गर्न सकिने ओलीले बताए। दलबीच छलफलका विषय होला। सांसदबीच मतभिन्नता हुन सक्छन्, ओलीले भने, पास गर्ने भए पास गर्ने, नगर्ने भए नगर्ने संसद्ले निर्णय गर्न सक्छ। सम्झौता सभामुखको टेबुलमा आइसकेको छ। प्रधानमन्त्री ओलीले संसद्को हिउँदे अधिवेशनमै एमसीसी अनुमोदन गर्न सभामुख अग्नि सापकोटासँग आग्रह गरेका थिए। विपक्षी कांग्रेसले एमसीसी अनुमोदन गर्नुपर्ने धारणा राखे पनि सत्तासीन नेकपाभित्र भने यस विषयमा निकै विवाद छ। एमसीसीअन्तर्गतका लप्सीफेदी रातमाटे हेटौंडा र लप्सीफेदी रातमाटे दमौली बुटवल ४०० केभी प्रसारण लाइन भने सरकारले जसरी पनि बनाएरै छाड्ने ओलीले प्रतिबद्धता जनाए। जस्केलाबाट होइन मूलबाटोबाटै बनाइन्छ, ओलीले भने, एमसीसीले बनाए एमसीसीले बनाउँछु, एमसीसीले नबनाए अरूले बनाउँछु। विदेशबाट ह्वारह्वार्ती ल्याउन सकिन्न प्रधानमन्त्री ओलीले मुलुकको क्षमता र व्यवस्थापनका कारण विदेशमा रहेका ४५ लाख नेपालीलाई ह्वारह्वार्ती ल्याउन सम्भव नभएको बताए। विभिन्न देशमा ४६ लाख नेपाली छन्, त्यत्ति धेरै नेपाली ल्याउन हामीसँग कति जहाज छन् ? , ओलीले प्रश्न गरे, अमेरिका र अस्ट्रेलियाले डेढ सय लगेजस्तो हो र ? कतारले डेढ सय मानिस लानु र हामीले पौने चार लाख मानिस ल्याउनु एउटै कुरा होइन। विदेशमा रहेका नेपालीको सुरक्षा र अन्य प्रबन्धका लागि आफूले विभिन्न देशका सरकार प्रमुखसँग कुराकानी गरेको र उनीहरूले नेपाली नागरिकलाई आफ्नै नागरिकसरह व्यवहार गर्ने बताएको पनि प्रधानमन्त्री ओलीले संसद्लाई जानकारी गराए। ओलीले कोरोना संक्रमणका दृष्टिले पनि विदेशमा रहेका सबै नेपाली एकैसाथ ल्याउन नसकिने प्रधानमन्त्री ओलीको भनाइ थियो। ह्वारह्वारी ल्याउने, कोरोना मात्र फैलाउने र देश नै सोत्तर बनाउने पक्षमा छैनौँ, ओलीले भने। तर, अप्ठ्यारोमा परेका नागरिक ल्याउने तयारी भने भइरहेको ओलीले बताए। ओम्नी भन्ने त सुनेको पनि थिइनँ प्रधानमन्त्री ओलीले स्वास्थ्य सामग्री खरिद प्रकरणमा विवादमा मुछिएको ओम्नी कम्पनीसँग आफूलाई जोडेर प्रश्न उठाएको भन्दै असन्तुष्टि जनाए। ओम्नी भन्ने मैले सुनेको पनि थिइनँ, ओलीले भने, एउटाएउटा कम्पनी बोकेर हिँड्ने अनि त्यस्ता कम्पनीले नपाए उपद्रो मच्चाउने प्रवृत्ति म बुझ्दिनँ। औषधि खरिदमा स्वास्थ्य मन्त्रालयको एक जना डाइरेक्टरले गर्ने काममा बालुवाटार वा प्रधानमन्त्री जोेड्नु गलत भएको प्रधानमन्त्री ओलीले बताए। औषधि खरिदमा छानबिन हुने र जोकसैले भ्रष्टाचार गरेको भए पनि उन्मुक्ति नपाउने प्रधानमन्त्री ओलीले प्रतिबद्धता जनाए। कोरोनाबाट कसैको पनि मृत्यु नहोस् भन्ने सरकारी प्रयास असफल प्रधानमन्त्री ओलीले विश्वव्याधी कोरोनाबाट कसैको पनि मृत्यु नहोस् भन्ने सरकारको प्रयास असफल भएको बताए। कोरोनाको महाव्याधीबाट नागरिकको ज्यानको सुरक्षालाई सरकारले उच्च प्राथमिकता दिएको उल्लेख गर्दै ओलीले सुरक्षा र सतर्कताका कार्यक्रमलाई तीव्रता दिइएको पनि बताए। क्वारेन्टाइन भरपर्दो बनाउने, आइसोलेसन व्यवस्थित गर्ने र उपचारको प्रबन्ध राम्रो गर्नेमा सरकारको ध्यान गएको छ, ओलीले भने, बढीभन्दा बढी परीक्षण गर्ने, परीक्षण भरपर्दो बनाउने र जनताको जीवन रक्षा गर्नेमा सरकारको ध्यान केन्द्रित छ। प्रधानमन्त्री ओलीको जवाफपछि संसद्का दुवै सदनले सरकारको वार्षिक नीति तथा कार्यक्रम पारित गरेका छन्। यससँगै सरकारलाई बजेट ल्याउने बाटो खुलेको छ। प्रधानमन्त्री केपी ओलीले लिम्पियाधुरा, लिपुलेक र कालापानी नेपालको भूभाग भएको सत्य स्वीकार गर्न छिमेकी भारतसँग आग्रह गरेका छन्। भारतले अतिक्रमण गरेको दार्चुला जिल्लाका यी तीन क्षेत्र समेटेर नेपालको नयाँ नक्सा मन्त्रिपरिषद्ले पारित गरेकै भोलिपल्ट प्रधानमन्त्री ओलीले नेपाली भूमि फिर्ता गरेरै छाड्ने प्रतिबद्धता संसदमा व्यक्त गरे।"
९६ लाखको रोजगारी गुम्न सक्ने,"काठमाडौं : सरकारले लकडाउन अवधिपछि तत्काल ९६ लाख ७९ कामदारले रोजगारी गुमाउने अनुमान गरेको छ। राष्ट्रिय योजना आयोगको प्रारम्भिक अध्ययनले यस्तो देखाएको हो। कोभिड१९ को महमारी नियन्त्रण गर्न सरकारले जारी गरेको बन्दाबन्दीले मुख्य प्रभावित ११ क्षेत्रमध्ये ९ वटा क्षेत्रले ठूलो संख्यामा रोजगारी गुमाउने अनुमान छ। आयोगले श्रम, रोजगार तथा सामाजिक सुरक्षा मन्त्रालयमार्फत विभिन्न निकायबाट तथ्यांक संकलन गरेको थियो। लकडाउन अगाडिसम्म ११ क्षेत्रमा एक करोड ५४ लाख कामदार कार्यरत रहेको तथ्यांकले देखाउँछ। ती क्षेत्रमध्ये सबैभन्दा बढी प्रभावित पर्यटन क्षेत्रमा कति कामदार छन् यकिन नभए पनि रेकर्डमा आठ लाख ३० हजार देखिएको छ। यो पर्यटन संस्कृति तथा नागरिक उड्डयन मन्त्रालय, होटल, होमस्टे, साहसिक पर्यटन र पुरातत्व सम्बन्धित क्षेत्रबाट संकलित तथ्यांक हो। यो क्षेत्रका कामदार प्रायः सबैको रोजगारी गुम्ने अनुमान गरिएको छ। करार नवीकरण गर्न बाँकी, दैनिक ज्यालादारीमा जीविकोपार्जन गर्ने तथा असांगठनिक क्षेत्रका कामदार अहिले नै संकटमा परिसकेका छन्। त्यसबाहेक अरु क्षेत्रका व्यवसायीले पनि सरकारले समयमै प्याकेज ल्याउन नसके तलब खुवाउन नसक्ने चेतावनी दिएका छन्। ११ क्षेत्रमध्ये दुई वटा क्षत्रेमा भने कामदारको संख्या थपिने सक्ने आयोगको अध्ययनले देखाएको छ। लकडाउनपछि सहरी विकास मन्त्रालयअन्तर्गतका सहरी पूर्वाधार, भवन र आवास निर्माण कार्यक्रममा १३ हजार कामदार थपिने अनुमान गरिएको छ। निर्माणका काम नबिथोलिने भएकाले अन्य क्षेत्रका कामदार पनि यसमा आकर्षित हुन सक्नेछन्। त्यसबाहेक श्रम, रोजगार तथा सामाजिक सुरक्षा मन्त्रालयमातहतका प्रधानमन्त्री रोजगार कार्यक्रम तथा युवा रोजगारीका लागि रुपान्तरण पहल परियोजनामा ४० हजार कामदार थपिने अनुमान गरिएको छ। एक करोडले पाउन सक्छन् रोजगारी आगामी आर्थिक वर्षमा सुधार गर्न सकेमा १ करोड २१ लाख जनालाई रोजगारी दिन सक्ने अध्ययनले देखाएको छ। सुधारका कार्यक्रम समेत सिफारिस गरिएको छ। पुनर्निर्माणका क्षेत्रमा कामदारको आवश्यकता बढ्ने उल्लेख छ। विद्यालय भवन पुनर्निर्माण, पुरातात्विक सम्पदाका भवन पुनर्निर्माण, निजी आवास पुनर्निर्माण, ग्रामीण सडक पुनर्निर्माण तथा स्तरोन्नति रणनीतिक सडक पुनर्निर्माण तथा स्तरोन्नति सरकारी भवन पुनर्निर्माण तथा प्रबलीकरण, स्वास्थ्य संस्थाका भवन पुनर्निर्माण एकीकृत बस्ती विकास, सम्पदा बस्ती पुनर्निर्माणका क्षेत्रमा ११ लाख ७९ हजार जनालाई रोजगारी कार्यक्रम ल्याउन सकिने अध्ययनले देखाएको छ। श्रमिक र कामदारको आवतजावत र स्थानीयस्तरमा उपलब्ध श्रमिकको उपलब्धता र बासस्थानको ग्यारेन्टी गर्नुपर्ने हुन्छ। निर्माण सामग्री (सिमेन्ट, छड, फलाम, गिटी, बालुवा, ढुंग र इँटा आदी) को ओसार पसार र स्थानीयस्तरमा पाउने व्यवस्थालाई सहज पार्नसके ठूलो संख्यामा रोजगारी बढ्छ। उपभोक्ता समितिमार्फत संरक्षणा तथा पुनर्निर्माण कार्य अगाडि बढाउने र दक्ष कालिगढ उत्पादनका लागि तालिम सञ्चालन गरी उनीहरूको परिचालन गर्ने सुझावमा उल्लेख छ। पर्यटन क्षेत्रमा सुधार गर्न सकेमा दुई लाख ४० हजार मानिसले रोजगारी पाउने देखिएको छ। यसका लागि आन्तरिक पर्यटनको प्रवद्र्घन (विदा पर्यटन, प्रवद्र्घनात्मक कार्यक्रम) कार्यक्रम ल्याउनुपर्ने हुन्छ। आन्तरिक पर्यटनसँगै साहसिक पर्यटनको सम्भावना खोज गर्नुपर्ने हुन्छ। धेरैले अपेक्षा गरेको क्षेत्र कृषिमार्फत पनि ५ लाख ४६ हजार युवालाई रोजगारी दिन सकिने उल्लेख छ। कृषि फार्म केन्द्रलाई कृषि स्रोत केन्द्रको रूपमा विकास गर्न पूर्वाधार निर्माणमा जोड दिन संघीय बजेट विनियोजन गर्ने सुझाव दिएको छ। पोस्टहार्वेस्ट सेन्टर तथा शित घर निर्माणका लागि बाली अनुसारको आवश्यकता फरक हुने हुनाले स्थानीय तहबाट निर्माण हुने गरी सञ्चालन गर्नुपर्छ। सार्वजनिक जग्गामा सामूहिक रूपमा फलफूल खेती गर्न स्थानीय तहलाई बजेट विनियोजन गर्नुपर्ने हुन्छ।"
नक्सा सार्वजनिकयुगकै स्मरणीय क्षण: भूमिमन्त्री अर्यालको ऐतिहासिक सम्बोधन (पूर्णपाठ),"काठमाडौं : नेपालको नयाँ नक्सा सार्वजनिक गर्नु युगकै सर्वाधिक स्मरणीय क्षण भएको भूमि व्यवस्था, सहकारी तथा गरिबी निवारण मन्त्री पद्माकुमारी अर्यालले बताएकी छन् । बुधबार नेपालको राजनीतिक र प्रशासनिक नक्सा सार्वजनिक गर्दै मन्त्री अर्यालले यस्तो बताएकी हुन् । नेपालको अद्यावधिक (राजनीतिक र प्रशासनिक) नक्सा सार्वजनिक गर्ने यो सुनौलो अवसर यो युगको सर्वाधिक स्मरणीय क्षणका रुपमा मैले लिएको छु, नक्सा सार्वजनिक गरेपछि सम्बोधन गर्दै मन्त्री अर्यालले भनिन् । एउटा ऐतिहासिक क्षणको अवसरमा मन्त्री अर्यालले गरेको सम्बोधनको पूर्णपाठ जस्ताको तस्तै मन्तव्य यस अवसरमा यो गौरवशाली इतिहास निर्माण गर्न आम नेपाली जनताले देखाएको चासो र दिएको साथप्रति म आभार व्यक्त गर्दछु । नेपाली जनताको यही मर्म र भावनाको जगमा उभिएर हामीसँग उपलब्ध प्रमाण र ऐतिहासिक तथ्यले देखाएको सत्यको पथमा समर्पण भावनाका साथ अघि बढ्ने प्रेरणा मिलेको यहाँहरु समक्ष स्मरण गर्न चाहान्छु । नेपालको अद्यावधिक नक्सा सार्वजनिक गर्ने यो अवसरमा सिंगो नेपाल र नेपालीका लागि ऐतिहासिक सुखद क्षण हो । जुन सम्माननीय प्रधानमन्त्री केपी शर्मा ओली नेतृत्वको यो सरकारको काँधमा आइपुगेको तपाइहरुसामु छर्लङ्ग छ । साथै नेपालको अद्यावधिक (राजनितिक र प्रशासनिक) नक्सा सार्वजनिक गर्ने यो सुनौलो अवसर यो युगको सर्वाधिक स्मरणीय क्षणका रुपमा मैले लिएको छु । नेपालमा मात्र होइन सिंगो विश्व मानचित्रमा नेपालको मानचित्र बदलिएको छ, यसले नेपालीको मन पनि बदलिएको छ । त्यतिमात्र होइन नेपालको बदलिएको मानचित्रले जनताको मनोबललाई अझ उच्च बनाएको छ । सीमाका विषयमा सिंगो राष्ट्र एक ढिक्का भएको यो ऐतिहासिक घडीमा हाम्रो दृढ संकल्प र अटल आत्मविश्वासका साथ हामीले संकलन गरेका यथेष्ठ प्रमाणहरुका आधारमा यस अघि नक्सामा छुटाइएका भूभाग समेटेर अद्यावधिक नक्सा सार्वजनिक गर्ने विन्दुमा आइपुगेका छौं । हाम्रो भूभागलाई जोगाउन पूर्वजहरुले बलिदानी गरेको इतिहासलाई हामीले कदापी विर्सन सक्दैनौं । पूर्वजहरुले रचिदिएको भौगोलिक इतिहासका कारण आज हामी नेपाली भन्न पाएका छौं । नेपाली हुनुमा हामी गौरव गर्दछौं । नेपाल निर्माणको अढाइ सय वर्षको दौरानमा धेरै आरोह अवरोह झेलेका पनि छौं । आजको यो ऐतिहासिक क्षणमा आइपुग्दा वर्तमान केपी शर्मा ओली नेतृत्वको सरकारले नेपाल र नेपालीको शिर झुक्न दिएको छैन र दिने पनि छैन भन्ने विश्वास यहाँहरुमा राख्न चाहान्छु । त्यति मात्र होइन सरकार सुखी नेपाली, समृद्ध नेपालको राष्ट्रिय आकांक्षा पुरा गर्ने दिशामा राष्ट्र, राष्ट्रियता, सार्वभौमिकता र भौगोलिक अखण्डताको रक्षा गर्न दृढ संकल्पित छ ।आदरणीय आमाबुवा, दिदीबहिनी तथा दाजुभाइहरुसन् १८१६ मार्च ४ मा तत्कालीन ईष्ट इन्डिया कम्पनी र नेपाल सरकारबीच भएको सुगौली सन्धीअनुसार काली नदी र सो भन्दा पूर्बको भूभाग नेपाल राज्यको अभिन्न अंग भएको तर हाल नेपालमा प्रचलित नक्साहरुमा काली नदी पूर्बका गुन्जी, नाभी, कुटी लगायतका केही भूभाग समेटिएको नदेखिएकोले ती भूभाग समेत देशको सिमानाभित्र पर्ने गरी तथा काली नदीको उद्गमस्थल लिम्पियाधुरासम्म नक्सामा देखिने गरी नेपालको अद्यावधिक प्रशासनिक नक्सा तयार गरी प्रकाशन गर्न र प्रचलनमा ल्याउन नेपाल सरकार, मन्त्रिपरिषद्को मिति २०७७०२०४ गतेको बैठकले नेपालको अद्यावधिक राजनीतिक प्रशासनिक नक्सा स्वीकृत गरी लागू गर्न निर्णय गरेको छ । यस बिषयमा जग्गा नापजाँच नियमावली बमोजिम गठित समितिको मिति २०७६१११३ को बैठकले उक्त भूभाग समेटी नक्सा प्रकाशन गर्न गरेको सिफारिस एवं यस बिषयमा संघीय संसदको विभिन्न समितिहरुका बैठकले निर्देशन दिएको थियो । उक्त अद्यावधिक नक्सा प्रकाशनको लागि नेपाल सरकार परराष्ट्र मन्त्रालयबाट मिति २०७७०२०४ गते सहमति प्राप्त भएको थियो । राष्ट्रको सार्वभौमसत्ता र अखण्डता अक्षुण्ण राख्न देशको सिमानाको स्पष्ट अभिलेख महत्वपूर्ण हुने र सो को लागि देशको सम्पूर्ण भूभाग स्पष्टसँग देखिने नक्सा प्रकाशन गरी प्रचलनमा ल्याउन अत्यन्त आवश्यक रहेको सन्दर्भमा विगतमा नेपालको नक्सामा छुटाइएका गुन्जी, नाभी, कुटी लगायतका भूभाग समेटी ती भूभाग समेत देशको सिमानाभित्र पर्ने गरी तथा काली नदीको उद्गमस्थल लिम्पियाधुरासम्म नक्सामा देखिने गरी नेपालको अद्यावधिक, राजनितिक, प्रशासनिक नक्सा तयार गरी प्रकाशन गर्ने निर्णय भएबाट नेपाल सरकार आफ्नो राष्ट्रियता र सम्प्रभुताको रक्षा गर्न प्रतिबद्ध रहेको पुनः प्रमाणित भएको छ । आगामी दिनमा छिमेकी मित्रराष्ट्र भारत सरकारसंग द्विपक्षीय वार्ता र कुटनीतिक प्रयास मार्फत समस्याको समाधान गर्न प्रतिबद्ध छौ । मित्रराष्ट्र भारतले सकारात्मक रुपमा लिनेछ भन्ने विश्वास लिएका छौ । यस विषयमा मार्गनिर्देशन गर्नुहुने सम्माननीय प्रधानमन्त्रीज्यू, मन्त्रीज्यूहरु, सुझाब, सल्लाह दिनुहुने अभियन्ताहरु, विज्ञहरु, नागरिक समाज, अहोरात्र खट्नुहुने राष्ट्रसेवक कर्मचारीहरु, राजनीतिक दल र सञ्चारकर्मी तथा सञ्चारमाध्यमहरु प्रति आभारी छु । यस बन्दाबन्दीको अबस्थामा पनि अहोरात्र खटेर आफ्नो ज्ञान सीप र प्रविधिको उपयोग गर्दै नापनक्साका मान्य सिध्दान्त, अन्तर्राष्ट्रिय प्रचलन, देशको मौजुदा कानून, नम्स, भ्यालुज र स्टाण्डर्स पालना गरी नक्सा तयार गर्ने नापी विभागका प्राविधिक एवं यस मन्त्रालय अन्तर्गतका सम्पूर्ण राष्ट्र सेवक कर्मचारीहरूलाई हृदयदेखि नै धन्यवाद दिन चाहन्छु । सञ्चारमाध्यमको योगदानका निम्ति आभारी छु । अन्तमा यो अद्यावधिक, राजनितिक, प्रशासनिक संस्करणको नक्सा छिट्टै वेब भर्सन र हार्डकपी दुबै प्रकाशनमा ल्याइने छ । अब उप्रान्त नेपालको नक्सा प्रयोग भएका सबै सरकारी दस्तावेज एवं पाठ्यपुस्तकहरूमा नयाँ संस्करण बमोजिमका नक्साहरू प्रयोग गरिनेछ । म यहाँहरूमार्फत आम नक्सा प्रयोगकर्ताहरूमा अपिल गर्न चाहन्छु अब उप्रान्त सबैले यही नयाँ संस्करण बमोजिमको नक्सा प्रयोग गर्नुहुनेछ । कोभिड १९ को महामारीको कारणले विश्व आक्रान्त भइरहेको वर्तमान समयमा नेपाल सरकार सम्पूर्ण नागरिकको सुरक्षाका निम्ति अहोरात्र खटिरहेको यथार्थ जग जाहेर नै छ । यस महामारीका बिरुद्ध एकताबद्ध भएर लड्न सम्पूर्ण नेपाली जनता एवं महानुभावमा हार्दिक अनुरोध गर्दछु ।धन्यवाद । मिति : २०७७०२०७"
लिपुलेक क्षेत्रबारे चीनको पुरानै दाउपेच,"काठमाडौं : सरकारले कालापानी, लिपुलेक र लिम्पियाधुरालाई समेटेर नयाँ राजनीतिक नक्सा मन्त्रिपरिषद्बाट पारित गरेको भोलिपल्ट चीनले कालापानी क्षेत्रको विवाद नेपाल र भारतबीचको द्विपक्षीय मामिला भएको दोहोर्याएको छ। चीनले उक्त सीमा विवाद नेपाल र भारतबीचको संवादबाट समाधान गर्ने विश्वास लिएको प्रस्ट पारेको छ। कालापानी क्षेत्रको विषय नेपाल र भारतबीचको द्विपक्षीय मुद्दा हो। यी दुई हाम्रा छिमेकीले मैत्रीपूर्ण परामर्शमार्फत भिन्नताहरूलाई उचित किसिमबाट सल्टाउने विश्वास चीनको छ, चिनियाँ विदेश मन्त्रालयका प्रवक्ता झाओ लिजेनले नियमित पत्रकार सम्मेलनमा सोधिएको एक जिज्ञासामा भने, यस्तो क्षेत्रमा एकपक्षीय कदम चालिनेछैन भन्ने चीनको विश्वास छ। यस्तो कदमले स्थितिलाई थप जटिल बनाउन सक्छ। यस्तो कदमबाट दुवै मुलुक बच्ने र संवादबाट समस्या हल गर्ने हाम्रो बुझाइ छ। चीन आफूले भारतसँग गरेको सम्झौतालाई भुलेर वा त्यो कार्यान्वयन तहमा नलैजाने शैलीमा यो वक्तव्य आएको हुन सक्ने परराष्ट्र अधिकारीको धारणा छ। चीनले त्यसमा नेपाललाई पनि सामेल गराउन सक्ने धारणा पनि आएको थियो। त्यही विवादित क्षेत्रबाट भारत र चीनले नेपाललाई नसोधी द्विपक्षीय नाका खोल्ने सहमति ०७२ जेठ १ मा गरेका थिए। त्यो सम्झौतापछि चीनले गोलमटोल शैलीमा नेपाललाई जवाफ दिँदै त्यस क्षेत्रको विवाद थाहा नभएको बताएको थियो। बेइजिङमा भएको उक्त सम्झौतापछि सुशील कोइराला नेतृत्वको तत्कालीन सरकारले भारत र चीन दुवैलाई विरोधपत्र पठाएको थियो। त्यही सम्झौता भारतले कार्यान्वयन अघि बढाउने क्रममा नेपाली भूभागमा सडक निर्माण गरेपछि नेपालले पुनः भारतलाई कूटनीतिक नोट दिँदै विरोध जनाएको थियो। भारतले कात्तिकमा राजनीतिक नक्सा जारी गर्दा पनि नेपाली भूभाग आफ्नोमा पारेको थियो। त्यही भूभागमा अहिले आएर उसले सडक उद्घाटन गरेको छ। सडक निर्माण गरेको भूभाग आफ्नै रहेको दाबी भारतले गर्दै आएको छ। भारतले लिपुलेकमा नेपाली भूमि अतिक्रमण गरेर तिब्बतको मानसरोवर जाने सडक उद्घाटन गरेपछि यो विषय पुनः बल्झिएको हो। ०७२ पछि राजनीतिक नक्सा सार्वजनिक गर्दा र अहिले सडक उद्घाटन गर्दा मात्र बल्झिएको हो। भारतले चीनसँग गरेको सहमतिको आधारमै सडक निर्माण गरेको उनीहरूको आन्तरिक छलफल भइरहेको अवस्थामा चीनले यस्तो धारणा सार्वजनिक गरेको हो। चीनको यो धारणासँगै भारत र चीनबीच भएको उक्त सहमति पनि खारेज भए मात्र त्यसलाई विश्वास गर्न सकिने आधार रहने अधिकारी बताउँछन्। नेपालका लागि उनीहरूले आफ्नो सम्बन्धलाई धरापमा नपार्ने बुझाइ परराष्ट्र अधिकारीको छ। भारत र चीनबीच सहमति भएरै सडक बनेको हुनाले यस विषयमा चीनसँग पनि नेपालले कुरा गर्नुपर्ने आवाज सञ्चारमाध्यम, सामाजिक सञ्जाल, सडक र सदनबाटै उठेको छ। संसदीय समितिहरूले पनि यस विषयमा परराष्ट्रमन्त्री प्रदीप ज्ञवालीलाई पटकपटक बोलाएर सोधिसकेका छन।"
लिम्पियाधुरा नै त्रिदेशीय बिन्दु : विज्ञ,"काठमाडौं : भूगोल, नदी, सीमासम्बन्धी जानकारले प्राविधिक रूपमा बलियो भएर भारतसँग यथाशक्य छिटो वार्ता गर्न सरकारलाई सुझाव दिएका छन्। सीमा समस्या समाधानका लागि लिम्पियाधुरालाई त्रिदेशीय बिन्दु कायम गर्नुपर्ने उनीहरू बताउँछन्। भूमि व्यवस्था, सहकारी तथा गरिबी निवारणमन्त्री पद्माकुमारी अर्यालले सीमा विज्ञ, नागरिक समाजसहित नापी विभागका पूर्वमहानिर्देशकहरूसँग छलफल गरी सुझाव लिएकी हुन्। छलफलमा सहभागीले सरकारले मन्त्रिपरिषद्बाट पारित गरेको लिम्पियाधुरासहितको नक्सा अब संसद्बाट अनुमोदित गर्न पनि सुझाव दिए। नदीविज्ञ डा जगतप्रसाद भुसालले लिम्पियाधुरासहितको नक्सा निकाल्नु ऐतिहासिक कार्य भएको बताए। उनले अहिले सरकारले निकालेको नक्सा नै आधिकारिक हो भनेर एक आवाजका साथ जानुपर्ने धारणा व्यक्त गरे। लिम्पियाधुराको चुचुरो ६ हजार मिटरमा छ। त्यो चुचुरोमा जहाँ पानी हाल्दा तीनतिर (नेपाल, भारत र चीन) बहन्छ, त्यही त्रिदेशीय बिन्दु हुन्छ, उनले भने। लिम्पियाधुरासम्म नेपालको भूभाग समेटिएको नक्सा सोमबार बसेको मन्त्रिपरिषद् बैठकले स्वीकृत गरेको थियो। त्यससँगै भूमि व्यवस्था मन्त्रालय नक्सा सार्वजनिक गर्ने तयारीमा छ। नेपालले आफ्नो नक्सा सार्वजनिक गरेपछि भारतसँग वार्तामा बस्दा कसरी अगाडि बढ्ने भन्ने सन्दर्भमा छलफल गरिएको सीमाविद् एवं विभागका पूर्वमहानिर्देशक पुण्यप्रसाद ओलीले बताए। भूगोलविद् डा नरेन्द्रराज खनाल, विभागका पूर्वउपमहानिर्देशक सुरेशमान श्रेष्ठलगायत विज्ञले भारतलाई अन्तर्राष्ट्रिय मञ्चमा सिधै ल्याउने वातावरण बनाउन सक्नुपर्ने बताए। त्यो राज्यको माथिल्लो तहबाटै हुनुपर्ने उनीहरूको भनाइ थियो। उनीहरूले नेपालका तर्फबाट सबै सहयोगी दस्तावेज संकलन गर्नुपर्ने र गलत दस्तावेजलाई स्किप गर्नुपर्ने सुझाव दिए। सरकारले सशस्त्र प्रहरी पोस्ट स्थापना गरे पनि त्यति मात्रले नपुग्ने र सिमानामा नेपाली सेनाकै उपस्थिति गराइनुपर्ने उनीहरूको भनाइ थियो। मन्त्री अर्यालले नक्सा बनाइसकेपछि अब कसरी अगाडि बढ्ने भन्ने सन्दर्भमा सुझाव लिन बोलाएको बताएकी थिइन्। हामीले नक्सा बनायौं। अब जमिन फिर्ता ल्याउन बाँकी छ, उनले भनिन्, वार्तामा बस्ने वातावरण बनेपछि उच्च तहबाट वार्ता गरी जाने भन्ने मनसायले नै हामी अगाडि बढेका हौं। हाम्रो भूमि फिर्ता ल्याउँछौं। उनले भूमि नै फिर्ता ल्याउन कसरी अगाडि बढ्ने भनेर छलफल आयोजना गरिएको उल्लेख गरिन्। सरोकारवाला विज्ञ र राज्य पक्ष दुवै एउटै हो भनेर एक आवाजका साथ अगाडि बढ्ने उनको भनाइ थियो। सरकारले स्वीकृत गरेको नक्सालाई एकमुष्ठ रूपमा एक आवाज लिएर अगाडि बढौं, उनले भनिन्।"
मन्त्री पोखरेलको भारत लक्षित चेतावनी : नेपालीहरु अपमान सहँदैनन् !,"काठमाडौँ : उपप्रधान तथा रक्षामन्त्री ईश्वर पोखरेलले सिमानाबारे भारत सरकारको अभिव्यक्तिलाई लक्षित गर्दै चेतावनी दिएका छन् । भारतीय पक्षबाट नेपालको नक्साबारे टिप्पणी भएकै बेला उनले ट्वीटर मार्फत नेपालीहरु कसैमाथि पनि अपमान भएको र होच्याएको सहन नसक्ने अभिव्यक्ति दिएका छन् । उनले ट्वीटरमा लेखेका छन् : हामी कसैमाथि असमानरअपमानजनक व्यवहार गर्दैनौं, कसैले हामीमाथि त्यस्तो गर्न खोजे कदापि सहन्नौं ! नेपालको स्वतन्त्र, विवेकपूर्ण र स्वाभिमानी व्यवहारलाई कसैले होच्याउनरअपमानगर्न खोजे नेपालीहरूले कदापि सहँदैनन् । नेपालीलाई एकताको सूत्रमा बाँध्ने यही भावनाद्वारा सँधै निर्देशित बनिरहौं ! मन्त्री पोखरेलले भारतबारे ट्वीटमा केही लेखेका भने छैनन् । तर उनको टिप्पणी भारत सरकारलाई नै लक्षित देखिन्छ । नेपालको पश्चिमी सिमानामा भारतसँग विवाद चलिरहँदा मन्त्री पोखरेल केही महिनाअघि लिपुलेक अवलोकनका लागि त्यहाँ पनि पुगेका थिए । लामो विवादपछि नेपाल सरकारले बुधबार नयाँ नक्सा जारी गरेको छ । तर भारत सरकारले लगत्तै उक्त नक्सा अस्वीकार्य भन्दै कडा टिप्पणी गरेको छ । नेपालको भारतसँग जोडिएको पश्चिम सीमामा पर्ने लिपुलेक, लिम्पियाधुरा र कालापानीलाई लिएर पछिल्लो समय नेपाल र भारतीय सरकारबीच नै मतभेद भइरहँदा उपप्रधानमन्त्री पोखरेलबाट यस्तो टिप्पणी आएको हो । यसबारेमा भारतीय उच्च अधिकारीहरुले नै नेपाललाई चीनको ईशारामा चलेको आरोप लगाएका छन् । जब कि, चीन सरकारले यस मामिला नेपाल र भारतको दुई पक्षीय सरोकार भएको र दुई देशबीच संवादबाट समाधान गर्न सुझाव पनि दिइसकेको छ ।"
लिपुलेकमा राष्ट्रिय झण्डा गाड्न हिँडेका आठ युवा पक्राउ,"दार्चुला : दार्चुलाको लिपुलेकमा नेपाली झण्डा गाड्न हिँडेका आठ जनालाई प्रहरीले नियन्त्रणमा लिएको छ । जिल्लाको लेकम गाउँपालिकाका जीवन विष्ट, मदन विष्ट, गणेश सिंह विष्ट, दिपक विष्ट, सुरेन्द्र विष्ट, अनिल साउँद, दिपक साउँद र जनक सिहं साउँदलाई व्याँस गाउँपालिकाको दुम्लीङबाट पक्राउ गरिएको प्रहरीले जनाएको छ । देशमा अहिले बन्दाबन्दीको समय छ । एक ठाउँबाट अर्को ठाउँ जान बन्द गरिएको छ, लकडाउनको उलंघन गर्दै उनीहरु एक पालिकाबाट लुकीछिपी अर्को पालिका प्रवेश गरेका थिए । जसले गर्दा कोरोनाको खतरा समेत बढने सम्भावना भएकाले उनिहरुलार्इ नियन्त्रणमा लिनुपरेको हो,ु प्रहरी नायव उपरिक्षक पदम विष्टले बताए । साथै उनीहरुलाई पक्राउ गर्नुमा सुरक्षा व्यवस्था पनि कारणको रुपमा प्रहरीले देखाएको छ ।"
नक्सा सार्वजनिकयुगकै स्मरणीय क्षण: भूमिमन्त्री अर्यालको ऐतिहासिक सम्बोधन (पूर्णपाठ),"काठमाडौं : नेपालको नयाँ नक्सा सार्वजनिक गर्नु युगकै सर्वाधिक स्मरणीय क्षण भएको भूमि व्यवस्था, सहकारी तथा गरिबी निवारण मन्त्री पद्माकुमारी अर्यालले बताएकी छन् । बुधबार नेपालको राजनीतिक र प्रशासनिक नक्सा सार्वजनिक गर्दै मन्त्री अर्यालले यस्तो बताएकी हुन् । नेपालको अद्यावधिक (राजनीतिक र प्रशासनिक) नक्सा सार्वजनिक गर्ने यो सुनौलो अवसर यो युगको सर्वाधिक स्मरणीय क्षणका रुपमा मैले लिएको छु, नक्सा सार्वजनिक गरेपछि सम्बोधन गर्दै मन्त्री अर्यालले भनिन् । एउटा ऐतिहासिक क्षणको अवसरमा मन्त्री अर्यालले गरेको सम्बोधनको पूर्णपाठ जस्ताको तस्तै मन्तव्य आदरणीय आमाबुवा दिदीबहिनी तथा दाजुभाइहरु सञ्चारकर्मी मित्रहरु सर्वप्रथम म सबैमा हार्दिक अभिवादन गर्दछु । लामो समयपछि नेपालको सीमाका विषयमा रहेको समस्यालाई सम्बोधन गर्दै मुलुकको इतिहासमा लिपुलेक, लिम्पियाधुरा र कालापानी भूभाग समेटिएको अद्यावधिक (राजनीतिक र प्रशासनिक) नक्सा सार्वजनिक गर्न पाउँदा यस घडीमा हामी सबै गौरवान्वित र पुल्कित भएका छौ । नेपाल सरकारको आर्थिक बर्ष २०७७०७८ को वार्षिक नीति तथा कार्यक्रममा सम्माननीय राष्ट्रपतिज्यूबाट घोषणा भए बमोजिम त्यसको एक हप्ता भित्रै नेपालको राजनैतिक एवम् प्रशासनिक नक्साको नयाँ संस्करण सार्वजनिक गर्न पाउँदा आज मलाई अत्यन्त खुशी लागेको छ । यस अवसरमा यो गौरवशाली इतिहास निर्माण गर्न आम नेपाली जनताले देखाएको चासो र दिएको साथप्रति म आभार व्यक्त गर्दछु । नेपाली जनताको यही मर्म र भावनाको जगमा उभिएर हामीसँग उपलब्ध प्रमाण र ऐतिहासिक तथ्यले देखाएको सत्यको पथमा समर्पण भावनाका साथ अघि बढ्ने प्रेरणा मिलेको यहाँहरु समक्ष स्मरण गर्न चाहान्छु । नेपालको अद्यावधिक नक्सा सार्वजनिक गर्ने यो अवसरमा सिंगो नेपाल र नेपालीका लागि ऐतिहासिक सुखद क्षण हो । जुन सम्माननीय प्रधानमन्त्री केपी शर्मा ओली नेतृत्वको यो सरकारको काँधमा आइपुगेको तपाइहरुसामु छर्लङ्ग छ । साथै नेपालको अद्यावधिक (राजनितिक र प्रशासनिक) नक्सा सार्वजनिक गर्ने यो सुनौलो अवसर यो युगको सर्वाधिक स्मरणीय क्षणका रुपमा मैले लिएको छु । नेपालमा मात्र होइन सिंगो विश्व मानचित्रमा नेपालको मानचित्र बदलिएको छ, यसले नेपालीको मन पनि बदलिएको छ । त्यतिमात्र होइन नेपालको बदलिएको मानचित्रले जनताको मनोबललाई अझ उच्च बनाएको छ । सीमाका विषयमा सिंगो राष्ट्र एक ढिक्का भएको यो ऐतिहासिक घडीमा हाम्रो दृढ संकल्प र अटल आत्मविश्वासका साथ हामीले संकलन गरेका यथेष्ठ प्रमाणहरुका आधारमा यस अघि नक्सामा छुटाइएका भूभाग समेटेर अद्यावधिक नक्सा सार्वजनिक गर्ने विन्दुमा आइपुगेका छौं । हाम्रो भूभागलाई जोगाउन पूर्वजहरुले बलिदानी गरेको इतिहासलाई हामीले कदापी विर्सन सक्दैनौं । पूर्वजहरुले रचिदिएको भौगोलिक इतिहासका कारण आज हामी नेपाली भन्न पाएका छौं । नेपाली हुनुमा हामी गौरव गर्दछौं । नेपाल निर्माणको अढाइ सय वर्षको दौरानमा धेरै आरोह अवरोह झेलेका पनि छौं । आजको यो ऐतिहासिक क्षणमा आइपुग्दा वर्तमान केपी शर्मा ओली नेतृत्वको सरकारले नेपाल र नेपालीको शिर झुक्न दिएको छैन र दिने पनि छैन भन्ने विश्वास यहाँहरुमा राख्न चाहान्छु । त्यति मात्र होइन सरकार सुखी नेपाली, समृद्ध नेपालको राष्ट्रिय आकांक्षा पुरा गर्ने दिशामा राष्ट्र, राष्ट्रियता, सार्वभौमिकता र भौगोलिक अखण्डताको रक्षा गर्न दृढ संकल्पित छ । आदरणीय आमाबुवा, दिदीबहिनी तथा दाजुभाइहरु सन् १८१६ मार्च ४ मा तत्कालीन ईष्ट इन्डिया कम्पनी र नेपाल सरकारबीच भएको सुगौली सन्धीअनुसार काली नदी र सो भन्दा पूर्बको भूभाग नेपाल राज्यको अभिन्न अंग भएको तर हाल नेपालमा प्रचलित नक्साहरुमा काली नदी पूर्बका गुन्जी, नाभी, कुटी लगायतका केही भूभाग समेटिएको नदेखिएकोले ती भूभाग समेत देशको सिमानाभित्र पर्ने गरी तथा काली नदीको उद्गमस्थल लिम्पियाधुरासम्म नक्सामा देखिने गरी नेपालको अद्यावधिक प्रशासनिक नक्सा तयार गरी प्रकाशन गर्न र प्रचलनमा ल्याउन नेपाल सरकार, मन्त्रिपरिषद्को मिति २०७७०२०४ गतेको बैठकले नेपालको अद्यावधिक राजनीतिक प्रशासनिक नक्सा स्वीकृत गरी लागू गर्न निर्णय गरेको छ । यस बिषयमा जग्गा नापजाँच नियमावली बमोजिम गठित समितिको मिति २०७६१११३ को बैठकले उक्त भूभाग समेटी नक्सा प्रकाशन गर्न गरेको सिफारिस एवं यस बिषयमा संघीय संसदको विभिन्न समितिहरुका बैठकले निर्देशन दिएको थियो । उक्त अद्यावधिक नक्सा प्रकाशनको लागि नेपाल सरकार परराष्ट्र मन्त्रालयबाट मिति २०७७०२०४ गते सहमति प्राप्त भएको थियो । राष्ट्रको सार्वभौमसत्ता र अखण्डता अक्षुण्ण राख्न देशको सिमानाको स्पष्ट अभिलेख महत्वपूर्ण हुने र सो को लागि देशको सम्पूर्ण भूभाग स्पष्टसँग देखिने नक्सा प्रकाशन गरी प्रचलनमा ल्याउन अत्यन्त आवश्यक रहेको सन्दर्भमा विगतमा नेपालको नक्सामा छुटाइएका गुन्जी, नाभी, कुटी लगायतका भूभाग समेटी ती भूभाग समेत देशको सिमानाभित्र पर्ने गरी तथा काली नदीको उद्गमस्थल लिम्पियाधुरासम्म नक्सामा देखिने गरी नेपालको अद्यावधिक, राजनितिक, प्रशासनिक नक्सा तयार गरी प्रकाशन गर्ने निर्णय भएबाट नेपाल सरकार आफ्नो राष्ट्रियता र सम्प्रभुताको रक्षा गर्न प्रतिबद्ध रहेको पुनः प्रमाणित भएको छ । आगामी दिनमा छिमेकी मित्रराष्ट्र भारत सरकारसंग द्विपक्षीय वार्ता र कुटनीतिक प्रयास मार्फत समस्याको समाधान गर्न प्रतिबद्ध छौ । मित्रराष्ट्र भारतले सकारात्मक रुपमा लिनेछ भन्ने विश्वास लिएका छौ । यस विषयमा मार्गनिर्देशन गर्नुहुने सम्माननीय प्रधानमन्त्रीज्यू, मन्त्रीज्यूहरु, सुझाब, सल्लाह दिनुहुने अभियन्ताहरु, विज्ञहरु, नागरिक समाज, अहोरात्र खट्नुहुने राष्ट्रसेवक कर्मचारीहरु, राजनीतिक दल र सञ्चारकर्मी तथा सञ्चारमाध्यमहरु प्रति आभारी छु । यस बन्दाबन्दीको अबस्थामा पनि अहोरात्र खटेर आफ्नो ज्ञान सीप र प्रविधिको उपयोग गर्दै नापनक्साका मान्य सिध्दान्त, अन्तर्राष्ट्रिय प्रचलन, देशको मौजुदा कानून, नम्स, भ्यालुज र स्टाण्डर्स पालना गरी नक्सा तयार गर्ने नापी विभागका प्राविधिक एवं यस मन्त्रालय अन्तर्गतका सम्पूर्ण राष्ट्र सेवक कर्मचारीहरूलाई हृदयदेखि नै धन्यवाद दिन चाहन्छु । सञ्चारमाध्यमको योगदानका निम्ति आभारी छु । अतिक्रमित भूमि फिर्ता गर्छौं : प्रधानमन्त्री लिम्पियाधुरा नै त्रिदेशीय बिन्दु : विज्ञ लिम्पियाधुरासहितको नक्सा अधिकारिकरुपमा सार्वजनिक हुँदै लिम्पियाधुरासहितको नेपालको नक्सा सार्वजनिक (भिडियोसहित) अन्तमा यो अद्यावधिक, राजनितिक, प्रशासनिक संस्करणको नक्सा छिट्टै वेब भर्सन र हार्डकपी दुबै प्रकाशनमा ल्याइने छ । अब उप्रान्त नेपालको नक्सा प्रयोग भएका सबै सरकारी दस्तावेज एवं पाठ्यपुस्तकहरूमा नयाँ संस्करण बमोजिमका नक्साहरू प्रयोग गरिनेछ । म यहाँहरूमार्फत आम नक्सा प्रयोगकर्ताहरूमा अपिल गर्न चाहन्छु अब उप्रान्त सबैले यही नयाँ संस्करण बमोजिमको नक्सा प्रयोग गर्नुहुनेछ । कोभिड १९ को महामारीको कारणले विश्व आक्रान्त भइरहेको वर्तमान समयमा नेपाल सरकार सम्पूर्ण नागरिकको सुरक्षाका निम्ति अहोरात्र खटिरहेको यथार्थ जग जाहेर नै छ । यस महामारीका बिरुद्ध एकताबद्ध भएर लड्न सम्पूर्ण नेपाली जनता एवं महानुभावमा हार्दिक अनुरोध गर्दछु । धन्यवाद । मिति : २०७७०२०७"
"सडक खुद्रा विषय हो, भारतले मिचेको भूमि फिर्ता गर्नुपर्छ","भारतले नेपालको अतिक्रमित भूमि लिपुलेक हुँदै मानसरोवर जाने सडकको उद्घाटन गरेपछि सीमा सुरक्षा र अतिक्रमित भूमि फिर्ताको मुद्दाले सडकदेखि सदन ततायो। सरकारले त्यस विषयमा कूटनीतिक नोट जारी गर्यो र वार्ताका लागि भारत सरकारलाई पत्र पठायो। तर भारत तत्काल वार्ताका लागि अनिच्छुक देखियो। दार्चुलाबाट दुई पटक निर्वाचित नेकपा सांसद गणेश ठगुन्ना लिपुलेक, कालापानी र लिम्पियाधुराबारे दाबी गर्ने आधार र तथ्य भारतसँग नभएका कारण उसले वार्तामा बस्न अनिइच्छा देखाएको दाबी गर्छन्। भारतले अतिक्रमित भूमिमा बनाएको सडकको कुरा भने खुद्रा भएको उल्लेख गर्दै ठगुन्ना भन्छन, मुल विषय भनेको नेपाली भूमि फिर्ता ल्याउने हो। एउटा एउटा योजनामा गएर वार्ता गर्न थाल्यौ भने मुल विषय ओझेलमा पर्छ। भारतले अतिक्रमण गरेको भूगोलको अवस्था, नेपाल सरकारले चाल्नुपर्ने कदमबारे अन्नपूर्णकर्मी नरेन्द्र साउदले सांसद गणेश ठगुन्नासँग गरेको कुराकानी : नेपाली भूमि मिचेर भारतले चीनको मानसरोवर जाने बाटोको उदघाटन गर्यो। नेपाल सरकारले सीमा सुरक्षामा पहलकदमी नलिएका कारण त होला नि ? कालापानीको मुल समस्या भारतले बनाएको बाटो नभई सीमा अतिक्रमण हो। भारतीय पक्षले विगतमा दुई चरणमा नेपालको सीमा अतिक्रमण गरेको हो। पहिले १९६२ मा भारत चीन युद्ध अगाडि नै लिम्पियाधुराबाट लिपुलेकभित्रको क्षेत्रमा भारतीय गतिविधि बढेको देखिन्छ। त्यतिबेलाका सरकारले प्रयाप्त चासो नदेखाएका कारण त्यहाँ नेपालको उपस्थिती हुन सकेन। दोस्रो पटक भनेको, १९६२ मा जब भारत र चीनको युद्ध भयो, त्यतिबेला भारतीय सेना कालापानी हुंदै लिपुलेकतर्फ अघि बढे। युद्ध समाप्तिपछि कालापानीमा भारतीय सेनाले जुन अस्थायी क्याम्प बनाएको थियो, त्यो छोडेर हिँड्नुपथ्र्यो। तर उनीहरुले त्यो छोडेनन्। कब्जा जमाएर बसे। भौगोलिक दृष्टिकोणले चीनसँग युद्ध गर्न अन्यत्र भन्दा त्यो भू भाग सजिलो छ। लिपुलेकको अन्य भूभाग भन्दा ५ सय मिटर उचाई पनि कम छ। त्यतिबेला उनीहरुले कालापानीमा क्याम्प राखे। लिपुलेकको खोलै खोला गएर लिपुलेकबाट चीनसँग भारतीय सेनाले युद्ध लड्यो। युद्ध समाप्त भएपछि पनि भारतीय सेनाले नेपाली भूमि नछोडनुको कारण के होला ? भारत, चीन युद्ध सम्झौतामा टुंगिएपछि भारतीय सेनालाई त्यो क्षेत्र सामरिक महत्वको लाग्यो। उनीहरुले त्यो भूभाग छोडन मानेनन्। तत्कालीन समयका नेपालका शासकले भारतीय सेना हटाउन पहल गरेको भए, सायद हटन सक्थे होला, तर त्यो बेलाका शासकले भारतीय सेना फिर्ता गराउन चासो नै राखेनन्। आफ्नै भूमिमा भारतीय सेनालाई सहजै बस्न दिए। त्यतिबेलाका शासकले विरोध गरेको पनि केही देखिदैन। इतिहास हेर्दा र विज्ञका कुरा सुन्दा, त्यतिबेलाका शासकले भारतसँग अनौपचारिक रुपमा सम्झौता गरेको पनि दाबी गरिरहेका छन्। जे भए पनि, युद्धका बेला भारतीय सेनालाई आफ्नो भूमि प्रयोग गर्न दिए पनि पछि त्यताबाट भारतीय सेना हटाउन त्यतिबेलाका शासकले हेलचेक्र्याई गरेको भने स्पष्ट छ। कालापानीको मुल समस्या भारतले बनाएको बाटो नभई सीमा अतिक्रमण हो। भारतीय पक्षले विगतमा दुई चरणमा नेपालको सीमा अतिक्रमण गरेको हो। पहिले १९६२ मा भारत चीन युद्ध अगाडि नै लिम्पियाधुराबाट लिपुलेकभित्रको क्षेत्रमा भारतीय गतिविधि बढेको देखिन्छ। भारत चीन युद्ध हुँदा त मुलुकमा राजतन्त्र थियो। राजाकै पालामा कालापानीको मुद्दालाई वेवास्ता गरिएको भन्ने गुनासो आयो नि, तपाईको ? प्रमाण त केही भेटिएको छैन। तर अनौपचारिक सहमति भएको हुन सक्छ। ५८, ५९ वर्ष अघिको कुरा। कुनै न कुनै हिसाबले तत्कालीन नेपाल सरकारले कमजोरी गरेको देखिन्छ। सीमा अतिक्रमण हुनुमा कुनै प्रतिरोध बिना नै भारतीय सेनालाई बस्न दिएपछि उनीहरुले त्यहाँबाट किन हिँडन मान्थे र ? त्यसपछि त उनीहरुले स्थायी संरचना पनि बनाए। कालापानीको कब्जा गरेको क्याम्पभन्दा भित्र उनीहरुले अहिले सडक बनाएर लिपुलेक जोडेका हुन। तत्कालीन शासकले कालापानीबाट भारतीय सेना हटाउने र आफ्नो भूमिको रक्षा गर्ने काममा ध्यान नदिएको सत्य हो। नेपाली शासकको गम्भीर गल्तीकै कारण भारतीय सेनाले सिमानाबारे नै भ्रम फैलाउने अवसर पाए। यद्यपि, त्यसमा कुनै सत्यता छैन। मुख्य नदी लम्बाई र पानीको हिसाबले, १८१६ को सुगौली सन्धि, त्यसपछि भारत र नेपालबीचका नक्सांकन, तथ्यले नेपालको चलनभोग भएका, नेपाल सरकारको तिरोदेखि लिएर तालुकदार नियुक्तिका हिसाबले र हामीसँग भएका सबै प्रमाणले लिम्पियाधुराबाट निस्कने कुटियांदी नदी नै महाकाली नदी हो भन्ने स्पष्ट छ। त्यो सबैभन्दा ठूलो नदी पनि हो। कुटीयांदी भन्दा लिपुखोला अझ सानो छ। त्यसलाई पनि नजरअन्दाज गरेर कालापानीमा सानो खोल्सोमा कालीको नक्कली मन्दिर बनाएर त्यो नै महाकाली नदी हो भनेर दाबी गर्दै त्यसभन्दा पश्चिमको भूभाग भारतीय सेनाले कब्जा गरेको छ। त्यहाँसम्म पुग्दा नेपालको ३ सय ७२ वर्गकिलोमिटर क्षेत्र भारतीय सेनाले कब्जा गरेको छ। कालापानीमा इण्डियन तिब्बत बोर्डरको ठूलो सैैनिक उपस्थिति छ। कब्जा गरेको नेपाली भूमिभित्र त उनिहरुले के के गरेका छन्, थाहै हुन्न। किनकी त्यहाँ नेपाली कोही पनि जान पाउदैन, भारतीय नागरिक पनि त्यहाँ जान पाउदैनन्। नेपाली भूमिमा भारतले सडक बनाउँदा पनि नेपाल सरकारले थाहा नपाएको त हो नि ? यो सडक पहिले भारतीय भूमिमा बनिरहेको थियो। त्यतिबेला विवाद हुने कुरा भएन। जब गुञ्जी हुँदै उनीहरुले नेपालको कब्जा भएको कालापानीतिर सडक मोडे। त्यसपछि बल्ल यो विषय विवादित बन्यो। हाम्रो भूभागमा प्रवेश गरेपछि समस्याको रुपमा खडा भयो। त्यसपछि नेपाल सरकार र आम नेपाली नागरिकबाट विरोध भयो। तपाई त दुईदुई पटक त्यस क्षेत्रबाट जनप्रतिनिधि बनिसक्नुभयो। भारतले नेपाली भूमीमा सडक बनाउँदा नेपाल सरकारले त थाहा पाएन, तपाईंले त सरकारलाई घच्घच्याउनुपथ्र्यो नि ? त्यो सडकको अधिकांश हिस्सा भारतीय भूमिमा बनिरहेको थियो। नेपाली अतिक्रमित भूमि लिपुलेकतिर हालसालै सडक पुग्दा पो सबैलाई चासो र जानकारीमा आयो। त्यसभन्दा अघि त भारतीय भूमिमै सडक बनेकाले नेपाल सरकारलाई जानकारी नहुन पनि सक्छ। सडक बनिरहेको त थाहा थियो, तर कुन कुन प्वाइन्टमा, कसरी बनिरहेको छ भन्ने थाहा भएन। मेरो कुरा अलि फरक छ, मुख्य कुरा सडक होइन, भारतले गरेको सीमा अतिक्रमण हटनुपर्यो भन्ने हो। कालापानी भन्दा भित्र त उनीहरुले सडक मात्र होइन अन्य संरचना पनि बनाएका छन्। त्यहाँ गाउँ छन्, विद्यालयहरु बनेका छन्। खानेपानी, स्वास्थ्य संस्था, सिंचाई, जलविद्युत लगायतका भौतिक संरचना भारतले बनाएको छ। त्यसैले हामी योजनामा जाने होइन्। टुक्रे योजनाको कुरा गर्न हुँदैन। त्यस क्षेत्रमा नियन्त्रण भारतको छ, भारतको सैनिक उपस्थिती छ। उसको सैन्य नियन्त्रण भित्रको क्षेत्रमा के बनायो भन्ने प्रमुख कुरा होइन। महत्वपूर्ण कुरा भनेको त नेपाली भूमिबाट भारतीय सेना हटाउने र आफनो भूमी फिर्ता लिने कुरा नेपालका लागि महत्वपूर्ण हो नि। यसका लागि नेपाल सरकारले कूटनीतिक र राजनीतिक माध्यमबाट वार्ता गर्ने र सीमा निर्धारण गर्नुपर्छ। तथ्यको आधारमा सीमा निर्धारण गर्नु नै समस्याको हल हो। यसमा भारतलाई वार्ताका लागि राजी गराउन सक्नुपर्छ। भारतले जुन स्थानमा कब्जा गरेको छ, त्यो भुमीका विषयमा उनीसँग न तर्क छ, न त कुनै प्रमाण नै। उनीहरुसँग तथ्य पनि छैन, काल्पनिक प्रमाण बनाएर हुँदैन। कालापानीको जुन खोल्सोलाई उनीहरुले महाकाली नदी भनेका छन्, वार्ताको टेबुलमा बस्दा उनीहरु त्यसमा अडिन सक्ने कुनै आधार नै छैन। भारतले कब्जा गरेको भूभागमा धेरै संरचना बनिसकेका छन्। अतिक्रमित भूमिमा हाम्रा तीन वटा गाउँ नै छन्। जहाँ अहिले भारतले आफ्नो देशको नागरिकतासमेत बाँडिरहेको छ। त्यसो भए, भारतले कब्जा गरेका भूभाग भित्र आफ्नो प्रशासन चलाइरहेको छ ? भारतले कब्जा गरेको भूभागमा धेरै संरचना बनाइरहेको छ। अतिक्रमित भूमिमा हाम्रा तीन वटा गाउँ नै छन्। जहाँ अहिले भारतले आफ्नो देशको नागरिकता समेत बाँडिरहेको छ। कुटी, नांभी र गुञ्जी हाम्रा गाउँ हुन, तर भारतले अतिक्रमण गरेको छ। त्यहाँ भारतले नेपालीलाई सरकारी नोकरी दिएको छ, भारतीय शिक्षा पठन पाठन गराइरहेको छ। अतिक्रमित जमिनमा उनिहरुले धेरै नै गतिविधि गरिरहेका छन्। त्यसैले हाम्रो मुख्य माग भनेको भारतले जुन जमिन अतिक्रमित गरेको छ, नेपाल सरकारले आफ्नो भूमि फिर्ता गराउनुपर्छ भन्ने हो। नेपाल सरकारले वार्ताका लागि कूटनीतिक नोट पठाउँदा पनि भारतले वार्तामा किन बस्न नचाहेको होला त ? भारतले अतिक्रमित भूमि आफ्नो हो भन्ने ऊसँग न कुनै प्रमाण छ, न त तथ्य नै। यही कारण भारत वार्ताको टेबुलबाट पन्छिन खोजिरहेको छ। जर्बजस्ती बलमिच्याई गरेर अतिक्रमण गरेर मात्र त पुग्दैन। वार्ताको टेबुलमा बस्यो भने भारत दह्रो ढंगले अडिन सक्ने अवस्था छैन। नेपाल सरकारले पनि लिम्पियाधुरा, लिपुलेक र कालापानी सहितको नक्सा सार्वजनिक गर्न आनाकानी गरिरहेको छ नि, त्यसको कारण के होला ? लिम्पियाधुरा हाम्रो भनेर नेपाल सरकारले कूटनीतिक नोट भारतलाई पठाइसकेको छ। त्यसैले ती क्षेत्र समेटेर नेपाल सरकारले नक्सा सार्वजनिक गर्नुपर्छ। सरकारले वार्षिक नीति तथा कार्यक्रममा यो कुराको प्रतिवद्धता पनि जनाइसकेको छ। विगतका सरकारले नक्सा सार्वजनिक नगरेर त्रुटि गरेकै हुन। यो सरकारले अब छिटै कालापानी, लिपुलेक र लिम्पियाधुरासहितको नक्सा सार्वजनिक गर्नुपर्छ। लिपुलेक नेपालको भूमि हो भनेर चीनसँग पनि वार्ता गर्नुपर्छ। नेपालको भूमिबारे चीनले भारतसँग सम्झौता गर्नु नै गलत हो। यो त चीन र नेपालको सीमा नाका हो। दुई देशीय बिन्दुका विषयमा भारतसँग चीनले सम्झौता गर्नु त्रुटि हो। राष्ट्रियताको सबैभन्दा चर्को वकालत गर्ने सरकार र त्यसमा पनि अझ चर्को रुपमा प्रस्तुत हुने प्रधानमन्त्री ओली नै अतिक्रमित भूमि फिर्ता ल्याउनेमा पछि हटेका हुन कि भनेर विपक्षी कांग्रेसले समेत प्रश्न उठाइरहेको छ नि ? कांग्रेसको विरोधको अर्थ छैन। कांग्रेसले आजसम्म सीमा अतिक्रमण गर्न भारतलाई भित्रभित्र सघाइरहेको थियो। अहिले विपक्षीको धर्म निर्वाह गरे जस्तो देखिएको हो। तर कांग्रेसले सीमा अतिक्रमणको नभई सरकारको विरोध गरिरहेको हो। मैले बुझे अनुसार, कांग्रेसले भारत र सीमा अतिक्रमणको विरोध गरेको छैन। कांग्रेसको विगत राम्रोसंग थाहा छ। कांग्रेसले गर्ने भए त ०४८ साल लगत्तैको सरकारले यो विषयमा भारतसँग आफ्नो स्पष्ट धारणा राख्नुपथ्र्यो। कांग्रेसले ०४८ र ०५६ मा आफ्नै दलको बहुमत प्राप्त सरकारको नेतृत्व गरेपनि सीमा अतिक्रमण र आफनो मिचिएको जमिन फिर्ता ल्याउन कुनै पहल गरेन। अहिलेको कम्युनिस्ट पार्टीको नेतृत्वको झण्डै दुई तिहाइको सरकारले पनि त सीमा सुरक्षामा प्रभावकारी काम गरेको देखिएन नि ? अहिलेको सरकारले त सडकमा जनताले बोलेको बोली जस्ताको तस्तै बोलिरहेको छ। सरकारले प्रष्ट रुपमा भनिसक्यो नि, त्यो सीमा हाम्रो हो, हामी छोडदैनौ भनेर। भारतले अतिक्रमण भूमि छोडनुपर्छ र सडक लगायतका काम रोक्नुपर्छ भनेर नेपाल सरकारले कूटनीतिक नोट पठाएर जनताको आवाज बोलिरहेको छ। वार्ताका लागि भारतलाई पटकपटक आग्रह गरिसक्यो। सरकारले प्रष्ट रुपमा आफ्नो भूमीको रक्षाका विषयमा बोलिसकेपछि पनि विरोध गर्नु भनेको त देशका लागि नभई आफ्नो राजनीतिक स्वार्थका लागि हो भन्ने प्रष्ट छ। नेपाली कांग्रेस सीमा समस्या र अतिक्रमित भूमि फिर्ता ल्याउनेबारे इमान्दार छैन। अतिक्रमणका विरुद्ध लाग्ने हो भने कांग्रेसले भारतीय हस्तक्षेपविरुद्ध बोल्न सक्नुपर्छ। नेपाल सरकारको विरोधले त भारतलाई मात्र फाइदा पुग्छ। विगतमा नेपाल सरकारको प्रशासनिक र राजनीतिक उपस्थिती नभएका कारण भारतलाई सीमा अतिक्रमणमा सहयोग पुगेको देखिन्छ। हालै मात्र छांगरुमा सशस्त्र प्रहरीको क्याम्प राखियो। यतिले पुग्ला त ? विगतमा कमजोरी भएकै हुन। नेपाल सरकारले त्यतिबेला आफ्नो उपस्थिति जनाउन सकेको भए भारतले सहजै अतिक्रमण गर्न सक्ने थिएन। कालापानीसम्म अतिक्रमण गरेका भारतीय सेनाले केही किलोमिटर वरसम्म दिनमा गस्ती गर्ने गरेका छन्। हाम्रो उपस्थिती नहुँदा उनीहरु अतिक्रमण भन्दा पनि निकै वरसम्म आएर गस्ती गर्ने र राति कालापानीको क्याम्पमा जाने गरेका छन्। नेपालको उपस्थिति नभएपछि खुला ठाउँमा जे गर्दा पनि हुन्छ भन्ने मनोविज्ञान भारतीय सैनिकमा देखिन्छ। हालै मात्र छांगरुमा राखिएको सशस्त्रको पोष्टले मनोवैज्ञानिक असर पार्छ। नेपाल पनि आफ्नो सीमाप्रति सचेत छ, र आफनो सीमा छोडदैन भन्ने मनोवैज्ञानिक असर यसले पारिसकेको छ। यतिले मात्र पुग्दैन, तर यो देशका लागि प्रगतिशिल काम हो। अब हामीले कालापानीको नजिक कौवा र तिंकरमा सशस्त्र प्रहरीको क्याम्प राख्नुपर्छ। नेपाली सेनालाई पनि ब्याक सपोर्टमा राख्नुपर्छ। यसका लागि हामीले सरकार र सुरक्षा निकायसँग पहल गरिरहेका छौँ । त्यसो गर्न सक्यौ भने थप अतिक्रमणलाई रोक्नलाई सुनिश्चितता हुन्छ । अतिक्रमित भूमि फिर्ता लिनका लागि भारत सरकारसँग वार्ता गर्नुपर्छ। त्यसो गर्न सक्यौ भने विगतमा देशप्रति भएको घातको पूर्ति हुन्छ र हाम्रो भूमि फिर्ता गर्न सक्यौ भने हामी सार्वभौम राष्ट्रको पहिचानमा नेपालको नाम अग्रणी स्थानमा हुनेछ। लिपुलेकलाई व्यापारिक केन्द्र बनाउने भनेर भारत र चीनबीच सम्झौता भएको कुराबाहिर आएको थियो, चीनसँग पनि त कुराकानी गर्नुपर्ला नि ? चीनसँग पनि वार्ता गर्नुपर्छ। चीनसँग के कुरा गर्नुपर्छ भने लिपुलेक नेपालको भूमि हो। नेपालको भूमिबारे चीनले भारतसँग सम्झौता गर्नु नै गलत हो। लिपुलेक त्रिदेशिय बिन्दु पनि होइन। यो त चीन र नेपालको सीमानाका हो। दुई देशीय बिन्दुका विषयमा भारतसँग चीनले सम्झौता गर्नु त्रुटि हो। त्रिदेशीय बिन्दु भनेको लिम्पियाधुरा हो। यसबारे नेपाल सरकारले चीन सरकारसँग वार्ता गरेर स्पष्ट गर्नुपर्छ।"
नागरिकलाई सीमामा नरोक्न पूर्वमन्त्री बलायरको आग्रह,"काठमाडौं : काङ्ग्रेस नेता वीरबहादुर बलायरले सीमामा अलपत्र नागरिकलाई स्वदेश आउन दिन माग गरेका छन्। उनले आफ्नै खर्चमा सीमा आएर पिडादायी जीवन बिताइरहेका नेपालीलाई आफ्नो देश आउन नदिएर सरकारले अन्याय गरिरहेको बताए। चीनबाट करोडौं खर्चेर विमानमार्फत उद्धार गरेको सरकार सीमामा पुगेर पनि आफ्नो देश प्रवेशका लागि याचना गरिरहेका नेपालीको पीडा नसुनिरहेको भन्दै नेता बलायरले आक्रोश व्यक्त गरे। 'चीनबाट त्यती ठुलो लगानी गरेर नेपाली जनतालाई ल्याउने सरकार किन आज भारतबाट आफ्नै खर्चबाट घर फर्केका मानिसहरु, जो परिवार र बालबच्चाका साथ सिमामा आइपुगेका छन र अत्यन्त पिडा र अपमानित छन, तिनीहरुलाई किन आउन दिइरहेको छैन ?"" उनको प्रश्न छ । सरकार नागरिकको पीडाप्रती गम्भीर नभए मुलुकभित्र आन्दोलनको अवस्था आउन सक्ने चेतावनी दिएका छन्। 'यदि यो परिस्थितिका बारेमा सरकार संबेदनसिल हुन सकेन भने देश भित्रका जनताले नयाँ कदम उठाउन वाध्य हुने छन्,' उनले भने, र सीमामा पुगेकालाई देश आउन नदिने सरकारले समुद्र पारीका नागरिकको उद्धार गर्ला भनी कसरी पत्याउने ?' उनले क्वारेन्टाइनलाई व्यवस्थित बनाएर सीमामा अलपत्र भएकालाई ल्याउन दिनुपर्ने माग गरे। लकडाउन लम्ब्याएर मात्र कोरोना नियन्त्रण हुन नसक्ने दावी गर्दै नेता बलायरले भने, 'लकडाउन मात्र गर्ने अरु काम नहुने हो भने जनता चुप लागेर बस्दैनन्। उनले क्वारेन्टाइनमा उपचार नपाएर मर्नुपर्ने अवस्था आउनुमा सरकारको गैरजिम्मेवारपन दोषी रहेको बताए।"
"नयाँ नक्साको प्रस्ताव मेरो हो, एक व्यक्ति देवत्वकरण नगरौं : बामदेव","काठमाडौं : नेकपाका उपाध्यक्ष वामदेव गौतमले भारतले अतिक्रमण गरेको भूमि समेटेर नयाँ नक्सा सार्वजनिक गर्ने नियर्ण पार्टीको सामूहिक प्रयासबाट सम्भव भएको बताएका छन् । पार्टी बैठकमा आफ्नोसमेत जोडदार मागपछि पार्टीको निर्देशनअनुसार सरकारले निर्णय गरेकाले एक व्यक्तिको देवत्वकरण नगर्न आग्रह गरेका छन् । बुधबार बिहान फेसबुकमा लेख्दै गौतमले वर्तमान सरकारका अनेकन कार्य आलोचनायोग्य हुँदाहुँदै पनि यो काम भने स्वागतयोग्य भएको भन्दै प्रशंसा गरेका छन्। अनुयायीहरु व्यक्ति केन्द्रित हुन्छन् र निश्चित व्यक्तिका नामलाई देवत्वकरण गर्न व्यस्त हुने प्रचलन छ। गौतमले लेखेका छन्, तर, यो निर्णय पार्टीको सामूहिक निर्णय प्रक्रियाअनुसार भएर नेपाल सरकारबाट पनि त्यहीअनुरुप अनुमोदन भएको वास्तविकतालाई सबैले स्वीकार गर्नुपर्छ। नेपालका अतिक्रमित भूमिलाई समेटेर नक्सा जारी गर्नपर्ने प्रस्ताव पार्टी बैठकमा आफूले नै लगेको गौतमले दाबी गरेका छन्। शुरुदेखि नै पार्टीमा सशक्त विचार र जोडदार माग राख्दै आएको म सबैमा स्मरण गराउन चाहन्छु। यसपटक पनि छुटेका नेपाली भूभाग समेटेर नक्सा जारी गर्नुपर्ने प्रस्ताव पार्टीको बैठकमा मैले नै राखेको यहाँहरु सबैमा जानकारी गराउँछु। गौतम भन्छन्। यो नक्साले अझ बलियो प्रमाणका रुपमा आत्मसात् गर्दै आगामी पुस्तालाई सीमा रक्षाका निमित्त प्रेरणा, उत्साह र उर्जा दिने काम भएको गौतमको भनाइ छ।"
भारतीय मिडियालाई नेता रिजालको जवाफ : कोसँग सम्बन्ध राख्ने हामीलाई नसिकाउनू !,"काठमाडौँ : संघीय सांसद तथा नेपाली कांग्रेसका नेता मिनेन्द्र रिजालले सरकारसँग विभिन्न विमति भए पनि सिमानाको विषयमा हाल सरकारले लिएको अडानको पक्षमा आफूहरु पनि उभिएको बताएका छन् । नेता रिजालले भारतीय च्यानल रिपब्लिक टेलिभिजनमा दि डिबेट कार्यक्रममा यस्तो प्रतिक्रिया दिएका हुन् । भारतमा संस्थापन पक्षधरको रुपमा चिनिएका पत्रकार अर्नव गोस्वामीसँगको अन्तर्वार्तामा रिजालसँगै नेपाली दुई पत्रकार प्रकास रिमाल र सुवास घिमिरे पनि थिए । अन्तर्वार्तामा नेता रिजालले पत्रकार गोस्वामीसँग कडा सवालजवाफ गरेको विषयले सामाजिक सञ्जालमा पनि महत्व पाएको छ । अर्नवले अन्तर्वार्तामा ह्यासट्यागको रुपमा चीनले नेपाललाई प्रयोग गर्छ भन्ने वाक्यलाई बहसको विषय बनाएका थिए । बहसमा चीन र नेपालको सम्बन्धलाई लिएर जसरी भारतीय पत्रकारले आरोप लगाए रिजालले त्यसलाई खारेज गरे । रिजालले नेपाल भारतसँग जस्तै चीनसँग पनि मित्रता राख्न चाहने बताएका थिए । साथै पत्रकारलाई जवाफ दिँदै उनले भने, कोसँग मित्रता राख्ने र कोसँग नराख्ने भन्ने हामी निर्णय गर्छौँ, तपाईँले आफ्नो कुरा हामीलाई भन्न नलगाउनूस् । भारतीय पत्रकार र वक्ताहरु भने बहसको क्रममा सीमा विवादको मुद्दा भन्दा पनि चीनसँग नेपालको सम्बन्धलाई लिएर दोषारोपणमा उत्रिएका थिए । उनीहरुले चीन कसैको मित्र हुन नसक्ने र अहिले नेपाललाई प्रयोग गरिरहेको आरोप लगाएका थिए । जब कि, नेता रिजालले सीमाको विषयलाई डाइभर्ट गर्न खोजिएको भन्दै नेपाल सरकारले नक्सा सार्वजनिक गरेको निर्णयलाई खुलेर प्रशंसा गरे । पत्रकार अर्नव, भारतीय नेता तथा वुद्धिजीवीले उठाएका प्रश्नको जवाफ दिँदै उनले भारत नै लामो समयदेखि वार्ताको लागि तयार नरहेकोमा प्रतिप्रश्न गरेका थिए । रिजालले भारतीय मिडियाको एकपक्षीय आरोपबाट आफुहरु निराश भएको पनि प्रतिक्रिया दिएका थिए । र यस्तो तरिकाबाट समस्या समाधान नहुने बरु संवादका लागि तयार रहनुपर्ने सुझाव पनि दिए । भारतीय टेलिभिजन प्रस्तोता अर्नव पछिल्लो समय त्यहाँ सत्तारुढ दल भारतीय जनता पार्टी निकट तथा हिन्दुत्वको नाराको पक्षमा वकालत गर्ने पत्रकारको रुपमा चिनिन्छन् । कतिपय अन्तर्वार्तामा उनले जातीय तथा धार्मिक हिंसा निम्त्याउने दोषारोपण समेत गर्ने गरेका छन् । यही विषयलाई लिएर उनी कतिपय सार्वजनिक स्थलमा अपमानित समेत हुनु परेको छ । यता रिजालको प्रस्तुतीलाई लिएर सामाजिक सञ्जालमा प्रशंसा भएको छ । उनले राष्ट्रियताको सवालमा जिम्मेवार विपक्षी दलको नेताको रुपमा देखाएको परिपक्वताको प्रशंसा गरिएको छ । सामाजिक सञ्जालमा उनले सीमा रक्षा र राष्ट्रियताबारे दिएको अभिव्यक्तिलाई लिएर फेसबुक तथा ट्वीटरमा शेयर गर्न थालेका छन् । पत्रकारहरु प्रकास रिमाल र सुवास घिमिरेले पनि बहसलाई प्रस्तोताले विषयान्तर गरेकोमा आपत्ति जनाएका थिए । उनीहरुले सीमाबारे बहस केन्द्रित गर्न आग्रह गरेका थिए । साथै कालापानी क्षेत्र नेपालको भएको विभिन्न ऐतिहासिक प्रमाण र तथयले पुष्टि गर्ने पत्रकार घिमिरेको भनाइ थियो ।"
कांग्रेसको रेस्क्यू नेपाली र वेब एप सार्वजनिक,"काठमाडौं : नेपाली कांग्रेसले 'संकटमा उद्धार, मातृभूमिको कर्तव्य' भन्दै डिजिटल एप सार्वजनिक गरेको छ। कांग्रेसको सूचना, सञ्चार तथा प्रचार केन्द्रीय विभागले निर्माण गरेको रेस्क्यू नेपाली र वेब एप बुधबार नेपालसहित ४३ देशमा एकै साथ सार्वजनिक गरिएको छ। नेपालमा पार्टी सभापति शेरबहादुर देउवा र विदेशस्थित जनसम्पर्क समितिका अध्यक्ष र संयोजकहरुले एप सार्वजनिक गरेको कांग्रेस प्रवक्ता विश्वप्रकाश शर्माले जानकारी दिए। उनले नेपाल बाहिर विभिन्न देशमा अप्ठ्यारोमा परेका नेपालीहरुको हालको स्थिति विवरण र अप्ठ्यारोमा परेर देश फर्कन चाहिरहेका नेपाली नागरिकको विश्वव्यापी रुपमा तथ्यांक संकलन गर्न एप निर्माण गरिएको बताए। संकलित तथ्यांक वर्गीकृत गरेर व्यक्तिको स्थितिको प्राथमिकताका आधारमा राहत ब्यवस्थापन र उद्दार गर्न नेपाल सरकारलाई सघाउ र दबाब पुर्याउनेछ, प्रवक्ता शर्माले भने। इजरायल, वेल्जियम, संयुक्त अधिराज्य (युके) अमेरिका, हङकङ, दक्षिण कोरिया, स्वीटजरलैण्ड, पोर्चुगल, इटाली, जर्मनी, स्पेन, डेनमार्क, नेदरलैण्ड, जापान, अस्ट्रेलिया, कतार, मलेशिया, युएई, पोल्याण्ड, क्यानाडा, मकाउ, साउदी अरब, बहराईन, कुवेत, नर्वे, न्यूजिलैण्ड, भारत, चीन, फिनल्याण्ड, आयरल्याण्ड, ओमान, फ्रान्स, साईप्रस, स्वीडेन, लक्जेम्वर्ग, बंगलादेश, मालद्विप्स, पाकिस्तान, चेक रिपब्लिक, इराक, रोमानिया र माल्टामा एप सार्वजनिक गरिएको कांग्रेसले जनाएको छ। यो एपमा ब्यक्ति स्वयंले अथवा निकटस्थ कसैले पनि विवरण भर्न सक्ने जनाइएको छ।"
अन्तर्राष्ट्रिय उडान र सीमा नाका जेठ मसान्तसम्म बन्द,"काठमाडौं : सरकारले अन्तर्राष्ट्रिय उडान र सीमा नाका जेठ मसान्तसम्म बन्द गर्ने निर्णय गरेको छ । कोरोना भाइरस (कोभिड१९ रोकथाम तथा नियन्त्रण उच्चस्तरीय समन्वय समितिको मंगलबार बसेको बैठकले आन्तरिक र अन्तर्राष्ट्रिय हवाई उडान जेठ मसान्तसम्म बन्द गर्ने निर्णय गरेको हो । मंगलबार बसेकै उच्च स्थायीय समिति बैठकले जेठ १८ गतेसम्म बन्द गरिएको हवाई उडान र सीमा नाकालाई जेठ मसान्तसम्म बन्द गर्ने निर्णय गरेको हो, प्रधानमन्त्री तथा मन्त्रिपरिषद् कार्यालयका सचिव नारायण विडारीले भने, प्रेस ब्रिफिङपछि छोटो समय बसेको बैठकले यो निर्णय गरेको हो । विश्वव्यापी महामारीको रुपमा फैलिएको कोरोना भाइरसको संक्रमण नियन्त्रण र रोकथामका लागि सरकारले जेठ २० गतेसम्म लकडाउन गर्ने निर्णय गरेको छ । सरकारले पहिलोपटक चैत ११ देखि १८ गतेसम्म लकडाउन गरेको थियो। त्यसपछि फेरि दोस्रोपटक एक हप्ता थपेर २५ चैतसम्मका लागि लम्ब्याइएको थियो। त्यसलाई निरन्तरता दिँदै वैशाख ३, त्यसपछि १२ दिन लकडाउनको अवधि थपेर वैशाख १५ र १० दिन थप गर्दै वैशाख २५, त्यसपछि पटक जेठ ५ गतेसम्म लकडाउन गरेको थियो । जेठ ४ गते बसेको मन्त्रिपरिषद बैठकले जेठ २० गतेसम्म लकडाउनको अवधि थप गरेको थियो। नेपालमा कोरोना भाइरस संक्रमणबाट अहिलेसम्म दुई जनाको मृत्यु भएको छ । बुधबारसम्म ४२७ जनामा कोरोना पुष्टि हुँदा ४५ जना निको भएका छन् । संक्रमणको दर बढ्दै जाँदा सरकारले लकडाउनमा थप कडाइसमेत गर्दै आएको छ ।"
बेपत्ता योद्धाको संघर्षले नै मुलुक समाजवादी क्रान्तिमा : प्रचण्ड,"काठमाडौं : नेपाल कम्युनिस्ट पार्टी (नेकपा)का अध्यक्ष पुष्पकमल दाहाल प्रचण्डले मुलूक संघीय लोकतान्त्रिक गणतन्त्रको अभ्याससहित समाजवादी क्रान्तिको तयारीको चरणमा रहेको उल्लेख गरेका छन् । आज एक विज्ञप्ति जारी गर्दै सशस्त्र र शान्तिपूर्ण आन्दोलनका क्रममा बेपत्ता हुनुभएका योद्धाहरुको संघर्षका कारण नै आज मुलूक समाजवादी क्रान्तिको तयारीको चरणमा रहेको बताएका हुन्। विज्ञप्तिमा दाहालले भनेका छन्,महान् जनयुद्ध, ऐतिहासिक आन्दोलनहरुका क्रममा बेपत्ता हुनुभएका सम्पूर्ण योद्धाहरुको स्मृति दिवसका सन्दर्भमा उहाँहरुप्रति उच्च सम्मान व्यक्त गर्दै परिवारजनहरुमा हार्दिक कृतज्ञता व्यक्त गर्दछु । महान् बेपत्ता योद्धाहरुको त्यागको सम्मान गर्दै समाज परिवर्तनमा उहाँहरुले देखेको सपनालाई सार्थकतामा बदल्नु हामी कम्युनिष्ट क्रान्तिकारीहरुको जिम्मेवारी भएको दाहालले बताए । उनले भनेका छन्, हाम्रो पार्टी बेपत्ता योद्धाहरुको त्याग र समर्पणको उच्च सम्मानसहित क्रान्तिका बाँकी कार्यभार पूरा गर्ने प्रतिवद्धता दोहोयाउँछ। विज्ञप्तिमा भनिएको छ, बेपत्ता योद्धाका योगदानको बेपत्ता परिवारको अभिभावकत्व र तिनका सन्नतिहरुको शिक्षादीक्षा एवम् भविष्य निर्माणका सन्दर्भमा उचित नीति, योजना र कार्यक्रम प्रस्तुत गर्न हाम्रो पार्टी नेतृत्वको वर्तमान सरकारको ध्यानाकर्षण गराउँदै बेपत्ता योद्धाहरुप्रति फेरि एकपटक उच्च सम्मान व्यक्त गर्दछ, धन्यवाद ।"
लिम्पियाधुरासहितको नेपालको नक्सा सार्वजनिक (भिडियोसहित),"काठमाडौं : नेपाल सरकारले लिम्पियाधुरासहित नक्सा आधिकारिकरुपमा सार्वजनिक गरेको छ । भूमि व्यवस्था, सहकारी तथा गरिबी निवारण मन्त्री पद्माकुमारी अर्यालले बुधबार नेपालको नयाँ नक्सा औपचारिक रुपमा सार्वजनिक गरेकी हुन्। मन्त्री अर्यालको प्रस्तावमा मन्त्रिपरिषदले मंगलबार लिम्पियाधुरासहित राजनीतिक तथा प्रशासनिक नक्सा जारी गर्ने निर्णय गरेका थियो। मुख्य सचिव लोकदर्शन रेग्मीले लिम्पियाधुरा समेटिएको नेपालको नयाँ राजनीतिक नक्सा प्रमाणीकरण गरेका थिए। मन्त्रालयका सचिव केदार न्यौपानेको प्रस्तावअनुसार मुख्य सचिव रेग्मीले लिम्पियाधुरालाई दार्चुला जिल्लाको व्यास गाउँपालिकामा समेटेर नक्सा प्रमाणीकरण गरेका छन्। मन्त्रीको सार्वजनिक गरेसँगै निसान छाप, पाठ्यक्रममा पहिलो पटक लिम्पियाधुरासहितको नक्सा समेटिने छ। यो नक्सामा भारतले अतिक्रमण गरेको लिम्पियाधुरा, कालापानी, लिपुलेकका साथै ७ प्रदेश, ७५३ स्थानीय तह, ७७ जिल्लासमेत समेटिएको छ। नापी विभागका महानिर्देशक प्रकाश जोशीसहितको प्राविधिक टोलीले यो नक्सा बनाएको हो। अब यो नेपालको नयाँ नक्सा भएको छ। जसमा भारतले अतिक्रमण गरेका गुन्जी, नाबी र कुटी लगायतका बस्ती समेटिएको छ। भिडियाे : नेपाल टेलिभिजन"
"बराहक्षेत्रमा एकजनामा कोरोना संक्रमण, दुई वडा 'सिल'","इटहरी : मंगलबार स्थानीय एक सशस्त्र प्रहरीलाई कोरोना पुष्टि भएपछि सुनसरीको बराहक्षेत्र नगरपालिकाको दुईवटा वडा सिल गरिएको छ । मंगलबार वडा नम्बर ११ मधुवनमा कार्यरत पथरीका सशस्त्र प्रहरीलाई कोरोना देखिएको थियो । उनलाई कोरोना देखिएसँगै उनीसँगै काम गर्ने १५ जनाको स्वाव परिक्षण गरिएको छ । संक्रमण फैलिनसक्ने भन्दै नगरपालिकाले १० र ११ वडा सिल गरेको छ । औषधि पसल, क्लिनिक र मेडिकलबाहेक सबै क्षेत्र तत्कालका लागि पूर्ण बन्द गरिएको नगरपालिकाका प्रमुख प्रशासकिय अधिकृत राजेशकुमार पोख्रलले जनाएका छन् ।"
लिम्पियाधुरासहितको नक्सा अधिकारिकरुपमा सार्वजनिक हुँदै,"काठमाडौं : नेपाल सरकारले लिम्पियाधुरासहित नक्सा आधिकारिकरुपमा सार्वजनिक गर्ने भएको छ। भूमि व्यवस्था, सहकारी तथा गरिबी निवारण मन्त्रालयले नेपालको नयाँ नक्सा औपचारिक रुपमा आज सार्वजनिक गर्ने प्रवक्ता जनकाराज जोशीले जानकारी दिए। मन्त्री पद्माकुमारी अर्यालको प्रस्तावमा मन्त्रिपरिषदले सोमबार लिम्पियाधुरासहित राजनीतिक तथा प्रशासनिक नक्सा जारी गर्ने निर्णय गरेका थियो। मुख्य सचिव लोकदर्शन रेग्मीले लिम्पियाधुरा समेटिएको नेपालको नयाँ राजनीतिक नक्सा प्रमाणीकरण गरेकाले मन्त्री अर्यालले सार्वजनिक गर्ने भएकी हुन्। मन्त्रीको सार्वजनिक गरेसँगै निसान छाप, पाठ्यक्रममा पहिलो पटक लिम्पियाधुरासहितको नक्सा समेटिने छ। यो नक्सामा भारतद्धारा अतिक्रमित लिम्पियाधुरा, कालापानी, लिपुलेकका साथै ७ प्रदेश, ७५३ स्थानीय तह, ७७ जिल्ला समेटिएको छ। नापी विभागका महानिर्देशक प्रकाश जोशीसहितको प्राविधिक टोलीले यो नक्सा बनाएको हो। मन्त्रिपरिषदले पारित गर्यो लिम्पियाधुरासहितको नेपालको नयाँ नक्सा अब लिम्पियाधुरा सहितको नक्सा लिम्पियाधुरा, कालापानी र लिपुलेक हाम्रो भूमि हो, फिर्ता लिएरै छोड्छौं : प्रधानमन्त्री"
'नयाँ नक्सा छाप्न संविधान संशोधन आवश्यक छैन',"काठमाडौं : निसान छाप परिवर्तन गर्न सरकार संविधान संशोधनको तयारीमा जुटेको छ। संविधानविद्ले भने नक्सा जारी गर्न संविधान बाधक नहुने भन्दै संशोधनको हतार नगर्न सुझाव दिएका छन्। सरकारको निर्णयलाई अदालतले छेक्न नसक्ने उनीहरू बताउँछन्। संविधानमा रहेको निसान छापमा नेपालको नक्सा गलत छ। संविधानमा नक्सासमेत राखिएको छैन। प्रधानमन्त्री केपी ओलीले संसद् बैठकलाई सम्बोधन गर्दै मंगलबार संविधानमा भएको निसान छाप सच्याउन संविधान सशोधन गर्ने घोषणा गरेका थिए। भूमि व्यवस्था, सहकारी तथा गरिबी निवारण मन्त्रालयले संशोधन प्रस्ताव सदनमा लैजाने तयारी गरेको छ। संविधानविद् डा विपिन अधिकारी सरकारको निर्णयकै आधारमा नक्सा जारी गर्न सक्ने भएकाले संशोधन आवश्यक नरहेको बताउँछन्। संविधानको अनुसूची ३ मा रहेको निसान छापमा पनि प्रतीकात्मक मात्रै रहेकाले त्यसलाई संशोधन गर्नु नपर्ने उनको ठम्याइ छ। निसान छाप प्रतीकात्मक मात्रै हो। त्यसकारण अहिले निसान छाप सच्याउनका लागि भनेर संविधान संशोधन आवश्यक छैन, उनी भन्छन्, नक्सा जारी गर्ने कुरा मन्त्रिपरिषद्को निर्णयअनुसार भइहाल्छ। यसलाई अदालतले पनि छेक्न सक्दैन। सिमाना द्विपक्षीय विषय भएकाले अलिकति पनि तलमाथि भए संविधानको कडा व्यवस्थाका कारण फेरि संशोधन गर्न नसकिने भएकाले त्यसतर्फ सरकार गम्भीर हुनुपर्ने उनको तर्क छ। धारा २७४ मा संविधान संशोधनको व्यवस्था छ। दफा १ मा नेपालको सार्वभौमिकता, भौगोलिक अखण्डता, स्वाधीनता र जनतामा निहित सार्वभौमसत्ताको प्रतिकूल हुने गरी यो संविधान संशोधन गर्न सकिने छैन भन्ने उल्लेख छ। वरिष्ठ अधिवक्ता डा चन्द्रकान्ता ज्ञवाली संविधान संशोधन नगर्दा पनि फरक नपर्ने धारणा व्यक्त गर्छन्। नक्सा जारी गर्न संविधानले रोक्दैन, उनी भन्छन्, एकपक्षीय रूपमा जारी भएको नक्सालाई अन्तर्राष्ट्रिय मान्यता पनि हुँदैन। सन्धिसम्झौता, दस्तावेजले सार्वभौमिकता नघट्ने भएको निसान छाप सच्याउन संशोधन गर्दा पनि फरक भने नपर्ने उनी बताउँछन्। संविधान संशोधन गर्नै पर्छ भन्ने छैन तर गर्दा पनि फरक पर्दैन, उनी भन्छन्।"
लिपुलेक क्षेत्रबारे चीनको पुरानै दाउपेच,"काठमाडौं : सरकारले कालापानी, लिपुलेक र लिम्पियाधुरालाई समेटेर नयाँ राजनीतिक नक्सा मन्त्रिपरिषद्बाट पारित गरेको भोलिपल्ट चीनले कालापानी क्षेत्रको विवाद नेपाल र भारतबीचको द्विपक्षीय मामिला भएको दोहोर्याएको छ। चीनले उक्त सीमा विवाद नेपाल र भारतबीचको संवादबाट समाधान गर्ने विश्वास लिएको प्रस्ट पारेको छ। कालापानी क्षेत्रको विषय नेपाल र भारतबीचको द्विपक्षीय मुद्दा हो। यी दुई हाम्रा छिमेकीले मैत्रीपूर्ण परामर्शमार्फत भिन्नताहरूलाई उचित किसिमबाट सल्टाउने विश्वास चीनको छ, चिनियाँ विदेश मन्त्रालयका प्रवक्ता झाओ लिजेनले नियमित पत्रकार सम्मेलनमा सोधिएको एक जिज्ञासामा भने, यस्तो क्षेत्रमा एकपक्षीय कदम चालिनेछैन भन्ने चीनको विश्वास छ। यस्तो कदमले स्थितिलाई थप जटिल बनाउन सक्छ। यस्तो कदमबाट दुवै मुलुक बच्ने र संवादबाट समस्या हल गर्ने हाम्रो बुझाइ छ। चीन आफूले भारतसँग गरेको सम्झौतालाई भुलेर वा त्यो कार्यान्वयन तहमा नलैजाने शैलीमा यो वक्तव्य आएको हुन सक्ने परराष्ट्र अधिकारीको धारणा छ। चीनले त्यसमा नेपाललाई पनि सामेल गराउन सक्ने धारणा पनि आएको थियो। त्यही विवादित क्षेत्रबाट भारत र चीनले नेपाललाई नसोधी द्विपक्षीय नाका खोल्ने सहमति ०७२ जेठ १ मा गरेका थिए। त्यो सम्झौतापछि चीनले गोलमटोल शैलीमा नेपाललाई जवाफ दिँदै त्यस क्षेत्रको विवाद थाहा नभएको बताएको थियो। बेइजिङमा भएको उक्त सम्झौतापछि सुशील कोइराला नेतृत्वको तत्कालीन सरकारले भारत र चीन दुवैलाई विरोधपत्र पठाएको थियो। त्यही सम्झौता भारतले कार्यान्वयन अघि बढाउने क्रममा नेपाली भूभागमा सडक निर्माण गरेपछि नेपालले पुनः भारतलाई कूटनीतिक नोट दिँदै विरोध जनाएको थियो। भारतले कात्तिकमा राजनीतिक नक्सा जारी गर्दा पनि नेपाली भूभाग आफ्नोमा पारेको थियो। त्यही भूभागमा अहिले आएर उसले सडक उद्घाटन गरेको छ। सडक निर्माण गरेको भूभाग आफ्नै रहेको दाबी भारतले गर्दै आएको छ। भारतले लिपुलेकमा नेपाली भूमि अतिक्रमण गरेर तिब्बतको मानसरोवर जाने सडक उद्घाटन गरेपछि यो विषय पुनः बल्झिएको हो। ०७२ पछि राजनीतिक नक्सा सार्वजनिक गर्दा र अहिले सडक उद्घाटन गर्दा मात्र बल्झिएको हो। भारतले चीनसँग गरेको सहमतिको आधारमै सडक निर्माण गरेको उनीहरूको आन्तरिक छलफल भइरहेको अवस्थामा चीनले यस्तो धारणा सार्वजनिक गरेको हो। चीनको यो धारणासँगै भारत र चीनबीच भएको उक्त सहमति पनि खारेज भए मात्र त्यसलाई विश्वास गर्न सकिने आधार रहने अधिकारी बताउँछन्। नेपालका लागि उनीहरूले आफ्नो सम्बन्धलाई धरापमा नपार्ने बुझाइ परराष्ट्र अधिकारीको छ। भारत र चीनबीच सहमति भएरै सडक बनेको हुनाले यस विषयमा चीनसँग पनि नेपालले कुरा गर्नुपर्ने आवाज सञ्चारमाध्यम, सामाजिक सञ्जाल, सडक र सदनबाटै उठेको छ। संसदीय समितिहरूले पनि यस विषयमा परराष्ट्रमन्त्री प्रदीप ज्ञवालीलाई पटकपटक बोलाएर सोधिसकेका छन।"
लिम्पियाधुरा नै त्रिदेशीय बिन्दु : विज्ञ,"काठमाडौं : भूगोल, नदी, सीमासम्बन्धी जानकारले प्राविधिक रूपमा बलियो भएर भारतसँग यथाशक्य छिटो वार्ता गर्न सरकारलाई सुझाव दिएका छन्। सीमा समस्या समाधानका लागि लिम्पियाधुरालाई त्रिदेशीय बिन्दु कायम गर्नुपर्ने उनीहरू बताउँछन्। भूमि व्यवस्था, सहकारी तथा गरिबी निवारणमन्त्री पद्माकुमारी अर्यालले सीमा विज्ञ, नागरिक समाजसहित नापी विभागका पूर्वमहानिर्देशकहरूसँग छलफल गरी सुझाव लिएकी हुन्। छलफलमा सहभागीले सरकारले मन्त्रिपरिषद्बाट पारित गरेको लिम्पियाधुरासहितको नक्सा अब संसद्बाट अनुमोदित गर्न पनि सुझाव दिए। नदीविज्ञ डा जगतप्रसाद भुसालले लिम्पियाधुरासहितको नक्सा निकाल्नु ऐतिहासिक कार्य भएको बताए। उनले अहिले सरकारले निकालेको नक्सा नै आधिकारिक हो भनेर एक आवाजका साथ जानुपर्ने धारणा व्यक्त गरे। लिम्पियाधुराको चुचुरो ६ हजार मिटरमा छ। त्यो चुचुरोमा जहाँ पानी हाल्दा तीनतिर (नेपाल, भारत र चीन) बहन्छ, त्यही त्रिदेशीय बिन्दु हुन्छ, उनले भने। लिम्पियाधुरासम्म नेपालको भूभाग समेटिएको नक्सा सोमबार बसेको मन्त्रिपरिषद् बैठकले स्वीकृत गरेको थियो। त्यससँगै भूमि व्यवस्था मन्त्रालय नक्सा सार्वजनिक गर्ने तयारीमा छ। नेपालले आफ्नो नक्सा सार्वजनिक गरेपछि भारतसँग वार्तामा बस्दा कसरी अगाडि बढ्ने भन्ने सन्दर्भमा छलफल गरिएको सीमाविद् एवं विभागका पूर्वमहानिर्देशक पुण्यप्रसाद ओलीले बताए। भूगोलविद् डा नरेन्द्रराज खनाल, विभागका पूर्वउपमहानिर्देशक सुरेशमान श्रेष्ठलगायत विज्ञले भारतलाई अन्तर्राष्ट्रिय मञ्चमा सिधै ल्याउने वातावरण बनाउन सक्नुपर्ने बताए। त्यो राज्यको माथिल्लो तहबाटै हुनुपर्ने उनीहरूको भनाइ थियो। उनीहरूले नेपालका तर्फबाट सबै सहयोगी दस्तावेज संकलन गर्नुपर्ने र गलत दस्तावेजलाई स्किप गर्नुपर्ने सुझाव दिए। सरकारले सशस्त्र प्रहरी पोस्ट स्थापना गरे पनि त्यति मात्रले नपुग्ने र सिमानामा नेपाली सेनाकै उपस्थिति गराइनुपर्ने उनीहरूको भनाइ थियो। मन्त्री अर्यालले नक्सा बनाइसकेपछि अब कसरी अगाडि बढ्ने भन्ने सन्दर्भमा सुझाव लिन बोलाएको बताएकी थिइन्। हामीले नक्सा बनायौं। अब जमिन फिर्ता ल्याउन बाँकी छ, उनले भनिन्, वार्तामा बस्ने वातावरण बनेपछि उच्च तहबाट वार्ता गरी जाने भन्ने मनसायले नै हामी अगाडि बढेका हौं। हाम्रो भूमि फिर्ता ल्याउँछौं। उनले भूमि नै फिर्ता ल्याउन कसरी अगाडि बढ्ने भनेर छलफल आयोजना गरिएको उल्लेख गरिन्। सरोकारवाला विज्ञ र राज्य पक्ष दुवै एउटै हो भनेर एक आवाजका साथ अगाडि बढ्ने उनको भनाइ थियो। सरकारले स्वीकृत गरेको नक्सालाई एकमुष्ठ रूपमा एक आवाज लिएर अगाडि बढौं, उनले भनिन्।"
कोरोनाविरुद्ध भक्तपुरको तयारी,"भक्तपुर : विश्वमै महामारीको रुपमा फैलिएको कोरोना भाइरस (कोभिड १९) संक्रमणविरुद्ध लड्न भक्तपुरले तीनतहको योजनासहित तयारी अघि बढाएको छ। भक्तपुरस्थित संकट व्यवस्थापन समिति (सीएमसी) ले कोभिड १९ विरुद्ध लड्न गुणस्तरीय क्वारेन्टाइन, उपचार तथा आइसोलेसन र संक्रमितको ज्यान गए मृतकको शवको उचित व्यवस्थापनसम्मको गरी तीन तहको तयारी अगाडि बढाएको हो। उक्त योजनाबारे सीएमसीले जिल्लाका क्रियाशील राजनीतिक दललाई ब्रिफिङसमेत गरिसकेको छ। सीएमसीकी संयोजक एवं भक्तपुरकी प्रमुख जिल्ला अधिकारी हुमकला पाण्डेले सर्वदलीय बैठक बोलाएर उक्त योजनाबारे ब्रिफिङ गरेकी हुन्। ब्रिफिङपछि दलका जिल्ला नेतृत्वले समितिको योजना तथा तयारीलाई साथ र सहयोग गर्ने ऐक्यबद्धता जनाएका छन्। प्रजिअ पाण्डेले कोभिड १९ को संक्रमण नियन्त्रण तथा व्यवस्थापनलाई गम्भीरतापूर्वक लिनुपर्ने स्पष्ट पारेकी थिइन्। दलहरुले उक्त योजना र तयारीमा ऐक्यबद्धता जनाएलगत्तै समितिले मंगलबार साँझ जिल्लाका सञ्चारकर्मीसँग बैठक गरी उक्त योजना र तयारीबारे जानकारी दिएको छ। बैठकमा प्रमुख जिल्ला अधिकारी पाण्डेले समुदायस्तरमा कोरोना भाइरसको संक्रमण फैलिए तत्काल संक्रमितलाई राख्न क्वारेन्टाइन तथा आइसोलेसन कक्ष बढाउने कार्य भइरहेको सुनाइन्। यसका लागि जिल्ला भित्रका खुला क्षेत्र, सरकारी एवं सामुदायिक भवन, विद्यालय तथा कलेज, प्यार्टी प्यालेस तथा होटलहरुको क्षमताबारे विवरण संकलन भइरहेको छ। त्यस्तै भक्तपुरमा रहेका सरकारी तथा निजी अस्पतालमा कोभिड १९ को उपचार तथा आइसोलेसन कक्षको व्यवस्थापनबारे पहल भइरहेको प्रजिअ पाण्डेले सुनाइन्। सर्वदलीय बैठकमा जानकारी दिइएअनुसार विदेशबाट सरकारले चरणबद्ध रुपमा ल्याइनेमध्ये प्रदेश १ र २ का नेपालीलाई भक्तपुरमा होल्ड गरिनेछ। उनीहरुको कारण कोभिड १९ संक्रमण फैलिन सक्ने सम्भावनालाई ध्यानमा राखेरमा भक्तपुरमा विस्तृत तयारी थालिएको दलहरुको सर्वदलीय बैठकमा सहभागी एक नेताले जानकारी दिए। कोभिड १९ संक्रमण नियन्त्रण र व्यवस्थापनको लागि यहाँका चारवटै नपालाई कम्तीमा एकएक वटा शव बाहनको व्यवस्था गर्न निर्देशन दिइसकिएको छ। त्यस्तै नेपाल रेडक्रस सोसाइटी भक्तपुर शाखालाई पनि थप शव बहानको व्यवस्था गर्न भनिएको छ। जिल्लाजिल्लामा शव बाहनको व्यवस्थापन नहुँदा काभ्रेको धुलिखेल अस्पतालमा कोरोना भाइरस संक्रमणको कारण ज्यान गुमाएकी सिन्धुपाल्चोककी सुत्केरी महिलालाई भक्तपुरको मोडिफाइड गाडीले पशुपतिको विद्युतीय शवदाह गृहसम्म ल्याउनुपरेको थियो। उक्त घटनाबाट पाठ सिकेर भोलि भक्तपुरमा पनि कोभिड १९ को कारण मृत्युको घटना भए ती व्यक्तिको शवको व्यवस्थापन गर्न यहाँका चार नपा र रेडक्रसलाई एकएकवटा शव बाहनको व्यवस्थ ागर्न निर्देशन दिइएको हो। सर्वदलीय बैठकले जिल्ला प्रवेश गर्ने सम्पूर्ण नाकाहरुमा थप कडाइ गर्ने निर्णयसमेत गरेको छ। अत्यावश्यक एवं गृह मन्त्रालयको पासबाहेकका व्यक्तिलाई भक्तपुर प्रवेश नदिने निर्णयमा उल्लेख गरिएको छ।"
अतिक्रमित भूमि फिर्ता गर्छौं : प्रधानमन्त्री,"काठमाडौं : सरकारको वार्षिक नीति तथा कार्यक्रममाथि सांसदहरूका प्रश्नका मंगलबार संसदमा जवाफ दिने क्रममा प्रधानमन्त्री केपी ओलीले भने, भारतको एउटा प्रतीक चिह्न छ भारत भनेर चिनिने। अशोकाले स्थापना गरेको चारमुखे सिंह, त्यसको मुनि सत्यमेव जयते लेखेको छ। म सोध्नेवाला छु। सत्यमेव जयते कि सिंहमेव जयते ? नेपाल विश्वास गर्छ, सत्यमेव जयते। हामी हाम्रो भूमि फिर्ता गर्न सक्छौँ। स्वास्थ्यका कारण रोस्ट्रम छेउ राखिएको कुर्सीमा बसेर जवाफ दिएका प्रधानमन्त्री ओलीले कुनै पनि देशको आकार प्रकार वा भूगोलका कारण सार्वभौमसत्ता र राष्ट्रियता फरक नहुने बताए। लडाइँका बेला सुगौली सन्धिमार्फत निर्धारण गरिएको नेपालभारत सीमालाई शान्तिपूर्ण मित्रताका बेला थिचोमिचो कदापि स्वीकार्य नहुने प्रधानमन्त्री ओलीले बताए। भारतसँग तनाव होइन, तनावरहित, समस्या होइन, समस्यारहित मित्रता चाहन्छौँ, ओलीले भने, वार्ताका आधारमा टुंग्याऔँ भनेको वैरभाव होइन। हामीलाई मनैदेखि भारतले हाम्रो जमिन मिचेको छ भन्ने कहिल्यै नलाग्ने वातावरण बनोस्। भारतसँग आवेग र उत्तेजनामा नभई तथ्य र प्रमाणका आधारमा वार्तामा बस्न तयार रहेको उल्लेख गर्दै प्रधानमन्त्री ओलीले वर्षांैदेखिको भारतसँगको सांस्कृतिक, आर्थिक सम्बन्धमा कुनै दरार उत्पन्न नहोस् भन्नेमा नेपाल सरकार सचेत रहेको पनि स्पष्ट गरे। अतिक्रमित भूमि फिर्ता लिन सजिलो छ र ? भन्ने सांसदहरूको प्रश्नको जवाफमा प्रधानमन्त्री ओलीले भने, मलाई थाहा छ, सजिलो होइन। सत्यमेव जयते हामीले भन्ने त्यही हो। नेपाली भूमि अतिक्रमण गरेको अहिलेको भारतीय सरकारले नभएको स्पष्ट गर्दै ओलीले भने, इतिहासका त्रुटि, गल्ती सच्याएर मित्रता सुदृढ गर्नुपर्छ। मन्त्रिपरिषद्ले सोमबार पारित गरेको नयाँ नक्सा सार्वजनिक नहुनुको पछाडि कसैको दबाब पयो कि भन्ने विपक्षी कांग्रेसका सांसदहरूको प्रश्नप्रति प्रधानमन्त्री ओलीले असन्तुष्टि जनाए। हिजो (सोमबार) बेलुकी नक्सा पारित भयो, अहिले वितरण नहुँदा कसैको दबाबमा भन्ने प्रश्न पनि गर्न मिल्छ र ? , ओलीले प्रतिप्रश्न गर्दै भने, सार्वभौम नेपाली जनताको प्रतिनिधित्व गर्ने थलो संसद्बाट अत्यधिक विश्वाससाथ निर्वाचित सरकारले कसैको दबाबमा काम गर्दैन। भारतको अतिक्रमणमा परेका कालापानी, लिपुलेक र लिम्पियाधुरा सरकारले फिर्ता लिएरै छाड्ने ओलीले प्रतिबद्धता जनाए। भारतीय सेना कालापानीमा बसेपछि कालापानीमा जान ब्लक भयौं। त्यसबेलाका शासक बोल्न डराए, प्रधानमन्त्री ओलीले भने, वर्तमान सरकारको प्रधानमन्त्रीको हैसियतले अवगत गराउन चाहन्छु कि कालापानी, लिम्पियाधुरा र लिपुलेकको विषय ओझेल पर्न दिने छैनौँ। नेपाली भूमि फिर्ता गरेरै छाड्छौँ। उक्साहट भन्नेले बुझुन् नेपालले कसैको दासत्व स्विकारेन कसैको इसारामा नेपालले लिपुलेकको विवाद उठाएको भन्ने भारतीय सेनाध्यक्ष मुकुन्द नरभानेको भनाइप्रत्ति प्रधानमन्त्री ओलीले आपत्ति जनाए। अरूको उक्साहटमा भन्ने विदेशीको भनाइ होच्याउने र अपमान गर्ने कुरा हो, ओलीले भने, सबैले बुझ्ने गरी म भन्न चाहन्छु, नेपालले कसैको गुलामी र दासत्व स्वीकार गरेन। देश, मातृभूमिको हितभन्दा ठूलो अरू केही नहुने उल्लेख गर्दै प्रधानमन्त्री ओलीले भने, हाम्रो सार्वभौमसत्ता, स्वाधीनता, स्वाभिमान, अखण्डता र राष्ट्रियता प्राणभन्दा प्यारो छ। प्रधानमन्त्री ओलीले सीमा विवादबारे सेनालाई बोल्न लगाउनु गलत भएको पनि बताए। नेपाली सेनाले भारतीय सेनाध्यक्षको भनाइको खण्डन किन नगरेको भन्ने राष्ट्रियसभाका सांसदहरूको जवाफमा प्रधानमन्त्री ओलीले भने, कूटनीतिक माध्यमबाट सीमा विवाद समाधान गरेर अन्तिममा दुवै देशका प्रधानमन्त्रीको तहमा समाधान निकाल्ने हो। यस्तो विषयमा सेनालाई बोल्न लगाउनु गलत हो। संविधान संशोधनको प्रस्ताव आउँदै छ प्रधानमन्त्री ओलीले नेपालको नयाँ नक्साअनुसारको निशान छाप, प्रतीक चिह्न र नक्सा परिवर्तन सच्याउनका लागि सरकारले संविधान संशोधन प्रस्ताव ल्याउन लागेको जानकारी दिए। मधेस केन्द्रित दलका सांसदले आफ्ना माग पनि संशोधनमा समेट्न तयारीबारे प्रधानमन्त्री ओलीसँग प्रश्न गरेका थिए। तर, ओलीले त्यसबारे जवाफ दिएनन्। एमसीसीबारे संसद्ले निर्णय गर्ने प्रधानमन्त्री ओलीले अमेरिकी सहयोग मिलेनियम च्यालेन्ज कर्पोरेसन (एमसीसी) पारित गर्ने वा नगर्ने भन्ने विषय संसद्को भएको बताए। सत्तासीन नेकपाकै नेताहरूले जस्केलाबाट एमसीसीअन्तर्गतका कार्यक्रम सरकारको नीति तथा कार्यक्रममा घुसाएको भन्दै प्रश्न गरेका थिए। एमसीसीसम्बन्धी सम्झौता अघिल्लो सरकारका पालामा भएको तर सरकार अविछिन्न उत्तराधिकारी भएकाले अनुमोदनका लागि संसदमा पेस गरेको ओलीले बताए। एउटा सरकारले गरेको सम्झौता अर्को सरकारले मान्दिनँ भन्ने हो भने अन्तर्राष्ट्रियस्तरमा मुलुकको विश्वसनीयतामाथि प्रश्न उठछ, ओलीले भने। तर एमसीसीबारे संसदमा छलफल गर्न सकिने ओलीले बताए। दलबीच छलफलका विषय होला। सांसदबीच मतभिन्नता हुन सक्छन्, ओलीले भने, पास गर्ने भए पास गर्ने, नगर्ने भए नगर्ने संसद्ले निर्णय गर्न सक्छ। सम्झौता सभामुखको टेबुलमा आइसकेको छ। प्रधानमन्त्री ओलीले संसद्को हिउँदे अधिवेशनमै एमसीसी अनुमोदन गर्न सभामुख अग्नि सापकोटासँग आग्रह गरेका थिए। विपक्षी कांग्रेसले एमसीसी अनुमोदन गर्नुपर्ने धारणा राखे पनि सत्तासीन नेकपाभित्र भने यस विषयमा निकै विवाद छ। एमसीसीअन्तर्गतका लप्सीफेदी रातमाटे हेटौंडा र लप्सीफेदी रातमाटे दमौली बुटवल ४०० केभी प्रसारण लाइन भने सरकारले जसरी पनि बनाएरै छाड्ने ओलीले प्रतिबद्धता जनाए। जस्केलाबाट होइन मूलबाटोबाटै बनाइन्छ, ओलीले भने, एमसीसीले बनाए एमसीसीले बनाउँछु, एमसीसीले नबनाए अरूले बनाउँछु। विदेशबाट ह्वारह्वार्ती ल्याउन सकिन्न प्रधानमन्त्री ओलीले मुलुकको क्षमता र व्यवस्थापनका कारण विदेशमा रहेका ४५ लाख नेपालीलाई ह्वारह्वार्ती ल्याउन सम्भव नभएको बताए। विभिन्न देशमा ४६ लाख नेपाली छन्, त्यत्ति धेरै नेपाली ल्याउन हामीसँग कति जहाज छन् ? , ओलीले प्रश्न गरे, अमेरिका र अस्ट्रेलियाले डेढ सय लगेजस्तो हो र ? कतारले डेढ सय मानिस लानु र हामीले पौने चार लाख मानिस ल्याउनु एउटै कुरा होइन। विदेशमा रहेका नेपालीको सुरक्षा र अन्य प्रबन्धका लागि आफूले विभिन्न देशका सरकार प्रमुखसँग कुराकानी गरेको र उनीहरूले नेपाली नागरिकलाई आफ्नै नागरिकसरह व्यवहार गर्ने बताएको पनि प्रधानमन्त्री ओलीले संसद्लाई जानकारी गराए। ओलीले कोरोना संक्रमणका दृष्टिले पनि विदेशमा रहेका सबै नेपाली एकैसाथ ल्याउन नसकिने प्रधानमन्त्री ओलीको भनाइ थियो। ह्वारह्वारी ल्याउने, कोरोना मात्र फैलाउने र देश नै सोत्तर बनाउने पक्षमा छैनौँ, ओलीले भने। तर, अप्ठ्यारोमा परेका नागरिक ल्याउने तयारी भने भइरहेको ओलीले बताए। ओम्नी भन्ने त सुनेको पनि थिइनँ प्रधानमन्त्री ओलीले स्वास्थ्य सामग्री खरिद प्रकरणमा विवादमा मुछिएको ओम्नी कम्पनीसँग आफूलाई जोडेर प्रश्न उठाएको भन्दै असन्तुष्टि जनाए। ओम्नी भन्ने मैले सुनेको पनि थिइनँ, ओलीले भने, एउटाएउटा कम्पनी बोकेर हिँड्ने अनि त्यस्ता कम्पनीले नपाए उपद्रो मच्चाउने प्रवृत्ति म बुझ्दिनँ। औषधि खरिदमा स्वास्थ्य मन्त्रालयको एक जना डाइरेक्टरले गर्ने काममा बालुवाटार वा प्रधानमन्त्री जोेड्नु गलत भएको प्रधानमन्त्री ओलीले बताए। औषधि खरिदमा छानबिन हुने र जोकसैले भ्रष्टाचार गरेको भए पनि उन्मुक्ति नपाउने प्रधानमन्त्री ओलीले प्रतिबद्धता जनाए। कोरोनाबाट कसैको पनि मृत्यु नहोस् भन्ने सरकारी प्रयास असफल प्रधानमन्त्री ओलीले विश्वव्याधी कोरोनाबाट कसैको पनि मृत्यु नहोस् भन्ने सरकारको प्रयास असफल भएको बताए। कोरोनाको महाव्याधीबाट नागरिकको ज्यानको सुरक्षालाई सरकारले उच्च प्राथमिकता दिएको उल्लेख गर्दै ओलीले सुरक्षा र सतर्कताका कार्यक्रमलाई तीव्रता दिइएको पनि बताए। क्वारेन्टाइन भरपर्दो बनाउने, आइसोलेसन व्यवस्थित गर्ने र उपचारको प्रबन्ध राम्रो गर्नेमा सरकारको ध्यान गएको छ, ओलीले भने, बढीभन्दा बढी परीक्षण गर्ने, परीक्षण भरपर्दो बनाउने र जनताको जीवन रक्षा गर्नेमा सरकारको ध्यान केन्द्रित छ। प्रधानमन्त्री ओलीको जवाफपछि संसद्का दुवै सदनले सरकारको वार्षिक नीति तथा कार्यक्रम पारित गरेका छन्। यससँगै सरकारलाई बजेट ल्याउने बाटो खुलेको छ। प्रधानमन्त्री केपी ओलीले लिम्पियाधुरा, लिपुलेक र कालापानी नेपालको भूभाग भएको सत्य स्वीकार गर्न छिमेकी भारतसँग आग्रह गरेका छन्। भारतले अतिक्रमण गरेको दार्चुला जिल्लाका यी तीन क्षेत्र समेटेर नेपालको नयाँ नक्सा मन्त्रिपरिषद्ले पारित गरेकै भोलिपल्ट प्रधानमन्त्री ओलीले नेपाली भूमि फिर्ता गरेरै छाड्ने प्रतिबद्धता संसदमा व्यक्त गरे।"
लकडाउनमा पत्रकारको परिचयपत्र बोकेर चोरी,"काठमाडौं : लकडाउनको समयमा अन्नपूर्ण मिडिया नेटवर्क अन्तर्गतको एपीवान टेलिभिजनको लोगो दुरुपयोग गर्दै चोरी गर्ने एकजना पक्राउ परेका छन्। महानगरीय प्रहरी अपराध महाशाखाको विशेष टोलीले राजधानीका विभिन्न ठाउँमा चोरी गरेको आरोपमा एपीवानको कार्ड दुरुपयोग गर्दै चोरीमा संलग्न एक र अर्को एकजनालाई जनालाई नियन्त्रणमा लिएको हो। लकडाउनको मौका छोपी रात तथा दिनको समयमा बिगत केही समयदेखि काठमाडौं उपत्यकाभित्र रहेका विभिन्न स्थानमा चोरीका घटनामा संलग्न हिमाल रसाइली र अली आलम मिया पक्राउ परेका हुन्। अपराध महाशाखा तथा महानगरिय प्रहरी बृत्त गौशालाबाट खटिएको संयुक्त टोलीले सुनसरी इटहरी उपमहानगरपालिका १४ घर भइ काठमाडौं धुम्बाराही बस्ने २१ वर्षीय रिजाल हिमाल, हम्मे भन्ने रसाइली र बाराको बड्की फूलबारी गाउँपालिका ३ घर भइ काठमाडौंको ओमबहालमा बस्ने २८ वर्षीय अलि आलम मियालाई पक्राउ गरेको हो। मंगलबार पक्राउ परेका उनीहरुमाथि गौशाला प्रहरी वृत्तले अनुसन्धान अगाडि बढाएको छ। प्रहरीले उनीहरुको साथबाट ल्यापटप, आइप्याड, ५३ हजार रुपैयाँ नगर, ३ सय अमेरिकी डलर, धारिलो हतियार, क्यामेरा बरामद गरेको छ। उनीहरुले चोरीको आशंका लागेर सोधीखोजी गर्दा एपीवान टेलिभिजनको प्रेस कार्ड देखाएर उम्कन प्रयास गरेको अनुसन्धानबाट खुलेको छ। उक्त कार्ड नक्कली भएको खुलेपछि प्रहरीले अनुसन्धानको दायर थप बढाएको छ। एपीवान टेलिभिजनका कार्यकारी उपाध्यक्ष राजेन्द्र शाक्यले यो विषयमा गम्भीर ध्यानाकर्षण भएको विज्ञप्तिमार्फत् जानकारी गराएका छन्। टेलिभिजनको अनलाइन ग्राफिक्स विभागमा कार्यरत शुशान शाहीको परिचयपत्र नक्कली बनाएर दुरुपयोग भएको भन्दै उनले परिचयपत्रको दुरुपयोग गरेर चोरी गर्नेमाथि थप अनुसन्धान र कारवाहीका लागि प्रहरीमा उजुरी दिएको प्रष्ट पारेका छन्।"
सीमाबारे अनेरास्ववियूले पठायो मोदीलाई रगतले लेखेको पत्र,"इलाम : सत्तारुढ नेपाल कम्युनिस्ट पार्टी (नेकपा)को विद्यार्थी संगठन अनेरास्ववियू इलामले सीमा अतिक्रमणविरुद्ध भारतका प्रधानमन्त्री नरेन्द्र मोदीलाई आफ्नै रगतले लेखेको पत्र पठाएका छन्। विद्यार्थीहरूले नेपालको लिपुलेक, लिम्पियाधुरा, कालापानी, सुस्ता,महेसपुर, सन्दकपुर, पशुपतिनगरलगायतका भुभाग भारतले अतिक्रमण गरेकोमा आपत्ति प्रकट गर्दै मोदीलाई आफ्नो रगतले लेखिएको पत्र पठाएको अनेरास्ववियूका केन्द्रीय सदस्य रविन्द्र सुवेदीले जानकारी दिए। भारतीय प्रधानमन्त्री, भारतको परराष्ट्र मन्त्रालय, नेपालस्थित भारतीय दूतावास, र विभिन्न कुटनीतिक नियोगमा इमेलमार्फत पत्र पठाएको सुवेदीले जानकारी दिए। विद्यार्थीहरुले पत्रमा लेखेका छन् प्रधानमन्त्री ज्यू हामी नेपाल र भारतबीचको सम्बन्ध प्रगाढ होस भन्ने चाहन्छौ तर भारतले पटक पटक सीमा मिच्नुले विस्तारवादी नीति प्रष्ट हुन्छ। उनीहरुले नेपाली युवाहरुको तातो रगतले लेखेका पत्रको जनाउँ दिदै मिचिएको भूमि फिर्ता गर्न भनेका छन्। पत्रमा इलामका नौ युवाले हस्ताक्षर गरेका छन्। यस अघि इलाम र पाँचथरका नेपाल विद्यार्थी संघले भारतले हस्तक्षेप गरेको इलाम र पाँचथरको सीमानामा रहेको आहाल गैरीमा पुगेर नेपालको झण्डा गाड्दै सीमा अतिक्रमणको विरोध गरेका थिए। भारतीयको विकासमा अवरोध भारतले सीमानामा संयुक्त सर्वे टोलीले सीमा निधारण नगरे सम्म काम नगर्न दबाब दिएपछि इलामको माईजोगमाई२ को तुम्लिङ र पाँचथरको फालेलुङ गाउँपालिका ६ र इलामको सन्दकपुर गाउँपालिका २ को आहाल गैरीका दुई योजना रोकिएका छन्। निर्माण शुरु गरेपछि भारतीय पक्षले काम अवरुद्ध गरेको पछि स्थानीय आक्रोसित भएका छन्। तुम्लङिमा बन्न लागेको पर्यटकीय उद्यानको काम शुरु भएपछि रोकीएको जोगमाई गाउँपालिकाका अध्यक्ष जितबहादुर राईले जानकारी दिए। प्रदेश सरकारको दश लाख रुपयाँ लगानीमा योजना शुर भएको थियो। आहाल गैरीमा डिभिजन वन कार्यालय पाँचथरले बनाउन लागेको संग्राहलयको काम रोकिएको फालेलुङ गाउँपालिका अध्यक्ष सञ्चकुमार केरुङले बताए। १० लाखको लागतमा बन्न लागेको संरचना दशगजामा परेको भन्दै संरचना नबनाउन दबाब दिएको केरुङले बताए। केरुङले भने भारतीय एसएसबीका जवानले बनाए भत्काइदिने भनेपछि अहिले काम रोकिएको छ। उनले दुई दुई किलोमिटरमा बसेका भारतीय सीमा सुरक्षा बल एसएसबीका जवानले सिमानामा बनाएको बाटोमा हिड्दासमेत दु:ख दिने गरेको गुनासो गरे। उनले भने सिमानाका स्थानीयलाई दबाब छ, स्थानीयहरुले सिमानाका पिलरसमेत रातारात सार्ने गरेको सुनाउँछन्। नेपालतर्फ सीमा सुरक्षा पोष्ट नै छैन।उनले जिल्लाका हरेक बैठकमा सीमा क्षेत्रमा सुरक्षा पोष्ट राख्न भने पनि कार्यान्वायन नभएको बताए। सिमानामा बस्ने नागरिकले दैनिक भारतीय पक्षको ज्यादती भोगेको गुनासो गरे पनि नेपाल पक्षका कतिपय जनप्रतिनिधिले भने कुटनीतिक समस्या भन्दै वास्ता नगरेको स्थानीयको गुनासो छ। फालेलुङसँग जोडिएको इलामको सन्दकपुर गाउँपालिकाका अध्यक्ष उदय राईले बिवादित भनिएको क्षेत्रमा भारतले अन्याय नगरेको बताए। उनले भने दशगजामै काम हुन लागेकाले रोकिएको हो।नेपालका दुई स्थानीय तहकै अगुवाको कुरा नमिलेपछि भारतले खेलेको बताउँछन् शनिबार बिवादित क्षेत्रमा नेपालको झण्डा गाडेर फर्केका नेपाल विद्यार्थी संघ इलामका नेता प्रज्वल भट्टराईले बताए। भारतको सीमा सुरक्षा बल (एसएसबी)ले संयुक्त सीमा टोलीले सीमानाको टुगो नलगाएसम्म काम अघि नबढाउन दबाब दिएको माइजोगमाई गाउँपालिकाका अध्यक्ष राईले जानकारी दिए। प्रदेश सरकारको १० लाख लगानीमा गत बैशाखमा काम शुरु भएको राइले जानकारी दिए। सन्दकपुरमानेभञ्ज्याङ पर्यटकीय क्षेत्रमा पर्ने तुम्लिङ क्षेत्रमा सो उद्यान निर्माणको काम शुरु गरिएको थियो। पछिल्लो समयमा भारतीय पक्षले आफ्ना निर्माण कार्य रोकेपछि नेपाली भुमिमा समेत काम गर्न अवरोध गर्दै आएको छ। इलामको सन्दकपुरमा भने सिमानाबाट ३० मिटर छोडेर अतिथि गृह बनाउन दिने सहमति भएको जिल्ला समन्वय समिति इलामका प्रमुख गणेश बरालले बताए। २ करोड ५३ लाखको योजनाको काम सुरु भएको बरालले बताए। यो एउटा योजनाबाहेक इलामको रोङ गाउँपालिकाको लोहागडदेखि सन्दकपुर सम्मको ५२ किलोमिटर नेपाल भारत सीमा क्षेत्रमा पछिलो एक वर्षमा भारतीय पक्षले निरन्तर नेपालतर्फको विकास निर्माणमा अवरोध गर्दै आएको छ। प्रदेश सरकारले पूर्वाधार विकास कार्यक्रम अन्तर्गत छुट्याएको रकमवाट सन्दकपुर गाउँपालिकाको सन्दकपुर डाँडामा करिब एक करोड रुपैयाँ बराबरको पूर्वाधारको काम पोहोरदेखि नै अलपत्र छ। भारतले संयुक्त सर्वे टोली नल्याएसम्म काम गर्न नदिने अडान राखेपछि काम रोकिएको हो। इलामको नेपाल भारत सीमा क्षेत्रमा एउटा जंगे पिलर, १३ वटा मध्यम पिलर र २५ वटा साना पिलर हराएको सशस्त्रको विवरणमा उल्लेख छ। इतिहासविद् युद्धप्रसाद बैद्यका अनुसार सन्दकपुरको १० नम्बर सीमास्तम्भसँगै मानेभञ्ज्याङ, पशुपतिनगर, हिले, गुफापाताल, छब्बिसेमा विवाद रहेको छ। विद्यार्थीले पठाएको रगतले लेखिएको पत्र । तस्बिर : तोयनाथ भट्टराई"
नेपालको नयाँ नक्सालाई भारतले गर्यो ठाडै अस्वीकार,"काठमाडौं : नेपालले जारी गरेको नयाँ राजनीतिक नक्सा भारतले अस्वीकार गरेको छ। बुधबार नेपालले लिपुलेक, लिम्पियाधुरा र कालापानी क्षेत्रलाई समामवेश गर्दै नयाँ राजनीतिक नक्सा जारी गरेको थियो। नेपाल सरकारले सोमबार मन्त्रिपरिषबाट नयाँ नक्सा पारित गरेको थियो। बुधबार भारतीय विदेश मन्त्रालयले विज्ञप्ति जारी गर्दै नेपालले जारी गरेको नक्साबारे मुख खोलेको हो। एकपक्षीय कदम ऐतिहासिक तथ्य र प्रमाणमा आधारित छैन्। यो सीमा समस्यालाई द्वीपक्षीय कूटनीतिक सम्वादमार्फत समाधान गर्ने समझदारी विपरित छ', विदेश मन्त्रालयद्वारा जारी विज्ञप्तिमा भनिएको छ। पत्रकारहरुको प्रश्नमा जवाफ दिँदै भारतीय विदेश मन्त्रालयका प्रवक्ता अनुराग श्रीवास्तवले भनेका छन्, नेपालले जारी गरेको परिमार्जित नक्सामा भारतीय भूमिको हिस्सा समावेश गरिएको छ। यो भौगोलिक दाबीको कृत्रिम विस्तारलाई भारतले स्वीकार गर्दैन। नेपाल यो विषयमा भारतको अडानबारे जानकार रहेको छ र यस्तो अनुचित दाबी नगर्न नेपाल सरकारलाई आग्रह गर्दछौँ।' त्यस्तै नेपालसँग कूटनीतिक सम्वादमार्फत सीमा विवाद समाधान गर्ने वातावरण बनाउने विश्वास उनको छ । भारतले यसलाई कृतिम विस्तार को संज्ञा दिँदै तत्काल सच्याउन भनेको छ। एकपक्षीय रुपमा गरेको यो कार्य ऐतिहासिक तथ्य र प्रमाणमा आधारित छैन । यो सीमा विवाद द्विपक्षीय कूटनीतिक सम्वादमार्फत समाधान गर्ने समझदारी विपरित छ, भारतीय विदेश मन्त्रालयका प्रवक्ता अनुराग श्रीवास्तवले भनेका छन् । नेपाल सरकारलाई पुष्टि हुन नसक्ने दाबीहरुबाट टाढा रहन र भारतको सार्वभौमसत्ता एवं भौगोलिक अखण्डताको सम्मान गर्न पनि विदेश मन्त्रालयले आग्रह गरेको छ। भारतीय विदेश मन्त्रालयले भनेको छ, लिम्पियाधुरालाई आफ्नो नक्सामा समावेश गर्ने नेपालको निर्णयको भारत विरोध गर्दछ । नेपालले नयाँ नक्सामा समावेश गरेका भूभाग ऐतिहासिक तथ्य र प्रमाणसँग मेल नखाने पनि भारतको दाबी छ। यसअघि गत कात्तिकमा भारतले एकपक्षीयरुपमा नक्सा सार्वजनिक गर्दा नेपालले पनि भारतलाई यस्तै प्रकारको धारणा राखेको थियो। भारतले कात्तिकमा एकतर्फी रुपमा नेपाली भूमि लिपुलेक र लिम्पियाधुरा समेत समावेश गरी नयाँ नक्सा जारी गरेपछि सीमा मुद्दा पुनः सतहमा आएको हो। अतिक्रमित भूमि फिर्ता गर्छौं : प्रधानमन्त्री सडक खुद्रा विषय हो, भारतले मिचेको भूमि फिर्ता गर्नुपर्छ नक्सा सार्वजनिकयुगकै स्मरणीय क्षण: भूमिमन्त्री अर्यालको ऐतिहासिक सम्बोधन (पूर्णपाठ) नेपाली नेतृत्वले थाँती रहेका सीमासम्बन्धी विषय सल्टाउन कूटनीतिक संवादका लागि उचित वातावरण बनाउनेछ आशा भारतीयले व्यक्त गरेको छ । नेपालभारत सीमा विवाद कूटनीतिक वार्तामार्फत समाधान गर्ने द्विपक्षीय समझदारीभन्दा बाहिर गएर नेपालले यो कदम चालेको छ, विज्ञप्तिमा भनिएको छ । नेपाली पक्षले भने भारतले पनि दुईपक्षीय वर्ताक रहेको विषयलाई वेवास्ता गर्दै त्यहाँ आफ्नो तवरले सडक उदघाटन गरेको जनाउँदै कूटनीतिक नोट नै दिएको छ ।"
१६५ भारतीय बोकेर फर्कियो एयर इण्डिया,"काठमाडौं : भारतले नेपालमा लकडाउनका कारण रोकिएका १६५ नागरिकलाई जहाज चार्टर्ड गरी स्वदेश फिर्ता लगेको छ। भारतको राष्ट्रिय ध्वजाबाहक एयर इण्डियाको ए३२० जहाजले आज दिउँसो उनीहरुलाई काठमाडौँबाट फिर्ता लगेको हो। यो चार्टर्ड उडान नेपालस्थित भारतीय दूतावासले गरेको अध्यागमन कार्यालय, त्रिभुवन अन्तर्राष्ट्रिय विमानस्थलले जनाएको छ । नेपालमा लकडाउन शुरु भएपछि भारतले पहिलोपटक आफ्ना नागरिकलाई चार्टर्ड उडान गरी स्वदेश फर्काएको हो। एयर इण्डियाको चार्टर्ड उडानमार्फत १६५ भारतीय नागरिक स्वदेश फर्किएको प्रमुख अध्यागमन अधिकृत सागर आचार्यले जानकारी दिए। यो अवधिमा ३५ भन्दा बढी चार्टर्ड उडान भएका छन्। सरकारले चैत ११ गतेदिख देशभर लकडाउन गरेको छ। पछिल्लो पटक जेठ २० सम्म लकडाउनको समयावधि थपिएको छ। सरकारले चैत ९ गते राति १२ बजेपछि नेपालमा उडान भर्ने सबै अन्तर्राष्ट्रिय हवाई उडानलाई रोक लगाएको थियो । यो अवधिमा दैनिकजसो अन्तर्राष्ट्रिय उडान भइरहेका छन्। त्रिभुवन अन्तर्राष्ट्रिय विमानस्थलका अनुसार आजसम्म उद्धार र कार्गो उडान गरी ७१ वटा अन्तर्राष्ट्रिय उडान भएका छन्। नेपालबाट तीन नेपालीसहित ३० वायु सेवा प्रदायक कम्पनीले अन्तर्राष्ट्रिय उडान भर्दै आएका छन्।"
कोरोना देखिँदैमा प्रहरी हतोत्साही हुँदैन : पोखरेल,काठमाडौं : काठमाडौंको महानगरीय प्रहरी वृत्त कालीमाटीका दुई प्रहरीमा कोभिड१९ सङ्क्रमण देखिएपछि वृत्तलाई सिल गरेर राखिएको छ। अहिले महानगरीय प्रहरी परिसरको टोलीलाई त्यस क्षेत्रमा खटाइएको छ। महानगरीय प्रहरी कार्यालय रानीपोखरीका प्रमुख प्रहरी नायब महानिरीक्षक विश्वराज पोखरेलका अनुसार एक जना प्रहरी नायब निरीक्षक र प्रहरी सहायक निरीक्षकलाई कोरोना देखिएको हो। त्यसपछि वृत्तलाई नै सिल गरिएको उनले जानकारी दिए। दुई दिनअघि यहाँका १९ प्रहरीको पिसिआर परीक्षण गरिएकोमा दुई जनामा कोभिड१९ देखिएको थियो। यहाँ रहेका झण्डै ९२ सहित गरेर २०० प्रहरीको परीक्षण गर्नुपर्न आवश्यकता देखिएकाले सबैलाई क्वारेन्टाइनमा राखिएको पोखरेलले बताए। अग्रपङ्क्तिमा बसेर काम गर्ने प्रहरीमा कोभिड१९ लाग्छ भन्ने कुरा स्वभाविक आँकलन रहेकाले सङ्क्रमण हुँदैमा प्रहरी हतोत्साही नहुने उनले बताए। विश्वव्यापी महामारीको रुपमा फैलिएको विषम परिस्थितिमा मुलुकमा सङ्क्रमण फैलिन नदिन प्रहरीले अझै दृढ विश्वासका साथ आफ्नो कर्तव्यमा खटिनेसमेत उनले बताए।
"बाँकेमा कोरोना कहर : पुरानै संक्रमितलाई आइसोलेसन छैन, नयाँलाई कता राख्ने ?","नेपालगन्ज : बाँकेमा नरैनापुरका ५९ जनालाई ७२ घण्टाभित्र पनि आइसोलेसनमा व्यवस्थापन गर्न नपाउँदै बुधबार थप ६ जना नयाँ संक्रमति पुष्टि भएका छन्। संक्रमण पुष्टि भएको २४ देखि ३० घण्टामा नरैनापुरका संक्रमितलाई मंगलबार राति १० बजेसम्म नेपालगन्जमा ल्याइएको थियो। नेपालगन्ज उपमहानगरपालिकाले निर्माण गरेको २५ जना क्षमता रहेको लायन्स डेन्टल अस्पालतको आइसोलेसनमा मंगलबार रातभर र बुधबार दिनभर ५९ जनालाई राखिएको थियो। जहाँ २५ जनालाई मात्र राख्ने निर्णय भएको छ। जिल्ला स्वास्थ्य कार्यालय बाँकेका कोरोना फोकल पर्सन नरेशबाबु श्रेष्ठले नवजात शिशुसहितकी महिलालाई दिउँसो खजुराको क्यान्सर अस्पतालको क्वारेन्टाइनमा पठाएको बताए। सबै संक्रमित मात्र रहेकाले सामाजिक दूरी नचाहिने भन्दै ५८ जनालाई एकै ठाउँमा राखिएको हो। बुधबार अपरान्हसम्म आइसोलेसनबारे टुंगो नलाग्दै स्वास्थ्य तथा जनसंख्या मन्त्रालयले नरैनापुर गाउँपालिकाका ५ र खजुरा गाउँपालिकाका एक जनामा कोरोना पुष्टि गरेको थियो। सोमबार नरैनापुर ५ को नमूना प्रावि मोतिपुरका ९६ जनाको कोरोना परीक्षणका लागि स्वाब संकलन गरिएकामध्ये १६, २०, २८, ३० र ४० वर्षका पुरुषमा कोरोना संक्रमण पुष्टि भएको जिल्ला स्वास्थ्य कार्यालय बाँकेले जनाएको छ। नरैनापुरमा मंगलबार मात्र एक सय ५८ जनाको थप नमूना संकलन गरिएको थियो। यी सबै नमूनाको रिपोर्ट आउन बाँकी छ। भेरी अस्पताल नेपालगन्जका मेडिकल सुपरिटेन्डेन्ट डाप्रकाशबहादुर थापाका अनुसार खजुरा गाउँपालिका ५ बाट भने ३ जनाको स्वाब संकलन गरिएकोमा २७ वर्षका पुरुषमा कोरोना संक्रमण पुष्टि भएको हो। बाँके जिल्लामा नरैनापुरमा मात्र ७३, नेपालगन्जमा २५ र खजुरामा एक गरी ९९ जनामा कोरोना संक्रमण पुष्टि भएको छ। नरैनापुर ५ मा २५ वर्षका एक युवकको कोरोनाबाट मृत्यु भइसकेको छ। बुधबार नरैनापुर गाउँपालिकाका क्वारेन्टाइनमा केही ब्यक्तिले आफन्तहरुलाई घरमै राख्नुपर्ने भन्दै विरोध प्रदर्शन पनि गरेका थिए। उनीहरुले गाउँपालिका अध्यक्ष इस्तियाक अमहद शाहलाई पनि सो व्यवस्था गर्न नसकेको भन्दै कोरोना सार्ने चेतावनी दिएका थिए। सोही समूहले मंगलबार संक्रमितहरुलाई नेपालगन्ज ल्याउन लाग्दा पनि अवरोध गरेको थियो।"
अछाममा १४ जनाको रिपोर्ट नेगेटिभ,अछाम : अछामका १४ जनाको कोरोना भाइरस(कोभिड१९)को आशंका स्वाब परिक्षण गरिएकोमा सबैको रिपोर्ट नेगेटिभ आएको छ। मंगलबार वयलपाटा अस्पतालबाट २ र तुर्माखाद गाउँपालिबाट १२ जनाको स्वाब संकलन गरिएको थियो। बान्नीगढी गाउँपालिकामा एक जनामा आरडिटी परिक्षण गर्दा पोजेटिभ देखिएको थियो भने साँफेबगर नगरपालिका एक जना र तुर्माखाद गाउँपालिका गरि १२ जनाको कोरोनाको आशंकामा परिक्षणका लागि स्वाब संकलन गरी सुर्खेत पठाईएको थियो। सबैको रिपोर्ट नेगेटिभ आएको स्वास्थ कार्यालय अछामका प्रमुख झनक ढुगानाले जानकाी दिए। कोरोना भाइरसका कारण नेपालगञ्जमा युवकको मृत्यु भएपछि रहफका १२ जना नागरिकसमेत सँगै थिए भने अपुष्ट खबर आएपछि परिक्षण गरिएको तुर्माखाँद गाउँपालिकाका अध्यक्ष पुष्पराज शर्माले बताए।
घुस दिने कर्मचारी पक्राउ,"विराटनगर : प्रदेश १ का मुख्यमन्त्री शेरधन राईको निर्देशनमा अख्तियारको टोलीले मन्त्रालयका कर्मचारीलाई घुस बुझाउने सिचाँईका हाकिमलाई पक्राउ गरेको छ । जलश्रोत तथा सिचाँई विकास डिभिजन कार्यालय मोरङका डिभिजन प्रमुख आनन्दकुमार झालाई इटहरीस्थित अख्तियारको कार्यालयबाट खटिएको टोलीले बुधबार पक्राउ गरेको हो । डिभिजन प्रमुख झाले आर्थिक मामिला तथा योजना मन्त्रालयको बजेट योजना तथा कार्यक्रम महाशाखामा कार्यरत शाखा अधिकृत विदुर पौडेललाई १० हजार रकम बुझाउन खोजेका थिए । झाले उक्त रकम खाममा पौडेलको कार्यकक्षस्थित टेबलको घर्रामा राखि दिएका थिए । खाम आफ्नो टेबलको घर्रामा झाले राखिदिएपछि पौडेलले यो के हो भनेर सोध्दा नभनेको पौडेलले बताएका छन् । साथै झाले आफूले पौडेललाई १० हजार नगद खाममा राखेर टेबलमा राखिदिएको तर पौडेलले अस्वीकार गरेको बताएका छन् । उक्त घटनापछि शाखा अधिकृत पौडेलले भष्टाचार जन्य कसुरमा सजाय गराई पाउँ भन्दै निवेदन दिएका थिए । यो घटनाको जानकारी पाउनसाथ प्रदेश १ का मुख्यमन्त्री शेरधन राईले ठाडो आदेश दिँदै घटनामा संलग्नलाई अख्तियारमा बुझाउन निर्देशन दिए । लगत्तै अख्तियारको इटहरीस्थित कार्यालयले झालाई प्रक्राउ गरेको छ । आर्थिक मामिला तथा योजना मन्त्रालयमा महिनौदेखि अन्य मन्त्रालय तथा कार्यालयको फाइल रोकिदै आएको गुनासो हुने गरेको थियो । भर्खरै मात्र पौडेल रहेको महाशाखाका प्रमुख उपसचिव हरिहर पौडेलको सरुवा भएको थियो । उक्त शाखामा कर्मचारीहरुले दुःख दिनुका साथै फाइलसमेत हराउने, फ्याकिने र च्यातिने गरेको गुनासो अन्य मन्त्रालयका कर्मचारीहरुले गर्दै आएका थिए ।"
काठमाडौँबाटै देखियो सगरमाथाको दुर्लभ दृश्य,काठमाडौँ : लकडाउनका कारण काठमाडौँ उपत्याकाको आकाश खुलेको छ । हरेक दिन हजारौँ सवारी साधनले फाल्ने धुवाँ र धुलोले गर्दा हुने वायु प्रदूषण अहिले निकै कम हुँदैछ । पछिल्ला वर्ष जलवायु परिवर्तनको असर मानवजाति र सिंगो पृथ्वीमा परेको भन्दै बहस भइरहँदा लकडाउनले गर्दा अधिकांश सहरको वायुमण्डल स्वच्छ बन्यो । खासगरी काठमाडौँबासीका लागि खुसीको खबर के भने यहाँबाट १२४ माइल टाढा पर्ने विश्वकै सर्वोच्च शिखर सगरमाथा यही लकडाउनका बेला देखियो । नेपाली टाइम्सका अनुसार अघिल्लो साता आभुषण गौतमले काठमाडौँबाटै सगरमाथाको तस्बिर खिच्न सफल भएका छन् । जुन दृश्य दशकौँदेखि काठमाडौँबासीका लागि असम्भव जस्तै ठानिएको थियो । यो दुर्लभ तस्बिर दशकौँयताको पहिलो दृश्य नै हो । नेपाली टाइम्सले यसबारे छोटो रिपोर्ट तयार पारेपछि फक्स न्युज लगायत विदेशी मिडियाले पनि यसलाई महत्व दिएका छन् । सगरमाथासँगै काठमाडौँबाट देखिने अन्य केही हिमालका आकर्षक दृश्य पनि नेपाली टाइम्सले सार्वजनिक गरेको छ । तर ती हिमाल लकडाउनअघिसम्म प्रष्ट देखिँदैनथे । नेपाली टाइम्सका अनुसार गौतमले उक्त तस्बिर गत मे १० मा काठमाडौँ उपत्याकाबाट खिचेका थिए । सामान्यतः मार्च र मे महिना सगरमाथा आरोहणको लागि अनुकुल मौसम हो । यस पटक आरोहण पनि रोकिएको छ । उता चिनियाँ मिडियाले सगरमाथालाई लिएर विवादास्पद समाचार सम्प्रेषण गरेकै बेला काठमाडौँबाट देखिएको सगरमाथाको दृश्यले सामाजिक सञ्जालमा पनि महत्व पाएको छ ।
हत्या गरेर घर भित्रै गाडेको अवस्थामा शव भेटियो,"विराटनगर : विराटनगर महानगरपालिका१४ झटियाइमा हत्या गरेर आफ्नै घर भित्र गाडेको अवस्थामा बुधबार साँझ एक पुरुषको शव फेला परेको छ। घर भित्रै खनेर पुरेको अवस्थामा ५५ वर्षीय सत्यराम चौहानको शव फेला परेको मोरङ प्रहरी प्रमुख एसपी विश्व अधिकारीले जानकारी दिए। एसपी अधिकारीका अनुसार हत्या गरेर चौहान सुत्ने खाटकै साइटमा लगभग दुईतीन फिट गहिरो खाल्डो खनेर गाडेको अवस्थामा शव भेटिएको हो। खनेर आफ्नै घर भित्र शव गाडिदिएका कारण हत्या हो भन्ने प्रष्ट हुन्छ, उनले भने, साँझका बेला शव फेला परेका कारण सबै कुरा प्रष्ट खुलिसकेको छैन। प्रहरीका अनुसार सत्यरामका तीन छोरा थिए। उनी जेठो छोरो २९ वर्षीय रोहित चौहानसँग घरमा बस्दै आएका थिए। माइलो छोरो नागेन्द्र बिहे गरेर श्रीमतीसहित विराटनगर१५ मा डेरामा बस्थे। कान्छो छोरो भने चारपाँच वर्षदेखि वेपत्ता रहेको र अहिलेसम्म परिवारको सम्पर्कमा नरहेको पाइएको प्रहरीको भनाइ छ। जेठो छोराको भने बिहे भएको छैन। सत्यराम बेलाबखत माइलो छोराको डेरामा पनि पुग्ने गरेका थिए। प्रहरीका अनुसार बुवा आफ्नोमा नआएको लामो समय भएको भन्दै माइलो छोरो नागेन्द्रले सुरुमा बुवाको मोबाइलमा फोन गरे। फोन नगलागेपछि साँझ उनी बुवा र दाजु बस्ने घरमा पुगेको पाइयो। ढोका र झ्यालसमेत नलगाएको तथा सबैतिर खुलै छाडिएको घरमा उनले दाजु र बुवालाई भेटेनन्, प्रहरीका एक अनुसन्धान अधिकृतले भने, घर भित्र पसेर हेर्दा बुवा सुत्ने खाटको छेउमा केही दिन अघि खनेको माटो देखे। शंकास्पद लागेपछि उनले प्रहरीलाई खवर गरे। त्यस लगत्तै कर्कटपातको छानो भएको र काठले बनाएको चौहानको एक तले घरमा पुगेको प्रहरी टोलीले खनेर हेर्दा हत्या गरेर घर भित्रै गाडेको अवस्थामा शव फेला पारेको एसपी अधिकारीको भनाइ छ। प्रहरी घरमा पुग्दा जेठो छोरो रोहित घरमा थिएनन्। रक्सीले मातेको अवस्थामा केहीबेरपछि आइपुगेका उनलाई प्रहरीले नियन्त्रणमा लिएको छ। रक्सीको नसामा रहेका उनले आफू घरमै रहे पनि दिनभर काममा जाने र केही दिनदेखि बुवालाई आफूले समेत नदेखेको प्रहरीलाई बताएका छन्। कहिले काहीँ भाइ (माइलो छोरा)कोतिर पनि जानुहुन्थ्यो, उनलाई उद्धृत गर्दै प्रहरीले भन्यो, त्यतै जानु भएको होला भनेर मैले पनि खोजी र वास्ता गरिन। एसपी अधिकारीकाअनुसार शव एवं घटनास्थलको अवस्था हेर्दा चारपाँच दिन अघि नै हत्या गरेर पुरेको जस्तो देखिन्छ। घटनाको अनुसन्धान अघि बढाउँदै सत्यरामका जेठो र माइलो दुवै छोरामाथि सोधपुछ गर्ने काम भइरहेको जानकारी उनले दिए। रात परिसकेका कारण शरीरको कुनकुन भागमा चोटपटक थियो भनेर राम्ररी हेर्न नसकिएको उनको भनाइ छ। कसले हत्या गरेको र कसरी घटना भयो भन्ने बारेमा विस्तृत रुपमा अनुसन्धान अघि बढाइएपछि वास्तविकता बाहिर आउने जानकारी एसपी अधिकारीले दिए। प्रहरीले शव उत्खनन् गरेर बाहिर निकाल्दै पोस्टमार्टमका लागि कोसी अस्पताल पुर्याएको छ।"
धादिङ अस्पतालका ८ जनामा आरडीटी पोजिटिभ,धादिङ : जिल्ला अस्पताल धादिङका कर्मचारीहरुमा आरडिटी परिक्षण गर्दा ७ जनामा पोजिटिभ देखिएको छ। बुधबार जिल्ला अस्पताल धादिङबाट आकस्मिक बाहेकका सेवाहरु बन्द गरेर ७९ जना स्वास्थ्यकर्मी तथा कर्मचारीहरुको आरडीटी गरिएको थियो। पोजिटिभ देखिएका सबै कर्मचारीको स्वास्थ्य अबस्था सामान्य रहेको र पीसीआर परिक्षणको रिपोर्ट नआएसम्म उनीहरुलाई आइसोलेसनमा राखिएको जिल्ला अस्पताल धादिङका सूचना अधिकारी विक्रम विकले जानकारी दिए। ७ जनाको आरडीटी पोजिटिभ देखिएपछि जिल्ला अस्पताल धादिङले एक विज्ञप्ती जारी गर्दै पीसीआर रिपोर्ट नआएसम्मको लागि अस्पतालबाट प्रदान गरिने ओपीडी सेवा पुर्ण रुपले बन्द गरिएको अस्पताल धादिङका निमित्त मेडिकल सुपरीटेण्डेण्ट डाक्टर दीपा बोहोराद्धारा जारी गरिएको विज्ञप्तिमा सम्पूर्ण स्वास्थ्यकर्मी र सेवाग्राहीहरुलाई कसरी सुरक्षित बनाउने भन्ने सन्दर्भमा अस्पताल प्रशासनले व्यवस्थापनका सम्पुर्ण तयारी गरिरहेको हुँदा यस परिस्थितिबाट भयभित नहुन र सम्यमित भै सावधानी अपनाएर कोरोना भाइरसकोविरुद्ध जुट्न अस्पताल प्रशासनले अनुरोध समेत गरेको छ। अब आरडीटीमा पोजिटिभ देखिएकाहरुको पीसीआर रिपोर्ट नआएसम्मको लागि अस्पतालको ओपीडी सेवा बन्द गरिएको पनि अस्पताल प्रशासनले जनाएको छ।
स्यानिटाइजर उत्पादन गर्दैै युवा,"दाङ : दश जनाको एउटा समूह। कसैको हातमा गिलस्रिन छ, कसैकोमा अल्कोहल, अनि कसैकोमा हाइड्रोजन पेरोक्साइड र कसैकोमा डिस्टिल्ड वाटर। सबैको काम आआफनै छ। तोकिएकोे जिम्मेवारी अनुसारको कार्य सम्पादन भइरहेको छ। सबै आफ्नै जिम्मेवारीमा छन्। टिमलाई ज्ञानसहितको निर्देशन दिँदैछन् तुलसीपुर नगर जेसिजका महासचिव केशवराज केसी। उनी त्यो टिमको अगुवा हुन्। अर्का पनि त्यहि प्रकृतिको समूह छ। आफ्नै जिम्मेवारी अनुसार काम भइरहेको छ। टिमलाई सहजीकरण गरिहरहेका छन, बसन्त भण्डारी। कोरोनाको महामारी सुरु भएपछि तुलसीपुरका युवा स्यानिटाइजर उत्पादनमा खटेका छन्। यस क्षेत्रका ४८ युवाले स्यानिटाइजर उत्पादनमा सुरु गरेका हुन। सबै कामको निरीक्षण र प्राविधिक सहयोग स्वास्थ्य कार्यालय दाङका फार्मेसी अधिकृत प्रविण तिमिल्सिनाले गरिरहेका छन्। जेसीजका महासचिव केशवराज केसी व्यवसायी हुन्। लकडाउनका कारण उनको दैनिकी फेरिएको छ। बिहान १० बजेदेखि साँझ ५ बजेसम्म उनी स्यानिटाइजर उत्पादनमा खटिन्छन्। रोट्याक तुलसीपुरका सदस्य रुपेश शर्माको दैनिकी पनि अहिले यस्तै छ। महिला उद्यमी ज्ञानुमाया भण्डारीलाई स्यानिटाइजर उत्पादन सुरु गरे पछि खाना भन्दा पनि काममै बढी ध्यान छ। युवाको सक्रियता भयो भने सजिलै विपद व्यवस्थापन गर्न सकिन्छ भन्ने लागेर सबै संघ सस्थाका युवा यो अभियानमा जुटेको केशवराज केसीले जनकारी दिए। ज्ञानुमाया भण्डारीले यसले एकातिर क्षमता विकास गर्न सघाएको र अर्कोतर्फ समाजसेवाति प्रेरणा दिएको बताइन्। जिल्ला स्वास्थ्य कार्यालय दाङका फार्मेसी अधिकृत प्रविन तिमिल्सिनाले विश्व स्वास्थ्य संगठनको मापदण्ड अनुसार र औषधि व्यवस्था विभागको ह्यान्ड स्यानिटाइजर २०७६ सँग सम्बन्धित रहेर आवश्यक रसायनको समिश्रण गरेर तुलसीपुरमा स्वानीटाइजर उत्पादन थालिएको बताए। तुलसीपुर उद्योग वाणिज्य संघका सचिव तथा स्यानिटाइजर उत्पादन कार्यक्रमका टिम लिडर विनिल केसीले यूएसएआईडी र तयार नेपालको आर्थिक सहयोग तथा तुलसीपुर उद्योग वाणिज्य संघको समन्वयमा पहिलो चरणमा साढे १२ सय लिटर स्यानिटाइजर उत्पादन गरिएको बताए। उत्पादित स्वानीटाइजर तुलसीपुर उपमहानगरपालिकाको समन्वयमा नगरका १९ वटै वडामा निशुल्क रुपमा वितरण गरिने उनले बताए। तुलसीपुर क्षेत्रमा क्रियाशील विभिन्न सामाजिक संस्थाका भोलेन्टियर ५० जनाले तालिमपछि स्यानिटाइजर उत्पादनको काम सुरु गरेका हुन्। यो अभियानमा तुलसीपुर नगर जेसिज, रोटरी, रोट्रयाकलगायत विभिन्न वडाका स्वास्थ्य स्वयंमसेवक पनि सहभागी छन्। नगरमा काम गर्ने स्वास्थ्यकर्मीलाई स्यानिटाइजर निशुल्क प्रदान गरिने तुलसीपुरका जनस्वास्थ्य निरीक्षक विमल केसीले जानकारी दिए।"
धनकुटामा एक कोरोना संक्रमित थपिए,"धनकुटा :बुधबार धनकुटामा एक जना कोरोना संक्रमित विरामी थपिएका छन्। एक जना थपिएसँगै धनकुटामा कोरोना सक्रमित विरामीको संख्या ७ पुगेको छ। स्वाब परिक्षण गरिएको ८३ मध्ये १७ जनाको रिपोर्ट आउन बाँकी थियो। बुधबार आएको १७ जनाको रिपोट मध्ये एक जनामा कोरोना संक्रमण पुष्टि भएको जिल्ला अस्पताल धनकुटाका सूचना अधिकारी राजन पोखरेलले बताए। थपिएका संक्रमित व्यक्ति ३४ वर्षका सुरक्षाकर्मी हुन्। यस अघि एक जना सुरक्षाकर्मीलाई पनि कोरोना संक्रमण पुष्टि भएको थियो। उनलाई अहिले अस्पतालकै आइसोलेसन वार्डमा राखिएको छ। उनको अवस्था सामान्य रहेको छ। परिक्षण गरिएमध्येको बाँकी १६ जनाको रिपोट नेगेटिभ आएको छ। कोरोना पुष्टि भए बाहेक सबैलाई धनकुटा६ आत्मारास्थित औद्योगिक ग्राममा रहेको क्वारेन्टाइनमा राख्ने निर्णय कोभिड१९ कमाण्ड फोर्स समितिले गरिसकेको छ। यस अघि धनकुटामा पहिलो पटक गतआइतवार जिल्ला अस्पताल धनकुटामा कार्यरत महिला स्वास्थ्यकर्मीलाई कोरोना भएको पुष्टि भएको थियो। उनलाई कोरोना पुष्टि भएपछि जिल्ला अस्पताल सहित बजार आसपासको क्षेत्रलाई सिल गरिएको थियो। अस्पतालमा कार्यरत अन्य स्वास्थ्यकर्मी, उनीहरुका आफन्त, सुरक्षाकर्मी, विरामी र कुरुवा गरि ८३ जनाको स्वाब परिक्षण गरिएको थियो। स्वाब परिक्षण गरिएमध्ये मंगलबार ६६ जनाको रिपोर्ट ५ जनामा कोरोना संक्रमण देखिएको थियो। लगत्तै उनीहरुलाई अस्पतालमा रहेको आइसोलेसन वार्डमा राखेर बुधबार दिउँसो करिव ४ बजेतिर विराटनगरस्थित कोरोना विशेष अस्पतालमा पठाइएको सूचना अधिकारी पोखरेलले बताए। पहिलो पटक कोरोना संक्रमण देखिएकी महिला स्वास्थ्यकर्मी अहिले कोरोना अस्पतालमा उपचाररत छिन्। उनको र पछिल्लो पाँच जनाको स्वास्थ्य अवस्था सामान्य रहेको वताइएको छ। धनकुटा उद्योग वाणिज्य संघको सहयोग कोरोना पुष्टि पछि जिल्ला अस्पताल धनकुटासहित आसपासका बजार क्षेत्रमा गरिएको सिलका कारण दैनिक उपभोग्य समाग्रीहरु अस्पतालमा अभावपछि धनकुटा उद्योग वाणिज्य संघ र अस्पताल विकास समितिका पूर्वअध्यक्ष सुनिल डंगोलले दैनिक उपभोग्य सामाग्रीहरु उपलब्ध गराएका छन्। अस्पताललाई चामल, तेल, नुन, दाल, चना, विस्कुट, आलु, अदुवा, बेसार, कागती, तरकारी जस्ता दैनिक उपभोग्य समाग्री तथा प्लेटहरु उपलब्ध गराइएको धनकुटा उद्योग वाणिज्य संघका अध्यक्ष विजयसन्तोषी राईले बताए। उनले अस्पतालमा कार्यरत चिकित्सक, स्वास्थ्यकर्मीहरु, कर्मचारीहरु, विरामी तथा कुरुवाहरुलाई कुनै पनि समस्या परेमा थप सहयोग गर्न तयार रहेको बताए।"
गाविसको सचिवको १८ करोड अकुत सम्पत्ति,काठमाडौं : तत्कालीन गाविस सचिवले १७ करोड अकुत सम्पत्ति आर्जन गरेका छन्। गाविस सचिवबाट सेवा प्रवेश गरी शाखा अधिकृतको पदबाट अवकाश प्राप्त ऋषिराम अर्यालविरुद्ध करिब १८ करोड बराबरको गैरकानुनी सम्पत्ति आर्जन गरेको आरोपमा अख्तियार दुरुपयोग अनुसन्धान आयोगले विशेष अदालतमा मुद्दा दायर गरिएको छ। अर्यालले सार्वजनिक सेवामा प्रवेश गरे देखि २०७६ आषाढ मसान्तसम्मको जाँच अवधिसम्म ८ करोड ७७ लाख २७ हजार ४८३ वैध आर्जन गरेका देखिएको छ। वैद्य आयको तुलनामा तुलनामा सोही अवधिमा उनले विभिन्न शीर्षकमा गरी २६ करोड ६० लाख ६९ हजार ६२ लगानी तथा खर्च गरेको देखिएको छ। वैद्य आय त था लागनी खर्चको विश्लेषणबाट १७ करोड ८३ लाख ४१ हजार पाँच सय ६९ रुपैयाँको आय भन्दा बढी खर्च गरेको रकमको स्रोत नखुलेको अख्तियार प्रवक्ता प्रदीपकुमार कोइरालाले जानकारी दिए। अर्यालविरुद्ध वर्षसम्मको कैद र विगो बमोजिमको जरिबाना गरी त्यसरी आर्जन गरेको गैरकानुनी सम्पत्ति समेत जफत गरिने आरोप पत्रमा उल्लेख छ।
"चक्रवात अंपुनको अप्रत्यक्ष प्रभाव, सतर्कता अपनाउन आग्रह","काठमाडौं : नेपालमा स्थानीय वायुको प्रभावसँगै चक्रवात अंपुनको अप्रत्यक्ष प्रभाव रहेको छ । मौसम पूर्वानुमान महाशाखाले चक्रवात अंपुनको अप्रत्क्षय प्रभावले बदलीसँगै पूर्वी भूभागका धेरै स्थानमा, मध्य भूभागका केही स्थानमा र पश्चिमी भूभागका एकदुई स्थानमा मेघगर्जन, चट्याङ र हावाहुरीसहित हल्कादेखि मध्यम वर्षाका साथै हिमाली भूभागमा हिमपातको समेत सम्भावना भएको जनाएको छ । चक्रवात अंपुनको अप्रत्यक्ष प्रभावले आज देशभर सामान्य बदली रही पूर्वी भूभागका धेरैजसो स्थानहरु, मध्य भूभागका केही स्थानमा र पश्चिमी भूभागका एकदुई स्थानमा मेघगर्जनसहित हल्का वर्षाको सम्भावना रहेको मौसमविद् शान्ति कँडेलले बताइन्। खोलानालामा जलप्रवाहसमेत बढोत्तरी हुने सम्भावना रहेकाले आवश्यक सतर्कता अपनाउन समेत महाशाखाले आग्रह गरेको छ । शुरुमा बङ्गालको खाडीमा विकसित भएको न्यूनचापीय मौसमी प्रणाली १६ मे, २०२० साँझ चक्रवातमा विकसित भएको थियो । यस चक्रवातको नाम अंपुन नामाङ्कन गरिएको छ । उक्त चक्रवात शुरुमा उत्तरउत्तरपश्चिम दिशातर्फबाट अगाडि बढ्दै गरेकामा पछि उत्तरउत्तरपूर्वतर्फ अगाडि बढिरहेको छ । यो चक्रवात अझ शक्तिशाली बन्दै भारतको पश्चिम बङ्गालबङ्गलादेशको तटीय क्षेत्रतर्फ अगाडि बढिरहेको छ । मौसमविद् कँडेलका अनुसार नेपालमा अंपुन चक्रवातको प्रत्यक्ष प्रभाव नरहे पनि यसको अप्रत्यक्ष प्रभावबाट देशको खासगरी पूर्वी र मध्य क्षेत्रको मौसम आगामी तीनरचार दिन प्रभावित हुनेछ । हाल देशको सुदूरपश्चिम र प्रदेश नं ५ को तराईका भूभागबाहेक अन्य सबै स्थानमा सामान्य बदली रही केही स्थानमा वर्षा भइरहेको छ । दिउँसो देशको पूर्वी भूभागमा पूर्ण बदली तथा मध्य भूभागमा आंशिक बदली रही पूर्वी भूभागका धेरै स्थानमा तथा मध्य भूभागका केही स्थानमा मेघगर्जनसहित वर्षाको सम्भावना रहेको मौसम पूर्वानुमान महाशाखाले जनाएको छ । भोलि देशको मध्य तथा पूर्वी भूभागमा पूर्ण बदली रही पश्चिमी भूभागमा आंशिक बदली भइ मध्य तथा पूर्वी भूभागका केही स्थानमा र पश्चिमी भूभागका एकदुई स्थानमा मेघगर्जनसहित हल्कादेखि मध्यम वर्षाको सम्भावना रहेको बताइएको छ । शुक्रबार देशको पूर्वी भूभागलगायत मध्य र पश्चिमी पहाडी भूभागमा सामान्यतया बदली रही पूर्वी भूभागका केही स्थान साथै मध्य र पश्चिमी पहाडी भूभागका थोरै स्थानमा मेघगर्जन, चट्याङसहित हल्कादेखि मध्यम वर्षाको सम्भावना रहेको औँल्याएको छ । मौसम पूर्वानुमान महाशाखाको पछिल्लो विवरणअनुसार आज काठमाडौँ उपत्यकाको न्यूनतम तापक्रम १८ दशमलव चार डिग्री र अधिकतम तापक्रम २९ दशमलव छ डिग्री सेल्सियस रहेको छ । आज सबैभन्दा कम जुम्लाको न्यूनतम तापक्रम सात दशमलव तीन डिग्री र सबैभन्दा बढी धनगढीको अधिकतम तापक्रम ३९ दशमलव छ डिग्री सेल्सियस रहेको छ ।"
पौडी खेल्दा बेपत्ता भएका बालक मृत भेटिए,स्याङ्जा : रामपुर नगरपालिका १० पाल्पाका १० वर्षीय सुनिल भट्टराईको शव चापाकोट स्थित कालीगण्डकी नदीमा तैरिएको अवस्थामा बुधबार फेला परेको छ । चापाकोट नगरपालिका ७ बनकट्टामा स्थित कालीगण्डकी नदी किनारमा उत्तानो परी तैरिएको अवस्थामा स्थानीयले देखेपछि इलाका प्रहरी कार्यालय चापाकोटमा खवर गरेका थिए । करिब ४ दिनअघि कालीगण्डकी नदीमा पौडी खेल्न जाँदा भट्टराई बेपत्ता भएको बताइएको छ । प्रहरीले मृतक बालक रेखम भट्टराईका छोरा सुनिल भट्टराई भएको बताउँदै लासजाँचसहित थप अनुसन्धान अघि बढाएको स्याङजाका प्रहरी उपरीक्षक विमलराज कणेलले जानकारी दिए ।
"पुष्टि भएकालाई विराटनगर पठाइने, अन्यलाई क्वारेन्टाइनमा राखिने","धनकुटा : धनकुटा अस्पतालमा कार्यरत स्वास्थ्यकमीलाई कोरोना संक्रमण पुष्टि भएपछि सिल गरिएको जिल्ला अस्पताल सञ्चालनमा ल्याइने भएको छ। कोभिड १९ कमाण्ड फोर्स समितिको बुधबार बसेको बैठकले जिल्ला अस्पतालमा कोरोना परिक्षण गरेर रिपोर्ट नेगेटिभ आएकालाई क्वारेन्टाइनमा राख्ने र अस्पतालमा सेनिटाइजर छर्केर सञ्चालन गर्ने निर्णय गरिएको कोभिड१९ कमाण्ड फोर्सका सदस्य सचिव तथा सूचना अधिकारी जयराम श्रेष्ठले बताए। ८३ जनालाई (कोरोना पुष्टि भएका वाहेक) धनकुटा६ आत्मारास्थित औद्योगिक ग्राममा रहेको क्वारेन्टाइनमा राखिने छ। कोरोना पुष्टि भई जिल्ला अस्पतालको आइसोलेसन वार्डमा रहेका व्यक्तिलाई बुधबारै विराटनगरस्थित कोरोना विशेष अस्पतालमा पठाइने सदस्य सचिवको भनाई छ। स्वास्थ्यकर्मीलाई कोरोना संक्रमित पुष्टि भएपछि बन्द रहेको अस्पतालको स्वास्थ्य सेवालाई सिल नखुलेसम्म धनकुटा६ स्थित आँखा अस्पतालमा स्थापना गरि सेवा प्रवाह गर्ने समेत निर्णय गरिएको छ। जीतपुर र डाँडाबजारमा स्वास्थ्य संस्थामा कार्यरत स्वास्थ्यकर्मीलाई ल्याएर आँखा अस्पतालमा प्राथमिक स्वास्थ्य केन्द्र स्थापना गरिने छ। थप स्वास्थ्यकर्मी प्रदेश सरकारसँग माग गरिने बैठकले निर्णय गरेको छ। धनकुटामा आधारभूत आवश्यकताका पसल बिहान ६ बजेदेखि ९ बजेसम्म खोल्न दिने तथा निर्माण सामग्री ढुवानीमा टायम कार्ड लागू गरिएको छ। धनकुटा जिल्लाभित्रबाट ढुवानी गरिने ढुंगा, गिटी, बालुवाका सवारीलाई बिहान ६ बजेदेखि बेलुका ६ बजेसम्म र जिल्ला बाहिरबाट ढुवानी गरिने सिमेन्ट, रड बोक्ने सवारीलाई बेलुका ६ बजेदेखि बिहान ६ बजेसम्म सञ्चालन हुनेछ। त्यस्तै कोरोना पुष्टि भएका विरामीलाई कोरोना अस्पताल पठाइसकेपछि र स्वाव परिक्षणको रिपोट आइसकेपछि बजार क्षेत्रको सिल खोलिने उनले बताए। अस्पतालको सिल भने खुल्ला नहुने उनको भनाई छ। त्यस्तै पिसिआर गर्न आवश्यक पर्ने किट खरिद गर्न र विदेशवाट आएका व्यक्तिलाई राख्नको लागि क्वारेन्टाइन निर्माण गर्न स्थानीय पालिकालाई अनुरोध गर्ने निर्णय गरिएको छ। बैठकमा प्रदेशका माननीय, जिल्ला समन्वय प्रमुख, धनकुटा नगरपालिका प्रमुख, प्रमुख जिल्ला अधिकारी, सुरक्षा समितिका सदस्यहरु लगायतको उपस्थिति थियो। चामल छ, तरकारी खान पाइएन : स्वास्थ्यकर्मी जिल्ला अस्पताल धनकुटासहित धनकुटा बजार केही दिन यता सिल छ। अस्पताल भित्रै चिकित्सक, स्वास्थ्यकर्मी, उनीहरुका परिवारका सदस्य, विरामी, कुरुवा र कर्मचारीसहित सय भन्दा बढी क्वारेन्टाइनमा रहेको अवस्था छ। अस्पतालमा खाद्यान्न केही मौज्दात रहेपनि तरकारी, दुध जस्ता दैनिक उपभोग्य सामाग्रीको अभाव स्वास्थ्यकर्मीहरुको गुनासो छ। बाहिर निस्किन पाइदैन् उनले भने भित्रै बस्दा चामल बाहेक केही छैन्। बाहिरबाट व्यवस्थापन छैन्। अस्पताल परिसरभित्रै झण्डै ६० जना भन्दा स्वास्थ्यकर्मीसहित उनीहरुका परिवारका सदस्य छन्। विरामी र कुरुवासहित गर्दा १ सय बढी हुने जिल्ला अस्पताल धनकुटाका सूचना अधिकारी राजन पोखरेलले बताए। सँगै काम गरिरहेका सहकर्मीहरु धमाधम कोरोना पुष्टि भएपनि केही त्रासको सिर्जना भएको छ। केही लक्षण नभएको व्यक्तिलाई पुष्टि हुँदा डर हुदो रैछ उनले भने अझै केहीको रिपोर्ट आउँन बाँकी नै छ। विराटनगरस्थित कोरोना विशेष अस्पतालमा रहेको बेड संक्रमित विरामीले भरिएपछि थप पुष्टि भएका कोरोना संक्रमित विरामी अहिले जिल्ला अस्पतालमा रहेको आइसोलेसन वार्डमा छन्। संक्रमित व्यक्तिलाई बुधबार विहान विराटनगर लैजाने भनिए पनि कोरोना अस्पतालको बेड नहुँदा अस्पतालमै राखिएको हो। उनीहरुको आइसोलेसन कक्षमा नै राखेर उपचार भइरहेको वताइएको छ। अस्पताल सिल भएपछि उपचारमा समस्या अस्पतालमा कार्यरत स्वास्थ्यकर्मीलाई कोरोना संक्रमित पुष्टि भएपछि जिल्ला अस्पतालसहित धनकुटा बजार सिल छ। अस्पतालको ओपिडी, इमरजेन्सी जस्ता सेवा अहिले बन्द छ। अस्पतालमा कार्यरत सबै स्वस्थ्यकर्मी र कर्मचारी अस्पताल भित्रै क्वारेन्टाइनमा छन्। जसको कारण सिल भन्दा बाहिरका विरामीलाई उपचार गर्नगराउन समस्या देखिएको छ। कोरोना पुष्टि हुने संख्या बढ्न थालेपछि अस्पताल आसपासका बासिन्दामा त्रास सिर्जना भएको छ। प्रदेशबाट विशेष चिकित्सकसहितको स्वास्थ्यटोली आइसकेपछि धनकुटा६ सल्लेरीमा रहेको आँखा अस्पतालमा (सिल गरिएको क्षेत्र बाहिरको) स्वास्थ्य सेवा सञ्चालन गर्ने तयारीको विषयमा छलफल भइरहेको प्रमुख जिल्ला अधिकारी केशवप्रसाद विमलीले बताए। अस्पतालमै कोरोना पुष्टि भएपछि कार्यरत सबै स्वास्थ्यकर्मी क्वारेन्टाइनमा वसेका छन्। उनले भने विरामी आएपनि स्वास्थ्यकर्मी छैनन्। प्रदेशवाट स्वास्थ्य टोली ल्याएर आँखा अस्पतालबाट सेवा संचालन गर्ने सोचमा रहेका छौं। कन्ट्रयाक टेसिङ गर्न नगरले थाल्यो लगत संकलन जिल्ला अस्पतालमा कार्यरत स्वास्थ्यकर्मीहरुलाई कोरोना संक्रमण भएको पुष्टि भएपछि धनकुटा नगर कार्यपालिकाले संक्रमित प्रभावित क्षेत्रका नगरवासीमा संक्रमण जोखिमस्थित सिर्जना भएको भन्दै कन्ट्रयाक ट्रेसिङ गर्न लगत संकलन कार्य सुरु गरेको छ। नगरपालिका क्षेत्रभित्रका सबै वडामा पत्राचार गर्दै वैशाख १५ गतेपछि धनकुटा अस्पतालमा स्वास्थ्य सेवा लिन आएका व्यक्तिहरुको विवरण संकलन गर्न फाराम समेत पठाइएको नगरपालिकाका प्रमुख प्रशासकीय अधिकृत रामबहादुर थापाले बताए।"
"थप ८ जना डिस्चार्ज, कोरोना जित्नेको संख्या ४५ पुग्यो","विराटनगर : विराटनगरको कोरोना विशेष अस्पतालबाट थप ८ जना कोरोन संक्रमण जीतेर डिस्चार्ज भएका छन् । यो सँगै प्रदेश १ बाट कोरोना नेगेटिभ रिपोर्ट आएर डिस्चार्ज हुनेको संख्या २६ पुगेको छ। बुधबार डिस्चार्ज हुनेमा ५ भारतीय नागरिक र ३ जना उदयपुरको भुल्केका छन् । गत वैशाख ५ र ९ गते उनीहरुमा कोरोना संक्रमण देखिएपछि विराटनगरस्थित कोरोना विशेष अस्पतालमा भर्ना भएका थिए । डिस्चार्ज हुनेमा उदयपुरका मोहम्वद ४६ वर्षीय इद्रिस, २८ वर्षीय मोहम्वत साविर, ४० वर्षीय मोहम्वत सनौला र भारतीय नागरिकहरु मोहम्वत साईद, २२ वर्षीय सलमान खान, २५ वर्षीय मलिन खान , ६६ वर्षीय मुस्तकिन र १८ वर्षीय गुड्डु आलम रहेको स्पतालका जनस्वास्थ्य अधिकृत ज्ञानबहादुर बस्नेतले जानकारी दिए । डिस्चार्ज भएका ५ जना भारतीय नागरिकलाई विराटनगर १५ को रानी मरकज क्वारेन्टाइमा र उदयपुरका ३ जनालाई भुल्के पठाइएका छ । अस्पतालमा अहिले २८ जना उपचाररत रहेका छन् । प्रदेश १ मा कोरोना संक्रमितको संख्या ५९ पुगेको छ । धनकुटाका ५ जना संक्रमित कोभिड अस्पताल आउने क्रममा रहेको जनस्वास्थ्य अधिकृत वस्नेतले बताए । नेपालमा कोरोना जित्नेको संख्या ४५ पुगेको छ। यस्तै ४०२ जना संक्रमित छन् । २ जनाको मृत्यु भएको छ।"
राप्ती स्वास्थ्य प्रतिष्ठानले कोरोना संक्रमितको मात्र उपचार गर्ने,दाङ : राप्ति स्वास्थ्य विज्ञान प्रतिष्ठानले कोरोना भाइरस (कोभिड१९) संक्रमणबाहेकको उपचार नगर्ने भएको छ। प्रदेश नम्बर ५ मा कोरोनाको संक्रमण उच्च भएपछि प्रतिष्ठानलाई कोरोना उपचारमा महत्व दिन अन्य उपचार हाललाई बन्द गरिएको प्रतिष्ठानका कायममुकायम रजिष्ट्रार कैलाशप्रसाद देवले जानकारी दिए। कोरोनाबाहेकको उपचारका लागि अन्य अस्पतालमा जान अनुरोधसमेत उनले गरेका छन्। कोरोना भाइरस संक्रमितको स्वास्थ्य उपचारमा केन्द्रित हुँदै प्रतिष्ठानले बुधबारदेखि अस्पतालको बहिरङ्ग तथा अन्तरङ्ग सेवा बन्द गरेको हो। स्वास्थ्य मन्त्रालयको निर्देशन अनुसार प्रतिष्ठानले प्रदान गर्दै कोरोना भाइरस उपचारबाहेक सम्पूर्ण बहिरङ्ग तथा अन्तरङ्ग सेवा बन्द गरेको हो। कोरोना संक्रमितको उपचारका लागि चिकित्सक खटिनुपर्ने भएकाले सबै उपचार सेवा बन्द गरिएको रजिष्ट्रार देवले बताए। प्रतिष्ठानले कोरोनाका बिरामीका लागि आईसीयू वेड तयार गरेको यसअघि नै जानकारी गराइसकेको छ भने पीसीआर माध्यमबाट कोरोना परीक्षण गरिरहेको छ।
फेदीखोलामा विदेशबाट फर्कनेलाई ५ लाख ऋण दिइने,"पोखरा : रोजगारीका लागि विदेश पुगेकामध्ये थुप्रै अहिले स्वदेश फर्कन आतुर छन्। कोरोना भाइरसको महामारी फैलिँदा विदेशको रोजगारी पनि धरापमा परेपछि त्यसरी फर्कन चाहने के कति छन्, नेपाल सरकारले भन्न सकेको छैन्। अझ फर्कन चाहनेलाई ल्याउन नसकिने बताइरहेको छ। फर्किनेहरुलाई के कसरी रोजगारी उपलब्ध गराउने भन्ने पनि सरकारले तयारी गरेको छैन्। स्याङ्जाको गाउँपालिका फेदीखोलाले भने आफ्नो सके जति सहयोग गर्ने तयारी गरिसकेको छ। आफ्नो गाउँका कति विदेशबाट फर्कन चाहन्छन् भन्ने यकिन गरी उनीहरुलाई स्वरोजगार बनाउने तयारीमा फेदीखोला छ। मात्रै गाउँपालिका ती व्यक्ति स्वदेश फर्कने पर्खाइमा मात्रै छ। त्यस्तो तयारी फेदीखोलाले कोरोना भाइरस डिजिज (कोभिड १९) को महामारी रोक्न लकडाउन सुरु भएदेखि नै गरेको हो। फेदीखोलाका अध्यक्ष घनश्याम सुवेदी भन्छन्, हामीले एउटा एप्स बनाएका छौं, गाउँ फर्कन चाहनेले त्यहाँ आवेदन भरेका छन्। विदेशबाट फर्केकालाई कृषि, पशुपालन र साना उद्योगमा लगाइने जानकारी सुवेदीले दिए। अहिलेसम्म ४ सय २४ जनाले गाउँपालिकाको एपमा आवेदन गरी आफू फर्केर गाउँमै केही गर्न चाहेको बताएका छन्। ती सबैले विदेशमा रोजगारी गुमाएको र स्वदेश फर्कन चाहेको तर नपाएको अध्यक्ष सुवेदीले जनाए। विदेशबाट फर्कनेलाई कृषि, पशुपालन र कुटिर उद्योग गर्न प्रोत्साहन गर्ने गरी बजेट राखेका छौं, उनले भने। उनकै भनाइमा पालिकाले यो योजनाका लागि २ करोड रुपैयाँ छुट्याएको छ। युवालाई सामूहिक जमानीमा बिना धितो रकम उपलब्ध गराउने सुवेदीले सुनाए। एउटा समूहलाई ५ लाख रुपैयाँ बिनाधितो ऋण उपलब्ध गराउने हो, उनले भने, ऋण ५ वर्षभित्र चुक्ता गर्नुपर्ने हुन्छ। यस्तो योजनालाई गाउँपालिकाले युवा रोजगार बैंक नाम दिएको छ। यो योजनामा अहिलेसम्म १ दर्जन समूहले ६० लाख रुपैयाँ ऋण लिइसकेको अध्यक्ष सुवेदीले जानकारी दिए। फेदीखोलाले गाउँकै बाँझो जमिनमा खेतीका लागि प्रोत्साहन गर्ने योजना पनि ल्याएको छ। बाँझो जमिनमा खेती गर्नेलाई अनुदान दिने उसको योजना हो। अध्यक्ष सुवेदीका अनुसार गाउँपालिकाभर अहिले २ हजार ७ सय रोपनी जमिन बाँझो छ। पहिलो चरणमा हजार रोपनीमा खेती गर्न प्रोत्साहन गर्ने गाउँपालिकाले योजना ल्याइसकेको छ। अध्यक्ष सुवेदी भन्छन्, २ वर्षदेखि बाँझो जमिनमा धानखेती गर्नेलाई प्रति रोपनी ४ हजार रुपैयाँ अनुदान दिने भएका छौं, कोदोखेती गर्नेलाई प्रतिरोपनी २ हजार रुपैयाँ दिन्छौं। दलहन खेती गर्नेलाई २५ सय रुपैयाँ अनुदान दिने पनि सुवेदीले सुनाए। बाँझो जमिन भाडामा लिएर खेती गर्नेलाई फेदीखोलाले ५ हजार रुपैयाँ अनुदान दिने भएको छ। अनुदानका लागि सबै प्रक्रियाको नियमसमेत गाउँपालिकाले बनाइसकेको छ। बजेटको व्यवस्था आन्तरिक आम्दानी र भूमिकरबाट व्यवस्था गर्ने अध्यक्ष सुवेदीले बताए। गाउँपालिकाले अध्ययन गरेर सम्भव हुने देखेरै यस्ता योजना ल्याएका हौं, सुवेदीले भने। फेदीखोलाले लकडाउन सुरु भएदेखि नै गाउँको उत्पादन बजारीकरणको चाँजो मिलाउँदै आएको छ। कृषि एम्बुलेन्स चलाएर उसले गाउँलेको उत्पादन बजार पुर्याइरहेको छ। अहिलेसम्म ३ लाख रुपैयाँको कृषि उपज बजार पुर्यायौं, अध्यक्ष सुवेदीले भने। गाउँलेले फलाएको साग, काउली, फर्सी, बन्दा, गोलभेडा, सिमी लगायत गाउँपालिकाले आफ्नै गाडीमा पोखराको बजार पुर्याएको हो।"
बैतडीका तीनजनाको पीसीआर रिपोर्ट 'नेगेटिभ ',"बैतडी : भारतबाट फर्केपछि आइसोलेसन भर्ना भएका बैतडीका ३ जनाको पीसीआर रिपोर्ट नेगेटिभ आएको छ । सिगास गाउँपालिका ९ चौखामका ३३,२२ र २० वर्षीय ३ पुरुषको पीसीआर रिपोर्ट नेगेटिभ आएको जिल्ला अस्पताल बैतडीका ल्याब असिस्टेन्ट चन्द्रसिंह डोबालले जानकारी दिए । गत वैशाख १८ गते झुलाघाट नाकाबाट उद्धार गरेर ल्याइएका उनीहरु सबैलाई गत शनिवारसम्म श्रीभावर क्वारेन्टाइनमा राखिएको थियो। शनिबार आरडीटि परीक्षण गर्दा ३३ वर्षीय पुरुषको आरडीटी पोजेटिभ देखिएको थियो । आरडीटी परीक्षणमा पोजेटिभ देखिएपछि उनीसँगै रहेका २२ र २० वर्षीय युवकको पनि थ्रोट स्वाब संकलन गरी पीसीआर परीक्षणका सेती प्रादेशिक अस्पताल धनगढी पठाइएकोमा सबैको रिपोर्ट नेगेटिभ आएको हो । श्रीभावरस्थित आइसोलेसन भर्ना भएका तीनैजनाको पीसीआर रिपार्ट नेगेटिभ आएपछि डिस्चार्ज गरिएको सिगास गाउँपालिकाका स्वास्थ्य शाखा प्रमुख जनकसिंह धामीले बताए । उनले भने, 'आरडीटी रिपोट पोजेटिभ आएका एकजना र उनीसँगै रहेका दुई अरुको गरेर हामीले तीनजनाको थ्रोट स्वाब संकलन गरेर पठाएका थियौं । तीनैजनाको पीसीआर रिपोट नेगेटिभ आएपछि घर पठाएका छौं ।' यसअघि वैशाख १८ गते धार्चुला नाकाबाट उद्धार गरी ल्याइएका डिलाशैनी गाउँपालिका १ का ५० वर्षीय पुरुषको पीसीआर नेगेटिभ आएको थियो । उनको आरडीटी रिपोट पोजेटिभ आएपछि थ्रोट स्वाब संकलन गरेर कोरोना परीक्षण गरिएको थियो।"
कारागार प्रशासन विरुद्ध आन्दोलन,"शुभलक्ष्मी विश्वकर्मा। हेटौंडा : मुलुक कोरोना संक्रमण विरुद्ध संघर्ष गरिरहेका बेला मकवानपुरको भीमफेदी कारागारका कैदीबन्दी भने जेल प्रशासन र जेलर विरुद्ध आन्दोलनमा उत्रिएका छन्। आफ्नो सेवा सुविधामा ध्यान नदिएको र उपल्लो निकायमा रहेकाहरुले शोषण गरेको भन्दै उनीहरुले आन्दोलन गरेका हुन्। भीमफेदी गाउँपालिकास्थित क्षेत्रीय कारागार भीमफेदीमा दुईवटा ब्लक छ। क ब्लकका नाइके, भाइनाइके लगायत सबै कैदीबन्दीले आफूहरुमाथि शोषण भएको भन्दै आन्दोलनमा उत्रिएका छन्। शोषणको विरोध तथा सुविधाको माग गर्दै उनीहरु अधिकार माग गर्ने नारासहित शनिबार प्लेकार्ड बोकेर अनसनमा बसे। कारागारमा आउने खाद्यान्न र तरकारीमा लामो समयदेखि जेलर र प्रशासनको मिलेमतोमा कमिसन लिएकाले आफूहरु आन्दोलनमा उत्रन बाध्य हुनु परेको कैदीबन्दीको भनाइ छ। साथै, कैदीबन्दीले पाउनुपर्ने सुविधा सम्बन्धित व्यक्तिलाई नदिएको, टेलिफोनको लाइन काटिदिएको, आफूहरुलाई मानव अधिकार उल्लंघन हुने गरी व्यवहार गरिएको लगायतका आरोप उनीहरुले लगाएका छन्। कारागारका जेलर, नाईके लगायतका जिम्मेवार व्यक्ति मिलेर यस्तो प्रकृतिको शोषण, दमन गर्दै आएका कैदीबन्दीको दावी छ। यस्ता समस्याबारे जानकारी गराउँदै कैदीबन्दीले समस्या समाधान गरिदिन गृहमन्त्रीलाई निवेदन पनि लेखेका छन्। यो दमन शोषण बन्द गरियोस् र हामी कैदी बन्दीले पाउने हक अधिकार सुनिश्चित गरिपाउँ, निवेदनमा भनिएको छ। कैदीबन्दीले निवेदनमा हस्ताक्षर समेत गरेका छन्। कारागारमा आन्दोलन भएको थाहा पाएपछि सशस्त्र प्रहरीका प्रतिनिधिलाई घटनाबारे जानकारी लिन पठाइएको मकवानपुरका प्रमुख जिल्ला अधिकारी दीपकराज नेपालले जानकारी दिए। प्रहरी परिचालन गरिएपछि त्यहाँको आन्दोलन साम्य भएको उनले बताए। प्रजिअ नेपालले यस्तो बताएपनि उक्त कारागारमा यो समस्या नयाँ होइन। कैदीबन्दीले कारागार प्रशासन विरुद्ध बेलाबेलामा आवाज उठाउँदै आएका छन्। यसअघि त्यहाँका जेलर मदन अधिकारीलाई अख्तियारले घुससहित पक्राउ गरेको थियो। घुस प्रकरणमा आफ्ना नेताको हात रहेको जानकारीमा आएको भन्दै नेकपाका स्थानीय कार्यकर्ता आफ्ना नेताकोमा डेलिगेसन गएका थिए। यद्यपि घटनाबारे पुष्टि हुन नसकी कार्यकर्तालाई आरोप निराधार रहेको भन्दै आश्वस्त पारी फर्काइएको स्रोतले दावी गरेको छ।"
कपिलवस्तुको क्वारेन्टाइनबाट भागे एघारजना,"कपिलवस्तु : यशोधरा गाउँपालिका वडा नं ६ को वासुदेव जनता माविको क्वारेन्टाइनबाट ११ व्यक्ति भागेका छन् । सोमबार तीन र मंगलबार आठ गरी ११ जना भागेका हुन् । भागेकाहरु सो वडाका रतनपुर र भैसाही गाउँको रहेको यशोधरा गाउँपालिकाका अध्यक्ष गिरजेश पाण्डेयले जानकारी दिए। १५ दिनको क्वारेन्टाइन अवधि पूरा भए पनि किट अभाव भन्दै करीब २० दिनसम्म परीक्षण नगरिएपछि उनीहरु भागेको उनले बताए । उनले भने, 'संघ र प्रदेश सरकारले समयमै परीक्षण किट उपलब्ध गराउन नसक्दा समस्या झन् बल्झिएको छ ।' खेतीको समय रहेकाले उनीहरु भागेको हुन सक्ने वडा नम्बर ६ का वडाध्यक्ष श्यामनारायण उपाध्यायले बताए। दुई दिनमा गरी ११ जना भागेपछि खोजी गर्न प्रहरीचौकी रंगपुर, प्रशासन र गाउँपालिकालाई पत्राचार गरिएको वडाध्यक्ष उपाध्यायले बताए। गत शनिबार मात्रै यशोधरा ८ को खोरियास्थित सरस्वती प्राथमिक विद्यालय र सिहोखोरस्थित राष्ट्रिय निमाविमा रहेका ४६ जना क्वारेन्टिनबाट भागेका थिए । उनीहरुलाई भागेको दुई दिनपछि फर्काएर पुनः सरस्वती विद्यालयमा निर्मित क्वारेन्टिनमा राखिएको छ । त्यस्तै सोमबार राति वडा नम्बर ५ को अनिरुद्ध पब्लिक माध्यमिक विद्यालयको क्वारेटाइनबाट समेत चार जना भागेका थिए । भागेका सबैलाई पुनः क्वारेटाइनमा ल्याइएको कपिलवस्तुका प्रहरी उपरीक्षक दीपशम्शेर जबराले जानकारी दिए। क्वारेन्टाइन सञ्चालन गरिएका कतिपय स्थानमा पङ्खालगायत सुविधा र समयमै स्वाब परीक्षणको व्यवस्था नहुँदा क्वारेन्टिनमा राख्न समस्या भएको संयोजक ज्योति दुबेले बताए। कपिलवस्तुमा अहिलेसम्म ४७ कोरोना सङ्क्रमित भेटिएका छन् । कपिलवस्तुका दश स्थानीय तहका क्वारेन्टिनमा सात हजार ४५१ जना छन् । हालसम्म क्वारेन्टाइनमा बसेर एक हजार ८०४ जना डिस्चार्ज भएका छने । जिल्लामा पिसिआरका लागि आवश्यक पर्ने एक हजार ७६५ भिटिएम किट उपलब्ध भएकामा करीब एक हजार चार सय जनाको स्वाब संकलन भएको जिल्ला स्वास्थ्य कार्यालयले जनाएको छ । रासस"
कोरोना कहरमा गुलजार गाउँ,"जनकपुरधाम : कोभिड१९ कोरोना भाइरसको कहरले शहरिया जीवन बन्दीझैं भएको छ। लकडाउनले सबै घरमै बस्न बाध्य छन्। नत कसैको घरमा कोही आगन्तुक आएका छन् नत कोही इष्टमित्र कहाँ जाने अवसरनै छ। तर, यी सबैको प्रभाव भन्दा टाढा छ गाम्रिण परिपेक्छ। गाउँ अहिले गुलजार भएको छ। गाउँको सम्पक्तिलाई अनुपयोगी मानेर शहरमै घर बसाएकाहरु अहिले महामारीका बेला आफ्नै जन्मधर्तिमा फर्किएका छन्। धनुषाको परवाहा घर भएका साहित्यकार प्राज्ञ रमेश रंजन झा लकडाउन सुरु भएदेखिनै गाउँमै छन्। नेपाल प्रज्ञा प्रतिष्ठान नाट्य तथा संगीत विभागको दुई कार्यकाल सदस्य सचिव रही सकेका झा जन्मभूमि परवाहामा यसरी लगातार दुई महिना भन्दा बढि बस्ने संयोग २० वर्ष पछि मात्रै पाएका छन्। गाउँ छाडेर जनकपुर र पछि काठमाडौंमै घरजम गरि बस्दै आएका उनी अहिले गाउँको शान्ती र आत्मीय माहौलले महामारीमा पनि सुरक्षित अनुभूति गराएको बताउँछन्। यो वैश्वीक महामारीले गाउँमा जीवन फर्काएको छ। वर्षौदेखि गाउँको मुख नहेरेकाहरु जन्मधर्ती फर्किएका छन् झा भन्छन्, आफ्नो भूमिमा कृषि कर्म गर्न लकडाउनमा पनि कुनै अवरोध छैन् म यहाँ निकै रमाएको छु।' तीब्र गतिमा बढ्दो शहरिकरणले गाउँको संस्कृती, जीवन पद्धती र संस्कारहरुलाई ओझेलमा पारेको थियो। युवाहरु त झन् गाउँबाट टाढिएका थिए तर, एउटा भाईरसले यी सबैलाई घरसँग जोडेको प्राज्ञ झाको अनुभूती छ। यो आशाको किरण पनि हो, प्राज्ञ झा थप्छन्, आफ्नो बासस्थानलाई उपेक्षा गर्नेहरु अब यहीं सृजनात्मक गतिवीधि सञ्चालन गरि जीवन बसर गर्ने सम्भावनाहरु खोज्दैछन्। मैथिली साहित्य क्षेत्रका चर्चित जोडी रुपाधिरु (रुपा झा, धिरेन्द्र प्रेमर्षी ) पनि अहिले गाउँमै छन्। साहित्कार धिरेन्द्र प्रेमर्षी पत्नी रुपा झासँगै लकडाउन सुरु भएदेखिनै सिरहाको बस्तीपूरमा छन्। व्यस्त जीवनले रुपालाई कहिल्यै घर बस्ने अवसर दिएन् तर, कोरोनाले यस्तो संयोग जुराईदिएकोमा उनी खुशी छिन् र्। गाउँमा बस्दा निकै रमाएको छु, रुपा भन्छीन्, जीवनको भागादौडमा यस्तो विश्राम आवश्यक झैं लाग्छ।' संसारको भौतिकवादी मोहले गर्दा गाउँको पहिचान मेटाएर शहरलाई प्राथमिकता दिइएको साहित्कार धिरेन्द्र प्रेमर्षीको ठम्याई छ। उनी भन्छन्, 'यो महामारी पछि विश्वको अनुहार फेरिन्छ। लाखौं जनता जो गाउँ छाडेर शहरिया भएका थिए उनी बाध्यताबस पनि फर्किनेछन् यस्तो अवस्थामा सरकारले गाउँमै अवसर सृजना गर्नु जरुरी छ।यो महामारीलाई ठूलो सिखको रुपमा लिएर शहरमुखी हुन यदि कम गरियो भने गाउँमै ग्रामिणता जीवन्त हुनेछ।"
दुई प्रहरीमा कोरोना पुष्टि भएपछि आइजीपीले जारी गरे यस्तो सर्कुलर,"काठमाडौं : प्रहरी मुख्यालयले बुधबार मातहतका सबै कार्यलय र इकाइलाई उच्च सतर्कता अपनाउन लिखित सर्कुलर गरेको छ। कालीमाटी वृत्तका दुईजना प्रहरीमा कोरोना संक्रमण पुष्टि भएपछि प्रहरी मुख्यालयले यस्तो सर्कुलर जारी गरेको हो । कोरोना भाइरसको जोखिमबाट बचेर काम गर्न र कर्तव्य निर्वाहको क्रममा उच्च सतर्कता अपनाउन सर्कुलर जारी गरिएको प्रहरीका महानिरीक्षक ठाकुरप्रसाद ज्ञवालीले अन्नपूर्ण अनलाइनलाई बताए। उनले भने, 'संक्रमण रोकथामका सबै संभव उपाय अपनाएर जिम्मेवारी निर्वाह गर्न भनेका छौं।' प्रहरीले आफ्नो स्वास्थ्यलाई समेत ख्याल गरेर संवेदनशील भएर काम गर्न मुख्यालयले सबै सुरक्षाकर्मीलाई निर्देशन दिएको छ।"
चौधरी उद्योगसहित ५ वडा सिल,नवलपुर : पूर्वी नवलपरासीको दुम्कौलीस्थित सिजी कम्पनीको चौधरी उद्योगग्रामसहित ५ वटा वडाहरु सिल गरिएको छ। रुपन्देही घर भई पूर्वी नवलपरासीको देवचुली नगरपालिका२ मा माइती घर भएकी २४ वर्षीया महिलामा मंगलबार कोरोना पुष्टि भएसँगै उद्योगसहित नगरपालिकाको १ देखि ५ नं वडा सिल गरिएको हो। संक्रमित महिला ९ दिन माइत बसेर काठमाडौं गएलगत्तै उनलाई कोरोना पोजेटिभ देखिएको हो। उद्योग सोही वडामा छ। संक्रमित महिलाको माइतीले उद्योग अगाडी किराना पसल सञ्चालन गर्दै आएका छन्। 'उद्योगमा ४०५० जना कर्मचारी छन्। तिमध्ये १०१२ जनाले सोही किराना पसलबाट उद्योगभित्र सामान लैजाने गरेका रहेछन्। जोखिमलाई मध्यनजर गरेर उद्योग भित्रका कर्मचारीको आउजाउमा रोक लगाइएको हो' प्रमुख जिल्ला अधिकारी पिताम्बर घिमिरेले भने। वरपरका वडावासीहरुले निगरानी बढाउन भनेकाले ५ वटा वडाहरुको आउजाउमा पूर्ण रोक लगाएको उनले बताए। 'राजमार्गमा ढुवानी गर्ने सवारीसाधन बाहेक ११ गतेसम्मका लागि मानिसको आउजाउमा रोक लगाइएको हो। सिल नै गरेको भनेर नबुझौ' प्रजिअ घिमिरेले भने। संक्रमितको सम्पर्कमा आएका १२ जनाको स्वाब संकलन गरेर पठाइएको छ। वरपरका स्थानीयको आरटीडी परीक्षण र उद्योगमा कार्यरत केही कर्मचारी र अन्य शंकास्पदहरुको पनि स्वाब निकाल्ने तयारी गरिएको घिमिरेले जानकारी दिए। उद्योग प्रशासनले पनि सूचना ५ दिनका लागि उद्योग सिल गरेको जनाएको छ।
पीसीआर परीक्षणको शुल्क तोकिएको छैन : मन्त्रालय,"काठमाडौं : स्वास्थ्य तथा जनसङ्ख्या मन्त्रालयले कोभिड १९ को परीक्षण पीसीआर विधिबाट सार्वजनिक स्वास्थ्य संस्थाले दिने निर्णय भएपनि शुल्क भने नतोकिएको जनाएको छ। केही सञ्चारमाध्यमममा पीसीआर विधिबाट परीक्षण गराउँदा रु १५ हजार तोकेको भन्ने समाचार आएपछि मन्त्रालयले शुल्क नतोकिएको जानकारी गराएको हो। मन्त्रालयका आइसिएस कोर्डिनेटर डा गुणराज लोहनीले बुधबार विज्ञप्ति जारी गर्दै कोभिड १९ को परीक्षणको दायरा बढाउन सार्वजनिक स्वास्थ्य संस्थालाई पीसीआरबाट परीक्षण गर्न दिने भएता पनि शुल्क नतोकिएको जानकारी दिए। 'पीसीआर विधिबाट परीक्षणको लागि मन्त्रालयले दर तोकिदिने भएता पनि हालसम्म तोकि नसकेको व्यहोरा सर्वसाधारणमा जानकारी गराइन्छ', उनले भने, 'अहिले परीक्षणको दायरालाई व्यापक बनाउने कार्य मात्र गरिएको मात्रै हो, के कति शुल्क लाग्ने, प्रयोगशाला कस्तो हुने, सुरक्षा प्रवन्ध कसरी अपनाउनेलगायतका विषयमा छलफल र निर्णय हुन बाँकी नै रहेको छ।'हिजो मन्त्रालयले स्वेच्छाले कोभिड १९ को परीक्षण गराउन चाहने स्वदेशी तथा विदेशी नागरिकलाई राष्ट्रिय जनस्वास्थ्य प्रयोगशालाबाट तोकिएको मापदण्ड र सूचनाको गोपनीयता तथा नियमित रिपोर्टिङ गर्ने शर्त पालना गर्ने गरी सार्वजनिक स्वास्थ्य संस्थामार्फत परीक्षण सशुल्क गराउने निर्णय गरेको थियो। उनले हिजो मङ्गलबार गरिएको उक्त निर्णयलाई केही अनलाइन मिडियाले निजी संस्थाबाट पनि परीक्षण गराउन रु १५ हजार तोकिएको भनी समाचार सम्प्रेषण गरेको र यसैलाई आधार मानी सर्वसाधारणले व्यक्त गरेका धेरै प्रतिक्रियाप्रति मन्त्रालयको ध्यानाकर्षण भएको जनाए। उनले सार्वजनिक अस्पतालमा लामबद्ध भएर समय खेर फाल्न नचाहने र भीडभाडमा गएर जोखिम मोल्न नचाहने स्वदेशी तथा विदेशीको अनुरोधमा नै मन्त्रालयले सःशुल्क परीक्षणको व्यवस्था गर्न लागेको जानकारी दिए। 'निःशुल्क परीक्षण गराउने कि सःशुल्क परीक्षण गराउने सो व्यक्तिको इच्छामा भरपर्ने कुरा हो', उहाँले भन्नुभएको छ, 'सःशुल्क परीक्षण गर्ने संस्थाले परीक्षणको लागि तोकिएको सम्पूर्ण मापदण्ड पुर्याएको हुनुपर्दछ। त्यहाँबाट भएका परीक्षणको गोपनीयता कायम गर्दै नियमित रिपोर्टिङ राष्ट्रिय जनस्वास्थ्य प्रयोगशालामा पठाउनुपर्दछ।' यसैगरी अहिलेसम्म ३५ हजार ४९४ को पीसीआर र ७५ हजार ७२ जनाको आरडिटीबाट परीक्षण गरिएको छ।"
"अष्ट्रेलिया, जापान र हङकङमा कहिले चार्टर्ड उडान गर्दैछ नेपाल एयरलाइन्स ?","काठमाडौं : राष्ट्रिय ध्वजावाहक नेपाल वायुसेवा निगम (नेपाल एयरलाइन्स) ले तेस्रो पटक अष्ट्रेलियामा चार्टर्ड उडान गर्ने भएको छ। निगमको वाइडबडी ए३३० जहाजले आगामी जेठ २३ गते (मे ५ तारिख) अष्ट्रेलियाको राजधानी क्यान्बेरामा उडान गर्न लागेको हो। यो नेपालको राजधानी र अष्ट्रेलियाको राजधानी जोड्ने पहिलो उडान हुनेछ। नेपालस्थित अष्ट्रेलियन दूतावासले निगमको वाइडबडी जहाज चार्टर्ड गरेको निगमका प्रवक्ता अर्चना खड्काले जानकारी दिनुभयो। उहाँका अनुसार जेठ २३ गते क्यानबेरामा निगमको वाइडबडी जहाजले चार्टर्ड उडान गर्ने निश्चित भएको छ। नेपालमा लकडाउनका कारण रोकिएका अष्ट्रेलियाली र न्यूजील्याण्डका नागरिक र छुट्टीमा आएका पिआर होल्डर नेपाली नागरिकसहित २५० भन्दा बढीलाई दूतावासले जहाज चार्र्टर्ड गरी लैजान लागेको हो। यसअघि वैशाख २४ गते निगमको वाइडबडी जहाजले अष्ट्रेलियाको सिड्नीमा चार्टर्ड उडान गरेको थियो। त्यस्तै लकडाउनको अवधिमा निगमको वाइडबडी जहाजले पहिलोपटक विसं २०७६ चैत १९ गते अष्ट्रेलियाको ब्रिसबेनमा चार्टर्ड उडन गरेको थियो। यी उडानलाई निगमले आफ्नो ऐतिहासिक उडान भनेको थियो। मलेशियाको क्वालालम्पुर ट्रान्जिट हुँदै अष्ट्रेलियासम्मको ती दुवै उडान क्रमशः करिब १२ र १३ घण्टाको थियो। निगमको पुनः अष्ट्रेलिया उडान क्वालालम्पुर ट्रान्जिट भएर क्यानबेरा पुग्नेछ। नेपाल र अष्ट्रेलियाबीच हवाईसेवा सम्झौता भइसके पनि नियमित उडान हुनसकेको छैन। निगमले यसअघि चीनको बेइजिङ, चाङ्सा र ग्वान्जाओमा कार्गो चार्टर्ड उडान गरिसकेको छ। पछिल्लोपटक मङ्गलबार र सोमबार निगमको दुई वाइडबडी जहाले कार्गो उडानमार्फत ग्वान्जाओबाट स्वास्थ्य सामग्री ल्याएको थियो। ती स्वास्थ्य सामग्री नेपाली सेनाले खरिद गरेको हो। जापानमा तीन चार्टर्ड उडान निगमको वाइडबडी जहाजले आगामी जेठ ९ गते जापानमा पनि तेस्रोपटक चार्टर्ड उडान गर्दैछ। निगमले जापानको नारिता अन्तर्राष्ट्रिय विमानस्थलमा चार्टर्ड उडान गर्न लागेको हो। सोही गन्तव्यमा यसअघि जेठ २ गते निगमको वाइडबडी जहाजले दोस्रोपटक चार्टर्ड उडान गरेको थियो। त्यसैगरी गत चैत २८ गते निगमले नारितामा पहिलो चार्टर्ड उडान गरेको थियो। नेपालमा रोकिएका केही जापानिज नागरिक तथा बिदामा आएका नेपाली कामदार र विद्यार्थी लैजानका लागि निगमको जहाजले नारितामा चार्टर्ड उडान गरेको हो। निगमको वाइडबडी जहाज काठमाडौँको सुमेघ टूर एण्ड ट्राभल्स प्रालिले काठमाडौँनारिता (जापान) चार्टर्ड उडानको अनुमति लिएको निगमले जनाएको छ। नेपाल एयरलाइन्सले जापानको नारितामा गत फागुन १९ गतेदेखि सिधा उडान सेवा शुरु गरेको थियो। कोभिड१९ को सङ्क्रमण विश्वभर फैलिएपछि उक्त गन्तव्यको उडान हाललाई स्थगन भएको छ। हङकङमा पनि चार्टर्ड उडान निगमले आगामी जेठ ११ गते हङकङमा पनि चार्टर्ड उडान गर्ने कार्यतालिका बनाएको छ। नेपालमा लकडाउनका कारण रोकिएका केही कङकङ्गेली नागरिक र हङकङ आइडी भएका नेपालीलाई जहाज चार्टर्ड गरी लैजान लागिएको हो। यो गन्तव्यको उडानका लागि पनि निगमको वाइडबडी जहाज चार्टर्ड गरिएको छ। यात्रुको सङ्ख्या भने यकिन भएको छैन। हङकङमा निगमले नियमित उडान भर्दै आएको छ। यो गन्तव्यमा लकडाउनका कारण हाललाई उडान स्थगन भएको हो। निगमले भारतका तीनसहित नौ गन्तव्यमा आफ्ना दुई वाइडबडी र दुई न्यारोबडी जहाजमार्फत अन्तर्राष्ट्रिय उडान भर्दै आएको छ।"
कपिलवस्तुमा ३ वर्षीया बालिकासहित १२ जनामा कोरोना संक्रमण,कपिलवस्तु : जिल्लामा ३ वर्षीय छोरी र आमासहित थप १२ जनामा कोरोना भाइरस संक्रमण फेला परेको छ।प्रदेश जन स्वास्थ्य प्रयोगशाला भैरहवाका अनुसार महाराजगंज नगरपालिकाका ६ जना पुरुष तथा ३ जना महिला र विजयनगर गाउँपालिकाका ३ जना पुरुषमा कोरोना संक्रमित पुष्टि भएको छ । संक्रमित नयाँ बिरामीको कन्ट्याक्ट ट्रेसिङको काम सुरु गरिएको स्वास्थ्य कार्यालयका कोरोना फोकल पर्सन कुमार थापाले बताए । नयाँ पुष्टि भएका १२ संक्रमितसहित जिल्लामा कुल ५९ जनामा कोरोना संक्रमण देखिएको छ।
नेपाल आउन नपाउँदा भारतीय क्वारेन्टाइनमै किरिया,"बैतडी : भारतीय पक्षले सीमा नाका नखोल्दा बैतडीका ४ जना ८ दिनदेखि भारतीय क्वारेन्टाइनमै किरिया गर्न बाध्य भएका छन्। आफ्ना आफन्तजन गुमाएका ४ जना सीमा नाका नखुल्दा भारतीय भूमीमै किरिया गर्न बाध्य भएका हुन्। भारतीय क्वारेन्टाइनमा बस्नेमा २ जना आफ्ना बुवा गुमाएका, १ जना आमा र १ जना श्रीमती गुमाएका रहेका हुन्। जारी लकडाउनका कारण सुर्नया गाउँपालिका ३ का राजेन्द्रप्रसाद भट्ट र तारा भट्टले अन्तिम पटक आफ्ना बुवाको मुख हेर्ने धोको अधुरै रह्यो। हामीले अन्तिम समयमा बुवाको मुख हेर्न त पाएनौं। तर आफ्नो संस्कार अनुसार किरिया समेत गर्न पाएका छैनौं। भारतीय क्वारेन्टाइनमै बसेर किरिया गरिरहेका छौं। भारतमा मजदुरी गर्दै आएका राजेन्द्र र तारा सीमा नाका झुलाघाट बन्द हुँदा भारतीय क्वारेन्टाइनमै किरिया गर्न बाध्य भएका हुन्। यस्तै पुर्चौडी नगरपालिका७ का ठगी साउँदले पनि जारी लकडाउनका कारण आफ्नी जन्म दिने आमाको अन्तिम पटक मुख हेर्ने पाएनन्। यही जेठ १ गते आमाको मृत्युको खबर पाएका ठगीले सीमा नाका बन्द हुँदा घर फर्कन पाएका छैनन्। उनले पनि भारतीय क्वारेन्टाइनमै किरिया गरिरहेका छन्। सिगास गाउँपालिका९ का कृष्ण सिंह धामीकी श्रीमती कलावती धामी गत वैशाख ३० गते बितेकी भएपनि कृष्णले पनि स्वदेश फर्कन पाएका छैनन्। उनीहरु चारै जना राजकीय इन्टरकलेज झुलाघाटको क्वारेन्टाइनमै किरिया गरिरहेका भारतीय पत्रकार प्रमोदकुमार भट्टले जानकारी दिए। क्वारेन्टाइनमा खान बस्नको व्यवस्था स्थानीय प्रशासनले गरेको पत्रकार भट्टको भनाई छ। उक्त क्वारेन्टाइनमा हाल ८ जना नेपाली बसिरहेका छन्। किरियापुत्रीले आफूहरुलाई स्वदेश फिर्ताको लागि सम्बन्धित सबैलाई आग्रह गरेका छन्। उनीहरुलाई स्वदेश ल्याउनका लागि नेपालको स्थानीय प्रशासन तयार भए पनि भारतीय पक्षले नाका नखोलेकाले उनीहरु स्वदेश फर्कन पाएका छैनन्। बैतडीका सहायक प्रमुख जिल्ला अधिकारी लोकेन्द्रसिंह नेगीले भारतीय क्वारेन्टाइनमा किरिया बसेकाहरुलाई स्वदेश फर्काउन पहल भइरहेको बताए। नेपाल सरकारबाट किरियापुत्रीको उद्धारका लागि आदेश आएको भएपनि भारतीय पक्षले ढिलाई गरिरहेको छ। यसअघि लकडाउनमा ३ पटक झुलाघाट नाका खोलिएको भए पनि अहिले नाका खोल्न भारतीय पक्षले मानेको छैन्। उनले भने भारतको पिथौरागढ जिल्लाको डीएम कार्यालयलाई किरियापुत्रीको उद्धारको लागि ७ दिन अगाडी नै पत्र काटिसकेका भएपनि माथिबाट आदेश नदिएको भन्दै सीमा खोल्न मानेको छैन्। पिथौरागढको डीएम कार्यालयबाट त्यस्तो जवाफ आएपछि नेपाल सरकारबाट कुटनीतिक पहल गरि उनीहरुलाई स्वदेश भित्र्याउन पहल थालेको सहायक प्रमुख जिल्ला अधिकारी नेगीले बताए। जिल्ला प्रशासन कार्यालयले गृहमन्त्रालयलाई पत्र काटिसकेको र परराष्ट्रमन्त्रालयका साथै सरकारका तर्फबाट कुटनितिक पहल गरेर उनीहरुलाई स्वदेश ल्याउने प्रयास भईरहेको उनले बताए। यसअघि गत वैशाख १० गतेपनि बैतडीका ३ किरियापुत्रीलाई झुलाघाट नाकाबाट स्वदेश भित्र्याइएको थियो। गत वैशाख १८ गते र चैत १४ गते गरि दुईपटक १ हजार बढी नेपालीलाई झुलाघाट नाकाबाटै उद्धार गरि ल्याइएको थियो।"
हतियार र लागुऔषधसहित पक्राउ,"इटहरी : पेस्तोल र लागुऔषधसहित सप्तरीका कृष्णकुमार यादव (क्रिस) सुनसरीबाट पक्राउ परेका छन् । एक थान कटुवा पेस्तोल, ३ थान गोली र लागुऔषधसहित उनलाई पक्राउ गरिएको सुनसरी प्रहरीले जानकारी दिएकोछ । बी आर ५० पी १२४१ नम्बरको भारतीय नम्बर प्लेटको गाडीमा सप्तरीबाट सुनसरी आउँदै गरेको सूचनाका आधारमा सुनसरी प्रहरीले पक्राउ गरी खानतलासी गरेको हो । ज्वालासिंहको भुमिगत संगठनमा हिडेका उनीमाथि सबैखालको अपराधमा संलग्न रहेको आरोप लागेको सुनसरीका प्रहरी प्रमुख कमल थापाले जानकारी दिए । यता कोशी गाउँपालिका ८ का वडाध्यक्ष विन्देश्वरप्रसाद यादवले भने क्रिसलाई फँसाइएको बताएका छन् । विज्ञप्ती जारी गर्दै उनले मंगलबार साँझ आफूहरुकै सामुन्ने भान्टाबारी बजारमा खानतलासी हुँदा गाडीमा केही नभेटिएको दावी गरे । यता एसपी थापाले भने भन्टाबारीमा खानतलासी नगरिएको बताए । 'भीड थियो, त्यहाँबाट निकालेर ल्याउँदै गर्दा भाग्न सक्ने भएकोले बाटैमा थप प्रहरी मगाएर सर्च गरीएको हो,' उनले भने ।"
२४ घण्टापछि दैलेखका कोरोना संक्रमित आइसोलेसनमा,"दैलेख : जिल्लाको आठबीस नगरपालिका१ का ३५ वर्षीय एक युवामा कोरोना संक्रमण आशंका भएको खबर सोमबार बिहानै सार्वजनिक भयो । रिपोर्ट शंकास्पद् देखिएपछि सोमबार दिउँसो पुनः परीक्षणका लागि भेरी अस्पताल नेपालगंजस्थित प्रयोगशालामा नमूना पठाइयो । स्वास्थ्य तथा जनसंख्या मन्त्रालयले सोमबार राती सवा १० बजे ती युवामा कोरोना भाइरस (कोभिड१९) भएको पुष्टि गर्यो । त्यसपछि बिहानभरी प्रमुख जिल्ला अधिकारी, स्वास्थ्य सेवा कार्यालयका डाक्टरलगायत सबैजना छलफलमा जुटे । छलफल सकिएलगत्तै कोरोना पुष्टि भएको १८ घण्टा पछि मंगलबार दिउँसो ४ बजे स्वास्थ्य सेवा कार्यालय दैलेखका डाक्टर सहितको टोली संक्रमित बसेको लक्ष्मी मावी सात्ततास्थित क्वारेन्टाइनमा पुग्यो । क्वारेन्टाइनमा बसेका ३९ मध्ये एकजनालाई कोरोना 'पोजिटिभ' आएको खबर गाउँभरी फैलिए पनि कसलाई कोरोना पोजिटिभ देखिएको हो भन्नेबारे सबै बेखबर थिए । 'हामी जनप्रतिनिधि, क्वारेन्टाइनमा रहेका अन्य व्यक्ति र स्वयम कोरोना संक्रमितलाई समेत थाहा थिएन, जिल्लाबाट टोली नपुग्दासम्म क्वारेन्टाइनमा रहेका ३९ जनासँगै बसे,सँगै खाइयो, 'वडाध्यक्ष पर्वसिंह विश्वकर्माले भने । वडाध्यक्ष विश्वकर्माकाअनुसार विभिन्न निकायमा हारगुहार गरेपछि मात्र संक्रमित व्यक्तिको उद्धार भएको हो। संक्रमित युवकलाई मंगलबार राती ९ बजे दैलेख सदरमुकाम पुर्याइयो। प्रादेशिक जनस्वास्थ्य प्रयोगशाला सुर्खेतमा गरिएको परीक्षणमा शंकास्पद् देखिएको ४२ घण्टाभन्दा बढी समयपछि मंगलबार राती ९ बजे आइसोलेसनमा राखिएको छ । संक्रमितलाई नारायण नगरपालिकाको तर्ताङ्ग झुप्रेसालस्थित जंगलको बीचमा रहेको सरस्वती मावीमा बनाइएको आइसोलेसनमा राखिएको छ । उक्त स्कुलमा २० बेडको आइसोलेसन निर्माण गरिएको थियो । संक्रमितको स्वास्थ्य अवस्था सामान्य रहेको स्वास्थ्य सेवा कार्यालय दैलेखका कोभिड१९ फोकल पर्सन थीरबहादुर रेग्मीले बताए । पहुँच नभएकै कारण उद्वारमा ढिलाइ दैलेखका ती युवा कर्णाली प्रदेशको पहिलो संक्रमित हुन् । कर्णालीका अन्य जिल्लामा हेलिकोप्टर प्रयोग गरेर स्वाब संकलन गरिरहेको कर्णाली प्रदेश सरकारले दैलेखका संक्रमितको उद्वारमा वेवास्ता गरेको यहाँका नागरिकले आरोप गराएका छन् । कर्णाली प्रदेश सरकारका मन्त्रीहरुले पहुँचको भरमा हवाई मार्गमार्फत कालिकोट, मुगु, हुम्लामा पीसीआर परीक्षणका लागि स्वाब संकलन गरिरहेको भएपनि संक्रमितको उद्वारमा ४२ घण्टा लगाएको आठबीस नगरपालिका१ का वीरबहादुर नेपालीले बताए । 'पहुँचबिहीन दलित समुदायको व्यक्ति भएकै कारण उद्वारमा वेवास्ता गरियो,' नेपालीले भने, 'उद्धार गरेर सुविधा सम्पन्न अस्पतालमा पनि लगिएको छैन्, जंगलको बीचमा रहेको स्कुलमा राखेर उपचारमा चरम लापरबाही गरिएको छ ।' प्रदेश सरकारले संक्रमित व्यक्तिको उद्धार र उपचारमा वेवास्ता गरेको संघीय सांसद पार्वतीकुमारी विशुन्केले बताइन् । 'कोरोना संक्रमित व्यक्तिलाई उपचारमा दैलेख जिल्ला सदरमुकाममा ल्याउन किन ४२ घण्टा लाग्यो,' यस विषयमा छानवीन हुनुपर्छ,' उनले भनिन् । संक्रमितको गाउँ, न सुरक्षा न सिल ! कर्णाली प्रदेशको पहिलो कोरोना संक्रमित गाउँ आठबीस नगरपालिका१ सात्तालालाई सिल गर्ने नगरपालिकाले निणर्य गरेपनि स्थानीय नागरिक ओहोरदोहोर गर्ने क्रम नरोकिएको स्थानीयले बताएका छन् ।सुरक्षा व्यवस्था समेत नभएको स्थानीयको भनाई छ । 'क्वारेन्टाइनमा बसेका देउडा खेलिरहेका छन्, सामाजिक दूरी कायम गर्न उनीहरु चाहिरहेका छैनन्, दिनभरी क्वारेन्टाइनमा बस्छन् राती घरमा जान्छन्,' स्थानीय वीरबहादुर नेपालीले भने, 'हामीले सरोकारवाला निकायसँग बारम्बार वडा सिल गर्न र कोरोनाको पीसीआर विधिबाट जाँच गर्न माग गरेपनि सुनुवाई भएको छैन् ।' राज्यले यस क्षेत्रलाई चरम विभेद गरेको उनले बताए ।"
कोरोनाका कारण पालोमा कार्यालय,"डडेल्धुरा : नेपालमा पनि कोरोना भाइरसका संक्रमितको संख्या दिनानु दिन बढ्न थालेपछि डडेल्धुराका स्थानीय तहमा रहेका सरकारी कर्मचारीलाई पालो लगाएर कार्यालय आउनु पर्ने बनाइएको छ । सेवाग्राहीलाई सेवा प्रदान गर्नका लागि डडेल्धुराको अमरगढी नगपालिकाले मातहतका कर्मचारीलाई एक सुचना जारी गरी कोभिड १९ को समयमा सेवा प्रदान गर्न पालोमा कार्यालय हाजिर हुने गरी सुचना जारि गरेको छ । अन्य सरकारी कार्यालयमा अतिआवश्यक कामका लागि कार्यालय खुलने गर्दछन् । अन्य कार्यालयले काम परेको बेला वा अनिवार्य गर्नु पर्ने कामका लागि मात्रै कार्यालय जाने गरेका भए पनि अमरगढी नगरपालिकाले भने आफ्ना कर्मचारीलाई पालोमा आउन सुचना जारी गरेको हो । विषयगत कार्यालयका प्रमुखहरुलाई अमरगढी नगरपालिकाले बैशाख ३१ गते नै सुचना जारी गरी कर्मचारीलाई पालोमा कार्यालय उपस्थित हुने जनाएको हो । जेठ १ देखि जेठ १६ सम्म लागु हुने गरी तीन समुह बनाइएको छ । जेठ १ देखि ९ गतेसम्म ९ जना, १६ गते सम्म ८ जना र सबै दिन अनिवार्य आउनका लागि १२ जना कर्मचारी खटाइएको अमरगढी नगरपालिकाका प्रमुख प्रशासकीय अधिकृत लक्ष्मीप्रशाद उपाध्यायद्वारा हस्ताक्षरित सुचनामा उल्लेख गरिएको छ । सेवाग्राहीवाट कर्मचारीलाई कोरोनाको जोखिम सदरमुकाममा मात्रै बस्ने कर्मचारी अमरगढी नगरपालिकामा काम गर्दैन्न । दुरदराजका गाउँबाट आउँदा बाटोमा सुरक्षाकर्मीको निगरानी र अन्यसँगको जनसम्पर्कका कारण कोरोनाको जोखिम बढेको एक कर्मचारीले बताए । कोरोनाको जोखिम कर्मचारीलाई रहेको र कार्यालयमा स्वास्थ्य सुरक्षा सामाग्री पर्याप्त नभएको गुनासो कर्मचारीको रहेको छ । अमरगढीका प्रमुख प्रशासकीय अधिकृत उपाध्याय भने जनाताको सेवा र अन्य कार्यमा असर नपुर्याउन काम गर्नु परेको बताउँछन् । उनी भन्छन्, जनताको काम गर्नका लागि कोरोनाको वाहना गर्नु उचित होइन, कार्यालयमा सबै कुराको पर्याप्तता छ, सेवा दिन कर्मचारी तल्लिन बनौं, कृषि उपज र अन्य विकास निर्माणको वाधक कोरोना नबनाऔं । स्वास्थ्य सुरक्षालाई ध्यानमा राखेर सरकारी नीतिअनुरुप जनताको काम गर्न समाजिक दुरी कायम गरी जनताको हिँड्ने गरेको अमरगढीका कार्यालय प्रमुख बताउँछन् । उपाध्याय भन्छन्, काम गर्न अल्छी गर्ने कर्मचारी वाहना गर्छन्, आफूसँग सम्वन्धित काम पूरा गर्नु पर्यो, जनतालाई सेवा दिन कन्जुस्याइ गर्नु भएन । अमरगढी नगरपालिकामा आउने सेवाग्राहीबाट पनि कोरोना सर्न सक्ने र क्वारेन्टाइन व्यवस्थापनमा खटिएका कर्मचारीलेसमेत कार्यालयमा मास्क नलगाउने, सामाजिक दुरी कायम नगरेको गुनासो कर्मचारीको छ ।"
नक्कली स्वास्थ्यकर्मी पक्राउ,डडेल्धुरा : स्वास्थ्यकर्मीको परिचयपत्र बोकेर हिँड्ने दुई युवा पक्राउ परेका छन् ।धनगढीबाट अछाम जान लागेका दुई युवालाई डडेल्धुराको स्याउले बजारमा पक्राउ गरिएको हो। लकडाउनको समयमा सवारी चेकजाँच गर्ने क्रममा प्रहरीले अछाम चौरपाटी १ का चन्द्रबहादुर साउद र अछाम सिउडी बस्ने जितबहादुर साउदलाई पक्राउ गरेको डडेल्धुरा प्रहरिले जनायो । उनीहरुले अर्कै स्वास्थ्यकर्मीको कार्ड बोकेको भेटिएपछि पक्राउ गरिएको जिल्ला प्रहरी कार्यालय डडेल्धुराका प्रहरी नायव उपरीक्षक दधिराम न्यौपानेले बताए । पक्राउ परेका दुवैलाई संक्रमण एेनअनुसार कारवाहीका लागि जिल्ला प्रशासन कार्यालय डडेल्धुरामा बुझाएको प्रहरी नायव उपरीक्षक न्यौपानेले बताए ।
कालिमाटी वृत्तका दुई प्रहरीमा कोरोना पोजिटिभ : मातहतका सबै कार्यालय,"काठमाडौं : काठमाडौंको कालिमाटीको प्रहरी वृत्तमा कार्यरत दुई प्रहरी जवानमा कोरोना भाइरस (कोभिड१९) पोजिटिभ पुष्टि भएको छ । मंगलबार स्वास्थ्य तथा जनसंख्या मन्त्रालयले उपत्यकामा तीन जनामा कोरोना पुष्टि भएको जानकारी दिएको थियो । तिमध्ये कालिमाटी वृत्तमा कार्यरत दुई प्रहरी जवान रहेको महानगरीय प्रहरी काठमाडौं परिसरका एसएसपी श्याम ज्ञवालीले जानकारी दिए । कालिमाटी प्रहरी वृत्तका दुई प्रहरीको कोरोना परीक्षणको रिपोर्ट पोजिटिभ आएको छ, एसएसपी ज्ञवालीले भने, उच्च सतर्कता अपनाएर अरु प्रहरीको कोरोना परीक्षणको तयारी भइरहेको छ । दुई प्रहरी जवानमा कोरोना पुष्टि भएपछि वृत्त मातहतका महानगरीय ट्राफिक प्रहरी प्रभाव र महिला सेलसँगै बल्खु, कलंकी र स्युचाटार प्रभागलगायतका कार्यलय सिल गरेर उच्च निगरानीमा राखिएको ज्ञवालीले बताए। ५० दिनदेखि वीरगन्जमा रहेका २ सय भारतीय भारत पठाइयो नेपालमा पहिलो पटक चिकित्सकमा कोरोना पोजिटिभ डाक्टरसहित ४०२ संक्रमित कर्णाली भित्रिनेको अनिवार्य पीसीआर परीक्षण धनकुटामा ३ स्वाथ्यकर्मी, एक सुरक्षाकर्मीसहित ५ संक्रमित थपिए संक्रमित व्यक्ति ३० वैशाखमा रामेछापबाट काठमाडौं आएका थिए उपचाररत कोरोना संक्रमितको मृत्यु भएको छैन : क्रिमसन अस्पताल नेपालमा कोरोना संक्रमितको संख्या ४०२ पुगेको छ। स्वास्थ्य तथा जनसंख्या मन्त्रालयका प्रवक्ता डा विकास देवकोटाका अनुसार मंगलबार एकै दिन २७ जनामा कोरोना पुष्टि भएसँगै संक्रमितको संख्या ४०२ पुगेको हो। डिस्चार्ज हुनेको संख्या ३७ पुगेको छ भने दुई जनाको मृत्यु भइसकेको छ ।"
रुपन्देहीकी कोरोना संक्रमित महिलाको तीन जिल्ला बसाइ,"नवलपुर : मंगलबार कोरोना संक्रमति पुष्टि भएकी एक महिला तीन जिल्लामा हिँडडुल गरेको पाइएको छ । वैशाख १९ गतेदेखि जेठ ५ गतेसम्म उनी रुपन्देही, नवलपरासी र काठमाडौंमा बसाइ गरेको पाइएको हो । रुपन्देहीको कोटीहवा घर भएकी २४ वर्षीया उनी वैशाख १९ गते पूर्वी नवलपरासीको देवचुली नगरपालिका२ (माइती घर) मा पुगेकी थिइन् । माइती घरमा उनी ९ दिन बसेकी थिइन् । श्रीमान्सँग २९ गते मोटरसाइकलमा काठमाडौं पुगेकी उनले जेठ ५ गते स्वाब परीक्षण गर्न दिइएकी थिइन् । काठमाडौंको कलंकीमा डेरामा बस्ने उनीहरु दुवैलाई घरभेटीले स्वाब परीक्षण गर्न सुझावको बताइएको छ । दुई जनामध्ये महिलाको मात्र मंगलबार पोजेटिभ रिपोर्ट आएको हो । दुवैजना काठमाडौंमा जागिर गर्ने बताइएको छ । संक्रमितपछि जिल्लामा रहँदा उनीसँग सम्पर्कमा आएका १२ जनाको बुधबार स्वाब संकलन गरेर परीक्षणका लागि भरपुर पठाइएको स्वास्थ्य कार्यालय पूर्वी नवलपरासीका प्रमुख केशव चापागाईले बताए । संक्रमित पाइएपछि नगरपालिकाले वडावासीलाई घर बाहिर हिँडडुल नगर्न भनेको छ । यसअघि जिल्लाका एकजनामा संक्रमित देखिएको थियो । ८ स्थानीय तह रहेको जिल्लामा अहिले ९० जना क्वारेन्टाइनमा छन् ।"
"पश्चिम नवलपरासीमा भारतबाट आउनेको संख्या १२ सय बढी, थप एकजनामा कोरोना संक्रमण","परासी : लकडाउनपछि भारतबाट पश्चिम नवलपरासीमा आउनेको संख्या १२ सय बढी पुगेको छ । जसमा ५ सय बढी क्वारेन्टाइनमा बसेर घर गएका छन् भने बुधबार बिहानसम्म क्वारेन्टाइनमा बस्नेको संख्या ६ सय ७६ जना रहेको स्वास्थ्य कार्यालयका प्रमुख गौरव ढकालले जानकारी दिए । क्वारेन्टाइनमा बस्ने सबै भारतबाट आएका हुन् । भारतबाट आउने क्रम अझ पनि नरोकिएपछि पालिकाले वडास्तरमा पनि क्वारेन्टाइनको संख्या थप्न थालेका छन् । दिनहुँजसो सीमा नाकाबाट ७० देखि १ सय जनासम्म जिल्ला भित्रिने गरेको पालिकाले जनाएका छन् । ७ स्थानीय तह रहेको जिल्लाका चार गाउँपालिका भारतीय सीमासँग जोडिएका छन् । प्रतापपुर, पाल्हीनन्दन, सरावल र सुस्ता गाउँपालिका सीमासँग जोडिएका छन् । ती गाउँपालिकाका क्वारेन्टाइनमा बस्नेको संख्या बढी छ । सबैभन्दा बढी सरावलमा १ सय ४३, सुस्तामा १ सय ३७, पाल्हीनन्दनमा १ सय ३६ जना र प्रतापपुरमा १ सय ३ जना क्वारेन्टाइनमा छन् । थप एक जनामा कोरोना यसैबीच पछिल्लो पटक बुधबार सुस्ता गाउँपालिका५ का २६ वर्षीया पुरुषमा कोरोना संक्रमण भएको पुष्टि भएको छ । गाउँपालिमा रहेका क्वारेन्टाइनबाट ५५ जनाको स्वाब संकलन गरेर पठाइएको थियो । जसमा ४१ जनाको मात्र रिपोर्ट आएको र एकजनामा पोजिटिभ देखिएको स्वास्थ्य प्रमुख ढकालले जानकारी दिए । बेलावानी स्वास्थ्य चौकीको क्वारेन्टाइनमा बसेका उनी भारतको मुम्बईबाट आएका थिए। उनीसहित भारतबाट आएका सबैलाई सिधैं क्वारेन्टाइनमा लगेर राखिएको बताइए पनि त्यसबारे सोधखोज भइरहेको स्वास्थ्य कार्यालयले जनाएको छ । यसअघि पश्चिम नवलपरासी प्रतापपुर गाउँपालिका५ बड्की बैदौलीका ३६ वर्षीया पुरुषमा कोरोना संक्रमण पाइएपछि उनलाई भैरहवा भीम अस्पताल पठाइएको छ । उनी पनि भारतबाट आएका थिए । जिल्लामा व्यवस्थित आइसोलेसन नहुँदा संक्रमितलाई अन्यन्त्र पठाइने गरिएको छ । भारतबाट आउनेको संख्या बढदै गएको र संक्रमितहरु देखा पर्न थालेपनि व्यवस्थित आइसोलेसन बनाउनतर्फ पहल भएको छैन। पृथ्वीचन्द्र जिल्ला अस्पतालमा १० बेडको आइसोलेसन बनाइएको छ तर उपकरण र स्वास्थ्य सामग्री अभावले सञ्चालनमा ल्याउन सकिएको छैन ।"
"प्रदेश १ का ७ जिल्लामा फैलियो कोरोना, संक्रमितको संख्या ५९ पुग्यो","विराटनगर : प्रदेश १ का १४ मध्ये ७ जिल्लामा कोरोना संक्रमण फैलिएको छ । सात जिल्लामा कोरोना फैलिँदा संक्रमितको संख्या ५९ पुगेको छ । वैशाख ५ गते उदयपुरको त्रियुगा नगरपालिका ३ स्थित भुल्केमा एकै पटक १२ जना जमातीमा देखिएको कोरोना संक्रमण एक महिनामा ७ जिल्ला सम्म पुगेको हो । हालसम्ममा उदयपुर, झापा, भोजपुर, मोरङ, धनकुटा, खोटाङ र सुनसरीमा कोरोना संक्रमण फैलिएको छ। प्रदेश १ का तराई मधेसका जिल्ला बाहेक पहाडका दुई जिल्ला धनकुटा र भोजपुरमा मात्रै कोरोना संक्रमण फैलिएको छ। धनकुटामा बिरामीबाट कोरोना संक्रमण फैलिएको आशंका गरिएको छ । भोजपुरमा जिल्ला बाहिरबाट गएका युवकमा कोरोना संक्रमण पुष्टि भएको थियो । हाल उनी कोरोना जितेर डिस्चार्ज समेत भइसकेका छन् । उदयपुर, झापा, मोरङ र सुनसरीमा भारतबाट नेपाल आएकामा धेरैमा कोरोना संक्रमण पुष्टि भएको प्रदेश १ का सामाजिक विकास मन्त्री जीवन घिमिरे बताउँछन् । खोटाङका संक्रमित युवक भने काठमाडौबाट घर फर्किएका थिए। उनलाई काठमाडौबाट फर्किँदै कोरोना संक्रमण भएको आशंका स्थानीय जनप्रतिनिधिको छ । हलेसी तुवाचुङ नगरपालिकाका प्रमुख इवन राईका अनुसार संक्रमित २० वर्षीय युवक गत वैशाख १२ गते काठमाडौंबाट घर आएका थिए । उनलाई होम क्वारेन्टाइनमा राखिएको थियो । सात जिल्लामा कोरोना संक्रमण फैलदा संक्रमितको संख्या ५९ पुगेको छ । सबैभन्दा बढी उदयपुरमा ३३ जना संक्रमित छन् । त्यसपछि झापामा १२, धनकुटामा ६, मोरङमा ४, सुनसरीमा २, खोटाङ र भोजपुरमा ११ जनामा संक्रमण पुष्टि भएको मुख्यमन्त्री तथा मन्त्रिपरिषदको कार्यालयमा रहेको कोरोना सूचना डेस्कले जानकारी दिएको छ । संक्रमित मध्ये १८ जना कोरोना जितेर डिस्चार्ज भएका छन्।बाँकी सबैको विराटनगरस्थित कोरोना विषेश अस्पतालमा उपचार भइरहेको छ।"
कागेश्वरीले पार्टी प्यालेसलाई क्वारेन्टाइन बनाउने,"काठमाडौं : कागेश्वरी मनोहरा नगरपालिकाले नगरभित्रका पार्टी प्यालेसलाई क्वारेन्टाइको रुपमा प्रयोग गर्ने भएको छ। नगरपालिकाभित्र एकैपटक ठूलो संख्यामा कोरोना भाइरस संक्रमित देखिएमा व्यवस्थापनमा सजिलोका लागि पार्टी प्यालेस क्वारेन्टाइनको रुपमा प्रयोग गरिने नगरपालिकाका प्रमुख कृष्णहरी थापाले जानकारी दिए। उनका अनुसार प्यालेस प्रयोग गरेवाफत न्यूनतम भाडा तिर्नुपर्ने र क्वारेन्टाइनमा बस्नेहरुलाई खाना र नास्ताको व्यवस्था पार्टी प्यालेस गर्नुपर्ने सहमति भएको छ। सो को भुक्तानी भने नगरपालिकाले गर्नेछ। वडा नम्बर ५ मा रहेको ब्यञ्जन पार्टी प्यालेस भने संचालनमा आइसकेको नगरप्रमुख थापाले बताए। नगरपालिकाभित्र संक्रमित क्षेत्रबाट आउनेको संख्या घटेको छैन।कोरोना संक्रमण जोखिम बढेसँगै नगरपालिकाले परीक्षणको दायरा पनि बढाएको छ। अब केही दिनमै 'एक घर, एक आरडीटी तथा पीसीआर' परीक्षण गर्ने नगरपालिकाको योजना छ। सोमबार मात्र नगरपालिकाले ४३८ जनाको कोरोना परीक्षण गरेको छ। परीक्षणका क्रममा २३ जनाको आरडीटी पोजिटिभ देखिएको छ। १६७ जनाको पीसीआर रिपोर्ट आउन बाँकी छ। नगरपालिकाको स्वास्थ्य शाखा र स्वास्थ्य मन्त्रालयको संयुक्त टोलीले परीक्षण गरेको हो। लकडाउनमा नगरपालिकाभित्र विशेष सेवामा जुटिरहेका १ हजार जनाको कोरोना परीक्षण सुरु गरेको हो। नगरपालिकाका अनुसार नगरपालिकाभित्र सरसफाइ कर्मचारी, स्वास्थ्यकर्मी, प्रहरी,ट्राफिक प्रहरी,नगर प्रहरी,निर्वाचित प्रतिनिधि,राहत बाँड्न खटिने पार्टी प्रतिनिधि, समाजसेवी, रेडक्रसका सदस्य र विभिन्न संघसंस्थामा आवद्ध कर्मचारीको आरडीटी र पीसीआर विधिबाट कोरोना परीक्षण सुरु गरेको छ। नगरपालिकाको वडा नम्बर २ को आलापोट स्वास्थ्य केन्द्र र ६ को मुलपानी नगर अस्पतालमा कोरोना परीक्षण गरिएको हो। पीसीआर विधिबाट १६९ र आरडीटी विधिबाट २६९ कुल गरी ४३८ जनाको कोरोना परीक्षण गरिएको नगरपालिकाकी उपप्रमुख बिन्दु पुडासैनीले जानकारी दिइन्। उनीहरुको पीसीआर रिपोर्ट बुधबार आउने जनाइएको छ। यसअघि पनि नगरपालिकाले ९ वटै वडामा कोरोना परीक्षण गरेको थियो। परीक्षणका क्रममा २ जनामा कोरोना परीक्षण पोजिटिभ देखिएको थियो।हालसम्म कागेश्वरीमा २ जनामा कोरोना संक्रमण देखिएको छ। दुवैजना कोरोना जितेर फर्किसकेका छन्। नेपालमा हालसम्म कोरोना संक्रमितको संख्या ४०२ पुगेको छ भने ३७ जना निको भएका छन्। २ जनाको भने मृत्यु भएको छ।"
"प्यूठानमा लकडाउनमा काठ ढुवानी, प्रशासनको सेटिङ भएको भन्दै स्थानीयको विरोध","प्यूठान : लकडाउनको बेला काठ बोक्ने दाङका ट्रक प्यूठानमा भित्रिएको भन्दै स्थानीयले विरोध गरेका छन् । दाङ भालुवाङहुँदै सात ठाउँका प्रहरी चौकी पारगर्दै ५ वटा ट्रक झिमरुक गाउँपालिका १ सौतामारेफेदीस्थित कोइलीखोलामा पुगेका हुन् । स्थानीयले विरोध गर्दागर्दै पनि ट्रकमा काठ ढुवानी गरिएको छ । जिल्ला प्रशासन कार्यालय दाङले गणपती भेनिएर तथा प्लाइउड उद्योग घोराहीलाई 'काठ ढुवानीका लागि सवारीपास जारी गरिदिनका लागि जिल्ला प्रशासन कार्यालयलाई पत्र लेखेको थियो । प्यूठानका प्रमुख जिल्ला अधिकारी कृष्ण प्रसाद पन्थका अनुसार उक्त उद्योगलाई सवारीपास दिइएको छैन् । तर अनुमतीविना नै ट्रकमा काठ ढुवानी भइरहेको छ । 'उक्त उद्योगलाई सवारी पास दिएका छैनौं, 'प्रमुख जिल्ला अधिकारी पन्थले भने, 'यो अत्यावश्यक सेवामा पनि पर्दैन । यस्तो प्रकृतिको सवारी पास अहिलेसम्म कार्यालयबाट जारी भएको छैन् ।' दाङका सहायक प्रमुख जिल्ला अधिकारी गञ्ज बहादुर एमसीले प्यूठान प्रशासनलाई सवारी पास मिलाइदिन आग्रह गरिएको जानकारी दिए । 'काठ ढुवानीका लागि सवारी पास दिने वा नदिने प्यूठानकै अधिकार हुन्छ, 'उनले भने । जिल्ला बाहिरबाट आएका मजदुरका कारण कोरोनाको जोखिम हुनसक्ने भन्दै झिमरुक गाउँपालिका क्षेत्रका स्थानीयले चर्को विरोध गरिरहेका छन् । 'विरोध हुँदाहुँदै किन काठ लोड गरियो ?,'झिमरुक १ का स्थानीय लिला जिसीले प्रश्न गरे, '३०४० जना मजदुरले काठ लोड गरिरहेको देखियो, सावधनी पनि गरिएको थिएन ।' प्रहरी प्रशासनकै सेटिङमा काठ ढुवानी भएको हुनसक्ने झिमरुक क्षेत्रका स्थानीयले आरोप लगाएका छन् । आधिकरीक अनुमती प्राप्त पत्र बिना नै प्रहरीले किन पास दिएको भन्दै स्थानीयले प्रश्न गरेका छन् । सोही प्रकृतिको उद्योगलाई यसअघि जिल्लामा काठ ढुवानीका लागि अनुमति नपाइएको प्यूठानका उद्योगी व्यवसायीले गुनासो गरेका छन् । 'हामीले काठ लिन खोज्दा अनुमति दिइएन, न्यू सुपादेउराली समिर तथा भेनियर उद्योग प्यूठान नगरपालिका ८ का संचालक खेम अधिकारीले भने, 'दाङका उद्योगलाई निर्वाध रुपमा चल्न दिइएको छ । यो विभेद भएन र ?'"
३ सय विपन्न परिवारलाई उद्योग वाणिज्य संघको खाद्यान्न सहयोग,"मलंगवा : सर्लाही सदरमुकाम मलंगवाका ३ सय विपन्न परिवारलाई उद्योग वाणिज्य संघ मलंगवाले खाद्यान्न सहयोग गरेको छन् । कोरोना भाइरस (कोभिड१९) को संक्रमणबाट बच्नका लागि सरकारले लकडाउन घोषणा गरेपछि दैनिक जीवन कष्टकर बनेका परिवारलाई बुधबार बिहान संघले खाद्यान्न सहयोग गरेका छन् । मलंगवा ८ स्थित रहेको संघको कार्यालयमा बोलाई विपन्न परिवारलाई राहत स्वरुप खाद्यान्न सहयोग गरिएको हो । लकडाउनका कारण दैनिक ज्याला मजदुरी गरेर गुजारा गर्ने परिवारको दैनिकी कष्टकर बन्न थालेपछि उद्योग वाणिज्य संघबाट केही विपन्न परिवारलाई राहत स्वरुप खाद्यान्न वितरण गरिएको संघका अध्यक्ष बीरेन्द्र साहले जानकारी दिएका छन् । ३ सय विपन्न परिवारलाई राहत वितरण गरिएको हो । १५ किलो चामल, १ किलो दाल, २ किलो चामल, १ लिटर खानेतेल, नुन, आधा किलो सोयाबिन र मास्क बितरण गरिएको हो । उद्योग धन्दा बन्द भएपछि काम नपाएर त्यत्तिकै घरमा बसेका मजदुर तथा विपन्न परिवारमा खाद्यान्न अभाव भएपछि आफुहरु त्यस्तो परिवारलाई राहत दिएको अध्यक्ष साहले जानकारी दिएका छन् । विपन्न मजदुर परिवारलाई यसरी राहत वितरण गरेर संघले निकै राम्रो काम गरेको मलंगवाका युवा व्यापारी सुभास गुप्ताले बताए । यस्तो अवस्थामा व्यापारी पनि मिलेर मजदुरी गरेर परिवार पाल्ने परिवारलाई सहयोग गर्नुपर्ने बेला आएको छ । यस्तो विषम परिस्थितिमा आएर दैनिक ज्याला मजदुरी गरेर परिवार पाल्ने परिवारलाई राहत वितरण गर्दा केही राहत महसुस भएको मलंगवा ४ का विकाउ साहले बताएका छन् । घरमा खानाका लागि निकै समस्या थियो । १५ किलो चालम पाएपछि केही दिनका लागि खानाको समस्या टरेर गएको छ ।"
"बराहक्षेत्रमा एकजनामा कोरोना संक्रमण, दुई वडा 'सिल'","इटहरी : मंगलबार स्थानीय एक सशस्त्र प्रहरीलाई कोरोना पुष्टि भएपछि सुनसरीको बराहक्षेत्र नगरपालिकाको दुईवटा वडा सिल गरिएको छ । मंगलबार वडा नम्बर ११ मधुवनमा कार्यरत पथरीका सशस्त्र प्रहरीलाई कोरोना देखिएको थियो । उनलाई कोरोना देखिएसँगै उनीसँगै काम गर्ने १५ जनाको स्वाव परिक्षण गरिएको छ । संक्रमण फैलिनसक्ने भन्दै नगरपालिकाले १० र ११ वडा सिल गरेको छ । औषधि पसल, क्लिनिक र मेडिकलबाहेक सबै क्षेत्र तत्कालका लागि पूर्ण बन्द गरिएको नगरपालिकाका प्रमुख प्रशासकिय अधिकृत राजेशकुमार पोख्रलले जनाएका छन् ।"
सीमामा अलपत्र परेका भारतीयलाई नेपाली युवाको खाना सहयोग,"मलंगवा : सर्लाहीको मलंगवास्थित नेपाल भारत सीमा नजिक फसेका इँट्टा भाटामा काम गर्ने भारतीय मजदुरलाई नेपालीले नि:शुल्क खाना र खाजाको व्यवस्था गरेका छन् । मंगलबार बिहानैदेखि घर जानका लागि मलंगवा आएका करिब ८ सय भारतीय मजदुरलाई युवाहरुले खाना र खाजा खुवाउन थालेका छन् । बालबालिका सहित सीमा क्षेत्रमा भोक भोकै बसेका मजदुरहरुको दैनिक जीवन कष्टकर बन्न थालेपछि खाना खाजा खुवाउन थालेको युवाहरुले बताए । मलंगवा २ का मनोज यादव, तपेश्वर यादव, मोहन कुर्मी र इन्द्रजित साहले व्यापारीसँग सहयोग मागेर खाना र खाजा खुवाउन थालेका हुन् । मंलगबार बिहान सबैजनालाई खाना खुवाएको मनोज यादवले बताए । बेलुका खानाका लागि रकम अपुग हुँदा च्युरा र तरकारी खुवाएको उनको भनाइ छ । आज (बुधबार) बिहान फेरि च्युरा तरकारी सबैजनालाई नास्ताको रुपमा खुवाएको बताएका छन् । ससना बालबालिका भोकै छटपटाइरहेको देखेपछि केही व्यापारीसँग सहयोग मागेर उनीहरुलाई खाना र खाजा खुवाउन थालेको हो । आलु व्यापारीहरुसँग आलु, किराना व्यापारीहरुसँग च्युरा मशलाहरु सहयोग मागेर खाना र खाजाको व्यवस्था गरेको उनले बताए । कोरोना महामारीभन्दा पनि भोकले नै मर्ने अवस्था आउन नदिनका लागि आफूहरु अगाडि आएको इन्द्रजित साहले बताएका छन् । मानवताको नाताले सहयोग गरेको उनले बताए । इँट्टा भट्टा मालिकले सीमा क्षेत्रमा अलपत्र छाडेपछि उनीहरुको दैनिकी झन कष्टकर बनेको साहको भनाइ छ । भोकै बसेको देख्दा दाया लागेर मलंगवा २ का राजेश सिंह पनि च्युरा, दालमोठ, नुन र खुर्सानी बोकेर सीमा क्षेत्रमा आएका छन् । ४ जनाको सहयोगमा केही राहत लिएर आफू पनि उनीहरुको भोक टार्नका लागि आएको उनले बताए । ४ बोरा च्युरा, ५ किलो दालमोठ नुन र खुर्सानी उनले ल्याएका छन् । छिमेकीहरु नरेश झा, बिमलेश झा र जितेन्द्र पण्डितको सहयोगमा समान लिएर आएको उनले बताए । मालिकले अलपत्र छाडेपछि आफूहरुको जीवन कष्टकर भएको भारतको उत्तर प्रदेश रायबरेलीका अमिक कुमार बताउँछन् । खुला आकाशमुनि चौरीमा दुईदिनदेखि भोकै बस्दै आएको उनले बताए। मलंगवाका युवाहरु खाना र खाजा लिएर नआएको भए बालबालिका पनि भोक भोकै बस्नु पर्ने उनले बताए । खाना र खाजा सहयोग गरेर ठूलो गुण लगाएको अमित कुमारले बताएका छन् । यस्ता मनकारी युवाहरुलाई सलाम गर्न चाहन्छु, अमितले भने, दुई देशका नातालाई छोडेर उहाँहरुले मानवताको नाताले ठूलो उपकार गरेका छन् । सर्लाहीमा रहेको ९० ओटा इँट्टा भट्टामा करिब ८ देखि १० हजारसम्म भारतीय मजदुरहरु काम गर्दै आएका छन् ।"
