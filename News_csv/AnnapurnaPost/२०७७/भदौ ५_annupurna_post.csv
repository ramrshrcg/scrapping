शीर्षक,विवरण
भारतीय कम्पनीले नेपाललाई सप्लाइ गर्न थाले कोरोनाको औषधि,"काठमाडौँ : कोभिड १९ का लागि उपयोगी हुनसक्ने औषधि रामदेसिविर भारतका तीन कम्पनीले नेपालका लागि वितरण गर्न थालेका छन् । कोभिड १९ का बिरामीको लागि रोग प्रतिरोधी क्षमता बढाउन सक्ने औषधिको रुपमा यसलाई सिफारिस गरिएको थियो । भारतीय एनडीटीभीले औषधि उत्पादक कम्पनी म्यालन,किप्ला र हेटेरो ड्रग्सले नेपालका लागि उक्त औषधि उपलब्ध गराउने उल्लेख गरेको छ । नेपाल सरकारले ती कम्पनीलाई औषधिका लागि अनुमति दिने औषधि विभागका निर्देशक नारायण प्रसाद ढकालले जानकारी दिएका छन् । तीमध्ये म्यालनले औषधि बाँड्न सुरु गरिसकेको बताइएको छ । औषधि विभागका अनुसार ५७० वटा शिशिको माग भएको थियो । कोभिड१९ का कारण जोखिमको अवस्थामा पुगिसकेका बिरामीका लागि यो औषधि प्रयोग गरिन्छ । जुन औषधिलाई नेपाली ७ हजार ८ सय नेपाली रुपैयाँ पर्ने बताइएको छ ।"
साउदी दूतावासको सहयोगमा ६ सय नेपालीले पाए वहिर्गमन भिसा,"विष्णु घिमिरे साउदी अरेबिया : साउदी अरेबियास्थित नेपाली दूतावास रियादले वहिर्गमन भिसा पाउने नेपालीको नामावली सार्वजनिक गरेको छ । दूतावासले आफ्नो फेसबुक पेज एम्बेसी अफ नेपाल रियाद मा सार्वजनिक गरेको सूचना अनुसार हालसम्म ६ सय १८ जनाले वहिर्गमन भिसा प्राप्त गरेका छन् । दूतावासका अनुसार साउदीमा लामो समयदेखि सम्बन्धी कम्पनी, प्रतिष्ठानहरुमा कार्यरत रहँदा अनुमतिपत्र (अकामा) नवीकरण नगरिएका कारण स्वदेश फर्कन चाहने नेपालीलाई स्वदेश फर्काउन आवश्यक कागजात सहित वहिर्गमन भिसा सहज र सरल रुपमा प्रदान गर्न साउदी सरकारलाई लामो समयदेखि आव्हान गरेको थियो । समस्यामा परेका नेपालीले वहिर्गमन भिसाको लागि २ हजार ५ सय भन्दा बढी फारम भरेका छन् । साथै यस भिसाको लागि ५ महिनादेखि निवेदन दिएकामध्ये दूतावासले विभिन्न समयमा सम्बन्धित नेपालीबाट संकलन गरेका विवरण साउदी सरकारलाई उपलव्ध गराएको थियो भने कोरोना भाइरसका कारण प्रक्रियामा ढिलाइ समेत भएको थियो । कोरोनाको महामारीसँगै वहिर्गमन भिसा प्राप्त गरेकामध्ये करिव २ सय ५० बढी नेपाली चार्टर्ड उडानबाट स्वदेश फिर्ता समेत भएका छन् ।"
भक्तपुरमा १३ कोरोना संक्रमित थपिए,"भक्तपुर : शुक्रबार भक्तपुरमा १३ जना कोरोना भाइरस संक्रमित थपिएका छन्। स्वास्थ्य मन्त्रालयको नियमित प्रेस बिफ्रिङमा भक्तपुरमा १५ जना संक्रमित थपिएको जानकारी दिइएको थियो। तर भक्तपुर जिल्लाका १४ जनामात्र रहेको स्वास्थ्य कार्यालय भक्तपुरले जनाएको छ। कार्यालयका प्रमुख कृष्ण मिजारले एकजना काठमाडौं महानगरपालिका ३४ जडिबुटी निवासी रहेको रहेको बताए। त्यस्तै अर्को एकजना दोस्रोपटक परीक्षणको रिपोर्ट आएको उनले जानकारी दिए। उनका अनुसार सूर्यविनायक नपा निवासी एकजना संक्रमितको दोस्रोपटकको कोरोना परीक्षण पनि शुक्रबार पोजिटिभ आएको छ। शुक्रबारसम्म भक्तपुरमा संक्रमितको संख्या २ सय १४ पुगेको छ। स्वास्थ्य कार्यालय प्रमुख मिजारले शुक्रबार भक्तपुरमा सूर्यविनायक नपाका ५, भक्तपुर नपाका ५ र मध्यपुर थिमि नपाका ३ जना गरी १३ जना संक्रमित थपिएको स्पष्ट पारे। निषेधाज्ञा उल्लंघन गर्ने २४३ नियन्त्रणमा कोरोना भाइरस संक्रमण नियन्त्रण तथा व्यवस्थापन गर्न भक्तपुरमा निषेधाज्ञा जारी गरिएको दोस्रो दिन पनि सर्वसाधारण अनावश्यक रुपमा सडकमा निस्किन रोकिएनन्। तर शुक्रबार पहिलो दिनको तुलनामा आधा संख्यामा घटेका छन्। महानगरीय प्रहरी परिसर भक्तपुरका प्रवक्ता प्रहरी नायब उपरीक्षक दीपक गिरीका अनुसार शुक्रबार निषेधाज्ञा अवज्ञा गर्ने २ सय ४३ जनालाई नियन्त्रणमा लिइएको छ। जसमा पुरुष २ सय ६ र महिला ३७ जना रहेको उनले जानकारी दिए। त्यस्तै ५९ वटा मोटरसाइकल र ७ वटा चारपांग्रे गरी ६६ वटा सवारीसाधन नियन्त्रणमा लिइएको प्रहरी नायब उपरीक्षक गिरीले जानकारी दिए। काठमाडौं उपत्यकाका तीन जिल्ला भक्तपुर, काठमाडौं र ललितपुरमा बुधबार रातीदेखि निषेधाज्ञा जारी गरिएको छ। सरकारी निषेधाज्ञा उल्लंघन गरी विनाकाम सडकमा निस्किएका सर्वसाधारणलाई प्रहरीले नियन्त्रणमा लिएर सडकमै होल्ड गरेर उभ्याउने गरेका छन्। सवारीसाधनमा आउनेलाई समेत सडकमै होल्ड गरिएको छ। प्रहरीले निषेधाज्ञाका बेला अनावश्यक रुपमा सडकमा आउनेलाई आवश्यक परे कानुनी कारबाहीसमेत गर्ने चेतावनी दिँदै आएको छ। प्रहरी र स्थानीय नगरपालिकाहरुले निषेधाज्ञाबारे माइकिङ गरेर जानकारी दिँदै आएका छन्। तैपनि निषेधाज्ञामा अटेर गरेर सडकमा निस्कने क्रम रोकिएको छैन।"
जुममा हेरेरतीजको भिडियो सार्वजनिक,"काठमाडौं : विश्वव्यापी रुपमा फैलिएको कोरोना भाइरसको संक्रमणले चाडपर्वलाई खल्लो बनाएको छ। तीजमा दिदीबहिनी मिलेर रमाइलो गर्ने, सुखदुःखका कुरा साट्ने, दर खाने कार्यलाई यो वर्ष कोभिडले छेकेको छ। कोभिडले तीजलाई समेत असर गरिरहेको सन्दर्भमा बेलायत निवासी कुशल श्रेष्ठको निर्देशनमा तीजको नयाँ गीतको भिडियो सार्वजनिक भएको छ। योपालिको तीज जुममा हरेर गायिका सुनिता दुलालको युट्युब च्यानलबाट सार्वजनिक गरिएको हो । विश्वभर कोभिड१९ को सन्त्रास फैलिरहेको बेला ठूलो समूह या भिडभाड नगरी भर्चुअल रुपमा नै तीज मनाऔं भन्ने सन्देश भिडियोले दिएको छ। अमेरिका निवासी रोजा ओलीको शब्द, सुनिल मास्केको संगीत रहेको गीतमा गायिका सुनिता दुलालको आवाज रहेको छ। भिडियोमा भगवती तिमल्सिना, काव्या श्रेष्ठ, रश्मिता दर्लामी, दिपिका श्रेष्ठ, आस्था जोशी, रोश्ना कार्की, रिमा कंडेल, स्वस्तिका लोहनी, अस्तिक कँडेल, दिपक थापा मगर लगायतको अभिनय रहेको भिडियोमा दिलु थापाको नृत्य निर्देशन रहेको छ। भिडियो बेलायत, अमेरिका र नेपालमा छायांकन गरिएको छ।"
कोरोनाको उपचार नगर्ने निजी अस्पताललाई कारबाही गरिने,"काठमाडौं : सरकारले सरकारी र सार्वजनिक अस्पतालका अतिरिक्त जुनसुकै स्वास्थ्य प्रतिष्ठान र निजी अस्पतालबाट समेत कोभिड १९ को रोकथाम र उपचार सेवा सञ्चालन गराउने भएको छ । सङ्क्रमितको सङ्ख्या बढ्न थालेपछि कोरोना भाइरसको लक्षण भएका र अस्पताल भर्ना गरी उपचार गर्नुपर्ने अवस्थाका बिरामीको उपचारका लागि स्वास्थ्य तथा जनसङ्ख्या मन्त्रालयले आवश्यकतानुसार शिक्षण अस्पताल, निजी अस्पताल, सहकारी अस्पताल, गैरनाफामूलक सामुदायिक अस्पतालसमेतबाट सेवा सञ्चालन गराउन लागेको हो । कतिपय निजी अस्पतालले कोरोनाको परीक्षण र उपचार गर्न नमानेको गुनासो आइरहेका बेला सरकारको सो निर्णयपछि सबै अस्पताल महामारीका समयमा ती सेवा दिन बाध्यकारी हुनेछन् । मन्त्रिपरिषद्को यही भदौ ४ गतेको दोस्रो बैठकका निर्णय सार्वजनिक गर्न आज आयोजित पत्रकार सम्मेलनमा सरकारका प्रवक्ता डा युवराज खतिवडाले यस कार्यमा असहयोग र बाधा विरोध गर्ने जो कोहीलाई प्रचलित कानूनबमोजिम कारबाही गरिने निर्णय पनि भएको बताए । उनले भने 'अस्पतालहरुले आफूलाई सुविधा हुने उपचार र सेवा दिने र असुविधा हुने सेवा दिन्न भन्न पाइँदैन । यो निर्णयको कार्यान्वयनमा सबैको सहयोग हुनेछ ।' स्वास्थ्य मन्त्रालयले काठमाडौँ उपत्यकामा रहेका सरकारी अस्पताल, आवश्यकतानुसार अन्य निजी, सामुदायिक एवं शिक्षण अस्पताल र स्वास्थ्य प्रतिष्ठानसमेतलाई प्रयोगमा ल्याई हाललाई कम्तीमा छ हजार शैय्याको आइसोलेशन स्थल प्रबन्ध गर्ने र यसलाई आवश्यकतानुसार थप्दै काठमाडौँ उपत्यकाबाहेक अन्य जिल्लामा प्रदेश सरकारले प्रबन्ध गरिनेछ । आइसोलेशन स्थलको सुरक्षा नेपाली सेनाले गर्नेछ ।"
सिरहामा थपिए ४२ संक्रमित : मृत्युपछि कोरोना पुष्टि,"सिरहा : शुक्रबार सिरहामा ४२ जना कोरोना भाइरस (कोभिड१९)का संक्रमित थपिएका छन्। जसमा बढी सुरक्षाकर्मी रहेका छन्। उनीहरुको पीसीआर रिर्पोट पोजिटिभ आएको छ। योसँगै सिरहामा सक्रिय संक्रमित संख्या १३९ पुगेको छ। जिल्ला स्वास्थ्य कार्यालय सिरहाका प्रमुख कृष्णदेव यादवका अनुसार इलाका प्रहरी कार्यालय लहानमा कार्यरत एक प्रहरी निरीक्षकसहित २२ प्रहरी, ८ जना थुनुवा, कारागार पठाइएका एक र पशुपति आदर्श मावि क्वारेन्टाइनमा रहेका एक थपिएका छन्। त्यसैगरी धनगढीमाई नगरपालिकास्थित नयनपुर अस्पतालका दुई जना स्वास्थ्यकर्मी र दुई जना सर्वसाधारण गरी चार जना तथा मिर्चैया नगरपालिकाका चार जना कर्मचारीमा पनि कोरोना संक्रमण भेटिएको छ। गोलबजार नगरपालिकाका एक जना स्वास्थ्यकर्मी र एक जना कार्यालय सहयोगीमा पनि संक्रमित भएको हो। मृत्युपछि संक्रमण पुष्टि मिर्चैया नगरपालिकाका एक जनाको मृत्युपछि कोरोना संक्रमणको पुष्टि भएको हो। स्वास्थ्य कार्यालयका अनुसार ती ६८ वर्षीय पुरुषको स्वाब मिर्चैयाको क्वारेन्टाइनबाट गत साउन २ गते बिहान ८ बजे लिइएको थियो। मधुमेहका बिरामी रहेका ती पुरुषलाई स्वाब लिएको केही घण्टापश्चात् उच्च रक्तचापको समस्या पनि देखिनुको साथै उच्च ज्वरो पनि आएको थियो। ज्वरोको कारण नै उनको साउन ३ गते बिहान ७:३० बजे मृत्यु भएको थियो। मृत्यकको दाहसंस्कार पनि गरिसकेको छ। दाहसंस्कारमा संलग्न सबैलाई क्वारेन्टाइनमा बोलाई स्वाब संकलन गर्ने तयारी भइरहेको मिर्चैया नगरपालिकाले जनाएको छ।"
कोरोना अपडेट : स्वास्थ्य मन्त्रालयको पत्रकार सम्मेलन (लाइभ),काठमाडौं : स्वास्थ्य तथा जनसंख्या मन्त्रालयले पत्रकार सम्मेलनमार्फत् कोरोना भाइरस (कोभिड१९) को नियमित अपडेट गराउँदै आएको छ। लकडाउन सुरु भएको २०७६ चैत ११ गतेदेखि सुरु भएको पत्रकार सम्मेलनलाई मन्त्रालयले निरन्तरता दिएको हो। नियमित पत्रकार सम्मेलनमा मन्त्रालयका प्रवक्ता डा जागेश्वर गौतमले कोरोनाको पछिल्लो अवस्थाबारे जानकारी गराउँदै आएका छन्।आइतबारसम्म नेपालमा कोरोना संक्रमितको संख्या २९ हजार ६४५ पुगेको छ। १७ हजार ९ सय ६४ जना निको भएका छन् भने १२६ जनाले कोरोनाकै कारण ज्यान गुमाइसकेका छन्। लाइभ
उत्तर कोरियाली नेता किमले आंशिक अधिकार बहिनीलाई सुम्पिए,"सोल : उत्तर कोरियाली सर्वोच्च नेता किम जोङ उनले आफ्नी बहिनीलाई राज्यशक्तिको आंशिक अधिकार हस्तान्तरण गरेको बुझिएको छ । किमले आफ्नी बहिनी किम यो जोङलाई विदेश मामिला सम्बन्धी अधिकार हस्तान्तरण गरेका हुन् । दक्षिण कोरियाली जासूसी अधिकारीहरुका अनुसार उत्तरका नेता किमले आफ्नो कामको बोझ कम गर्न बहिनीलाई विदेश मामिलाको अधिकार हस्तान्तरण गरेका हुन् । यससँगै किमकी बहिनी यो उत्तर कोरियामा हालसम्मकै सर्वाधिक शक्तिशाली महिलाको रुपमा चिनिएकी छन् । किमको झण्डै ९ वर्षको कार्यकालमा उनलाई शासन सञ्चालनमा सबैभन्दा नजिकबाट बहिनी योले सहयोग गर्दैआएकी छन् । २०२० को सुरुवातसँगै उत्तर कोरियाले अनेक उतारचढाव झेल्नु परेको छ । किमको स्वास्थ्य समस्या, कोरोना महामारी, अमेरिकासँग बढ्दो तनाब लगायत मुद्दालाई समाधान गर्न किमलाई कठिन भएको बताइन्छ । उत्तरबारे जानकारहरु किमले ती जटिल समस्यासँग जुध्न सहज होस् भनी आंशिक अधिकार बहिनीलाई सुम्पिएको बताउँछन् ।"
बलात्कृत बालिकाको अवस्था गम्भीर,"विराटनगर : मोरङको रतुवामाई नगरपालिका७ सिजुवामा बलात्कारबाट पीडित बनेकी एक बालिकाको स्वास्थ्य अवस्था गम्भीर भएको छ। स्थानीय २० वर्षीय अभिषेक राजवंशीबाट बलात्कृत भएकी १४ वर्षीया बालिकाको अवस्था असामान्य बनेको मोरङ प्रहरीका प्रवक्ता डीएसपी मानबहादुर राईले बताए। उनका अनुसार राजवंशीले रतुवामाई७ मसानघाटमा लगेर बालिकालाई ललाईफकाई बुधबार साँझ बलात्कार गरेको खुलेको छ। बलात्कार गरेपछि सुरु भएको बालिकाको रक्तश्राव नरोकिएर स्वास्थ्य अवस्था गम्भीर बन्दै गएपछि घटना बाहिर आएको हो। अत्याधिक रक्तश्रावका कारण बालिका बेहोस बनेको जानकारी डीएसपी राईले दिए। बलात्कारपछि पीडित बालिकालाई अत्याधिक रक्तश्राव भएछ। रक्तश्राव नरोकिएर अवस्था गम्भीर बन्दै गएकाले बालिका बेहोस भएको पाइयो, उनले भने, त्यसपछि उपचार गराउने क्रममा घटना बाहिर आएको हो। अहिले बालिका उपचाररत छिन्। उनका अनुसार बलात्कारमा संलग्न राजवंशीले सुरुमा बेहोस अवस्थामै टेम्पोमा राखेर उपचारका लागि स्थानीय क्लिनिकमा पुर्याएका थिए। अवस्था थप गम्भीर बन्दै गएपछि त्यहाँबाट मोटरसाइकलमा राखेर थप उपचार गराउन उर्लाबारी पुर्याएको खुलेको डीएसपी राईको भनाइ छ। बालिका बलात्कारमा संलग्न राजवंशीलाई इलाका प्रहरी कार्यालय सिजुवाका प्रहरी नायव निरीक्षक मोती कटुवाल नेत्रृत्वको टोलीले पक्राउ गरेको छ। बालिकाको अरनिको अस्पताल उर्लाबारीमा उपचार भइरहेको छ। उपचाररत उनलाई सामान्य अवस्थामा फर्कन समय लाग्ने जानकारी अस्पतालले दिएको प्रहरीको भनाइ छ। रक्तश्राव अत्याधिक भएका कारण बालिकालाई दुई पिन्ट रगतसमेत चढाउनु परेको उपचारमा संलग्न चिकित्सकलाई उद्रित गर्दै प्रहरीले जनाएको छ। स्थानीय विद्यालयको कक्षा ७ मा अध्ययनरत बालिका कोरोना भाइरस संक्रमणका कारण गरिएको लकडाउनले पढाई बन्द रहेका कारण झापास्थित मामा घर गएकी थिइन्। मावली घरमै रहेको अवस्थामा राजवंशीले फोन गरेर बोलाउँदै विभिन्न प्रलोभन देखाएर बलात्कार गरेको खुलेको प्रहरीको भनाइ छ। कानुनले बालिकासँग सहमतिमै शारीरिक सम्पर्क भए पनि बलात्कार मानेको छ। राजवंशीले यसअघि पनि बालिकामाथि बलात्कार गरेको प्रहरीको प्रारम्भिक अनुसन्धानबाट खुलेको छ। तर कसैलाई पनि नसुनाउन विभिन्न दबाब दिएका कारण बालिकाले यसअघिको घटना बाहिर नल्याएको पाइएको डीएसपी राईको भनाइ छ। बलात्कारमा संलग्न राजवंशीविरुद्ध जवरजस्ती करणी मुद्दा चलाउन प्रहरीले शुक्रबार जिल्ला अदालत मोरङबाट म्याद थप गरेर घटनाको अनुसन्धान अघि बढाएको छ।"
मास्क लगाएरै पूजापाठ (फोटो),काठाडौं : विश्वव्यापी महामारीको रुपमा फैलिएको कोरोना भाइरस (कोभिड१९) संक्रमणको कारण यस वर्षको तीजको रौनक छैन । शिव भक्तको आस्थाको केन्द्र पशुपतिनाथको मन्दिर बन्द छ । राजधानीका अन्य केही शिव मन्दिरमा भने तीजको ब्रत बसेका दिदीबहिनीले पूजा गरेका छन् । मास्क लगाएरै शिवको पूजा गर्न पुगेका भक्तहरु श्रद्धाका साथ पूजापाठ गरिरहेका देखिए । सुनसान प्रायः देखिएका शिव मन्दिरमा मास्क लगाएर पुगेका भक्तजनले पूजा गर्दै गरेका तस्बिरलाई अन्नपूर्णकी फोटो पत्रकार उमा विष्टले आफ्नो क्यामेरामा कैद गरेकी छन् ।
२४ घण्टामा कोरोनाले ११ जनाको मृत्यु,"काठमाडौं : पछिल्लो २४ घण्टामा नेपालमा कोरोना भाइरस (कोभिड१९) का कारण ११ जनाको मृत्यु भएको छ। स्वास्थ्य तथा जनसंख्या मन्त्रालयका प्रवक्ता प्राडा जागेश्वर गौतमका अनुसार पछिल्लो २४ घण्टामा मात्र ११ जनाको मृत्यु भएको हो। योसँगै नेपालमा कोरोनाका कारण मृत्यु हुनेको संख्या १३७ पुगेको छ। शुक्रबार मृत्यु हुनेमध्ये एक महिला र १० पुरुष रहेका छन् । मोरङ, पर्सा, बारा, सप्तरी, सर्लाही, काठमाडौं, ललितपुर, चितवन, मकवानपुर, दोलखा र प्युठान गरेर ११ जिल्लामा एकएकजना गरेर ११ जनाको मृत्यु भएको हो । पछिल्लो २४ घण्टामा ८३८ जनामा कोरोना भाइरस (कोभिड१९) संक्रमण पुष्टि भएको छ। शुक्रबार कोरोना संक्रमण पुष्टि भएकामध्ये २९२ महिला र ५३८ पुरुष रहेका छन्। योसहित संक्रमितको संख्या ३० हजार ४८३ पुगेको छ। पछिल्लो २४ घण्टामा २५० जना कोरोना जितेर डिस्चार्ज भएका छन्। योसँगै कुल डिस्चार्ज हुनेको संख्या १८ हजार २१४ पुगेको छ। मन्त्रालयका प्रवक्ता गौतमका अनुसार संक्रिय संक्रमितको संख्या १२ हजार १३२ रहेको छ। अहिले क्वारेन्टाइनमा १२ हजार २३४ जना रहेका छन्।"
"भारतमा जलविद्युत कार्यालयमा आगलागी : ६ को मृत्यु, ३ जना थुनिए","नयाँदिल्ली : भारतको तेलंगनास्थित एक जलविद्युत केन्द्रमा आगलागी हुँदा ६ जनाको शव भेटिएको छ । अरु ३ जना भित्रै थुनिएका छन् । बिहीबार राति भएको आगलागीमा ९ जना थुनिएका थिए । बिहान मात्रै ६ जनाको शव फेला परेको हो । तेलंगनाको श्रीसैलम जलविद्युत कार्यालयमा आगलागी भएको हो । जुन आन्ध्र प्रदेशसँग जोडिएको तेलंगनाको सीमा क्षेत्रमा पर्छ । शुक्रबार दिउँसोसम्म पनि आगलागीभित्र थुनिएका तीनजनालाई उद्धार गर्ने प्रयास भइरहेको स्थानीय मिडियाले जनाएका छन् । भारतीय समाचार एजेन्सी पीटीआईका अनुसार शव भेटिएकामध्ये दुईजना त्यहीँ कार्यरत एसिस्टेन्ट इन्जिनियर भएको कार्यालयका कर्मचारीहरुले जनाएका छन् । कार्यालयबाट दिउँसोसम्म पनि बाक्लो धुवाँको मुस्लो टनेलबाट उडिरहेको छ । घटनासँगै त्यहाँ कार्यरत १० जना कर्मचारी भाग्न सफल भएका थिए भने डिभिजन इन्जिनियर, एसिस्टेन्ट इन्जिनियर सहित ९ जना थुनिएका हुन् । तेलंगनाको मुख्यमन्त्री कार्यालयले यस घटना कसरी भयो भन्ने बारे विस्तृतमा छानविन गर्ने जनाएको छ । आन्ध्र प्रदेशका मुख्यमन्त्री वाइएस जगनमोहन रेड्डीले भने यस घटनासँगै आफ्नो अर्को एक भ्रमण कार्यक्रम स्थगित गरेका छन् ।"
"कोरोनाको एउटा केश भेट्न १ लाख ४ हजार ! पीसीआर परीक्षणमा मात्र ३ अर्ब, १९ करोड खर्च","काठमाडौं : सरकारले कोरोना भाइरस (कोभिड१९) को पीसीआर परीक्षणमा मात्र करिब तीन अर्ब १९ करोड खर्च गरेको छ। स्वास्थ्य तथा जनसंख्या मन्त्रालयका प्रवक्ता प्राडा जागेश्वर गौतमका अनुसार अहिलेसम्म पीसीआर परीक्षणमा मात्र तीन अर्ब, १८ करोड, ९४ लाख, ४४ हजार पाँच सय खर्च भएको हो। गौतमका अनुसार राज्यले यत्ति ठूलो रकम खर्च गर्दा ३० हजार ४८३ जनाको रिर्पाट पोजिटिभ आएको छ। अहिलेसम्म सरकारले पाँच लाख ७९ हजार ८९९ जनाको पीसीआर परीक्षण गरेको छ। प्रति एक व्यक्तिको पीसीआर परीक्षण गर्न पाँच हजार पाँच सय खर्च हुन्छ। यो खर्च पीपीईबाहेक ल्याब परीक्षणको मात्र भएको गौतमले प्रष्ट पारे। अहिलेसम्म पीसीआर परीक्षणमा मात्र तीन अर्ब, १८ करोड, ९४ लाख, ४४ हजार पाँच सय खर्च भएको छ, प्रवक्ता गौतमले भने, यति पैसा खर्च गरेर परीक्षण गर्दा ३० हजार ४८३ जना पोजिटिभ देखिनु भएको छ। सरकारले कोरोनाको एउटा केस भेट्न एक लाख चार हजार खर्च गर्नु परेको उनले प्रष्ट पारे। कोरोनाको एउटा पोजिटिभ केश भेट्न सरकारले एक लाख ४ हजार ६ सय ३१ रुपैयाँ खर्च गरिराखेको छ, गौतमले थपे। एउटा गम्भीर बिरामीलाई ३० दिन आइसीयूमा राख्नु परेमा साढे चार लाख खर्च हुने भन्दै गौतमले कोरोना संक्रमणबाट जोगिन सबैलाई आग्रह गरे। कोरोनाको गम्भीर बिरामीलाई आइसीयूमा राख्नु परेमा ३० दिन राख्नु पर्दा चार लाख ५० हजार तिर्नु पर्ने हुन्छ, गौतमले भने। कोरोना जाँच र उपचार खर्चिलो भएकाले जरुरी नपरेसम्म घरबाट बाहिर ननिस्कन उनको आग्रह छ। कोरोना जाँच गरेर पोजिटिभ पत्ता लगाउने र उपचार गर्न बहुत खर्चिलो छ। त्यसैले जरुरी काम नपरी घरबाट ननिस्कनुहोस्, गौतमले सर्वसाधारणलाई अनुरोध गर्दै भने, काठमाडौंमा निषेधाज्ञा छ। यसलाई समेत पालना नगरेको देखियो। बाहिर ननिस्कनु होला। अत्यावश्यक परेर आफ्नै टोलमा निस्कदा दुई मिटरको दूरी कायम गरेर अनिवार्य मास्क लगाउनुहोला। प्रवक्ता गौतमले एकजना सर्वसाधारणले साबुपानीले हात धुने र स्यानिटाइर प्रयोग गरेमा सरकारको एक लाख चार हजार बच्ने बताउँदै संक्रमणबाट सचेत रहन सबैलाई आग्रह गरे। नेपालमा पछिल्लो २४ घण्टामा मात्र कोरोनाले एक महिला र १० पुरुष गरेर ११ जनाको मृत्यु भएको छ। मोरङ, पर्सा, बारा, सप्तरी, सर्लाही, काठमाडौं, ललितपुर, चितवन, मकवानपुर, दोलखा र प्युठान गरेर ११ जिल्लामा एकएकजना गरेर ११ जनाको मृत्यु भएको हो। योसँगै कुल मृतकको संख्या १३७ पुगेको छ। पछिल्लो २४ घण्टामा १३ हजार ६७९ जनाको पीसीआर परीक्षण गर्दा ८३८ जनामा कोरोना संक्रमण पुष्टि भएको छ। शुक्रबार कोरोना संक्रमण पुष्टि भएकामध्ये २९२ महिला र ५३८ पुरुष छन्। वीरगन्जमा थप एकको मृत्यु : कोरोनाले ज्यान गुमाउनको संख्या ३२ पुग्यो कर्णालीमा २४ घण्टाभित्र ३३ संक्रमित थपिए, १३ लाई निको भयो ५० बेडको आइसोलेसन बनाइँदै, श्रमदान गर्दै सांसद थप एकको मृत्यु : वीरगन्जमा मात्र कोरोनाले ३३ को ज्यान गयो प्रदेश२ मा कोरोनाले ५२ को मृत्यु कोरोना अपडेट : स्वास्थ्य मन्त्रालयको पत्रकार सम्मेलन (लाइभ) संक्रमितको संख्या ३० हजार नाघ्यो २४ घण्टामा कोरोनाले ११ जनाको मृत्यु पछिल्लो २४ घण्टामा २५० जना कोरोना जितेर डिस्चार्ज भएका छन्। योसँगै कुल डिस्चार्ज हुनेको संख्या १८ हजार २१४ पुगेको छ। प्रवक्ता गौतमका अनुसार डिस्चार्ज हुने यो संख्या कुल संक्रमितमध्यको ६० प्रतिशत हो। मन्त्रालयका प्रवक्ता गौतमका अनुसार संक्रिय संक्रमितको संख्या १२ हजार १३२ रहेको छ। अहिले क्वारेन्टाइनमा १२ हजार २३४ जना रहेका छन्। तीन हजार ५८६ जना होम आइसोलेसनमा रहेका छन् भने ८ हजार ५४६ जना संस्थागत आइसोलेसनमा रहेका छन्।"
काठमाडौं उपत्यकामा थपिए १८२ कोरोना संक्रमित,"काठमाडौं : पछिल्लो २४ घण्टामा काठमाडौं उपत्यकामा थप १८२ जनामा कोरोना भाइरस (कोभिड१९) संक्रमण पुष्टि भएको छ। विभिन्न प्रयोगशालमा गरिएको परीक्षणमा उपत्यकामा थप १८२ जनामा कोरोना पुष्टि भएको स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले जानकारी दिए। बिहीबार मात्रै २ सय जनामा कोरोना संक्रमण पुष्टि भएको थियो। काठमाडौंका १४२ जना, भक्तपुरका १५ जना र ललितपुरका २५ जनामा कोरोना भाइरस संक्रमण पुष्टि भएको मन्त्रालयका प्रवक्ता डागौतमले जानकारी दिए।"
'करारका कर्मचारी नहटाउ',काठमाडौं : राष्ट्रिय जनमोर्चाले सङ्घीय मामिला तथा सामान्य प्रशासन मन्त्रालयबाट स्थानीय तहका करारमा कार्यरत कर्मचारीलाई हटाउन निर्देशन दिइएकोमा आपत्ति जनाएको छ। कोरोना भाइरसको रोकथाम तथा उपचारका लागि आवश्यक कोष जुटाउन प्रशासनिक क्षेत्रको खर्च कटौती गर्ने सरकारको नीति सही भएपनि ती निकायमा भएका अन्य अनावश्यक खर्चबाट कर्मचारीलाई कायम राख्न सो पार्टीका अध्यक्ष चित्रबहादुर केसीद्वारा शुक्रबार जार विज्ञप्तिमा जनाइएको छ। कतिपय गाउँपालिका तथा नगरपालिकामा सरकारले अझै दरबन्दी अनुसार कर्मचारी पठाउन नसकेको स्थितिमा ती तहले आवश्यकतानुसार करारमा नियुक्ति गरेका कर्मचारीलाई हटाउनु सही नहुने जनाएको हो। कतिपय तहमा दरबन्दी नतोकिएका वा अति जरुरी भएकाबाहेक अन्य कर्मचारी नियुक्त गरिएको अवस्थामा भने उनीहरुलाई तुरुन्त हटाइन सो पार्टीले आग्रह गरेको छ।
राजविराजका पूर्वउपप्रधानको निधन,"राजविराज : राजविराज नगरपालिकाका पूर्व उप प्रधानपञ्च मुरारीप्रसाद उपाध्यायको शुक्रबार निधन भएको छ। राजविराज नगरपालिका७ निवासी ७६ वर्षीय उपाध्यायको उपचारका क्रममा काठमाडौंको ग्राण्डी हस्पिटलमा मृत्यु भएको उनको परिवारका सदस्यले जानकारी दिएका छन्। ज्वरो र निमोनिया भएपछि एक साता अघि उपचारका लागि उनी काठमाडौं गएका थिए। बिद्यार्थी कालदेखि नै राजनीतिमा सक्रिय उपाध्याय नेपाली काँग्रेस सप्तरीको क्षेत्रीय सभापति समेत बनेका थिए । विस २०४३ साल चैतमा भएको स्थानीय तहको निर्वाचनमा राजविराजको चार वटा वडाको मतदानमा धाँधली भएको भन्दै उम्मेदवारहरुले गरेको अनसनलगायतको आन्दोलन सफल भएपछि ०४४ साल बैशाखमा पुनः भएको निर्वाचनमा उनी उपप्रधान पञ्चमा निर्वाचित भएका थिए। चार वटा बुथको मतदानमा धाँधली भएको भन्दै जारी १२ दिनको अनसन पछि ०४४ बैशाख ४ गते राजविराज नगरपालिकाको सबै १० वटा वडामा पुनः निर्वाचन भएको थियो। विरामीको सेवा र अस्पतालमा कुरुवा बस्न २०२६ देखि २०७६ सालसम्म अग्रसर रहेका उपाध्याय निडर, क्रान्तिकारी र सामाजिक सेवभावका व्यक्ति भएको उनीसँगै प्रधानपञ्च बनेका गोबिन्द सिंहले बताए । मृतक उपाध्यायका श्रीमति, २ छोरा र ३ छोरी छन्।"
विराटनगरसहित मोरङका चार स्थानीय तहमा निषेधाज्ञा,"विराटनगरसहित मोरङका चार स्थानीय तहमा निषेधाज्ञा किशोर बुढाथोकी विराटनगर : प्रदेश १ को राजधानी विराटनगर महानगरपालिकासहित मोरङका चारवटा स्थानीय तहलाई लक्षित गरेर शुक्रबार राति १२ बजेबाट निषेधाज्ञा गरिएको छ। जिल्ला सुरक्षा समितिको शुक्रबार दिउँसो बसेको बैठकले समुदायस्तरमा फैलिएको कोरोना भाइरसको संक्रमण नियन्त्रणका लागि निषेधाज्ञा लगाउने निर्णय गरेको हो। निषेधाज्ञा आगामी १० गते राति १२ बजेसम्म कायम रहने छ। महानगरले यसअघि दोस्रो पटक गरेको लकडाउन को समय शुक्रबारराति सकिँदै गर्दा सुरक्षा समितिले निषेधाज्ञा आवश्यक रहेको निस्कर्ष निकालेर निर्णय लिएको हो। मोरङका प्रमुख जिल्ला अधिकारी कोषहरि निरौलाले कोरोना भाइरसको संक्रमणका कारण बढी प्रभावित बनेका ठाउँलाई लक्षित गरेर निषेधाज्ञा गरिएको जानकारी दिए। विराटनगर महानगरका सबै वडा र रंगेली नगरपालिका, कटहरी तथा बूढीगंगा गाउँपालिकाको केही वडामा निषेधाज्ञा गरिएको हो। बूढीगंगा र कटहरी विराटनगरसँग सीमा जोडिएका स्थानीय तह हुन्। रंगेली नगरपालिकाको ४, ५, ६ र ७ नम्बर वडामा मात्रै यो लागू हुनेछ। त्यस्तै कटहरी गाउँपालिकाको १, २, ३, ४ र ५ तथा बूढीगंगाको १, २, ३ र ४ नम्बर वडामा निषेधाज्ञा गरिएको छ। प्रजिअ निरौलाले निषेधाज्ञाको अवज्ञा गर्नेलाई कारबाहीको दायरामा ल्याइने जानकारी दिए। उनका अनुसार निषेधाज्ञाको अवधिमा कलकारखाना, उद्योग सञ्चालनमा भने रोक लगाइएको छैन। निषेधाज्ञामा पसल र बजार खोल्न, हिँडडुल गर्न, सवारी साधन सञ्चालन गर्न पाइने छैन। त्यस्तै औषधि पसल, अस्पताल खोल्न तथा एम्बुलेन्स लगायतका अति आवश्यकीय सवारी साधन सञ्चालन गर्न पाइने निरौलाले बताए। सर्वसाधारणले पनि अति आवश्यकीय सामग्री खरिदका लागि नियमको पालना गर्दै जान पाउने उनको भनाइ छ। मोरङमा विराटनगर सबैभन्दा बढी प्रभावित बनेको स्थानीय तह हो। विराटनगरमा शुक्रबारसम्ममा सात सय ७४ जनामा संक्रमण पुष्टि भइसकेको छ। विराटनगरमा कोरोना कारण नौ जनाको मृत्यु भइसकेको छ। बूढीगंगा र रंगेलीमा पनि एकएक जनाको मृत्यु भएको छ ।"
पर्सामा साउनपछि १६ सय संक्रमित थपिए : २९ को मृत्यु,"वीरगन्ज : पर्सामा साउन यता मात्रै १ हजार ६ सय ७५ जनामा कोरोना संक्रमण पुष्टि भएको छ। जिल्ला प्रशासन कार्यालय पर्साका अनुसार, असार मसान्तसम्म १६१ जनामा संक्रमण भेटिएको थियो। संक्रमितमध्ये १५९ जना निको भएर घर फर्किएपछि असार अन्तिममा वीरगन्जस्थित कोभिड अस्पतालको आइसोलेसनमा दुई २ जना मात्र संक्रमित बाँकी थिए। तर साउन महिना सुरु भएपछि परीक्षणको दायरा बढाइएपछि दैनिक संक्रमित थपिदै गएका हुन्। समुदाय स्तरमै पुगेर स्वाब संकलन गर्नुका साथै संक्रमितको कन्ट्याक्ट ट्रेसिङ र सःशुल्क परीक्षण पनि थालिएकाले संक्रमितको संख्या बढ्दै गएको हो। शुक्रबार मात्रै पर्सामा ७५ नयाँ संक्रमित थपिएका छन्। वीरगन्जको नारायणी अस्पतालको प्रयोगशालामा शुक्रबार गरिएको परीक्षणमा शुक्रबार २४ महिला र २१ पुरुष गरी ७५ जनामा संक्रमण पुष्टि भएको जिल्ला प्रशासन कार्यालय पर्साका प्रशासकीय अधिकृत विनय श्रीवास्तवले जानकारी दिए। शुक्रबार सबै भन्दा बढी वीरगन्ज महानगरपालिकाका विभिन्न वडाका ७१ जनामा संक्रमण भेटिएको हो। वीरगन्ज १० का १४ जना, वडा नम्बर ९ र १६ का ७७ जना , वडा नम्बर २८, ११, १३ र १८ का ३३ जना , वडा नम्बर ३, ४, ६ र १२ का २२ जना, वडा नम्बर १५, १९, २६ र ३२ का ११ जनामा संक्रमण पुष्टि भएको श्रीवास्तवले जानकारी दिए। यस्तै पर्साकै बहुदरमाइ नगरपालिका, पोखरीया नगरपालिका तथा जीराभवानी र पकाहा मैनपुर गाउँपालिकाका ११ जनामा संक्रमण भेटिएको हो। १७ सय ३६ संक्रमित मध्ये ३४५ जना निको प्रशासकीय अधिकृत श्रीवास्तवका अनुसार, पर्सामा शुक्रबार साँझसम्म कुल संक्रमितको संख्या १ हजार ७ सय ३६ पुगेको छ। ती मध्ये १३५६ पुरुष र ३८० महिला छन्। यस्तै पर्सामा शुक्रबारसम्म निको भएर अस्पतालबाट डिस्चार्ज भएका ३ सय ४५ घर फर्किसकेका छन्। शुक्रबार मात्रै ७ जना डिस्चार्ज भएको श्रीवास्तवले जानकारी दिए। पर्साका दुई कोभिड अस्पतालमा अहिले १३८ संक्रमित उपचाररत छन्। यस्तै आफनै घरको होम आइसोलेसनमा ६ सय ५ जना रहेको श्रीवास्तवले जानकारी दिए। अरु संक्रमित वीरगन्जका विभिन्न नीजी अस्पताल, धर्मशाला र विद्यालयमा बनाइएका सेमी आइसोलेसनमा छन्। ३३ जनाको मृत्यु पर्सामा कोरोना संंक्रमणका कारण शुक्रबार साँझसम्म ३३ जनाको मृत्यु भइसकेको छ। जसमध्ये साउन यता मात्रै २९ जनाको मृत्यु भएको छ । शुक्रबार दिउँसो पनि वीरगन्ज हेल्थ केयर अस्थायी कोभिड अस्पतालमा वीरगन्ज १० रानीघाटका ४८ वर्षीय संक्रमितको उपचारका क्रममा मृत्यु भएको हो। वीरगन्जमा अहिलेसम्म कोरोनाका कारण मृत्यु भएका ३३ मध्ये पर्साका २५, बाराका ५ र रौतहटका २ हुन्। जेठ ३१ गते वीरगन्जको घण्टाघरमा मृत भेटिएका एक संक्रमित युवकको भने पहिचान खुल्न सकेको छैन। वीरगन्जमा समुदायस्तरमै संक्रमण फैलिएर संक्रमितको संख्या बढ्दै गएपछि ३ हप्तादेखि निषेधाज्ञा छ।"
कोरोना पराजित गरेपछि ६० बेडको आइसोलेसन सञ्चालन,विराटनगर : मोरङको बूढीगंगा गाउँपालिका२ टंकीसिनवारीमा रहेको विराट टिचिङ अस्पतालले ६० बेडको आइसोलेसन सञ्चालनमा ल्याएको छ। संक्रमितले उपचार नपाएर र अस्पताल नदेखिकन ज्यान गुमाउनु पर्ने अवस्थाको सिर्जना भइरहेका बेला निजी स्वास्थ्य संस्थाले संक्रमितको उपचार गर्ने गरी आइसोलेसन बनाएर सञ्चालन गरेको हो। विराटनगर र बूढीगंगामा समुदायस्तरमा संक्रमण फैलिएको छ। संक्रमितको उपचार गर्ने आइसोलेसन केन्द्र विराट टिचिङबाट अलग्गै स्थानमा स्थापना गरिएको अस्पतालका सञ्चालक डा ज्ञानेन्द्रमान सिंह कार्कीले बताए। कार्कीलाई पनि साउन ६ गते कोरोना संक्रमण पुष्टि भएको थियो। स्वास्थ्य अवस्था चिन्ताजनक बनेका उनलाई काठमाडौंमा लगेर प्लाज्मा थेरापी पद्धतीबाट उपचार गरिएको थियो। प्लाज्मा थेरापीपछि मात्रै कार्की निको भएर कोरोना जित्दै डिस्चार्ज भएका हुन्। आफूले कोरोना पराजित गरेपछि कार्कीले आफ्नै पहलमा संक्रमितको उपचार गर्न मिल्ने आइसोलेसन सञ्चालनमा ल्याएका हुन्। जसका कारण बूढीगंगा गाउँपालिकाले पनि सहयोग गरेको छ। आइसोलेसनमा महिला र पुरुषलाई अलगअलग राखेर वार्डमा उपचार गर्न मिल्ने कार्कीले बताए। कार्कीका अनुसार बिरामी गम्भीर भए त्यस्ता बिरामीका लागि अक्सिजन र आवश्यक उपकरणको पनि व्यवस्था गरिएको छ। ६० शैय्याको आइसोलेसनमा २० जना अस्पतालसँग सम्वद्ध चिकित्सक र कर्मचारी तथा ४० जना बाहिरका सर्वसाधारणको उपचार हुनेछ। उक्त आइसोलेसनमा अहिले एक जना गर्भवतीसहित चार जना संक्रमित भर्ना भएका छन्। अस्पतालले जनशक्ति र व्यवस्थापनको काम बाहेक दैनिक एक लाख रुपैयाँ आइसोलेसन सञ्चालनमा खर्च हुने जनाएको छ। सञ्चालनको दैनिक खर्च सम्बन्धित निकाय र दाताहरुबाट प्राप्त भएमा संक्रमितको उपचार निःशुल्क गरिने अस्पतालले जनाएको छ।
विदेशबाट फर्किने नेपालीलाई होटलले सेवा उपलब्ध गराउने,काठमाडौं : विदेशबाट उद्धार गरी हवाई उडानमार्फत स्वदेश फर्काइने नेपालीलाई होटल संघ नेपालका क्वारेन्टिनका लागि स्वीकृत सदस्य होटलहरुले सेवा उपलब्ध गराउने भएका छन्। संघले शुक्रबार एक विज्ञप्ति जारी गर्दै नेपाल सरकारबाट स्वीकृत कोभिड१९ सङ्क्रमण रोकथाम गर्ने विश्व स्वास्थ्य सङ्गठनको सिफारिस अनुरुपको स्वास्थ्य मापदण्ड पूर्ण रुपमा पालना गरी विदेशबाट स्वदेश फर्काइने नागरिकलाई होटलको सेवा उपलब्ध गराउने जनाएको हो। विदेशबाट आउनेलाई राख्ने होटलको सूची र मूल्य सार्वजनिक स्वीकृत सरकारी प्रक्रिया अनुसार पाहुना न्यूनतम सात रात होटलमा अनिवार्य वस्नुपर्ने र पीसीआर परीक्षणबाट सङ्क्रमण नभएको प्रमाणित भएपछिमात्र चेकआउट गर्न पाउनेछन्। पाहुनाहरुले अनिवार्य रुपमा सरकारको स्वास्थ्य मापदण्ड पालना गरी बिहान बेलुकाको सबै खानापिना होटलबाटै उपलब्ध गर्नुपर्ने जस्ता व्यवस्था गरिएको संघले जनाएको छ। सरकारको स्वास्थ्य मापदण्ड अनुरुपका उपकरण र सामग्रीहरु सदस्य होटलले व्यवस्थापन गरी कामदार कर्मचारीलाई कोभिड १९ सङ्क्रमण रोकथाम सम्बन्धमा नेपाल पर्यटन बोर्डको सहकार्यमा अभिमुखीकरण तालीम समेत गराई सकिएको होटल संघले विज्ञप्तिमा उल्लेख गरेको छ। क्वारेन्टिनका लागि सेवा उपलब्ध गराउने होटल संघका सदस्य होटल पर्यटकस्तरीय देखि पाँच तारेसम्म छन्। मूल्य अभिवृद्धि कर र सेवा शुल्क समावेश गरी पर्यटक स्तरीय सदस्य होटलहरुले दिने सेवा र पाहुनाले तिर्ने न्यूनतम रकमसमेत स्वीकृत भएको जानकारी दिइएको छ। राष्ट्रिय सङ्कटको वर्तमान अवस्थामा सरकारको आह्वानमा सदस्य होटलहरुले उपलब्ध गराउने सेवाहरु नाफाभन्दा पनि सामाजिक उत्तरदायित्व निर्वाह गर्ने उद्देश्यबाट अभिप्रेरित भएको हुँदा प्रतिव्यक्ति न्यूनतम १८ सय र त्यस माथिको होटलको स्तरअनुसारको शुल्क स्वीकृत भएको पनि संघले जनाएको छ। होटल संघका सदस्य होटल पर्यटन विभागअन्तर्गत रही सम्बन्धित कर कार्यालयमा दर्ता भई नेपाल सरकारको होटल मापदण्ड अनुसार सञ्चालनमा रही आएको पनि होटल संघ नेपालले जनाएको छ।
"शर्तसहित भदौ १६ गतेदेखि नियमित उडान : साउदी, कुवेत र कतारबाट यात्रु ल्याउन नपाइने","काठमाडौं : सरकारले विश्वव्यापी महामारीको रुपमा फैलिएको कोरोना भाइरस (कोभिड१९) संक्रमण नियन्त्रणका लागि पीसीआर परीक्षण सहज नभएका मुलुकमा रहेका नेपालीलाई नियमित उडानमा नल्याउने निर्णय गरेको छ। बिहीबार बसेको मन्त्रिपरिषद् बैठकले भदौ १६ गतेदेखि शर्तसहित नियमित उडान गर्ने निर्णय गरेको सरकारका प्रवक्ता डा युवराज खतिवडाले जानकारी दिए। प्रवक्ता खतिवडाका अनुसार अब सांस्कृतिक पर्यटन तथा नागरिक उड्ययन मन्त्रायले दैनिक ५०० यात्रु नकट्ने गरी उडान तालिका बनाउने छ। नियमित उडानबाट आउने नागरिक, कूटनीतिक नियोगका कर्मचारीले अनिवार्य रुपमा ७२ घण्टा अगाडि पीसीआर परीक्षण गरेको नेगेटिभ रिपोर्ट देखाउनुपर्ने छ। सरकारले पीसीआर परीक्षण प्रक्रिया जटिल भएका कतार, कुवेत र साउदीबाट भने नियमित उडानको माध्यमबाट यात्रु नल्याउने निर्णय गरेको छ। त्यहाँ अप्ठेरोमा परेका नागरिकलाई कूटनीतिक नियोगको सिफारिस अनुसार चार्टर्ड उडानबाट ल्याइने प्रवक्ता खतिवडाले जानकारी दिए। सरकारले कोरोना संक्रमणको जोखिमलाई नियन्त्रण गर्न उद्धारमा नयाँ मापदण्ड बनाएको हो। पीसीआर रिपोर्ट नेगेटिभ आएका र पीसीआर परीक्षण नै नगराएका व्यक्तिलाई सँगै ल्याउँदा जोखिम बढ्ने भन्दै सरकारले यस्तो निर्णय गरेको हो। पीसीआर सहज नभएका मुलुक साउदी, कुवेत र कतारबाट नियमित उडानमा यात्रु ल्याउन नपाउने निर्णय भएको छ, प्रवक्ता खतिवडाले भने, कूटनीतिक नियोगबाट सिफारिस गरेका यात्रुलाई भने चार्टर्ड उडान ल्याइने छ। विदेशमा रहेका नागरिकको उद्धारका लागि नियमित उडानको तालिका बनाउने जिम्मेवारी सरकारले नागरिक उड्ययन मन्त्रालाईलाई दिएको छ।"
प्रदेश२ मा कोरोनाले ५२ को मृत्यु,"काठमाडौं : मुलुकमै कोरोनाको प्रकोपबाट सबैभन्दा बढी प्रदेश २ प्रभावित भएको छ। यस प्रदेशमा अहिलेसम्ममा आठ हजारभन्दा बढी सङ्क्रमित हुनुका साथै ५२ जनाको कोरोनाको सङ्क्रमणको कारण मृत्यु भएको छ। यस प्रदेशअन्तर्गतका आठवटै जिल्लाबाट कोरोनाको सङ्क्रमणको चपेटामा परेको छ। सोमध्ये सबैभन्दा बढी पर्सा जिल्ला मारमा परेको देखिएको छ। सो जिल्ला कोरोनाबाट २५ जनाको ज्यान गइसेकेको छ भने दोस्रो धनुषा जिल्लामा नौ जनाको मृत्यु भएको छ। त्यस्तै, बारामा छ, सप्तरीमा चार, रौतहटबाट तीन, महोत्तरी र सिरहाबाट दुईदुई र सर्लाही जिल्लामा एकको कोरोना सङ्क्रमणबाट मृत्यु भएको सामाजिक विकास मन्त्रालयले जनाएको छ। बिहीबार अपराह्नसम्म यस प्रदेशमा कोरोना सङ्क्रमितको सङ्ख्या आठ हजार ६३ पुगेको छ। सोमध्ये तीन हजार ९८४ जना उपचार गराई घर फर्केका छन् भने तीन हजार ८९५ जनाको उपचार भइरहेको छ। प्रदेशमा स्वाबको नमूना सङ्कलन कार्य तीव्र रुपमा भइरहेको छ। अहिलेसम्म ८५ हजार ७६४ को स्वाबको नमूना सङ्कलन गरिएको छ। सङ्कलित स्वाबमध्ये ७२ हजार ७८९ जनाको रिपोर्ट नेगेटिभ आएको छ भने चार हजार ९१२ जनाको रिपोर्ट आउन बाँकी रहेको मन्त्रालयले जनाएको छ। भारतबाट आउने वा सशङ्कित व्यक्तिका लागि यस प्रदेशमा निर्माण गरिएको २१७ वटा क्वारेन्टिनमा १३ हजार ७४८ वटा शय्याको व्यवस्था गरिएको छ। ती क्वारेन्टाइनमा एक हजार ३२७ जनालाई क्वारेन्टिन राखिएको छ भने होम क्वारेन्टिनमा दुई हजार १८८, आइसोलेशनमा ४६१ र होम आइसोलेशनमा ७६२ जना बसेका छन्। यस प्रदेशको आठवटै जिल्लाको सीमाना भारतसँग जोडिएको छ। भारतमा कोरोना सङ्क्रमण तीव्र रुपमा फैलिएको छ। सीमानामा आवतजावतमा रोक लगाइएको भएपनि लुकिछिपी भित्रिने व्यक्तिमध्ये कतिपय कोरोनाबाट सङ्क्रमित पाइएका छन्। त्यस्ता व्यक्तिहरु परिवारमा घुलमिल गरेर बसेपछि कोरोनाको सङ्क्रमण ह्वात्तै बढेको देखिएको छ।"
संक्रमितको संख्या ३० हजार नाघ्यो,काठमाडौं : पछिल्लो २४ घण्टामा ८३८ जनामा कोरोना भाइरस (कोभिड१९) संक्रमण पुष्टि भएको छ। शुक्रबार कोरोना संक्रमण पुष्टि भएकामध्ये २९२ महिला र ५३८ पुरुष रहेका छन् । योसहित संक्रमितको संख्या ३० हजार ४८३ पुगेको स्वास्थ्य मन्त्रालयका प्रवक्ता डा जागेश्वर गौतमले जानकारी दिए। पछिल्लो २४ घण्टामा २५० जना कोरोना जितेर डिस्चार्ज भएका छन्। योसँगै कुल डिस्चार्ज हुनेको संख्या १८ हजार २१४ पुगेको छ। मन्त्रालयका प्रवक्ता गौतमका अनुसार संक्रिय संक्रमितको संख्या १२ हजार १३२ रहेको छ । अहिले क्वारेन्टाइनमा १२ हजार २३४ जना रहेका छन् । मन्त्रालयका अनुसार २४ घण्टामा ११ जनाको मृत्यु भएको छ । योसँगै कोरोनाले ज्यान गुमाउने १३७ पुगेका छन् ।
हङकङमा साढे ७० लाख मानिसको निशुल्क कोरोना परीक्षण गरिने,हङकङ : हङकङले आफ्ना ७० लाख ५० हजार नागरिकको निशुल्क कोरोना परीक्षण गर्ने भएको छ । शुक्रबार यहाँका नेताले यस्तो आग्रह गरेका हुन् । तर कति चिनियाँ कम्पनीबाट यस्तो सुविधि दिइनेछ भन्नेबारे बताइएको छैन । हङकङमा अहिले तेस्रो लहरको कोरोना महामारी फैलिएको बताइन्छ । हङकङकी नेत्री क्यारी लामले निशुल्क आम परीक्षण यही सेप्टेम्बरको पहिलो दुई साता गरिने बताएकी हुन् । यहाँ अझै धेरै संख्यामा समुदायस्तरमा सुस्त रुपमा कोरोना फैलिएको उनले बताएकी छन् । हङकङकी स्वास्थ्यमन्त्री सोफिया चानले भने यसअघि नै ५० लाख मानिसको कोरोना परीक्षण गरिने बताएकी थिइन् ।
निगमले २३ अगष्टमा काठमाडौँदुबइ उडान गर्ने,"काठमाडौं : नेपाल वायुसेवा निगम (नेपाल एयरलाइन्स) ले काठमाडौँदुबइका लागि रद्द उडान आगामी २३ अगष्टमा सञ्चालन गर्ने भएको छ । संस्कृति, पर्यटन तथा नागरिक उड्डयन मन्त्रालयको स्वीकृतिमा उक्त दिन दुबइबाट काठमाडौँका लागि टिकट लिइसकेका यात्रुका लागि उडान सञ्चालन गरिने निगमले शुक्रबार विज्ञप्ति मार्फत जनाएको हो । उक्त उडानमा कोभिड१९ नेगेटिभ रिपोर्टसहित यात्रा गर्न पनि निगमले अनुरोध गरेको छ । निगमको उडान तालिका अनुसार बिहान ७ः३० बजे काठमाडौँबाट दुबइ जाने जहाज सोही दिन दिउँसो ४ः१५ बजे त्रिभुवन अन्तर्राष्ट्रिय विमानस्थलमा अवतरण गर्ने जनाइएको छ । निगमको गत १८ अगष्टका लागि दुबइबाट काठमाडौँका लागि तय गरिएको उडान यात्रुलाई काठमाडौँमा क्वारेन्टिनको व्यवस्थापन नभएको भन्दै सरकारले स्थगित गरेको थियो । काठमाडौँबाट २३५ यात्रु तथा १५ टन कार्गो लिएर गएको निगमको वाइड बडी जहाज दुबइबाट रित्तै फर्किएको थियो । जहाज रित्तै फर्केपछि सम्बन्धित निकायको चौतर्फी आलोचना भएको थियो । उडानका लागि दुबइ एयरपोर्टमा तयार रहेका यात्रु अलपत्र परेका थिए । बिहिबारको मन्त्रिपरिषद् वैठकले उद्धार उडान सञ्चालन गर्न अनुमति दिएको थियो । रासस"
उदयपुरमा कोरोना संक्रमितको संख्या ११० पुग्यो,"उदयपुर : उदयपुरमा ११ वर्षीया बालिकासहित तीन जनामा कोरोना पुष्टि भएको छ। प्रादेशिक अस्पताल विराटनगरको कोरोना प्रयोगशालामा गरिएको परीक्षणबाट बिहीबार त्रियुगा नगरपालिका १० का ११ वर्षीया बालिका, ३२ वर्षीय प्रहरी जवान र ४२ वर्षीय शिक्षकमा कोरोना पोजिटिभ देखिएको हो। प्रहरी जवान साउन २८ गते सुनसरीबाट सरुवा भएर जिल्ला प्रहरी कार्यालयमा आएका हुन भने त्रिनपा ९ घर भएका शिक्षक त्रिनपा १० स्थित बालमन्दिर माध्यमिक बिद्यालयका बोक्सेका शिक्षक हुन्। साउन २८ गते जिप्रकामा आईपुगेका जवान अन्यसँग भेटघाट नै नगरी सोही दिन प्रहरी परिसर भित्र रहेको क्वारेन्टाईनमै बस्दै आएको एसपी भिमबहादुर दाहालले बताए। उनले भने, संक्रमण फैलन नदिन सरुवा भएर आएका सबैलाई अनिवार्य क्वारेन्टाईनमा राख्ने र पाँच दिनपछि पिसिआर टेष्ट गर्ने व्यवस्था मिलाएका छौ।प्रहरी परिसर भित्रै क्वारेन्टाइन र आइसोलेसनको व्यवस्था गरिएकाले संक्रमणबाट सुरक्षित रहेको उनको भनाई छ। यो सँगै उदयपुरमा संक्रमितको संख्या एक सय १० पुगेको छ। त्यसमध्ये ३० जना महिला ७९ जना पुरुष र एक जना बालिका रहेको जिल्ला स्वास्थ्य कार्यालयका प्रमुख मोहन सुवेदीले जानकारी दिए। साउन १६ गते मालपोत कार्यालयका खरिदारमा कोरोना देखिएपछि कन्ट्रायाकसेसनका आधारमा ४२ वर्षीय शिक्षकमा कोरोना देखिएको हो। कर्मचारीमा संक्रमण देखिएसँगै समुदाय स्तरमा कोरोना फैलिएको भन्दै स्थानीय प्रशासनले सदरमुकाम रहेको त्रियुगा, चौदण्डिगढी र बेलका नगरपालिका क्षेत्रमा निषेधाज्ञा र कटारी नगरपालिकामा लकडाउन गरिएको छ। जिल्लामा कोरोना संक्रमित देखिएकामध्ये त्रियुगा नगरपालिकामा ६४ जना, बेलका नगरपालिकामा ३२ जना, कटारी नगरपालिकामा ७ जना, चौदण्डीगढी नगरपालिकामा २ जना, उदयपुरगढी गाउँपालिकामा २ जना र ताप्ली गाउँपालिकामा तीन जनामा कोरोना संक्रमण देखिएको छ। जिल्लामा हालसम्म एक हजार सात सय २३ महिलासहित ६ हजार ६ सय ५७ जनाको पिसीआर परीक्षणका लागि स्वाब संकलन गरिएकोमा एक हजार ६ सय ५८ महिलासहित ६ हजार चार सय १६ जनाको रिर्पोट आईसकेको र बाँकी दुई सय ४१ जनाको आउनेक्रम जारी रहेको स्वास्थ्य कार्यालयले जनाएको छ। कार्यालयले दिएको जानकारीअनुसार हाल ७ जना महिलासहित एक सय ३७ जना क्वारेन्टाइनमा छन् भने १८ महिला सहित चार सय ७२ जना होम क्वारेन्टाईनमा छन्।"
"युरोपमा कोरोना संक्रमण फेरि बढ्दै, फ्रान्समा मात्र एकैदिन ५ हजार बराबर थपिए","पेरु : करिब ३ महिनासम्म कोरोना संक्रमण न्यून भएको युरोपमा फेरि बढेको छ। फ्रान्समा मात्र बिहीबार एकैदिन ४ हजार ७७१ नयाँ संक्रमित भेटिएका हुन्। यो संख्या मे महिना यताकै सबभन्दा बढी हो भने बुधबार भन्दा १ हजारले बढी हो। बुधबार ३ हजार ७७६ मा संक्रमण पुष्टि भएको थियो। त्यस्तै मंगलबार २ हजार २३८ मा संक्रमण देखिएको थियो। फ्रान्समा हालसम्म २ लाख ५६ हजार ५३४ संक्रमित भइसकेका छन्। जोन्स हप्किन्स विश्वविद्यालयको तथ्यांकअनुसार संक्रमितमध्ये ३० हजार ४३४ को ज्यान गएको छ। त्यस्तै ८४ हजार २१४ निको भएका छन्। यसैगरी स्पेन, जर्मनी र इटालीमा पनि संक्रमण बढेको छ। यी मुलुकमा पनि बिहीबार अप्रिल तथा मे महिना यताकै सबभन्दा नयाँ संक्रमित भेटिएका छन्। बीबीसीका अनुसार बिहीबार स्पेनमा ३ हजार ३४९ नयाँ संक्रमित भेटिएका छन्। संक्रमितमध्ये अधिकांश युवा उमेरका रहेका छन्। हालसम्म स्पेनमा ३ लाख ७७ हजार ९०६ संक्रमित भइसकेका छन्। तीमध्ये १ लाख ५० हजार ३७६ निको भएका छन् भने २८ हजार ८१३ को ज्यान गएको छ। बिहीबार जर्मनीमा १ हजार ७०७ मा संक्रमण पुष्टि भएको छ। संक्रमण पारिवारिक जमघट गरेका, भोजमा सहभागी भएका तथा अन्य देशबाट आएकामा देखिएको हो। हालसम्म जर्मनीमा २ लाख ३१ हजार २९२ संक्रमित भेटिएका छन्। जसमध्ये २ लाख ५ हजार ३५९ निको भएका छन् भने ९ हजार २६३ को मृत्यु भएको छ। इटालीमा बिहीबार ८४० नयाँ संक्रमित भेटिएका छन्। त्यस्तै ६ जनाले ज्यान गुमाएका छन्। यसअघि बुधबार ६४२ मा संक्रमण देखिएको थियो भने मंगलबार ४०१ जना संक्रमित थपिएका थिए। इटालीमा हालसम्म २ लाख ५६ हजार ११८ संक्रमित भइसकेका छन्। जसमध्ये ३५ हजार ४१८ को ज्यान गएको छ। त्यस्तै २ लाख ४ हजार ६८६ निको भएका छन्।"
थप एकको मृत्यु : वीरगन्जमा मात्र कोरोनाले ३३ को ज्यान गयो,"वीरगन्ज : वीरगन्जमा कोरोना भाइरस (कोभिड१९) संक्रमणका कारण शुक्रबार फेरि १ जना जनाको मृत्यु भएको छ। वीरगन्ज महानगरपालिका वडा नम्बर १० रानीघाटका ४८ वर्षीय पुरुषको मृत्यु भएको हो। गण्डक बहुअरीस्थित वीरगन्ज हेल्थकेयर अस्थायी कोभिड अस्पतालमा उपचारका क्रममा शुक्रबार दिउँसो सवा १ बजे ती संक्रमित पुरुषको मृत्यु भएको हो। मुटु रोगी रहेका ति पुरुष साउन ३१ गते नारायणी अस्पतालको आइसीयूमा भर्ना भएका थिए। साउन ३२ गते उनमा कोरोना संक्रमणको पुष्टि भएको थियो। पीसीआर रिपोर्ट पोजिटिभ देखिएपछि उनलाई नारायणी अस्पतालबाट वीरगन्ज हेल्थ केयर अस्थायी कोभिड अस्पतालमा लगिएको थियो। आइसीयूमा उपचाररत उनको स्वास्थ्यमा समस्या देखिएपछि भेन्टिलेटरमा राखिएको थियो। योसँगै वीरगन्जमा कोरोनाका कारण मृत्यु हुनेको संख्या ३३ पुगेको छ। साउनमा मात्रै २९ जनाको मृत्यु भएको छ । वीरगन्जमा अहिलेसम्म कोरोनाका कारण मृत्यु भएका ३३ मध्ये पर्साका २५, बाराका ५ र रौतहटका २ छन्। जेठ ३१ गते वीरगन्जको घण्टाघरमा मृत भेटिएका एक संक्रमित युवकको भने पहिचान खुलेको छैन।"
आइएचएनओले जापानमा अध्ययनरत विद्यार्थीलाई छात्रवृत्ति दिने,काठमाडौं : आईएचएनओले जापानमा अध्ययनरत विद्यार्थीलाई छात्रवृत्ति दिने भएको छ। विभिन्न देशबाट उच्च शिक्षा अध्ययनका लागि जापान पुगेका विद्यार्थीलाई छात्रवृत्ति दिने आइएचएनओले जनाएको छ। जापानमा ३ लाखभन्दा विद्यार्थी अध्ययनरत छन्। पार्टटाइम गर्दै कलेज तथा आफ्नो जीवनयापनको खर्च चलाउने विद्यार्थीलाई राहत दिने उद्देश्यले छात्रवृत्ति दिन लागिएको आईएचएनओका प्रमुख योसिहारु कोमियामाले बताए। विद्यार्थीलाई जापानमा पढ़न सहज होस् भन्ने उदेश्यले छात्रबृत्ति प्रदान गर्दै आएको कोमियामाले बताए। जापानमा पढ़ने धेरै जसो विद्यार्थी जापानमै काम गर्न चाहेको पाइएको छ। तर पढ़ाई सकेपछि जापानमा वर्किङ भिसा प्राप्त गर्ने विद्यार्थी ५०५ जना छन्। गैरआवासीय नेपाली संघ जापानको समन्वयमा आईएचएनओले नेपाली विद्यार्थीलाई वितरण गर्ने छात्रवृत्तिका लागि अगस्ट २० तारिखबाट आवेदन खुल्ला गर्ने भएको छ। आवेदन सेप्टेम्बर १६ सम्ममा आईएचएनओको ठेगानामा पोष्ट गरिसकेको हुनुपर्ने छ। उक्त छात्रवृत्तिका लागि गत जुलाई ३१ मा एनआरएनए जापानको तर्फबाट अध्यक्ष देबिलाल भण्डारी र आईएचएनओको तर्फबाट प्रमुख योसीहारु कोमियामाले सहमति पत्रमा संयुक्त हस्ताक्षर गरे। छात्रवृत्ति वितरणमा समन्वयकारी भूमिका निर्वाह गर्नका लागि एनआरएनए जापानका उपाध्यक्ष लक्ष्मण बानियाको नेतृत्वमा १५ सदस्य टिम बनाइएको छ। तोकेको मापदण्डभित्र परेमा मात्र छात्रवृत्तिका लागि योग्य हुने प्रवक्ता सिद्धार्थ श्रेष्ठ बताए। जापान अध्यागमनका अनुसार नेपालबाट २८ हजार २ सय ६८ जना विद्यार्थी जापान पुगेका छन्।
पहिरोमा बेपत्ता बालकको शव फेला,"दैलेख : ठाटीकाँध गाउँपालिका४ गैरागाउँमा मंगलबार राति गएको पहिरामा परी बेपत्ता भएका ११ वर्षका बालक लोकेश कठायतको शव फेला परेको छ। बुधबारदेखि निरन्तर खोजिपछि बालकको शव फेला परेको जिल्ला प्रहरी कार्यालय दैलेखले जनाएको छ। बिहीबार साँझ मात्र पहिरो गएको ठाउँमा कमिजको छेउ देखिएको आधारमा पहिरो पन्छ्याउँदा बालकको शव फेला परेको स्थानीय दानबहादुर कठायतले जनाए। ठाटीकाँध गाउँपालिका४ गैरागाउँमा मंगलबार गएको पहिरोमा लोकेशसंगै सुतेका १२ वर्षका बालक जनक कठायत मृत मंगलबार राति नै भेटिएका थिए। दैलेखका प्रमुख जिल्ला अधिकारी सन्तबहादुर सुनारका अनुसार उक्त पहिरोमा परेर गम्भीर घाइते भएका ३ जनालाई बुधबार हेलिकप्टरमार्फत उद्धार गरी कर्णाली प्रदेश अस्पताल सुर्खेत पुर्याईएको थियो। उनीहरु उपचारपछि घर फर्किएका छन्। पहिरोमा परी सामान्य घाइते भएका दुई जनाको गाउँमै उपचार गरिएको थियो । वडाध्यक्ष रमेशबहादुर सिजापतिले पहिरो पीडित परिवारको राहतका लागी विभिन्न संघ संस्था, राजनीतिक दल, समाजसेवी लगाएतलाई सहयोग गर्न अपिल गरेका छन्। पहिरोले ठाँटीकाँध गाउँपालिका४ गैरागाउँका १० घर पूर्ण रुपमा क्षति गरेको छ भने २० घर उच्च जोखिममा परेका छन्।"
युट्युबले फेरिदिएको जीवन : निरक्षर हजुरआमा कसरी बनिन् स्टार ?,"नयाँदिल्ली : डिजिटल दुनियाँमा लुकेका प्रतिभाहरु युट्युब वा अनलाइनका अन्य माध्यमबाट रातारात चर्चामा आउनु अनौठो कुरा हैन । दक्षिण भारतको ग्रामिण भेगकी एक वृद्धा गंगाभा मिलकुरी पनि युट्युबमा निकै लोकप्रिय छिन् । तर उनी तपाइँले सोचे जस्तो ठेट युट्युब स्टार भने हैनन् । आठ नातीनातिनाकी हजुरआमा मिलकुरीलाई आफ्नो उमेर पनि यकिन छैन । तेलंगनाको सानो गाउँ लाम्बादिपल्लीमा हुर्किएकी उनी अहिले माइ भिलेज शो युट्युब च्यानलकी स्टार नै हुन् । जसलाई १० लाख ५० हजारले त सब्सक्राइब गरेका छन् । खासमा यो च्यानल २०१२ मा गंगाभाका ज्वाइँ श्रीकान्त श्रीरामले सुरु गरेका थिए । जो आफैँका एक फिल्म मेकर हुन् । लेखक, एडिटर, क्यामेरा पर्सन सहित ९ जनाको उनको टीमले गाउँले संस्कृति र ग्रामिण परिवारको जीवनशैलीको बारेमा भिडियो बनाउने गथ्र्यो । गंगाभालाई भने श्रीरामले शो सुरु गर्नुअघिसम्म युट्युबबारे केही जानकारी थिएन । उनी गाउँका बोटविरुवा र रुखबारे भिडियो खिचेर बस्थे । म सोच्थेँ कि, यो केटा भिडियो खिचेरै किन समय खेर फाल्दैछ ? तर मैले कहिल्यै पनि उनको भिडियोमा म पनि आउँछु भन्ने सोच्दै सोचिन, गंगाभाले भनिन् । गंगाभा सुरुका भिडियोमा आगन्तुकको रुपमा मात्रै देखिन्थिन् । २०१७ पनि उनी अली धेरै देखिन थालिन् । श्रीराम भन्छन्, उनी क्यामेराको अगाडि ज्यादै स्वभाविक देखिन्छिन् । भिडियोमा आउनुअघि क्र्यूले गंगाभालाई स्क्रिप्टबारे व्याख्या गरेर सुनाउँछन् । र उनी त्यसै गर्छिन् । खासमा उनी निरक्षर भएकाले पनि यसो गर्नुपरेको बताउँछन् श्रीमार । गंगाभा सुनाउँछिन्, मलाई लाग्छ कि, मानिसहरु मैले बोल्ने तरिका मन पराउँछन् । म उक वृद्धा केटी हुँ, तिमीलाई थाहा छ, र म शिक्षित छैन । युट्युब स्टार हुनुअघि गंगाभाको जीवन त्यति सहज थिएन । उनले एक कक्षामै स्कुल छाड्नु परेको थियो । उनी खेतीपाती गर्थिन् । र परिवारलाई सघाउन सिगरेट बेर्ने काम पनि गर्थिन् । मेरा पति एक जँड्याहा थिए, त्यसैले मैले दुई छोरी र छोरा पाल्नका लागि कडा परिश्रम गर्नुपथ्र्यो, गंगाभा सुनाउँछिन् । जब उनी माइ भिलेज शो मा आउन थालिन् उनको जीवन नै बदलिन थाल्यो । यससँगै खासै चर्चामा नरहेको उक्त युट्युब च्यानल पनि ह्वात्तै चर्चित बन्यो । युट्युबको लोकप्रियता यति तीव्र रुपमा बढ्यो कि, यसका भिडियो ट्रेन्डिङमा पर्न थाले । भारतमा पछिल्लो समय युट्युबका दर्शक तिव्र रुपमा बढ्न थालेका छन् । हरेक महिना साढे २ करोड भन्दा धेरै सक्रिय दर्शक बढ्ने गरेको एसिया प्यासिफिकका प्रवक्ता तु ग्युएन बताउँछिन् । सबै भाषाको पृष्ठभुमि भएका सर्जकहरुको दर्शक खोज्ने यो एक प्लेटफर्म हो, ग्युएन बताउँछिन् । युट्युब च्यानल माइ भिलेज शोले २०१९ मा नै १० लाख सब्सक्राइब पुर्याएकोमा युट्युबबाट गोल्डेन प्लेक अवार्ड पायो । उक्त समूहको एउटा भिडियो त ३ करोड भन्दा बढी दर्शकले हेरेका थिए । गंगाभाले भने अहिले इन्स्टाग्राम पनि चलाउन थालेकी छन् । जहाँ उनलाई ४१ ह्जार भन्दा धेरैले फलो गरेका छन् । पछिल्लो समय उनको अभिनय कौशल ठूलो पर्दामा समेत देखिन थालेको छ । २०१९ मा मात्रै उनले दुईवटा तेलुगु भाषी फिल्ममा अभिनय गरिन् । उनी आफ्नो गाउँको आसपासका छिमेकी गाउँ भन्दा पर पुगेकी छैनन् । अभिनय गर्न थालेपछिको अनुभव सुनाउँछिन् उनी, मलाई क्यामेरा अघि आउन मन पर्छ, मलाई अभिनय मन पर्छ, समग्र भारतका मानिसले मैले गरिराखेको काम हेरिराखेका छन् भन्ने थाहा पाउँदा मलाई राम्रो लाग्छ । रोचक त के भने, उनी अचेल अभिनय मात्रै हैन, आफ्ना फ्यानसँग सेल्फी खिच्न पनि व्यस्त हुन्छिन् । यतिसम्म कि, बलिउड र साउथ मुभिका स्टार कलाकारहरु समेत उनीसँग सेल्फी खिच्न मोहित हुन्छन् । उनी संलग्न युट्युबले अचेल राम्रो विज्ञापनसँगै आम्दानी पनि गर्न थालेको छ । यससँगै उनको पनि कमाइ बढ्दो छ । अब भविष्यमा उनी एउटा घर बनाउने आशामा छिन् । श्रीराम र गंगाभाले युट्युबबाट आएको नाफा गाउँकै विकासका लागि खर्च गरिरहेका छन् । गाउँमा सबैको सहज पहुँचमा हुने गरी आफ्नै प्रोडक्सन अफिसमा एउटा पुस्तकालय समेत बनाइसके । युट्युबले हरेकको जीवन परिवर्तन गर्दैछ । यदी मान्छेहरुले यसलाई राम्रो कामको लागि उपयोग गरे भने, हरेक मानिस स्टार बन्न सक्छ । हरेकले उसको जीवनको वास्तविक समस्या समाधान गर्न सक्छ । प्रविधिले हाम्रो गाउँका मानिसको जीवन पनि बदलिदिएको छ, श्रीरामले सुनाए । सिएनएनबाट"
सुदूरपश्चिम प्रदेशका थप ५६ जनामा कोरोना पुष्टी,"डडेल्धुरा : डडेल्धुरा अस्पतालको प्रयोगशालामा गरिएको कोरोना परिक्षणमा सुदूरपश्चिम प्रदेशमा थप ५६ जनामा कोरोना भाइरस (कोभिड१९) को पुष्टि भएको छ। शुक्रबार डडेल्धुरमा अस्पतालको प्रयोगशालमा गरिएको परीक्षणमा सुदुरपश्चिमका पहाडी जिल्लाका विभिन्न स्थानबाट सकंलन गरिएका स्वाब नमुना मध्य ५६ नमुनाहरु कोरोना संक्रमण देखिएको हो। यहाँको प्रयोगशालामा पछिल्लो २४ घण्टामा ५ सय २९ नमुना परीक्षण भएको अस्पताल स्रोत ले जनाएको छ। जसमद्ये ५६ जनाको रिपोर्ट पोजिटिभ आएको अस्पतालका प्रयोगशाला इन्चार्ज ईश्वरीप्रसाद भूषालले जानकारी दिए। अस्पतालबाट सार्वजनिक गरिएको सूचनामा अछामका ३६ जना, डोटीका १६, डडेल्धुरा र बैतडीका २२ जनामा कोरोना संक्रमण देखिएको हो। अछामको साँफेबगर नगरपालिकाका २५ जना, पञ्चदेवल विनायक नगरपालिकाका १० जना र मेल्लेख गाउँपालिकाका १ जनामा कोरोना पुष्टि भएको छ। त्यसैगरि डोटीको शिखर नगरपालिकाका १३ जना, केआइसिंह गाउँपालिकाका २ र जोरायल गाउँपालिकाका १ जनामा संक्रमण देखिएका हुन। यस्तै डडेल्धुराको नवदुर्गा गाउँपालिकाका २ र बैतडीको सिगास गाउँपालिकाका २ जनामा समेत कोरोना संक्रमण पुष्टि भएको प्रयोगशाला इन्चार्ज भूषालले जानकारी दिए।"
"आइसोलेसनमा शंकास्पद मृत्यु, पीसीआर रिपोर्ट आउन बाँकी","विराटनगर : विराटनगरस्थित कोशी अस्पतालको आइसोलेसनमा कोरोना शंकास्पद एक पुरुषको मृत्यु भएको छ। ज्वरो आउने, खोकी लाग्ने र छात्ती दुख्ने लगायत कोरोनासँग मिल्ने लक्षण देखिएका ५० वर्षीय पुरुषलाई बिहीबारराति उपचारका लागि भर्ना गरिएको थियो। आइसोलेसनमा भर्ना गरिएका पुरुषको उपचारका क्रममा शुक्रबार बिहान ७ बजे मृत्यु भएको अस्पतालका मेडिकल सुपरिटेन्डेन डा चुमनलाल दासले बताए। मृतक पुरुषलाई मोरङको पथरीशनिश्चरे क्षेत्रमा बेवारिसे अवस्थामा भेटेर उपचारका लागि ल्याइएको थियो। उनको घर धनकुटा भएको बताइएको छ। उनको पीसीआर परीक्षणका लागि स्वाब संकलन गरेर ल्याबमा पठाइएको छ। तर रिपोर्ट भने आउन बाँकी रहेको बताइएको छ। रिपोर्ट आइसकेपछि शव व्यवस्थापन प्रक्रिया अघि बढाइने अस्पतालले जनाएको छ। प्रहरीका अनुसार मृतक पुरुष केही समयदेखि पथरी बजारमा बस्दै आएका थिए।"
नेटफ्लिक्सले माफी माग्दै विवादास्पद पोस्टर हटायो,"पेरिस : नेटफ्लिक्सले फ्रेन्च फिल्म क्युटीजको लागि तयार पारेको एक प्रोमोशनल पोस्टरमा बालिकालाई यौनिकताको रुपमा चित्रित गरेकोमा माफी मागेको छ । नेटफ्लिक्सले उक्त पोस्टर सार्वजनिक गरेपछि सामाजिक सञ्जालमा तीव्र रुपमा त्यसको दुरुपयोग भएको थियो । धेरै मान्छेहरुले उक्त पोस्टरबाट भयभित भएको भन्दै हजारौँले नेटफ्लिक्सबाट हटाउन भन्दै निवेदन दिएपछि उक्त विवादास्पद पोस्टर हटाउँदै नेटफ्लिक्सले माफी मागेको हो । ११ वर्षीया बालिकालाई यौनिकताको रुपमा चित्रित गरिएकोमा घृणित कार्य र खतरनाक सामग्री भएको भन्दै निवेदन दिइएको थियो । हामीले क्युटीजको लागि प्रयोग गरेको अनुचित कलाकृतिको लागि हृदयदेखि माफी माग्छौँ । यो ठीक थिएन, न त सनडान्स अवार्ड जित्ने फ्रेन्च फिल्मको प्रतिनिधि पोस्टर नै थियो । हामीले अहिले तस्बिर र त्यसको वर्णन अपडेट गरेका छौँ, नेटफ्लिक्सले जारी गरेको विज्ञप्तिमा जनाइएको छ । उक्त फ्रेन्च फिल्म २०२० को जनवरीमा सनडान्स फिल्म फेस्टिभलमा पहिलो पटक प्रदर्शन गरिएको थियो । जुन फ्रेन्चसेनेगलीज फिल्म मेकर माइमोना दौकोरेले बनाएको फिल्म थियो । जसले सनडान्सको ड्रामाटिक सेक्सनमा उत्कृष्ट निर्देशकको अवार्ड जितेका थिए । सोही फिल्मको पोस्टरलाई नेटफ्लिक्सले प्रयोग गरेको थियो ।"
समुदायमा कोरोना फैलिएपछि कालिकोटमा पाँच दिन निषेधाज्ञा,"कालिकोट : कालिकोटमा कोरोना समुदाय स्तरमा फैलिन थालेपछि पाँच दिन निषेधाज्ञा गरिएको छ। जिल्ला प्रशासन कार्यालय कालिकोटले शुक्रबार राती १२ बजेदेखि भदौ १० गते राती १२ गतेसम्म निषेधाज्ञा गरेको हो। कोरोना भाइरस (कोभिड(१९) संक्रमण नियन्त्रण तथा रोकथामलाई थप प्रभावकारी बनाउन निषेधाज्ञा जारी गर्नु परेको कालिकोटका प्रमुख जिल्ला अधिकारी चन्द्रप्रसाद गैरेले बताए। संक्रमण फैलिन नदिन सजगता अपनाउन सचेतनामुलक कार्यक्रम र प्रवद्र्धनात्मक कार्यक्रम सञ्चालन गर्न जरुरी रहेको प्रमुख जिल्ला अधिकारी गैरेले बताए। उनका अनुसार बिहिबार मात्र कर्णाली स्वास्थ्य बिज्ञान प्रतिष्ठानमा गरिएको परिक्षणमा जिल्लाको तिलागुफा नगरपालिका नाक्मा बजारका स्थानिय पाँच जना र सुर्खेतमा परिक्षण गरिएका भारतबाट आएका खाँडाचक्र नगरपालिका वडा नं १ का २ जनामा कोरोना पुष्टि भएपछि निषेधाज्ञा जारी गर्नु परेको हो। नेपालीको मुख्य चार्डपर्व नजिकिँदै गर्दा हुने भीडभाडका कारण कोरोना भाइरसको संक्रमण फैलिन नदिन सजकता अपनाईएको छ। शुक्रबार नेपाली हुन्दु नारीहरुको महान चार्ड तिजलाई भीडभाड गरेर नमनाउन आग्रह गरिएको छ। जसका कारण जिल्ला सदरमुकाम मान्म बजारका साथै आसपासका बजारहरुमा तिजको चहलपहल सामान्य छ। प्रमुख जिल्ला अधिकारी गैरेका अनुसार निषेधाज्ञा अवधीभर औषधि पसल, अस्पताल तथा स्वास्थ्य संस्था सञ्चालन सम्बन्धि सेवा, खानेपानी तथा विद्युत सञ्चालन, फोहोरमैला व्यवस्थापन बाहेकका सबै सेवाहरु बन्द गरिएको छ। जिल्लाका चारै तिरका सिमानाबाट जिल्ला प्रवेशमा रोक लगाईएको प्रशासनले जनाएको छ। स्थानीय प्रशासनले कोरोना भाइरसको महामारीबाट थप सजग र सुरक्षित रहन आग्रह गरेको छ। जिल्लामा हालसम्म ७५ जनामा कोरोना पुष्टि भईसकेको छ। जसमा ६६ जनाले कोरोना जितेर घर फर्किएका छन्। बाँकी ९ जनालाई आईसोलेसनमा राखिएको छ।"
समुदायमै फैलियो कोरोना : जुम्लामा एकैदिन ५६ जनालाई संक्रमण,सुर्खेत : जुम्लामा समुदाय स्तरमै कोरोना फैलिएको छ। पहिलो पटक एकैदिन जुम्लाका ५६ जनामा कोरोना संक्रमण पुष्टि भएको हो। कर्णाली स्वास्थ्य विज्ञान प्रतिष्ठानको प्रयोगशालामा गरिएको पीसीआर परीक्षणमा शुक्रबार ५६ जनामा कोरोना संक्रमण पुष्टि भएको प्रतिष्ठानका निर्देशक डाक्टर मंगल रावलले जानकारी दिए। उनका अनुसार जुम्लाको हिमा गाउँपालिकाका८ जना र चन्दननाथ नगरपालिकाका १ जनामा संक्रमण देखिएपछि कन्ट्याक्ट ट्रेसिङ गर्दा हिमा गाउँपालिकाका कर्मचारीसहित ५६ जनामा कोरोना संक्रमण पृष्टि भएको हो। एक सय २९ जनाको नमुना संकलन गरिएकोमा हिमा गाउँपालिकाका ५१ जना र नाग्मका पाँच जनामा संक्रमण पुष्टि भएको उनले बताए। हाल प्रतिष्ठानको आइसोलेसन वाडमा १४ संक्रमितको उपचार भइरहेको छ। जुम्लामा एकैदिन धेरै संख्यामा कोरोना संक्रमण पुष्टि भएको यो पहिलो पटक हो। यसले समुदाय स्तरमै कोरोना फैलिएको पृष्टि हुन्छ। योसँगै शुक्रबार कर्णाली प्रदेशमा ६२ जनामा कोरोना संक्रमण पृष्टि भएपछि कर्णालीमा कुल कोरोना संक्रमितको संख्या र्२ हजार २ सय २५ पुगेको छ। हालसम्म कर्णालीमा एक हजार नौँ सय ४५ जनाले कोरोना जितेका छन्। संक्रमण पुष्टी भएका मध्य ६ जनाको मृत्यु भईसकेको छ। हाल कर्णालीका विभिन्न आइसोलेसनमा जम्मा २ सय ७४ जना मात्रै रहेका छन्। कर्णालीमा हालसम्म ५० हजार ९ सय ३९ जनामाको पीसीआर परीक्षण गरिएको छ।
सीमा मुद्दामा सेना अनिवार्य,"काठमाडौं : जंगी अड्डाले सीमा अनुगमन, व्यवस्थापन तथा रक्षाका लागि छुट्टै निर्देशनालय गठन गरेको छ। मन्त्रिपरिषद्को स्वीकृतिसँगै जंगी अड्डाले सीमासम्बन्धी सर्भे तथा सीमा अनुगमन निर्देशनालय गठन गरेको हो। यससँगै सीमासम्बन्धी वार्ता र छलफलका क्रममा सरकारले गठन गरेको संयन्त्रमा नेपाली सेनाको अनिवार्य प्रतिनिधित्व रहने सैनिक स्रोतले जनाएको छ। मन्त्रिपरिषद्को साउन ५ गतेको बैठकले नेपाली सेनालाई निर्देशनालय गठन गर्न स्वीकृति दिएको थियो। सैनिक प्रवक्ता सहायक रथी सन्तोषवल्लभ पौड्यालले सो सम्बन्धमा कार्यविधि बनाउने काम भइरहेको बताए। उक्त निर्देशनालयको नेतृत्व सहायक रथीले गर्नेछन्। निर्देशनालयमा दुई जना महासेनानी छन्। जंगी अड्डाले निर्देशनालयलाई आवश्यक दरबन्दीसमेत समायोजन गरेको छ। निर्देशनालयले सीमा अनुगमन तथा समन्वय र सन्धिसम्झौता अध्ययन तथा अनुसन्धानका लागि दुई संयन्त्रमार्फत काम सुरु गरेको छ। सीमा रक्षामा नेपाली सेनाको भूमिका के भनी नागरिकले प्रश्न उठाइरहेका बेला सरकारले सर्भे तथा सीमा अनुगमनजस्तो महत्वपूर्ण जिम्मेवारी दिएको छ। कालापानी, लिपुलेक र लिम्पियाधुरा समेटेर नेपालको नयाँ नक्सा कार्यान्वयनमा ल्याएपछि सरकारले सेनालाई सीमा व्यवस्थापन, सुरक्षा र अनुगमनका लागि निर्देशनालय गठन गर्न स्वीकृति दिएको हो। मन्त्रिपरिषद्को निर्णयसँगै जंगी अड्डा निर्देशनालयलाई चलायमान बनाउन गृहकार्यमा जुटेको छ। सरकारले संविधानमा उल्लेख भएबमोजिम नै आफ्नो सिमानाको रक्षा गर्ने जिम्मेवारी नेपाली सेनालाई दिएको हो। संविधानको धारा २६७(१) मा लेखिएको छ, नेपालको स्वतन्त्रता, सार्वभौमसत्ता, भौगोलिक अखण्डता, स्वाधीनता र राष्ट्रिय एकताको रक्षाका लागि यस संविधानप्रति प्रतिबद्ध समावेशी नेपाली सेनाको एक संगठन रहनेछ। निर्देशनालयले सीमा क्षेत्रको निगरानी, सूचना संकलन र सीमासम्वन्धी प्राप्त भएका सूचनाहरूको विश्लेषण गर्नेछ। सीमासम्बन्धी संवेदनशील सूचना विश्लेषण गरी निर्देशनालयले सोहीबमोजिम रणनीति तय गर्नेछ। प्रधानसेनापति पूर्णचन्द्र थापाको निर्देशनमा जंगीअड्डाले २०७६ साउनमा सीमाको पछिल्लो अवस्थाबारे अध्ययन गर्न सर्भे तथा सीमा अनुगमन टास्क फोर्स गठन गरेको थियो। त्यही टास्क फोर्समार्फत अनौपचारिक रूपमा गत वर्ष नै सेनाले भारत र चीनसँगको सिमानाको विस्तृत अध्ययन सुरु गरेको थियो। जंगीअड्डाको प्रस्तावमा रक्षा मन्त्रालय हुँदै मन्त्रिपरिषद् बैठकले त्यही टास्क फोर्सलाई औपचारिक रूपमा निर्देशनालय गठन गर्ने स्वीकृति दिएको हो। अब सीमा व्यवस्थापन, सीमा सुरक्षा, सीमा वार्ता तथा सीमा अनुगमन र निरीक्षणका लागि गठन गरिने प्रत्येक संयन्त्रहरूमा नेपाली सेनाको अनिवार्य प्रतिनिधित्व हुनेछ। सरकारले सीमासम्बन्धी संवेदनशील विषयमा विभिन्न निकायलाई सुझाव दिने कार्यादेश निर्देशनालयलाई दिएको छ। निर्देशनालयले गृह, परराष्ट्र, भूमिसुधार मन्त्रालय र सशस्त्र प्रहरी, नेपाल प्रहरी, नापी विभाग, पुरातत्व विभागलगायत निकायसँग समन्वय गरी सीमासम्बन्धी सूचनाको अभिलेख राख्नेछ। सरकारले नेपालको सिमानासँग सम्बन्धित सन्धिसम्झौता, भौगोलिक विवरण, ऐतिहासिक नक्सा, सुरक्षासम्बन्धी संवेदनशील दस्तावेजहरू संकलन र संरक्षण गर्ने कार्यादेशसमेत निर्देशनालयलाई दिएको छ। निर्देशनालयको कार्यादेश गृह, परराष्ट्र तथा भूमिसुधार मन्त्रालयसहित नेपाल प्रहरी, सशस्त्र प्रहरी, पुरातत्व विभाग, नापी विभागलगायत निकायसँग समन्वय गरी सूचनाको अभिलेख राख्ने सीमासम्बन्धी सन्धिसम्झौता, भौगोलिक विवरण, ऐतिहासिक नक्सा, अन्तर्राष्ट्रिय सीमाअंकित नेपालको आधिकारिक नक्सा र सीमा तथा नेपालको सुरक्षासम्बन्धी संवेदनशील प्रकारका लिखित दस्तावेज संकलन र संरक्षण गर्ने सिमानाको संवेदनशील विषयमा सम्बन्धित निकायहरूलाई सुझाव दिने"
"५० बेडको आइसोलेसन बनाइँदै, श्रमदान गर्दै सांसद","सिन्धुली : कोरोना भाइरस (कोभिड१९)को संक्रमण बढ्दै जाँदा आइसोलेसन वेड अभाव भएपछि एकैपटक ५० वेडको आइसोलेसन अस्पतालनै निर्माण थालिएको छ। कमलामाई नगरपालिका६ शिवनगरमा ३ करोड ३६ लाख रुपैयाँको लागतमा आइसोलेसन अस्पताल निर्माण थालिएको हो। आएसोलेसन निर्माणका लागि बागमती प्रदेशका सांसद तथा नेकपा सिन्धुलीका अध्यक्ष राजन दाहालले अगुवाए गरिरहेका छन्। सिन्धुली अस्पतालको संयोजनामा तीनसाताभित्र निर्माण सम्मन्न गर्ने योजना रहेको अस्पताल निर्माण उपभोक्ता समितिका अध्यक्ष तथा नेपाल रेडक्रस शाखा सिन्धुलीका सभापति अशोक श्रेष्ठले बताए। गत बुधबार सिन्धुली अस्पताल विकास समितिका अध्यक्ष प्रलाद पोखरेलको अध्यक्षतामा बसेको सर्वपक्षीय बैठकले कोरोना संक्रमणको जोखिमलाई मध्यनजर गर्दै सदरमुकाममा आइसोलेसन निर्माण गर्नुपर्ने निष्कर्ष निकालेको थियो। बैठकले रेडक्रस सभापति श्रेष्ठको अध्यक्षतामा अस्पताल निर्माण उपभोक्ता समिति गठन गरिएपछि अस्पताल निर्माणको काम थालिएको हो। यहि भदौ २५ गतेसम्ममा आइसोलेसन अस्पताल निर्माण सम्पन्न गरिने श्रेष्ठको भनाए छ। ट्रष्ट राखेर इटाको गाह्रो जोडेर बनाइने अस्पताल विश्व स्वास्थ्य संगठनको मापदण्ड बमोजिमको हुने उपभोक्ता समिति अध्यक्ष श्रेष्ठले खावी गरेका छन्। ५० वेडको आइसोलेसनमा तीन वटा आइसीयूसहितको बेड रहने जानकारी दिइएको छ। अस्पताल निर्माणमा ९७ लाख रुपैयाँ बागमती प्रदेशको सामाजिक विकास मन्त्रालय सहयोग गर्ने छ। बाँकी रकम स्थानीय तह, सामाजिक संघ संस्था र व्यक्तिसँग सहयोग जुटाइने छ। प्रदेश सांसद दाहाल स्वयम श्रमदानमा समेत सक्रिय भएका छन्। दाहालसँगै जिल्लाका जनप्रतिनिधि, सुरक्षा निकाय, संघसंस्थाका प्रतिनीधिहरु सक्रिय भएर लागि परेका छन्।"
१५१ को पीसीआर रिपोर्ट नेगेटिभ : डोल्पा कोरोना मुक्त,डोल्पा : डोल्पामा १५१ जनाको पीसीआर रिपोर्ट नेगेटिभ आएको छ। निकै लामो समयपछि गरिएको पीसीआर परीक्षणमा सबै १५१ जनाकै पीसीआर रिपोर्ट नेगेटिभ आएको प्रमुख जिल्ला अधिकारी सुरेश सुनारले जानकारी दिए। प्रजिअ सुनारको अनुसार छिमेकी जिल्ला रुकुम जाजरकोटबाट मानिस जिल्लामा धेरै आएको र जिल्लाका नागरिक समेत धेरै जिल्लामा भित्रिएपछि ठूलो संख्यामा परीक्षण गरिएको र सबैको रिपोर्ट नेगेटिभ आएको बताए। जिल्ला बाहिरबाट डोल्पाका काम गर्नको लागि आएका र उनीहरु बस्ने होटेल तथा केही धेरै मानिस आउजाउ गर्ने व्यापारीको पहिलो चरणमा परीक्षण गरिएको हो। ठूलो संख्यामा भएको परीक्षणामा सबैको रिपोर्ट नेगेटिभ आएको प्रमुख जिल्ला अधिकारी सुरेश सुनारले बताए। जिल्ला बाहिरबाट आउने कामदार र कर्मचारीलाई पहिलो परीक्षण गरिएको छ भने अब सरकारी कार्यालयका कर्मचारी अन्य नागरिकलाई समेत परीक्षण गरिने प्रजिअ सुनारले जानकारी दिए। हिन्दु नारीको महान चाड हरितालिका तीज भएकोले भिडभाड कम गराएको र सुरक्षा सर्तकता अपनाउदै कडाइ गरिएको प्रहरी नायव उपरीक्षक नारायण रञ्जितकारले जानकारी दिए। हालसम्म जिल्लामा कोरोनाको कारण एक जनाको ज्यान गएको र अन्य तीनजना सन्चो भएर घर फर्की सकेका छन्। त्यस पश्चात डोल्पा जिल्ला हालसम्म कोरोना मुक्त जिल्लाका रुपमा रहेको छ।
"पूर्वी नवलपरासीमा एकै दिन २० जना संक्रमति, जिल्ला अस्पताल सिल",परासी : पूर्वी नवलपरासीमा एकै दिन २० जना कोरोना संक्रमित थपिएका छन्। पोखरामा गरिएको परीक्षणमा १९ र भरतपुरमा गरिएको परीक्षणमा उनीहरु संक्रमित देखिएको स्वास्थ्य कार्यालयका प्रमुख केशव चापागाईले जानकारी दिए। शुक्रबार थपिएका संक्रमितमा विनयीत्रिवेणी गाउँपालिकाका १८ र गैंडाकोट र कावसोती नगरपालिकाका ११ जना रहेको उनले बताए। संक्रमितमध्ये १० जनामा लक्षण देखिएको छ। तिमध्ये ५ जना मध्यविन्दु अस्पतालमा उपचारार्थ छन्। अरुलाई सामुदायिक प्राकृतिक चिकित्सालय रजहर पठाइने छ। रजहरमा पनि चिकित्ससहितको टोली रहेकोले बाँकीको त्यही उपचार हुने स्वास्थ्य प्रमुख चापागाईले बताए। अरुको अवस्था सामान्य छ। सबैलाई प्राकृतिक चिकित्सालयमै पठाइने छ। जिल्लामा हालसम्म ३ सय ८१ जना संक्रमित भएको स्वास्थ्य कार्यालयले जनाएको छ। यसैबीच अस्पतालका बिरामीमा संक्रमण देखिएपछि मध्यविन्दु जिल्ला अस्पताललाई शुक्रबारदेखि सिल गरिएको छ। अस्पतालमा उपचारार्थ ५ जनामा संक्रमण देखिएको छ। उपचारार्थ भर्ना भएका अन्य १७ जनालाई घर पठाएर अस्प्ताल सिल गरिएको अध्यक्ष खनालले बताए। बिरामीमा संक्रमण देखिएपछि अस्पतालमा सेवा दिइरहेका चिकित्सकसहित १० जना स्वास्थ्यकर्मीलाई अस्पतालकै आइसोलेसनमा राखिएको उनले जानकारी दिए। स्वास्थ्यकर्मीहरुको आइतबार पीसीआर परीक्षण गरिने र त्यसपछि अस्पतालको सेवाबारे निर्णय हुने अध्यक्ष खनालले बताए।
विदेशबाट आउनेलाई राख्ने होटलको सूची र मूल्य सार्वजनिक,"काठमाडौं : सरकारले चार्टर्ड उडानमार्फत स्वदेश आउने नागरिकलाई क्वारेन्टाइनमा राख्ने प्रयोजनका लागि होटलको सूची र मूल्य सार्वजनिक गरेको छ। जिल्ला प्रशासन कार्यालय काठमाडौंले पर्यटन विभागले उपलब्ध गराएको होटलको सूची र मूल्य सार्वजनिक गरेको हो। सार्वजनिक गरिएका होटलमा तीन हजार ५०० शय्या क्षमता रहेको छ। जिल्ला सङ्कट व्यवस्थापन केन्द्र (डिसिसिएमसी) ले यही भदौ २ गते कोभिड१९ विश्वव्यापी सङ्क्रमणका कारण उत्पन्न असहज परिस्थितिमा स्वदेश आउनै पर्ने अवस्थामा रहेका नागरिकलाई स्वदेश आउन सहजीकरण गर्नेसम्बन्धी आदेश, २०७७ बमोजिम विमानस्थल हुँदै नेपाल प्रवेश गर्ने र स्वेच्छाले होटल क्वारेन्टाइनमा बस्ने व्यक्तिलाई राख्न होटल सूचीकृत गर्ने निर्णय गरेको थियो। सोही निर्णयका आधारमा पर्यटन विभागले बिहीबार क्वारेन्टाइन प्रयोजनार्थ होटलको विवरण र मूल्य जिल्ला प्रशासन कार्यालय काठामाडौँलाई उपलब्ध गराएको थियो। तारे होटलदेखि सामान्य पर्यटकस्तरका होटलको सूची र मूल्य सार्वजनिक गरिएको जिप्रका काठमाडौँका प्रशासकीय अधिकृत रमा घिमिरेले जानकारी दिए। पर्यटन विभागका सूचना अधिकारी सुरेन्द्र थापाले स्वास्थ्यसम्बन्धी मापदण्ड पालना गर्नसक्ने क्षमता भएका होटललाई क्वारेन्टाइनका रूपमा प्रयोग गर्न सूचीकृत गरिएको जानकारी दिए। 'अहिले हामीले तीन हजार ५०० शय्या भएको होटललाई तयारी अवस्थामा राखेका छौँ, चरणबद्ध रूपमा यो थपिन सक्छ' उनले भने 'स्वास्थ्यसम्बन्धी प्रोटोकलको पालना गर्न सम्भव भएका होटललाई सूचीकृत गरेको हौँ, सबै होटलमा त्यो सुविधा नहुन सक्छ।' सकभर आइसोलेटेड क्षेत्रमा भएका, कम्पाउण्ड भएका, बाहिरी व्यक्तिसँग घुलमिल हुन नसक्ने, सामाजिक दूरी कायम गर्न सक्ने होटललाई सूचीकृत गरिएको उहाँले जानकारी दिए। होटल व्यवसायी महासङ्घ, होटल एसोसियसन तथा व्यवसायीसँग छलफल गरेर क्वारेन्टाइन होटलको सूची सार्वजनिक गरिएको उनको भनाइ छ। पर्यटकीय क्षेत्र ठमेल, ताहाचल, गौशाला, बत्तिसपुतली, दरबारमार्ग, सानो गौचरन, नक्साल, भक्तपुर, लाजिम्पाट, गोदावरी, कमलादी, स्वयम्भू, झम्सीखेल, बूढानीलकण्ठ, लैनचौर कमलपोखरी र बागबजार क्षेत्रमा होटललाई क्वारेन्टाइनका रूपमा प्रयोग गरिने छ। विभागले क्वारेन्टाइनमा प्रयोग गरिने पर्यटकस्तरका होटलको मूल्य र खानाको मेनु पनि सार्वजनिक गरेको छ। पाँच तारे होटलमा एकल रु नौ हजार र दुई जना साझेदारीमा बस्नेका लागि प्रतिव्यक्ति रु छ हजार तोकिएको छ। यस्तै चारतारे होटलमा एकल रु आठ हजार र दुई जनाको हकमा प्रतिव्यक्ति रु पाँच हजार ५००, तीनतारे तथा डिलक्स रिसोर्टमा एक जनाको रु छ हजार र दुई जनाको हकमा प्रतिव्यक्ति रु पाँच हजार, दुई तारेमा एकल रु पाँच हजार र दुई जना भएमा प्रतिव्यक्ति रु तीन हजार ५००, एकतारेमा एकल रु चार हजार र दुई जना भएमा प्रतिव्यक्ति रु दुई हजार ५०० तथा पर्यटकस्तरको होटलमा एकल रु दुई हजार ८०० र दुई जना भएमा प्रतिव्यक्ति रु एक हजार ८०० शुल्क तोकिएको छ। पर्यटकस्तरको होटलका लागि दिनको चार पटक दिइने खानाको मेनु पनि तोकिएको छ। पर्यटकस्तरको होटलले क्वारेन्टाइनमा बस्ने व्यक्तिलाई बिहानको नास्ता, खाना, खाजा र बेलुकाको खाना खुवाउनुपर्नेछ। तारे होटलले खुवाउने खाना आफ्नै ढङ्गको हुनेछ। सरकारले चार्टर्ड उडानमार्फत कोभिड१९ का कारण विदेशमा अलपत्र परेका नागरिकको उद्धार गर्ने निर्णय गरिसकेको छ। त्यसरी विदेशबाट उद्धार गरिएको व्यक्ति कम्तीमा पनि एक साता होटल क्वारेन्टाइनमा बस्नुपर्ने व्यवस्था गरिएको छ। कोभिड१९ महामारीका बीचमा यही भदौ ३ गतेसम्म ५९ देशबाट करिब ५२ हजार नेपाली स्वदेश फर्किका छन्।"
पहिलो पटक वडास्तरमा आइसोलसन अस्पताल निर्माण हुँदै,डडेल्धुरा : कोरोना संक्रमित बिरामीको उपचारका लागि २० बेडको आइसोलेसन कक्षसहितको अस्पताल निर्माण गर्न लागिएको छ । भागेश्वर गाउपालिका वडा नं ४ मा अस्पताल निर्माण कार्य सुरु भएको हो । उपभोक्ता समिति मार्फत करिब २० लाखको लगानीमा आइसोलेसन भवनको निर्माण कार्य शुरु गरिएको भागेश्वर गाउपालिका प्रमुख प्रशासकीय अधिकृत हर्ष रोकाले जानकारी दिए । अस्पताल निर्माणबाट कोरोना महामारीका कारण बेरोजगार भएका युवा तथा स्थानीयलाई रोजगारसमेत प्राप्त हुने भागेश्वर गाउपालिका वडा नं ३ का अध्यक्ष राम बहादुर शाहीले बताए । डडेल्धुरामा पहिलो पटक आइसोलसन वार्डसहितको अस्पताल निर्माण हुन लागेको हो । हाल कोरोना संक्रमितहरु विद्यालय भवन तथा होम क्वारेन्टाइनमा बस्दै आएका छन । आइसोलेसन कक्षको निर्माणपछि संक्रमितको उपचारमा सहज हुने गाउपालिका अध्यक्ष कौशिला कुमारी भट्टले बताइन्।
सस्तोडिल डटकमको भारतीय ईकमर्स कम्पनी फ्लिपकार्टसँग साझेदारी,"काठमाडौं : नेपालको ईकमर्स कम्पनी सस्तोडिल र भारतको लोकप्रिय ईकमर्स कम्पनी फ्लिपकार्टले आफ्नो लाखौं विक्रेताहरूको लागि सीमापार व्यापार सुरु गर्न रणनीतिक समझादरी गरी सम्झौता गरेका छन्। यससँगै फ्लिपकार्ट सस्तोडिलको माध्यमबाट आधिकारिक रूपमा नेपाली बजारमा प्रवेश गरेको छ। सस्तोडिलले साझेदारी अन्तर्गत फ्लिपकार्ट बजारका भारतीय उत्पादनहरु (बच्चाका कपडाहरु, बच्चाका हेरचाहका सामाग्री, अडियो उपकरणहरु, पुरुष तथा महिलाका कपडाहरु, खेलका सामाग्री) नेपाली ग्राहकका लागि ल्याइनेछ। सस्तोडिलका सस्थापक सिइओ अमुन थापाले भने, फ्लिपकार्टको निजी ब्रान्डको उत्पादनहरू पनि सस्तोडिलले देखाउँनेछ । अब भारतिय उत्पादन पनि सस्तोडिलको माध्यमबाट अर्डर गरेको भोलिपल्ट नै उपलब्ध गराउनेछ। पहिलो चरणमा सस्तोडिलले अगस्ट मध्यबाट फ्लिपकार्टको निजी ब्रान्ड जस्तै मार्क्यु जस्ता राम्रा र गुणस्तरिय सामाग्रीहरु प्रदर्शन गर्ने संस्थापक सिइओ थापाले बताए । नेपाली ग्राहकले हालसम्म महंगो रकम तिरेर किन्नु परेको भारतिय उत्पादनहरु अब सस्तोडिलको माध्यम उचित मुलय तिरेरखरिद गर्न सक्ने थापाले बताए। फ्ल्पिकार्टका निजि उत्पादनहरू अब सस्तोडिलमा नेपालमै उपलब्ध हुने भएपछि ग्राकहले अर्डर गरेकै दिन अथवा भोलिपल्ट सामागीहरु पाउनेछन्। समझदारी पश्चात फ्लिपकार्टका निजि ब्राण्डका उपाध्यक्ष देव अय्यरले भने, फ्लिपकार्ट निजी ब्रान्डको पोर्टफोलियो सधैं उपभोक्ताको आवश्यकतालाई सम्बोधन गर्ने र उचित मुल्याकंन गर्नु हो । उपभोक्ताको चाहानालाई मध्यनजर गर्दै गुणस्तरिय उत्पादनलाई जोड दिँदै आफ्नो ब्रान्डलाई भारत बाहिरका बजारमा लैजानु नै हाम्रो लागि एक प्राकृतिक प्रकृया रहेको उनले बताए । नेपाल र भारतको उपभोक्ताहरूको प्राथमिकता मिल्दोजुल्दो छ । हामी विश्वस्त छौं नेपालमा पनि हाम्रो निजी ब्रान्डको मार्क्यू र स्मार्टबाईलाई सहजै अपनाउने छन् ।' अय्यर थप्छन् 'हाम्रो साझेदार सस्ताडिलले नेपाल बजारमा अपार उपभोक्ता विश्वास पाइरहेको छ । जसले हामीलाई थप प्रोत्साहन दिन्छ कि साझेदार अन्तर्गत हामीले प्रस्ताव गरेको उत्पादनहरुलाई पनि उपभोक्ताहरूले माया गर्नेछन्।' सस्तोडिलका सिसिओ अमितेश रायका अनुसार फ्लिपकार्टको इलेक्ट्रोनिक्स र होम डेकोर, फर्निचरका उत्पादनहरु सस्तोडिलमार्फत सीमा पार बिक्रि वितरण सुरु गर्नेछ, भारतीय एमएसएमई पनि सिधै नेपाली उपभोक्ताहरुलाई बेच्न सकिनेछ। सस्तोडिलले फ्लिपकार्टसँगको साझेदारीपछि निरन्तर उचित मूल्यहरूमा यसको उत्पादन दायरा बढाउनेछ र यसले आफ्ना ग्राहकहरूलाई उचित मूल्यमा उत्पादनहरु प्रदर्शन गर्नेछ।' यो साझेदारीले नेपालमा ५० हजारभन्दा बढिका गुणस्तरिय उत्पादनहरु १५ देखि २१ दिनसम्म लाग्ने समयलाई सस्तोडिलले सिपिङ मुल्य पनि तिरेर तिन दिनमा उपलब्ध गराउने जनाइएको छ । सस्ताडिलले विक्रेताहरूको लागि बजार पहुँचका लागि ढोका मात्र खोल्दैन तर उनीहरूको व्यवसायलाई बृद्धि गर्न पनि सहयोग गर्दछ । नेपालमा ईवाणिज्य व्यवसायको सम्भावनाहरू छन् जुन अनलाइन शपिंङले लिने विशाल सम्भावना छ। फ्लिपकार्ट जस्ता एक ब्रान्डको विश्वासिलो उपभोक्ताहरूले सस्तोडिल जस्तो स्थानीय कम्पनीलाई पनि माया गर्नेछन् । जसले गर्दा उपभोक्ताहरूको लागि प्रस्तावित मूल्य अझ रमाईलो बन्नेछ । हामी विश्वस्त छौं कि नयाँ विकासको बाटोले भारतका स्थानीय एमएसएमईको आर्थिक भावना र वृद्धिको सम्भावना बढाउनेछ, फ्लिपकार्टका बजार प्रमुख जगजित हरोडेले भने । ससतोडिलमा फ्लिपकार्टबाट स्टार उत्पादन तथा भर्खर एक्ड्रोइडबाट प्रमाणिकरण भएको मार्क्यु ४९ इन्च फोर के स्मार्ट टेलिभिजन र क्रोमकास्टबाट अन्तर्निर्मित ४ दशमलव ४ ग्राहकले रेटिङ गरिसकेको टिभिको मुल्य ५४ हजार ९९९ रुपैयाँ कायम गरिएको छ। ग्राहकहरूले अर्डर गरेको भालिपल्ट डेलिभरिसँगै २ वर्षे वारेन्टीको साथमा टिभि निःशुल्क जोडिदिनेछन् । मार्क्यूसँगै ग्राहकहरूले फ्लिपकार्टको स्मार्टबाईमार्फत उचित मुल्यका अफरहरु पनि प्राप्त गर्न सक्नेछन् । जहाँबाट ग्राहकले दैनिकक उपभोग्य सामाग्रीहरु खरिद गर्न सक्छन् । आगामि दिनमा सस्तोडिलले फ्लिपकार्टमार्फत खेलकुद, फेसन, फर्निचर जस्ता अन्य सामाग्रीहरु पनि थप गर्ने बताइएको छ। डोल्मा इम्प्याक्ट फण्डका संस्थापक सिइओ टिम गोचरकाअनुसार, धेरै शेयरधनी भएको एक मात्र इकमर्श कम्पनीको उल्लेखनिय वृद्धिको लागि नयाँ पाइला सार्नु प्राकृतिक नियम हो । यो ग्राहकको ध्यान केन्द्रितका साथै उपभोक्ता तथा व्यवसायलाई आकर्षक उत्पादनहरू र मूल्यहरू प्रदान गर्न पूर्ण रूपमा पक्तिबद्ध छ, सस्तोडिल बोर्डका अध्यक्ष प्रतीक जालानले भने, यो ईकमर्श कम्पनीको लागि मात्र नभएर समग्र इकोसिस्टमको लागि परिवर्तनकर्ता हुनेछ । के हो सस्तोडिल डटकम? सस्तो डिलको सुरुवात सन् २०११ डिसम्बरबाट भएको थियो भने त्यो समयमा इन्टरनेटको पहूँच नेपालमा करिब ९ प्रतिशतमा मात्र सिमित थियो । इन्टरनेटमा ९ प्रतिशत पहुँच हुदाँ पनि सस्तो डिलले इकर्मश कम्पनीको सुरुवात गरेको थियो। जस्ले गर्दा आउने पुस्तामा नेपालको अर्थतन्त्रमा ठूलो योगदान पुर्याउनेवाला थियो । ५० हजार रुपैयाँमा शुरु भएको बिजनेश एक सानो ग्यारेज र टुटेफेटेका फर्निचर लिएर इकर्मश कम्पनी स्थापित गर्न ठूलो मेहनेतका साथ अगाडि बढे । त्यो मेहनत र लगावले नै आज सस्तो डिल नेपालको अग्रणी इकर्मश कम्पनी बन्न सफल भएको छ । जसको लाखौं ग्राहकहरु र हजारौ डेलिभरीका साथै सप्लाई टिम रहेको छ । कम्पनीको नेटर्वक सन्जाल देशभर नै फैलिन सकेको छ । कम्पनीले उपोभोक्ताले चाहेको सामान, चाहेको समयमा चाहेको मूल्यमा जुन सुकै स्थानमा पनि पुर्याउने लक्ष्य र उद्देश्यका साथ सेवा प्रदान गरिरहेको छ । यसरी कम्पनीले सामान सप्लाई गर्दा थप शुल्क नलिकन समान सप्लाई गर्ने रणनीतिकासाथ अघि बढेको छ । सस्तो डिलको मुख्य उद्देश्य भनेको नै उपभोक्ताहरुको नजरमा एक कुशल डिजिटल प्लेटफर्मको रुपमा स्थिापित भएर देशलाई विश्वबजार सामु गौरव गर्न सक्ने बनाउनु हो । के हो फिल्पकार्ट ? फ्ल्पिकार्ड समुह भारतको डिजिटल माध्यमबाट गरिने व्यावसायहरु मध्ये एक अग्रणी माध्यम हो। यस फ्ल्पिकार्ड समुह अन्र्तगत रहेर कम्पनिले डिजिटल व्यावसाय फ्ल्पिकार्ट, मिन्त्रा र फोन पे सफलता पुर्वक सञ्चालन गरिरहेको छ । सन् २००७ देखि आफ्नो सेवा सुरु गरेको यस कम्पनिले लाखौँ उपभोक्ताहरु, विक्रेताहरु, ठुला तथा साना व्यावसायीहरुलाई भारतको ईकमर्सको ठुलो क्षेत्रमा समेट्न सहयोग गर्दै आएको छ । हाल यस सँस्थामा २५ करोड भन्दा पनि बढि रजिष्टर उपभोक्ताहरु, ८० भन्दा बढि प्रकारका करिब १५ करोड बस्तुहरुको पहुँचमा छन् । फ्लिपकार्टको उद्देश्य भनेको भारतमा ईकर्मसलाई प्रबद्र्धन गर्नु, उपभोक्ताको पहुँचमा धेरै भन्दा धेरै सुविधाहरु पुर्याउनु, ईकमर्स क्षेत्रमा लाखौँ रोजगार सिर्जना गर्नु र उद्यमशिलताको पिढिलाई सशक्तीकरण गर्नु हो । भर्खरै मात्र सुरु भएको फ्ल्पिकार्ड होलसेल, एउटा नयाँ डिजिटल बजार, भारतमा किराना पसलहरुको प्रबद्र्धनको लागि गरिएको प्रयास हो । क्यास अन डेलिभरी, नो कस्ट इ एम आई र सजिलै आफुलाई मन नपेरको बस्तु फेरी फिर्ता गर्न मिल्ने जस्ता सुविधाहरु प्रदान गर्ने पहिलो डिजिटल प्लेटफर्मको रुपमा परिचित फ्ल्पिकार्डले अनलाईन सपिङलाई भारतमा सजिलो र सस्तो बनाएको छ । भारतको अनलाईन फेसन बजार मिन्त्रा सँगसँगै, फोन पे भारतको द्रुत गतिमा बृद्धि गरिरहेको डिजिटल पेमेन्ट प्लेटर्फम हो । र अब फ्ल्पिकार्ट होलसेल सँगै यस समुहले भारत भरि नै आफ्नो सेवा विस्तार गर्ने लक्ष्य लिएको छ ।"
पशुपतिलगायत देशभरका मुख्य शिवालय सुनसान,"काठमाडौं : कोरोनाको भाइरसको सङ्क्रमणबाट बच्न काठमाडौं उपत्यकामा निषेधाज्ञा जारी नगरिएको भए आज बिहानैदेखि पशुपतिमा तीजका बर्तालु लाखौँ महिलाको भीड हुन्थ्यो। भीड व्यवस्थापन गर्न हजारौँ सुरक्षाकर्मी र स्वयंसेवक पनि खटिएका हुन्थे। प्रत्येक वर्ष भाद्र शुक्ल तृतीयाका दिन बिहान पशुपति क्षेत्रमा लाखौँ बर्तालु महिला देवादिदेव महादेवको पूजा आराधना गर्न पुग्थे। यस वर्ष कोरोनाको महामारीका कारण पशुपतिनाथ मन्दिर क्षेत्र सुनसान छ। काठमाडौं उपत्यकालगायत देशभरका मुख्य शिवालयमा पनि नित्य पूजाबाहेक सबै गतिविधि बन्द गरिएको छ। कोरोनाको महामारी नभएको पशुपति क्षेत्र विकास कोषका पदाधिकारी एवम् कर्मचारीलाई तीजको मेला व्यवस्थापनका लागि बिहानैदेखि पशुपति क्षेत्रमा सक्रिय हुनुपथ्र्यो। पशुपतिनाथको मूल मन्दिर चैतदेखि नै बन्द रहेको र परिसरमा पनि निषेधाज्ञाका कारण भक्तजन आउन नसक्ने भएकाले मेला व्यवस्थापनका लागि यस वर्ष तयारी नगरिएको कोषका कार्यकारी निर्देशक डा घनश्याम खतिवडा बताउँछन्। पशुपति क्षेत्रमा तीजको मेला लाग्दा तिलगङ्गाबाट चावहिलसम्मको चक्रपथको मूल सडकसमेत प्रभावित हुने गरेको थियो। चावहिलका ८१ वर्षीय वृद्ध श्यामसुन्दर केसी आफ्नो जीवनकालमा पहिलोपटक तीजको व्रतका दिन पशुपति क्षेत्र सुनसान देखेको बताउनुहुन्छ। साउनमा भने धेरै भक्तजनले पशुपतिमा परिसरसम्म पुगेर बाहिरबाटै दर्शन गरी फर्किएका थिए। पशुपतिमा जस्तै राजधानीको उत्तरपूर्वी भेगस्थित गोकर्णेश्वर महादेव मन्दिर पनि साउनदेखि नै बन्द गरिएको छ। पशुपतिनाथ मन्दिर चैतदेखि बन्द भएपछि धेरै भक्तजन साउनको सोमबार गोकर्णेश्वरमा भेला हुन थालेपछि कोरोनाको महामारी फैलने डरले गोकर्णेश्वर महादेव मन्दिर क्षेत्र प्रबन्ध समितिले साउनदेखि नै मन्दिर बन्द गरेको थियो। गोकर्णे औँसी भनिने बाबुको मुख हेर्ने दिन पनि यस वर्ष गोकर्णेश्वर महादेव मन्दिर बन्द गरिएको थियो। कोरोनाबाट बच्न काठमाडौं उपत्यकामा निषेधाज्ञा, देशका धेरै जिल्लामा बन्दाबन्दी जारी गरिएकाले यस वर्ष तीजका बर्तालुले घर घरमै देवादिदेव महादेवको पूजा आराधना गरी हरितालिका ९तीज० पर्व मनाउँदैछन्। आजका दिन सक्नेले निराहार, नसक्नेले जलाहार र त्यो पनि नसक्ने फलाहार व्रत बस्ने गरेका छन्। प्रायःजसो बर्तालु महिला नै हुन्छन्। धर्मशास्त्रविद् एवम् नेपाल पञ्चाङ्ग निर्णायक समितिका अध्यक्ष प्रा डा रामचन्द्र गौतम भने पारिवारिक कल्याण, सुखमय दाम्पत्य जीवनको कामना, मनोकाङ्क्षा पूरा गर्ने कामनाले महिला, पुरुष दुवै व्रत बस्नुपर्ने बताउँछन्। भाद्र शुक्ल तृतीयामा व्रत बसी शिव पार्वतीको पूजा, उपासना गरेमा सुख, शान्ति र कल्याणको प्राप्ति हुने धार्मिक विश्वास छ। सत्ययुगमा हिमालय पुत्री पार्वतीले गौरीघाटमा बसी तपस्या गरेर श्री महादेव पति पाउने बरदान पाएकी थिइन् तर पिता हिमालयले पार्वतीको इच्छा विपरीत विष्णुसित विवाह गरिदिन खोजेपछि साथीहरुलाई आफ्नो समस्या सुनाइन्। पार्वती समस्यामा परेको थाहा पाएपछि उनका साथीहरुले हरण गरेर लगी कसैले नदेख्ने ठाउँमा लुकाएर राखिदिए। साथीहरुले लुकाएकै ठाउँमा पार्वतीले निराहार व्रत गरी महादेवलाई पतिका रुपमा प्राप्त गरिन्। यसरी पार्वती साथीहरुद्वारा हरण भएको दिन भाद्र शुक्ल तृतीयाको दिन भएकाले त्यही समयदेखि हरितालिका (तीज) को व्रत लिने प्रचलन शुरु भएको धर्मशास्त्रीय मत छ। संस्कृत भाषाका हरित र आलिका दुईवटा शब्द मिलेर हरितालिका शब्द बनेको छ। जसमा हरित शब्दको अर्थ हरण गरिएको र आलिका शब्दको अर्थ साथी भन्ने हुन्छ। सत्ययुगमा आजैको दिन निराहार व्रत बसी पार्वतीले श्रीमहादेव स्वामी पाएकीले आजको दिनमा व्रत बस्दा मनोकामना पूरा हुने विश्वास छ। बर्तालुले बिहीबार राति दर खाएर व्रतका लागि शक्ति सञ्चय गरेका थिए। आज निराहार व्रत बसी महादेवको पूजा आराधना गरिन्छ। भाद्र शुक्ल चौँथीका दिन तीज व्रत समापनका लागि गोदान, पूर्णपात्र गरी गणेश चतुर्थीका अवसरमा विघ्न विनाशक गणेशको पूजा आराधना हुन्छ। आइतबार अरुन्धतीसहित सप्तऋषिको विधिपूर्वक पूजा आराधना गरेपछि चार दिने तीज पर्व समाप्त हुन्छ।"
हावाहुरीले मकैबालीमा क्षति,"बैतडी : लगातारको बर्षाले बैतडीका विभिन्न स्थानमा मकैबालीमा व्यापक क्षति पुर्याएको छ। बर्षासँगै आएको हावाहुरीले मकैबाली पूर्ण रुपमा नष्ट गरेको सुर्नया गाउँपालिका_४ का रामबहादुर महराले बताए। उनले भने हावाहुरीले घोगा लागेको पुरै मकै ढलेको छ। हावाहुरीले मकैमा क्षति पुगेपछि किसानहरु चिन्तित बनेका छौं। कोरोना कहरसंगै भोकमरी पनि डर पनि छ। हावाहुरीले सुर्नया गाउँपालिका ४ को चाडी,डबराली, जोगेनीलगायतका क्षेत्रमा व्यापक नष्ट गरेको वडा सदस्य हरि महराले बताए। उनले भने जंगली बँदेलबाट बल्लतल्ल जोगाएको मकै हावाहुरीले सखाप पार्यो। मुख्य खाद्यबालीको रुपमा रहेको मकै नष्ट भएपछि हामी भोकमरी हुने चिन्तामा छौं। यस्तै जिल्लाका अन्य ठाउँमा पनि हावाहुरीले मकैबालीमा क्षति पुर्याएको किसानहरुले बताएका छन्। बर्षासंगै आएको हावाहुरीले मकैबालीमा क्षति पुर्याएको पुर्चौंडीका उत्तम बोहराले बताए। उनले भने यो बर्ष भोकमरी नै होला जस्तो छ। मकैमा शुरुमा रोगकिराको प्रकोप देखियो। त्यसपछि जंगली जनावरको आतंक छँदैछ। हावाहुरीले पनि बाँकी रहेको मकै सखाप पारेपछि हामी चिन्तित बनेका छौं। जिल्लाको मुख्य खाद्यबालीको रुपमा रहेको मकैबालीमा विभिन्न कारणले क्षति भएपछि यो बर्ष मकै उत्पादनमा समेत ह्रास आउने देखिएको छ। १४ हजार ५ सय हेक्टर जमीनमा मकै खेती हुँदै आएको भएपनि यो बर्ष विभिन्न कारणले मकैबालीमा क्षति पुगेको कृषि ज्ञान केन्द्रका निमित्त प्रमुख कर्णबहादुर चन्दले बताए। उनले भने यो बर्ष मकैमा रोगकिरा देखि लिएर हावाहुरीको प्रकोप समेत भयो। यसले मकै उत्पादनमा ह्रास आउने देखिन्छ। जिल्लामा कोरोनाका कारण भारतबाट रोजगारी गुमाएर सैयौं नागरिक घर फर्किएका छन्। तर बारीमा लगाएको बालीनाली नष्ट भएपछि भोकमरीको चिन्ता बढेको मेलौली ७ का किशोर कार्कीले बताए। बैतडी मकैजोन क्षेत्र भएपनि जोन क्षेत्रमै यसपालि मकै उत्पादन घट्ने देखिएको छ। गएका केही बर्ष यता मकैबालीमा लगातार क्षति व्यहोर्दै आईरहेका किसानहरुले यो बर्ष झन् क्षति हुने देखिएको छ।"
मूल्यहीन राजनीतिले सुरक्षा चुनौती,"दक्षिण एसियामा नेपाल पुरानो स्वतन्त्र देश हो। नेपालमा राज्यका प्रमुख पक्षहरू नागरिकता प्रकरण, सीमा विवाद र अतिक्रमण तथा संविधान निर्माणमा बाह्य चलखेल दबाब नियति नै बन्यो। विगत सात दशकदेखि विभिन्न राजनीतिक वादहरूको प्रयोगशाला बन्यो, तर देशको समृद्धि सन्तोषजनक रहेन। नेपाल हिन्दु अधिराज्यबाट संघीय लोकतान्त्रिक गणतन्त्र बनाइएको छ। फाइदा केवल ठूला दलका केही प्रभावकारी नेता र तिनीहरूका माध्यमबाट बाह्य शक्ति तथा तस्कर बिचौलिया र नवधनाढ्यहरूले भरपूर लिइरहेका छन्। नेपालका दल र नेताहरू व्यक्तिगत लाभहितका राजनीति बचाउमा व्यस्त छन्। शीतयुद्धको अन्त्यपछिको विश्वव्यापी प्रजातन्त्रको लहर र क्षेत्रीय भूराजनीतिक तथा पात्र प्रवृत्तिका मनोमालिन्यताको रणनीतिमा २०४६ मा संवैधानिक राजासहितको बहुदलीय प्रजातन्त्र आएपछि देशको स्वतन्त्र पहिचान, राष्ट्रियता र राष्ट्रिय अखण्डताको रक्षा हुँदै चौतर्फी विकास र समृद्धिले फट्को मार्नुपथ्र्यो, जुन हुन सकेन। झनै कथित माओवादी सशस्त्र संघर्षको मार थपियो। काटमार, अपहरण, गनकल्चर, महँगो र विसंगतिपूर्ण चुनाव, चरम भ्रष्टाचार, भुमाफिया र अनुत्तरदायीपन राजनीतिको उपज बन्यो। राज्यको ढुकुटी बलियो भएन। राष्ट्रिय स्वाधीनता र राष्ट्रिय सुरक्षा प्राथमिकतामा परेन। विश्वव्यापी महामारी कोभिड १९ को त्रासमा पनि खरिद, वितरण प्रणाली र व्यवस्थापनमा विवादरहित हुन नसक्नु तथा सीमा नियमनको व्यवस्था पहल नगर्नु देशको दुर्भाग्य हो। कोभिड १९ समस्या हो साथै देश बनाउने अवसर पनि हो। यसरी राज्य व्यवस्था असफल हुँदै जाँदा देशका सुरक्षाफौज र नागरिकमा प्रत्यक्ष भार र चुनौती लादिन पुगेको छ। संविधानको आदर्श, राजनीति तथा सुरक्षा सजगता नेपालको संविधान २०७२ को प्रस्तावनामा उल्लिखित आदर्श र गहकिला शब्दबाट सुसज्जित प्रावधान जस्तै नेपालको स्वतन्त्रता, सार्वभौमिकता भौगोलिक अखण्डता, राष्ट्रिय एकता, स्वाधीनता र स्वाभिमान, आर्थिक समानता, समृद्धि, सामाजिक न्याय सुनिश्चितता, सहभागितामूलक सिद्धान्तका आधारमा समतामूलक समाज निर्माण, दिगो शान्ति सुशासन, विकास र समृद्धिको भावना र मान्यता पछ्याउँदै भाग १ प्रारम्भिकको दफा ५ को राष्ट्रिय हितका आधारभूत विषयका हैसियतमा नेपाली हकहितको रक्षा, सिमानाको सुरक्षा, आर्थिक समुन्नति र समृद्धि गर्ने भन्ने अवधारणा हेर्दा कुनै एक आदर्श पक्षहरूमा सकारात्मक उपलब्धिको आभाष हुन नसकेको हजारौं दृष्टान्त छन्। सनातन हिन्दु राज्यको पहिचान, राजसंस्था, राजा र पूर्वप्रधानमन्त्री मरिचमानसिंह श्रेष्ठबाहेक सबै योग्य र चोखा भए अटाए पछिल्ला तीन दशकको राजनीतिक चालबाजीमा। भूकम्प, नाकाबन्दी, कोरोना र प्राकृतिक प्रकोप बहानाबाजी बनेका छन् सरकार, दल र नेतागणलाई राष्ट्रघात कुकर्म लुकाउन। देशमा हुनु नहुनु सबै भए। नेपालमा राजनीति गरे तर नेपाल र नेपालीका हकहितका लागि भएनन्। नेपालमा प्रजातन्त्र अफाप भयो। चुनाव महँगो तथा विकृति र विसंगतिले सहज र विश्वसनीय हुन सकेन भन्ने अवधारणा विभिन्न विधाका विशिष्ट विज्ञहरू तथा विश्लेषकले लेखरचना र आमसञ्चारमा राख्दै आएका छन्। राज्यका प्रमुख तीनै अंगहरू व्यवस्थापिका, न्यायपालिका र कार्यपालिका एव संवैधानिक निकाय, सरकार पक्ष, दल र प्रतिपक्ष दलका गतिविधि र निर्णय विवादरहित रहेनन्। कागजी उपलब्धि भएका होलान्। तथ्यांकसहित धरातलीय वास्तविकता सन्तोषजनक छैनन्। देशलाई मूल्यहीन राजनीति र अनुत्तरदायी नेतृत्वबाट मुक्त गराउन युवा पिढी र राष्ट्रिय सुरक्षाफौजको सक्रियता तथा विवेकपूर्ण साहसिक कदम औचित्यपूर्ण देखिन्छ छिमेकी सरकार विशेषगरी इन्दिरा कांग्रेसका केही नेतागणका व्यक्तिगत हठ तथा पश्चिमा खेलका कारण नेपालले शीतयुद्धपछिको परिवर्तनबाट राष्ट्रिय स्तरमा शान्ति र विकासको लाभको स्वादपान गर्न पाएन। सन् १८१६ सुगौली सन्धि र सन् १९५० को सन्धिमा तालमेल नभएजस्तै पछिल्ला राजनीतिक अवस्थामा भएगरेका गण्डकी, कोशी, महाकाली, अपरकर्णालीजस्ता बृहत् आयोजना आदि राष्ट्रिय साधनस्रोत कौडीका भाउमा विदेशीको पहुँचमा पुगे। विभिन्न विधेयकहरू तथा एमसीसीका सम्झौता र प्रसंगमा देशको संविधानमाथिका अवस्था आदि विवादले राज्य र सरकारप्रतिको विश्वसनीयता खस्केको छ। राजनीतिक सिद्धान्त र आदर्शविहीन भएर एमाले र माओवादी पार्टीको फ्युजनबाट नेकपा बन्यो। कथित जुनयुद्धलाई आतंकवादको संज्ञा दिएर टाउकाको मूल्य तोक्ने नेपाली कांग्रेस भागबन्डाकै ललीपपमा रमाएर चुनावमा हँसियाहथौडामा भोट माग्नु र सदनमा प्रतिपक्षको भूमिका निर्वाहमा समेत आलोचनाबाट मुक्त हुन नसक्नु राजनीतिक दुरवस्था हुन्। माक्र्सवाद असान्दर्भिक भएको भन्दै बहुराज्यको चालमा व्यस्त पूर्वप्रधानमन्त्रीसमेत भएका डा बाबुराम र सीके राउत प्रकरणले बहुराज्यको खेलमा जातीय धार्मिक दंगा भड्काउने वा विखण्डनको आशंका बढाएको छ। राज्य सरकारको अग्रसरतामा दलका सदस्यहरूलाई होलीवाइन खान उत्प्रेरित गराइनु, प्रधानमन्त्रीलाई सुनको तक्मा तथा एक लाख डलर पुरस्कार प्राप्त हुनुले स्वतन्त्र नेपाल दबाबमा परेको स्पष्ट भयो। राम जन्मभूमिबारे व्यक्त कुरा धर्मलाई राजनीतिमा गाँस्ने ध्येयको र बेमौसमको बाजा सावित भएको छ। भौतिक पूर्वाधार विकास तथा सडक निर्माणका नाममा उपत्यकाका प्राचीन नेवार समुदायको संस्कृति, संस्कार, रहनसहन र बसाइलाई नै प्रभाव पार्ने कुचेष्टापूर्ण हेलचक्र्याइँले समुदायलाई असुरक्षित र अपहेलित तुल्याएको देखिन्छ। देशविदेशका विशिष्ट व्यक्तित्वका पुस्तक तथा आमसञ्चारमा व्याप्त मत विचारबाट नेपालका राजनीतिक दल र उच्च नेतागणहरूको हैसियतमा समेत आँच पुग्ने गरी छताछुल्ल भएका छन्। भारतले आफूलाई हटाउँदै छ भनेर प्रधानमन्त्रीले खुलासा गर्नु, रक्षामन्त्री चरम भ्रष्टाचारमा संलग्न रहेको साथै सेनाका प्रधानसेनापतिसँगको सम्बन्ध असल नरहनु, सेनाको कार्यसम्पादनलाई हास्यास्पद बनाउँदै लकिरका फकिर भन्दै लाक्षणिक आलोचना गर्नुले देशको राजनीति शून्यतामा पुगेको पुष्टि हुन्छ। रक्षासुरक्षा चुनौती परिस्थिति विकसित देशहरू रक्षा क्षमता र पहुँचलाई अन्तरिक्षमा लक्षित गर्दै आर्टिफिसिएल इन्टेलिजेन्स, क्वान्टम कमिनिकेसन, बायटेक्नोलोजी, स्याटलाइट नेटवर्क, थ्रीडी प्रिपन्टिङ आदिको होडबाजीमा केन्द्रित छन्। प्राकृतिक स्रोतसाधन, खाद्य र पानीका लागि नयाँ शक्ति र सम्बन्धमा होडबाजी बढ्ने छ। चीनको बीआरआई तथा अमेरिकाको इन्डोप्यासिफिक अवधारणा कोभिड १९ पछिको एक्काईसौं शताब्दीमा अभै सृदृढ र व्यापकरूपमा विश्वव्यापीकरणका जगमा विश्व शक्ति र व्यापारव्यवसायका सम्बन्धको नयाँ आयाम विस्तार हुने देखिन्छ। चीन रूसलाई पक्षमा लिएर स्ट्राटेजिक र एग्रेसिभ भइरहेको छ। परम्परागत सुरक्षा खतराभन्दा आर्थिक पक्षहरू, ठूलो परिमाणको सामूहिक लगानी, प्रविधिमा पहुँच, व्यापार सन्तुलनका खिचातानीमा राष्ट्रिय सुरक्षा, मानव सुरक्षा, वातावरणीय सुरक्षा र विश्व मानवताको परिभाषालाई साथै संयुक्त राष्ट्रसंघ, विश्व स्वास्थ्य संगठनको हैसियत र क्षमता नै पुनरावलोकन गर्नुपर्ने देखिन्छ। नेपाल अछूतो रहन सक्दैन। राज्य सरकार नागरिकका गाँस, बास, कपास, शिक्षा, स्वास्थ्यमै वर्षौं तल्लीन हुनुपर्ने छ। कतिपय विद्वान्का अन्तर्वार्तामा विभिन्न गुम्बा र मदरसा आदिमा हजारौं विदेशी रहेकोमा आशंका गरेका छन्। साइबर क्राइम, आर्थिक विचलन, व्यापक माइग्रेसन, संगठित अपराध, सीमावर्ती अपराध, तस्करी, हत्या, हिंसा, आत्महत्या बढ्ने, सामाजिक सद्भाव खलल हुने आकलन गरिन्छ। छिमेकीहरूबाट एक्काईसौं शताब्दीको नेपाल हेर्ने परम्परागत सोचमा सकारात्मक परिवर्तन नहुनु र नेपालले विश्वास दिलाउन नसक्नु पनि प्रमुख चुनौती हो। राज्य सरकार पक्ष र प्रतिपक्ष आन्तरिक भागबन्डाका दलदलमा फसेका छन्। साथै आधा चीनतिर आधा भारत र अमेरिकातिर भएजस्तो भान हुन्छ। भारतका भाजपा दलका मोदी सरकारका कार्यकालमा समेत कांग्रेस आईले बोकेको नीति र व्यवहारकै निरन्तरता नेपालीका लागि विडम्बना हो। दलका प्रभावशाली नेताहरूमा दलाल प्रवृत्ति तथा पश्चिमा मिसनहरूको रणनीतिक प्रभाव परेको त छैन भन्ने प्रश्न पनि बेलाबेलामा उठिरहेका छन्। जुन भारत तथा चीनकै लागिसमेत काउन्टर प्रोडक्टिभ हुने निश्चित छ। विशेषतः नेपालभारत सम्बन्धमा तेस्रो पक्षको भूमिका वा पूर्वीय सनातन संस्कृति र संस्कारको केन्द्रविन्दुमा हुने घुसपैठ भारत र नेपालको हकहितमा देखिँदैन। कोरोना कहरमा सीमा सुरक्षा अन्तर्राष्ट्रिय सीमा नियमन र कुशल व्यवस्थापनमा भरपर्दो निगरानी, चेकजाँचले सुरक्षा तथा स्तरीय परीक्षण, नियमित कन्ट्याक्ट ट्रेसिङ, स्वच्छ वातावरणले क्वारेन्टाइन सेन्टर व्यवस्थित हुने हो। आफ्ना नागरिकलाई देशको सीमामा प्रवेशमा निषेध नागरिकप्रतिको उत्तरदायित्वमा सरकार चुकेको छ। सुरक्षाकर्मीलाई प्रलोभनमा पारेर आउने गरेका खबरले संवेदनशील बन्न नसकेको देखिन्छ। कुशल व्यवस्थापन नगरेकै कारण दूरदराजका सरह गाउँमा रोग विस्तार भयो। बलात्कार, आत्महत्या तथा अकाल मृत्युका अवस्थाले लज्जित बन्नुपरेको छ। स्वास्थ्य मन्त्रालय नागरिकले खर्च नगर्ने सरकारले मात्र किन गर्ने भन्दै गाली गर्दै छ। विश्व स्वास्थ्य संघ मास्क स्वास्थ्यकर्मीले लगाउने हो भन्ने चेतना बढ्दै छ। देशका लागि कहाँबाट खतरा छ ? कहिल्यै औंल्याउने साहस प्रयत्न हुन सकेन। सीमा नियमन गर्न नसक्नु राज्य सरकारका कमजोरी हुन। ह्युमेनिटेरिएन बोर्डर सेक्युरिटी मेनेजमेन्टको पद्धतिमा समेत उपयोग हुन सकेन। आपसी सद्भाव र समन्वयका आधारमा शीघ्र सीमा विवाद समाधान गरी नियमन गरेमा सीमावर्ती अपराधजस्ता साझा चुनौती निराकरणका साथै दुवै राष्ट्रहरूको सार्वभौमिकताको कदर सम्मानमा र आपसी विश्वासमा टेवा पुग्ने छ। अब के हुन्छ ? संसारमा विगतका महामारीपछि देश र मानव जीवनका हरेक पक्षमा सुधार परिवर्तन र विकास भएको पाइन्छ। हरेक दृष्टिले नेपालको विद्यमान परिस्थितिले वैकल्पिक राजनीतिक शक्तिको माग गरेको छ। परिवर्तनका संवाहक जनता नै हुन् भने राजनीतिक व्यवस्था, पद्धति, पात्र र प्रवृत्ति यसका सहायक हुन्छन्। देशलाई मूल्यहीन राजनीति र अनुत्तरदायी नेतृत्वबाट मुक्त गराउन युवा पिढी र राष्ट्रिय सुरक्षाफौजको सक्रियता तथा विवेकपूर्ण साहसिक कदम औचित्यपूर्ण देखिन्छ। बाह्रबँुदेमा स्वतन्त्र नेपालको अश्मिता दाउमा लागेको इतिहास साक्षी छ। कोभिड१९ ले लक्षित गरेको मानव क्षतिको कारक तत्वमध्ये मानव समाजमा रहेको असमानता पनि एक हो। रियाक्टिभ राजनीति र रियाक्टिभ व्यवस्थापनले देशमा दिगो शान्ति, विकास हुँदैन। नागरिकले नेपाली सेनालाई सहयोग र विश्वासमा लिनुको विकल्प छैन। श्रेष्ठ, सुरक्षाविद् तथा सामाजिक अभियन्ता हुन्"
यातायातको लगानी जोखिममा,"काठमाडौं : कोरोना भाइरसका कारण यातायात क्षेत्र आर्थिक संकटमा परेको छ। सार्वजनिक यातायात क्षेत्र चार महिनाभन्दा बढी समयदेखि प्रायः ठप्प छ। साउन ७ देखि बन्दाबन्दीको अवस्था अन्त्य भए पनि केही सीमित र छोटो दूरीका सार्वजनिक सवारीसाधन सञ्चालनमा आएका थिए। लामो दूरीका सवारीसाधन चैतदेखि सञ्चालनमा छैनन्। पछिल्लो समय अधिकांश स्थानीय तहले निषेधाज्ञा जारी गरेका छन्। यसपछि सार्वजनिक यातायात पूरै ठप्प छ। सडकमा गुड््ने अधिकांश सवारीसाधन बैंकबाट चर्को ब्याजमा ऋण लिएर सञ्चालनमा छन्। व्यवसायीका अनुसार बस खरिदमा करिब ३० प्रतिशत व्यवसायीको लगानी र ७० प्रतिशत बैंकको ऋणमार्फत लगानी छ। यसरी यो व्यवसायमा अधिकांश लगानी बैंक क्षेत्रकै छ। यातायात सुरु नहुँदा बैंकको कर्जा, बिमा भुक्तानी, कर्मचारीलाई तलब दिने समस्या यो क्षेत्रमा पनि प्रमुख समस्या देखिएको छ। यसबाहेक लामो समयदेखि थन्किएका कारण पार्टपुर्जामा खिया लागेर मर्मत सम्भार गरी सञ्चालन गर्दा अतिरिक्त खर्च थप समस्याका रुपमा अघि तेर्सिएको छ। बाबा गोकर्णेश्वर यातायात प्रालिका अध्यक्ष भीम बस्नेतका अनुसार बन्दाबन्दीका कारण यातायात व्यवसाय जर्जर अवस्थामा पुगेको छ। यातायात क्षेत्र ठप्पका कारण बैंकको किस्ता, मजदुरको तलब तथा दैनिक जनजीवन व्यवस्थापन गर्न समस्या भएको छ। गाडी नचलेका कारण यातायात व्यवसायीको आम्दानीको स्रोत गुमेको छ, स्रोत गुमेपछि बैंकको किस्ता, कर्मचारीको तलब भत्ता, गाडीको नियमित मर्मत सम्भार, बिमालगायत काम प्रभावित भएको छ, बस्नेतले भने। पछिल्लो समयमा फाट्टफुट्ट सार्वजनिक यातायात सञ्चालनमा आए पनि यात्रुको सचेतनाका कारण सञ्चालन खर्च मात्रै बढेको उनीहरूको भनाइ छ। यसबाट दैनिक खटिने कर्मचारीको तलब भत्ता पनि निकाल्न कठिन छ। यस्तो अवस्थामा किस्ता भुत्तानीका लागि बैंकबाट यसरी नै दबाब आइरहे गाडीको साँचो बुझाउनुको विकल्प नभएको बस्नेत बताउँछन्। बन्दाबन्दीका कारण बस सञ्चालन नहुँदा व्यावसायिक क्षति व्यहोर्नुपरेको मयुर यातायातका अध्यक्ष मोहन श्रेष्ठले बताए। पछिल्लो समयमा मयुरले ५७ वटा नयाँ बस सडकमा हाल्ने योजना बनाएको थियो। बन्दाबन्दीले मयुरका पुरानो बस निस्कन नसकेको अवस्थामा नयाँ हाल्ने योजना गर्भमै तुहिएको छ। बन्दाबन्दीमा सार्वजनिक यातायात राज्यको उपेक्षामा परेको गोल्डेन एन्जल प्रालिका सञ्चालक प्रकाश चौलागाई बताउँछन्। सार्वजनिक सेवाका लागि खरिद गरिएका करोडौ मूल्यका गाडी ग्यारेजमा थन्किएका छन्, चौलागाईले भने, शक्ति, पहुँच र पैसाको भरमा निजी नम्बर प्लेटका गाडीले चार दोब्बर भाडा असुल गरी निर्वाध रुपमा यात्रु बोकेका छन्। निजी गाडीले आम्दानी गरिरहँदा यातायात व्यवसायी र आवद्ध मजदुर बेरोजगार बस्नु परेको छ। मजदुरको विचल्ली हुन नदिन अघिल्लो चार महिनासम्म व्यक्तिगत खर्च कटाएर ५० प्रतिशतसम्म तलब दिएको उनले बताए। राज्यबाट राहत नपाउँदा त्यो तलब दिन पनि मुस्किल भएको उनको भनाइ छ। चौलागाईका अनुसार सामाजिक दूरी र आधा सिट क्षमतामा सार्वजनिक यातायात सञ्चालन भएको भए मजदुर र व्यवसायीको बिचल्ली हुँदैन्थ्यो। सरकारका पूर्वसचिव शरदचन्द्र पौडेलले निजी गाडीलाई यात्रु बोक्न दिन नहुने बताए। यात्रु बोक्ने हो भने त्यस्ता गाडीले कालो नम्बर प्लेट लिनैपर्छ, पौडेलले भने, निजी नम्बर प्लेटका गाडीले पनि समाजिक दूरी कायम नगरी यात्रु बोकेर शुल्क उठाएको छ भने सरकारले कारबाही गर्नुपर्छ। मुलुकभर यात्रु बोक्ने बस, मिनीबस, माइक्रो, हायस, टेम्पो, सुमोलगायत चार लाखको हाराहारीमा सार्वजनिक यातायात सञ्चालनमा रहेको सार्वजनिक यातायात विज्ञ प्रेमबहादुर थापाले जानकारी दिए। यो क्षेत्रमा करिब १४ खर्ब रुपैयाँ बराबरको लगानी छ। यसमध्ये करिब ७० प्रतिशत लगानी जोखिममा रहेको यातायात व्यवसायीको दाबी छ। कम्तीमा ७ लाख मजदूर (एक गुरुजी र एक खलासी गरी) वेरोजगार भएका छन्। एउटादेखि दर्जनौंको संख्यामा गाडी खरिद गरि सञ्चालन गर्ने यो व्यवसायमा आवद्ध छन्। काठमाडौं उपत्यकामा सञ्चालन हुने एउटा गाडीले सामान्य दिनमा दैनिक औसत ४ देखि १० हजार रुपैयाँ र मध्यम दूरीका गाडीले ३ देखि ४ हजार र लामो दूरीका गाडीले १० देखि २० हजार रुपैयाँसम्म दैनिक कमाइ गथ्र्यो। दैनिक करिब १० लाखले सार्वजनिक यातायात सेवा उपयोग गर्ने व्यवसायीको भनाइ छ। सार्वजनिक यातायात राज्यको प्राथमिकतामा नपरेको यातायात इन्जिनियर आशीष गजुरेलको भनाइ छ। निजी क्षेत्रको मात्रै लगानी भएकाले यातायातको व्यवस्थापनमा सरकारले चासो देखाउन नसकेको उनको आरोप छ। सार्वजनिक यातायातलाई कम्पनी मोडलमा लगेर राज्य र निजी क्षेत्रको लगानीमा सञ्चालन गर्न आवश्यक छ, गजुरेलले भने। एकीकृत कम्पनीमार्फत सेवा गर्दा यातायात क्षेत्रको कमाइ एउटै बास्केटमा रहनेछ। यो बास्केटको कोषबाट कर्मचारीको तलब, मर्मत सम्भार र लगानीको प्रतिफल समान रुपमा वितरण गर्न सम्भव हुन्छ। गाह्रोसारो समयमा यस्तो कोष परिचालन गरी थोरै भए पनि कर्मचारीलाई राहत दिन सकिने गजुरेलको सुझाव छ। बन्दाबन्दीका कारण यातायात क्षेत्र बन्द हुँदा व्यवसायीलाई बैंकको किस्ता, मजदुरको तलब, बिमा शुल्कतिर्न समस्या भएको अर्थविद्् डारमेश पौडेलले जानकारी दिए। साना तथा मझौला उद्योगमा पर्ने भएकाले सरकारले अन्य व्यवसाय जस्तै यातायात व्यवसायलाई पनि समान व्यहार गर्नुपर्छ। यातायात व्यवसायीले पनि पुनरकर्जा र सहुलियत कर्जा पाउनुपर्छ। कोभिड१९ को समस्या निवारणपछि कर्जा नउठ््ला भनेर बैंकलाई चिन्ता छ, डा पौडेलले भने,अहिलेको समयलाई शून्य अवधि मानेर किस्ताका लागि व्यवसायीलाई दबाब दिन मिल्दैन। सडकमा आउन मात्रै बाँकी कोभिड १९ र यसबाट उत्पन्न भएको परिस्थितिबाट सबैभन्दा बढी यातायात व्यवसायी पीडित बनेका छन्। ९५ प्रतिशतभन्दा बढी यातायात व्यवसायीले व्यक्तिगत नाममा बैंकबाट ऋण लिएर यातायात व्यवसाय सञ्चालन गरेका छन्। यो क्षेत्रमा मुख्य गरी बैंकको ऋण र कर्मचारीको तलब चुक्ता गर्ने मुख्य समस्या देखिएको छ। सबैभन्दा बढी मजदूरको समस्याले पिरोलेको छ। यस्तो अवस्था केही दिन अझै लम्बिँदा मजदुर वैकल्पिक पेसामा गएको अवस्थामा गाडी चलाउन कठिन छ। मौद्रिक नीतिले व्यवसायीमा केही सकारात्मक ऊर्जा प्रदान गरे पनि कार्यविधिले निरास गरेको छ। व्यक्ति खडा भएर कम्पनी निर्माण भएको छ। अहिलेको व्यवस्थामा व्यक्तिगत ऋणीले कर्जा पाउने अवस्था छैन। कम्पनीमा गएका व्यवसायीले मात्रै सीमित राहत पाउने अवस्था छ। यसले गर्दा धेरै व्यवसायी सडकमा आउन मात्रै बाँकी छ। व्यक्ति भएर २४ वटा गाडी सञ्चालन गर्ने सञ्चालकलाई मौद्रिक नीतिले कुनै फाइदा दिएको छैन। अहिले पनि करिब ६० प्रतिशत सञ्चालक कम्पनीभन्दा छुट्टै सवारी सञ्चालन गरेका छन्। यस्ताको हकमा पनि राज्यले राहतमुखि नीति ल्याउन आवश्यक छ। कम्तीमा मजदुरको खर्च प्रदेश र स्थानीय तहले एउटा विधि अपनाएर केही प्रतिशत भुक्तानी गरिदिए राहत हुने थियो। बैंकले पनि २०७७ चैतसम्म ३ किस्तामा कर्जातिर्न ताकेता गरेका छन्। आम्दानीको स्रोत नै नभएपछि तोकिएको समयमा किस्ता तिर्न व्यवसायी असमर्थ छन्। (नेपाल राष्ट्रिय यातायात व्यवसायी महासंघका उपमहासचिव बसन्त भण्डारीसँग गरिएको कुराकानीमा आधारित )"
पाटन अस्पतालमा दुई संक्रमितको मृत्यु,"ललितपुर : ललितपुरको पाटन अस्पतालमा उपचाररत दुई कोरोना संक्रमितको मृत्यु भएको छ । जिल्ला कोभिड१९ संकट व्यवस्थापन केन्द्र, ललितपुरले जारी गरेको सूचना अनुसार दोलखाकी ३० वर्षीया महिला र सर्लाहीका ४६ वर्षीय पुरुषको शुक्रबार बिहान मृत्यु भएको हो । जिल्ला कोभिड१९ संकट व्यवस्थापन केन्द्रका अनुसार दोलखाकी संक्रमित महिला भदौ २ गते देखि अस्पतालमा उपचाररत थिइन । त्यसैगरी सर्लाही मलंगवाका पुरुष साउन ३१ गते बाटै पाटन अस्पतालमा उपचाररत थिए ।"
नियुक्तिमा असन्तुष्टि,"काठमाडौं : नेकपाका दुई अध्यक्ष प्रधानमन्त्री केपी ओली र पुष्पकमल दाहालबीच गत सोमबार मन्त्रिपरिषद् बैठकले गरेको नियुक्तिका विषयमा विवाद भएको छ । अध्यक्ष दाहालले पार्टी विवाद सल्टाउन कार्यदल गठन गरेका बेला सरकारले फेरि रिपोर्ट नपर्खी नियुक्तिहरू गरेको भन्दै प्रधानमन्त्री ओलीसँग असन्तुष्टि जनाएका हुन् । सोमबारको मन्त्रिपरिषद् बैठकले समाज कल्याण परिषद्को उपाध्यक्षमा इलामका लोकनाथ सुवेदी, युवा व्यवसायी तथा साना कोषको उपाध्यक्षमा खोटाङका देवराज रोका र प्रेस काउन्सिलको कार्यवाहक अध्यक्षमा कास्कीकी दुर्गा भण्डारीलाई नियुक्त गर्ने निर्णय गरेको थियो । त्यस्तै सरकारले बेल्जियम र युरोपेली युनियनको राजदूतमा गेहेन्द्र राजभण्डारी, पाकिस्तानका लागि तपास अधिकारी र जर्मनीका लागि रामकाजी खड्कालाई राजदूत नियुक्ति गर्ने निर्णय गरेको थियो । राजदूत नियुक्त गर्ने निर्णय गरिएका तीनै जना परराष्ट्र मन्त्रालयका कर्मचारी हन् । राजस्व बोर्डको प्रमुखमा पूर्वसचिव महेश दाहाल र सदस्यमा निर्मलहरि अधिकारीलाई नियुक्त गर्ने निर्णय पनि सोमबारको मन्त्रिपरिषद् बैठकले गरेको थियो । यसमध्ये प्रेस काउन्सिलको कार्यवाहक अध्यक्षमा भण्डारीलाई काम नलगाउन र पहिले कायम रहेकै किशोर श्रेष्ठलाई काम गर्न दिन सर्वाेच्चले बुधबार अन्तरिम आदेश जारी गरेको थियो । सोमबारका यी नियुक्तिहरूमा भोलिपल्टै अध्यक्ष दाहालले प्रधानमन्त्री ओलीलाई भेट गरी आफ्नो असहमति रहेको जानकारी गराएका थिए । बुधबार दाहाललाई वरिष्ठ नेता माधव नेपाल, झलनाथ खनाल र प्रवक्ता नारायणकाजी श्रेष्ठले भेटी कार्यदल रिपोर्ट नआउँदै सरकारले नियुक्ति गर्न थाल्ने हो भने कार्यदल गठनको औचित्यता के हुने ? भन्ने प्रश्न गरेका थिए । कार्यदलको बैठकमा पनि नेताहरू भीम रावल, सुरेन्द्र पाण्डेलगायतले नियुक्तिका विषयमा विरोध जनाइरहेका थिए । बिहीबार दाहालले ओलीसँग कार्यदल गठनयताका सबै नियुक्ति खारेज गर्न माग गरेको दाहाल निकट स्रोतले बतायो । कार्यदल बनेयताका सबै नियुक्ति खारेज गरौं, नत्र कार्यदल गठनको के अर्थ रहन्छ, तपाईं (प्रधानमन्त्री)ले उही शैलीमा नियुक्ति गर्दै जाने हो भने ? दाहालले प्रधानमन्त्री ओलीसँग व्यक्त गरेको भनाइ उद्धृत गर्दै खुमलटार स्रोतले भन्यो । ओलीले भने पहिले नै प्रक्रियामा रहेका र नगरी नहुने नियुक्ति मात्र सरकारले गरेको भन्दै यसलाई अन्यथा विवादको विषय नबनाउन दाहालसँग आग्रह गरेका छन् । दाहालले भने आफू र वरिष्ठ नेता माधव नेपाललाई सामाजिक सञ्जालदेखि विभिन्न अनलाइनहरूमा लेख लेख्दै हिँड्नेहरूलाई प्रधानमन्त्रीले छानीछानी नियुक्ति दिएकोमा आपत्ति जनाएका थिए । दाहालको यस्तो टिप्पणीमा भने प्रधानमन्त्री ओलीले कुनै प्रतिक्रिया नजनाएको स्रोतले बतायो । ओली दाहाल बिहीबार झन्डै डेढ घण्टा बालुवाटारमा छलफल गरेका थिए ।"
तीजको व्रत र मौलिकता,"यस लोकमा आवश्यक पर्ने सुख शान्ति एवं ऐश्वर्य उपभोग आदि प्राप्त गर्नु र परलोकसाध्य कृत्यमा तल्लीन गर्नुगराउनु नै व्रतादिको मुख्य उद्देश्य हो हरेक वर्ष भाद्र शुक्ल द्वितीयाका दिन विशेष पौष्टिक भोजन गरेर भोलिपल्ट तृतीयाका दिन हरितालिका तीज व्रत बस्ने गरिन्छ। आफ्नो शरीरको शक्तिअनुसार निराहार, जलाहार, फलाहार, एकभक्त (एकपटक मात्र खाने) र अत्यन्ताशक्त अवस्थामा भोजन गरेरै भए पनि हरितालिका तीजको व्रत बसेर दीप, कलश र गणेशको पूजा गरी उमामहेश्वरको पूजा गर्नुपर्छ। व्रत भनेको स्वास्थ्य विज्ञानसँग सम्बन्धित विषय हो। आफ्नो स्वास्थ्यका लागि योग गर्नु, ध्यान गर्नु, व्रत बस्नु, देवताको दर्शन गर्न मन्दिर जानु, मान्यजनप्रति प्रातः कृतज्ञता ज्ञापन गर्ने उद्देश्यले दर्शन ढोगका माध्यमबाट आभार प्रकट गर्नु मानवीय कर्तव्यअन्तर्गत पर्छन्। व्रतचाहिँ खराब र योगचाहिँ राम्रो वा ध्यानचाहिँ राम्रो भन्ने हुँदैन। शरीरको सामथ्र्यअनुसार योग, ध्यान, व्रत, उपासना आदि कृत्यले मानिसलाई शारीरिक रूपमा सबल बनाउँदै मानसिक रूपमा पनि दृढनिश्चयी भावको विकास गराउँदैै स्वकार्य सम्पादनमा दक्षता हासिल गराउँछन्। त्यसैले व्रत, उपासना, योग आदि साधन हुन्, साध्य होइनन्। साध्य त केवल परमात्मा प्राप्ति, मोक्ष प्राप्त गर्नु मात्र हो। अतः योग, ध्यान, व्रत, उपासना वा मान्यजनप्रति आदर भाव प्रकट गर्नुको तात्पर्य हो कि यस लोकमा आवश्यक पर्ने सुख शान्ति एवं ऐश्वर्य उपभोग आदि प्राप्त गर्नु र परलोकसाध्य कृत्यमा तल्लीन गर्नुगराउनु नै व्रतादिको मुख्य उद्देश्य हो। व्रत बस्दा म यो यो नियममा रही आजको व्रत बस्छु भनी संकल्पपूर्वक व्रत बस्नुपर्छ। व्रत कसैका लागि बसिदिने होइन। व्रतमा संकल्प मुख्य मानिन्छ र त्यसमा नियमादि सबै कुराको उल्लेख गरी यस प्रकारको व्रत बस्दै छु भनी प्रातः स्नान गर्दा नै आफूले लिने व्रतको स्वरूपको निर्धारण स्वयं व्रतालुले गर्छन्। अरूले गरिदिने र अरूलाई गरिदिने होइन। व्रत बस्दा जस्तो नियम पालन गर्छु भनिन्छ, त्यस्तो नियमपालन गर्ने उसै व्रतालुको मात्र विषय हो। व्रत सकेपछि भोलिपल्ट व्रतको समापन अर्थात् व्रतपारणा गर्नुपर्छ। यति गर्दा मात्र एउटा व्रत पूर्ण भएको मानिन्छ। तीजको व्रत र निर्जला एकादशीको व्रत सामथ्र्यअनुसार प्रायः निराहार नै लिने उल्लेख धर्मशास्त्रमा पाइन्छ। तर निराहार मात्र व्रत हो भनी किटान गरेको पाइँदैन। स्वस्थ शरीरका लागि व्रत बस्ने हो। अस्वस्थ एवं रोगी व्यक्तिले यथाशक्य नियममा रहेर दूध, फलफूलादि खाएर पनि व्रतादि गर्नू भन्ने शास्त्रमै उल्लेख छ। अत्यधिक भोजनादिको सेवन अस्वस्थताको कारण बन्ने हुनाले नियमित खानपान, रहनसहन र हिँडडुललाई आयुर्वेद र धर्मशास्त्रले बारम्बार जोड दिएकोे पाइन्छ। यसैलाई आधार मानेर हरेक धर्म तथा समुदायका मानवले आआफ्नो रीतिअनुसार चाडपर्व मनाउँछन् र व्रत पनि बस्छन्। व्रतविधि र लाभहानि तीजका व्रतालुले पहिलो दिन रात्रिको ११ बजेभन्दा पहिल्यै भोजन गरिसकेपछि भोलिपल्ट बिहान उठेर तिल र अमलामा चूर्णले विशेष स्नान गर्नुपर्छ र यथासम्भव पाटको कपडा लगाएर साँझपख पूजाकोठा, मन्दिर वा उपयुक्त ठाउँमा गएर हामी सपरिवार आज हरितालिका व्रतका दिन उमामहेश्वरको पूजा गर्न व्रत बसेका हुनाले हाम्रो घरपरिवारमा नकारात्मक सोच, पापादि आचरणबाट मुक्त भएर सातसात जन्मसम्म सौभाग्य ऐश्वर्य अखण्डितरूपमा प्राप्त भइरहने गरी र अझ विशेष वृद्धि हुने गरी उमामहेश्वरलाई मनमा राखेर उहाँहरूलाई नै प्राप्तिका लागि पनि हरितालिका तीजको व्रत बस्छौं भनी संकल्पपूर्वक व्रत बसी दियो, कलश र गणेशको पूजा गरेर बालुकामय उमामहेश्वरको षोडशोपचारले विधिअनुसार पूजा गर्नुपर्छ भनी व्रतराज नामको पुस्तकमा भनिएको छ। यहाँ संकल्पवाक्यमा अरूका लागि व्रत बस्ने विधान पनि छैन र अर्काले व्रत बसिदिएर अरूको भलो हुने विषय पनि होइन। अतः आफ्ना लागि आफूले भोजन गरेजस्तै व्रत बस्ने विषय पनि आफ्नो कल्याणका लागि र आफ्नै कामना पूर्तिका लागि बस्ने हो। पतिले पत्नीका लागि र पत्नीले पतिका लागि व्रत बस्ने भनेको एकांकी होइन। दुवै पतिपत्नी भएर तीज आदि सबैको व्रत बस्ने हो। पतिविनाको व्रतपूजा पनि निरर्थक र पत्नीविनाको व्रतपूजा पनि निरर्थक हुने हुनाले हरितालिकालगायत सबै व्रतपूजामा छोराछोरीसहित दुवैको सहभागिता अनिवार्य छ। शक्त पतिपत्नीका लागि पत्नी वा पति व्रत बस्ने भन्ने कुरा भ्रम मात्र हो। दुवै भएर व्रतको अन्त्यमा यसरी प्रार्थना गनुपर्छ भनिएको छ पुत्रान् देहि धनं देहि सौभाग्यं देहि सुव्रते अन्याश्च सर्वकामांश्च देहि देवि नमोऽस्तु ते।। व्यावहारिक कठिनाइका कारण पतिको सहित स्त्रीहरूले व्रत लिएको हुनुपर्छ। व्रतविधिका दृष्टिले पत्नीले पतिका दीर्घ जीवनको कामना मात्र गरेर कुनै पनि व्रत लिनू भन्ने निर्देश धर्मशास्त्रमा पाइँदैन बरु व्रतपूजादिमा दुवैको सहभागिता वा उपस्थिति भने अनिवार्य गरिएको पाइन्छ। भत्र्रा सह कथां श्रुत्वा भक्तियुक्तेन चेतसा। कृत्वा व्रतेश्वरं देवि सर्वपापैः प्रमुच्यते।। सप्तजन्म भवेद् राज्यं सौभाग्यं चैव वध्र्दते।। व्रतबाट इहलौकिक सुखप्राप्ति र पारलौकिक मोक्षरूपफल अवश्य प्राप्त हुन्छ भनी बताइएका अनेकौं प्रसंगहरू पाइन्छ भने व्रत नगर्दा त्यसबाट हुने हानि पनि हुन्छन् भनिनुका साथै व्रतबाट हुने फाइदाबाट अवश्य वञ्चित भइन्छ भनिएको छ। हिजोआज सहरको बसोवासले गर्दा गाउँका खेतबारी बाँझिएर त्यसबाट हुने उत्पादनमा ह्रास आउँदा जसरी खेतबारीको उपभोग भएन, बाँझो राखियो, अन्नबाली उत्पादन बढी नहुँदा बिक्री गर्न नपाउँदा पैसामा कमी आयो, त्यसैगरी व्रत नबस्दा त्यसबाट हुने यो लोकको सुख, स्वास्थ्यलाभ एवं परलोकको परमार्थ लाभबाट पूर्ण वञ्चित भइयो नै। अतः स्वास्थ्यलाई ख्याल गरेर आफ्नो शरीरको स्वस्थताका लागि महिनामा सके चारवटा नसके दुइटासम्म भए पनि व्रत बस्नुचाहिँ आवश्यक छ। स्वास्थ्यकै दृष्टिले तीजको जस्तो वर्षमा पर्ने एकदुइटा निराहार व्रतहरू पनि सामथ्र्यअनुसार बस्न जरुरी हुन्छ। विकृति पक्ष अहिले हाम्रो समाजमा विषयको गाम्भीर्य विचार नगरी बोल्ने लेख्ने चलन बढ्दै गएको छ। व्यवहारका दृष्टिले पनि नारीपुरुष एकअर्काका परिपूरक हुन्् नै। एकको अभावमा अर्काले पूर्णता प्राप्त गर्न नसक्ने हुँदा धार्मिक एवं व्यावहारिक पक्षमा दुवैलाई अनिवार्य गरिएको छ। तीजको व्रत होस् वा मन्दिर जाने कुरा वा श्राद्धादि कर्महरू नै किन नहोऊन्, पत्नीविना वा पतिको अभावमा यी कृत्य पूर्ण हुँदैनन्। यो धार्मिक विश्वास एवं शास्त्रीयताको विषय हो। तर धर्मशास्त्र वा कुनै पनि विषयको उठानमा हामीले गम्भीरतापूर्वक विचार गरेर मात्र बोल्नु लेख्नुपर्नेमा उदांगो पाराले लाज पनि नढाक्ने गरी बोलिदिन्छौं। लगभग २५ सय वर्षपहिले लेखिएको कौटिल्यको अर्थशास्त्र चटक्कै बिर्सिएर लगभग २०० वर्षभित्र लेखिएका अर्थशास्त्रका विद्यार्थीलाई अर्थशास्त्रका प्रणेता भनी प्रमाणित गरेर पढाउँछौं। पढाइको मर्म मूल जरोबाट सुरु हुन्छ र त्यसमा देखिएका विषय हाम्रो राष्ट्रसँग देश, काल, परिस्थितिअनुसार मेल खानेनखाने विषयमा विचार गरेर पाठ्यक्रममा राखिन्छ। नहुने भएमा त्यसमा पुनर्विचार गर्न सकिन्छ तर शाश्वत नियमको उल्लंघन कुनै देशको पाठ्यक्रममा गरिँदैन। तीजकै व्रतबारेमा पनि हाम्रो समाजले नबुझी पालेका अनेकौं विकृति छन्। जस्तै महिलाले मात्र व्रत बस्नुपर्ने, पतिकै दीर्घ जीवनका लागि व्रत बसिदिने, पत्नीले कष्ट गरीगरी व्रत बस्नुपर्ने तर फल पतिले मात्रै पाउने, रोगी, अशक्तले पनि निराहार उपवास (भोकै) व्रत बस्नुपर्ने जस्ता गन्नै नसकिने विकृति पालेर बसेका छौं र बेलाबेलामा समाजलाई कसरी आकर्षित गरेर आफू चर्चामा आउने भन्ने यति मात्र तुच्छ ध्यान मनमा राखेर कहिले पोइल जान पाम, बिच्चबिच्चमा, मान्देऊ न शिवजी, यसपालिको तीजमा नो व्रत प्लिज जस्ता गीतादिका माध्यमबाट क्षणिक चर्चामा आउने कोसिस मात्र हाम्रो समाजका तथाकथित शिक्षित वर्गकोे रहेको पाइयो। यी व्रत संस्कृतिको रहस्य के हो ? यसमा वास्तविक तत्त्व के छ ? युगौंदेखि यी कसरी चलेर आए र अद्यावधि कसरी रहिरहेका छन् ? यतातिर शिक्षित वर्गको ध्यान किन गएन ? यसो गर्नु गलत मानसिकताको दरिद्र उपज हो। स्वराष्ट्रिय पहिचान नबुझेरै कलम चलाउनु निकै दुःखद पक्ष हो। कलाकार, लेखक, गायकगायिकाको आशय गलत नहोला तर शब्दले पूरै गलत भाव व्यक्त गरिरहेको छर्लंगै देखिन्छ। यस्तै तीज आएपछि नचल्ने कलम पनि तीजको व्रतप्रति लक्ष्यित गरी वज्र प्रहार गर्छन्। हास्य कलाकारका हस्यौलीठ्ट्यौली पनि धर्ममाथि नै प्रहार गर्ने खालका किन हुन्छन् ? यी सबैभित्र कुन रहस्य लुकेको छ ? सर्वसाधारणले यो विषय सही रूपमा बुझेको छैन। समाजको प्रश्न छ के यो आजसम्म गलत नै थियो त ? त्यही समाज उत्तर दिन्छ गलत छँदै थिएन र छैन पनि। आजको अध्ययनको कमीले बुझाइ गलत भयो, चिन्तनपरक अध्ययनको कमी भयो। आफ्नो धर्मसंस्कृतिप्रति हुने आदरभाव नै राष्ट्रको परिचय हो। यही भाव व्यक्त गर्न खोजेको हो भने त्यसभित्रका रहस्यका विषय उडाएर होइन, नजरअन्दाज गरेर होइन। त्यसको वास्तविक रहस्य बुझेर बुझाएर पनि गाउन, लेख्न र हँसाउन सकिन्छ। जसले गर्दा तपाईंहरूको त्यो कलाको भूमिकाले विश्वसामु हाम्रो देशको मूल मर्म बोकेको धर्मसंस्कृतिले विश्वमै यस राष्ट्रलाई सुपरिचित एवम् सबल बन्नबनाउन सक्छ। यसकारण यी हाम्रा चाडपर्व राष्ट्रिय परिचयका उपलब्धिका विषय पनि हुन्। विकृत मानसिकताको उपजले मात्र समाजमा विकृति सिर्जना गर्ने र बलात् फैलाउने हो। आफ्ना राष्ट्रका हरेक संस्कृतिले त्यस राष्ट्रको धर्मसंस्कृतिको सुवास विश्वभर परिचयका साथ फैलाइरहेका हुन्छन्। धर्म, संस्कृति, सांस्कृतिक कार्यक्रम, व्रत पर्व, मेला जात्राादि हरेक राष्ट्रका परिचयका गहना मान्निछन्। यिनीहरूको सम्मानमै राष्ट्रवासीको स्वाभिमानको भाव लुकेर बसेको हुन्छ। अतः राष्ट्रका अलंकाररूपी व्रतपर्वहरूको सम्मान गरौं मानौं, मनाऔं। सकिँदैन भने आफ्नो तुच्छता पर्वहरूमार्फत प्रदर्शन नगरौं। यही नै सच्चा राष्ट्रभक्ति हुनेछ। खानपान आदिमा संयमित रहौं। राष्ट्रिय धर्म, संस्कार, संस्कृति र सांस्कृतिक कार्यक्रमको सम्मानमै सगरमाथाजस्तै हामी नेपालीको शिर ठाडो हुनेछ। हाम्रो राष्ट्रको राष्ट्रिय जग बलियो हुनेछ। राष्ट्रिय जग बलियो बनाउनु नै हामी प्रत्येक नेपालीको कर्तव्य हो। उपसंहार नेपाल राष्ट्र विश्वमै सनातन धर्मसंस्कृतिको उद्गमस्थल र अभ्यास गर्ने थलोका रूपमा सुपरिचित छ। यहाँका प्रत्येक राष्ट्रवासीमा दया, माया, आदर, सत्कार गर्ने भाव यहींका व्रत पर्व र संस्कृतिका देन हुन्। नेपाली इमानदार छन्, परि श्रमी छन्, सुखी छन्, यो प्रत्येक नेपालीको आत्मगौरव हो। सरकारी उदासीनताका कारण पाठ्यक्रममा यी विषय राखेर पूर्णरूपमा पढाइँदैनन्, जसका कारण बेलाबेलामा नकारात्मक भावका गीत, लेख, टिप्पणी आउने गर्छन्। हरेक राष्ट्रका चाडपर्वले त्यस देशको ऐतिहासिक मौलिकता, रीतिस्थिति, चालचलन उजागर गरिरहेका हुन्छन्। हाम्रो राष्ट्रमा रहेका व्रतपर्वहरूलाई गहनाका रूपमा ग्रहण गर्ने र राष्ट्रिय स्वरूप अखण्ड राख्न दिएको योगदानलाई कदर गर्दै राष्ट्रियताको परिचय अक्षुण्ण राख्नु हो। यसमा विकृति छ भनी गहिरो ज्ञानविना बोल्नु आफ्नो अध्ययनको न्यूनता प्रदर्शन गर्नु मात्र हो। हरितालिका तीज यस्तो पर्व हो, जहाँ सासूबुहारीका, नन्दआमाजूका, आमाछोरीका वह, वेदना एक ठाउँ भेला भएर समूहगतमा गाइने गरिन्छ। त्यसबाट यो पर्वलाई एउटा उन्मुक्त पर्वका रूपमा पनि लिन सकिन्छ। यस तीज पर्वको धार्मिक विधि पूर्ण गरेपछि एक ठाउँ जम्मा भएर दिदीबहिनीका बीचमा आआफ्ना कथाव्यथा वाद्यवादन र दोहोरी गीत आदिका माध्यमबाट व्यक्त हुन्छन्। जसले गर्दा उनीहरूमा स्वतन्त्रताको अनुभव सतहदेखि भएको महसुस गरी सन्तोष प्राप्त गर्छन्। यसैगरी व्रतको माध्यमबाट अभीष्ट सिद्धिका लागि एक दिन शक्तिअनुसारको उपवास बस्दै भगवती उमा र भगवान् महेश्वरमा समर्पण गरी यो लोक र परलोकमा पनि प्रत्येक व्रतालुले आफूलाई धन्य धन्य बनाउनु नै हरितालिका व्रतको प्रमुख उद्देश्य रहेको पाइन्छ।हाइलाइट व्रतको माध्यमबाट अभीष्ट सिद्धिका लागि एक दिन शक्तिअनुसारको उपवास बस्दै भगवती उमा र भगवान् महेश्वरमा समर्पण गरी यो लोक र परलोकमा पनि प्रत्येक व्रतालुले आफूलाई धन्य धन्य बनाउनु नै हरितालिका व्रतको प्रमुख उद्देश्य हो।"
अस्पताल नलग्दा होम आइसोलेसन मै संक्रमितको मृत्यु,"विराटनगर : विराटनगर महानगरपालिका६ सरोचियामा अस्पताल नलग्दा होम आइसोलेसनमै एक जना कोरोना संक्रमित पुरुषको मृत्यु भएको छ। बुधबार रिपोर्ट पोजिटिभ आएपछि होम आइसोलेसनमै राखिएका ४५ वर्षीय कामत थरका पुरुषको बिहीबार राति मृत्यु भएको वडा अध्यक्ष विजय कामतले जानकारीइ दिए। पीसीआर परीक्षणका लागि भदौ १ गते सोमबार उनको स्वाब संकलन गरिएको थियो। रिपोर्ट पोजिटिभ आएपनि कोभिड अस्पतालमा आइसोलेसन बेडको अभाव रहेको भन्दै उनलाई होम आइसोलेसनमै राखिएको थियो। स्वास्थ्य अवस्था गम्भीर बन्दै गएपछि अस्पतालको आइसोलेसनमा लैजाने तयारी हुँदै थियो, वडा अध्यक्ष कामतले भने, तर बेड खाली नभएको भन्दै अस्पतालले लिन नमानेपछि घरमै संक्रमितले ज्यान गुमाउनुपर्ने अवस्था आयो। उनले कोभिड अस्पतालले आइसोलेसन बेड नभएको भनेर बिरामी अस्वीकार गर्दा संक्रमितले उपचार नै नपाएर ज्यान गुमाउनु पर्ने अवस्था आएको बताए। उनका अनुसार मृतकको शव व्यवस्थापनका लागि नेपाली सेनाको टोलीले लैजाने तयारी गरिरहेको छ। पछिल्लो समय मृत्यु भएका पुरुषसँगै विराटनगरमा हालसम्म कोरोना कारण नौ जनाले ज्यान गुमाइसकेका छन्। कोरोनाले चितवनमा एक जनाको मृत्यु पीसीआर रिपोर्ट नहुँदा डायलासिस गर्न नपाएका बिरामीको मृत्यु कोरोनाबाट प्यूठानका एक वृद्धको मृत्यु"
स्वास्थ्यसम्बन्धी नियमको पालना गरेर तीज मनाऔं : राष्ट्रपति,"काठमाडौं : राष्ट्रपति विद्यादेवी भण्डारीले विश्वव्यापी रूपमा फैलिएको कोरोना भाइरसको महामारीबाट जोगिन सरकारले लागू गरेका स्वास्थ्यसम्बन्धी नियमको पालना गर्दै नेपाली महिलाको महान् पर्व हरितालिका मनाउन आग्रह गरिकी छन्। राष्ट्रपति भण्डारीले तीजका अवसरमा स्वदेश तथा विदेशका नेपाली दिदीबहिनीमा पारिवारिक सुख, शान्ति र समृद्धिका लागि शुभकामना व्यक्त गर्दै मौलिक संस्कृति र परम्परालाई संरक्षण तथा प्रवर्द्धन गर्ने गरी चाड मनाउन आग्रह गरेकी हुन्। 'यस्ता सांस्कृतिक पर्वहरूले सबै नेपालीहरूको बीचमा विविधतामा एकता, धार्मिक सहिष्णुता तथा सामाजिक सद्भाव कायम गर्न सहयोग पुर्याइरहेका हुन्छन् भन्ने मेरो विश्वास छ', सन्देशमा भनिएको छ, 'हरितालिका तीजको मौलिकतालाई कायम राख्दै यसको सांस्कृतिक महत्वको जगेर्ना गर्न यो पर्व मनाउने सन्दर्भमा देखिने गरेको भड्किलोपन र खर्चिलोपनलाई हटाउँदै जानु अति आवश्यक छ।' राष्ट्रपति भण्डारीले तीजले नेपाली महिलालाई समाजमा विद्यमान लैङ्गिक र जातीय विभेद लगायत सबै प्रकारका असमानताको अन्त्य गर्दै समतामूलक प्रगतिशील समाजको निर्माणतर्फ अग्रसर हुन उत्प्रेरित गर्न सकोस् भन्ने शुभेच्छा पनि व्यक्त गरेकी छन्।"
घरभित्रै यसपालिको तीज,"काठमाडौं : आज हरितालिका तीज। भाद्र शुक्ल द्वितीयादेखि पञ्चमीसम्म चार दिन मनाइने तीज हिन्दू महिलाको हर्षोल्लासको पर्व हो। शिव भगवान्को आराधना गर्दै नाचगान र रमाइलो गरी मनाइने तीज यसपटक भने सुनसानप्रायः छ। कोरोनाको महामारी नहुँदो हो त यति बेला गाउँघरका चौर, दलान, मन्दिरदेखि सहरबजारका कोठा र पार्टी प्यालेससम्म महिलाको भेला र नाचगान हुन्थ्यो। भगवान् शिवको पूजा गर्न आजको दिन शिवमन्दिरमा भक्तजनको घुइँचो थामिनसक्नु हुन्थ्यो। तर नेपालमा कोरोना संक्रमित र मृत्यु हुनेको संख्या उकालो लागेसँगै काठमाडौंमा समेत निषेधाज्ञा लागू गरिएको छ। घरबाहिर निस्कन पाइँदैन। नायिका नीता ढुंगाना अरु वर्ष सधैं तीजमा घर हेटौडा पुग्थिन्। दिदीबहिनीहरूसंग कम्मर मर्काउँथिन्। यसपालि कोरोनाले काठमाडौंमै रोक्यो। भन्छिन्,यसपालि एक्लै दर खाने, सारी लाएर कोठाभित्र एक्लै नाच्ने योजना छ। काठमाडौंको एक कार्यालयमा काम गर्ने पर्वतकी जमुना अधिकारी हरेक वर्षजसो तीजमा माइत जान्थिन्। बाल्यकालका सबै साथी भेटिने, गफगाफ गर्न रमाइलो हुने भएकाले पनि उनलाई गाउँघरकै तीज मन पर्छ। आमाले पकाएको अनदी चामलको खाजा, आलुतामाको तरकारी, कर्कलाको अचार र अन्य स्थानीय परिकारले गर्दा पनि उनी तीजको मिठास भुल्न सक्दिनन्। तीजको बेला गरिने पूजा, व्रत र चलन पनि उनलाई निकै मन पर्छ। भन्छिन्, यसपालि त कोठाभित्रै बसेर दर खाएको, रमाइलै भएन। निषेधाज्ञाले मन्दिर पनि जान नपाएपछि त केको तीज ? तीज आएजस्तै लागेको छैन। तीज आउनु एक महिना अघिदेखि नै गाउँघरमा मादल र डम्फुको ताल बज्न थाल्छ। दिनभर खेतबारीमा काम गरेर साँझमा भेला भएका दिदीबहिनी आफ्ना दुःखसुख गीतमा भट्ट्याउदै धीत मरुन्जेत नाच्ने, गाउने गर्छन्। साँच्चै मनमोहक र रमाइलो हुन्छ तीजको मौसम। आमा, भाउजू तथा दिदीबहिनी मिलेर आफ्ना दुःखसुख बिसाउने पर्वका रूपमा तीज आज पनि जनमानसमा छ। हातभरि मेहन्दी लगाएर, चिटिक्क परेको लुगा लगाउँदै मन्दिरमा पूजा गर्न जाँदा बेग्लै आनन्द मान्छन् महिला। तीज मनाउनुका पछाडि हिमालयपुत्री पार्वतीको शिवप्रतिको प्रेम र समर्पणको कथा जोडिन्छ। तीज मनाउने परम्परा जसरी सुरु भए पनि तीज महिलाले रमाइलो गर्ने पर्व हो। केही दिन भए पनि कामबाट सुस्ताउने र आफन्त, साथीभाइसँग नाचगान गर्दै गीत गाउने पर्व हो। हुन त पछिल्लो समय तीज मनाउने प्रचलन पनि फेरिएको छ। तीजकै मौसममा सयौँको संख्यामा म्युजिक भिडियो बन्ने गर्छन्। अरू बेला अन्य पेसा व्यवसायमा व्यस्त कलाकार पनि तीजको गीत निकाल्न अग्रसर भएको देखिन्छ। कसले बढी गीत निकाल्ने भनेर एक प्रकारको होडबाजी नै देखिन्छ। कोरोना कहरले भने यसपालि धेरैजसो पुरानै गीतले काम चलाउनु परेको छ। नयाँ गीत निकै कम रेकर्ड भएका छन्। अहिले सहरबजारका पार्टी प्यालेस र होटलका हलहरूमा तीज मनाइने प्रचलन बढ्दो छ। यस्तो प्रचलनले तीजको परम्परागत रौनक घट्ने क्रममा छ। पार्टी प्यालेसको महँगो दरमा गाउँको मिठास पक्कै भेटिन्न। डिस्को गीत बजाएर कम्मर हल्लाउनुमा गाउँघरको लय र भाव बोकेको रमाइलो कदापि भेटिँदैन। लेखक रामेश्वरी पन्तलाई सहरमा मनाइने तीज भड्किलो र बनावटी लाग्छ। तीज भन्नासाथ बाल्यकाल र किशोरवयको सम्झनाले जन्मघर पुग्ने उनी अहिले गाउँघर र साथीसंगीको सम्झनाले भुतुक्कै हुन्छिन्। भन्छिन्, सानो छँदा तीज आउनु भनेको नयाँ फ्रक लगाएर मामाघर जानु भन्ने हुन्थ्यो। तीज आउनुअघि मामा कहिले लिन आउनुहुन्छ भनेर बाटो हेरेर बस्थेँ। बुझ्ने भएपछि आमाले पकाएको दर र तीजको दिन गाउँको चौतारीमा गएर नाचगान हेर्नु रमाइलो लाग्थ्यो। केही दशकयता काठमाडौंलाई नै कर्मक्षेत्र बनाएकी पन्त सहरको तीज खल्लो लाग्ने गरेको सुनाउँछिन्। तीजलाई आत्मीयताको पर्वका रूपमा बुझेकी पन्त तीजको नाममा हुने महिलामाथिको विभेद हटाउनुपर्ने तर्क राख्छिन्। तीज भन्नासाथ जोडिएर आउने गर्छ छुट्टै लयमा रहेको तीजगीत। पुराना तीजगीत हुन् या आधुनिक तीजगीत महिलालाई केन्द्रमा राखेर महिलाले महिलाकै लागि गाइने गरिन्छ। गीतले समानताको आवाज उठाउनुपर्छ भन्ने गरिन्छ। तर पछिल्लो समय तीजका गीतमा पनि विकृति देखिन थालेको छ। समालोचक डा बिन्दु शर्मा पनि तीजलाई महिलाका इच्छा, आकांक्षा र अनुभव गीतमार्फत सुनाउने आत्मीयताको पर्वका रूपमा लिनुपर्ने बताउँछिन्। उनका अनुसार तीजका अवसरमा गाइने गीतको बेग्लै महŒव छ। लोकपरम्परामा बाँचेका तीजका गीतहरू सामाजिक इतिहासका दस्तावेज पनि हुन्। तीजकै दिन भए पनि महिलाले स्वतन्त्र रूपमा आफ्ना पीडा गीतमार्फत प्रस्तुत गर्ने मौका पाउने हुँदा यो पर्व महिलाको स्वतन्त्रतासँग पनि जोडिएको छ। कोरोना भाइरसको संक्रमणका कारण हामी आफ्नै लागि पनि घरमै बस्न जरुरी छ। बाँच्यौं भने अर्को वर्ष छमछमी नाचौंला। दुःखपीडा साटौंला। मीठो मसिनो टन्नै बनाएर दर पनि खाऔंला।"
पीएसजीको प्रतिद्वन्द्वी बायर्न,"लिस्बन : जर्मन क्लब बायर्न म्युनिख च्याम्पियन्स लिग फुटबलको फाइनलमा प्रवेश गरेको छ । पोर्चुगलको राजधानी लिस्बनमा बुधबार राति भएको सेमिफाइनलमा फ्रेन्च क्लब लियोनलाई ३ गोलले पराजित गर्दै बायर्न उपाधि नजिक पुगेको हो । बायर्नलाई सहज जित दिलाउन सर्ज गनाब्रीले दुई तथा रोबर्ट लेवान्डोस्कीले एक गोल गरे । खेलको १८औं मिनेटमा गनाब्रीले गोल गर्दै जर्मन बुन्डेस लिगा च्याम्पियन बायर्नलाई अग्रता दिलाएका थिए । जोसाओ किमिचले उपलब्ध गराएको सुन्दर पासमा गनाब्रीले गोल गरेका थिए । खेलको ३३औं मिनेटमा गनाब्रीले नै व्यक्तिगत दोस्रो गोल गर्दै बायर्नलाई २० को अग्रता दिलाए । उनले रोबर्ट लेवान्डोस्कीको पासमा बायर्नको अग्रता दोब्बर बनाएका थिए । पहिलो हाफमा २० को अग्रता बनाएको बायर्न म्युनिखले निर्धारित समय सकिन दुई मिनेट बाँकी छँदा लियोनको पोस्ट्मा गोल गरेको थियो । खेलको ८८औं मिनेटमा लेवान्डोस्कीले गोल गर्दै बायर्नलाई ३० को सहज जित दिलाए । जोसुवा किमिचले उपलब्ध गराएको पासमा उनले गोल गरेका थिए । जारी सिजनमा लेवान्डोस्कीको यो १५औं गोल हो । बायर्नले फाइनलमा फ्रेन्च क्लब पेरिस सेन्ट जर्मन (पीएसजी) सँग प्रतिस्पर्धा गर्नेछ । पीएसजी पहिलो सेमिफाइनलमा जर्मन क्लब आरबी लाइपजिगलाई ३० ले हराउँदै उपाधि नजिक पुगेको छ । पीएसजीका लागि मार्किन्हस, एन्जल डी मारिया र जुआन बर्नाटले गोल गरेका थिए । पीएसजी पहिलोपटक फाइनलमा पुगेको हो । बायर्न र पीएसजीबीचको फाइनल खेल आगामी सोमबार हुनेछ । जारी सिजनमा पीएसजी र बायर्न दुवै टोलीले आक्रामक फुटबल खेल्दै आइरहेका छन् । यी टोलीले घरेलु लिग र कपमा जित हासिल गरेका थिए । निकै आक्रामक फुटबल खेलेको बायर्नले क्वार्टरफाइनलमा स्पेनिस पावर हाउस बार्सिलोनालाई ८२ को फराकिलो अन्तरले पराजित गरेको थियो ।"
गोडाको पानी,"गत वर्ष तीजमा एउटा तस्बिर भाइरल बन्यो। तस्बिर थियो पत्रकार ऋषि धमला र उनकी पत्नी एलिजा गौतमको। घटना थियो एलिजा निहुरेर पतिको गोडाको पानी खान लाग्दै थिइन्। धमला मुसुक्क हाँसे। एलिजालाई उठाउँदै आशीर्वाद पनि दिए। एलिजा हाँस्दै गोडापट्टि निहुरिरहेकी थिइन्। यो तस्बिर सार्वजनिक भएपछि गालीको वर्षा भयो कि उनीहरूले ठूलै अपराध गरेका छन्। बक्समा कतिपय कमेन्ट पढ्नै नसकिने खालका थिए। मैले पछिल्ला दिनमा पनि त्यो तस्बिर पटकपटक हेरें। त्यहाँ त्यस्तो गाली गर्नुपर्ने केही कारण देखिनँ। मलाई त्यो तस्बिर सामान्य लाग्यो। किनकि मैले त्यस्तै घटना सानैदेखि घरमै देख्दै आएकी थिएँ। मैले मेरी हजुरआमाले हजुरबुवाका र आमाले बुवाका गोडा धोएर पानी खाएको देखेकी थिएँ। मेरी आमाले पानी खाँदा बुवाले खानैपर्छ तैंले भनेको कहिल्यै सुनिनँ र खानु पर्दैनँ भनेको पनि कहिल्यै सुनिनँ। मेरी आमा र हजुरआमाले कति श्रद्धा र विश्वासका साथ तीज व्रत बस्नुहुन्थ्यो। त्यहाँ एक प्रकारको प्रेम झल्किन्थ्यो। मेरी आमा पूर्तिका साथ त्यो दिन सखारै उठेर छुट्टै श्रद्धाका साथ चोखो बसेर सरसामान तयार गर्नुहुन्थ्यो। आमाका मनमा पतिको आयु नै बढ्छ भन्ने थियो कि थिएन, मलाई थाहा छैन। तर बुवाप्रति अगाध प्रेम, समर्पण र श्रद्धा थियो। रातो सारी र चुरापोतेमा सजिन पाउँदा मेरी आमालाई अति मन पथ्र्यो। गाउँभरिका काकी, ठूलीआमा, आमा भेला भएर पूजा लगाएको दृश्य अति रमाइलो र अविस्मरणीय छ। व्रत बस्नै मन नपराउने अहिलेको पुस्ताले त्यो दृश्य कहाँ देख्न पाउनु ? त्यो बेलाको रमाइलो छुट्टै। आस्था नै छुट्टै। डिजिटल समयका हामी यतै रमाउन थाल्यौं। हाम्रो सोच नै फरक हुन थाल्यो। हामी बहसमा उत्रिन थाल्यौं। आफ्नो संस्कारलाई कुसंस्कार भन्न थाल्यौं। हामीलाई खण्डन गर्नचाहिँ रमाइलो मान्न थाल्यौं। मेरी सासू आमा पनि त्यसरी नै श्रद्धापूर्वक व्रत बस्नुहुन्थ्यो। मेरी आमाले खाए झैं सासूआमाले पनि ससुरा बुवाको गोडा धोएर पानी खानुहुन्थ्यो। अहिले ससुरा र बुवा हुनुहुन्न। उतिबेला ससुरा भन्नुहुन्थ्यो, व्रत त बस तर भोकै नबस। पतिको खुट्टाको पानी पनि खानैपर्छ भन्ने छैन। तर मेरी सासूआमा मान्नुहुन्नथ्यो। उहाँ भन्नुहुन्थ्यो, यो त हाम्रो रीतिरिवाज हो। यति गर्दैमा म खिइन्छु र ? उहाँको बोलीमा बुवाप्रति श्रद्धा थियो। हामी सासूबुहारी अहिले पनि व्रत बस्दा पूजा गर्न सक्छौं र फलपूल पानी खाने गरेका छौं। मैले भने बिहेको १७ वर्ष पार गरिसक्दा पनि पतिका गोडाको पानी एकपटकबाहेक पिउन पाएकी छैन। त्यो वर्ष गोडाको पानी पिउँदा पतिको आयु बढोस् भन्ने सोचका साथ पिइनँ। मेरी सासू र आमा जुन श्रद्धाका साथ व्रत बस्नुहुन्थ्यो, म पनि त्यही संस्कारलाई निरन्तरता दिन चाहन्थें। परम्परा जोगाइराख्न चाहन्थें। डिजिटल समयका हाम्रो सोच नै फरक हुन थाल्यो। हामी बहसमा उत्रिन थाल्यौं। आफ्नो संस्कारलाई कुसंस्कार भन्न थाल्यौं। मैले महिलापुरुष साथीहरूसँग पनि कुरा गरें। महिला अधिकारकर्मी सुमना तिम्सिना प्रत्येक वर्ष तीजको व्रत बस्नुहुन्छ। पतिको गोडाको पानी पनि पिउनुहुन्छ। उहाँका पतिलाई भने यो कुरा मन पर्दाे रहेनछ। तैपनि आफ्नो रीतिरिवाज हो, मनले गर भनुञ्जेल गर्ने हो। उहाँ भन्नुहुन्छ, हिन्दु धर्मअनुसार पत्नीले पतिको गोडाको पानी खाने परम्परा नै छ। पतिलाई माया र सम्मान गर्नु ठीक हो। खुट्टा ढोग्दैमा माया र सम्मान हुने नढोग्दैमा नहुने भन्ने छैन। तर परम्पराका नाममा रुढिवादी मान्यताका भरमा गोडा धुन लगाउनु दास मनोवृत्तिले हो भने यो विल्कुल गलत हो। यसलाई बाध्यात्मक नगरी स्वेच्छिक बनाउनुपर्छ। समयअनुसार परिमार्जन गर्दै जानुपर्छ। किनकि परिवर्तन एकैपटक सम्भव छैन। त्यस्तै गीतकार, कलाकार, सुरक्षाकर्मी दीपक कोइराला भन्नुहुन्छ, गोडाको पानी खाने चलन एउटा आस्था विश्वास र हिन्दु संस्कारमा पत्नीले पतिप्रति प्रदर्शन गर्ने प्रेमिल इमानदारिताको सांकेतिक प्रतिबद्धता हो। पछिल्लो समयमा यसलाई दास मानसिकताको उपज पनि भनियो। तर मेरो व्यक्तिगत धारणा भनेको मेरी आमाले आजसम्म बुवाको गोडाको पानी खानुहुन्छ त्यो पनि ठीक लाग्छ। मेरी पत्नीले पछिल्लो समयमा खान छाडिन्। त्यो पनि ठिकै लागेको छ। छोरीलाई गोडाको पानी खानैपर्छ, पूजा गर्नैपर्छ भनेर सिकाएको पनि छैन। त्यो पनि ठिकै लाग्दै छ। आस्था, प्रेम र विश्वास छ भने चोखानितो गरी पतिकै लागि व्रत बसेकी नारीले गोडाको पानी खाए पनि केही फरक पर्दैन र नखाए नै पनि केही हुनेवाला छैन। यसलाई बहसको विषय बनाइनु व्यर्थ छ।"
तीज : दासता कि मुक्तिको आवाज ?,"आज हरितालिका तीज। यतिबेला बहस भइरहेको छ तीजमा व्रत बस्ने कि नबस्ने ? तीज नारी शोषण नारी दासता कि नारी मुक्ति ? हामीले जुन संस्कृतिलाई संस्कारका रूपमा विकास गरेका छौं त्यो कति आवश्यक छ भन्ने सन्दर्भमा व्यक्तिका आआफ्नै धारणा हुन्छ। सबैलाई आआफ्नै हिसाबले सोच्ने र चाहेजस्तो गरी बाँच्ने छुट पनि हुनैपर्छ। कुरा यति हो आफूअनुसार, आफ्नो स्वेच्छामा बचेको समयले अरूलाई भने आघात गर्नुभएन। आफ्नो सोच अरूमाथि जबर्जस्ती थुपार्नु पनि भएन। मेरो स्मरणमा रहेको पहिलो तीज पहाडको ग्रामीण भेगको छ। अलिपछि मधेसतिर मनाइएका तीज पनि देखें। मधेसमा धेरैतिरबाट बसाइँ सरेर नयाँ समाज पनि बनेकाले हुन सक्छ त्यहाँको तीज मनाउने तरिका र तीज गीतका भाकामा पहाडको तुलनामा विविधता देखें। तर जहाँको भए पनि बच्चादेखि वृद्धासम्ममा तीजको उमंग लोभलाग्दो देखें ! बर्खामा खेत रोप्ने काम सकिएसँगै सुरु हुने पर्वले किसानका सबै थकाइ बिर्साएको प्रतीत हुन्थ्यो साउने संक्रान्तिको साँझ लुतो फाल्ने। त्यही दिन युवतीहरूले तिउरी लाउने। जनैपूर्णिमाका दिन हातभरि रंगीचंगी धागो बाँध्ने। ग्रामीण भेगमा कृष्ण जन्माष्टमीबाट त विधिवत् तीज नै सुरु हुन्थ्यो। त्यही दिनबाट पञ्चमीसम्म साँझ काम सकेर घरघरका भेला भएर आधा रातसम्म तीज गीतमा नाचगान चल्थ्यो। विशेषतः वर्षभरि भेट नभएका चेली भेट्ने समय। चेली माइत आउन समय। भेटघाट खुसी, राम्रा लुगा कपडा, मिसोमसिनो खानु तीजका विशेषता हँुदै हुन्, गीतको लयमा सामाजिक घटना प्रस्तुत हुनु अर्को महत्वपूर्ण पाटो हो। तीजमा घरमाइतीका कहर मात्र गाइँदैनथ्यो, सामाजिक अत्याचारमा पनि तीज गीतले बोल्ने गथ्र्यो। अहिलेजस्तो सामाजिक सञ्जाल र समाचार सम्प्रेषणका लागि धेरै माध्यम थिएनन्। इतिहास या घटना गन्धर्व दाइको सारंगीको भाखा, कर्खा र तीज गीतमा बाच्ने गथ्र्यो कहाँमा जान्छौ माली चरी बगान, बरिलै भगवान्लाई भेट्न भगवान्लाई भेट्न केके समान चाहिन्छ ? बरिलै हाम्लाई पनि भनन ! यसरी भगवान्को स्मरण र आराधना गर्दै तीजमा गीत गाइन्थ्यो। त्यसका साथै आफ्नो गाउँसमाजमा भएका घटनालाई लयबद्ध रूपमा स्वर मिलाई यसरी प्रस्तुत गरिन्थ्यो २०४२ साल असरको महिना सौतेनी आमाको सुन बइन (बयान)। तीज गीतका लोकभाकामा संस्कृति लुकेको हुन्थ्यो। त्यहाँ समाज पढ्न सकिन्छ। त्यो समयमा घरमा हुने बुहार्तनले गीतमा शाब्दिक स्थान पाउँथ्यो। नारी समाजमा स्थान, शिक्षामा नारीको अवस्था र अनमेल विवाह र तिनको अवस्थाबारे पनि तीज गीत बोल्ने गथ्र्यो। एक उदाहरण स्वामीजीले माग्नुभयो अंग्रेजीमा वाटर नबुझेर दिएँ मैले काँचो कटर समाजमा भएको परिवर्तन र शिक्षामा नारीको पहँुचले गर्दा हुनुपर्छ त्यो समयको तुलनामा अहिले त्यस प्रकारका गीत कमै सुन्न पाइन्छ तीजको खाजा मीठो पोलेको तामाले नरौ भान्जी लिन आउँछु भन्थे मामाले। यस्ता गीतमा हाम्रो खानपानका पारिवारिक सम्बन्ध। चेलीलाई माइतीजस्तै मावलीको महत्व प्रस्ट हुन्छ। यस्ता तीज गीतमा सामाजिक पक्ष हेर्न सकिन्छ खोला बढ्यो तीजमा भाइ लिन आउन पाइन मेरी दिदी धुरुरुरु नरोइ बसे है। पानी परेकाले खोला बढेर भाइ तीजमा लिन आउन नसकेको भावमा गीतले हाम्रो भौगोलिक अवस्था अनि हाम्रो देशको विकास प्रक्रिया प्रस्ट पारेको छ। वर्तमानसम्म रहेको तुइनको कथा पनि यस्ता तीज गीतले बोल्दै आएको छ। समाजको ऐना संस्कृति हो। तीज गीत अध्ययन गर्ने हो भने समाजको क्रमिक परिवर्तन कसरी हुँदै गएको छ भन्ने भेट्न सक्छौं। २०४६ को प्रजातन्त्र स्थापनापछि तीज मनाउने परम्परामा परिवर्तन आयो। राजनीतिक मुद्दाहरू, बन्दी यातना पनि गीतका विषय बने। सहिदलाई गीतको माध्यमबाट स्मरण गरियो भात पकाई बसिन् आमा छोरा आउँछ भनेर छोरा गइसके देशको सहिद बनेर। वेदना पोख्ने चाड भनेर आजसम्म परिभाषित गरिएको तीज गीतमा सामाजिक, सांस्कृतिक, भौगोलिक र राजनीतिक अवस्थाबारेमा पनि तीजले बोलेको हुन्छ। गीतको शब्द भाव पृथक् भए झैं दिनदिन भाका पनि फरक पर्दै गएको छ। झट्ट सुन्दा तीज गीतजस्तो नलागे पनि विस्तारै त्यही नै गीतमा बानी हँुदै गयो। पहिला तीज महिलाको मात्र चाड मानिन्थ्यो। आज साझा पर्व बन्न सकेको छ। यही नै तीज संस्कृतिको सकारात्मक पक्ष हो। नारी मुक्तिका निम्ति भएका आन्दोलनका इतिहास पढिरहँदा तीज गीतले बोलेका आवाजबारेमा पनि अध्ययन हुन जरुरी छ। पहिलेपहिले बिहे गरेका चेलीहरू लामो समयसम्म वृद्ध आमाबुवा भेट्न र माइती जान पाउँदैनथे, तर तीजमा माइत जाने अवसर पाउने हुँदा महिलाका निम्ति विशेष अवसरका रूपमा थियो तीज। प्रविधिको विकास भएयता अधिकांश ठाउँका महिलाले आमाबुवासँग कुराकानी या सम्पर्कका लागि अरू पनि माध्यम उपयोग गर्न पाएका छन्। बाटोघाटोको सुविधा पनि जोडिँदै गएको छ। माइती भेट्नका लागि तीज नै पर्खिबस्न नपर्ने भएको छ। तीज भन्नासाथ तीज गीत, तीजको दर, तीजको व्रत अनि नयाँ लुगा भन्ने आउँछ। हिजोका दिन कैयन्लाई नयाँ लुगा फेर्न चाडपर्व पर्खिनुपथ्र्यो। त्यतिबेला नयाँ लुगाको महत्व स्वाभाविक थियो। हिजोआज तीज भड्किलो र देखावटी हुँदै गएको धेरैले महसुस गरेका छन्। माइतीले बोलाएर खुवाउने दरको प्रकृति पनि पनि गाउँ र सहरबजारमा फरक पर्दै गएको छ। तीजमा व्रतका कुरा छन्। पानीसम्म नखाएर उपवास बस्ने हो या अन्न नखाने तर फलफूल खाई बस्ने ? कसरी बस्ने त्यो उपवास ? बस्नेको आफ्नै रोजाइ हुन्छ। निराहार, जलाहार, रसाहार, फलाहार जसरी बसे पनि हुन्छ। यसरी नै बस्नुपर्छ भन्ने छैन। पानीसमेत नखाई उपवास बस्नुलाई स्वास्थ्यको दृष्टिकोणबाट उचित नभएको एक पक्षको भनाइ छ भने फास्टिङ लाई विज्ञानले पनि स्वस्थकर मान्दै आएकाले तीजको उपासनाले स्वस्थ मान्छेको शरीरलाई ठूलो हानि पुर्याउँछ भन्ने तर्कसंगत नरहेको अर्का पक्षको मत छ। लोग्नेको सुस्वास्थ्य र दीर्घायुका लागि तीजको व्रत बस्नु निरर्थक हो। यो आफैमाथिको अन्याय हो भन्नेको जमात पनि ठूलै छ। तीज आफैंमा नारीले मनका वह सुसेल्न पाउने चौतारो र मुक्तिका लागि बोल्न पाउने मञ्च हो। आफ्ना कुरा खुलेर गीतका माध्यमबाट व्यक्त गर्न र नाच्न पाउने अवसरका रूपमा पनि लिइन्छ। जतिबेला विकसित मुलुकमा नारी मुक्तिका आवाज बुलन्द थिएनन्, त्यसभन्दा धेरै अघिदेखि नेपाली नारीले सांस्कृतिक तथा धार्मिक चाडका माध्यमबाट एक ठाउँमा भेला भएर नाच्दै भाकामा मुक्तिको आवाज उठाएका थिए। नारी मुक्तिका निम्ति भएका आन्दोलनका इतिहास पढिरहँदा तीज गीतले बोलेका आवाजबारेमा पनि अध्ययन हुन जरुरी छ। गीतले थोरै शब्दमा धेरै बोल्छ। देशको सम्पत्ति संस्कृति हो। परम्पराभित्र लुकेर बसेका हानिकारक केही प्रवृत्ति छ भने त्यसलाई सुधार गर्दै संस्कृति जोगाएर नयाँ पुस्तामा हस्तान्तरण गर्नु हाम्रो कर्तव्य हो।"
हेलचेक्र्याइँले ज्यान गएको भन्दै अदालतमा,"विराटनगर : सरकारी हेलचेक्र्याइँका कारण कोरोना भाइरस संक्रमणबाट अकालमा ज्यान गुमाउनुपरेको भन्दै मृतककी छोरीले उच्च अदालत विराटनगरमा रिट दायर गरेकी छन् । मोरङ विराटनगर महानगरपालिका३ का ५७ वर्षीय सीताराम दाहालको उपचारका क्रममा साउन २८ गते कोसी अस्पताल मृत्यु भएको थियो । त्यसपछि किरिया बसेकी उनकी छोरी २२ वर्षीया नीलिमा दाहालले विराटनगर१५ का ललन मण्डलमार्फत रिट दायर गरेकी हुन् । दाहाल संक्रमण पुष्टि भएपछि साउन २६ मा अस्पताल भर्ना भएका थिए । उनी सीताराम विद्युत् प्राधिकरण विराटनगर वितरण केन्द्रका प्राविधिक हुन् । नीलिमाले प्रदेश १ सरकार, महानगरपालिका र उपचारमा सम्बद्ध कोसी अस्पताल, बीपी कोइराला स्वास्थ्य विज्ञान प्रतिष्ठानसमेत आठ सरकारी निकायलाई विपक्षी बनाएर परमादेशको माग गरेकी छन् । उनले संक्रमितकोे उपचारलाई व्यवस्थित बनाउन माग पनि गरेकी छन् । यस्तै उपचारमा हेलचेक्र्याइँ गरिँदा ज्यान गुमाएकाहरूबारे छानबिनको माग रिटमा गरिएको छ । सीतारामको मृत्यु भेन्टिलेटर, आईसीयू र अक्सिजन अभावमा भएको उपचारमा संलग्न चिकित्सकले बताउँदै आएका छन् । थप उपचारका लागि बीपी कोइराला स्वास्थ्य विज्ञान प्रतिष्ठान पठाउन खोजिएको थियो । बेड खाली नभएको भन्दै प्रतिष्ठानले अस्वीकार गर्दा बिरामीको मृत्यु भएको जनाइएको छ । नीलिमाबाहेक परिवारका पाँच सदस्यलाई कोरोना संक्रमण देखा परेको छ । तर उनीहरूले बेड अभावमा उपचार केन्द्रमा भर्ना हुन पाएका छैनन् । उनीहरू आफ्नै घरमा होम आइसोलेसनमा बस्न बाध्य भएका छन् । नेगेटिभ रिपोर्ट आएकी नीलिमा पनि घरभित्र क्वारेन्टाइनमा बसेर बाबुको किरिया बारिरहेकी छन् । रिट निवेदनको पहिलो सुनुवाइ गर्दै उच्च अदालत विराटनगरले कोरोना संक्रमण नियन्त्रणको कार्य प्रगतिसहित छलफलका लागि उपस्थित हुन प्रदेश र स्थानीय सरकारका नाममा बिहीबार आदेश जारी गरेको छ । अदालतले प्रदेश १ को सामाजिक विकास मन्त्रालय र विराटनगर महानगरपालिकासहितका विपक्षीलाई छलफलका लागि बोलाएको हो । प्राकृतिक न्यायको सिद्धान्तअनुसार दुवै पक्षको कुरा सुन्नका लागि मुख्यन्यायाधीश तिलप्रसाद श्रेष्ठको इजलासबाट विपक्षीलाई साउन ८ गते उपस्थित हुन आदेश भएको उच्च अदालत विराटनगरका रजिस्ट्रार जितेन्द्रबाबु थपलियाले जानकारी दिए ।"
"सीपीएल : सन्दीपको मध्यम प्रदर्शन, टोली पराजित",ट्रिनीडाड : क्याराबिन प्रिमियर लिग(सीपीएल)को यस सिजनको आफ्नो दोस्रो खेलमा नेपालका युवा क्रिकेटर सन्दीप लामिछानेले औसत प्रदर्शन गरेका छन् । शुक्रबार बिहान भएको खेलमा सन्दीप आवद्ध टोली जमैका तल्लवाशले ट्रिनबागो नाइट राइडर्ससँग प्रतिस्पर्धा गरेको थियो। सन्दीपले ४ ओभर बलिङ गर्दै ३० रन दिएर १ विकेट लिए । ब्रायन लारा मैदानमा टस हारेर पहिले ब्याटिङ गरेको जमैकाले २० ओभरमा ८ विकेट गुमाएर १३५ रन मात्रै बनाउन सक्यो । १३६ रनको सामान्य लक्ष्य पछ्याएको ट्रनबागोले बिना दवाव खेलको थियो । ९औं ओभरमा बलिङमा आएका सन्दीपले ४ रन मात्रै दिएका थिए । त्यसपछि ११औं ओभरमा ११ रन दिएपनि ३८ बलमा ५३ रन बनाएर आक्रामक रुपमा खेलिरहेका सुनिल नारीनलाई आउट गराउन सफल भए । त्यसपछि सन्दीपले १३औं ओभरमा ७ र १५ ओभरमा १० रन दिए भने थप विकेट लिन सकेनन् । स्कोर थोरै भएपछि जमैकामाथि ट्रिनबागो एक पक्षीय दवाव बनाएको थियो । १८१ ओभरमा ३ विकेट गुमाउँदै ट्रिनबागोले सहज जित हात पर्यो । यस खेलमा सन्दीप ब्याटिङका लागि क्रिजमा उत्रिए तर एक बलको पनि सामना गर्न पाएनन् । अन्तिम ४ बल बाँकी छँदा मैदान छिरेका सन्दीप ननस्ट्राइकमै रहँदै अनआउट भए । यसअघि बुधबार राति भएको खेलमा पनि सन्दीपले एक विकेट लिएका थिए । जमैकाले पहिलो खेलमा जित हात पारेको थियो ।
हिंसाले बढायो आत्महत्या,"जनकपुरधाम : प्रदेश २ मा बालबालिकाले आत्महत्या गर्ने दर बढेको छ । आर्थिक वर्ष २०७६०७७ मा २ सय २९ जना बालबालिकाले आत्महत्या गरेकोमा १ सय ४६ जना बालिका छन् । घरेलु हिंसा, यौनजन्य दुर्व्यवहार र अभिभावकको डरका कारण बालबालिका आत्महत्या गर्न बाध्य हुने गरेको पाइएको छ । प्रदेश २ प्रहरी कार्यालय जनकपुरबाट प्राप्त तथ्यांकअनुसार एक वर्षमा प्रदेश २ का आठ जिल्लामा ८ सय ५३ जनाले आत्महत्या गरेका छन् । जसमध्ये ३ सय १३ जना पुरुष र ३ सय ७ जना महिला छन् । झुन्डिएर सबैभन्दा बढी ६ सय ४ जना, विष खाएर २ सय जना, करेन्ट लाएर १२ जना, पानीमा हाम फालेर १९ जना, हातहतियार प्रयोग गरी २ जनाले आत्महत्या गरेका छन् । त्यस्तै आगो लगाएर आत्महत्या गर्नेहरू पनि छन् । बालबालिकामा बढ्दो आत्महत्या समाज विकासका लागि नराम्रो संकेत रहेको बालअधिकारका क्षेत्रमा कार्यरत अधिकारकर्मी सुरैत ठाकुर बताउँछन् । हाम्रो समाजमा बालबालिकाको समस्यालाई खासै महत्व दिइँदैन । उनीहरूले घरमा वा घरबाहिर दुव्र्यवहारमा परेको बताए पनि अभिभावकले नपत्याउने र उल्टै बालबालिकालाई दोषी ठान्ने प्रवृत्तिा छ । यसले पनि आत्महत्या बढेको छ । ठाकुरले भने, पछिल्लो समय बालबालिकामा बढ्दो प्रेम, घरबाट भागेपछिको सामाजिक तिरस्कारले गर्दा पनि आत्महत्या बढेका छन् । बालकमा भने लागूऔषधको सिकार भएपछि पनि आत्महत्या गर्ने गरेको पाइएको छ । आफ्ना बालबालिकामा फरक व्यवहार देखिनेबित्तिकै उनीसँग साथी जस्तै व्यवहार गरी समस्या पत्ता लगाउन आवश्यक रहेको ठाकुर बताउँछन् । कोरोना भाइरसको महामारीका बेला बालबालिका विद्यालय जान पाएका छैनन् । पढ्न, घुमफिर गर्न नपाउँदा दिक्क छन् । यस्तो बेलामा दुव्र्यवहारको सम्भावना बढी हुने हुँदा विशेष ध्यान दिन आवश्यक छ । उनले भने । आर्थिक अभाव, बेरोजगारी, असफल प्रेम, र सोचे जस्तो काम नबन्नु जस्ता कारणले कतिपय व्यक्तिले आफूलाई असफल ठान्ने गरेको मनोविज्ञानकी प्राध्यापक रोहिनी झा बताउँछिन् । मानसिक अस्वस्थता र नकारात्मक सोच उत्पन्न भएका बेला घरपरिवारबाट पनि सहयोग र माया, आवश्यक हुन्छ । एक्लोपनले निराशा बढाउँछ । यो मानसिक स्वास्थ्यका लागि हानिकारक छ ।"
कोरोना संक्रमण देखिएपछि क्वारेन्टाइनबाट छाप्रोमा,"खाँदबारी : संखुवासभाका ३ जनामा सोमबार कोरोना पुष्टि भयो । बिहीबार साँझसम्म पनि उनीहरूलाई क्वारेन्टाइन नजिकैको एउटा छाप्रोमा राखिएको छ । संक्रमित ३४ वर्षीय पुरुषले बिहीबारै सामाजिक सञ्जाल फेसबुकमार्फत गुनासो पोख्दै यस्तो स्टाटस राखेका छन्, कोरोनाभन्दा मसानघाटको डर । संक्रमण पुष्टि भएपछि क्वारेन्टाइनबाट निकालेर नजिकै रहेको छाप्रोमा सारेको ४ दिन भइसक्दा पनि स्वास्थ्य सेवा त के परामर्शसमेत नपाएको उनको गुनासो छ । आफू बसेको छाप्रो नजिकै शवदहन गरिरहेको भिडियो पनि उनले फेसबुकमार्फत सार्वजनिक गरेका छन् । वैदेशिक रोजगारीबाट आएका २ पुरुषले पनि जस्ता र भाटाले बारेको छाप्रोमा ३ रात बिताइसकेका छन् । संक्रमितलाई खुवाइने खाना पनि सामान्य रहेको उनीहरूको गुनासो छ । धर्मदेवी नगरपालिका४ पिलुवाखोलामा क्वारेन्टाइनमा रहेका धर्मदेवी नगरपालिका४ का ३४ वर्षीय पुरुष र चैनपुर नगरपालिका११ का २४ वर्षीय पुरुषमा कोरोना पोजेटिभ देखिएको हो । त्यसैगरी जिल्ला प्रहरी कार्यालयको क्वारेन्टाइनमा रहेका २२ वर्षीय पुरुषमा समेत कोरोना पुष्टि भएको छ । २२ वर्षीय प्रहरी पनि जिल्ला प्रहरी कार्यालयको क्यारेन्टाइनमा नै छन् । संखुवासभामा सरकारी र निजीसहित २० वार्डको आइसोलेसन स्थापना भए पनि संक्रमितले जोखिमपूर्ण स्थानमा बास बस्नु परेको छ । नाम मात्रका आइसोलेसनका कारण संक्रमित असुरक्षित स्थापन बस्न बाध्य भएका संक्रमितहरूको गुनासो छ । संख्यात्मक रूपमा देखिएका आइसोलेसन वार्ड प्रयोग गर्ने समयमा प्रयोगविहीन बनेका छन् । आइसोलेसन निर्माणमा स्थानीयसँग समन्वय नहुँदा संक्रमण बढेको आशंकामा स्थानीयले आइसोलेसनको अबरोध गरेका हुन् । प्रदेश सरकारले निर्माण गरेका सबै आइसोलेसन वार्ड भरिएपछि जिल्लामै राखेर उपचार गर्न भने पनि संक्रमित क्वारेन्टाइन नजिकैको छाप्रोमा बस्न बाध्य छन् । जिल्ला अस्पतालले हिमालय किरण पब्लिक क्याम्पसमा बनाएको १० बेडको आइसोलेसनस्थानीयको विरोधपछि प्रयोगमा आउन सकेको छैन । सरकारले साउन २५ बाट विद्यालय तथा क्याम्पसबाट क्वारेन्टाइन तथा आइसोलेसन हटाउने निर्णय गरेपछि आइसोलेसन प्रयोगमा स्थानीयले अवरोध गरेका हुन् । यता बिहीबार साँझसम्म जिल्ला प्रशासन कार्यालय संखुवासभामा जिल्ला विपद् व्यवास्थापन समितिको बैठकले संक्रमितलाई आइसोलेसनमा ल्याउने निर्णय गरेको छ । बैठकले हिमालय किरण पब्लिक क्याम्पसमा रहेको आइसोलेसनमा संक्रमितलाई राख्ने निर्णय गरेको प्रमुख जिल्ला अधिकारी जीवनप्रसाद आचार्यले जानकारी दिए । सुरक्षा व्यवस्थालाई बलियो बनाएर आइसोलेसन सञ्चालन गरिने र संक्रमितलाई बिहीबार रातिसम्ममा आइसोलेसनमा ल्याइने प्रमुख जिल्ला अधिकारीले जानकारी दिए ।"
बैंकका एउटा शाखा मात्रै खुल्ने,"काठमाडौं : काठमाडौं उपत्यकामा एउटा बैंकले हरेक जिल्लामा एउटामात्रै शाखा खोल्ने भएका छन् । उपत्यकाका तीन जिल्लामा निषेधाज्ञा जारी भएपछि आंशिक शाखा सञ्चालन गर्ने योजना अघिसारेका बैंकले बिहीबार प्रहरी अवरोधपछि अघिकांश शाखा बन्द गरेका थिए । बिहीबार बिहानै नेपाल इन्भेस्टमेन्ट बैंकका प्रमुख कार्यकारी अधिकृत ज्योति पाण्डे पक्राउ परेका थिए । त्यसपछि सबैजसो बैंकका कर्मचारीलाई प्रहरीले या त फर्काइदिने वा पक्राउ गर्न थालेपछि बैंकरले स्थानीय कर्मचारीबाट सञ्चालन हुने केही शाखा छाडेर सबै बैंक बन्द गर्ने निर्णय गरेका थिए । धेरै कर्मचारीलाई प्रहरीले घरजान पनि नदिएपछि हामीले समन्वय गरेर दिउँसोमात्रै घर फर्किने वातावरण बन्यो, नेपाल बैंकर्स संघका अध्यक्ष भुवन दाहालले भने । यससँगै बिहीबार दिउँसो बैंकर्स संघले प्रहरी र गृह मन्त्रालयसँग समन्वय गरेको बताए । गृह मन्त्रालयले पनि बिहीबार दिउँसो बैंकका कर्मचारीलाई आवतजावत गर्न सहजीकरण गर्न निर्देशन दिएको छ । त्यसपछि बैंकर हरेक जिल्लामा एउटा शाखा सञ्चालन गर्ने सहमतिमा पुगेका हुन् । अब बैंकको प्रधानकार्यालय र तीन जिल्लामा एकएक वटा शाखा कार्यालय सञ्चालन गर्ने र न्यूनतम कर्मचारीबाट काम गर्ने निर्णय भएको छ, दाहालले भने । अहिले तीनवटा कम्पनीले प्राथमिक सेयर निष्काशन गरिरहेकाले पनि बैंकमा ग्राहकको चाप बढेको अध्यक्ष दाहाल बताउँछन् । बिहीबार हामीले काठमाडौंमा दुईवटा शाखा खोलेका थियौं । त्यसमा ११ बजेसम्ममा २०२५ वटा कारोबार भइसकेको थियौं, सानिमा बैंकका प्रमुख कार्यकारी अधिकृतसमेत रहेका दाहालले भने । नेपाल धितोपत्र बोर्डका अध्यक्ष भीष्मराज ढुंगानाले भने निषेधाज्ञाको बहानामा विक्री खुला भइसकेका प्राथमिक निष्काशनलाई स्थगित गर्ने वा कानुनविरुद्ध समय थप गर्न नसकिने बताए । अहिले प्राथमिक निष्काशन चार दिनमका लागि विक्री खुल्ला हुने व्यवस्था छ । तर त्यस अवधिमा आह्वान रकम विक्री नभएको अवस्थामा मात्रै समय थप गर्न सकिने व्यवस्था छ । धेरै लगानीकर्ता अनलाइन कारोबारमा अभ्यस्त भइसकेकाले जारी निषेधाज्ञाले बहुसंख्यक लगानीकर्तालाई असर नपर्ने ढुंगानाले बताए ।"
पाल्पामा करेन्ट लागेर एक जनाको मृत्यु,तानसेन : पाल्पामा विधुत करेन्ट लागेर एक जनाको मृत्यु भएको छ भने एक जना घाइते भएका छन। रैनादेवीछहरा गाउँपालिका ६ जुठापौवाको खुनधारामा गएराति अचानक विधुत सर्ट भएर करेन्ट लाग्दा २७ वर्षीया दिलकुमारी पुनको मृत्यु भएको हो। घरमै करेन्ट लागेर घाइते भएकी दिलकुमारीलाई उपचारको क्रममा तानसेनको युनाईटेड मिशन अस्पतालमा मृत्यु भएको जिल्ला प्रहरी कार्यालय पाल्पाका सूचना अधिकारी एवं प्रनाउ मदन गिरीले बताए। करेन्ट लागी घाइते भएका झमान सिंह पुनको अवस्था सामान्य रहेको छ।
निरीह पुजारीको निर्मम हत्या,"गौर : अज्ञात समूहले बुधबार राति गोली प्रहार गरी ६५ वर्षीय पुजारी श्रीराम साहको ज्यान लिएको छ। साहले रौतहटको माधवनारायण नगरपालिका२ खेसहरिया टोलनजिकै सार्वजनिक जग्गामा हनुमान मन्दिर बनाएर पूजाअर्चना गर्दै आएका थिए। उनले त्यही मन्दिरमा पाएको दान र भिक्षाबाट छाक टार्दै आएका थिए। उनी बुधबार राति ९ बजेतिर मन्दिरछेउ रहेको छाप्रो अगाडि खुला स्थानमा बसेर रोटी खाइरहेका थिए। त्यहीबेला उनको टाउकोमा गोली प्रहार भएको प्रहरीले जनाएको छ। उनको घटनास्थलमै मृत्यु भएको थियो। घटनास्थलमा कचौरामा रोटी, तरकारी र भुइँमा सानो कागजमा नुन र एक लोटा पानी भेटिएको छ। हत्याको खबर पाएपछि प्रहरी टोली राति नै घटनास्थल पुगेको थियो। घटना भएको इलाका सिल गरी प्रहरीले अनुसन्धान थालेको छ। प्रदेश प्रहरी कार्यालय जनकपुरबाट तालिम प्राप्त कुकुर झिकाएर हत्यामा संलग्न व्यक्तिको खोजी भइरहेको इलाका प्रहरी कार्यालय गरुडाले जनाएको छ। मृतक पुजारी श्रीमती बितेपछि एक्लै बस्दै आएका थिए। उनका छोराछोरी छैनन्। उनकै पहलमा उक्त मन्दिर २०७६ जेठमा निर्माण गरिएको स्थानीयको भनाइ छ।पुजारीको स्वभाव सीधासादा र कोहीसँग नरिसाउने रहेको माधवनारायण नगरपालिकाका मेयर वीरेन्द्रप्र्रसाद यादवले बताए। पुजारीसँग कोही कसैको विवाद, झगडा भएको थाहा छैन, मेयर यादवले भने, मदिरा खाएका कोही कसैले हत्या गरेको हुन सक्ने अनुमान गर्न सकिन्छ। बस्तीभन्दा करिब आधा किलोमिटर टाढा बाटोछेउ मन्दिर छ। बाटो किनारमा मन्दिर र छेउमा पुजारी बस्ने फुसको सानो छाप्रो छ। श्रीमतीको मृत्युपछि साह धर्मकर्ममा लागेको वडाध्यक्ष हनुमान सहनीले बताए। उनको हत्यामा संलग्न अपराधीलाई हदैसम्मको कारवाही गर्न वडाध्यक्ष सहनीले माग गरे। घटनाको अनुसन्धान भइरहेको इलाका प्रहरी गरुडाका डीएसपी ज्ञानकुमार महतोले बताए।"
आइसोलेसनको सामग्री तोडफोडपछि चोरी,"खाँदबारी : संखुवासभा सदरमुकाम खाँदबारीमा रहेको आईसोलेसनको स्वास्थ्य सामग्री चोरी भएको छ। खाँदबारी७, हिमालय किरण क्याम्पसमा आईसोलेसनको प्रयोगका लागि राखिएका सामग्री गएराति तोडफोडपछि चोरी भएको अस्पताल प्रशासनले जनाएको छ। अस्पतालका मेसु सुन्दरश्याम झाकाअनुसार आईसोलेसनका करिब १५ लाख बराबरको सामाग्री चोरी भएको हो। अज्ञात समुहले अक्सिजन मेसिन, सक्सन मेसिन, ७० पिसपिई सेट, प्यासेन्ट मनिटर, अक्सिजन डिभाईडर लगायतका सामाग्री चोरी भएको अस्पतालका मेसु झाले जानकारी दिए। सोमबार धर्मदेवी नगरपालिका४ पिलुवाखोलामा क्वारेन्टाइनमा रहेका धर्मदेवी नगरपालिका४ का ३४ वर्षीय पुरुष, चैनपुर नगरपालिका११ का २४ वर्षीय पुरुष र २२ वर्षीय पुरुष समेत कोरोना पुष्टिमा कोरोना पोजिटिभ देखिएको हो। उनीहरुलाई बिहीबार क्याम्पसमा निमार्ण भएको आईसोलेसनमा ल्याउने विपद् व्यवस्थापनको निर्णयपछि स्थानीयले विरोध जनाउँदै आएका थिए। अहिले सोही आईसोलेसनमा ३ जना कोरोना संक्रमित उपचार गरिरहेको अस्पतालका प्रशासन प्रमुख दिपेश श्रेष्ठले बताए। तोडफोडपछि नयाँ स्वास्थ्य सामाग्री लगेर ३ जना कोरोना संक्रमितलाई राखिएको छ। कोरोना पुष्टि भएको ४ औं दिनमा उनिहरुलाई आईसोलेसनमा राखिएको हो। प्रहरीले चोरी र तोडफाडमा संलग्नको खोजी गरिरहेको जनाएको जिल्ला प्रहरी कार्यालयले जनाएको छ।"
कोरोनाबाट प्यूठानका एक वृद्धको मृत्यु,प्यूठान : कोरोना पोजिटिभ देखिएपछि उपचाररत स्वर्गद्धारी नगरपालिका ७ प्यूठानका एक वृद्धको मृत्यु भएको छ। बुटवलस्थित कोरोना अस्पतालमा ६४ वर्षीय मानबहादुर गौतमको शुक्रबार उनको मृत्यु भएको स्वास्थ्य कार्यालय प्यूठानका कोरोना फोकल पर्सन जनस्वास्थ्य निरीक्षक पुष्कल श्रेष्ठले जानकारी दिए। भारतबाट आएर क्वारेन्टाइनमा बसेका उनलाई कोरोना परीक्षण गर्दा साउन ३२ गते रिपोर्ट पोजिटिभ आएपछि उपचारका लागि बुटवल लगिएको श्रेष्ठले बताए। मृतक गौतम सुगरका बिरामीसमेत थिए।
निजी अस्पताललाई चेतावनी,"काठमाडौं : संक्रमितको उपचारबापत सरकारले अस्पताललाई अनुदान दिन्छ । लक्षण नभएका वा सामान्य लक्षण भएकालाई आइसोलेसन केन्द्रमा राखेर उपचार गर्दा दैनिक २ हजार रुपैयाँ । सामान्य लक्षण (माइल्ड) भएकालाई ३ हजार ५ सय । मध्यम जटिल खालका (मोडरेट) का लागि ७ हजार । र, जटिल खालका बिरामीका लागि १५ हजार रुपैयाँ । तर पनि, निजी अस्पतालले उपचारमा अटेर गरेको पाइएको छ । स्वास्थ्य मन्त्रालयका प्रवक्ता डा जागेश्वर गौतमले कतिपय निजी अस्पतालहरूले उपचारमा हिचकिचाएको बताए । उनले भने, बिरामी संक्रमणको तुलनामा मौजुदा शैया संख्या कम छ । हामी व्यवस्थापनमा अहोरात्र खटिएका छौं । उपचारमा साथ नदिनेको पीसीआर परीक्षण अनुमति खारेज गरिनेछ । कोभिड संक्रमितको उपचार गर्न निजी अस्पताललाई कुल बेडको कम्तीमा २० प्रतिशत र मेडिकल कलेज तथा प्रतिष्ठानलाई एक तिहाइ संख्यामा छुट्ट्याउन सरकारले परिपत्र गरेको छ । त्यसो नगरे तिनको पनि पीसीआर परीक्षण अनुमति रद्द गरिने भएको छ । कोभिड १९ विरुद्ध लागि गठन गरिएको इन्सिडेन्ट कमान्ड सिस्टम (आईसीएस) ले तत्काल अनुमति खारेज गर्ने निर्णय गरेको हो । आगामी एकदुई वर्ष अस्पतालहरूमा कोरोना संक्रमितहरू भर्ना हुने र तोकिएका सरकारी अस्पताल भरिभराउ हुने अवस्था भएकाले उक्त निर्णय गरिएको डा गौतमले बताए । दिनहुँ सयौं संख्यामा संक्रमित बढेपछि उपचार व्यवस्थापनमा चुनौती थपिएको छ । सरकारी अस्पतालमा शैय्या भरिएपछि उपचारका लागि केही निजी अस्पतालले हिचकिचाउँदा कठिनाइ भएको हो । त्यसमा सरकार पनि कडा रूपले प्रस्तुत हुन थालेको छ। पीसीआर परीक्षणको दायरा विस्तारसँगै नयाँ संक्रमितको संख्या ह्वात्तै बढेको छ । काठमाडौं उपत्यकामा बिहीबार २ सय जनासहित मुलुकभर ७ सय ७ जना नयाँ संक्रमित थपिएका छन्। हाल आइसोलेसनमा ११ हजार ५ सय ५५ जना उपचाररत छन् भने आईसीयूमा उपचाररत संक्रमितको संख्या १ सय २९ छ । लक्षणविहीन संक्रमितलाई घरमै आइसोलेसनमा बस्ने व्यवस्था गरिए पनि लक्षणसहितका संक्रमितको उपचारमा कठिनाइ भएको छ । स्वास्थ्य तथा जनसंख्या मन्त्रालयका पूर्वप्रमुख विशेषज्ञ डा सुशीलनाथ प्याकुरेलले राज्य र गैरराज्य पक्षको सहकार्यबाट मात्र कोरोनाविरुद्ध लडाइँ जित्न सकिने बताए । उनले भने, नागरिकको जीवन रक्षा नै सबैभन्दा महŒवपूर्ण कुरो हो । यतिबेला सबै क्षेत्रबीच सहकार्य र समन्वय भए मात्र संक्रमणविरुद्ध जुध्न सकिन्छ । नेपाल चिकित्सक संघले कोरोना संक्रमित र अन्य बिरामीका लागि छुट्टाछुट्टै अस्पताल व्यवस्था गर्न माग गरेको छ । संघका अध्यक्ष डा लोचन कार्कीले भने, उच्च संक्रमणलाई न्यूनीकरण गरिसकेका कयौं देशको अनुभवलाई ध्यानमा राख्दा संक्रमितलाई अलग्गै उपचार गर्न सकिएमा स्वास्थ्यकर्मीलाई हुने संक्रमण न्यून गर्न सकिन्छ । मुलुकमा हालसम्म २९ हजार ६ सय ४५ जना संक्रमित पुष्टि भएकामा १७ हजार ९ सय ६४ निको भएका छन् । हालसम्म १ सय २६ जनाको कोरोना संक्रमणबाट ज्यान गएको छ ।"
एसईईपछिको उच्च शिक्षा,"पढाउनेलाई विश्वास नगर्ने हो भने पढाउँदै नपढाएकाले निकालेको प्रश्नपत्र र नपढाएकाले जाँचेको उत्तरपुस्तिकाबाट विद्यार्थीको सही मूल्यांकन होला ? कोरोना भाइरसले यतिबेला सिंगो विश्व त्राहिमामको अवस्थाबाट गुज्रेको छ। यसले नछोएको क्षेत्र या देश सायदै होलान्। अन्य प्रतिस्पर्धामा देशहरूको अवस्था तलमाथि होला तर कोरोना महामारीका हकमा भने सबैजसा देशको अवस्था झन्डै उस्तै छ। अर्थात् कोरोनाले आफ्नो प्रभाव विभेदरहित किसिमले सर्वत्र देखाइरहेछ। चाहे विकशीत हुन् या विकासोन्मुख, सबै देश यसबाट मुक्तिको बाटो खोजिरहेछन्। तर अहिलेसम्म त्यसको भरपर्दो सम्भावना देखिइसकेको छैन। यसको नकारात्मक र दूरगामी प्रभाव शिक्षा क्षेत्रमा अधीक हुने देखेको छ। योथोचित वातावरण निर्माण गरी प्रोत्साहनमूलक कार्यक्रम नल्याउने हो भने विशेष गरेर अपांग नागरिक तथा बालिका पुनः विद्यालय नफर्कने खतरा छ। नेपालका हकमा यतिबेला एसईईपछिको पढाइ कसरी गर्ने अनि कस्ता उच्च माविमा पढ्ने भन्ने चिन्ताले विद्यार्थी तथा अभिभावकलाई सताएको हुनुपर्छ। आफू राम्रो कलेजमा पढूँ भन्ने ठान्नु जति विद्यार्थीका लागि स्वाभाविक हो, अभिभावकले त्यसका लागि उनीहरूलाई प्रेरित गर्नु अस्वाभाविक होइन। उता आफ्ना कलेजमा विद्यार्थी नै पो नाउने हुन् कि भन्ने चिन्ताले नाफानोक्सानको हिसाबमा तल्लीन निजी सञ्चालकहरूको टाउको दुखेको अनुमान गर्न गाह्रो छैन। तर के बिर्सनु भूल हुनेछ भने कोरोनाले गर्दा जुनसुकै कलेजमा भर्ना भए पनि विगतमा झैं पठनपाठन सहज हुन समय लाग्ने छ। आज उच्च श्क्षिामा गर्भिलो इतिहास बनाएका हार्वर्ड, एमआईटी होऊन् या अन्य विश्वविद्यालय नै, सबैले शिक्षण सिकाइको मोडेलमा परिवर्तन गर्न थालिसकेका छन्। यी विश्वविद्यालयले हाइब्रिड अर्थात् मिलेसम्म अनआइनबाट र प्रत्यक्ष उपस्थिति नभइनहुने विषयमा मात्र कक्षामा बोलाएर पढाउने व्यवस्था अपनाएका छन्। यस्ता ठूला विश्वविद्यालयको सुन्दरता भनेकै विद्यार्थीलाई क्याम्पसमा उपस्थित गराउने र पढाइका साथै नेटवर्कको विकास गराउनु हो र पनि खतरासामु उनीहरूको जोड चलेन र अनलाइनको बाटो समाउन बाध्य भएका छन्। म कार्यरत चुकुबा विश्वविद्यालयले अवस्था हेरी शरदयामबाट सुरु हुने दोस्रो सेमेस्टरको निर्णय गर्ने गरी अप्रिलबाट सुरु शैक्षिक सत्रको पहिलो सिमेस्टर पूरै अनलाइनबाट चलाएको थियो। विद्यालय खोलेर पठनपाठन सुचारु गर्ने कि नगर्ने भन्नेमा अमेरिका विभाजित छ भने अन्य मुलुकले कोरोनाको प्रभाव आकलन गरी निर्णय गरेका छन्। अमेरिकामा त झन्डै एक लाख ४० हजार बालबालिका कोरोनाबाट संक्रमित भेटिएपछि विद्यालयको पढाइ कसरी गर्ने बन्ने विषय पेचिलो बनेको छ। शिक्षक तथा अभिभावकको धारणाविपरीत राष्ट्रपति ट्रम्पजसरी पनि स्कुल खोल्नुपर्ने वकालत गर्छन् र त्यो विद्यार्थीको भविष्यभन्दा राजनीतिक लाभहानिबाट प्रेरित भएको ठान्नेहरू धेरै छन्। फलस्वरूप शंकट थप गहिरिएको छ। डेनमार्कमा आलोपालो गरेर या विभिन्न समूहमा विद्यार्थी विभाजन गरेर छिटै स्कुल खोलेका थिए भने जापानले पनि झन्डै त्यस्तै मोडेल अनुकरण गरेको थियो। यी मुलुकको दाँजोमा संरचनात्मक रूपले नै हाम्रो अवस्था नाजुक छ। एसईई खारेज गर्ने, ११ र १२ को परीक्षा पनि विद्यालयल आफैंले लिने व्यवस्था गर्ने अनि स्नातक तहमा लिइने प्रवेश परीक्षालाई कडा तथा व्यवस्थित गर्ने हो भने एकाध वर्ष परिणाममा उतारचढाव देखिन सक्ला र पनि क्रमैसँग सकारात्मक बाटोतिर अव्यस्त भइने छ। विद्यालयमा भौतिक दूरी कायम राखेर पठनपाठनको सम्भावना कति सहज होला सोचनीय छ। फितला नियमका कारण निजी उच्च मावि जसरी भए पनि धेरै विद्यार्थी बटुल्ने ध्यानमा हुँदा कम विद्यार्थी राखेर पढाउलान् भनी विश्वास गर्ने बलियो धार छैन। साथै संक्रमितहरूको संख्या बढ्न थाल्यो भने त्यसलाई थेग्न सकिनेमा सन्देह देखिन्छ। जसको संकेत अहिल्यै देखा पर्न थालिसकेको छ। सरकार आफ्नो सुविधा रत्तिभर कटौती गर्दैन र भन्छ भेन्टिलेटर खरिद गर्ने बजेट छैन। अग्रमोर्चामा रहेर खट्नेहरूलाई प्रोत्साहन गर्दैन बरु पीसीआर किट खरिदमा छताछुल्ल भ्रष्टाचार काण्डमा छानबिनको सट्टा आफैं सफाइ दिन हतारिन्छ। सुन्दा अप्रिय लाग्ला तर अहिल्यै कतिपय अस्पताल भेन्टिलेटरको अभावमा गम्भीर प्रकृतिका बिरामीको उपचार गर्न नसक्ने स्थितिमा पुग्न थालिसकेका छन् भने त्यसमा सुधारको गुन्जायससम्म छैन। यस्ता अनेक घटनापरिघटना देख्दादेख्दै अझ पनि भगवान् भरोसामा छाडिदिने हो भने पशुपतिनाथले कल्याण गरून् भनेर मीठो सदिक्षा राख्न त सकिएला तर त्यसैका आधारमा जोखिमको बाटो हिँड्न खोजियो भने फैलावट नियण्त्रण गर्न असम्भवप्रायः हुने छ। यसर्थ खोपको विकास नभएसम्म कोरोनासँग सतर्क भई जीवन चलाउनुपर्ने अवस्थामा के गर्दा यो महामारीबाट जोगिँदै पठनपाठन गर्न सकिन्छ भन्नेमा सम्बद्ध सबैले ध्यान दिनैपर्छ। यो नै यतिबेलाको पहिलो प्राथमिकता हो। यस पक्षलाई दृष्टिगत गर्दा, सकेसम्म आफ्नो घरनजिकको उच्च माविलाई रोजाइ बनाउनु नै सबभन्दा उत्तम उपाय हुन सक्ला। घरनजिककै किन भनिएको हो भने सबैले यसको अनुसरण गर्ने हो भने विद्यार्थीहरू हिँडेरै कलेज जानआउन सक्छन्। यसबाट कलेज या सार्वजनिक यातायातको प्रयोग दिनहुँ गर्ने झमेलाबाट उनीहरू मुक्त हुने मात्र होइन, संक्रमणको जोखिम पनि कम हुने विश्वास गर्न सकिन्छ। यसविपरीत, दिनहुँ यातायात प्रयोग गर्नुपर्ने दूरीको कलेज रोजियो तर कोरोनासँगै जिउनुपर्ने अवस्था रहिरह्यो भने त्यसले कलेज प्रशासन, अभिभावक अनि विद्यार्थी सबैमा जोखिम बढेर जान्छ। उदाहरणका लागि कोटेश्वरको व्यक्ति हिँडेरै पुगिने छेउको कलेजमा जाँदा तुलनात्मक रूपमा बढी जोखिममा हुन्छ कि कलंकीतिर गएर पढ्दा हुन्छ ? अवस्था यथावत् रहने हो भने स्वाभाविक छ यातायात साधन प्रयोग गरी आवतजावत गर्नेमै जोखिममा रहन्छन्। ठीक त्यस्तै हो कलंकीकाहरू पनि त्यतैको कलेज छाडेर कोटेश्वर या घरबाट टाढाको कलेजमा गए भने पनि। उपत्यकाबाहिरका अभिभावकलाई छोराछोरी काठमाडौंमै पढाउने रहर हुँदो हो तर कलेजकै छात्रवासमा बस्ने भए त बेग्लै अन्यथा उनीहरूको अवस्था माथि उल्लेख गरिएभन्दा फरक हुने छैन। के नभुलौं भने जसले जुन कलेजमा पढे पनि एउटै पाठ्यक्रम पढ्ने हो। एउटै पाठ्यक्रमको प्रयोग गरिने भएकाले सामान्यतया पढाइमा तात्विक अन्तर नआउला तथापि सेवा, सुविधा र वातावरणले केही तलमाथि हुन सक्छ। यसका बाबजुद, जीवन नै पहिलो प्राथमिकता भएकाले सबैले थोरै सम्झौताग री अघि बढ्नु नै अहिलेको आवश्यकता हुन जान्छ। सके त आवासीय रूपमा शिक्षकहरूको व्यवस्था गरे बेस, नसके पनि कम्तीमा टाढाबाट बसको प्रयोग गरी कलेजमा आउनुपर्ने स्थितिलाई निरोत्साहित गर्न नै उचित हुने छ। यसबाट थोरै भए पनि उनीहरूको सुरक्षामा सहयोग पुग्ने छ। उच्च माविहरूको हकहितका लागि स्थापित हिसान स्वयंले अग्रसरता लिएर विद्यार्थी तथा अभिभावकलाई आफ्नो घरनजिकका उमाविमा भर्ना भई पढ्न प्रेरित गर्ने हो भने निजी सञ्चालकहरू कोरोनाप्रति संवेदनशील छन् भन्ने सन्देश आममानिसमा प्रवाह भई उनीहरूप्रति सकारात्मक धारणाको विकास हुन सक्थ्यो। हर समस्यामा अवसर लुकेको हुन्छ। यो महामारीलाइ पनि एउटा अवसरै मानेर हाम्रो विद्यमान शैक्षिक प्रणालीमा सुधार गर्ने हो भने त्यसले दीर्घकालीन रूपमा फलदायी परिणाम दिन सक्छ। यसपटक विद्यालयले नै एसईईको परीक्षा लिए झैं अंक पठाउने र राष्ट्रिय परीक्षा बोर्डले केवल परिणाम सार्वजनिक गर्ने निर्णय सरकारले गर्यो। यसलाई सुधारको सकारात्मक थालनी भन्न सकिन्छ। विद्यमान केन्द्रीय परिपाटीबमोजिमको परीक्षा ढाँचामा गरिएको यो राम्रो सुरुवात भए पनि पर्याप्त भने होइन। अन्य मुलुकका झैं हामीले १२ कक्षासम्मको शिक्षालाई विद्यालय शिक्षामा समेट्न राजी भइसकेको सन्दर्भमा १० कक्षाबाट ११ मा जाँदा एसईईको हाउगुजी देखाएर विद्यार्थीलाई त्रसित पार्ने काम उपयुक्त मान्न सकिन्न। यसर्थ, सदाका लागि एसईई खारेज गर्ने, ११ र १२ को परीक्षा पनि विद्यालयल आफैंले लिने व्यवस्था गर्ने अनि स्नातक तहमा लिइने प्रवेश परीक्षालाई कडा तथा व्यवस्थित गर्ने हो भने एकाध वर्ष परिणाममा उतारचढाव देखिन सक्ला र पनि क्रमैसँग सकारात्मक बाटोतिर अव्यस्त भइने छ। १२ कक्षासम्मको शिक्षा अनिवार्य भनिसकेपछि त्यसमा सबैको पहुँच सुनिश्चित गर्नु राज्यको दायित्व हुन जान्छ। त्यसैले स्नातक तहको प्रवेश परीक्षामा कडाइ गर्ने व्यवस्थालाई अन्यथा मान्न सकिएला। केन्द्रीकृत परीक्षा प्रणाली खारेज भएपछि राष्ट्रिय परीक्षा बोर्डको उपादेयता समाप्त हुन गई आर्थिक भार घट्ने मात्र होइन, परीक्षाका घडीमा परिचालन गरिँदै आएको सुरक्षा संयन्त्र अन्य काममा लगाउन सकिने छ। यस्ता सुधारबाट कतिपयलाई विद्यालयले परीक्षा लिँदा मनोमानी किसिमले अंक दिने र गुणस्तर खस्कने पो हो कि भन्ने आशंका रहेको पाइन्छ। तर सोच्नुपर्नेचाहिँ ठीक उल्टो हो। अर्थात् जसले पढाउँछ उसैलाई विश्वास नगर्ने हो भने पढाउँदै नपढाएकाहरूले निकालेको प्रश्नपत्र र पढाउँदै नपढाएकाहरूले जाँचेको उत्तरपुस्तिकाबाट कसरी विद्यार्थीको सही मूल्यांकन भई गुणस्तर कायम हुन सक्ला ? एकातिर तीनघन्टे परीक्षा विधिबाट विद्यार्थीको सही मूल्यांकन हुन सक्तैन भने अर्कातिर जसले पढाएको छ उसले नै तिनीहरूको वास्तविक मूल्यांकन गर्न सक्छ भन्ने यथार्थ अस्वीकार गर्दा हामी प्रमाणपत्रधारीहरू उत्पादन गर्न त सकौंला तर त्यो फगत घोकाइमा आधारित हुन गई सिर्जनशीलता र दक्षतासँग सम्झौता हुने छ। परिणामतः ठूलै लगानी हुँदाहुँदै पनि उनीहरूलाई राष्ट्रका लागि आवश्यक योग्य जनशक्तिमा रूपान्तरण गर्नु चुनौतीपूर्ण हुने छ। अतः जवाफ खोजिनुपर्छ हामी फगत प्रमाणपत्रधारी उत्पादन गर्न चाहन्छौं या राष्ट्रका लागि आवश्यक दक्ष जनशक्ति। सुधारको अपेक्षा र उपादयता त्यसैमा निर्भर हुने छ।"
तीजमा ओझेल परेको मौलिकता,"हरेक चाडपर्वले छुट्टाछुट्टै विशेषता बोकेर आएका हुन्छन्। मानव जीवनमा सुख, खुसी, मनोरञ्जन, पारिवारिक तथा सामाजिक मिलन एवं सद्भाव कायम गर्नका लागि मानव पूर्खाले आविष्कार गरेका अमूल्य उपहार हुन् चाडपर्वहरु। यदि बेलाबखत यी चाडपर्वहरु नआए मान्छेको जीवनचर्या कति निरास, खल्लो र तनावग्रस्त हुँदो हो। तीज नेपाली जनजीवनमा विशिष्ट मौलिकता बोकेको महत्वपूर्ण चाड हो। तीज कहिलेदेखि मान्न थालिएको हो भन्ने कुनै तथ्य प्रमाण नभए पनि यससँग धार्मिक पौराणिक प्रसंगहरु जोडिएका छन्। उहिल्यै हिमालय पर्वतकी छोरी पार्वतीले आफ्नो विवाह आफ्नो इच्छा विपरित भगवान् विष्णुसँग हुन लागेको थाहा पाइन्। सो कुरा आफ्ना संगीलाई बताएपछि संगीको सहयोगमा वनमा गएर लुकिन् र भगवान् शिवलाई पति पाउनको लागि आराधना गर्न लागिन्। संयोगवश भाद्र शुक्ल तृतीयाका दिन शिवलिंगको पूजा गरिरहेको बेला भगवान् शिव प्रकट भई वरदान माग भन्दा पार्वतीले महादेव पति पाउने आफ्नो संकल्प सुनाएपछि शिवजी प्रसन्न भइ संकल्प पूरा हुने वरदान दिए। त्यसपछि पार्वती शिवजीका साथमा हिमालय पर्वत पुगिन्। पिता हिमालय र माता मेनकाले शिवजीलाई आफ्नी छोरी पार्वती कन्यादान गरिदिए। त्यसपछि उप्रान्त सखीद्वारा हरित भएकी पार्वतीले व्रत गरी महादेव स्वामी पाएको हुँदा उक्त व्रत हरितालिका व्रत (तीज) का नामले प्रसिद्ध भयो। यही विश्वासका आधारमा हिन्दु धर्मालम्बी महिलाले पतिको दीर्घायु, आफ्नो शौभाग्य तथा सुखद् दाम्पत्य जीवनको लागि र विवाह नभएका कन्याले पनि इच्छित वर पाऊँ भनी हरेक वर्ष भाद्र शुक्ल तृतीयका दिन भगवान् शिवको व्रत बस्ने परम्परा चल्दै आएको हो। पहिलापहिला हिन्दु नारीहरुले मात्र मान्ने भनिए पनि आजकल देशविदेशमा रहेका विभिन्न जाति, धर्म र समुदायका नेपाली महिलाले धूमधामका साथ मान्ने चाड हो तीज। हरितालिका व्रत पूरा गरेपछि भाद्र शुक्ल पञ्चमीको दिन आउँछ। जुन ऋषि पञ्चमीको नामले प्रसिद्ध छ। उक्त दिन सप्तर्षि (अत्रि, कश्यप, भारद्वाज, विश्वामित्र, गौतम, जमदग्नी र वशिष्ठ) को पूजा गरिन्छ। सप्तर्षिको व्रत र पूजा गरिने भएकोले सो दिनलाई ऋषि पञ्चमी भनिएको हो। यो दिन तीजको अन्तिम दिन हो। यो व्रत पनि पौराणिक प्रसंगसँगै जोडिएको छ। एकचोटि नारीहरु रजश्वला हुँदा हुने छुवाछुतको पाप मोचन गर्न के गर्नुपर्छ भनेर युधिष्ठिरले कृष्णसँग प्रश्न गर्दा इन्द्रद्वारा वृत्रासुर राक्षसलाई मार्दा ब्रह्महत्या लागेको र इन्द्र ब्रम्हाकहाँ गएपछि ब्रम्हाले ब्रम्हहत्यालाई चार भाग पारी पहिलो अग्निमा, दोश्रो नदीमा, तेश्रो पर्वतममा र चौथो नारीहरुको रजमा फ्याँकेको हुँदा रजस्वला भएका नारीलाई चार दिनसम्म छुन नहुने र चौथो दिन मात्र उनीहरु स्नान गरीकन शुद्ध हुने कुरा कृष्णले बताए। यसका साथै नारीहरु रजश्वला हुँदा हुने सक्ने छुवाछुतको पाप निवारण गर्न ऋषि पञ्चमीको व्रत गरी सप्तर्षिको पूजा गर्नुपर्ने कुरा पनि श्रीकृष्णले बताए। तसर्थ यस दिन रजश्वला भइसकेका नारीले पवित्र नदीमा गई ३६५ टुक्रा दतिवनले अंग प्रत्यांगमा चोख्याइ नुहाएर सप्तर्षिको पूजा गरिसकेपछि एक छाक चोखो खाने चलन छ। भाद्र शुक्ल तृतीयामा हरितालिका तीजको दिन पानी समेत नखाइ निराहार व्रत बस्नुपर्ने भएकाले सो को अघिल्लो दिन भाद्र शुक्ल द्वितीयाका राति विभिन्न मिष्ठान्न भोजनहरु दह्रोसँग खाने चलन छ। दह्रोसँग खाइने हुनाले त्यो रात नारीहरुले खाने विविधथरिका भोजनलाई 'दर' भन्ने गरिएको हो। साथै पार्वतीले शिव स्वामी पाएको उपलक्ष्यमा साथीसंगीलाई जंगलमा भोज गराएको कुरालाई कालान्तरमा 'दर' भनी खाने गरिएको मान्यता यससँग जोडिएको छ। दर खानको लागि बिहा गरेर पराइ घर गएकी छोरीचेलीलाई बावु वा दाजुभाइ लिन जानुपर्ने यसको विशिष्ट पक्ष हो। पहिलापहिला अहिलेको जस्तो बाटोघाटो र सञ्चारको सुविधा थिएन। सानैमा विवाह गरेर नौ डाँडापारि कन्यादान गरेर पठाएका छोरीचेली एक्लै माइत आउन सक्तैनथे। अप्ठेरो बाटो, बर्खाको बेला हान्निएर बग्ने खोलानाला (ऊ बेला सबै ठाउँमा तर्ने साँघु हुँदैनथे) र बाटामा पट्टेर जंगल भएकाले एक्लै माइतघर गर्न गाह्रो हुन्थ्यो। ऊ बेला सानैमा बिहा गर्ने चलन थियो। कठोर बुहार्तन खेप्नुपथ्र्यो छोरी चेलीले। पहिले बुहारी भएर खेपेको बुहार्तन पछि आफू सासूको भूमिकामा भएपछि नयाँ आउने बुहारीका लागि पनि त्यही कठोरता अपनाउँथे सासूहरु। शिक्षा थिएन। चेतना थिएन। आफूले जो भोग्यो त्यही नै दुनियाको रीत जस्तो लाग्थ्यो उनीहरुलाई। नारीहरु पुरुषहरुबाट मात्र होइन सासू, आमाजु र नन्दहरुबाट त्यत्तिकै प्रताडित थिए। कलिलो उमेरमा कडा बुहार्तन खेप्नु उनीहरुको नियति नै थियो। आधा रातमै उठेर दिनभरिको काम धन्दा, अनि बेलुका झपझप निद्रा लाग्दा पनि काम धन्दा नसकिएर राति अबेर मात्र झपक्क सुतेपछि फेरि उठ्ने बेला भइहाल्ने। माइत जान कति मन लाग्थ्यो। तर, के गर्नु आफ्नो वशमा छैन। छोरीका इच्छा, चाहना सबै माइतमै छोडिए। पराइ घरमा पराइकै अधिन, पराइकै खटन। मन खोलेर हाँस्न नपाइने। सबैले देख्ने गरी रुन नपाइने। तीज कहिले आउँछ र माइत जानू ? फेरि माइती लिन आए त हो, नआए एक्लै कसरी जानू ? हिउँद टरेपछि हुरी बतास चल्छ, रुखबुट्यानहरुका पात झर्छन्, डाँडापाखाहरु नाङ्गिन्छन्, माइती सम्झेर उराठ लाग्ने। बर्खा लाग्ने बेला न्याउली कराउँछ, बिरह चल्ने। झरी पर्छ, खोलानाला कराउँछन् तिनैसँग बगूँबगूँ लाग्ने। कुहिरोले माइती गाउँ जाने डाँडै छेकिदिन्छ, भक्कानो छुटेर आउने। उँधोलाई हेरो त्यो काली दह, उँभोलाई जिरह कि लाग्छ मलाई माइतीको माया, कि लाग्छ विरह। जब बर्खा क्रमशः हट्दै जान्छ र कामको लन्ठा पनि विस्तारै कम हुँदै जान्छ। यसको लगत्तै तीज आउँछ। बर्खाको काम धन्दाले लखतरान र थिल्थिलो भएको बुहारी ज्यानले आफ्नी आमाको हातले बनाको मीठो खानेकुरा सम्झेर औंला भाँच्दाभाँच्दै टुप्लुक्क माइती लिन आउँछन् तीजमा। ओहो, त्यो माइतीको अनुहार कहिले देखूँ भाको। माइती देश कहिले पुगूँ भाको। भुइँमा खुट्टै छैनन् जस्तो। सारा पीर व्यथा एकै चोटि हराए जस्तो। बल्लबल्ल सासूससुरा, नन्दआमाजू, र श्रीमान्ले बिदा दिएपछि माइतीसँग बात मार्दै, बुटा पोथ्रा नाघ्दै र खोलानाला तर्दै जब माइत पुग्छन् छोरीचोली, खुसीले आँसु त्यसैत्यसै छचल्किन्छन् वरैदेखि। मनका वह कतिखेर पोखौं जस्तो हुन्छ वरैदेखि। हिजोसम्म खेलेको आँगन, पानी भरेका, नुहाएका, लुगा धोएका धारापँधेराहरु, गीत गाउँदै मेलापात गरेका खेतबारी र वनपाखाहरु, दुःखसुख पोख्तै सँगै हिंडेडुलेका साथीसंगीहरु। सम्झिँदा पनि कति मीठो कति आनन्द। गाउँमा कसैले खसी काटेको भए बेलुका मासु भात, नभए आलुको तरकारी, अचार, मगमग खारेको घिउ, दहीसँग ढिक्कीमा कुटेको चामलको भात। आहा ! कति मीठा यी सबै कुरा। उसो त आमाको हातै मीठो ! आमाको मायै मीठो। बेलुका दर खाइसकेपछि रातभरि मझेरीमा बसेर घरका बात, माइतका बात दुःखसुख ओकल्दाओकल्दै रात छिप्पी सक्छ। पहरपहर परेवा घुर्दै जाँदा फेरि दर पाक्छ विभिन्न मसला हालेको खीर र आलुका चाना। अन्तिम पहरतिर वल्लाघर, पल्लाघर, माथ्लाघर, तल्लाघर हल्लाखल्ला सुरु हुन थाल्छ। 'ए उठ है दर खान' भनेर ठूलाहरु कराउन थाल्छन्। अनि सुतेकाहरु व्युँझिन थाल्छन्। घद्राक घुद्रुक दैलाहरु उघ्रिन थाल्छन्। उज्यालो हुनुअघि फेरि दर। फेरि रमाइलो। भोलिपल्ट कठोर व्रत। त्यस दिन कोही पनि खेतबारीका काम गर्दैनन्। वस्तुभाउलाई घाँसपात अघिल्ला दिनै काटेर गोठमा थुपारिएको हुन्छ। त्यसैले महिलाहरु फुक्का फाल। बिहामा लगाएको रातो सारी, गच्छे अनुसारको गहना र समय अनुसारको श्रृङ्गारले सजिएका नारीहरु मठ मन्दिरतिर जान्छन्। शिवजीको आराधना गर्छन्। माइतीको याद, घरको बुहार्तन, सासु र नन्दआमाजूको टोकसो यिनै विरहवेदनाहरु गीतको लयमा प्रकट हुन्छन्। अनि यिनै लोक भाकामा छमछमी नाच्छन् महिला। जान्नेहरु गीतको लयमा हाउभाउ देखाउँछन्। बेत लौरीजस्तै कम्मर मर्काउँछन्। फनक्कै घुम्छन्। लरक्कै लर्किन्छन्। नजान्नेहरु पनि खुट्टा दुखे दुखून् बुरुकबुरुक उफ्रिन्छन्। जोगिएर जिउ मर्काउँछन्। जोगिएरै घुम्छन्। वातावरण पूरै रोमाञ्चित हुन्छ। गुञ्जायमान हुन्छ। लाग्छ, शिवजी खुसी भएर माथि आकाशबाट हेरिरहेका हुँदा हुन्। वरदान दिइरहेका हुँदा हुन्। माइतमा हिजो सँगै खेलेहुर्केका दिदीबहिनी, साथी संगीहरु भेट हुन्छन्। बाटाभरि, बजारभरि फेरि हृदयका पाना उघ्रिन्छन्। छताछुल्ल पोखिन्छन् मनका भावहरु। भनी साध्य छैन भेट हुँदाको त्यो खुसी। कुरा सप्पै पोखिएपछि हलुको हुन्छ मन। फूलको थुंगाजस्तो। सिमलको भुवा जस्तो।यो हो हाम्रो मौलिकता। पूर्खादेखि चली आएको रीत। माइतीसँग चेलीबेटीको चोखो र कहिल्यै नओइलाउने प्रित। तर, हाम्रो मौलिक परम्परामाथि धावा बोल्न थालिएको छ आजकल। हामी संस्कृति जोगाउनमा भन्दा यसमा विकृति थप्न पो लागेका छौं कि ? विगतका केही वर्षदेखि हामी बढी नै आधुनिक भइरहेका छौं कि ? यसमा समीक्षा गर्न जरुरी छ। एक महिना अघिदेखि नै अनेकौ तामझामका साथ पार्टी प्यालेस र महङ्गा रेष्टुरेन्टमा तीज मान्ने प्रचलन बढिरहेको छ। त्यसैगरी विभिन्न सहरीया नवधनाड्य र सम्भ्रान्तहरुले तीजमा छोरीलाई माइत बोलाउने क्रममा छोरीको घरमा लत्ताकपडा, गर गहना र मिष्ठान्न खानेकुराहरु लिएर जानुपर्ने चलन पनि बसालेका छन्। यस्ता थप चलनहरु अरुलाई पनि बाध्यकारी बन्दै गइरहेको अवस्था छ। यसलाई संस्कृतिको नाममा विकृति नभनी के भन्ने ? शरीरले थाम्नै नसक्ने गरी सुनका झरिझुट्ट गहना सहित महँगामहँगा लुगाको पहिरनमा देखिएको तँछाडमछाडले तीज धनीहरुको लागि सम्पत्ति र रवाफ प्रदर्शन गर्ने माध्यम भइरहेको छ। खानेकुरामा दूध, दही, घिउ, मिठाइ आदिका परिकारभन्दा पनि वाइन संस्कृतिले बढी नै स्थान पाइरहेको छ। हुने खानेहरुका लागि जहिल्यै तीज, जहिल्यै दशैं। तर, हुँदा खानेहरुले इज्जत जोगाउनकै लागि यस्ता चलनहरु जबर्जस्ती पछ्याउनु कति पीडादायी होला। कति गह्रंगो होला। अहिले तीजका धेरैजसो गीतहरुमा नारीका दुःख, पीडा, समस्या भन्दा पनि आधुनिकताका नाममा अश्लिलता र छाडापन प्रस्तुत भइरहेका छन्। हुन त, समय कहाँबाट कहाँ पुगिसक्यो। आजका नारीहरुले हिजोकै सासू बुहारीका कुरा र रुन्चे पाराका गीत गाउनु भनेको समयलाई बुझ्न नसक्नु हो भन्ने किसिमका प्रश्नहरु पनि उठ्न सक्लान्। तर, के नारीले भोग्ने समस्या सकिएका छन् त ? के आजका नारीहरु सबै पढालेखा, आधुनिक र सुखसुविधामा मात्र रमाएका छन् त ? त्यसो होइन। आज झन् समस्याहरु बढेका छन्। नयाँनयाँ फिल्मी शैलीमा घरेलु हिंसा, बलत्कार र प्रतिशोधका घटनाहरु घटेका छन्। हत्या र आत्महत्या दिनहुँ बढिरहेछन्। बोक्सी, छाउपडी र दाइजोका घटनाहरु त्यस्तै भयावह छन्। यिनै कथाव्यथाहरुलाई तिनै पुराना लोक भाकाहरुमा ढालेर पनि त गाउन सकिन्छ। महिला चेतना, हक, अधिकार, जागरण र सशक्तीकरणका गीतहरु हरेक ठाउँमा गुञ्जायमान गर्न सकिन्छ। यसो त, पछिल्लो समय महिलामाथि भएका पारिवारिक, सामाजिक, राजनीतिक उत्पीडन र यस सम्बन्धी सरकारी उदासीनता बारेमा पनि तीज गीतहरु प्रस्तुत भइरहेका छन्। परिवर्तित सन्दर्भमा यसलाई राम्रै मान्न सकिन्छ। तर, यिनमा महिलाको अग्रचेतना र मुक्तिको स्वर त्यति सशक्त रहेको पाइँदैन। बरु, यस्ता गीतहरु छिटो चर्चा कमाउने र सस्ता मनोरञ्जनमा बढी केन्द्रित छन्। हो, तीजमा केही अतिवादी जस्तो लाग्ने रुढी र अन्धविश्वासहरु पनि जोडिएका छन्। जस्तो कि, भाद्र शुक्ल द्वित्तीया दर खाने दिन बेलुका टन्न खाने र उज्यालो हुनुअघि पनि अटेसमटेस खाने चलनले स्वास्थ्यमा प्रतिकूल असर पर्नुका साथै भोलिपल्ट भाद्र शुक्ल तृतीयाका दिन पतिको सुस्वास्थ्य र दीर्घायुको लागि पानी पनि नखाई कठोर व्रत बस्नाले वृद्ध, रोगी, कमजोरी र गर्भवती महिलाहरु हिंड्दाहिंड्दै, नाच्दानाच्दै ढल्ने, बिरामी हुने जस्ता घटना प्रशस्तै देखेको, सुनिएको छ। पछिल्ला वर्षहरुमा सञ्चार माध्यमले फैल्याएको जनचेतना र विज्ञ व्यक्तिहरुको सल्लाह सुझावका कारण यसतर्फ घर परिवारका अरु सदस्य र व्रतालु स्वयं सचेत हुने गरेका छन्। यो राम्रो पक्ष हो। फेरि, बेलाबेला व्रत वा उपवास बस्ने कुरालाई विज्ञानले पनि उपयुक्त ठहर्याएको छ। त्यसैगरी उक्त दिन अनिवार्य रुपमा पतिको खुट्टाको पानी चरणामृत सम्झेर खाने चलन पनि अहिले अनिवार्य नभइ स्वेच्छिक बन्दै आएको छ। तीजमा मात्र नभई हरेक चाडपर्व तथा परम्पराभित्र देखिएका यस्ता कठोर चलन र अन्धविश्वासलाई परिमार्जन गर्ने कुरामा व्यापक छलफल र बहस चलाइ समय सापेक्ष सुधार हुनु वाञ्छनीय पनि छ।तर, परिष्कारको नाममा मौलिकतामाथि अतिक्रमण गर्ने गरी होइन। अन्तमा, माइती र घर नौ डाँडा पारि भए पनि यातायात र सञ्चारको सुविधाले देशका धेरै भूभागहरुमा चेलीबेटीहरुले माइती कहिले देखूँ, कहिले पुगूँ भनेर विरक्तिएर बस्नु पर्दैन आज। खोलाका जङ्घार नाघ्दै र अँधेरी वनको चकमन्नता चिर्दै भयभीत भएर माइती धाउनुपर्ने अवस्था छैन त भनिन्छ। तर, देशमा अभाव र दुःखमा गुज्रिरहेका अनकन्टार गाउँहरु अझै छन्। ती दुर्गम पहाडी गाउँका मान्छेहरु अझै पनि विकटतामा बाँचिरहेका छन्। भनेको बेला फोन लाग्दैन। बाढीपहिरोले बाटोहरु भत्केका छन्। बर्खामासभरि गाडी चल्न मुस्किल छ। हान्निएर बग्ने पहाडी खोलानालाहरुमा पुल छैनन्। कहालीलाग्दो तुइनमा झुण्डिएर घरमाइत गर्नुपर्ने अवस्था आज पनि छ। यसैकारण, सुरक्षाको लागि बाउमाइतीहरु तीजमा छोरीचेली लिन नजानुपर्ने अवस्थाबाट अझै मुक्त भइसकेका छैनन् हाम्रा दूरदराजका गाउँ बस्तीहरु। एक बारको जुनीमा अझैं पनि राम्रो लाउन र मीठो खान तीज, दशैं जस्ता चाडहरु पर्खिनुपर्ने अवस्था ज्यूँ का त्यूँ छ। यिनै विकटता, बुहार्तन र दुःखहैरानी खेपेर बाँचिरहेका छोरीबुहारीका मुहारमा खुसी ल्याउन र पीरव्यथाहरु अलिकति भए पनि कम गर्न तीजको महत्व अलि बढी नै छ। त्यसैले, नबिगारौं हाम्रा परम्परा र रीतहरु। नभत्काऊँ सामाजिकसांस्कृतिक मूल्यहरु। जोगाऊँ हाम्रो मौलिकता। नछोडौं आफ्नो धरातल।नथुकौं हामी माथिको आकाशमा। यिनै नभए हामी कहाँ रमाउँछौं र ! यिनै नरहे हामी कहाँ रहन्छौं र ?"
निषेधाज्ञा पालना,"कोरोना महामारीको भयावह खतरा देखिएपछि सरकारले संघीय राजधानी काठमाडौंमा निषेधाज्ञा जारी गरेको छ। दैनिक हजार बढी संक्रमित र मृत्युदर बढेपछि सरकारले कोरोना रोकथाम र नियन्त्रणका लागि निषेधाज्ञाको अप्रिय निर्णय लिनुपरेको जनाएको छ। साढे चार महिनाको लकडाउनले आहत नागरिकको जीवनस्तरमा निषेधाज्ञाले नराम्रो धक्का पुर्याउने निश्चितै छ। होटेल, रेस्टुराँ, पर्यटन, शिक्षा, हवाई क्षेत्र, कलकारखाना, व्यापार व्यवसायलाई लकडाउनले चौपट बनाएको छ। आर्थिक गतिविधि ठप्प हुँदा जनजीवन कष्टकर बन्दै गएको छ। त्यसमाथि लकडाउनकै अर्को रूपमा देखा परेको निषेधाज्ञाले पीडामाथि पीडा थप्ने छ। अब सर्वसाधारणले दैनिक जीवनयापन र साँझबिहानको हातमुख जोड्ने उपायको खोजीमा जुट्नुपर्ने स्थिति देखा पर्दैछ। इतिहासकै कठिन मोडमा मानव जीवन छ। कोरोनाबाट जोगिन निषेधाज्ञा जारी भएका क्षेत्रमा सतर्कता अपनाउने, स्वास्थ्य सुरक्षामा ध्यान दिने र आफ्नो दैनिक जीवनयापन सहज बनाउनुको विकल्प छैन। कोरोनाको उपचार नभएकाले हरेक नागरिकले सावधानी अपनाउने र स्वास्थ्य नियमको पालना गर्नुपर्ने अनिवार्यता छ। कोरोनाबाट संक्रमित भइहाले पनि धैर्यपूर्वक मनोबल उच्च बनाएर मात्र यसलाई पराजित गर्नुपर्छ। लकडाउनले मुलुकको अर्थव्यवस्था थला परेपछि सरकारले यसको स्वरूप परिवर्तन गरेको छ। जहाँ कोरोनाको संक्रमण बढी देखिन्छ, त्यस ठाउँलाई सिल गर्ने, निषेधाज्ञा जारी गर्ने र सतर्कता अपनाउने सरकारको नीति छ। कोरोनाको संक्रमण कम भएका वा संक्रमण नदेखिएका क्षेत्रको जनजीवन भने सहज गराउने सरकारको प्रयास देखिन्छ। तर यतिले मात्र पुग्ने अवस्था भने छैन। बैंक वा वित्तीय संस्थाबाट ऋण काढेर सानोतिनो व्यापारव्यवसाय सञ्चालन गरेका, सानोतिनो जागिर खाएर भावी पुस्ताको सुन्दर भविष्यको सपना देखेका र ऋण जोहो गरेर घरटहरो बनाएर बसेकाहरूको अर्थ जीवन तहसनहस भएर पुनः सडकमै पुग्ने संकेत देखा पर्दैछन्। अरूलाई राहत दिन नसक्ने र लाइनमा उभिएर राहत लिन नसक्ने निम्नमध्यम र मध्यम वर्गको जीवनस्तर नराम्ररी खल्बलिँदै छ। दिनमा काम गरेर साँझ मुखमा माड लगाउने वर्गका पीडा त झनै हृयदयविदारक बन्दैछ। उद्योग तथा कलकारखाना सञ्चालन गरेका उद्योगीव्यवसायी पनि कम पीडित छैनन्। लकडाउनमा हजारौंले रोगजार गुमाएका छन्। व्यापार व्यवसाय चौपट छ। आर्थिक मन्दी सुरु भइसकेको छ। सरकारले कोरोनाको रोकथाम र नियन्त्रणका उपायसँगै जनताको जीवनस्तर पनि सहज बनाउने उपाय नखोज्ने हो भने मुलुकमा कुनै पनि बेला अराजकता, लुटपाट, चोरीडकैतीलगायतका अपराधका घटना नहोलान् भन्न सकिन्न। दुःख र पीडा त त्यति मात्र छैनन्, कोरोनाबाट संक्रमितका पीडा सुन्नै नसकिने खालका छन्। संक्रमितको संख्या बढेसँगै राजधानीमा अब आइसोलेसन वार्ड पनि पाउन कठिन छ। संक्रमितहरू घरमै बसिरहेका छन्। अस्पतालमा भेन्टिलेटर र आईसीयू भरिभराउ भइसकेका छन्। तत्काल ठूलो संख्यामा उपचार गर्न मिल्ने आइसोलेसनको व्यवस्थासहित भेन्टिलेटर र आईसीयूको व्यवस्था नगर्ने हो भने अस्पताल र डाक्टरको मुख हेर्नसमेत नपाई मृत्यु रोज्नुपर्ने अवस्था आउने विज्ञहरूको भनाइ छ। सरकारले यसतर्फ समयमै ध्यान दिएर आवश्यक पहल गर्नैपर्छ। कोरोना बाहिरबाट बोकेर ल्याए मात्र आफू वा परिवारमा छिर्ने भएकाले घरबाहिर ननिस्कनु नै यसबाट बच्ने सबैभन्दा ठूलो औषधि हो। तर घरभित्र बसेर मात्र दैनिकी नचल्ने भएकाले प्रत्येक नागरिकले जोगिने र सतर्कता अपनाउनेतिर ध्यान दिनुपर्छ। भीडभाडमा नजाने, भौतिक दूरी कायम गर्ने, मास्क लगाउने, स्यानिटाइजर प्रयोग गर्ने र साबुनपानीले हात धुने विषयमा ख्याल गर्नैपर्छ। नागरिकले कोरोनाबाट जोगिने र सरकारले नागरिकलाई जोगाउने उपायको खोजीमा लाग्नैपर्छ। सरकार र नागरिकको तालमेल, हातेमालो र सहकार्यबाट मात्र कोरोनालाई पराजित गरेर मुलुकलाई उँभो लगाउन सकिन्छ। कोरोना कहर : उपत्यकामा सात दिन निषेधाज्ञा (यस्तो छ निर्णय) रामेछापमा आजदेखि निषेधाज्ञा काठमाडौं उपत्यकामा निषेधाज्ञा : आवतजावतमा कडाइ निषेधाज्ञा, कर्फ्यु जस्तै हो त ? निषेधाज्ञा उल्लंघन गर्ने ५ सय ३५ नियन्त्रणमा"
सडक दुर्घटनामा ज्यान गुमाएका प्रहरीलाई शोक सलामी,"पोखरा : पोखरामा सडक दुर्घटनामा ज्यान गुमाएका दुई प्रहरीलाई शोक सलामी अर्पण गरिएको छ । पोखरा ५ मालेपाटनमा बुधवार ड्युटीकै क्रममा बोलेरो जिपले ठक्कर दिँदा प्रहरी हवल्दार डम्बरबहादुर थारु र प्रहरी जवान चन्द्रबहादुर बगाले घाइते भइ उपचारका क्रममा ज्यान गएको थियो । पश्चिमाञ्चल क्षेत्रीय अस्पतालको प्रांगणमा गण्डकी प्रदेश प्रहरी प्रमुख तथा डिआइजी घनश्याम अर्यालको उपस्थितिमा शोक सलामीसहित श्रदान्जलि व्यक्त गरिएको हो । डिआइजी अर्यालले प्रहरी संगठनको झण्डा ओढाई पुष्पगुच्छासहित श्रद्धाञ्जली अर्पण गरे । इमान्दार र कर्तव्यनिष्ठ प्रहरी कर्मचारीलाई गुमाउँनु पर्दा नेपाल प्रहरी संगठनलाई क्षति पुगेको डिआइजी अर्यालले बताए । शोक सलामी कार्यक्रममा संघीय प्रहरीइकाइ कार्यालय पोखराका प्रमुख प्रहरी वरिष्ठ उपरीक्षक, जिल्ला प्रहरी कार्यालय कास्कीका प्रमुख लगायतको उपस्थित थिए । मोटरसाइकलमा गस्तीको क्रममा बागलुङ बसपार्कबाट जिरो किमी जाने क्रममा सोही दिशाबाट आउँदै गरेको बलेरो जिपले पछाडीबाट ठक्कर दिएको थियो । ठक्करबाट गम्भीर घाइते दुवै जनाको उपचारको क्रममा मृत्यु भएको थियो । बर्दिया बढैयाताल का ३४ वर्षीय प्रहरी हवल्दार थारु २०६२ असारमा प्रहरी सेवामा प्रवेश गरेका थिए । पाल्पा रिप्दिकोट गाउँपालिका ८ घर भएका प्रहरी जवान बगाले २०७६ साउन १ गते देखि नेपाल प्रहरीमा संगठनमा प्रवेश गरेका थिए । दुवै जना वडा प्रहरी कार्यालय बैदाममा कार्यरत थिए ।"
कोरोनामा दलहरू उदासीन,"काठमाडौं : नेकपाको हातमा राज्यसत्ताको बागडोर छ। केन्द्र मात्र होइन, ६ प्रदेशका सरकार, ४ सय २ स्थानीय सरकारको नेतृत्व नेकपाले गरिरहेको छ। नेकपा नेताहरूले ८ लाख पार्टी सदस्य रहेको दाबी गरिरहेका छन्। यति ठूलो संयन्त्र र सञ्जाल भएको सत्तारूढ पार्टी र यसका नेताकार्यकर्ता प्राकृतिक विपत्ति, महामारीजस्ता अवस्थामा जनताको मन जित्न केन्द्रित हुनुपर्ने हो। तर, नागरिकसँग जोडिने र महामारीबाट मुक्ति पाउनेतिर ध्यान देखिएको छैन। पार्टी बैठकमा यो विषयमा छलफल गरेकै देखिएन। असार १० देखि बसेको स्थायी समिति बैठकमा कोभिड रोकथाम तथा नियन्त्रण एजेन्डासम्म बनेको थियो। तर, यो एजेन्डामा छलफल हुनै पाएन। प्रधानमन्त्री एवं पार्टी अध्यक्ष केपी शर्मा ओलीले राजीनामा दिने कि नदिने भन्नेतिर मोडिन पुग्यो बैठक। सचिवालय बैठक सोमबार पनि बस्यो। त्यहाँ पनि कोभिड केन्द्रित छलफल भएन। सत्तारूढ पार्टीको बैठक आन्तरिक किचलोमै केन्द्रित रह्यो। प्रधानमन्त्रीदेखि पार्टीका अन्य नेताको ध्यान घरझगडा कसरी मिलाउने भन्नेमै केन्द्रित भइरहेका छन्। नेकपासँग प्रतिनिधिसभामा सभामुखसहित १ सय ७४ सांसद छन्। राष्ट्रिय सभाका अध्यक्ष र उपाध्यक्षसहित ४९ सांसद छन्। ५ सय ५० प्रदेश सांसदमध्ये ३ सय ५० जना नेकपाकै छन्। स्थानीय तहमा पनि नेकपाका जनप्रतिनिधिकै बाहुल्य छ । ७ सय ५३ स्थानीय तहका झन्डै ३५ हजारभन्दा बढी जनप्रतिनिधिमा १९ हजारभन्दा बढी नेकपाका छन् । ४ सय २ स्थानीय तहका अध्यक्षप्रमुख नेकपाले जितेको छ। ४ सय ४१ जनाको केन्द्रीय समिति छ। वडाको सेल कमिटीदेखि केन्द्रसम्म नै पार्टी संगठनको सञ्जाल छ। २२ वटा जनवर्गीय संघ संगठन छन्। तर, नेकपाले योजनाबद्ध रूपमा पार्टी नेताकार्यकर्ता कोभिड महामारी नियन्त्रण तथा रोकथाममा परिचालन गर्न सकेको छैन। बरु उल्टै एकअर्को नेताविरुद्ध आरोपप्रत्यारोपमा सडकमा आफूनिकट कार्यकर्ता प्रदर्शनमा उतार्ने र कोभिडको जोखिम बढाउने काममा नेकपा देखिन पुग्यो। महासचिव विष्णु पौडेल भने कार्यकर्तालाई परिस्थितिअनुसार स्वयंसेवी बनाउँदै परिचालन गरिएको बताउँछन्। पार्टी पंक्ति परिचालन भइरहेकै छ। कोरोना विश्वलाई नै नयाँ विषय भएको, त्यसको ज्ञान नभएको अवस्थामा त्यसलाई परिस्थितिको काबुमा राख्दै पार्टी पंक्तिले आफ्नो तर्फबाट काम गरिरहेकै छ, महासचिव पौडेल भन्छन्। उनका अनुसार नेकपाका नेता कार्यकर्ता जनचेतना अभिवृद्धि गर्न स्वयंसेवीको भूमिका परिचालित छन्। कोभिडबारे जनतालाई सचेतनामूलक जानकारी दिने, स्पष्ट पार्ने काम पार्टीले गरिरहेको छ, उनी भन्छन्, अर्को, क्वारेन्टाइन, आइसोलेसन सेन्टर निर्माणको काम, कोभिड संक्रमण देखिएकाहरूलाई अस्पतालसम्म उपचारमा पठाउन स्वयंसेवीको काममा अहिले नेकपाका नेता कार्यकर्ता आआफ्नो तहमा परिचालन भइरहनु भएको छ। प्रमुख प्रतिपक्षी कांग्रेस पनि कोभिडका विषयमा सत्तारूढकै अवस्थामा देखिएको छ। आफ्ना नेता, कार्यकर्ता परिचालन गरी स्वयंसेवी बन्न कांग्रेस चुकेको देखिन्छ। उसले सहमहामन्त्री डा प्रकाशशरण महतको नेतृत्वमा सरकारको काम प्रभावकारी भएन, नभएको अनुगमन गर्न समिति बनाएको छ। यसबाहेक उसले संस्थागत रूपमा कुनै योजना र कार्यक्रम ल्याउन सकेन। सरकारलाई घच्घच्याउने काममा भने कांग्रेसका नेताहरू देखिएका छन्। कोरोनाबाट जोगिन श्रव्यदृश्य सामग्री बनाएर सामाजिक सञ्जालबाट सम्प्रेषण गरेको देखिएको छ। कोरोना नियन्त्रणमा गम्भीर नभएको भन्दै वरिष्ठ नेता रामचन्द्र पौडेल र संसदीय दलका प्रमुख सचेतक बालकृष्ण खाँणको नेतृत्वमा प्रधानमन्त्रीलाई ज्ञापनपत्र बुझाउने काम कांग्रेसले गरेको छ। डा महत नेतृत्वको समितिले मन्त्रीहरू, उद्योगी व्यापारी, गभर्नर, शिक्षा, स्वास्थ्यलगायत विभिन्न क्षेत्रका पदाधिकारीसँग छलफल गरी कोभिड१९ का असरबारे सरकारको ध्यानाकर्षण गराउने काम गरेको कांग्रेसको भनाइ छ। सभापति शेरबहादुर देउवाले प्रधानमन्त्रीले बोलाएका सर्वदलीय, द्विपक्षीय छलफलहरूमा कोभिडमा सरकार प्रभावकारी बन्न नसकेको भनी प्रश्न भने उठाएका छन्। देउवाले सोमबार मात्रै पनि प्रधानमन्त्री ओली र नेकपा अध्यक्ष दाहालसँग बालुवाटारमा भेट हुँदा भेन्टिलेटरको व्यवस्थापनदेखि प्रभावकारी काम गर्न सरकारको ध्यानाकर्षण गराए। तर पार्टी परिचालनको काम कांग्रेसको पनि देखिएको छैन। अनुगमन समिति संयोजक डा महत कांग्रेसले खबरदारी उल्लेख्य मात्रामा गरेको बताउँछन्। प्रतिपक्षको काम खबरदारी गर्ने र सरकारको काम राज्य संयन्त्रका स्रोतसाधन परिचालन गर्ने भएकाले सरकार नै उदासीन रहेको उनको भनाइ छ। सरकारको असफलताको परिणाम हो अहिले देखा परेको अवस्था। यिनीहरूले माखो पनि मारेनन्। पहिला पनि चार महिना लकडाउन गरे। यसबीच कुनै रोकथामको तयारी गरेनन्। फेरि बीचमा कुनै पूर्वतयारी लकडाउन खोलियो। यसले गर्दा कोरोना समुदाय स्तरमा फैलिएको छ। सरकार सत्ता केन्द्रित र व्यक्तिगत फाइदा केन्द्रित भएकाले देश भयावह अवस्थामा पुगेको छ। यसले आर्थिक सामाजिक क्षेत्रमा पनि ठूलो जटिलता निम्त्याउने अवस्था आयो, उनी भन्छन्, प्रमुख प्रतिपक्षीले के गर्न सक्छ ? साधनस्रोत सरकारसँग छ। संयन्त्र सरकारसँग छ। एकद्वार प्रणाली भनेर सरकारले सबै अधिकार आफूमा केन्द्रित गरेको छ। निजी अस्पताल र निजी क्षेत्रलाई कोरोना नियन्त्रणमा कुनै भूमिका दिएको छैन। स्वास्थ्यकर्मी र सुरक्षाकर्मीलाई जोखिम भत्ता दिएको छैन। बरु कांग्रेसका तर्फबाट निर्वाचित स्थानीय निकायलाई हामीले कोरोना नियन्त्रणदेखि नागरिकको उद्धार र राहतमा केन्द्रित हुन निर्देशन दियौं। सोहीअनुसार काम भएको छ। मंगलबार मात्रै पनि कांग्रेस नेता गगन थापाले सातबुँदे सुझावसहित प्रधानमन्त्रीलाई खुलापत्र लेखे। प्रधानमन्त्रीले स्टेट अफ इमजेन्सी अनुभूति नगर्ने हो भने अरूले जति कराए पनि कोरोना नियन्त्रण नहुने थापाको भनाइ छ। काठमाडौं उपत्यकालगायतका हटस्पटमा कडाइ गर्न र अत्यावश्यकबाहेकका सेवा बन्द गराउन उनले सुझाव दिए। कांग्रेसभित्र पनि घरझगडा नेकपाभन्दा कम छैन। आसन्न महाधिवेशनको नेतृत्व कसले हत्याउने भन्ने होडबाजी छ। त्यसैले कांग्रेसले पनि कोरोनामा नेता, कार्यकर्ता परिचालन गर्ने कुरालाई प्राथमिकताभित्र राख्दै राखेन। जनता समाजवादी पार्टी (जसपा) र राष्ट्रिय प्रजातन्त्र पार्टी पनि घरझगडामै रुमल्लिए। यी दुई पार्टीले कुनै ठोस पार्टीका कार्यक्रम बनाउन सकेनन्। जसपाका नेता राजेन्द्र श्रेष्ठ भन्छन्, संकटका बेला सबै दल मिलेर अगाडि बढ्नुपर्छ भनेर हामीले सर्वपक्षीय संयन्त्र बनाऔं भन्ने प्रस्ताव राखेका थियौं। तर, सरकारले त्यसलाई टेरेन। त्यो बेला कोही बाहिर निस्कन नसक्ने अवस्था थियो। त्यसैले हाम्रो पार्टी अगाडि निस्कन नसके पनि भोलेन्टियरहरू परिचालन भएका थिए। राहतलगायत काममा हाम्रो पार्टी अगाडि सरेको थियो। दलहरूले कोभिड नियन्त्रणमा पहलकदमी लिनुपर्ने हो। तर, गाउँ तहसम्मै पार्टी पंक्ति परिचालन गर्ने गरी योजना र कार्यक्रम बनाउन चुकेका देखिए। जसकारण दुःखका बेला दलहरूले साथ दिन्छन् भन्ने अनुभूति जनताले गर्न सकेनन्। राप्रपाका नेता राजेन्द्र लिङदेन व्यक्तिगत रूपमा सांसदहरू राहतलगायत कार्यक्रम लिएर निर्वाचन क्षेत्र पुगे पनि सामूहिक रूपमा कार्यक्रम बनाउन नसकेको स्विकार गर्छन्। राप्रपाले आफ्ना नेताहरूलाई निर्वाचन क्षेत्र केन्द्रित भएर राहत र जनचेतनाका काममा जुट्न निर्देशन दिएको थियो। समग्र पार्टी परिचालनमा उसको पनि कुनै योजना थिएन। जति नेता राहत र जनचेतनाका कार्यक्रम लिएर गए त्यो व्यक्तिगत पहलमै मात्र देखा परेको लिङदेन बताउँछन्। सुरुमा पार्टीको तर्फबाट आआफ्नो निर्वाचन क्षेत्रमा राहत तथा जनचेतनाका कामहरू गर्ने भनेर निर्देशन भएको थियो। त्यस अनुरूप हामीले काम गर्यौँ। एक समय झापाका कचनकवल गाउँपालिका कोरोना भाइरसको हटस्पटजस्तो भएको थियो। त्यो अवस्थामा मैले व्यक्तिगत रूपमा कामहरू गरेँ। त्यहाँ राम्रो व्यवस्थापन भयो। अहिले कचनकवल कोरोनामुक्त भएको छ, उनी भन्छन्, संकटका बेला जनताको लागि काम गर्नु भनेको पार्टीको लागि मात्र होइन रहेछ। त्यसमा व्यक्तिको इच्छा पनि जोडिँदो रहेछ। यो संकटका बेला अरू बेलाजस्तो कुनै पनि पार्टीले आफ्ना कार्यकर्तालाई भोलेन्टियरका रूपमा फिल्डमा खटाएको थिएन। त्यसमा हाम्रो पार्टी पनि पर्ने नै भयो। तर, यो संकटमा मैले व्यक्तिगत रूपमा जति पनि काम गरे त्यो मेरो पार्टीकै प्रतिनिधित्व गरेर थियो। युद्धस्तरमा काम गर्नुपर्यो : कांग्रेस प्रमुख प्रतिपक्षी कांग्रेसले कोरोना भाइरस संक्रमण नियन्त्रणका लागि युद्धस्तरमा काम गर्न सरकारलाई आग्रह गरेको छ। उसले अहिले जारी निषेधाज्ञाको समयमा विगतबाट पाठ सिकेर युद्धस्तरमा काम गर्र्नेे स्थितिको विकास गर्न ध्यानाकर्षण गराएको हो। लकडाउन या निषेधाज्ञा आफैंमा समाधान होइनन् भन्ने पुष्टि हाम्रै निकट अतीतको १ सय २० दिन लामो लकडाउनले गरिसकेकै छ। केवल रक्षात्मक रणनीति मात्रै हुन् लकडाउन र निषेधाज्ञा, कांग्रेस प्रवक्ता विश्वप्रकाश शर्माले बिहीबार जारी गरेको विज्ञप्तिमा लेखिएको छ, कोरोनाविरुद्धको संघर्षलाई चुस्त बनाउन यो स्थितिको उपयोग गर्ने अधिकतम क्षमता अब सरकारले प्रस्तुत गर्न सक्नु परेको छ। कोरोनाको बढ्दो संक्रमणका कारण देशको आधाभन्दा बढी भूभागमा लकडाउनदेखि निषेधाज्ञासम्म जारी छ। काठमाडौं उपत्यका निषेधाज्ञाका कारण ठप्पको स्थितिमा रहेको विज्ञप्तिमा उल्लेख छ। समग्र जीवनमा परेको असर सहेर नागरिकले कोरोनाविरुद्धको संघर्षमा सरकारलाई साथ दिइरहेको कांग्रेसले भनेको छ। कांग्रेसले प्रतिकूल वातावरणका बीच अग्रभागमा कार्यरत स्वास्थ्यकर्मी, सरफाइकर्मी, सुरक्षाकर्मी र सञ्चारकर्मीलाई आवश्यक भौतिक सामग्रीदेखि मनोवैज्ञानिक सहजता उपलब्ध गराउन सरकारसमक्ष अपिल गरेको छ। त्यस्तै निषेधाज्ञा लम्बिन सक्ने स्थितिमा श्रमिक, विद्यार्थी, बेरोजगार युवा, एकल महिला, अपांगता भएका नागरिकलाई राहत कार्यक्रम तयार गर्न पनि सरकारको ध्यानाकर्षण गरिएको छ।"
निषेधाज्ञा पालना,"कोरोना महामारीको भयावह खतरा देखिएपछि सरकारले संघीय राजधानी काठमाडौंमा निषेधाज्ञा जारी गरेको छ। दैनिक हजार बढी संक्रमित र मृत्युदर बढेपछि सरकारले कोरोना रोकथाम र नियन्त्रणका लागि निषेधाज्ञाको अप्रिय निर्णय लिनुपरेको जनाएको छ। साढे चार महिनाको लकडाउनले आहत नागरिकको जीवनस्तरमा निषेधाज्ञाले नराम्रो धक्का पुर्याउने निश्चितै छ। होटेल, रेस्टुराँ, पर्यटन, शिक्षा, हवाई क्षेत्र, कलकारखाना, व्यापार व्यवसायलाई लकडाउनले चौपट बनाएको छ। आर्थिक गतिविधि ठप्प हुँदा जनजीवन कष्टकर बन्दै गएको छ। त्यसमाथि लकडाउनकै अर्को रूपमा देखा परेको निषेधाज्ञाले पीडामाथि पीडा थप्ने छ। अब सर्वसाधारणले दैनिक जीवनयापन र साँझबिहानको हातमुख जोड्ने उपायको खोजीमा जुट्नुपर्ने स्थिति देखा पर्दैछ। इतिहासकै कठिन मोडमा मानव जीवन छ। कोरोनाबाट जोगिन निषेधाज्ञा जारी भएका क्षेत्रमा सतर्कता अपनाउने, स्वास्थ्य सुरक्षामा ध्यान दिने र आफ्नो दैनिक जीवनयापन सहज बनाउनुको विकल्प छैन। कोरोनाको उपचार नभएकाले हरेक नागरिकले सावधानी अपनाउने र स्वास्थ्य नियमको पालना गर्नुपर्ने अनिवार्यता छ। कोरोनाबाट संक्रमित भइहाले पनि धैर्यपूर्वक मनोबल उच्च बनाएर मात्र यसलाई पराजित गर्नुपर्छ। लकडाउनले मुलुकको अर्थव्यवस्था थला परेपछि सरकारले यसको स्वरूप परिवर्तन गरेको छ। जहाँ कोरोनाको संक्रमण बढी देखिन्छ, त्यस ठाउँलाई सिल गर्ने, निषेधाज्ञा जारी गर्ने र सतर्कता अपनाउने सरकारको नीति छ। कोरोनाको संक्रमण कम भएका वा संक्रमण नदेखिएका क्षेत्रको जनजीवन भने सहज गराउने सरकारको प्रयास देखिन्छ। तर यतिले मात्र पुग्ने अवस्था भने छैन। बैंक वा वित्तीय संस्थाबाट ऋण काढेर सानोतिनो व्यापारव्यवसाय सञ्चालन गरेका, सानोतिनो जागिर खाएर भावी पुस्ताको सुन्दर भविष्यको सपना देखेका र ऋण जोहो गरेर घरटहरो बनाएर बसेकाहरूको अर्थ जीवन तहसनहस भएर पुनः सडकमै पुग्ने संकेत देखा पर्दैछन्। अरूलाई राहत दिन नसक्ने र लाइनमा उभिएर राहत लिन नसक्ने निम्नमध्यम र मध्यम वर्गको जीवनस्तर नराम्ररी खल्बलिँदै छ। दिनमा काम गरेर साँझ मुखमा माड लगाउने वर्गका पीडा त झनै हृयदयविदारक बन्दैछ। उद्योग तथा कलकारखाना सञ्चालन गरेका उद्योगीव्यवसायी पनि कम पीडित छैनन्। लकडाउनमा हजारौंले रोगजार गुमाएका छन्। व्यापार व्यवसाय चौपट छ। आर्थिक मन्दी सुरु भइसकेको छ। सरकारले कोरोनाको रोकथाम र नियन्त्रणका उपायसँगै जनताको जीवनस्तर पनि सहज बनाउने उपाय नखोज्ने हो भने मुलुकमा कुनै पनि बेला अराजकता, लुटपाट, चोरीडकैतीलगायतका अपराधका घटना नहोलान् भन्न सकिन्न। दुःख र पीडा त त्यति मात्र छैनन्, कोरोनाबाट संक्रमितका पीडा सुन्नै नसकिने खालका छन्। संक्रमितको संख्या बढेसँगै राजधानीमा अब आइसोलेसन वार्ड पनि पाउन कठिन छ। संक्रमितहरू घरमै बसिरहेका छन्। अस्पतालमा भेन्टिलेटर र आईसीयू भरिभराउ भइसकेका छन्। तत्काल ठूलो संख्यामा उपचार गर्न मिल्ने आइसोलेसनको व्यवस्थासहित भेन्टिलेटर र आईसीयूको व्यवस्था नगर्ने हो भने अस्पताल र डाक्टरको मुख हेर्नसमेत नपाई मृत्यु रोज्नुपर्ने अवस्था आउने विज्ञहरूको भनाइ छ। सरकारले यसतर्फ समयमै ध्यान दिएर आवश्यक पहल गर्नैपर्छ। कोरोना बाहिरबाट बोकेर ल्याए मात्र आफू वा परिवारमा छिर्ने भएकाले घरबाहिर ननिस्कनु नै यसबाट बच्ने सबैभन्दा ठूलो औषधि हो। तर घरभित्र बसेर मात्र दैनिकी नचल्ने भएकाले प्रत्येक नागरिकले जोगिने र सतर्कता अपनाउनेतिर ध्यान दिनुपर्छ। भीडभाडमा नजाने, भौतिक दूरी कायम गर्ने, मास्क लगाउने, स्यानिटाइजर प्रयोग गर्ने र साबुनपानीले हात धुने विषयमा ख्याल गर्नैपर्छ। नागरिकले कोरोनाबाट जोगिने र सरकारले नागरिकलाई जोगाउने उपायको खोजीमा लाग्नैपर्छ। सरकार र नागरिकको तालमेल, हातेमालो र सहकार्यबाट मात्र कोरोनालाई पराजित गरेर मुलुकलाई उँभो लगाउन सकिन्छ।"
निजी अस्पताललाई चेतावनी,"काठमाडौं : संक्रमितको उपचारबापत सरकारले अस्पताललाई अनुदान दिन्छ । लक्षण नभएका वा सामान्य लक्षण भएकालाई आइसोलेसन केन्द्रमा राखेर उपचार गर्दा दैनिक २ हजार रुपैयाँ । सामान्य लक्षण (माइल्ड) भएकालाई ३ हजार ५ सय । मध्यम जटिल खालका (मोडरेट) का लागि ७ हजार । र, जटिल खालका बिरामीका लागि १५ हजार रुपैयाँ । तर पनि, निजी अस्पतालले उपचारमा अटेर गरेको पाइएको छ । स्वास्थ्य मन्त्रालयका प्रवक्ता डा जागेश्वर गौतमले कतिपय निजी अस्पतालहरूले उपचारमा हिचकिचाएको बताए । उनले भने, बिरामी संक्रमणको तुलनामा मौजुदा शैया संख्या कम छ । हामी व्यवस्थापनमा अहोरात्र खटिएका छौं । उपचारमा साथ नदिनेको पीसीआर परीक्षण अनुमति खारेज गरिनेछ । कोभिड संक्रमितको उपचार गर्न निजी अस्पताललाई कुल बेडको कम्तीमा २० प्रतिशत र मेडिकल कलेज तथा प्रतिष्ठानलाई एक तिहाइ संख्यामा छुट्ट्याउन सरकारले परिपत्र गरेको छ । त्यसो नगरे तिनको पनि पीसीआर परीक्षण अनुमति रद्द गरिने भएको छ । कोभिड १९ विरुद्ध लागि गठन गरिएको इन्सिडेन्ट कमान्ड सिस्टम (आईसीएस) ले तत्काल अनुमति खारेज गर्ने निर्णय गरेको हो । आगामी एकदुई वर्ष अस्पतालहरूमा कोरोना संक्रमितहरू भर्ना हुने र तोकिएका सरकारी अस्पताल भरिभराउ हुने अवस्था भएकाले उक्त निर्णय गरिएको डा गौतमले बताए । दिनहुँ सयौं संख्यामा संक्रमित बढेपछि उपचार व्यवस्थापनमा चुनौती थपिएको छ । सरकारी अस्पतालमा शैय्या भरिएपछि उपचारका लागि केही निजी अस्पतालले हिचकिचाउँदा कठिनाइ भएको हो । त्यसमा सरकार पनि कडा रूपले प्रस्तुत हुन थालेको छ। पीसीआर परीक्षणको दायरा विस्तारसँगै नयाँ संक्रमितको संख्या ह्वात्तै बढेको छ । काठमाडौं उपत्यकामा बिहीबार २ सय जनासहित मुलुकभर ७ सय ७ जना नयाँ संक्रमित थपिएका छन्। हाल आइसोलेसनमा ११ हजार ५ सय ५५ जना उपचाररत छन् भने आईसीयूमा उपचाररत संक्रमितको संख्या १ सय २९ छ । लक्षणविहीन संक्रमितलाई घरमै आइसोलेसनमा बस्ने व्यवस्था गरिए पनि लक्षणसहितका संक्रमितको उपचारमा कठिनाइ भएको छ । स्वास्थ्य तथा जनसंख्या मन्त्रालयका पूर्वप्रमुख विशेषज्ञ डा सुशीलनाथ प्याकुरेलले राज्य र गैरराज्य पक्षको सहकार्यबाट मात्र कोरोनाविरुद्ध लडाइँ जित्न सकिने बताए । उनले भने, नागरिकको जीवन रक्षा नै सबैभन्दा महŒवपूर्ण कुरो हो । यतिबेला सबै क्षेत्रबीच सहकार्य र समन्वय भए मात्र संक्रमणविरुद्ध जुध्न सकिन्छ । नेपाल चिकित्सक संघले कोरोना संक्रमित र अन्य बिरामीका लागि छुट्टाछुट्टै अस्पताल व्यवस्था गर्न माग गरेको छ । संघका अध्यक्ष डा लोचन कार्कीले भने, उच्च संक्रमणलाई न्यूनीकरण गरिसकेका कयौं देशको अनुभवलाई ध्यानमा राख्दा संक्रमितलाई अलग्गै उपचार गर्न सकिएमा स्वास्थ्यकर्मीलाई हुने संक्रमण न्यून गर्न सकिन्छ । मुलुकमा हालसम्म २९ हजार ६ सय ४५ जना संक्रमित पुष्टि भएकामा १७ हजार ९ सय ६४ निको भएका छन् । हालसम्म १ सय २६ जनाको कोरोना संक्रमणबाट ज्यान गएको छ ।"
सीमा मुद्दामा सेना अनिवार्य,"काठमाडौं : जंगी अड्डाले सीमा अनुगमन, व्यवस्थापन तथा रक्षाका लागि छुट्टै निर्देशनालय गठन गरेको छ। मन्त्रिपरिषद्को स्वीकृतिसँगै जंगी अड्डाले सीमासम्बन्धी सर्भे तथा सीमा अनुगमन निर्देशनालय गठन गरेको हो। यससँगै सीमासम्बन्धी वार्ता र छलफलका क्रममा सरकारले गठन गरेको संयन्त्रमा नेपाली सेनाको अनिवार्य प्रतिनिधित्व रहने सैनिक स्रोतले जनाएको छ। मन्त्रिपरिषद्को साउन ५ गतेको बैठकले नेपाली सेनालाई निर्देशनालय गठन गर्न स्वीकृति दिएको थियो। सैनिक प्रवक्ता सहायक रथी सन्तोषवल्लभ पौड्यालले सो सम्बन्धमा कार्यविधि बनाउने काम भइरहेको बताए। उक्त निर्देशनालयको नेतृत्व सहायक रथीले गर्नेछन्। निर्देशनालयमा दुई जना महासेनानी छन्। जंगी अड्डाले निर्देशनालयलाई आवश्यक दरबन्दीसमेत समायोजन गरेको छ। निर्देशनालयले सीमा अनुगमन तथा समन्वय र सन्धिसम्झौता अध्ययन तथा अनुसन्धानका लागि दुई संयन्त्रमार्फत काम सुरु गरेको छ। सीमा रक्षामा नेपाली सेनाको भूमिका के भनी नागरिकले प्रश्न उठाइरहेका बेला सरकारले सर्भे तथा सीमा अनुगमनजस्तो महत्वपूर्ण जिम्मेवारी दिएको छ। कालापानी, लिपुलेक र लिम्पियाधुरा समेटेर नेपालको नयाँ नक्सा कार्यान्वयनमा ल्याएपछि सरकारले सेनालाई सीमा व्यवस्थापन, सुरक्षा र अनुगमनका लागि निर्देशनालय गठन गर्न स्वीकृति दिएको हो। मन्त्रिपरिषद्को निर्णयसँगै जंगी अड्डा निर्देशनालयलाई चलायमान बनाउन गृहकार्यमा जुटेको छ। सरकारले संविधानमा उल्लेख भएबमोजिम नै आफ्नो सिमानाको रक्षा गर्ने जिम्मेवारी नेपाली सेनालाई दिएको हो। संविधानको धारा २६७(१) मा लेखिएको छ, नेपालको स्वतन्त्रता, सार्वभौमसत्ता, भौगोलिक अखण्डता, स्वाधीनता र राष्ट्रिय एकताको रक्षाका लागि यस संविधानप्रति प्रतिबद्ध समावेशी नेपाली सेनाको एक संगठन रहनेछ। निर्देशनालयले सीमा क्षेत्रको निगरानी, सूचना संकलन र सीमासम्वन्धी प्राप्त भएका सूचनाहरूको विश्लेषण गर्नेछ। सीमासम्बन्धी संवेदनशील सूचना विश्लेषण गरी निर्देशनालयले सोहीबमोजिम रणनीति तय गर्नेछ। प्रधानसेनापति पूर्णचन्द्र थापाको निर्देशनमा जंगीअड्डाले २०७६ साउनमा सीमाको पछिल्लो अवस्थाबारे अध्ययन गर्न सर्भे तथा सीमा अनुगमन टास्क फोर्स गठन गरेको थियो। त्यही टास्क फोर्समार्फत अनौपचारिक रूपमा गत वर्ष नै सेनाले भारत र चीनसँगको सिमानाको विस्तृत अध्ययन सुरु गरेको थियो। जंगीअड्डाको प्रस्तावमा रक्षा मन्त्रालय हुँदै मन्त्रिपरिषद् बैठकले त्यही टास्क फोर्सलाई औपचारिक रूपमा निर्देशनालय गठन गर्ने स्वीकृति दिएको हो। अब सीमा व्यवस्थापन, सीमा सुरक्षा, सीमा वार्ता तथा सीमा अनुगमन र निरीक्षणका लागि गठन गरिने प्रत्येक संयन्त्रहरूमा नेपाली सेनाको अनिवार्य प्रतिनिधित्व हुनेछ। सरकारले सीमासम्बन्धी संवेदनशील विषयमा विभिन्न निकायलाई सुझाव दिने कार्यादेश निर्देशनालयलाई दिएको छ। निर्देशनालयले गृह, परराष्ट्र, भूमिसुधार मन्त्रालय र सशस्त्र प्रहरी, नेपाल प्रहरी, नापी विभाग, पुरातत्व विभागलगायत निकायसँग समन्वय गरी सीमासम्बन्धी सूचनाको अभिलेख राख्नेछ। सरकारले नेपालको सिमानासँग सम्बन्धित सन्धिसम्झौता, भौगोलिक विवरण, ऐतिहासिक नक्सा, सुरक्षासम्बन्धी संवेदनशील दस्तावेजहरू संकलन र संरक्षण गर्ने कार्यादेशसमेत निर्देशनालयलाई दिएको छ। निर्देशनालयको कार्यादेश गृह, परराष्ट्र तथा भूमिसुधार मन्त्रालयसहित नेपाल प्रहरी, सशस्त्र प्रहरी, पुरातत्व विभाग, नापी विभागलगायत निकायसँग समन्वय गरी सूचनाको अभिलेख राख्ने सीमासम्बन्धी सन्धिसम्झौता, भौगोलिक विवरण, ऐतिहासिक नक्सा, अन्तर्राष्ट्रिय सीमाअंकित नेपालको आधिकारिक नक्सा र सीमा तथा नेपालको सुरक्षासम्बन्धी संवेदनशील प्रकारका लिखित दस्तावेज संकलन र संरक्षण गर्ने सिमानाको संवेदनशील विषयमा सम्बन्धित निकायहरूलाई सुझाव दिने"
कोरोना संक्रमण देखिएपछि क्वारेन्टाइनबाट छाप्रोमा,"खाँदबारी : संखुवासभाका ३ जनामा सोमबार कोरोना पुष्टि भयो । बिहीबार साँझसम्म पनि उनीहरूलाई क्वारेन्टाइन नजिकैको एउटा छाप्रोमा राखिएको छ । संक्रमित ३४ वर्षीय पुरुषले बिहीबारै सामाजिक सञ्जाल फेसबुकमार्फत गुनासो पोख्दै यस्तो स्टाटस राखेका छन्, कोरोनाभन्दा मसानघाटको डर । संक्रमण पुष्टि भएपछि क्वारेन्टाइनबाट निकालेर नजिकै रहेको छाप्रोमा सारेको ४ दिन भइसक्दा पनि स्वास्थ्य सेवा त के परामर्शसमेत नपाएको उनको गुनासो छ । आफू बसेको छाप्रो नजिकै शवदहन गरिरहेको भिडियो पनि उनले फेसबुकमार्फत सार्वजनिक गरेका छन् । वैदेशिक रोजगारीबाट आएका २ पुरुषले पनि जस्ता र भाटाले बारेको छाप्रोमा ३ रात बिताइसकेका छन् । संक्रमितलाई खुवाइने खाना पनि सामान्य रहेको उनीहरूको गुनासो छ । धर्मदेवी नगरपालिका४ पिलुवाखोलामा क्वारेन्टाइनमा रहेका धर्मदेवी नगरपालिका४ का ३४ वर्षीय पुरुष र चैनपुर नगरपालिका११ का २४ वर्षीय पुरुषमा कोरोना पोजेटिभ देखिएको हो । त्यसैगरी जिल्ला प्रहरी कार्यालयको क्वारेन्टाइनमा रहेका २२ वर्षीय पुरुषमा समेत कोरोना पुष्टि भएको छ । २२ वर्षीय प्रहरी पनि जिल्ला प्रहरी कार्यालयको क्यारेन्टाइनमा नै छन् । संखुवासभामा सरकारी र निजीसहित २० वार्डको आइसोलेसन स्थापना भए पनि संक्रमितले जोखिमपूर्ण स्थानमा बास बस्नु परेको छ । नाम मात्रका आइसोलेसनका कारण संक्रमित असुरक्षित स्थापन बस्न बाध्य भएका संक्रमितहरूको गुनासो छ । संख्यात्मक रूपमा देखिएका आइसोलेसन वार्ड प्रयोग गर्ने समयमा प्रयोगविहीन बनेका छन् । आइसोलेसन निर्माणमा स्थानीयसँग समन्वय नहुँदा संक्रमण बढेको आशंकामा स्थानीयले आइसोलेसनको अबरोध गरेका हुन् । प्रदेश सरकारले निर्माण गरेका सबै आइसोलेसन वार्ड भरिएपछि जिल्लामै राखेर उपचार गर्न भने पनि संक्रमित क्वारेन्टाइन नजिकैको छाप्रोमा बस्न बाध्य छन् । जिल्ला अस्पतालले हिमालय किरण पब्लिक क्याम्पसमा बनाएको १० बेडको आइसोलेसनस्थानीयको विरोधपछि प्रयोगमा आउन सकेको छैन । सरकारले साउन २५ बाट विद्यालय तथा क्याम्पसबाट क्वारेन्टाइन तथा आइसोलेसन हटाउने निर्णय गरेपछि आइसोलेसन प्रयोगमा स्थानीयले अवरोध गरेका हुन् । यता बिहीबार साँझसम्म जिल्ला प्रशासन कार्यालय संखुवासभामा जिल्ला विपद् व्यवास्थापन समितिको बैठकले संक्रमितलाई आइसोलेसनमा ल्याउने निर्णय गरेको छ । बैठकले हिमालय किरण पब्लिक क्याम्पसमा रहेको आइसोलेसनमा संक्रमितलाई राख्ने निर्णय गरेको प्रमुख जिल्ला अधिकारी जीवनप्रसाद आचार्यले जानकारी दिए । सुरक्षा व्यवस्थालाई बलियो बनाएर आइसोलेसन सञ्चालन गरिने र संक्रमितलाई बिहीबार रातिसम्ममा आइसोलेसनमा ल्याइने प्रमुख जिल्ला अधिकारीले जानकारी दिए ।"
कोरोनामा दलहरू उदासीन,"काठमाडौं : नेकपाको हातमा राज्यसत्ताको बागडोर छ। केन्द्र मात्र होइन, ६ प्रदेशका सरकार, ४ सय २ स्थानीय सरकारको नेतृत्व नेकपाले गरिरहेको छ। नेकपा नेताहरूले ८ लाख पार्टी सदस्य रहेको दाबी गरिरहेका छन्। यति ठूलो संयन्त्र र सञ्जाल भएको सत्तारूढ पार्टी र यसका नेताकार्यकर्ता प्राकृतिक विपत्ति, महामारीजस्ता अवस्थामा जनताको मन जित्न केन्द्रित हुनुपर्ने हो। तर, नागरिकसँग जोडिने र महामारीबाट मुक्ति पाउनेतिर ध्यान देखिएको छैन। पार्टी बैठकमा यो विषयमा छलफल गरेकै देखिएन। असार १० देखि बसेको स्थायी समिति बैठकमा कोभिड रोकथाम तथा नियन्त्रण एजेन्डासम्म बनेको थियो। तर, यो एजेन्डामा छलफल हुनै पाएन। प्रधानमन्त्री एवं पार्टी अध्यक्ष केपी शर्मा ओलीले राजीनामा दिने कि नदिने भन्नेतिर मोडिन पुग्यो बैठक। सचिवालय बैठक सोमबार पनि बस्यो। त्यहाँ पनि कोभिड केन्द्रित छलफल भएन। सत्तारूढ पार्टीको बैठक आन्तरिक किचलोमै केन्द्रित रह्यो। प्रधानमन्त्रीदेखि पार्टीका अन्य नेताको ध्यान घरझगडा कसरी मिलाउने भन्नेमै केन्द्रित भइरहेका छन्। नेकपासँग प्रतिनिधिसभामा सभामुखसहित १ सय ७४ सांसद छन्। राष्ट्रिय सभाका अध्यक्ष र उपाध्यक्षसहित ४९ सांसद छन्। ५ सय ५० प्रदेश सांसदमध्ये ३ सय ५० जना नेकपाकै छन्। स्थानीय तहमा पनि नेकपाका जनप्रतिनिधिकै बाहुल्य छ । ७ सय ५३ स्थानीय तहका झन्डै ३५ हजारभन्दा बढी जनप्रतिनिधिमा १९ हजारभन्दा बढी नेकपाका छन् । ४ सय २ स्थानीय तहका अध्यक्षप्रमुख नेकपाले जितेको छ। ४ सय ४१ जनाको केन्द्रीय समिति छ। वडाको सेल कमिटीदेखि केन्द्रसम्म नै पार्टी संगठनको सञ्जाल छ। २२ वटा जनवर्गीय संघ संगठन छन्। तर, नेकपाले योजनाबद्ध रूपमा पार्टी नेताकार्यकर्ता कोभिड महामारी नियन्त्रण तथा रोकथाममा परिचालन गर्न सकेको छैन। बरु उल्टै एकअर्को नेताविरुद्ध आरोपप्रत्यारोपमा सडकमा आफूनिकट कार्यकर्ता प्रदर्शनमा उतार्ने र कोभिडको जोखिम बढाउने काममा नेकपा देखिन पुग्यो। महासचिव विष्णु पौडेल भने कार्यकर्तालाई परिस्थितिअनुसार स्वयंसेवी बनाउँदै परिचालन गरिएको बताउँछन्। पार्टी पंक्ति परिचालन भइरहेकै छ। कोरोना विश्वलाई नै नयाँ विषय भएको, त्यसको ज्ञान नभएको अवस्थामा त्यसलाई परिस्थितिको काबुमा राख्दै पार्टी पंक्तिले आफ्नो तर्फबाट काम गरिरहेकै छ, महासचिव पौडेल भन्छन्। उनका अनुसार नेकपाका नेता कार्यकर्ता जनचेतना अभिवृद्धि गर्न स्वयंसेवीको भूमिका परिचालित छन्। कोभिडबारे जनतालाई सचेतनामूलक जानकारी दिने, स्पष्ट पार्ने काम पार्टीले गरिरहेको छ, उनी भन्छन्, अर्को, क्वारेन्टाइन, आइसोलेसन सेन्टर निर्माणको काम, कोभिड संक्रमण देखिएकाहरूलाई अस्पतालसम्म उपचारमा पठाउन स्वयंसेवीको काममा अहिले नेकपाका नेता कार्यकर्ता आआफ्नो तहमा परिचालन भइरहनु भएको छ। प्रमुख प्रतिपक्षी कांग्रेस पनि कोभिडका विषयमा सत्तारूढकै अवस्थामा देखिएको छ। आफ्ना नेता, कार्यकर्ता परिचालन गरी स्वयंसेवी बन्न कांग्रेस चुकेको देखिन्छ। उसले सहमहामन्त्री डा प्रकाशशरण महतको नेतृत्वमा सरकारको काम प्रभावकारी भएन, नभएको अनुगमन गर्न समिति बनाएको छ। यसबाहेक उसले संस्थागत रूपमा कुनै योजना र कार्यक्रम ल्याउन सकेन। सरकारलाई घच्घच्याउने काममा भने कांग्रेसका नेताहरू देखिएका छन्। कोरोनाबाट जोगिन श्रव्यदृश्य सामग्री बनाएर सामाजिक सञ्जालबाट सम्प्रेषण गरेको देखिएको छ। कोरोना नियन्त्रणमा गम्भीर नभएको भन्दै वरिष्ठ नेता रामचन्द्र पौडेल र संसदीय दलका प्रमुख सचेतक बालकृष्ण खाँणको नेतृत्वमा प्रधानमन्त्रीलाई ज्ञापनपत्र बुझाउने काम कांग्रेसले गरेको छ। डा महत नेतृत्वको समितिले मन्त्रीहरू, उद्योगी व्यापारी, गभर्नर, शिक्षा, स्वास्थ्यलगायत विभिन्न क्षेत्रका पदाधिकारीसँग छलफल गरी कोभिड१९ का असरबारे सरकारको ध्यानाकर्षण गराउने काम गरेको कांग्रेसको भनाइ छ। सभापति शेरबहादुर देउवाले प्रधानमन्त्रीले बोलाएका सर्वदलीय, द्विपक्षीय छलफलहरूमा कोभिडमा सरकार प्रभावकारी बन्न नसकेको भनी प्रश्न भने उठाएका छन्। देउवाले सोमबार मात्रै पनि प्रधानमन्त्री ओली र नेकपा अध्यक्ष दाहालसँग बालुवाटारमा भेट हुँदा भेन्टिलेटरको व्यवस्थापनदेखि प्रभावकारी काम गर्न सरकारको ध्यानाकर्षण गराए। तर पार्टी परिचालनको काम कांग्रेसको पनि देखिएको छैन। अनुगमन समिति संयोजक डा महत कांग्रेसले खबरदारी उल्लेख्य मात्रामा गरेको बताउँछन्। प्रतिपक्षको काम खबरदारी गर्ने र सरकारको काम राज्य संयन्त्रका स्रोतसाधन परिचालन गर्ने भएकाले सरकार नै उदासीन रहेको उनको भनाइ छ। सरकारको असफलताको परिणाम हो अहिले देखा परेको अवस्था। यिनीहरूले माखो पनि मारेनन्। पहिला पनि चार महिना लकडाउन गरे। यसबीच कुनै रोकथामको तयारी गरेनन्। फेरि बीचमा कुनै पूर्वतयारी लकडाउन खोलियो। यसले गर्दा कोरोना समुदाय स्तरमा फैलिएको छ। सरकार सत्ता केन्द्रित र व्यक्तिगत फाइदा केन्द्रित भएकाले देश भयावह अवस्थामा पुगेको छ। यसले आर्थिक सामाजिक क्षेत्रमा पनि ठूलो जटिलता निम्त्याउने अवस्था आयो, उनी भन्छन्, प्रमुख प्रतिपक्षीले के गर्न सक्छ ? साधनस्रोत सरकारसँग छ। संयन्त्र सरकारसँग छ। एकद्वार प्रणाली भनेर सरकारले सबै अधिकार आफूमा केन्द्रित गरेको छ। निजी अस्पताल र निजी क्षेत्रलाई कोरोना नियन्त्रणमा कुनै भूमिका दिएको छैन। स्वास्थ्यकर्मी र सुरक्षाकर्मीलाई जोखिम भत्ता दिएको छैन। बरु कांग्रेसका तर्फबाट निर्वाचित स्थानीय निकायलाई हामीले कोरोना नियन्त्रणदेखि नागरिकको उद्धार र राहतमा केन्द्रित हुन निर्देशन दियौं। सोहीअनुसार काम भएको छ। मंगलबार मात्रै पनि कांग्रेस नेता गगन थापाले सातबुँदे सुझावसहित प्रधानमन्त्रीलाई खुलापत्र लेखे। प्रधानमन्त्रीले स्टेट अफ इमजेन्सी अनुभूति नगर्ने हो भने अरूले जति कराए पनि कोरोना नियन्त्रण नहुने थापाको भनाइ छ। काठमाडौं उपत्यकालगायतका हटस्पटमा कडाइ गर्न र अत्यावश्यकबाहेकका सेवा बन्द गराउन उनले सुझाव दिए। कांग्रेसभित्र पनि घरझगडा नेकपाभन्दा कम छैन। आसन्न महाधिवेशनको नेतृत्व कसले हत्याउने भन्ने होडबाजी छ। त्यसैले कांग्रेसले पनि कोरोनामा नेता, कार्यकर्ता परिचालन गर्ने कुरालाई प्राथमिकताभित्र राख्दै राखेन। जनता समाजवादी पार्टी (जसपा) र राष्ट्रिय प्रजातन्त्र पार्टी पनि घरझगडामै रुमल्लिए। यी दुई पार्टीले कुनै ठोस पार्टीका कार्यक्रम बनाउन सकेनन्। जसपाका नेता राजेन्द्र श्रेष्ठ भन्छन्, संकटका बेला सबै दल मिलेर अगाडि बढ्नुपर्छ भनेर हामीले सर्वपक्षीय संयन्त्र बनाऔं भन्ने प्रस्ताव राखेका थियौं। तर, सरकारले त्यसलाई टेरेन। त्यो बेला कोही बाहिर निस्कन नसक्ने अवस्था थियो। त्यसैले हाम्रो पार्टी अगाडि निस्कन नसके पनि भोलेन्टियरहरू परिचालन भएका थिए। राहतलगायत काममा हाम्रो पार्टी अगाडि सरेको थियो। दलहरूले कोभिड नियन्त्रणमा पहलकदमी लिनुपर्ने हो। तर, गाउँ तहसम्मै पार्टी पंक्ति परिचालन गर्ने गरी योजना र कार्यक्रम बनाउन चुकेका देखिए। जसकारण दुःखका बेला दलहरूले साथ दिन्छन् भन्ने अनुभूति जनताले गर्न सकेनन्। राप्रपाका नेता राजेन्द्र लिङदेन व्यक्तिगत रूपमा सांसदहरू राहतलगायत कार्यक्रम लिएर निर्वाचन क्षेत्र पुगे पनि सामूहिक रूपमा कार्यक्रम बनाउन नसकेको स्विकार गर्छन्। राप्रपाले आफ्ना नेताहरूलाई निर्वाचन क्षेत्र केन्द्रित भएर राहत र जनचेतनाका काममा जुट्न निर्देशन दिएको थियो। समग्र पार्टी परिचालनमा उसको पनि कुनै योजना थिएन। जति नेता राहत र जनचेतनाका कार्यक्रम लिएर गए त्यो व्यक्तिगत पहलमै मात्र देखा परेको लिङदेन बताउँछन्। सुरुमा पार्टीको तर्फबाट आआफ्नो निर्वाचन क्षेत्रमा राहत तथा जनचेतनाका कामहरू गर्ने भनेर निर्देशन भएको थियो। त्यस अनुरूप हामीले काम गर्यौँ। एक समय झापाका कचनकवल गाउँपालिका कोरोना भाइरसको हटस्पटजस्तो भएको थियो। त्यो अवस्थामा मैले व्यक्तिगत रूपमा कामहरू गरेँ। त्यहाँ राम्रो व्यवस्थापन भयो। अहिले कचनकवल कोरोनामुक्त भएको छ, उनी भन्छन्, संकटका बेला जनताको लागि काम गर्नु भनेको पार्टीको लागि मात्र होइन रहेछ। त्यसमा व्यक्तिको इच्छा पनि जोडिँदो रहेछ। यो संकटका बेला अरू बेलाजस्तो कुनै पनि पार्टीले आफ्ना कार्यकर्तालाई भोलेन्टियरका रूपमा फिल्डमा खटाएको थिएन। त्यसमा हाम्रो पार्टी पनि पर्ने नै भयो। तर, यो संकटमा मैले व्यक्तिगत रूपमा जति पनि काम गरे त्यो मेरो पार्टीकै प्रतिनिधित्व गरेर थियो। युद्धस्तरमा काम गर्नुपर्यो : कांग्रेसप्रमुख प्रतिपक्षी कांग्रेसले कोरोना भाइरस संक्रमण नियन्त्रणका लागि युद्धस्तरमा काम गर्न सरकारलाई आग्रह गरेको छ। उसले अहिले जारी निषेधाज्ञाको समयमा विगतबाट पाठ सिकेर युद्धस्तरमा काम गर्र्नेे स्थितिको विकास गर्न ध्यानाकर्षण गराएको हो। लकडाउन या निषेधाज्ञा आफैंमा समाधान होइनन् भन्ने पुष्टि हाम्रै निकट अतीतको १ सय २० दिन लामो लकडाउनले गरिसकेकै छ। केवल रक्षात्मक रणनीति मात्रै हुन् लकडाउन र निषेधाज्ञा, कांग्रेस प्रवक्ता विश्वप्रकाश शर्माले बिहीबार जारी गरेको विज्ञप्तिमा लेखिएको छ, कोरोनाविरुद्धको संघर्षलाई चुस्त बनाउन यो स्थितिको उपयोग गर्ने अधिकतम क्षमता अब सरकारले प्रस्तुत गर्न सक्नु परेको छ। कोरोनाको बढ्दो संक्रमणका कारण देशको आधाभन्दा बढी भूभागमा लकडाउनदेखि निषेधाज्ञासम्म जारी छ। काठमाडौं उपत्यका निषेधाज्ञाका कारण ठप्पको स्थितिमा रहेको विज्ञप्तिमा उल्लेख छ। समग्र जीवनमा परेको असर सहेर नागरिकले कोरोनाविरुद्धको संघर्षमा सरकारलाई साथ दिइरहेको कांग्रेसले भनेको छ। कांग्रेसले प्रतिकूल वातावरणका बीच अग्रभागमा कार्यरत स्वास्थ्यकर्मी, सरफाइकर्मी, सुरक्षाकर्मी र सञ्चारकर्मीलाई आवश्यक भौतिक सामग्रीदेखि मनोवैज्ञानिक सहजता उपलब्ध गराउन सरकारसमक्ष अपिल गरेको छ। त्यस्तै निषेधाज्ञा लम्बिन सक्ने स्थितिमा श्रमिक, विद्यार्थी, बेरोजगार युवा, एकल महिला, अपांगता भएका नागरिकलाई राहत कार्यक्रम तयार गर्न पनि सरकारको ध्यानाकर्षण गरिएको छ।"
"शर्तसहित भदौ १६ गतेदेखि नियमित उडान : साउदी, कुवेत र कतारबाट यात्रु ल्याउन नपाइने","काठमाडौं : सरकारले विश्वव्यापी महामारीको रुपमा फैलिएको कोरोना भाइरस (कोभिड१९) संक्रमण नियन्त्रणका लागि पीसीआर परीक्षण सहज नभएका मुलुकमा रहेका नेपालीलाई नियमित उडानमा नल्याउने निर्णय गरेको छ। बिहीबार बसेको मन्त्रिपरिषद् बैठकले भदौ १६ गतेदेखि शर्तसहित नियमित उडान गर्ने निर्णय गरेको सरकारका प्रवक्ता डा युवराज खतिवडाले जानकारी दिए। प्रवक्ता खतिवडाका अनुसार अब सांस्कृतिक पर्यटन तथा नागरिक उड्ययन मन्त्रायले दैनिक ५०० यात्रु नकट्ने गरी उडान तालिका बनाउने छ। नियमित उडानबाट आउने नागरिक, कूटनीतिक नियोगका कर्मचारीले अनिवार्य रुपमा ७२ घण्टा अगाडि पीसीआर परीक्षण गरेको नेगेटिभ रिपोर्ट देखाउनुपर्ने छ। सरकारले पीसीआर परीक्षण प्रक्रिया जटिल भएका कतार, कुवेत र साउदीबाट भने नियमित उडानको माध्यमबाट यात्रु नल्याउने निर्णय गरेको छ। त्यहाँ अप्ठेरोमा परेका नागरिकलाई कूटनीतिक नियोगको सिफारिस अनुसार चार्टर्ड उडानबाट ल्याइने प्रवक्ता खतिवडाले जानकारी दिए। सरकारले कोरोना संक्रमणको जोखिमलाई नियन्त्रण गर्न उद्धारमा नयाँ मापदण्ड बनाएको हो। पीसीआर रिपोर्ट नेगेटिभ आएका र पीसीआर परीक्षण नै नगराएका व्यक्तिलाई सँगै ल्याउँदा जोखिम बढ्ने भन्दै सरकारले यस्तो निर्णय गरेको हो। पीसीआर सहज नभएका मुलुक साउदी, कुवेत र कतारबाट नियमित उडानमा यात्रु ल्याउन नपाउने निर्णय भएको छ, प्रवक्ता खतिवडाले भने, कूटनीतिक नियोगबाट सिफारिस गरेका यात्रुलाई भने चार्टर्ड उडान ल्याइने छ। विदेशमा रहेका नागरिकको उद्धारका लागि नियमित उडानको तालिका बनाउने जिम्मेवारी सरकारले नागरिक उड्ययन मन्त्रालाईलाई दिएको छ।"
नियुक्तिमा असन्तुष्टि,"काठमाडौं : नेकपाका दुई अध्यक्ष प्रधानमन्त्री केपी ओली र पुष्पकमल दाहालबीच गत सोमबार मन्त्रिपरिषद् बैठकले गरेको नियुक्तिका विषयमा विवाद भएको छ । अध्यक्ष दाहालले पार्टी विवाद सल्टाउन कार्यदल गठन गरेका बेला सरकारले फेरि रिपोर्ट नपर्खी नियुक्तिहरू गरेको भन्दै प्रधानमन्त्री ओलीसँग असन्तुष्टि जनाएका हुन् । सोमबारको मन्त्रिपरिषद् बैठकले समाज कल्याण परिषद्को उपाध्यक्षमा इलामका लोकनाथ सुवेदी, युवा व्यवसायी तथा साना कोषको उपाध्यक्षमा खोटाङका देवराज रोका र प्रेस काउन्सिलको कार्यवाहक अध्यक्षमा कास्कीकी दुर्गा भण्डारीलाई नियुक्त गर्ने निर्णय गरेको थियो । त्यस्तै सरकारले बेल्जियम र युरोपेली युनियनको राजदूतमा गेहेन्द्र राजभण्डारी, पाकिस्तानका लागि तपास अधिकारी र जर्मनीका लागि रामकाजी खड्कालाई राजदूत नियुक्ति गर्ने निर्णय गरेको थियो । राजदूत नियुक्त गर्ने निर्णय गरिएका तीनै जना परराष्ट्र मन्त्रालयका कर्मचारी हन् । राजस्व बोर्डको प्रमुखमा पूर्वसचिव महेश दाहाल र सदस्यमा निर्मलहरि अधिकारीलाई नियुक्त गर्ने निर्णय पनि सोमबारको मन्त्रिपरिषद् बैठकले गरेको थियो । यसमध्ये प्रेस काउन्सिलको कार्यवाहक अध्यक्षमा भण्डारीलाई काम नलगाउन र पहिले कायम रहेकै किशोर श्रेष्ठलाई काम गर्न दिन सर्वाेच्चले बुधबार अन्तरिम आदेश जारी गरेको थियो । सोमबारका यी नियुक्तिहरूमा भोलिपल्टै अध्यक्ष दाहालले प्रधानमन्त्री ओलीलाई भेट गरी आफ्नो असहमति रहेको जानकारी गराएका थिए । बुधबार दाहाललाई वरिष्ठ नेता माधव नेपाल, झलनाथ खनाल र प्रवक्ता नारायणकाजी श्रेष्ठले भेटी कार्यदल रिपोर्ट नआउँदै सरकारले नियुक्ति गर्न थाल्ने हो भने कार्यदल गठनको औचित्यता के हुने ? भन्ने प्रश्न गरेका थिए । कार्यदलको बैठकमा पनि नेताहरू भीम रावल, सुरेन्द्र पाण्डेलगायतले नियुक्तिका विषयमा विरोध जनाइरहेका थिए । बिहीबार दाहालले ओलीसँग कार्यदल गठनयताका सबै नियुक्ति खारेज गर्न माग गरेको दाहाल निकट स्रोतले बतायो । कार्यदल बनेयताका सबै नियुक्ति खारेज गरौं, नत्र कार्यदल गठनको के अर्थ रहन्छ, तपाईं (प्रधानमन्त्री)ले उही शैलीमा नियुक्ति गर्दै जाने हो भने ? दाहालले प्रधानमन्त्री ओलीसँग व्यक्त गरेको भनाइ उद्धृत गर्दै खुमलटार स्रोतले भन्यो । ओलीले भने पहिले नै प्रक्रियामा रहेका र नगरी नहुने नियुक्ति मात्र सरकारले गरेको भन्दै यसलाई अन्यथा विवादको विषय नबनाउन दाहालसँग आग्रह गरेका छन् । दाहालले भने आफू र वरिष्ठ नेता माधव नेपाललाई सामाजिक सञ्जालदेखि विभिन्न अनलाइनहरूमा लेख लेख्दै हिँड्नेहरूलाई प्रधानमन्त्रीले छानीछानी नियुक्ति दिएकोमा आपत्ति जनाएका थिए । दाहालको यस्तो टिप्पणीमा भने प्रधानमन्त्री ओलीले कुनै प्रतिक्रिया नजनाएको स्रोतले बतायो । ओली दाहाल बिहीबार झन्डै डेढ घण्टा बालुवाटारमा छलफल गरेका थिए ।"
सीमा मुद्दामा सेना अनिवार्य,"काठमाडौं : जंगी अड्डाले सीमा अनुगमन, व्यवस्थापन तथा रक्षाका लागि छुट्टै निर्देशनालय गठन गरेको छ। मन्त्रिपरिषद्को स्वीकृतिसँगै जंगी अड्डाले सीमासम्बन्धी सर्भे तथा सीमा अनुगमन निर्देशनालय गठन गरेको हो। यससँगै सीमासम्बन्धी वार्ता र छलफलका क्रममा सरकारले गठन गरेको संयन्त्रमा नेपाली सेनाको अनिवार्य प्रतिनिधित्व रहने सैनिक स्रोतले जनाएको छ। मन्त्रिपरिषद्को साउन ५ गतेको बैठकले नेपाली सेनालाई निर्देशनालय गठन गर्न स्वीकृति दिएको थियो। सैनिक प्रवक्ता सहायक रथी सन्तोषवल्लभ पौड्यालले सो सम्बन्धमा कार्यविधि बनाउने काम भइरहेको बताए। उक्त निर्देशनालयको नेतृत्व सहायक रथीले गर्नेछन्। निर्देशनालयमा दुई जना महासेनानी छन्। जंगी अड्डाले निर्देशनालयलाई आवश्यक दरबन्दीसमेत समायोजन गरेको छ। निर्देशनालयले सीमा अनुगमन तथा समन्वय र सन्धिसम्झौता अध्ययन तथा अनुसन्धानका लागि दुई संयन्त्रमार्फत काम सुरु गरेको छ। सीमा रक्षामा नेपाली सेनाको भूमिका के भनी नागरिकले प्रश्न उठाइरहेका बेला सरकारले सर्भे तथा सीमा अनुगमनजस्तो महत्वपूर्ण जिम्मेवारी दिएको छ। कालापानी, लिपुलेक र लिम्पियाधुरा समेटेर नेपालको नयाँ नक्सा कार्यान्वयनमा ल्याएपछि सरकारले सेनालाई सीमा व्यवस्थापन, सुरक्षा र अनुगमनका लागि निर्देशनालय गठन गर्न स्वीकृति दिएको हो। मन्त्रिपरिषद्को निर्णयसँगै जंगी अड्डा निर्देशनालयलाई चलायमान बनाउन गृहकार्यमा जुटेको छ। सरकारले संविधानमा उल्लेख भएबमोजिम नै आफ्नो सिमानाको रक्षा गर्ने जिम्मेवारी नेपाली सेनालाई दिएको हो। संविधानको धारा २६७(१) मा लेखिएको छ, नेपालको स्वतन्त्रता, सार्वभौमसत्ता, भौगोलिक अखण्डता, स्वाधीनता र राष्ट्रिय एकताको रक्षाका लागि यस संविधानप्रति प्रतिबद्ध समावेशी नेपाली सेनाको एक संगठन रहनेछ। निर्देशनालयले सीमा क्षेत्रको निगरानी, सूचना संकलन र सीमासम्वन्धी प्राप्त भएका सूचनाहरूको विश्लेषण गर्नेछ। सीमासम्बन्धी संवेदनशील सूचना विश्लेषण गरी निर्देशनालयले सोहीबमोजिम रणनीति तय गर्नेछ। प्रधानसेनापति पूर्णचन्द्र थापाको निर्देशनमा जंगीअड्डाले २०७६ साउनमा सीमाको पछिल्लो अवस्थाबारे अध्ययन गर्न सर्भे तथा सीमा अनुगमन टास्क फोर्स गठन गरेको थियो। त्यही टास्क फोर्समार्फत अनौपचारिक रूपमा गत वर्ष नै सेनाले भारत र चीनसँगको सिमानाको विस्तृत अध्ययन सुरु गरेको थियो। जंगीअड्डाको प्रस्तावमा रक्षा मन्त्रालय हुँदै मन्त्रिपरिषद् बैठकले त्यही टास्क फोर्सलाई औपचारिक रूपमा निर्देशनालय गठन गर्ने स्वीकृति दिएको हो। अब सीमा व्यवस्थापन, सीमा सुरक्षा, सीमा वार्ता तथा सीमा अनुगमन र निरीक्षणका लागि गठन गरिने प्रत्येक संयन्त्रहरूमा नेपाली सेनाको अनिवार्य प्रतिनिधित्व हुनेछ। सरकारले सीमासम्बन्धी संवेदनशील विषयमा विभिन्न निकायलाई सुझाव दिने कार्यादेश निर्देशनालयलाई दिएको छ। निर्देशनालयले गृह, परराष्ट्र, भूमिसुधार मन्त्रालय र सशस्त्र प्रहरी, नेपाल प्रहरी, नापी विभाग, पुरातत्व विभागलगायत निकायसँग समन्वय गरी सीमासम्बन्धी सूचनाको अभिलेख राख्नेछ। सरकारले नेपालको सिमानासँग सम्बन्धित सन्धिसम्झौता, भौगोलिक विवरण, ऐतिहासिक नक्सा, सुरक्षासम्बन्धी संवेदनशील दस्तावेजहरू संकलन र संरक्षण गर्ने कार्यादेशसमेत निर्देशनालयलाई दिएको छ। निर्देशनालयको कार्यादेश गृह, परराष्ट्र तथा भूमिसुधार मन्त्रालयसहित नेपाल प्रहरी, सशस्त्र प्रहरी, पुरातत्व विभाग, नापी विभागलगायत निकायसँग समन्वय गरी सूचनाको अभिलेख राख्ने सीमासम्बन्धी सन्धिसम्झौता, भौगोलिक विवरण, ऐतिहासिक नक्सा, अन्तर्राष्ट्रिय सीमाअंकित नेपालको आधिकारिक नक्सा र सीमा तथा नेपालको सुरक्षासम्बन्धी संवेदनशील प्रकारका लिखित दस्तावेज संकलन र संरक्षण गर्ने सिमानाको संवेदनशील विषयमा सम्बन्धित निकायहरूलाई सुझाव दिने"
१५१ को पीसीआर रिपोर्ट नेगेटिभ : डोल्पा कोरोना मुक्त,डोल्पा : डोल्पामा १५१ जनाको पीसीआर रिपोर्ट नेगेटिभ आएको छ। निकै लामो समयपछि गरिएको पीसीआर परीक्षणमा सबै १५१ जनाकै पीसीआर रिपोर्ट नेगेटिभ आएको प्रमुख जिल्ला अधिकारी सुरेश सुनारले जानकारी दिए। प्रजिअ सुनारको अनुसार छिमेकी जिल्ला रुकुम जाजरकोटबाट मानिस जिल्लामा धेरै आएको र जिल्लाका नागरिक समेत धेरै जिल्लामा भित्रिएपछि ठूलो संख्यामा परीक्षण गरिएको र सबैको रिपोर्ट नेगेटिभ आएको बताए। जिल्ला बाहिरबाट डोल्पाका काम गर्नको लागि आएका र उनीहरु बस्ने होटेल तथा केही धेरै मानिस आउजाउ गर्ने व्यापारीको पहिलो चरणमा परीक्षण गरिएको हो। ठूलो संख्यामा भएको परीक्षणामा सबैको रिपोर्ट नेगेटिभ आएको प्रमुख जिल्ला अधिकारी सुरेश सुनारले बताए। जिल्ला बाहिरबाट आउने कामदार र कर्मचारीलाई पहिलो परीक्षण गरिएको छ भने अब सरकारी कार्यालयका कर्मचारी अन्य नागरिकलाई समेत परीक्षण गरिने प्रजिअ सुनारले जानकारी दिए। हिन्दु नारीको महान चाड हरितालिका तीज भएकोले भिडभाड कम गराएको र सुरक्षा सर्तकता अपनाउदै कडाइ गरिएको प्रहरी नायव उपरीक्षक नारायण रञ्जितकारले जानकारी दिए। हालसम्म जिल्लामा कोरोनाको कारण एक जनाको ज्यान गएको र अन्य तीनजना सन्चो भएर घर फर्की सकेका छन्। त्यस पश्चात डोल्पा जिल्ला हालसम्म कोरोना मुक्त जिल्लाका रुपमा रहेको छ।
स्वास्थ्यसम्बन्धी नियमको पालना गरेर तीज मनाऔं : राष्ट्रपति,"काठमाडौं : राष्ट्रपति विद्यादेवी भण्डारीले विश्वव्यापी रूपमा फैलिएको कोरोना भाइरसको महामारीबाट जोगिन सरकारले लागू गरेका स्वास्थ्यसम्बन्धी नियमको पालना गर्दै नेपाली महिलाको महान् पर्व हरितालिका मनाउन आग्रह गरिकी छन्। राष्ट्रपति भण्डारीले तीजका अवसरमा स्वदेश तथा विदेशका नेपाली दिदीबहिनीमा पारिवारिक सुख, शान्ति र समृद्धिका लागि शुभकामना व्यक्त गर्दै मौलिक संस्कृति र परम्परालाई संरक्षण तथा प्रवर्द्धन गर्ने गरी चाड मनाउन आग्रह गरेकी हुन्। 'यस्ता सांस्कृतिक पर्वहरूले सबै नेपालीहरूको बीचमा विविधतामा एकता, धार्मिक सहिष्णुता तथा सामाजिक सद्भाव कायम गर्न सहयोग पुर्याइरहेका हुन्छन् भन्ने मेरो विश्वास छ', सन्देशमा भनिएको छ, 'हरितालिका तीजको मौलिकतालाई कायम राख्दै यसको सांस्कृतिक महत्वको जगेर्ना गर्न यो पर्व मनाउने सन्दर्भमा देखिने गरेको भड्किलोपन र खर्चिलोपनलाई हटाउँदै जानु अति आवश्यक छ।' राष्ट्रपति भण्डारीले तीजले नेपाली महिलालाई समाजमा विद्यमान लैङ्गिक र जातीय विभेद लगायत सबै प्रकारका असमानताको अन्त्य गर्दै समतामूलक प्रगतिशील समाजको निर्माणतर्फ अग्रसर हुन उत्प्रेरित गर्न सकोस् भन्ने शुभेच्छा पनि व्यक्त गरेकी छन्।"
कोरोनामा दलहरू उदासीन,"काठमाडौं : नेकपाको हातमा राज्यसत्ताको बागडोर छ। केन्द्र मात्र होइन, ६ प्रदेशका सरकार, ४ सय २ स्थानीय सरकारको नेतृत्व नेकपाले गरिरहेको छ। नेकपा नेताहरूले ८ लाख पार्टी सदस्य रहेको दाबी गरिरहेका छन्। यति ठूलो संयन्त्र र सञ्जाल भएको सत्तारूढ पार्टी र यसका नेताकार्यकर्ता प्राकृतिक विपत्ति, महामारीजस्ता अवस्थामा जनताको मन जित्न केन्द्रित हुनुपर्ने हो। तर, नागरिकसँग जोडिने र महामारीबाट मुक्ति पाउनेतिर ध्यान देखिएको छैन। पार्टी बैठकमा यो विषयमा छलफल गरेकै देखिएन। असार १० देखि बसेको स्थायी समिति बैठकमा कोभिड रोकथाम तथा नियन्त्रण एजेन्डासम्म बनेको थियो। तर, यो एजेन्डामा छलफल हुनै पाएन। प्रधानमन्त्री एवं पार्टी अध्यक्ष केपी शर्मा ओलीले राजीनामा दिने कि नदिने भन्नेतिर मोडिन पुग्यो बैठक। सचिवालय बैठक सोमबार पनि बस्यो। त्यहाँ पनि कोभिड केन्द्रित छलफल भएन। सत्तारूढ पार्टीको बैठक आन्तरिक किचलोमै केन्द्रित रह्यो। प्रधानमन्त्रीदेखि पार्टीका अन्य नेताको ध्यान घरझगडा कसरी मिलाउने भन्नेमै केन्द्रित भइरहेका छन्। नेकपासँग प्रतिनिधिसभामा सभामुखसहित १ सय ७४ सांसद छन्। राष्ट्रिय सभाका अध्यक्ष र उपाध्यक्षसहित ४९ सांसद छन्। ५ सय ५० प्रदेश सांसदमध्ये ३ सय ५० जना नेकपाकै छन्। स्थानीय तहमा पनि नेकपाका जनप्रतिनिधिकै बाहुल्य छ । ७ सय ५३ स्थानीय तहका झन्डै ३५ हजारभन्दा बढी जनप्रतिनिधिमा १९ हजारभन्दा बढी नेकपाका छन् । ४ सय २ स्थानीय तहका अध्यक्षप्रमुख नेकपाले जितेको छ। ४ सय ४१ जनाको केन्द्रीय समिति छ। वडाको सेल कमिटीदेखि केन्द्रसम्म नै पार्टी संगठनको सञ्जाल छ। २२ वटा जनवर्गीय संघ संगठन छन्। तर, नेकपाले योजनाबद्ध रूपमा पार्टी नेताकार्यकर्ता कोभिड महामारी नियन्त्रण तथा रोकथाममा परिचालन गर्न सकेको छैन। बरु उल्टै एकअर्को नेताविरुद्ध आरोपप्रत्यारोपमा सडकमा आफूनिकट कार्यकर्ता प्रदर्शनमा उतार्ने र कोभिडको जोखिम बढाउने काममा नेकपा देखिन पुग्यो। महासचिव विष्णु पौडेल भने कार्यकर्तालाई परिस्थितिअनुसार स्वयंसेवी बनाउँदै परिचालन गरिएको बताउँछन्। पार्टी पंक्ति परिचालन भइरहेकै छ। कोरोना विश्वलाई नै नयाँ विषय भएको, त्यसको ज्ञान नभएको अवस्थामा त्यसलाई परिस्थितिको काबुमा राख्दै पार्टी पंक्तिले आफ्नो तर्फबाट काम गरिरहेकै छ, महासचिव पौडेल भन्छन्। उनका अनुसार नेकपाका नेता कार्यकर्ता जनचेतना अभिवृद्धि गर्न स्वयंसेवीको भूमिका परिचालित छन्। कोभिडबारे जनतालाई सचेतनामूलक जानकारी दिने, स्पष्ट पार्ने काम पार्टीले गरिरहेको छ, उनी भन्छन्, अर्को, क्वारेन्टाइन, आइसोलेसन सेन्टर निर्माणको काम, कोभिड संक्रमण देखिएकाहरूलाई अस्पतालसम्म उपचारमा पठाउन स्वयंसेवीको काममा अहिले नेकपाका नेता कार्यकर्ता आआफ्नो तहमा परिचालन भइरहनु भएको छ। प्रमुख प्रतिपक्षी कांग्रेस पनि कोभिडका विषयमा सत्तारूढकै अवस्थामा देखिएको छ। आफ्ना नेता, कार्यकर्ता परिचालन गरी स्वयंसेवी बन्न कांग्रेस चुकेको देखिन्छ। उसले सहमहामन्त्री डा प्रकाशशरण महतको नेतृत्वमा सरकारको काम प्रभावकारी भएन, नभएको अनुगमन गर्न समिति बनाएको छ। यसबाहेक उसले संस्थागत रूपमा कुनै योजना र कार्यक्रम ल्याउन सकेन। सरकारलाई घच्घच्याउने काममा भने कांग्रेसका नेताहरू देखिएका छन्। कोरोनाबाट जोगिन श्रव्यदृश्य सामग्री बनाएर सामाजिक सञ्जालबाट सम्प्रेषण गरेको देखिएको छ। कोरोना नियन्त्रणमा गम्भीर नभएको भन्दै वरिष्ठ नेता रामचन्द्र पौडेल र संसदीय दलका प्रमुख सचेतक बालकृष्ण खाँणको नेतृत्वमा प्रधानमन्त्रीलाई ज्ञापनपत्र बुझाउने काम कांग्रेसले गरेको छ। डा महत नेतृत्वको समितिले मन्त्रीहरू, उद्योगी व्यापारी, गभर्नर, शिक्षा, स्वास्थ्यलगायत विभिन्न क्षेत्रका पदाधिकारीसँग छलफल गरी कोभिड१९ का असरबारे सरकारको ध्यानाकर्षण गराउने काम गरेको कांग्रेसको भनाइ छ। सभापति शेरबहादुर देउवाले प्रधानमन्त्रीले बोलाएका सर्वदलीय, द्विपक्षीय छलफलहरूमा कोभिडमा सरकार प्रभावकारी बन्न नसकेको भनी प्रश्न भने उठाएका छन्। देउवाले सोमबार मात्रै पनि प्रधानमन्त्री ओली र नेकपा अध्यक्ष दाहालसँग बालुवाटारमा भेट हुँदा भेन्टिलेटरको व्यवस्थापनदेखि प्रभावकारी काम गर्न सरकारको ध्यानाकर्षण गराए। तर पार्टी परिचालनको काम कांग्रेसको पनि देखिएको छैन। अनुगमन समिति संयोजक डा महत कांग्रेसले खबरदारी उल्लेख्य मात्रामा गरेको बताउँछन्। प्रतिपक्षको काम खबरदारी गर्ने र सरकारको काम राज्य संयन्त्रका स्रोतसाधन परिचालन गर्ने भएकाले सरकार नै उदासीन रहेको उनको भनाइ छ। सरकारको असफलताको परिणाम हो अहिले देखा परेको अवस्था। यिनीहरूले माखो पनि मारेनन्। पहिला पनि चार महिना लकडाउन गरे। यसबीच कुनै रोकथामको तयारी गरेनन्। फेरि बीचमा कुनै पूर्वतयारी लकडाउन खोलियो। यसले गर्दा कोरोना समुदाय स्तरमा फैलिएको छ। सरकार सत्ता केन्द्रित र व्यक्तिगत फाइदा केन्द्रित भएकाले देश भयावह अवस्थामा पुगेको छ। यसले आर्थिक सामाजिक क्षेत्रमा पनि ठूलो जटिलता निम्त्याउने अवस्था आयो, उनी भन्छन्, प्रमुख प्रतिपक्षीले के गर्न सक्छ ? साधनस्रोत सरकारसँग छ। संयन्त्र सरकारसँग छ। एकद्वार प्रणाली भनेर सरकारले सबै अधिकार आफूमा केन्द्रित गरेको छ। निजी अस्पताल र निजी क्षेत्रलाई कोरोना नियन्त्रणमा कुनै भूमिका दिएको छैन। स्वास्थ्यकर्मी र सुरक्षाकर्मीलाई जोखिम भत्ता दिएको छैन। बरु कांग्रेसका तर्फबाट निर्वाचित स्थानीय निकायलाई हामीले कोरोना नियन्त्रणदेखि नागरिकको उद्धार र राहतमा केन्द्रित हुन निर्देशन दियौं। सोहीअनुसार काम भएको छ। मंगलबार मात्रै पनि कांग्रेस नेता गगन थापाले सातबुँदे सुझावसहित प्रधानमन्त्रीलाई खुलापत्र लेखे। प्रधानमन्त्रीले स्टेट अफ इमजेन्सी अनुभूति नगर्ने हो भने अरूले जति कराए पनि कोरोना नियन्त्रण नहुने थापाको भनाइ छ। काठमाडौं उपत्यकालगायतका हटस्पटमा कडाइ गर्न र अत्यावश्यकबाहेकका सेवा बन्द गराउन उनले सुझाव दिए। कांग्रेसभित्र पनि घरझगडा नेकपाभन्दा कम छैन। आसन्न महाधिवेशनको नेतृत्व कसले हत्याउने भन्ने होडबाजी छ। त्यसैले कांग्रेसले पनि कोरोनामा नेता, कार्यकर्ता परिचालन गर्ने कुरालाई प्राथमिकताभित्र राख्दै राखेन। जनता समाजवादी पार्टी (जसपा) र राष्ट्रिय प्रजातन्त्र पार्टी पनि घरझगडामै रुमल्लिए। यी दुई पार्टीले कुनै ठोस पार्टीका कार्यक्रम बनाउन सकेनन्। जसपाका नेता राजेन्द्र श्रेष्ठ भन्छन्, संकटका बेला सबै दल मिलेर अगाडि बढ्नुपर्छ भनेर हामीले सर्वपक्षीय संयन्त्र बनाऔं भन्ने प्रस्ताव राखेका थियौं। तर, सरकारले त्यसलाई टेरेन। त्यो बेला कोही बाहिर निस्कन नसक्ने अवस्था थियो। त्यसैले हाम्रो पार्टी अगाडि निस्कन नसके पनि भोलेन्टियरहरू परिचालन भएका थिए। राहतलगायत काममा हाम्रो पार्टी अगाडि सरेको थियो। दलहरूले कोभिड नियन्त्रणमा पहलकदमी लिनुपर्ने हो। तर, गाउँ तहसम्मै पार्टी पंक्ति परिचालन गर्ने गरी योजना र कार्यक्रम बनाउन चुकेका देखिए। जसकारण दुःखका बेला दलहरूले साथ दिन्छन् भन्ने अनुभूति जनताले गर्न सकेनन्। राप्रपाका नेता राजेन्द्र लिङदेन व्यक्तिगत रूपमा सांसदहरू राहतलगायत कार्यक्रम लिएर निर्वाचन क्षेत्र पुगे पनि सामूहिक रूपमा कार्यक्रम बनाउन नसकेको स्विकार गर्छन्। राप्रपाले आफ्ना नेताहरूलाई निर्वाचन क्षेत्र केन्द्रित भएर राहत र जनचेतनाका काममा जुट्न निर्देशन दिएको थियो। समग्र पार्टी परिचालनमा उसको पनि कुनै योजना थिएन। जति नेता राहत र जनचेतनाका कार्यक्रम लिएर गए त्यो व्यक्तिगत पहलमै मात्र देखा परेको लिङदेन बताउँछन्। सुरुमा पार्टीको तर्फबाट आआफ्नो निर्वाचन क्षेत्रमा राहत तथा जनचेतनाका कामहरू गर्ने भनेर निर्देशन भएको थियो। त्यस अनुरूप हामीले काम गर्यौँ। एक समय झापाका कचनकवल गाउँपालिका कोरोना भाइरसको हटस्पटजस्तो भएको थियो। त्यो अवस्थामा मैले व्यक्तिगत रूपमा कामहरू गरेँ। त्यहाँ राम्रो व्यवस्थापन भयो। अहिले कचनकवल कोरोनामुक्त भएको छ, उनी भन्छन्, संकटका बेला जनताको लागि काम गर्नु भनेको पार्टीको लागि मात्र होइन रहेछ। त्यसमा व्यक्तिको इच्छा पनि जोडिँदो रहेछ। यो संकटका बेला अरू बेलाजस्तो कुनै पनि पार्टीले आफ्ना कार्यकर्तालाई भोलेन्टियरका रूपमा फिल्डमा खटाएको थिएन। त्यसमा हाम्रो पार्टी पनि पर्ने नै भयो। तर, यो संकटमा मैले व्यक्तिगत रूपमा जति पनि काम गरे त्यो मेरो पार्टीकै प्रतिनिधित्व गरेर थियो। युद्धस्तरमा काम गर्नुपर्यो : कांग्रेस प्रमुख प्रतिपक्षी कांग्रेसले कोरोना भाइरस संक्रमण नियन्त्रणका लागि युद्धस्तरमा काम गर्न सरकारलाई आग्रह गरेको छ। उसले अहिले जारी निषेधाज्ञाको समयमा विगतबाट पाठ सिकेर युद्धस्तरमा काम गर्र्नेे स्थितिको विकास गर्न ध्यानाकर्षण गराएको हो। लकडाउन या निषेधाज्ञा आफैंमा समाधान होइनन् भन्ने पुष्टि हाम्रै निकट अतीतको १ सय २० दिन लामो लकडाउनले गरिसकेकै छ। केवल रक्षात्मक रणनीति मात्रै हुन् लकडाउन र निषेधाज्ञा, कांग्रेस प्रवक्ता विश्वप्रकाश शर्माले बिहीबार जारी गरेको विज्ञप्तिमा लेखिएको छ, कोरोनाविरुद्धको संघर्षलाई चुस्त बनाउन यो स्थितिको उपयोग गर्ने अधिकतम क्षमता अब सरकारले प्रस्तुत गर्न सक्नु परेको छ। कोरोनाको बढ्दो संक्रमणका कारण देशको आधाभन्दा बढी भूभागमा लकडाउनदेखि निषेधाज्ञासम्म जारी छ। काठमाडौं उपत्यका निषेधाज्ञाका कारण ठप्पको स्थितिमा रहेको विज्ञप्तिमा उल्लेख छ। समग्र जीवनमा परेको असर सहेर नागरिकले कोरोनाविरुद्धको संघर्षमा सरकारलाई साथ दिइरहेको कांग्रेसले भनेको छ। कांग्रेसले प्रतिकूल वातावरणका बीच अग्रभागमा कार्यरत स्वास्थ्यकर्मी, सरफाइकर्मी, सुरक्षाकर्मी र सञ्चारकर्मीलाई आवश्यक भौतिक सामग्रीदेखि मनोवैज्ञानिक सहजता उपलब्ध गराउन सरकारसमक्ष अपिल गरेको छ। त्यस्तै निषेधाज्ञा लम्बिन सक्ने स्थितिमा श्रमिक, विद्यार्थी, बेरोजगार युवा, एकल महिला, अपांगता भएका नागरिकलाई राहत कार्यक्रम तयार गर्न पनि सरकारको ध्यानाकर्षण गरिएको छ।"
कोरोना पराजित गरेपछि ६० बेडको आइसोलेसन सञ्चालन,विराटनगर : मोरङको बूढीगंगा गाउँपालिका२ टंकीसिनवारीमा रहेको विराट टिचिङ अस्पतालले ६० बेडको आइसोलेसन सञ्चालनमा ल्याएको छ। संक्रमितले उपचार नपाएर र अस्पताल नदेखिकन ज्यान गुमाउनु पर्ने अवस्थाको सिर्जना भइरहेका बेला निजी स्वास्थ्य संस्थाले संक्रमितको उपचार गर्ने गरी आइसोलेसन बनाएर सञ्चालन गरेको हो। विराटनगर र बूढीगंगामा समुदायस्तरमा संक्रमण फैलिएको छ। संक्रमितको उपचार गर्ने आइसोलेसन केन्द्र विराट टिचिङबाट अलग्गै स्थानमा स्थापना गरिएको अस्पतालका सञ्चालक डा ज्ञानेन्द्रमान सिंह कार्कीले बताए। कार्कीलाई पनि साउन ६ गते कोरोना संक्रमण पुष्टि भएको थियो। स्वास्थ्य अवस्था चिन्ताजनक बनेका उनलाई काठमाडौंमा लगेर प्लाज्मा थेरापी पद्धतीबाट उपचार गरिएको थियो। प्लाज्मा थेरापीपछि मात्रै कार्की निको भएर कोरोना जित्दै डिस्चार्ज भएका हुन्। आफूले कोरोना पराजित गरेपछि कार्कीले आफ्नै पहलमा संक्रमितको उपचार गर्न मिल्ने आइसोलेसन सञ्चालनमा ल्याएका हुन्। जसका कारण बूढीगंगा गाउँपालिकाले पनि सहयोग गरेको छ। आइसोलेसनमा महिला र पुरुषलाई अलगअलग राखेर वार्डमा उपचार गर्न मिल्ने कार्कीले बताए। कार्कीका अनुसार बिरामी गम्भीर भए त्यस्ता बिरामीका लागि अक्सिजन र आवश्यक उपकरणको पनि व्यवस्था गरिएको छ। ६० शैय्याको आइसोलेसनमा २० जना अस्पतालसँग सम्वद्ध चिकित्सक र कर्मचारी तथा ४० जना बाहिरका सर्वसाधारणको उपचार हुनेछ। उक्त आइसोलेसनमा अहिले एक जना गर्भवतीसहित चार जना संक्रमित भर्ना भएका छन्। अस्पतालले जनशक्ति र व्यवस्थापनको काम बाहेक दैनिक एक लाख रुपैयाँ आइसोलेसन सञ्चालनमा खर्च हुने जनाएको छ। सञ्चालनको दैनिक खर्च सम्बन्धित निकाय र दाताहरुबाट प्राप्त भएमा संक्रमितको उपचार निःशुल्क गरिने अस्पतालले जनाएको छ।
बलात्कृत बालिकाको अवस्था गम्भीर,"विराटनगर : मोरङको रतुवामाई नगरपालिका७ सिजुवामा बलात्कारबाट पीडित बनेकी एक बालिकाको स्वास्थ्य अवस्था गम्भीर भएको छ। स्थानीय २० वर्षीय अभिषेक राजवंशीबाट बलात्कृत भएकी १४ वर्षीया बालिकाको अवस्था असामान्य बनेको मोरङ प्रहरीका प्रवक्ता डीएसपी मानबहादुर राईले बताए। उनका अनुसार राजवंशीले रतुवामाई७ मसानघाटमा लगेर बालिकालाई ललाईफकाई बुधबार साँझ बलात्कार गरेको खुलेको छ। बलात्कार गरेपछि सुरु भएको बालिकाको रक्तश्राव नरोकिएर स्वास्थ्य अवस्था गम्भीर बन्दै गएपछि घटना बाहिर आएको हो। अत्याधिक रक्तश्रावका कारण बालिका बेहोस बनेको जानकारी डीएसपी राईले दिए। बलात्कारपछि पीडित बालिकालाई अत्याधिक रक्तश्राव भएछ। रक्तश्राव नरोकिएर अवस्था गम्भीर बन्दै गएकाले बालिका बेहोस भएको पाइयो, उनले भने, त्यसपछि उपचार गराउने क्रममा घटना बाहिर आएको हो। अहिले बालिका उपचाररत छिन्। उनका अनुसार बलात्कारमा संलग्न राजवंशीले सुरुमा बेहोस अवस्थामै टेम्पोमा राखेर उपचारका लागि स्थानीय क्लिनिकमा पुर्याएका थिए। अवस्था थप गम्भीर बन्दै गएपछि त्यहाँबाट मोटरसाइकलमा राखेर थप उपचार गराउन उर्लाबारी पुर्याएको खुलेको डीएसपी राईको भनाइ छ। बालिका बलात्कारमा संलग्न राजवंशीलाई इलाका प्रहरी कार्यालय सिजुवाका प्रहरी नायव निरीक्षक मोती कटुवाल नेत्रृत्वको टोलीले पक्राउ गरेको छ। बालिकाको अरनिको अस्पताल उर्लाबारीमा उपचार भइरहेको छ। उपचाररत उनलाई सामान्य अवस्थामा फर्कन समय लाग्ने जानकारी अस्पतालले दिएको प्रहरीको भनाइ छ। रक्तश्राव अत्याधिक भएका कारण बालिकालाई दुई पिन्ट रगतसमेत चढाउनु परेको उपचारमा संलग्न चिकित्सकलाई उद्रित गर्दै प्रहरीले जनाएको छ। स्थानीय विद्यालयको कक्षा ७ मा अध्ययनरत बालिका कोरोना भाइरस संक्रमणका कारण गरिएको लकडाउनले पढाई बन्द रहेका कारण झापास्थित मामा घर गएकी थिइन्। मावली घरमै रहेको अवस्थामा राजवंशीले फोन गरेर बोलाउँदै विभिन्न प्रलोभन देखाएर बलात्कार गरेको खुलेको प्रहरीको भनाइ छ। कानुनले बालिकासँग सहमतिमै शारीरिक सम्पर्क भए पनि बलात्कार मानेको छ। राजवंशीले यसअघि पनि बालिकामाथि बलात्कार गरेको प्रहरीको प्रारम्भिक अनुसन्धानबाट खुलेको छ। तर कसैलाई पनि नसुनाउन विभिन्न दबाब दिएका कारण बालिकाले यसअघिको घटना बाहिर नल्याएको पाइएको डीएसपी राईको भनाइ छ। बलात्कारमा संलग्न राजवंशीविरुद्ध जवरजस्ती करणी मुद्दा चलाउन प्रहरीले शुक्रबार जिल्ला अदालत मोरङबाट म्याद थप गरेर घटनाको अनुसन्धान अघि बढाएको छ।"
मास्क लगाएरै पूजापाठ (फोटो),काठाडौं : विश्वव्यापी महामारीको रुपमा फैलिएको कोरोना भाइरस (कोभिड१९) संक्रमणको कारण यस वर्षको तीजको रौनक छैन । शिव भक्तको आस्थाको केन्द्र पशुपतिनाथको मन्दिर बन्द छ । राजधानीका अन्य केही शिव मन्दिरमा भने तीजको ब्रत बसेका दिदीबहिनीले पूजा गरेका छन् । मास्क लगाएरै शिवको पूजा गर्न पुगेका भक्तहरु श्रद्धाका साथ पूजापाठ गरिरहेका देखिए । सुनसान प्रायः देखिएका शिव मन्दिरमा मास्क लगाएर पुगेका भक्तजनले पूजा गर्दै गरेका तस्बिरलाई अन्नपूर्णकी फोटो पत्रकार उमा विष्टले आफ्नो क्यामेरामा कैद गरेकी छन् ।
समुदायमा कोरोना फैलिएपछि कालिकोटमा पाँच दिन निषेधाज्ञा,"कालिकोट : कालिकोटमा कोरोना समुदाय स्तरमा फैलिन थालेपछि पाँच दिन निषेधाज्ञा गरिएको छ। जिल्ला प्रशासन कार्यालय कालिकोटले शुक्रबार राती १२ बजेदेखि भदौ १० गते राती १२ गतेसम्म निषेधाज्ञा गरेको हो। कोरोना भाइरस (कोभिड(१९) संक्रमण नियन्त्रण तथा रोकथामलाई थप प्रभावकारी बनाउन निषेधाज्ञा जारी गर्नु परेको कालिकोटका प्रमुख जिल्ला अधिकारी चन्द्रप्रसाद गैरेले बताए। संक्रमण फैलिन नदिन सजगता अपनाउन सचेतनामुलक कार्यक्रम र प्रवद्र्धनात्मक कार्यक्रम सञ्चालन गर्न जरुरी रहेको प्रमुख जिल्ला अधिकारी गैरेले बताए। उनका अनुसार बिहिबार मात्र कर्णाली स्वास्थ्य बिज्ञान प्रतिष्ठानमा गरिएको परिक्षणमा जिल्लाको तिलागुफा नगरपालिका नाक्मा बजारका स्थानिय पाँच जना र सुर्खेतमा परिक्षण गरिएका भारतबाट आएका खाँडाचक्र नगरपालिका वडा नं १ का २ जनामा कोरोना पुष्टि भएपछि निषेधाज्ञा जारी गर्नु परेको हो। नेपालीको मुख्य चार्डपर्व नजिकिँदै गर्दा हुने भीडभाडका कारण कोरोना भाइरसको संक्रमण फैलिन नदिन सजकता अपनाईएको छ। शुक्रबार नेपाली हुन्दु नारीहरुको महान चार्ड तिजलाई भीडभाड गरेर नमनाउन आग्रह गरिएको छ। जसका कारण जिल्ला सदरमुकाम मान्म बजारका साथै आसपासका बजारहरुमा तिजको चहलपहल सामान्य छ। प्रमुख जिल्ला अधिकारी गैरेका अनुसार निषेधाज्ञा अवधीभर औषधि पसल, अस्पताल तथा स्वास्थ्य संस्था सञ्चालन सम्बन्धि सेवा, खानेपानी तथा विद्युत सञ्चालन, फोहोरमैला व्यवस्थापन बाहेकका सबै सेवाहरु बन्द गरिएको छ। जिल्लाका चारै तिरका सिमानाबाट जिल्ला प्रवेशमा रोक लगाईएको प्रशासनले जनाएको छ। स्थानीय प्रशासनले कोरोना भाइरसको महामारीबाट थप सजग र सुरक्षित रहन आग्रह गरेको छ। जिल्लामा हालसम्म ७५ जनामा कोरोना पुष्टि भईसकेको छ। जसमा ६६ जनाले कोरोना जितेर घर फर्किएका छन्। बाँकी ९ जनालाई आईसोलेसनमा राखिएको छ।"
कोरोनाको उपचार नगर्ने निजी अस्पताललाई कारबाही गरिने,"काठमाडौं : सरकारले सरकारी र सार्वजनिक अस्पतालका अतिरिक्त जुनसुकै स्वास्थ्य प्रतिष्ठान र निजी अस्पतालबाट समेत कोभिड १९ को रोकथाम र उपचार सेवा सञ्चालन गराउने भएको छ । सङ्क्रमितको सङ्ख्या बढ्न थालेपछि कोरोना भाइरसको लक्षण भएका र अस्पताल भर्ना गरी उपचार गर्नुपर्ने अवस्थाका बिरामीको उपचारका लागि स्वास्थ्य तथा जनसङ्ख्या मन्त्रालयले आवश्यकतानुसार शिक्षण अस्पताल, निजी अस्पताल, सहकारी अस्पताल, गैरनाफामूलक सामुदायिक अस्पतालसमेतबाट सेवा सञ्चालन गराउन लागेको हो । कतिपय निजी अस्पतालले कोरोनाको परीक्षण र उपचार गर्न नमानेको गुनासो आइरहेका बेला सरकारको सो निर्णयपछि सबै अस्पताल महामारीका समयमा ती सेवा दिन बाध्यकारी हुनेछन् । मन्त्रिपरिषद्को यही भदौ ४ गतेको दोस्रो बैठकका निर्णय सार्वजनिक गर्न आज आयोजित पत्रकार सम्मेलनमा सरकारका प्रवक्ता डा युवराज खतिवडाले यस कार्यमा असहयोग र बाधा विरोध गर्ने जो कोहीलाई प्रचलित कानूनबमोजिम कारबाही गरिने निर्णय पनि भएको बताए । उनले भने 'अस्पतालहरुले आफूलाई सुविधा हुने उपचार र सेवा दिने र असुविधा हुने सेवा दिन्न भन्न पाइँदैन । यो निर्णयको कार्यान्वयनमा सबैको सहयोग हुनेछ ।' स्वास्थ्य मन्त्रालयले काठमाडौँ उपत्यकामा रहेका सरकारी अस्पताल, आवश्यकतानुसार अन्य निजी, सामुदायिक एवं शिक्षण अस्पताल र स्वास्थ्य प्रतिष्ठानसमेतलाई प्रयोगमा ल्याई हाललाई कम्तीमा छ हजार शैय्याको आइसोलेशन स्थल प्रबन्ध गर्ने र यसलाई आवश्यकतानुसार थप्दै काठमाडौँ उपत्यकाबाहेक अन्य जिल्लामा प्रदेश सरकारले प्रबन्ध गरिनेछ । आइसोलेशन स्थलको सुरक्षा नेपाली सेनाले गर्नेछ ।"
निगमले २३ अगष्टमा काठमाडौँदुबइ उडान गर्ने,"काठमाडौं : नेपाल वायुसेवा निगम (नेपाल एयरलाइन्स) ले काठमाडौँदुबइका लागि रद्द उडान आगामी २३ अगष्टमा सञ्चालन गर्ने भएको छ । संस्कृति, पर्यटन तथा नागरिक उड्डयन मन्त्रालयको स्वीकृतिमा उक्त दिन दुबइबाट काठमाडौँका लागि टिकट लिइसकेका यात्रुका लागि उडान सञ्चालन गरिने निगमले शुक्रबार विज्ञप्ति मार्फत जनाएको हो । उक्त उडानमा कोभिड१९ नेगेटिभ रिपोर्टसहित यात्रा गर्न पनि निगमले अनुरोध गरेको छ । निगमको उडान तालिका अनुसार बिहान ७ः३० बजे काठमाडौँबाट दुबइ जाने जहाज सोही दिन दिउँसो ४ः१५ बजे त्रिभुवन अन्तर्राष्ट्रिय विमानस्थलमा अवतरण गर्ने जनाइएको छ । निगमको गत १८ अगष्टका लागि दुबइबाट काठमाडौँका लागि तय गरिएको उडान यात्रुलाई काठमाडौँमा क्वारेन्टिनको व्यवस्थापन नभएको भन्दै सरकारले स्थगित गरेको थियो । काठमाडौँबाट २३५ यात्रु तथा १५ टन कार्गो लिएर गएको निगमको वाइड बडी जहाज दुबइबाट रित्तै फर्किएको थियो । जहाज रित्तै फर्केपछि सम्बन्धित निकायको चौतर्फी आलोचना भएको थियो । उडानका लागि दुबइ एयरपोर्टमा तयार रहेका यात्रु अलपत्र परेका थिए । बिहिबारको मन्त्रिपरिषद् वैठकले उद्धार उडान सञ्चालन गर्न अनुमति दिएको थियो । रासस"
विदेशबाट फर्किने नेपालीलाई होटलले सेवा उपलब्ध गराउने,काठमाडौं : विदेशबाट उद्धार गरी हवाई उडानमार्फत स्वदेश फर्काइने नेपालीलाई होटल संघ नेपालका क्वारेन्टिनका लागि स्वीकृत सदस्य होटलहरुले सेवा उपलब्ध गराउने भएका छन्। संघले शुक्रबार एक विज्ञप्ति जारी गर्दै नेपाल सरकारबाट स्वीकृत कोभिड१९ सङ्क्रमण रोकथाम गर्ने विश्व स्वास्थ्य सङ्गठनको सिफारिस अनुरुपको स्वास्थ्य मापदण्ड पूर्ण रुपमा पालना गरी विदेशबाट स्वदेश फर्काइने नागरिकलाई होटलको सेवा उपलब्ध गराउने जनाएको हो। विदेशबाट आउनेलाई राख्ने होटलको सूची र मूल्य सार्वजनिक स्वीकृत सरकारी प्रक्रिया अनुसार पाहुना न्यूनतम सात रात होटलमा अनिवार्य वस्नुपर्ने र पीसीआर परीक्षणबाट सङ्क्रमण नभएको प्रमाणित भएपछिमात्र चेकआउट गर्न पाउनेछन्। पाहुनाहरुले अनिवार्य रुपमा सरकारको स्वास्थ्य मापदण्ड पालना गरी बिहान बेलुकाको सबै खानापिना होटलबाटै उपलब्ध गर्नुपर्ने जस्ता व्यवस्था गरिएको संघले जनाएको छ। सरकारको स्वास्थ्य मापदण्ड अनुरुपका उपकरण र सामग्रीहरु सदस्य होटलले व्यवस्थापन गरी कामदार कर्मचारीलाई कोभिड १९ सङ्क्रमण रोकथाम सम्बन्धमा नेपाल पर्यटन बोर्डको सहकार्यमा अभिमुखीकरण तालीम समेत गराई सकिएको होटल संघले विज्ञप्तिमा उल्लेख गरेको छ। क्वारेन्टिनका लागि सेवा उपलब्ध गराउने होटल संघका सदस्य होटल पर्यटकस्तरीय देखि पाँच तारेसम्म छन्। मूल्य अभिवृद्धि कर र सेवा शुल्क समावेश गरी पर्यटक स्तरीय सदस्य होटलहरुले दिने सेवा र पाहुनाले तिर्ने न्यूनतम रकमसमेत स्वीकृत भएको जानकारी दिइएको छ। राष्ट्रिय सङ्कटको वर्तमान अवस्थामा सरकारको आह्वानमा सदस्य होटलहरुले उपलब्ध गराउने सेवाहरु नाफाभन्दा पनि सामाजिक उत्तरदायित्व निर्वाह गर्ने उद्देश्यबाट अभिप्रेरित भएको हुँदा प्रतिव्यक्ति न्यूनतम १८ सय र त्यस माथिको होटलको स्तरअनुसारको शुल्क स्वीकृत भएको पनि संघले जनाएको छ। होटल संघका सदस्य होटल पर्यटन विभागअन्तर्गत रही सम्बन्धित कर कार्यालयमा दर्ता भई नेपाल सरकारको होटल मापदण्ड अनुसार सञ्चालनमा रही आएको पनि होटल संघ नेपालले जनाएको छ।
"आइसोलेसनमा शंकास्पद मृत्यु, पीसीआर रिपोर्ट आउन बाँकी","विराटनगर : विराटनगरस्थित कोशी अस्पतालको आइसोलेसनमा कोरोना शंकास्पद एक पुरुषको मृत्यु भएको छ। ज्वरो आउने, खोकी लाग्ने र छात्ती दुख्ने लगायत कोरोनासँग मिल्ने लक्षण देखिएका ५० वर्षीय पुरुषलाई बिहीबारराति उपचारका लागि भर्ना गरिएको थियो। आइसोलेसनमा भर्ना गरिएका पुरुषको उपचारका क्रममा शुक्रबार बिहान ७ बजे मृत्यु भएको अस्पतालका मेडिकल सुपरिटेन्डेन डा चुमनलाल दासले बताए। मृतक पुरुषलाई मोरङको पथरीशनिश्चरे क्षेत्रमा बेवारिसे अवस्थामा भेटेर उपचारका लागि ल्याइएको थियो। उनको घर धनकुटा भएको बताइएको छ। उनको पीसीआर परीक्षणका लागि स्वाब संकलन गरेर ल्याबमा पठाइएको छ। तर रिपोर्ट भने आउन बाँकी रहेको बताइएको छ। रिपोर्ट आइसकेपछि शव व्यवस्थापन प्रक्रिया अघि बढाइने अस्पतालले जनाएको छ। प्रहरीका अनुसार मृतक पुरुष केही समयदेखि पथरी बजारमा बस्दै आएका थिए।"
विराटनगरसहित मोरङका चार स्थानीय तहमा निषेधाज्ञा,"विराटनगरसहित मोरङका चार स्थानीय तहमा निषेधाज्ञा किशोर बुढाथोकी विराटनगर : प्रदेश १ को राजधानी विराटनगर महानगरपालिकासहित मोरङका चारवटा स्थानीय तहलाई लक्षित गरेर शुक्रबार राति १२ बजेबाट निषेधाज्ञा गरिएको छ। जिल्ला सुरक्षा समितिको शुक्रबार दिउँसो बसेको बैठकले समुदायस्तरमा फैलिएको कोरोना भाइरसको संक्रमण नियन्त्रणका लागि निषेधाज्ञा लगाउने निर्णय गरेको हो। निषेधाज्ञा आगामी १० गते राति १२ बजेसम्म कायम रहने छ। महानगरले यसअघि दोस्रो पटक गरेको लकडाउन को समय शुक्रबारराति सकिँदै गर्दा सुरक्षा समितिले निषेधाज्ञा आवश्यक रहेको निस्कर्ष निकालेर निर्णय लिएको हो। मोरङका प्रमुख जिल्ला अधिकारी कोषहरि निरौलाले कोरोना भाइरसको संक्रमणका कारण बढी प्रभावित बनेका ठाउँलाई लक्षित गरेर निषेधाज्ञा गरिएको जानकारी दिए। विराटनगर महानगरका सबै वडा र रंगेली नगरपालिका, कटहरी तथा बूढीगंगा गाउँपालिकाको केही वडामा निषेधाज्ञा गरिएको हो। बूढीगंगा र कटहरी विराटनगरसँग सीमा जोडिएका स्थानीय तह हुन्। रंगेली नगरपालिकाको ४, ५, ६ र ७ नम्बर वडामा मात्रै यो लागू हुनेछ। त्यस्तै कटहरी गाउँपालिकाको १, २, ३, ४ र ५ तथा बूढीगंगाको १, २, ३ र ४ नम्बर वडामा निषेधाज्ञा गरिएको छ। प्रजिअ निरौलाले निषेधाज्ञाको अवज्ञा गर्नेलाई कारबाहीको दायरामा ल्याइने जानकारी दिए। उनका अनुसार निषेधाज्ञाको अवधिमा कलकारखाना, उद्योग सञ्चालनमा भने रोक लगाइएको छैन। निषेधाज्ञामा पसल र बजार खोल्न, हिँडडुल गर्न, सवारी साधन सञ्चालन गर्न पाइने छैन। त्यस्तै औषधि पसल, अस्पताल खोल्न तथा एम्बुलेन्स लगायतका अति आवश्यकीय सवारी साधन सञ्चालन गर्न पाइने निरौलाले बताए। सर्वसाधारणले पनि अति आवश्यकीय सामग्री खरिदका लागि नियमको पालना गर्दै जान पाउने उनको भनाइ छ। मोरङमा विराटनगर सबैभन्दा बढी प्रभावित बनेको स्थानीय तह हो। विराटनगरमा शुक्रबारसम्ममा सात सय ७४ जनामा संक्रमण पुष्टि भइसकेको छ। विराटनगरमा कोरोना कारण नौ जनाको मृत्यु भइसकेको छ। बूढीगंगा र रंगेलीमा पनि एकएक जनाको मृत्यु भएको छ ।"
प्रदेश२ मा कोरोनाले ५२ को मृत्यु,"काठमाडौं : मुलुकमै कोरोनाको प्रकोपबाट सबैभन्दा बढी प्रदेश २ प्रभावित भएको छ। यस प्रदेशमा अहिलेसम्ममा आठ हजारभन्दा बढी सङ्क्रमित हुनुका साथै ५२ जनाको कोरोनाको सङ्क्रमणको कारण मृत्यु भएको छ। यस प्रदेशअन्तर्गतका आठवटै जिल्लाबाट कोरोनाको सङ्क्रमणको चपेटामा परेको छ। सोमध्ये सबैभन्दा बढी पर्सा जिल्ला मारमा परेको देखिएको छ। सो जिल्ला कोरोनाबाट २५ जनाको ज्यान गइसेकेको छ भने दोस्रो धनुषा जिल्लामा नौ जनाको मृत्यु भएको छ। त्यस्तै, बारामा छ, सप्तरीमा चार, रौतहटबाट तीन, महोत्तरी र सिरहाबाट दुईदुई र सर्लाही जिल्लामा एकको कोरोना सङ्क्रमणबाट मृत्यु भएको सामाजिक विकास मन्त्रालयले जनाएको छ। बिहीबार अपराह्नसम्म यस प्रदेशमा कोरोना सङ्क्रमितको सङ्ख्या आठ हजार ६३ पुगेको छ। सोमध्ये तीन हजार ९८४ जना उपचार गराई घर फर्केका छन् भने तीन हजार ८९५ जनाको उपचार भइरहेको छ। प्रदेशमा स्वाबको नमूना सङ्कलन कार्य तीव्र रुपमा भइरहेको छ। अहिलेसम्म ८५ हजार ७६४ को स्वाबको नमूना सङ्कलन गरिएको छ। सङ्कलित स्वाबमध्ये ७२ हजार ७८९ जनाको रिपोर्ट नेगेटिभ आएको छ भने चार हजार ९१२ जनाको रिपोर्ट आउन बाँकी रहेको मन्त्रालयले जनाएको छ। भारतबाट आउने वा सशङ्कित व्यक्तिका लागि यस प्रदेशमा निर्माण गरिएको २१७ वटा क्वारेन्टिनमा १३ हजार ७४८ वटा शय्याको व्यवस्था गरिएको छ। ती क्वारेन्टाइनमा एक हजार ३२७ जनालाई क्वारेन्टिन राखिएको छ भने होम क्वारेन्टिनमा दुई हजार १८८, आइसोलेशनमा ४६१ र होम आइसोलेशनमा ७६२ जना बसेका छन्। यस प्रदेशको आठवटै जिल्लाको सीमाना भारतसँग जोडिएको छ। भारतमा कोरोना सङ्क्रमण तीव्र रुपमा फैलिएको छ। सीमानामा आवतजावतमा रोक लगाइएको भएपनि लुकिछिपी भित्रिने व्यक्तिमध्ये कतिपय कोरोनाबाट सङ्क्रमित पाइएका छन्। त्यस्ता व्यक्तिहरु परिवारमा घुलमिल गरेर बसेपछि कोरोनाको सङ्क्रमण ह्वात्तै बढेको देखिएको छ।"
काठमाडौं उपत्यकामा थपिए १८२ कोरोना संक्रमित,"काठमाडौं : पछिल्लो २४ घण्टामा काठमाडौं उपत्यकामा थप १८२ जनामा कोरोना भाइरस (कोभिड१९) संक्रमण पुष्टि भएको छ। विभिन्न प्रयोगशालमा गरिएको परीक्षणमा उपत्यकामा थप १८२ जनामा कोरोना पुष्टि भएको स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले जानकारी दिए। बिहीबार मात्रै २ सय जनामा कोरोना संक्रमण पुष्टि भएको थियो। काठमाडौंका १४२ जना, भक्तपुरका १५ जना र ललितपुरका २५ जनामा कोरोना भाइरस संक्रमण पुष्टि भएको मन्त्रालयका प्रवक्ता डागौतमले जानकारी दिए।"
उदयपुरमा कोरोना संक्रमितको संख्या ११० पुग्यो,"उदयपुर : उदयपुरमा ११ वर्षीया बालिकासहित तीन जनामा कोरोना पुष्टि भएको छ। प्रादेशिक अस्पताल विराटनगरको कोरोना प्रयोगशालामा गरिएको परीक्षणबाट बिहीबार त्रियुगा नगरपालिका १० का ११ वर्षीया बालिका, ३२ वर्षीय प्रहरी जवान र ४२ वर्षीय शिक्षकमा कोरोना पोजिटिभ देखिएको हो। प्रहरी जवान साउन २८ गते सुनसरीबाट सरुवा भएर जिल्ला प्रहरी कार्यालयमा आएका हुन भने त्रिनपा ९ घर भएका शिक्षक त्रिनपा १० स्थित बालमन्दिर माध्यमिक बिद्यालयका बोक्सेका शिक्षक हुन्। साउन २८ गते जिप्रकामा आईपुगेका जवान अन्यसँग भेटघाट नै नगरी सोही दिन प्रहरी परिसर भित्र रहेको क्वारेन्टाईनमै बस्दै आएको एसपी भिमबहादुर दाहालले बताए। उनले भने, संक्रमण फैलन नदिन सरुवा भएर आएका सबैलाई अनिवार्य क्वारेन्टाईनमा राख्ने र पाँच दिनपछि पिसिआर टेष्ट गर्ने व्यवस्था मिलाएका छौ।प्रहरी परिसर भित्रै क्वारेन्टाइन र आइसोलेसनको व्यवस्था गरिएकाले संक्रमणबाट सुरक्षित रहेको उनको भनाई छ। यो सँगै उदयपुरमा संक्रमितको संख्या एक सय १० पुगेको छ। त्यसमध्ये ३० जना महिला ७९ जना पुरुष र एक जना बालिका रहेको जिल्ला स्वास्थ्य कार्यालयका प्रमुख मोहन सुवेदीले जानकारी दिए। साउन १६ गते मालपोत कार्यालयका खरिदारमा कोरोना देखिएपछि कन्ट्रायाकसेसनका आधारमा ४२ वर्षीय शिक्षकमा कोरोना देखिएको हो। कर्मचारीमा संक्रमण देखिएसँगै समुदाय स्तरमा कोरोना फैलिएको भन्दै स्थानीय प्रशासनले सदरमुकाम रहेको त्रियुगा, चौदण्डिगढी र बेलका नगरपालिका क्षेत्रमा निषेधाज्ञा र कटारी नगरपालिकामा लकडाउन गरिएको छ। जिल्लामा कोरोना संक्रमित देखिएकामध्ये त्रियुगा नगरपालिकामा ६४ जना, बेलका नगरपालिकामा ३२ जना, कटारी नगरपालिकामा ७ जना, चौदण्डीगढी नगरपालिकामा २ जना, उदयपुरगढी गाउँपालिकामा २ जना र ताप्ली गाउँपालिकामा तीन जनामा कोरोना संक्रमण देखिएको छ। जिल्लामा हालसम्म एक हजार सात सय २३ महिलासहित ६ हजार ६ सय ५७ जनाको पिसीआर परीक्षणका लागि स्वाब संकलन गरिएकोमा एक हजार ६ सय ५८ महिलासहित ६ हजार चार सय १६ जनाको रिर्पोट आईसकेको र बाँकी दुई सय ४१ जनाको आउनेक्रम जारी रहेको स्वास्थ्य कार्यालयले जनाएको छ। कार्यालयले दिएको जानकारीअनुसार हाल ७ जना महिलासहित एक सय ३७ जना क्वारेन्टाइनमा छन् भने १८ महिला सहित चार सय ७२ जना होम क्वारेन्टाईनमा छन्।"
सिरहामा थपिए ४२ संक्रमित : मृत्युपछि कोरोना पुष्टि,"सिरहा : शुक्रबार सिरहामा ४२ जना कोरोना भाइरस (कोभिड१९)का संक्रमित थपिएका छन्। जसमा बढी सुरक्षाकर्मी रहेका छन्। उनीहरुको पीसीआर रिर्पोट पोजिटिभ आएको छ। योसँगै सिरहामा सक्रिय संक्रमित संख्या १३९ पुगेको छ। जिल्ला स्वास्थ्य कार्यालय सिरहाका प्रमुख कृष्णदेव यादवका अनुसार इलाका प्रहरी कार्यालय लहानमा कार्यरत एक प्रहरी निरीक्षकसहित २२ प्रहरी, ८ जना थुनुवा, कारागार पठाइएका एक र पशुपति आदर्श मावि क्वारेन्टाइनमा रहेका एक थपिएका छन्। त्यसैगरी धनगढीमाई नगरपालिकास्थित नयनपुर अस्पतालका दुई जना स्वास्थ्यकर्मी र दुई जना सर्वसाधारण गरी चार जना तथा मिर्चैया नगरपालिकाका चार जना कर्मचारीमा पनि कोरोना संक्रमण भेटिएको छ। गोलबजार नगरपालिकाका एक जना स्वास्थ्यकर्मी र एक जना कार्यालय सहयोगीमा पनि संक्रमित भएको हो। मृत्युपछि संक्रमण पुष्टि मिर्चैया नगरपालिकाका एक जनाको मृत्युपछि कोरोना संक्रमणको पुष्टि भएको हो। स्वास्थ्य कार्यालयका अनुसार ती ६८ वर्षीय पुरुषको स्वाब मिर्चैयाको क्वारेन्टाइनबाट गत साउन २ गते बिहान ८ बजे लिइएको थियो। मधुमेहका बिरामी रहेका ती पुरुषलाई स्वाब लिएको केही घण्टापश्चात् उच्च रक्तचापको समस्या पनि देखिनुको साथै उच्च ज्वरो पनि आएको थियो। ज्वरोको कारण नै उनको साउन ३ गते बिहान ७:३० बजे मृत्यु भएको थियो। मृत्यकको दाहसंस्कार पनि गरिसकेको छ। दाहसंस्कारमा संलग्न सबैलाई क्वारेन्टाइनमा बोलाई स्वाब संकलन गर्ने तयारी भइरहेको मिर्चैया नगरपालिकाले जनाएको छ।"
भक्तपुरमा १३ कोरोना संक्रमित थपिए,"भक्तपुर : शुक्रबार भक्तपुरमा १३ जना कोरोना भाइरस संक्रमित थपिएका छन्। स्वास्थ्य मन्त्रालयको नियमित प्रेस बिफ्रिङमा भक्तपुरमा १५ जना संक्रमित थपिएको जानकारी दिइएको थियो। तर भक्तपुर जिल्लाका १४ जनामात्र रहेको स्वास्थ्य कार्यालय भक्तपुरले जनाएको छ। कार्यालयका प्रमुख कृष्ण मिजारले एकजना काठमाडौं महानगरपालिका ३४ जडिबुटी निवासी रहेको रहेको बताए। त्यस्तै अर्को एकजना दोस्रोपटक परीक्षणको रिपोर्ट आएको उनले जानकारी दिए। उनका अनुसार सूर्यविनायक नपा निवासी एकजना संक्रमितको दोस्रोपटकको कोरोना परीक्षण पनि शुक्रबार पोजिटिभ आएको छ। शुक्रबारसम्म भक्तपुरमा संक्रमितको संख्या २ सय १४ पुगेको छ। स्वास्थ्य कार्यालय प्रमुख मिजारले शुक्रबार भक्तपुरमा सूर्यविनायक नपाका ५, भक्तपुर नपाका ५ र मध्यपुर थिमि नपाका ३ जना गरी १३ जना संक्रमित थपिएको स्पष्ट पारे। निषेधाज्ञा उल्लंघन गर्ने २४३ नियन्त्रणमा कोरोना भाइरस संक्रमण नियन्त्रण तथा व्यवस्थापन गर्न भक्तपुरमा निषेधाज्ञा जारी गरिएको दोस्रो दिन पनि सर्वसाधारण अनावश्यक रुपमा सडकमा निस्किन रोकिएनन्। तर शुक्रबार पहिलो दिनको तुलनामा आधा संख्यामा घटेका छन्। महानगरीय प्रहरी परिसर भक्तपुरका प्रवक्ता प्रहरी नायब उपरीक्षक दीपक गिरीका अनुसार शुक्रबार निषेधाज्ञा अवज्ञा गर्ने २ सय ४३ जनालाई नियन्त्रणमा लिइएको छ। जसमा पुरुष २ सय ६ र महिला ३७ जना रहेको उनले जानकारी दिए। त्यस्तै ५९ वटा मोटरसाइकल र ७ वटा चारपांग्रे गरी ६६ वटा सवारीसाधन नियन्त्रणमा लिइएको प्रहरी नायब उपरीक्षक गिरीले जानकारी दिए। काठमाडौं उपत्यकाका तीन जिल्ला भक्तपुर, काठमाडौं र ललितपुरमा बुधबार रातीदेखि निषेधाज्ञा जारी गरिएको छ। सरकारी निषेधाज्ञा उल्लंघन गरी विनाकाम सडकमा निस्किएका सर्वसाधारणलाई प्रहरीले नियन्त्रणमा लिएर सडकमै होल्ड गरेर उभ्याउने गरेका छन्। सवारीसाधनमा आउनेलाई समेत सडकमै होल्ड गरिएको छ। प्रहरीले निषेधाज्ञाका बेला अनावश्यक रुपमा सडकमा आउनेलाई आवश्यक परे कानुनी कारबाहीसमेत गर्ने चेतावनी दिँदै आएको छ। प्रहरी र स्थानीय नगरपालिकाहरुले निषेधाज्ञाबारे माइकिङ गरेर जानकारी दिँदै आएका छन्। तैपनि निषेधाज्ञामा अटेर गरेर सडकमा निस्कने क्रम रोकिएको छैन।"
जुममा हेरेरतीजको भिडियो सार्वजनिक,"काठमाडौं : विश्वव्यापी रुपमा फैलिएको कोरोना भाइरसको संक्रमणले चाडपर्वलाई खल्लो बनाएको छ। तीजमा दिदीबहिनी मिलेर रमाइलो गर्ने, सुखदुःखका कुरा साट्ने, दर खाने कार्यलाई यो वर्ष कोभिडले छेकेको छ। कोभिडले तीजलाई समेत असर गरिरहेको सन्दर्भमा बेलायत निवासी कुशल श्रेष्ठको निर्देशनमा तीजको नयाँ गीतको भिडियो सार्वजनिक भएको छ। योपालिको तीज जुममा हरेर गायिका सुनिता दुलालको युट्युब च्यानलबाट सार्वजनिक गरिएको हो । विश्वभर कोभिड१९ को सन्त्रास फैलिरहेको बेला ठूलो समूह या भिडभाड नगरी भर्चुअल रुपमा नै तीज मनाऔं भन्ने सन्देश भिडियोले दिएको छ। अमेरिका निवासी रोजा ओलीको शब्द, सुनिल मास्केको संगीत रहेको गीतमा गायिका सुनिता दुलालको आवाज रहेको छ। भिडियोमा भगवती तिमल्सिना, काव्या श्रेष्ठ, रश्मिता दर्लामी, दिपिका श्रेष्ठ, आस्था जोशी, रोश्ना कार्की, रिमा कंडेल, स्वस्तिका लोहनी, अस्तिक कँडेल, दिपक थापा मगर लगायतको अभिनय रहेको भिडियोमा दिलु थापाको नृत्य निर्देशन रहेको छ। भिडियो बेलायत, अमेरिका र नेपालमा छायांकन गरिएको छ।"
राजविराजका पूर्वउपप्रधानको निधन,"राजविराज : राजविराज नगरपालिकाका पूर्व उप प्रधानपञ्च मुरारीप्रसाद उपाध्यायको शुक्रबार निधन भएको छ। राजविराज नगरपालिका७ निवासी ७६ वर्षीय उपाध्यायको उपचारका क्रममा काठमाडौंको ग्राण्डी हस्पिटलमा मृत्यु भएको उनको परिवारका सदस्यले जानकारी दिएका छन्। ज्वरो र निमोनिया भएपछि एक साता अघि उपचारका लागि उनी काठमाडौं गएका थिए। बिद्यार्थी कालदेखि नै राजनीतिमा सक्रिय उपाध्याय नेपाली काँग्रेस सप्तरीको क्षेत्रीय सभापति समेत बनेका थिए । विस २०४३ साल चैतमा भएको स्थानीय तहको निर्वाचनमा राजविराजको चार वटा वडाको मतदानमा धाँधली भएको भन्दै उम्मेदवारहरुले गरेको अनसनलगायतको आन्दोलन सफल भएपछि ०४४ साल बैशाखमा पुनः भएको निर्वाचनमा उनी उपप्रधान पञ्चमा निर्वाचित भएका थिए। चार वटा बुथको मतदानमा धाँधली भएको भन्दै जारी १२ दिनको अनसन पछि ०४४ बैशाख ४ गते राजविराज नगरपालिकाको सबै १० वटा वडामा पुनः निर्वाचन भएको थियो। विरामीको सेवा र अस्पतालमा कुरुवा बस्न २०२६ देखि २०७६ सालसम्म अग्रसर रहेका उपाध्याय निडर, क्रान्तिकारी र सामाजिक सेवभावका व्यक्ति भएको उनीसँगै प्रधानपञ्च बनेका गोबिन्द सिंहले बताए । मृतक उपाध्यायका श्रीमति, २ छोरा र ३ छोरी छन्।"
पर्सामा साउनपछि १६ सय संक्रमित थपिए : २९ को मृत्यु,"वीरगन्ज : पर्सामा साउन यता मात्रै १ हजार ६ सय ७५ जनामा कोरोना संक्रमण पुष्टि भएको छ। जिल्ला प्रशासन कार्यालय पर्साका अनुसार, असार मसान्तसम्म १६१ जनामा संक्रमण भेटिएको थियो। संक्रमितमध्ये १५९ जना निको भएर घर फर्किएपछि असार अन्तिममा वीरगन्जस्थित कोभिड अस्पतालको आइसोलेसनमा दुई २ जना मात्र संक्रमित बाँकी थिए। तर साउन महिना सुरु भएपछि परीक्षणको दायरा बढाइएपछि दैनिक संक्रमित थपिदै गएका हुन्। समुदाय स्तरमै पुगेर स्वाब संकलन गर्नुका साथै संक्रमितको कन्ट्याक्ट ट्रेसिङ र सःशुल्क परीक्षण पनि थालिएकाले संक्रमितको संख्या बढ्दै गएको हो। शुक्रबार मात्रै पर्सामा ७५ नयाँ संक्रमित थपिएका छन्। वीरगन्जको नारायणी अस्पतालको प्रयोगशालामा शुक्रबार गरिएको परीक्षणमा शुक्रबार २४ महिला र २१ पुरुष गरी ७५ जनामा संक्रमण पुष्टि भएको जिल्ला प्रशासन कार्यालय पर्साका प्रशासकीय अधिकृत विनय श्रीवास्तवले जानकारी दिए। शुक्रबार सबै भन्दा बढी वीरगन्ज महानगरपालिकाका विभिन्न वडाका ७१ जनामा संक्रमण भेटिएको हो। वीरगन्ज १० का १४ जना, वडा नम्बर ९ र १६ का ७७ जना , वडा नम्बर २८, ११, १३ र १८ का ३३ जना , वडा नम्बर ३, ४, ६ र १२ का २२ जना, वडा नम्बर १५, १९, २६ र ३२ का ११ जनामा संक्रमण पुष्टि भएको श्रीवास्तवले जानकारी दिए। यस्तै पर्साकै बहुदरमाइ नगरपालिका, पोखरीया नगरपालिका तथा जीराभवानी र पकाहा मैनपुर गाउँपालिकाका ११ जनामा संक्रमण भेटिएको हो। १७ सय ३६ संक्रमित मध्ये ३४५ जना निको प्रशासकीय अधिकृत श्रीवास्तवका अनुसार, पर्सामा शुक्रबार साँझसम्म कुल संक्रमितको संख्या १ हजार ७ सय ३६ पुगेको छ। ती मध्ये १३५६ पुरुष र ३८० महिला छन्। यस्तै पर्सामा शुक्रबारसम्म निको भएर अस्पतालबाट डिस्चार्ज भएका ३ सय ४५ घर फर्किसकेका छन्। शुक्रबार मात्रै ७ जना डिस्चार्ज भएको श्रीवास्तवले जानकारी दिए। पर्साका दुई कोभिड अस्पतालमा अहिले १३८ संक्रमित उपचाररत छन्। यस्तै आफनै घरको होम आइसोलेसनमा ६ सय ५ जना रहेको श्रीवास्तवले जानकारी दिए। अरु संक्रमित वीरगन्जका विभिन्न नीजी अस्पताल, धर्मशाला र विद्यालयमा बनाइएका सेमी आइसोलेसनमा छन्। ३३ जनाको मृत्यु पर्सामा कोरोना संंक्रमणका कारण शुक्रबार साँझसम्म ३३ जनाको मृत्यु भइसकेको छ। जसमध्ये साउन यता मात्रै २९ जनाको मृत्यु भएको छ । शुक्रबार दिउँसो पनि वीरगन्ज हेल्थ केयर अस्थायी कोभिड अस्पतालमा वीरगन्ज १० रानीघाटका ४८ वर्षीय संक्रमितको उपचारका क्रममा मृत्यु भएको हो। वीरगन्जमा अहिलेसम्म कोरोनाका कारण मृत्यु भएका ३३ मध्ये पर्साका २५, बाराका ५ र रौतहटका २ हुन्। जेठ ३१ गते वीरगन्जको घण्टाघरमा मृत भेटिएका एक संक्रमित युवकको भने पहिचान खुल्न सकेको छैन। वीरगन्जमा समुदायस्तरमै संक्रमण फैलिएर संक्रमितको संख्या बढ्दै गएपछि ३ हप्तादेखि निषेधाज्ञा छ।"
'करारका कर्मचारी नहटाउ',काठमाडौं : राष्ट्रिय जनमोर्चाले सङ्घीय मामिला तथा सामान्य प्रशासन मन्त्रालयबाट स्थानीय तहका करारमा कार्यरत कर्मचारीलाई हटाउन निर्देशन दिइएकोमा आपत्ति जनाएको छ। कोरोना भाइरसको रोकथाम तथा उपचारका लागि आवश्यक कोष जुटाउन प्रशासनिक क्षेत्रको खर्च कटौती गर्ने सरकारको नीति सही भएपनि ती निकायमा भएका अन्य अनावश्यक खर्चबाट कर्मचारीलाई कायम राख्न सो पार्टीका अध्यक्ष चित्रबहादुर केसीद्वारा शुक्रबार जार विज्ञप्तिमा जनाइएको छ। कतिपय गाउँपालिका तथा नगरपालिकामा सरकारले अझै दरबन्दी अनुसार कर्मचारी पठाउन नसकेको स्थितिमा ती तहले आवश्यकतानुसार करारमा नियुक्ति गरेका कर्मचारीलाई हटाउनु सही नहुने जनाएको हो। कतिपय तहमा दरबन्दी नतोकिएका वा अति जरुरी भएकाबाहेक अन्य कर्मचारी नियुक्त गरिएको अवस्थामा भने उनीहरुलाई तुरुन्त हटाइन सो पार्टीले आग्रह गरेको छ।
समुदायमै फैलियो कोरोना : जुम्लामा एकैदिन ५६ जनालाई संक्रमण,सुर्खेत : जुम्लामा समुदाय स्तरमै कोरोना फैलिएको छ। पहिलो पटक एकैदिन जुम्लाका ५६ जनामा कोरोना संक्रमण पुष्टि भएको हो। कर्णाली स्वास्थ्य विज्ञान प्रतिष्ठानको प्रयोगशालामा गरिएको पीसीआर परीक्षणमा शुक्रबार ५६ जनामा कोरोना संक्रमण पुष्टि भएको प्रतिष्ठानका निर्देशक डाक्टर मंगल रावलले जानकारी दिए। उनका अनुसार जुम्लाको हिमा गाउँपालिकाका८ जना र चन्दननाथ नगरपालिकाका १ जनामा संक्रमण देखिएपछि कन्ट्याक्ट ट्रेसिङ गर्दा हिमा गाउँपालिकाका कर्मचारीसहित ५६ जनामा कोरोना संक्रमण पृष्टि भएको हो। एक सय २९ जनाको नमुना संकलन गरिएकोमा हिमा गाउँपालिकाका ५१ जना र नाग्मका पाँच जनामा संक्रमण पुष्टि भएको उनले बताए। हाल प्रतिष्ठानको आइसोलेसन वाडमा १४ संक्रमितको उपचार भइरहेको छ। जुम्लामा एकैदिन धेरै संख्यामा कोरोना संक्रमण पुष्टि भएको यो पहिलो पटक हो। यसले समुदाय स्तरमै कोरोना फैलिएको पृष्टि हुन्छ। योसँगै शुक्रबार कर्णाली प्रदेशमा ६२ जनामा कोरोना संक्रमण पृष्टि भएपछि कर्णालीमा कुल कोरोना संक्रमितको संख्या र्२ हजार २ सय २५ पुगेको छ। हालसम्म कर्णालीमा एक हजार नौँ सय ४५ जनाले कोरोना जितेका छन्। संक्रमण पुष्टी भएका मध्य ६ जनाको मृत्यु भईसकेको छ। हाल कर्णालीका विभिन्न आइसोलेसनमा जम्मा २ सय ७४ जना मात्रै रहेका छन्। कर्णालीमा हालसम्म ५० हजार ९ सय ३९ जनामाको पीसीआर परीक्षण गरिएको छ।
अस्पताल नलग्दा होम आइसोलेसन मै संक्रमितको मृत्यु,"विराटनगर : विराटनगर महानगरपालिका६ सरोचियामा अस्पताल नलग्दा होम आइसोलेसनमै एक जना कोरोना संक्रमित पुरुषको मृत्यु भएको छ। बुधबार रिपोर्ट पोजिटिभ आएपछि होम आइसोलेसनमै राखिएका ४५ वर्षीय कामत थरका पुरुषको बिहीबार राति मृत्यु भएको वडा अध्यक्ष विजय कामतले जानकारीइ दिए। पीसीआर परीक्षणका लागि भदौ १ गते सोमबार उनको स्वाब संकलन गरिएको थियो। रिपोर्ट पोजिटिभ आएपनि कोभिड अस्पतालमा आइसोलेसन बेडको अभाव रहेको भन्दै उनलाई होम आइसोलेसनमै राखिएको थियो। स्वास्थ्य अवस्था गम्भीर बन्दै गएपछि अस्पतालको आइसोलेसनमा लैजाने तयारी हुँदै थियो, वडा अध्यक्ष कामतले भने, तर बेड खाली नभएको भन्दै अस्पतालले लिन नमानेपछि घरमै संक्रमितले ज्यान गुमाउनुपर्ने अवस्था आयो। उनले कोभिड अस्पतालले आइसोलेसन बेड नभएको भनेर बिरामी अस्वीकार गर्दा संक्रमितले उपचार नै नपाएर ज्यान गुमाउनु पर्ने अवस्था आएको बताए। उनका अनुसार मृतकको शव व्यवस्थापनका लागि नेपाली सेनाको टोलीले लैजाने तयारी गरिरहेको छ। पछिल्लो समय मृत्यु भएका पुरुषसँगै विराटनगरमा हालसम्म कोरोना कारण नौ जनाले ज्यान गुमाइसकेका छन्। कोरोनाले चितवनमा एक जनाको मृत्यु पीसीआर रिपोर्ट नहुँदा डायलासिस गर्न नपाएका बिरामीको मृत्यु कोरोनाबाट प्यूठानका एक वृद्धको मृत्यु"
पहिलो पटक वडास्तरमा आइसोलसन अस्पताल निर्माण हुँदै,डडेल्धुरा : कोरोना संक्रमित बिरामीको उपचारका लागि २० बेडको आइसोलेसन कक्षसहितको अस्पताल निर्माण गर्न लागिएको छ । भागेश्वर गाउपालिका वडा नं ४ मा अस्पताल निर्माण कार्य सुरु भएको हो । उपभोक्ता समिति मार्फत करिब २० लाखको लगानीमा आइसोलेसन भवनको निर्माण कार्य शुरु गरिएको भागेश्वर गाउपालिका प्रमुख प्रशासकीय अधिकृत हर्ष रोकाले जानकारी दिए । अस्पताल निर्माणबाट कोरोना महामारीका कारण बेरोजगार भएका युवा तथा स्थानीयलाई रोजगारसमेत प्राप्त हुने भागेश्वर गाउपालिका वडा नं ३ का अध्यक्ष राम बहादुर शाहीले बताए । डडेल्धुरामा पहिलो पटक आइसोलसन वार्डसहितको अस्पताल निर्माण हुन लागेको हो । हाल कोरोना संक्रमितहरु विद्यालय भवन तथा होम क्वारेन्टाइनमा बस्दै आएका छन । आइसोलेसन कक्षको निर्माणपछि संक्रमितको उपचारमा सहज हुने गाउपालिका अध्यक्ष कौशिला कुमारी भट्टले बताइन्।
पहिरोमा बेपत्ता बालकको शव फेला,"दैलेख : ठाटीकाँध गाउँपालिका४ गैरागाउँमा मंगलबार राति गएको पहिरामा परी बेपत्ता भएका ११ वर्षका बालक लोकेश कठायतको शव फेला परेको छ। बुधबारदेखि निरन्तर खोजिपछि बालकको शव फेला परेको जिल्ला प्रहरी कार्यालय दैलेखले जनाएको छ। बिहीबार साँझ मात्र पहिरो गएको ठाउँमा कमिजको छेउ देखिएको आधारमा पहिरो पन्छ्याउँदा बालकको शव फेला परेको स्थानीय दानबहादुर कठायतले जनाए। ठाटीकाँध गाउँपालिका४ गैरागाउँमा मंगलबार गएको पहिरोमा लोकेशसंगै सुतेका १२ वर्षका बालक जनक कठायत मृत मंगलबार राति नै भेटिएका थिए। दैलेखका प्रमुख जिल्ला अधिकारी सन्तबहादुर सुनारका अनुसार उक्त पहिरोमा परेर गम्भीर घाइते भएका ३ जनालाई बुधबार हेलिकप्टरमार्फत उद्धार गरी कर्णाली प्रदेश अस्पताल सुर्खेत पुर्याईएको थियो। उनीहरु उपचारपछि घर फर्किएका छन्। पहिरोमा परी सामान्य घाइते भएका दुई जनाको गाउँमै उपचार गरिएको थियो । वडाध्यक्ष रमेशबहादुर सिजापतिले पहिरो पीडित परिवारको राहतका लागी विभिन्न संघ संस्था, राजनीतिक दल, समाजसेवी लगाएतलाई सहयोग गर्न अपिल गरेका छन्। पहिरोले ठाँटीकाँध गाउँपालिका४ गैरागाउँका १० घर पूर्ण रुपमा क्षति गरेको छ भने २० घर उच्च जोखिममा परेका छन्।"
"पूर्वी नवलपरासीमा एकै दिन २० जना संक्रमति, जिल्ला अस्पताल सिल",परासी : पूर्वी नवलपरासीमा एकै दिन २० जना कोरोना संक्रमित थपिएका छन्। पोखरामा गरिएको परीक्षणमा १९ र भरतपुरमा गरिएको परीक्षणमा उनीहरु संक्रमित देखिएको स्वास्थ्य कार्यालयका प्रमुख केशव चापागाईले जानकारी दिए। शुक्रबार थपिएका संक्रमितमा विनयीत्रिवेणी गाउँपालिकाका १८ र गैंडाकोट र कावसोती नगरपालिकाका ११ जना रहेको उनले बताए। संक्रमितमध्ये १० जनामा लक्षण देखिएको छ। तिमध्ये ५ जना मध्यविन्दु अस्पतालमा उपचारार्थ छन्। अरुलाई सामुदायिक प्राकृतिक चिकित्सालय रजहर पठाइने छ। रजहरमा पनि चिकित्ससहितको टोली रहेकोले बाँकीको त्यही उपचार हुने स्वास्थ्य प्रमुख चापागाईले बताए। अरुको अवस्था सामान्य छ। सबैलाई प्राकृतिक चिकित्सालयमै पठाइने छ। जिल्लामा हालसम्म ३ सय ८१ जना संक्रमित भएको स्वास्थ्य कार्यालयले जनाएको छ। यसैबीच अस्पतालका बिरामीमा संक्रमण देखिएपछि मध्यविन्दु जिल्ला अस्पताललाई शुक्रबारदेखि सिल गरिएको छ। अस्पतालमा उपचारार्थ ५ जनामा संक्रमण देखिएको छ। उपचारार्थ भर्ना भएका अन्य १७ जनालाई घर पठाएर अस्प्ताल सिल गरिएको अध्यक्ष खनालले बताए। बिरामीमा संक्रमण देखिएपछि अस्पतालमा सेवा दिइरहेका चिकित्सकसहित १० जना स्वास्थ्यकर्मीलाई अस्पतालकै आइसोलेसनमा राखिएको उनले जानकारी दिए। स्वास्थ्यकर्मीहरुको आइतबार पीसीआर परीक्षण गरिने र त्यसपछि अस्पतालको सेवाबारे निर्णय हुने अध्यक्ष खनालले बताए।
हिंसाले बढायो आत्महत्या,"जनकपुरधाम : प्रदेश २ मा बालबालिकाले आत्महत्या गर्ने दर बढेको छ । आर्थिक वर्ष २०७६०७७ मा २ सय २९ जना बालबालिकाले आत्महत्या गरेकोमा १ सय ४६ जना बालिका छन् । घरेलु हिंसा, यौनजन्य दुर्व्यवहार र अभिभावकको डरका कारण बालबालिका आत्महत्या गर्न बाध्य हुने गरेको पाइएको छ । प्रदेश २ प्रहरी कार्यालय जनकपुरबाट प्राप्त तथ्यांकअनुसार एक वर्षमा प्रदेश २ का आठ जिल्लामा ८ सय ५३ जनाले आत्महत्या गरेका छन् । जसमध्ये ३ सय १३ जना पुरुष र ३ सय ७ जना महिला छन् । झुन्डिएर सबैभन्दा बढी ६ सय ४ जना, विष खाएर २ सय जना, करेन्ट लाएर १२ जना, पानीमा हाम फालेर १९ जना, हातहतियार प्रयोग गरी २ जनाले आत्महत्या गरेका छन् । त्यस्तै आगो लगाएर आत्महत्या गर्नेहरू पनि छन् । बालबालिकामा बढ्दो आत्महत्या समाज विकासका लागि नराम्रो संकेत रहेको बालअधिकारका क्षेत्रमा कार्यरत अधिकारकर्मी सुरैत ठाकुर बताउँछन् । हाम्रो समाजमा बालबालिकाको समस्यालाई खासै महत्व दिइँदैन । उनीहरूले घरमा वा घरबाहिर दुव्र्यवहारमा परेको बताए पनि अभिभावकले नपत्याउने र उल्टै बालबालिकालाई दोषी ठान्ने प्रवृत्तिा छ । यसले पनि आत्महत्या बढेको छ । ठाकुरले भने, पछिल्लो समय बालबालिकामा बढ्दो प्रेम, घरबाट भागेपछिको सामाजिक तिरस्कारले गर्दा पनि आत्महत्या बढेका छन् । बालकमा भने लागूऔषधको सिकार भएपछि पनि आत्महत्या गर्ने गरेको पाइएको छ । आफ्ना बालबालिकामा फरक व्यवहार देखिनेबित्तिकै उनीसँग साथी जस्तै व्यवहार गरी समस्या पत्ता लगाउन आवश्यक रहेको ठाकुर बताउँछन् । कोरोना भाइरसको महामारीका बेला बालबालिका विद्यालय जान पाएका छैनन् । पढ्न, घुमफिर गर्न नपाउँदा दिक्क छन् । यस्तो बेलामा दुव्र्यवहारको सम्भावना बढी हुने हुँदा विशेष ध्यान दिन आवश्यक छ । उनले भने । आर्थिक अभाव, बेरोजगारी, असफल प्रेम, र सोचे जस्तो काम नबन्नु जस्ता कारणले कतिपय व्यक्तिले आफूलाई असफल ठान्ने गरेको मनोविज्ञानकी प्राध्यापक रोहिनी झा बताउँछिन् । मानसिक अस्वस्थता र नकारात्मक सोच उत्पन्न भएका बेला घरपरिवारबाट पनि सहयोग र माया, आवश्यक हुन्छ । एक्लोपनले निराशा बढाउँछ । यो मानसिक स्वास्थ्यका लागि हानिकारक छ ।"
कोरोनाबाट प्यूठानका एक वृद्धको मृत्यु,प्यूठान : कोरोना पोजिटिभ देखिएपछि उपचाररत स्वर्गद्धारी नगरपालिका ७ प्यूठानका एक वृद्धको मृत्यु भएको छ। बुटवलस्थित कोरोना अस्पतालमा ६४ वर्षीय मानबहादुर गौतमको शुक्रबार उनको मृत्यु भएको स्वास्थ्य कार्यालय प्यूठानका कोरोना फोकल पर्सन जनस्वास्थ्य निरीक्षक पुष्कल श्रेष्ठले जानकारी दिए। भारतबाट आएर क्वारेन्टाइनमा बसेका उनलाई कोरोना परीक्षण गर्दा साउन ३२ गते रिपोर्ट पोजिटिभ आएपछि उपचारका लागि बुटवल लगिएको श्रेष्ठले बताए। मृतक गौतम सुगरका बिरामीसमेत थिए।
कोरोना संक्रमण देखिएपछि क्वारेन्टाइनबाट छाप्रोमा,"खाँदबारी : संखुवासभाका ३ जनामा सोमबार कोरोना पुष्टि भयो । बिहीबार साँझसम्म पनि उनीहरूलाई क्वारेन्टाइन नजिकैको एउटा छाप्रोमा राखिएको छ । संक्रमित ३४ वर्षीय पुरुषले बिहीबारै सामाजिक सञ्जाल फेसबुकमार्फत गुनासो पोख्दै यस्तो स्टाटस राखेका छन्, कोरोनाभन्दा मसानघाटको डर । संक्रमण पुष्टि भएपछि क्वारेन्टाइनबाट निकालेर नजिकै रहेको छाप्रोमा सारेको ४ दिन भइसक्दा पनि स्वास्थ्य सेवा त के परामर्शसमेत नपाएको उनको गुनासो छ । आफू बसेको छाप्रो नजिकै शवदहन गरिरहेको भिडियो पनि उनले फेसबुकमार्फत सार्वजनिक गरेका छन् । वैदेशिक रोजगारीबाट आएका २ पुरुषले पनि जस्ता र भाटाले बारेको छाप्रोमा ३ रात बिताइसकेका छन् । संक्रमितलाई खुवाइने खाना पनि सामान्य रहेको उनीहरूको गुनासो छ । धर्मदेवी नगरपालिका४ पिलुवाखोलामा क्वारेन्टाइनमा रहेका धर्मदेवी नगरपालिका४ का ३४ वर्षीय पुरुष र चैनपुर नगरपालिका११ का २४ वर्षीय पुरुषमा कोरोना पोजेटिभ देखिएको हो । त्यसैगरी जिल्ला प्रहरी कार्यालयको क्वारेन्टाइनमा रहेका २२ वर्षीय पुरुषमा समेत कोरोना पुष्टि भएको छ । २२ वर्षीय प्रहरी पनि जिल्ला प्रहरी कार्यालयको क्यारेन्टाइनमा नै छन् । संखुवासभामा सरकारी र निजीसहित २० वार्डको आइसोलेसन स्थापना भए पनि संक्रमितले जोखिमपूर्ण स्थानमा बास बस्नु परेको छ । नाम मात्रका आइसोलेसनका कारण संक्रमित असुरक्षित स्थापन बस्न बाध्य भएका संक्रमितहरूको गुनासो छ । संख्यात्मक रूपमा देखिएका आइसोलेसन वार्ड प्रयोग गर्ने समयमा प्रयोगविहीन बनेका छन् । आइसोलेसन निर्माणमा स्थानीयसँग समन्वय नहुँदा संक्रमण बढेको आशंकामा स्थानीयले आइसोलेसनको अबरोध गरेका हुन् । प्रदेश सरकारले निर्माण गरेका सबै आइसोलेसन वार्ड भरिएपछि जिल्लामै राखेर उपचार गर्न भने पनि संक्रमित क्वारेन्टाइन नजिकैको छाप्रोमा बस्न बाध्य छन् । जिल्ला अस्पतालले हिमालय किरण पब्लिक क्याम्पसमा बनाएको १० बेडको आइसोलेसनस्थानीयको विरोधपछि प्रयोगमा आउन सकेको छैन । सरकारले साउन २५ बाट विद्यालय तथा क्याम्पसबाट क्वारेन्टाइन तथा आइसोलेसन हटाउने निर्णय गरेपछि आइसोलेसन प्रयोगमा स्थानीयले अवरोध गरेका हुन् । यता बिहीबार साँझसम्म जिल्ला प्रशासन कार्यालय संखुवासभामा जिल्ला विपद् व्यवास्थापन समितिको बैठकले संक्रमितलाई आइसोलेसनमा ल्याउने निर्णय गरेको छ । बैठकले हिमालय किरण पब्लिक क्याम्पसमा रहेको आइसोलेसनमा संक्रमितलाई राख्ने निर्णय गरेको प्रमुख जिल्ला अधिकारी जीवनप्रसाद आचार्यले जानकारी दिए । सुरक्षा व्यवस्थालाई बलियो बनाएर आइसोलेसन सञ्चालन गरिने र संक्रमितलाई बिहीबार रातिसम्ममा आइसोलेसनमा ल्याइने प्रमुख जिल्ला अधिकारीले जानकारी दिए ।"
सुदूरपश्चिम प्रदेशका थप ५६ जनामा कोरोना पुष्टी,"डडेल्धुरा : डडेल्धुरा अस्पतालको प्रयोगशालामा गरिएको कोरोना परिक्षणमा सुदूरपश्चिम प्रदेशमा थप ५६ जनामा कोरोना भाइरस (कोभिड१९) को पुष्टि भएको छ। शुक्रबार डडेल्धुरमा अस्पतालको प्रयोगशालमा गरिएको परीक्षणमा सुदुरपश्चिमका पहाडी जिल्लाका विभिन्न स्थानबाट सकंलन गरिएका स्वाब नमुना मध्य ५६ नमुनाहरु कोरोना संक्रमण देखिएको हो। यहाँको प्रयोगशालामा पछिल्लो २४ घण्टामा ५ सय २९ नमुना परीक्षण भएको अस्पताल स्रोत ले जनाएको छ। जसमद्ये ५६ जनाको रिपोर्ट पोजिटिभ आएको अस्पतालका प्रयोगशाला इन्चार्ज ईश्वरीप्रसाद भूषालले जानकारी दिए। अस्पतालबाट सार्वजनिक गरिएको सूचनामा अछामका ३६ जना, डोटीका १६, डडेल्धुरा र बैतडीका २२ जनामा कोरोना संक्रमण देखिएको हो। अछामको साँफेबगर नगरपालिकाका २५ जना, पञ्चदेवल विनायक नगरपालिकाका १० जना र मेल्लेख गाउँपालिकाका १ जनामा कोरोना पुष्टि भएको छ। त्यसैगरि डोटीको शिखर नगरपालिकाका १३ जना, केआइसिंह गाउँपालिकाका २ र जोरायल गाउँपालिकाका १ जनामा संक्रमण देखिएका हुन। यस्तै डडेल्धुराको नवदुर्गा गाउँपालिकाका २ र बैतडीको सिगास गाउँपालिकाका २ जनामा समेत कोरोना संक्रमण पुष्टि भएको प्रयोगशाला इन्चार्ज भूषालले जानकारी दिए।"
पशुपतिलगायत देशभरका मुख्य शिवालय सुनसान,"काठमाडौं : कोरोनाको भाइरसको सङ्क्रमणबाट बच्न काठमाडौं उपत्यकामा निषेधाज्ञा जारी नगरिएको भए आज बिहानैदेखि पशुपतिमा तीजका बर्तालु लाखौँ महिलाको भीड हुन्थ्यो। भीड व्यवस्थापन गर्न हजारौँ सुरक्षाकर्मी र स्वयंसेवक पनि खटिएका हुन्थे। प्रत्येक वर्ष भाद्र शुक्ल तृतीयाका दिन बिहान पशुपति क्षेत्रमा लाखौँ बर्तालु महिला देवादिदेव महादेवको पूजा आराधना गर्न पुग्थे। यस वर्ष कोरोनाको महामारीका कारण पशुपतिनाथ मन्दिर क्षेत्र सुनसान छ। काठमाडौं उपत्यकालगायत देशभरका मुख्य शिवालयमा पनि नित्य पूजाबाहेक सबै गतिविधि बन्द गरिएको छ। कोरोनाको महामारी नभएको पशुपति क्षेत्र विकास कोषका पदाधिकारी एवम् कर्मचारीलाई तीजको मेला व्यवस्थापनका लागि बिहानैदेखि पशुपति क्षेत्रमा सक्रिय हुनुपथ्र्यो। पशुपतिनाथको मूल मन्दिर चैतदेखि नै बन्द रहेको र परिसरमा पनि निषेधाज्ञाका कारण भक्तजन आउन नसक्ने भएकाले मेला व्यवस्थापनका लागि यस वर्ष तयारी नगरिएको कोषका कार्यकारी निर्देशक डा घनश्याम खतिवडा बताउँछन्। पशुपति क्षेत्रमा तीजको मेला लाग्दा तिलगङ्गाबाट चावहिलसम्मको चक्रपथको मूल सडकसमेत प्रभावित हुने गरेको थियो। चावहिलका ८१ वर्षीय वृद्ध श्यामसुन्दर केसी आफ्नो जीवनकालमा पहिलोपटक तीजको व्रतका दिन पशुपति क्षेत्र सुनसान देखेको बताउनुहुन्छ। साउनमा भने धेरै भक्तजनले पशुपतिमा परिसरसम्म पुगेर बाहिरबाटै दर्शन गरी फर्किएका थिए। पशुपतिमा जस्तै राजधानीको उत्तरपूर्वी भेगस्थित गोकर्णेश्वर महादेव मन्दिर पनि साउनदेखि नै बन्द गरिएको छ। पशुपतिनाथ मन्दिर चैतदेखि बन्द भएपछि धेरै भक्तजन साउनको सोमबार गोकर्णेश्वरमा भेला हुन थालेपछि कोरोनाको महामारी फैलने डरले गोकर्णेश्वर महादेव मन्दिर क्षेत्र प्रबन्ध समितिले साउनदेखि नै मन्दिर बन्द गरेको थियो। गोकर्णे औँसी भनिने बाबुको मुख हेर्ने दिन पनि यस वर्ष गोकर्णेश्वर महादेव मन्दिर बन्द गरिएको थियो। कोरोनाबाट बच्न काठमाडौं उपत्यकामा निषेधाज्ञा, देशका धेरै जिल्लामा बन्दाबन्दी जारी गरिएकाले यस वर्ष तीजका बर्तालुले घर घरमै देवादिदेव महादेवको पूजा आराधना गरी हरितालिका ९तीज० पर्व मनाउँदैछन्। आजका दिन सक्नेले निराहार, नसक्नेले जलाहार र त्यो पनि नसक्ने फलाहार व्रत बस्ने गरेका छन्। प्रायःजसो बर्तालु महिला नै हुन्छन्। धर्मशास्त्रविद् एवम् नेपाल पञ्चाङ्ग निर्णायक समितिका अध्यक्ष प्रा डा रामचन्द्र गौतम भने पारिवारिक कल्याण, सुखमय दाम्पत्य जीवनको कामना, मनोकाङ्क्षा पूरा गर्ने कामनाले महिला, पुरुष दुवै व्रत बस्नुपर्ने बताउँछन्। भाद्र शुक्ल तृतीयामा व्रत बसी शिव पार्वतीको पूजा, उपासना गरेमा सुख, शान्ति र कल्याणको प्राप्ति हुने धार्मिक विश्वास छ। सत्ययुगमा हिमालय पुत्री पार्वतीले गौरीघाटमा बसी तपस्या गरेर श्री महादेव पति पाउने बरदान पाएकी थिइन् तर पिता हिमालयले पार्वतीको इच्छा विपरीत विष्णुसित विवाह गरिदिन खोजेपछि साथीहरुलाई आफ्नो समस्या सुनाइन्। पार्वती समस्यामा परेको थाहा पाएपछि उनका साथीहरुले हरण गरेर लगी कसैले नदेख्ने ठाउँमा लुकाएर राखिदिए। साथीहरुले लुकाएकै ठाउँमा पार्वतीले निराहार व्रत गरी महादेवलाई पतिका रुपमा प्राप्त गरिन्। यसरी पार्वती साथीहरुद्वारा हरण भएको दिन भाद्र शुक्ल तृतीयाको दिन भएकाले त्यही समयदेखि हरितालिका (तीज) को व्रत लिने प्रचलन शुरु भएको धर्मशास्त्रीय मत छ। संस्कृत भाषाका हरित र आलिका दुईवटा शब्द मिलेर हरितालिका शब्द बनेको छ। जसमा हरित शब्दको अर्थ हरण गरिएको र आलिका शब्दको अर्थ साथी भन्ने हुन्छ। सत्ययुगमा आजैको दिन निराहार व्रत बसी पार्वतीले श्रीमहादेव स्वामी पाएकीले आजको दिनमा व्रत बस्दा मनोकामना पूरा हुने विश्वास छ। बर्तालुले बिहीबार राति दर खाएर व्रतका लागि शक्ति सञ्चय गरेका थिए। आज निराहार व्रत बसी महादेवको पूजा आराधना गरिन्छ। भाद्र शुक्ल चौँथीका दिन तीज व्रत समापनका लागि गोदान, पूर्णपात्र गरी गणेश चतुर्थीका अवसरमा विघ्न विनाशक गणेशको पूजा आराधना हुन्छ। आइतबार अरुन्धतीसहित सप्तऋषिको विधिपूर्वक पूजा आराधना गरेपछि चार दिने तीज पर्व समाप्त हुन्छ।"
पाल्पामा करेन्ट लागेर एक जनाको मृत्यु,तानसेन : पाल्पामा विधुत करेन्ट लागेर एक जनाको मृत्यु भएको छ भने एक जना घाइते भएका छन। रैनादेवीछहरा गाउँपालिका ६ जुठापौवाको खुनधारामा गएराति अचानक विधुत सर्ट भएर करेन्ट लाग्दा २७ वर्षीया दिलकुमारी पुनको मृत्यु भएको हो। घरमै करेन्ट लागेर घाइते भएकी दिलकुमारीलाई उपचारको क्रममा तानसेनको युनाईटेड मिशन अस्पतालमा मृत्यु भएको जिल्ला प्रहरी कार्यालय पाल्पाका सूचना अधिकारी एवं प्रनाउ मदन गिरीले बताए। करेन्ट लागी घाइते भएका झमान सिंह पुनको अवस्था सामान्य रहेको छ।
आइएचएनओले जापानमा अध्ययनरत विद्यार्थीलाई छात्रवृत्ति दिने,काठमाडौं : आईएचएनओले जापानमा अध्ययनरत विद्यार्थीलाई छात्रवृत्ति दिने भएको छ। विभिन्न देशबाट उच्च शिक्षा अध्ययनका लागि जापान पुगेका विद्यार्थीलाई छात्रवृत्ति दिने आइएचएनओले जनाएको छ। जापानमा ३ लाखभन्दा विद्यार्थी अध्ययनरत छन्। पार्टटाइम गर्दै कलेज तथा आफ्नो जीवनयापनको खर्च चलाउने विद्यार्थीलाई राहत दिने उद्देश्यले छात्रवृत्ति दिन लागिएको आईएचएनओका प्रमुख योसिहारु कोमियामाले बताए। विद्यार्थीलाई जापानमा पढ़न सहज होस् भन्ने उदेश्यले छात्रबृत्ति प्रदान गर्दै आएको कोमियामाले बताए। जापानमा पढ़ने धेरै जसो विद्यार्थी जापानमै काम गर्न चाहेको पाइएको छ। तर पढ़ाई सकेपछि जापानमा वर्किङ भिसा प्राप्त गर्ने विद्यार्थी ५०५ जना छन्। गैरआवासीय नेपाली संघ जापानको समन्वयमा आईएचएनओले नेपाली विद्यार्थीलाई वितरण गर्ने छात्रवृत्तिका लागि अगस्ट २० तारिखबाट आवेदन खुल्ला गर्ने भएको छ। आवेदन सेप्टेम्बर १६ सम्ममा आईएचएनओको ठेगानामा पोष्ट गरिसकेको हुनुपर्ने छ। उक्त छात्रवृत्तिका लागि गत जुलाई ३१ मा एनआरएनए जापानको तर्फबाट अध्यक्ष देबिलाल भण्डारी र आईएचएनओको तर्फबाट प्रमुख योसीहारु कोमियामाले सहमति पत्रमा संयुक्त हस्ताक्षर गरे। छात्रवृत्ति वितरणमा समन्वयकारी भूमिका निर्वाह गर्नका लागि एनआरएनए जापानका उपाध्यक्ष लक्ष्मण बानियाको नेतृत्वमा १५ सदस्य टिम बनाइएको छ। तोकेको मापदण्डभित्र परेमा मात्र छात्रवृत्तिका लागि योग्य हुने प्रवक्ता सिद्धार्थ श्रेष्ठ बताए। जापान अध्यागमनका अनुसार नेपालबाट २८ हजार २ सय ६८ जना विद्यार्थी जापान पुगेका छन्।
घरभित्रै यसपालिको तीज,"काठमाडौं : आज हरितालिका तीज। भाद्र शुक्ल द्वितीयादेखि पञ्चमीसम्म चार दिन मनाइने तीज हिन्दू महिलाको हर्षोल्लासको पर्व हो। शिव भगवान्को आराधना गर्दै नाचगान र रमाइलो गरी मनाइने तीज यसपटक भने सुनसानप्रायः छ। कोरोनाको महामारी नहुँदो हो त यति बेला गाउँघरका चौर, दलान, मन्दिरदेखि सहरबजारका कोठा र पार्टी प्यालेससम्म महिलाको भेला र नाचगान हुन्थ्यो। भगवान् शिवको पूजा गर्न आजको दिन शिवमन्दिरमा भक्तजनको घुइँचो थामिनसक्नु हुन्थ्यो। तर नेपालमा कोरोना संक्रमित र मृत्यु हुनेको संख्या उकालो लागेसँगै काठमाडौंमा समेत निषेधाज्ञा लागू गरिएको छ। घरबाहिर निस्कन पाइँदैन। नायिका नीता ढुंगाना अरु वर्ष सधैं तीजमा घर हेटौडा पुग्थिन्। दिदीबहिनीहरूसंग कम्मर मर्काउँथिन्। यसपालि कोरोनाले काठमाडौंमै रोक्यो। भन्छिन्,यसपालि एक्लै दर खाने, सारी लाएर कोठाभित्र एक्लै नाच्ने योजना छ। काठमाडौंको एक कार्यालयमा काम गर्ने पर्वतकी जमुना अधिकारी हरेक वर्षजसो तीजमा माइत जान्थिन्। बाल्यकालका सबै साथी भेटिने, गफगाफ गर्न रमाइलो हुने भएकाले पनि उनलाई गाउँघरकै तीज मन पर्छ। आमाले पकाएको अनदी चामलको खाजा, आलुतामाको तरकारी, कर्कलाको अचार र अन्य स्थानीय परिकारले गर्दा पनि उनी तीजको मिठास भुल्न सक्दिनन्। तीजको बेला गरिने पूजा, व्रत र चलन पनि उनलाई निकै मन पर्छ। भन्छिन्, यसपालि त कोठाभित्रै बसेर दर खाएको, रमाइलै भएन। निषेधाज्ञाले मन्दिर पनि जान नपाएपछि त केको तीज ? तीज आएजस्तै लागेको छैन। तीज आउनु एक महिना अघिदेखि नै गाउँघरमा मादल र डम्फुको ताल बज्न थाल्छ। दिनभर खेतबारीमा काम गरेर साँझमा भेला भएका दिदीबहिनी आफ्ना दुःखसुख गीतमा भट्ट्याउदै धीत मरुन्जेत नाच्ने, गाउने गर्छन्। साँच्चै मनमोहक र रमाइलो हुन्छ तीजको मौसम। आमा, भाउजू तथा दिदीबहिनी मिलेर आफ्ना दुःखसुख बिसाउने पर्वका रूपमा तीज आज पनि जनमानसमा छ। हातभरि मेहन्दी लगाएर, चिटिक्क परेको लुगा लगाउँदै मन्दिरमा पूजा गर्न जाँदा बेग्लै आनन्द मान्छन् महिला। तीज मनाउनुका पछाडि हिमालयपुत्री पार्वतीको शिवप्रतिको प्रेम र समर्पणको कथा जोडिन्छ। तीज मनाउने परम्परा जसरी सुरु भए पनि तीज महिलाले रमाइलो गर्ने पर्व हो। केही दिन भए पनि कामबाट सुस्ताउने र आफन्त, साथीभाइसँग नाचगान गर्दै गीत गाउने पर्व हो। हुन त पछिल्लो समय तीज मनाउने प्रचलन पनि फेरिएको छ। तीजकै मौसममा सयौँको संख्यामा म्युजिक भिडियो बन्ने गर्छन्। अरू बेला अन्य पेसा व्यवसायमा व्यस्त कलाकार पनि तीजको गीत निकाल्न अग्रसर भएको देखिन्छ। कसले बढी गीत निकाल्ने भनेर एक प्रकारको होडबाजी नै देखिन्छ। कोरोना कहरले भने यसपालि धेरैजसो पुरानै गीतले काम चलाउनु परेको छ। नयाँ गीत निकै कम रेकर्ड भएका छन्। अहिले सहरबजारका पार्टी प्यालेस र होटलका हलहरूमा तीज मनाइने प्रचलन बढ्दो छ। यस्तो प्रचलनले तीजको परम्परागत रौनक घट्ने क्रममा छ। पार्टी प्यालेसको महँगो दरमा गाउँको मिठास पक्कै भेटिन्न। डिस्को गीत बजाएर कम्मर हल्लाउनुमा गाउँघरको लय र भाव बोकेको रमाइलो कदापि भेटिँदैन। लेखक रामेश्वरी पन्तलाई सहरमा मनाइने तीज भड्किलो र बनावटी लाग्छ। तीज भन्नासाथ बाल्यकाल र किशोरवयको सम्झनाले जन्मघर पुग्ने उनी अहिले गाउँघर र साथीसंगीको सम्झनाले भुतुक्कै हुन्छिन्। भन्छिन्, सानो छँदा तीज आउनु भनेको नयाँ फ्रक लगाएर मामाघर जानु भन्ने हुन्थ्यो। तीज आउनुअघि मामा कहिले लिन आउनुहुन्छ भनेर बाटो हेरेर बस्थेँ। बुझ्ने भएपछि आमाले पकाएको दर र तीजको दिन गाउँको चौतारीमा गएर नाचगान हेर्नु रमाइलो लाग्थ्यो। केही दशकयता काठमाडौंलाई नै कर्मक्षेत्र बनाएकी पन्त सहरको तीज खल्लो लाग्ने गरेको सुनाउँछिन्। तीजलाई आत्मीयताको पर्वका रूपमा बुझेकी पन्त तीजको नाममा हुने महिलामाथिको विभेद हटाउनुपर्ने तर्क राख्छिन्। तीज भन्नासाथ जोडिएर आउने गर्छ छुट्टै लयमा रहेको तीजगीत। पुराना तीजगीत हुन् या आधुनिक तीजगीत महिलालाई केन्द्रमा राखेर महिलाले महिलाकै लागि गाइने गरिन्छ। गीतले समानताको आवाज उठाउनुपर्छ भन्ने गरिन्छ। तर पछिल्लो समय तीजका गीतमा पनि विकृति देखिन थालेको छ। समालोचक डा बिन्दु शर्मा पनि तीजलाई महिलाका इच्छा, आकांक्षा र अनुभव गीतमार्फत सुनाउने आत्मीयताको पर्वका रूपमा लिनुपर्ने बताउँछिन्। उनका अनुसार तीजका अवसरमा गाइने गीतको बेग्लै महŒव छ। लोकपरम्परामा बाँचेका तीजका गीतहरू सामाजिक इतिहासका दस्तावेज पनि हुन्। तीजकै दिन भए पनि महिलाले स्वतन्त्र रूपमा आफ्ना पीडा गीतमार्फत प्रस्तुत गर्ने मौका पाउने हुँदा यो पर्व महिलाको स्वतन्त्रतासँग पनि जोडिएको छ। कोरोना भाइरसको संक्रमणका कारण हामी आफ्नै लागि पनि घरमै बस्न जरुरी छ। बाँच्यौं भने अर्को वर्ष छमछमी नाचौंला। दुःखपीडा साटौंला। मीठो मसिनो टन्नै बनाएर दर पनि खाऔंला।"
आइसोलेसनको सामग्री तोडफोडपछि चोरी,"खाँदबारी : संखुवासभा सदरमुकाम खाँदबारीमा रहेको आईसोलेसनको स्वास्थ्य सामग्री चोरी भएको छ। खाँदबारी७, हिमालय किरण क्याम्पसमा आईसोलेसनको प्रयोगका लागि राखिएका सामग्री गएराति तोडफोडपछि चोरी भएको अस्पताल प्रशासनले जनाएको छ। अस्पतालका मेसु सुन्दरश्याम झाकाअनुसार आईसोलेसनका करिब १५ लाख बराबरको सामाग्री चोरी भएको हो। अज्ञात समुहले अक्सिजन मेसिन, सक्सन मेसिन, ७० पिसपिई सेट, प्यासेन्ट मनिटर, अक्सिजन डिभाईडर लगायतका सामाग्री चोरी भएको अस्पतालका मेसु झाले जानकारी दिए। सोमबार धर्मदेवी नगरपालिका४ पिलुवाखोलामा क्वारेन्टाइनमा रहेका धर्मदेवी नगरपालिका४ का ३४ वर्षीय पुरुष, चैनपुर नगरपालिका११ का २४ वर्षीय पुरुष र २२ वर्षीय पुरुष समेत कोरोना पुष्टिमा कोरोना पोजिटिभ देखिएको हो। उनीहरुलाई बिहीबार क्याम्पसमा निमार्ण भएको आईसोलेसनमा ल्याउने विपद् व्यवस्थापनको निर्णयपछि स्थानीयले विरोध जनाउँदै आएका थिए। अहिले सोही आईसोलेसनमा ३ जना कोरोना संक्रमित उपचार गरिरहेको अस्पतालका प्रशासन प्रमुख दिपेश श्रेष्ठले बताए। तोडफोडपछि नयाँ स्वास्थ्य सामाग्री लगेर ३ जना कोरोना संक्रमितलाई राखिएको छ। कोरोना पुष्टि भएको ४ औं दिनमा उनिहरुलाई आईसोलेसनमा राखिएको हो। प्रहरीले चोरी र तोडफाडमा संलग्नको खोजी गरिरहेको जनाएको जिल्ला प्रहरी कार्यालयले जनाएको छ।"
थप एकको मृत्यु : वीरगन्जमा मात्र कोरोनाले ३३ को ज्यान गयो,"वीरगन्ज : वीरगन्जमा कोरोना भाइरस (कोभिड१९) संक्रमणका कारण शुक्रबार फेरि १ जना जनाको मृत्यु भएको छ। वीरगन्ज महानगरपालिका वडा नम्बर १० रानीघाटका ४८ वर्षीय पुरुषको मृत्यु भएको हो। गण्डक बहुअरीस्थित वीरगन्ज हेल्थकेयर अस्थायी कोभिड अस्पतालमा उपचारका क्रममा शुक्रबार दिउँसो सवा १ बजे ती संक्रमित पुरुषको मृत्यु भएको हो। मुटु रोगी रहेका ति पुरुष साउन ३१ गते नारायणी अस्पतालको आइसीयूमा भर्ना भएका थिए। साउन ३२ गते उनमा कोरोना संक्रमणको पुष्टि भएको थियो। पीसीआर रिपोर्ट पोजिटिभ देखिएपछि उनलाई नारायणी अस्पतालबाट वीरगन्ज हेल्थ केयर अस्थायी कोभिड अस्पतालमा लगिएको थियो। आइसीयूमा उपचाररत उनको स्वास्थ्यमा समस्या देखिएपछि भेन्टिलेटरमा राखिएको थियो। योसँगै वीरगन्जमा कोरोनाका कारण मृत्यु हुनेको संख्या ३३ पुगेको छ। साउनमा मात्रै २९ जनाको मृत्यु भएको छ । वीरगन्जमा अहिलेसम्म कोरोनाका कारण मृत्यु भएका ३३ मध्ये पर्साका २५, बाराका ५ र रौतहटका २ छन्। जेठ ३१ गते वीरगन्जको घण्टाघरमा मृत भेटिएका एक संक्रमित युवकको भने पहिचान खुलेको छैन।"
हेलचेक्र्याइँले ज्यान गएको भन्दै अदालतमा,"विराटनगर : सरकारी हेलचेक्र्याइँका कारण कोरोना भाइरस संक्रमणबाट अकालमा ज्यान गुमाउनुपरेको भन्दै मृतककी छोरीले उच्च अदालत विराटनगरमा रिट दायर गरेकी छन् । मोरङ विराटनगर महानगरपालिका३ का ५७ वर्षीय सीताराम दाहालको उपचारका क्रममा साउन २८ गते कोसी अस्पताल मृत्यु भएको थियो । त्यसपछि किरिया बसेकी उनकी छोरी २२ वर्षीया नीलिमा दाहालले विराटनगर१५ का ललन मण्डलमार्फत रिट दायर गरेकी हुन् । दाहाल संक्रमण पुष्टि भएपछि साउन २६ मा अस्पताल भर्ना भएका थिए । उनी सीताराम विद्युत् प्राधिकरण विराटनगर वितरण केन्द्रका प्राविधिक हुन् । नीलिमाले प्रदेश १ सरकार, महानगरपालिका र उपचारमा सम्बद्ध कोसी अस्पताल, बीपी कोइराला स्वास्थ्य विज्ञान प्रतिष्ठानसमेत आठ सरकारी निकायलाई विपक्षी बनाएर परमादेशको माग गरेकी छन् । उनले संक्रमितकोे उपचारलाई व्यवस्थित बनाउन माग पनि गरेकी छन् । यस्तै उपचारमा हेलचेक्र्याइँ गरिँदा ज्यान गुमाएकाहरूबारे छानबिनको माग रिटमा गरिएको छ । सीतारामको मृत्यु भेन्टिलेटर, आईसीयू र अक्सिजन अभावमा भएको उपचारमा संलग्न चिकित्सकले बताउँदै आएका छन् । थप उपचारका लागि बीपी कोइराला स्वास्थ्य विज्ञान प्रतिष्ठान पठाउन खोजिएको थियो । बेड खाली नभएको भन्दै प्रतिष्ठानले अस्वीकार गर्दा बिरामीको मृत्यु भएको जनाइएको छ । नीलिमाबाहेक परिवारका पाँच सदस्यलाई कोरोना संक्रमण देखा परेको छ । तर उनीहरूले बेड अभावमा उपचार केन्द्रमा भर्ना हुन पाएका छैनन् । उनीहरू आफ्नै घरमा होम आइसोलेसनमा बस्न बाध्य भएका छन् । नेगेटिभ रिपोर्ट आएकी नीलिमा पनि घरभित्र क्वारेन्टाइनमा बसेर बाबुको किरिया बारिरहेकी छन् । रिट निवेदनको पहिलो सुनुवाइ गर्दै उच्च अदालत विराटनगरले कोरोना संक्रमण नियन्त्रणको कार्य प्रगतिसहित छलफलका लागि उपस्थित हुन प्रदेश र स्थानीय सरकारका नाममा बिहीबार आदेश जारी गरेको छ । अदालतले प्रदेश १ को सामाजिक विकास मन्त्रालय र विराटनगर महानगरपालिकासहितका विपक्षीलाई छलफलका लागि बोलाएको हो । प्राकृतिक न्यायको सिद्धान्तअनुसार दुवै पक्षको कुरा सुन्नका लागि मुख्यन्यायाधीश तिलप्रसाद श्रेष्ठको इजलासबाट विपक्षीलाई साउन ८ गते उपस्थित हुन आदेश भएको उच्च अदालत विराटनगरका रजिस्ट्रार जितेन्द्रबाबु थपलियाले जानकारी दिए ।"
निरीह पुजारीको निर्मम हत्या,"गौर : अज्ञात समूहले बुधबार राति गोली प्रहार गरी ६५ वर्षीय पुजारी श्रीराम साहको ज्यान लिएको छ। साहले रौतहटको माधवनारायण नगरपालिका२ खेसहरिया टोलनजिकै सार्वजनिक जग्गामा हनुमान मन्दिर बनाएर पूजाअर्चना गर्दै आएका थिए। उनले त्यही मन्दिरमा पाएको दान र भिक्षाबाट छाक टार्दै आएका थिए। उनी बुधबार राति ९ बजेतिर मन्दिरछेउ रहेको छाप्रो अगाडि खुला स्थानमा बसेर रोटी खाइरहेका थिए। त्यहीबेला उनको टाउकोमा गोली प्रहार भएको प्रहरीले जनाएको छ। उनको घटनास्थलमै मृत्यु भएको थियो। घटनास्थलमा कचौरामा रोटी, तरकारी र भुइँमा सानो कागजमा नुन र एक लोटा पानी भेटिएको छ। हत्याको खबर पाएपछि प्रहरी टोली राति नै घटनास्थल पुगेको थियो। घटना भएको इलाका सिल गरी प्रहरीले अनुसन्धान थालेको छ। प्रदेश प्रहरी कार्यालय जनकपुरबाट तालिम प्राप्त कुकुर झिकाएर हत्यामा संलग्न व्यक्तिको खोजी भइरहेको इलाका प्रहरी कार्यालय गरुडाले जनाएको छ। मृतक पुजारी श्रीमती बितेपछि एक्लै बस्दै आएका थिए। उनका छोराछोरी छैनन्। उनकै पहलमा उक्त मन्दिर २०७६ जेठमा निर्माण गरिएको स्थानीयको भनाइ छ।पुजारीको स्वभाव सीधासादा र कोहीसँग नरिसाउने रहेको माधवनारायण नगरपालिकाका मेयर वीरेन्द्रप्र्रसाद यादवले बताए। पुजारीसँग कोही कसैको विवाद, झगडा भएको थाहा छैन, मेयर यादवले भने, मदिरा खाएका कोही कसैले हत्या गरेको हुन सक्ने अनुमान गर्न सकिन्छ। बस्तीभन्दा करिब आधा किलोमिटर टाढा बाटोछेउ मन्दिर छ। बाटो किनारमा मन्दिर र छेउमा पुजारी बस्ने फुसको सानो छाप्रो छ। श्रीमतीको मृत्युपछि साह धर्मकर्ममा लागेको वडाध्यक्ष हनुमान सहनीले बताए। उनको हत्यामा संलग्न अपराधीलाई हदैसम्मको कारवाही गर्न वडाध्यक्ष सहनीले माग गरे। घटनाको अनुसन्धान भइरहेको इलाका प्रहरी गरुडाका डीएसपी ज्ञानकुमार महतोले बताए।"
हावाहुरीले मकैबालीमा क्षति,"बैतडी : लगातारको बर्षाले बैतडीका विभिन्न स्थानमा मकैबालीमा व्यापक क्षति पुर्याएको छ। बर्षासँगै आएको हावाहुरीले मकैबाली पूर्ण रुपमा नष्ट गरेको सुर्नया गाउँपालिका_४ का रामबहादुर महराले बताए। उनले भने हावाहुरीले घोगा लागेको पुरै मकै ढलेको छ। हावाहुरीले मकैमा क्षति पुगेपछि किसानहरु चिन्तित बनेका छौं। कोरोना कहरसंगै भोकमरी पनि डर पनि छ। हावाहुरीले सुर्नया गाउँपालिका ४ को चाडी,डबराली, जोगेनीलगायतका क्षेत्रमा व्यापक नष्ट गरेको वडा सदस्य हरि महराले बताए। उनले भने जंगली बँदेलबाट बल्लतल्ल जोगाएको मकै हावाहुरीले सखाप पार्यो। मुख्य खाद्यबालीको रुपमा रहेको मकै नष्ट भएपछि हामी भोकमरी हुने चिन्तामा छौं। यस्तै जिल्लाका अन्य ठाउँमा पनि हावाहुरीले मकैबालीमा क्षति पुर्याएको किसानहरुले बताएका छन्। बर्षासंगै आएको हावाहुरीले मकैबालीमा क्षति पुर्याएको पुर्चौंडीका उत्तम बोहराले बताए। उनले भने यो बर्ष भोकमरी नै होला जस्तो छ। मकैमा शुरुमा रोगकिराको प्रकोप देखियो। त्यसपछि जंगली जनावरको आतंक छँदैछ। हावाहुरीले पनि बाँकी रहेको मकै सखाप पारेपछि हामी चिन्तित बनेका छौं। जिल्लाको मुख्य खाद्यबालीको रुपमा रहेको मकैबालीमा विभिन्न कारणले क्षति भएपछि यो बर्ष मकै उत्पादनमा समेत ह्रास आउने देखिएको छ। १४ हजार ५ सय हेक्टर जमीनमा मकै खेती हुँदै आएको भएपनि यो बर्ष विभिन्न कारणले मकैबालीमा क्षति पुगेको कृषि ज्ञान केन्द्रका निमित्त प्रमुख कर्णबहादुर चन्दले बताए। उनले भने यो बर्ष मकैमा रोगकिरा देखि लिएर हावाहुरीको प्रकोप समेत भयो। यसले मकै उत्पादनमा ह्रास आउने देखिन्छ। जिल्लामा कोरोनाका कारण भारतबाट रोजगारी गुमाएर सैयौं नागरिक घर फर्किएका छन्। तर बारीमा लगाएको बालीनाली नष्ट भएपछि भोकमरीको चिन्ता बढेको मेलौली ७ का किशोर कार्कीले बताए। बैतडी मकैजोन क्षेत्र भएपनि जोन क्षेत्रमै यसपालि मकै उत्पादन घट्ने देखिएको छ। गएका केही बर्ष यता मकैबालीमा लगातार क्षति व्यहोर्दै आईरहेका किसानहरुले यो बर्ष झन् क्षति हुने देखिएको छ।"
विदेशबाट आउनेलाई राख्ने होटलको सूची र मूल्य सार्वजनिक,"काठमाडौं : सरकारले चार्टर्ड उडानमार्फत स्वदेश आउने नागरिकलाई क्वारेन्टाइनमा राख्ने प्रयोजनका लागि होटलको सूची र मूल्य सार्वजनिक गरेको छ। जिल्ला प्रशासन कार्यालय काठमाडौंले पर्यटन विभागले उपलब्ध गराएको होटलको सूची र मूल्य सार्वजनिक गरेको हो। सार्वजनिक गरिएका होटलमा तीन हजार ५०० शय्या क्षमता रहेको छ। जिल्ला सङ्कट व्यवस्थापन केन्द्र (डिसिसिएमसी) ले यही भदौ २ गते कोभिड१९ विश्वव्यापी सङ्क्रमणका कारण उत्पन्न असहज परिस्थितिमा स्वदेश आउनै पर्ने अवस्थामा रहेका नागरिकलाई स्वदेश आउन सहजीकरण गर्नेसम्बन्धी आदेश, २०७७ बमोजिम विमानस्थल हुँदै नेपाल प्रवेश गर्ने र स्वेच्छाले होटल क्वारेन्टाइनमा बस्ने व्यक्तिलाई राख्न होटल सूचीकृत गर्ने निर्णय गरेको थियो। सोही निर्णयका आधारमा पर्यटन विभागले बिहीबार क्वारेन्टाइन प्रयोजनार्थ होटलको विवरण र मूल्य जिल्ला प्रशासन कार्यालय काठामाडौँलाई उपलब्ध गराएको थियो। तारे होटलदेखि सामान्य पर्यटकस्तरका होटलको सूची र मूल्य सार्वजनिक गरिएको जिप्रका काठमाडौँका प्रशासकीय अधिकृत रमा घिमिरेले जानकारी दिए। पर्यटन विभागका सूचना अधिकारी सुरेन्द्र थापाले स्वास्थ्यसम्बन्धी मापदण्ड पालना गर्नसक्ने क्षमता भएका होटललाई क्वारेन्टाइनका रूपमा प्रयोग गर्न सूचीकृत गरिएको जानकारी दिए। 'अहिले हामीले तीन हजार ५०० शय्या भएको होटललाई तयारी अवस्थामा राखेका छौँ, चरणबद्ध रूपमा यो थपिन सक्छ' उनले भने 'स्वास्थ्यसम्बन्धी प्रोटोकलको पालना गर्न सम्भव भएका होटललाई सूचीकृत गरेको हौँ, सबै होटलमा त्यो सुविधा नहुन सक्छ।' सकभर आइसोलेटेड क्षेत्रमा भएका, कम्पाउण्ड भएका, बाहिरी व्यक्तिसँग घुलमिल हुन नसक्ने, सामाजिक दूरी कायम गर्न सक्ने होटललाई सूचीकृत गरिएको उहाँले जानकारी दिए। होटल व्यवसायी महासङ्घ, होटल एसोसियसन तथा व्यवसायीसँग छलफल गरेर क्वारेन्टाइन होटलको सूची सार्वजनिक गरिएको उनको भनाइ छ। पर्यटकीय क्षेत्र ठमेल, ताहाचल, गौशाला, बत्तिसपुतली, दरबारमार्ग, सानो गौचरन, नक्साल, भक्तपुर, लाजिम्पाट, गोदावरी, कमलादी, स्वयम्भू, झम्सीखेल, बूढानीलकण्ठ, लैनचौर कमलपोखरी र बागबजार क्षेत्रमा होटललाई क्वारेन्टाइनका रूपमा प्रयोग गरिने छ। विभागले क्वारेन्टाइनमा प्रयोग गरिने पर्यटकस्तरका होटलको मूल्य र खानाको मेनु पनि सार्वजनिक गरेको छ। पाँच तारे होटलमा एकल रु नौ हजार र दुई जना साझेदारीमा बस्नेका लागि प्रतिव्यक्ति रु छ हजार तोकिएको छ। यस्तै चारतारे होटलमा एकल रु आठ हजार र दुई जनाको हकमा प्रतिव्यक्ति रु पाँच हजार ५००, तीनतारे तथा डिलक्स रिसोर्टमा एक जनाको रु छ हजार र दुई जनाको हकमा प्रतिव्यक्ति रु पाँच हजार, दुई तारेमा एकल रु पाँच हजार र दुई जना भएमा प्रतिव्यक्ति रु तीन हजार ५००, एकतारेमा एकल रु चार हजार र दुई जना भएमा प्रतिव्यक्ति रु दुई हजार ५०० तथा पर्यटकस्तरको होटलमा एकल रु दुई हजार ८०० र दुई जना भएमा प्रतिव्यक्ति रु एक हजार ८०० शुल्क तोकिएको छ। पर्यटकस्तरको होटलका लागि दिनको चार पटक दिइने खानाको मेनु पनि तोकिएको छ। पर्यटकस्तरको होटलले क्वारेन्टाइनमा बस्ने व्यक्तिलाई बिहानको नास्ता, खाना, खाजा र बेलुकाको खाना खुवाउनुपर्नेछ। तारे होटलले खुवाउने खाना आफ्नै ढङ्गको हुनेछ। सरकारले चार्टर्ड उडानमार्फत कोभिड१९ का कारण विदेशमा अलपत्र परेका नागरिकको उद्धार गर्ने निर्णय गरिसकेको छ। त्यसरी विदेशबाट उद्धार गरिएको व्यक्ति कम्तीमा पनि एक साता होटल क्वारेन्टाइनमा बस्नुपर्ने व्यवस्था गरिएको छ। कोभिड१९ महामारीका बीचमा यही भदौ ३ गतेसम्म ५९ देशबाट करिब ५२ हजार नेपाली स्वदेश फर्किका छन्।"
