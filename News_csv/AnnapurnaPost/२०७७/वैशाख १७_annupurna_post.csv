शीर्षक,विवरण
नायक बन्ने कि खलनायक ?,"मुलुक कोरोना महाव्याधि संकटमा रहेका बेला सरकार दुर्भाग्यपूर्ण शैलीमा जारी दुई अध्यादेशसिर्जित समस्यामा फँसेको छ। दुवै अनुचित अध्यादेश फिर्ता भए पनि त्यसबाट सिर्जित सत्तारूढ दलभित्रको कलहचाहिँ गहिरिँदै गएको छ। सत्तारुढ दल गुटीय भेला र षड्यन्त्रको दाउपेचमा मस्त छ, मुलुक महासंकटमा रहेको तथ्य उसले बिर्सेको देखिन्छ। सत्तारुढ दलका नेताहरूको दिलदिमागमा मुलुक प्राथमिकता मा परेको छैन। प्रतिकूल परिस्थितिमा प्रधानमन्त्री स्वयंले आमन्त्रण गरेको शासकीय संकटले सत्ताारुढ दलभित्र यस्तो परिस्थिति निर्माण भएको हो। यतिखेर प्रधानमन्त्री केपी ओलीलाई महाव्याधि पार लगाउनुभन्दा बढी चिन्ता कसरी पद जोगाउने भन्नेमा छ। अरू नेताहरू पनि दलीय अंकगणित फेरबदल गरी कसरी आफूलाई बलियो बनाउने भन्ने एकसूत्रीय ध्याउन्नमा छन्,कोराना महाव्याधि पार लगाउनेतिर होइन। बालुवाटार, खुमलटार, कोेटेश्वर, भैंसेपाटीमा गुटीय भेला बाक्लिँदोछ। आमनागरिकलाई सडकमा हिँड्न र भेला हुन निषेध छ। सत्तारुढ दलका नेताहरूको निवासमा नेताकार्यकर्ताको भीड बाक्लो छ। औषधि र तरकारी किन्न हिँडेका नागरिकलाई थर्काइन्छ। सत्तारुढ नेताहरूको हकमा त्यो नियम लागू भएको देखिँदैन। पञ्चायतकालमा दरबारिया पात्रहरू जसरी नै कानुनभन्दा माथि भएको आभास दिँदैछन्। गुटीय समीकरणभित्र खेल्ने, खेलाउने र बलियो बन्न अपनाइने हथकन्डाले त्रिशंकु संसद्कालीन दृश्यविकृतिलाई पनि माथ गर्ने हो कि भन्ने आभास गराउँदैछ। आमनागरिक चाहिँ रोगभोक र अव्यवस्थासँगै निम्तिने सम्भावित दूरावस्था को त्रासमा छन्। मुलुक साधारण अवस्थामा भए उनीहरूको त्यो सत्ताकलह अनौठो र अस्वाभाविक मानिँदैनथ्यो। तर विषम परिस्थितिमा त्यस्तो दृश्य मञ्चन भइरहँदा त्यसबाट फाइदा लुट्ने सीमित पात्रबाहेक आमनागरिकलाई पीडामा पारेको छ। यस्ता दृश्यले आममानिसमा निराशा बढाउँदै लगेको छ। यतिखेर त राजनीतिक शक्तिहरू कोराना महाव्याधि र त्यसबाट उत्पन्न हुनसक्ने भयावह परिस्थितिको सामना गर्ने उपायको खोजीमा व्यस्त हुनुपर्थ्यो। आममानिसको मनमा आशाभरोसा बिजारोपण गर्न सक्नुपथ्र्यो। त्यो कामको नेतृत्व गर्ने र सहज वातावरण निर्माण गर्ने दायित्व सत्तारुढ दलकै हो। विश्वका हरेक शासक नागरिकको मनोबलहौसला बढाउने र रोगको सामना गर्ने रणनीतिमा छन्। तर, हाम्रो सत्तारुढ दल मनमौजी र बेलगाम शैलीका विवादमा छन्। कोरोना महाव्याधिको संकटबाट जनतालाई सुरक्षित राख्न, रोजगारी संरक्षण गर्न, अर्थतन्त्र बचाउन के गर्न सकिन्छ भन्ने खाका कोर्न चाहेको देखिन्न। त्यसनिम्ति सबै एक ठाउँमा जम्मा पनि हुनु पर्दैन, प्रविधिको प्रयोगबाट बहस चलाउन सकिन्थ्यो। सरकारले लकडाउन लाई ठूलो सफलता का रूपमा चित्रण गरिरहँदा भावी दिनमा भोक को मारमा मुलुक पर्न सक्ने खतराका बादल मडारिँदैछन्। मुलुकको अर्थतन्त्र चौपट हुन नदिने उपाय के हो त ? शासकीय संयन्त्रलाई कुनै चासो छैन। अर्थतन्त्र भयावह हुँदा सिर्जित हुनसक्ने गरिबी, बेरोजगारी, समष्टिगत आर्थिक स्थायित्वमा आउने संकटबाट जोगाउन झिनो प्रयत्न भएको पाइँदैन। बरु उल्टो महामारीका बेला खरिद औषधिमा भएका अत्यासलाग्दो भ्रष्टाचारका अंकहरू बाहिर आउँछन्। औषधिमा त यतिविधि अनुचित आर्थिक लाभ लिन उद्यत जमातले पूर्वाधार निर्माण र सरकारी खरिदमा रजाइँ चलाएका हुन सक्छन्। दुर्भाग्य, कोही सजायका भागीदार हुँदैनन्। अझ सामान्य छानबिन वा अनुसन्धानको नाटक मञ्चन हुन नसक्ने देशमा परिणत भएको छ। अझ त्यस्ता भ्रष्ट क्रियाकलापविरुद्घ बोल्ने र लेख्नेहरूलाई कोरानाकैबीच हिरासतमा कोच्न शासकीय वृत्त उद्यत छ। सत्ता हाँक्नेहरूले बुझ्नुपर्छ यतिखेर दम्भ र अहंकार प्रदर्शन गर्ने बेला होइन। सरकार र सत्तारुढ दल कलहमा रम्ने होइन, रोग र भोकबाट जोगिने उपायतिर केन्द्रित हुनुपर्छ। यो बेमौसमी विवाद र कलह कसैका निम्ति प्रिय हुँदैन। दुईतिहाइको सत्तारुढ दलको कर्म रोगभोकसँग लड्न नागरिकलाई प्रेरित गर्नु हो। त्यसविपरीत सत्ता भोग को मात्र दृश्य मञ्चन गरियो भने त्यस्ता कर्म संलग्न पात्रहरूलाई इतिहासले खलनायक मा दर्ज गर्नेछ। संकटको घडीमा नायक बन्ने कि खलनायक ? हालका सत्तारुढ नेताहरू त्यस मा घोत्लिउन्। यति बुभ्नुपर्छ सत्ता र शक्तिका लोभी पात्रहरू इतिहासका पानामा खलनायक मै दर्ज भएका छन्।"
आर्थिक वृद्धिदर २२७ प्रतिशत रहने प्रक्षेपण : अर्थतन्त्रको आकार ३७ खर्ब ६७ अर्ब पुग्ने,"काठमाडौं : कोरोना महाव्याधिका कारण तेश्रो चौमासिकमा डेढ महिना लामो बन्दाबन्दी लागू हुने क्रममा रहेको नेपाली अर्थतन्त्रको विस्तार २२७ प्रतिशतले हुने सरकारी प्रक्षेपण छ। यो प्रक्षेपण जेठदेखि होटल र रेष्टुरेन्ट र अन्तर्राष्ट्रिय उडानबाहेक अन्य क्षेत्र पूर्ववत् सामान्य अवस्थामा फर्कने अनुमानका आधारमा तयार पारिएको हो। यद्यपि कोरोना भाइरसको संक्रमण नियन्त्रण भइ जेठदेखि आर्थिक गतिविधि पूर्ववत् सामान्य अवस्थामा फर्कनेमा अनिश्चितता भने कायमै छ। संशोधित अनुमान अनुसार, गत आर्थिक वर्षमा ३४ खर्ब ५८ अर्ब रुपैयाँ अनुमानित अर्थतन्त्रको आकार २०७६७७ मा ३७ खर्ब ६७ अर्ब रुपैयाँको हुने केन्द्रीय तथ्यांक विभागको अनुमान छ। विभागले माघदेखि चैतसम्मको तथ्यांकका आधारमा यो अनुमान सार्वजनिक गरेको हो। केन्द्रीय तथ्यांक विभागले त्रैमासिक रुपमा कुल गार्हस्थ उत्पादनको अनुमान तयार गर्ने गर्छ। दोस्रो त्रैमास र तेश्रो त्रैमासको अनुमान यथार्थपरक हुने गरेको पाइन्छ। सरकारले चालु आर्थिक वर्षमा ८५ प्रतिशतको आर्थिक वृद्धिदर हासिल गर्ने लक्ष्य राखेको भएपनि कोरोना भाइरसको महामारीका कारण आर्थिक वृद्धिदरमा ठूलो गिरावट आएको हो। अर्थतन्त्रको आकार ३७ खर्ब ६७ अर्ब रुपैयाँ पुग्ने प्रतिव्यक्ति आय १ लाख २६ हजार १८ रुपैयाँ (१ हजार ८५ अमेरिकी डलर) औद्योगिक वर्गीकरणका १५ उपक्षेत्रमध्ये १० विस्तार, होटल रेष्टुरेन्ट बजेटको मध्यावधि समीक्षासम्म अर्थमन्त्री डा युवराज खतिवडा सरकाले लक्ष्य गरेकै आर्थिक वृद्धिदर हासिल हुनेमा विश्वस्त देखिन्थे। जसका कारण सरकारले मध्यावधि समीक्षामा पनि आर्थिक वृद्धिदरको प्रारम्भिक लक्ष्य भेट्टाउने भन्दै संशोधन गरेको थिएन। चालु आवको साउन देखि चैत महिनासम्मको तथ्यांकका आधारमा विभागले उक्त आर्थिक वृद्धिदर प्रक्षेपण गरेको हो। गत आर्थिक वर्षमा प्रारम्भिक अनुमान अनुसार ६८१ प्रतिशत आर्थिक वृद्धिदरको प्रक्षेपण गरिएकोमा ६७५ प्रतिशत आर्थिक वृद्धिदर हासिल भएको विभागको संशोधित अनुमान छ। चालु मूल्यमा कुल स्थिर पुँजी निर्माण १० खर्ब ६० अर्ब रुपैयाँ रहेको छ। प्रतिव्यक्ति आय १ लाख २६ हजार १८ रुपैयाँ अर्थात् एक हजार ८५ अमेरिकी डलर पुग्ने प्रक्षेपण छ। यो एक वर्षमा प्रत्येक नेपालीको औसत आम्दानी हो। औद्योगिक वर्गीकरण अनुसार १५ उपक्षेत्रमध्ये चालु वर्षमा होटल तथा रेष्टुरेन्ट, यातायात, उद्योग, निर्माण र खानी तथा खनिज क्षेत्र संकुचन भई ऋणात्मक वृद्धिदर हुने विभागको अनुमान छ। कोरोना भाइरसका कारण होटल रेष्टुरेन्ट वर्गमा सबैभन्दा ठूलो संकुचन आउनेछ। होटल र रेष्टुरेन्ट गत वर्षको तुलनामा मूल्य अभिवृद्धि १६३ प्रतिशतले संकुचन आउने विभागको अनुमान छ। त्यस्तै, यातायात क्षेत्र २४५ प्रतिशत र औद्योगिक क्षेत्रको योगदानमा २२७ प्रतिशतको संकुचन आउने विभागको अनुमान छ। अन्य दुई क्षेत्र खानी र खनिज तथा निर्माणमा झिनो संकुचन आउने आँकलन गरिएको छ। निर्माणमा ०३ प्रतिशत र खानीतर्फ ०७ प्रतिशतको संकुचन अनुमान गरिएको छ। सामाजिक क्षेत्रका शिक्षा, स्वास्थ्य लगायत, कृषि र व्यापार क्षेत्र, विद्युत्, ग्यास तथा पानी लगायत वित्तिय क्षेत्र, रियलस्टेटको मूल्य अभिवृद्धिले कुल गार्हस्थ उत्पादनको विस्तारमा टेवा पुर्याएको विभागले उल्लेख गरेको छ। मुलुकको अर्थतन्त्रमा कृषि क्षेत्रले २८२ र सेवा क्षेत्रको योगदान ५८०८ प्रतिशत रहेको छ। उत्पादन र निर्माण क्षेत्रको योगदान १३७२ प्रतिशत रहनेछ। चालु आर्थिक वर्ष २०७६७७ मा कृषि, वन लगायत प्राथमिक क्षेत्रको वृद्धिदर २५४, उत्पादन, निर्माण, विद्युत्, ग्यासआदिको वृद्धिदर ३३६ प्रतिशत र सेवा क्षेत्रको वृद्धिदर १९९ प्रतिशत रहने अनुमान छ। गत आर्थिक वर्षमा कृषि क्षेत्रको वृद्धिदर ५१२ प्रतिशत, औद्योगिक उत्पादन, निर्माण, विद्युत्, ग्यास, पानी लगायत क्षेत्र ७६९ प्रतिशत र सेवा क्षेत्रमा ७२७ प्रतिशतको वृद्धिदर हासिल भएको थियो। विस्तार हुने क्षेत्रहरुः कृषि तथा वन  २४८ प्रतिशत मत्स्य पालन, बिक्री  ७१७ विद्युत्, ग्यास तथा पानी २८७५थोक र खुद्रा व्यापार २११वित्तिय मध्यस्थता ५१५ रियलस्टेट, वहाल र व्यवसाय ३२५ सार्वजनिक प्रशासन तथा रक्षा ६९१शिक्षा ४८८स्वास्थ्य ७०७समुदाय, सामाजिक तथा व्यक्तिगत गतिविधि ४७०"
प्रचण्डले राजीनामा मागेपछि ओलीको 'सरप्राइज' प्रस्ताव,"काठमाडौं : नेपाल कम्युनिस्ट पार्टी (नेकपा)को सचिवालय बैठकमा कार्यकारी अध्यक्ष पुष्पकमल दाहाल प्रचण्डले प्रधानमन्त्री र अध्यक्ष दुबै पदबाट केपी शर्मा ओलीले राजीनामा दिनुपर्ने प्रस्ताव राखेपछि बैठकमा चर्काचर्की भएको छ। बुधबार बालुवाटारमा बसेको बैठकमा सहभागी एक सचिवालय सदस्यका अनुसार बैठक सुरु भएलगत्तै प्रचण्डले करिब ४५ मिनेट बोलेका थिए। सरकार र पार्टी दुबै कमजोर बन्दै गएको आरोप लगाउँदै ओलीले मार्गप्रशस्त गनुपर्ने आग्रह गरेका थिए। प्रचण्डको आग्रहपछि जवाफ दिँदै प्रधानमन्त्री ओलीले आफु मार्गप्रशस्त गर्न तयार रहेको भन्दै एउटा 'सरप्राइज' प्रस्ताव राखेका थिए। ओलीको भनाई उधृत गर्दै ती सचिवालय सदस्यले अन्नपूर्ण अनलाइनसँग भने 'ठिक छ म दुबै पद छाड्न तयार छु। तर त्यसका लागि मेरो एउटा सर्त छ। संविधान संशोधन गरेर वामदेव गौतमलाई प्रधानमन्त्री बनाऔं। माधव नेपाललाई अध्यक्ष बनाऔं।' ओलीले यस्तो प्रस्ताव गरेपछि बैठकमा केहीबेर सन्नाटा छाएको थियो। त्यसपछि गृहमन्त्रीसमेत रहेका रामबहादुर थापा बादलले दुबै अध्यक्षको प्रस्ताव यो समयमा ठिक नभएको भन्दै मिलेर संकटको सामना गनुपर्ने बेला आपसमै कलह मच्चाएर सरकार र पार्टी दुबैलाई बदनाम गर्न नहुने बताएका थिए। उनले सरकारलाई कमजोर पार्ने र पार्टीलाई फुटाउने नियोजित खेलमा विभिन्न तत्वहरु सक्रिय भएको हुँदा यसमा सचेत रहेर संयम एवंम सुझबुझ देखाउन र पार्टीलाई एकताबद्ध भएर अगाडी बढाउन दुबै अध्यक्षलाई आग्रह गरेका थिए। नेकपाका प्रवक्ता नारायणकाजी श्रेष्ठका अनुसार अब नेकपाको २० गते सचिवालय बैठक बस्नेछ। उनका अनुसार २० गतेको सचिवालय बैठकले स्थायी कमिटीको बैठकबारे टुंगो लगाउनेछ। पछिल्लो समय सत्तारुढ नेकपाभित्रको आन्तरिक विवादले जटिल मोड लिएको छ। खासगरी अध्यादेश जारी तथा फिर्ता प्रकरणपछि पार्टीभित्र विवाद र गुटबन्दी चर्केको हो। संकटमा सघाउनुपर्ने बेला सरकारलाई अप्ठ्यारो पार्ने र यसले पार्टीलाई समेत कमजोर पार्ने मत पार्टीभित्र बलियो बन्दै गएको छ। ओलीको विकल्प खोज्न प्रचण्ड, माधव नेपाल, झलनाथ खनाल र वामदेव गौतम समूह एकै ठाउँमा उभिएपछि यो समिकरणलाई जसरी नै भत्काउने प्रयासमा बालुवाटार जुटेको छ। प्रचण्ड र नेपाल समूहका २० सदस्यले यही वैशाख १० मा दुवै अध्यक्षलाई पत्र लेखेर स्थायी कमिटी बैठक बोलाउन माग गरेका थिए। सिंगो मुलुकले संकट सामना गरिरहेका बेला पार्टीभित्रैबाट आफूमाथि प्रहार हुन थालेपछि प्रधानमन्त्री ओलीले संसद र पार्टी दुवैतिर आफ्नो बहुमत जुटाउने प्रयास गरेका छन्। यही क्रममा ओलीले तत्कालीन एमाले र माओवादी दुवै पक्षका सांसदसँगको भेट तथा छलफललाई तीव्रता दिएका हुन्। पूर्वमाओवादीका केही नेताहरु पछिल्लो समय ओलीसँग नजिकिएका छन्। आवश्यक परे बहुमतको दस्तावेज देखाउने गरी बहुमत सांसदको हस्ताक्षर समेत गराइएको छ। अहिले नेकपासँग १७३ सांसद छन् । ओलीले सचिवालय बैठकमा आफ्नो पक्षमा बहुमत रहेको दाबी गरेका थिए। स्रोतका अनुसार सचिवालय बैठकमा ओलीले संकटका बेला सत्ताको खेलमा लाग्दा बाहिर नराम्रो सन्देश गएको उल्लेख गर्दै सहयोगका लागि आग्रह गरेका थिए। अध्यक्ष र प्रधानमन्त्री कुनै पनि पद छोड्न आफू तयार नरहेको संकेत पनि ओली दिएका थिए। ओलीले मिलेर अघि बढ्ने प्रस्तावसहित प्रचण्ड र माधव नेपाल दुवै समूहलाई फकाउने प्रयास गरेका थिए। त्यसका लागि उनले नेपाल र प्रचण्डसँग भेटेर पटकपटक छलफल पनि गरेका थिए। तर त्यो पहल सफल नभएपछि सांसदको हस्ताक्षर जुटाएर बहुमत देखाउने तयारीमा ओली छन्। बालुवाटार निकट स्रोतले भन्यो, 'बाहिर हल्ला गरियोजस्तो अल्पमतको अवस्था होइन। पार्टी र संसद दुवैतिर स्पस्ट बहुमत छ। त्यो आवश्यक परे दस्तावेजसहित पेस हुनसक्छ।' बहुमत जुटाउने खेलअन्तर्गत प्रचण्ड र नेपाल समूहबाट सांसदहरुको हस्ताक्षर अभियान चलाइएपछि बालुवाटारले पनि सांसदहरुलाई बोलाउँदै फकाउँदै हस्ताक्षर गर्न लगाएको हो।"
उदयपुरको भुल्केमा कोरोनासँगै ठेउलाको त्रास !,"काठमाडौं : मुलुकभरका कोरोना भाइरस संक्रमितमध्ये आधाभन्दा बढी एकै गाउँमा देखिएपछि चर्चामा आएको उदयपुरको त्रियुगा नगरपालिका३, भुल्केमा ठेउला (चिकन पक्स)को संक्रमण बढेको छ। हालसम्म ५ जनामा ठेउला देखिएको छ। भुल्केमा २८ जनामा कोरोना संक्रमण देखिएको पुष्टि स्वास्थ्य तथा जनसंख्या मन्त्रालयले गरेको थियो। कोरोना परीक्षणका लागि गएको स्वास्थ्य टोलीले परीक्षणका क्रममा ठेउलाको संक्रमण बढेको जनाएको छ। स्वास्थ्य सेवा विभाग, इपिडिमियोलोजी तथा रोग नियन्त्रण महाशाखाका निर्देशक डा वासुदेव पाण्डेले भुल्के क्षेत्रमा ५ जनामा ठेउला संक्रमण देखिएको बताए। ठेउला रोग तीव्र रुपमा सर्ने उल्लेख गर्दै उनले भने, धेरैको ध्यान कोरोनातर्फ गइरहेका बेला कतै ठेउला कतै औलो देखिएको छ। कोरोनासँगै अन्य सरुवा रोगतर्फ पनि ध्यान दिनुपर्ने आवश्यकता देखिएको छ। सुदूरपश्चिमका क्वारेन्टाइनमा औलो संक्रमण देखिएको साता नबित्दै उदयपुरमा ठेउला देखिएपछि स्वास्थ्य अधिकारीले कोरोनासँगै अन्य सरुवा रोगतर्फ पनि सतर्कता देखाउनुपर्ने आवश्यकता महसुस गरेका छन्। भारतबाट आई सुदूरपश्चिमको क्वारेन्टाइनमा बसिरहेका १५ जना व्यक्तिमा औलो देखिएको थियो। लामखुट्टेको टोकाईबाट औलो रोग लाग्छ। औलो र ठेउला गर्मी मौसममा देखा पर्ने गरेको छ। डा पाण्डेका अनुसार ठेउलाको संक्रमण भर्सेला जोस्टर भाइरसले गराउँछ। रोग नियन्त्रण महाशाखा निर्देशक डा पाण्डेले भने, बिरामीको खोकी एवं थुकको छिटाबाट ठेउला सर्न सक्छ। श्वासप्रश्वासको माध्यमबाट पनि सर्न सक्छ। ठेउलाको संक्रमणबाट बिरामीको मृत्यु हुने जोखिमसमेत हुन्छ। ठेउलाको संक्रमणले निमोनिया गराउने र स्नायु प्रणालीमा गम्भीर असर पुयाउने जोखिम हुन्छ। त्रिवि शिक्षण अस्पतालका सहप्राध्यापक डा निरज बमका अनुसार ठेउला संक्रमित व्यक्ति सुतेको ओच्छयानमा सुत्दा तथा एवं लुगा लगाएको अवस्थामा स्वस्थ व्यक्तिलाई पनि संक्रमणको डर हुन्छ। ठेउला संक्रमित व्यक्तिसँगै बस्दा तथा अंकमाल गर्दा पनि संक्रमण हुने डर हुन्छ। डा बमले भने। ठेउलाको जटिलताले निमोनिया, इन्सेफलाइटिस समेत गराउन सक्छ। ठेउलाको भ्याक्सिन नलिएका व्यक्तिलाई जोखिम बढि हुन्छ। ठेउलाका लक्षण ज्वरो आउने टाउको दुख्ने शरीर चिलाउने शरीरमा राता बिबिरा देखा पर्ने बिबिरा पानी फोेकामा बदलिने पानी फोका बिबिरामा पाप्रा लाग्ने"
अत्यावश्यक उद्योगको क्षमता ४९ प्रतिशत उपयोग,"काठमाडौं : लकडाउनपछि अत्यावश्यक वस्तु उत्पादन गर्ने उद्योग पूर्णरूपमा सञ्चालनमा आउन सकेका छैनन्। सरकारी तथ्यांकअनुसार औद्योगिक करिडोरका १५० उद्योग औसत ४९३० प्रतिशत क्षमतामा मात्रै सञ्चालन भइरहेका छन्। उद्योग वाणिज्य तथा आपूर्ति मन्त्रालयले १० वटा औद्योगिक क्षेत्रमा अत्यावश्यक उद्योगको अवस्थाबारे अध्ययन गरेको छ। अध्ययनअनुसार ती उद्योगमा तीन हजार ५ सय ८८ कामदार अनुपस्थित छन्। लकडाउनअघि कुल ५ हजार १ सय ९० कार्यरत मजदुरमध्ये जम्मा एक हजार ६ सय दुई जनामात्रै उपस्थित रहेको तथ्यांकले देखाएको छ। पोल्ट्रीमा १० करोड क्षति, इँटामा ५० लाख लकडाउनपछि ठूलो क्षति दाना र पोल्ट्री उद्योगमा परेको छ। हाल ३० प्रतिशत क्षमतामा मात्रै यी उद्योग सञ्चालनमा छन्। १२ दिनदेखि सुख्खा बन्दरगाहबाट कच्चा पदार्थ लोड हुन सकेको छैन। थोरै मात्र उद्योग कामदार राखेर सञ्चालनमा आइरहेको अध्ययनले देखाउँछ। लकडाउनपछि करिब १० करोड रुपैयाँ बराबरको क्षति भएको अध्ययनले देखाएको छ। त्यस्तै इँटा उद्योग २५ प्रतिशत क्षमतामा मात्रै सञ्चालन भएका छन्। इँटा उद्योगमा ४० देखि ५० लाख रुपैयाँ सम्मको क्षति पुगेको छ। नयाँ उत्पादन नगरी स्टकमात्रै बिक्री गरिरहेको छ। कोइला आयात बन्द हुँदा इँटाको नयाँ उत्पादन हुन नसकेको अध्ययनले देखाएको छ। इँटा उद्योगमा अधकांश कामदार भारतीय नागरिक रहेकाले सबै घर फिर्ता भएका छन्। यद्यपि बाराको इँटा उद्योगले करिब १ सय ५० कामदार कामविहीन अवस्थामा पालिराखेको अध्ययनले देखाउँछ। कुन उद्योगको अवस्था कस्तो ? मन्त्रालयले १० किसिमका उद्योगको क्षमता, कच्चा पदार्थ उपलब्धता, कामदारको अवस्था र नोक्सानीलाई आधार मानी अध्ययन गरेको छ। अक्सिजन प्लान्ट विगतझै ७० प्रतिशत क्षमतामा सञ्चालन भइरहेको छ। यसमा कामदार पनि धेरै नलाग्ने भएकाले विगतमाझै काम भइरहेको छ। नोक्सानी पनि यो उद्योगले व्यहोर्नुपरेको छैन। अत्यावश्यक खाद्यान्न (चामल, दाल, पिठो, तेल) उत्पादन गर्ने उद्योग विगतमा जस्तै ६० प्रतिशत क्षमतामा चलिरहेका छन्। कच्चा पदार्थको आयातमा भने गिरावट आएको छ। २० प्रतिशत कच्चा पदार्थ आयात हुनेमा १० प्रतिशत मात्रै आयात भइरहेको तथ्यांकले देखाउँछ। यद्यपि कच्चा पदार्थको मौज्दात औसत तीन महिनालाई धान्ने अवस्थामा छ। खाद्यान्न उद्योगमा जम्मा ५० प्रतिशत कामदार मात्रै उपस्थित छन्। डेरी उद्योग पनि विगतमा झै ७० प्रतिशत क्षमतामा सञ्चालित रहेको तथ्यांकले देखाएको छ। यसअघि दूधको अभाव भए पनि गत ८ गतेदेखि नियमित उपलब्ध भइरहेको छ। डेरी उद्योगमा ५ देखि १० प्रतिशतको क्षति भएको अध्ययनले देखाएको छ। खाना पकाउने ग्यास उद्योगमा भने कुनै समस्या नभएको तथ्यांकले देखाउँछ। खानेपानी उद्योग अहिले जारको पानी मात्रै उत्पादन गरिरहेको छ। बोतल र बिर्काेको अभावमा बोतलको पानी उत्पादन भइरहेको छैन। औषधिमा जोखिम बढी औषधि उद्योग जम्मा २५ प्रतिशत क्षमतामा सञ्चालन भइरहेको छ। बजारमा माग धान्ने अवस्थामा कच्चा पदार्थ रहे पनि मागमा कमी आएको बताइएको छ। पैसा नउठ्ने र प्रयोग मिति पनि चाँडै सकिने हुँदा लगानी जोखिम बढेको उल्लेख छ। रसायन र कच्चा पदार्थ मुख्यतः चीन र भारतबाट आयात हुन्छ। यद्यपि दुवै मुलुकबाट हुने आयात प्राय ठप्प रहेको तथ्यांकले देखाएको छ। यद्यपि चार महिनालाई धान्ने मौज्दात रहेको छ।औषधि उद्योगमा कार्यरत कामदार भने यथावत छन्। सुनसरीमोरङ सुनसान उद्योगको हब मानिने मोरङसुनसरी औद्योगिक करिडोरमा उद्योग प्राय बन्द छन्। कच्चा पदार्थ अभाव र ढुवानी समस्याका कारण त्यहाँका उद्योग चल्न नसकेको अध्ययनले देखाउँछ। खाद्यान्न उत्पादन गर्ने उद्योग ५० प्रतिशत क्षमतामा मात्रै सञ्चालनमा छन्। ढुवानी समस्याले प्रदेश १ भित्रबाट आउने गहुँलगायत कच्चापदार्थ मिलमा आउन सकेका छैनन्। कार्टुन, पाउच, लेबलिङ जस्ता प्याकेजिङ सामानको आयातमा समस्या छ। कोरोना संक्रमणका डरले कामदार समेत आउन सकेका छैनन्। डेरी उद्योग ४० प्रतिशत क्षमतामा मात्रै सञ्चालनमा छन्। दूधको मागमा ६० प्रतिशतले कमी आउँदा डीडीसीबाहेक सबै बन्द छन्। ह्याचरी उद्योग २० प्रतिशत क्षमतामा मात्रै सञ्चालनमा छन्। दाना उद्योगमा प्रयोग हुने चुनढुंगा हेटौंडा र उदयपुर उद्योग बन्द हुँदा कच्चा पदार्थमा ठूलो समस्या छ। ढुवानी समस्याका कारण चिया उद्योग संकटमा छन्। त्यस क्षेत्रका इँटा उद्योग सबै ठप्प छन्।"
नेकपामा विवाद उस्तै,"काठमाडौं : प्रधानमन्त्री केपी ओलीले एकाएक ल्याएको अध्यादेश प्रकरणले चर्किएको विवाद सल्टिन नसक्दा राजनीतिक गतिरोध बढ्दै गएपछि नेकपाले बुधबार सचिवालय बैठक बोलाएको छ। पार्टीका दुई अध्यक्ष प्रधानमन्त्री ओली र पुष्पकमल दाहालबीच मंगलबार बालुवाटारमा छलफलपछि बुधबार सचिवालय बैठक तय भएको वरिष्ठ नेता झलनाथ खनालले बताए। दुई अध्यक्षबीच छलफलपछि बुधबार सचिवालय बैठक बोलाउने तय भएको छ, वरिष्ठ नेता खनालले अन्नपूर्णसँग भने, अब सचिवालय बैठकले स्थायी समिति बैठक बोलाउने विषयमा छलफल केन्द्रित गर्छ। प्रधानमन्त्री ओलीले राजनीतिक दल र संवैधानिक परिषद्सम्बन्धी अध्यादेश जारी गरेपछि नेकपामा यो विवाद भुसको आगोझैं सल्किएको छ। प्रधानमन्त्रीले अध्यादेश फिर्ता लिए पनि त्यसले सल्काएको आगो अझै निभ्न सकेको छैन। यो प्रकरणले पार्टी बदनाम, सरकार अलोकप्रिय भएको भन्दै नेकपाभित्र प्रधानमन्त्री ओलीको चर्काे आलोचना भइरहेको छ। पार्टीभित्र देखिँदै आएको त्रिपक्षीय शक्ति सन्तुलनमा अध्यादेश प्रकरणपछि प्रधानमन्त्री ओली, कार्यकारी अध्यक्ष पुष्पकमल दाहाल र वरिष्ठ नेता माधवकुमार नेपाल पक्षधर नेता अर्काेतिर देखिएका छन्। पार्टीभित्र यस प्रकरणको गम्भीर समीक्षा गर्दै ओलीले पार्टी र सरकारबाट निकास दिनुपर्ने भन्दै दाहालनेपाल पक्षका नेताले बैठक माग गरेपछि ओली आफ्नो प्रतिरक्षा र बैठक टार्ने मेसोमा लागेका बेला सचिवालय बैठक तय भएको हो। दाहालनेपाल पक्ष स्थायी समिति बैठक बोलाई ओलीको विकल्पसमेत खोज्ने तयारी गरेपछि झगडा उत्कर्षमा पुगेको छ। दाहालनेपाल पक्षको समीकरणपछि पार्टी सचिवालय, स्थायी समितिदेखि केन्द्रीय समितिमा पनि ओली अल्पमतमा परेका छन्। त्यसपछि उनी संकट टार्न अनेक प्रयासमा लागेका थिए। उनले मंगलबार बैठक बोलाउने विषयकेन्द्रित छलफलका लागि अध्यक्ष दाहाललाई बालुवाटार बोलाएका थिए। त्यहाँ छलफल गरे पनि दुवै पक्ष अडानमै देखिएका छन्। अध्यादेश प्रकरणपछि पार्टीभित्र उत्पन्न समस्याका विषयमा केन्द्रित रहेर नेताबीच आपसी छलफलबहसहरू भइरहेका छन्। अहिलेको छलफलबहसले निष्कर्ष दिँदैन। पार्टीका कमिटी बैठकबाटै निचोड हुन्छ भन्ने गरी छलफल हुनेछ, दाहालका प्रमुख स्वकीय सचिव जोगबहादुर महराले भने, सिंगो देश एकातिर तर नेकपा र सरकार अर्काेतिर जस्तो देखापरेको छ। मंगलबारको छलफलमा प्रधानमन्त्री आफ्नै अडानमा हुनुहुन्छ, अध्यक्ष प्रचण्ड (दाहाल) र माधव नेपाल कमरेड आफ्नै अडानमा हुनुहुन्छ। ओलीको प्रस्ताव अमान्य ओलीले नेपाल पक्षलाई मनाउन केन्द्र सरकारका मन्त्री, सचिवालय सदस्य हेरफेर गर्ने, मुख्यमन्त्रीहरू केही स्थानमा नेपाल पक्षका नेतालाई दिने, राजनीतिक नियुक्ति सहमतिमा गर्नेदेखि आगामी चैत अन्तिम साता तय भएको पार्टीको महाधिवेशन ६ महिना अघि सारेर उक्त महाधिवेशनमा नेपाललाई सहयोग गरेर जानेजस्ता प्रस्ताव गरेका थिए। नेपालसँग भएको एक्लाएक्लैदेखि दुई पक्षका समूहमा भएको छलफलमा पनि ओलीले नेपालसामु यस्ता प्रस्ताव राखेको ओली पक्षका केन्द्रीय सदस्य खिमलाल भट्टराईले बताए। अहिलेसम्मका छलफलमा नेपाल उक्त प्रस्तावमा सहमतिमा आउनै नचाहेकाले कुरा मिल्न नसकेको उनले सुनाए। नेपाल पक्षले पार्टी अध्यक्ष वा प्रधानमन्त्रीमध्ये एक पद ओलीले छाड्नुपर्ने गरी अडान नछाडेकाले सहमति हुन सकेको छैन। उनीहरूले ओलीसँग अब उधारोमा सहमति नखोज्ने भन्दै ओलीको प्रस्तावमा सहमति जनाएको छैन। २० स्थायी समिति सदस्यले १० वैशाखमा अध्यादेश प्रकरणमा छलफलका लागि पार्टी स्थायी समिति बैठक माग गरेका थिए। त्यसपछि ओली आफूमाथि आइपर्ने संकट टार्न बैठक राख्न चाहिरहेका थिएनन्। उहाँ (प्रधानमन्त्री) अझै स्थायी समिति बोलाइहाल्ने पक्षमा हुनुहुन्न। उहाँले अब टारेर टार्न सक्नुहुन्न, स्थायी समिति सदस्य रघुजी पन्तले भने। दुई पक्ष टकराउने संकेत बैठकअघि विवाद साँघुर्याउने र समाधान खोज्ने प्रधानमन्त्री ओलीको प्रयास सफल हुन सकेको छैन। यस्तो बेला बुधबार बस्ने सचिवालय बैठकमा नेताहरूबीच टकराव पर्न सक्ने सचिवालयका एक सदस्यले बताए। विवाद अहिलेसम्म उस्तै छ, कुनै कुरा मिलेको छैन। सचिवालयमा अन्य खास केही कुरा हुँदैन, ती नेताले भने, उहाँ (प्रधानमन्त्री)लाई निकास दिनुस् भन्ने एउटा पक्षको कुरा हुन्छ। उहाँ अहिलेकै आफ्नो अडानमा अडिनुभयो र लचकताका साथ आउनुभएन भने चर्काे टकराव पर्न सक्छ। स्थायी समिति बैठक राख्ने विषयमा झगडा हुन सक्छ। प्रधानमन्त्रीले नेपालसँग राखेको प्रस्ताव नै सचिवालय बैठकमा राख्न सक्ने आकलन नेताहरूले गरेका छन्। त्यसमा आफूइतरका नेताले माने स्थायी समितितिर जाने तर स्वीकार नगरे ओली स्थायी समिति बैठक बोलाउने पक्षमा अझै छैनन्। प्रधानमन्त्री छाड्ने, अध्यक्ष छाड्ने भन्ने कुरा हुनै सक्दैन। त्यो स्वीकार्य पनि हुँदैन, बालुवाटारमा मंगलबार ओलीनिकट सांसदहरूको छलफलमा सहभागी राष्ट्रियसभा सदस्य खिमलाल भट्टराईले भने, यस्तो प्रस्ताव संगतिपूर्ण हुँदैन। स्वीकार गर्ने कुरा हुँदैन। सामना गरेर अगाडि जाने कुरा हुन्छ। दाहालनेपाल पक्षका नेताले भने पार्टीलाई विधि र पद्धतिमा ल्याउन र अध्यादेशपछि सरकार र पार्टीले व्यहोर्नुपरेको क्षतिका लागि प्रधानमन्त्रीले केही न केही त्याग गरेरै निकास दिनुपर्ने पक्षमा सचिवालय बैठकमा अडिग भएर कुरा राख्ने तयारी गरेका छन्। तर प्रधानमन्त्री ओली डगमगाएका छैनन्। उनले आफूइतर समूहका नेताले उठाएका माग सम्बोधन गर्ने तत्परता देखाएका छैनन्। बरु उनले पार्टीभित्र नभए संसदीय दलमा आफूलाई हटाउन खोज्नेहरूलाई बहुमत जुटाएर देखाइदिने गरी तयारी थालेका छन्। प्रधानमन्त्री निवास बालुवाटारमा सोमबार र मंगलबार ओली पक्षका सांसदको जमघट र त्यहाँ प्रधानमन्त्री ओली र उपप्रधानमन्त्री ईश्वर पोखरेलले गरेको ब्रिफिङले नेकपाभित्रको संघर्ष थप पेचिलो बनाउने संकेत देखाएको छ। प्रवक्ता नारायणकाजी श्रेष्ठले भने पार्टीलाई विधिपद्धतिमा ढाल्ने र जनताले दिएको जनादेश र पार्टीको प्रतिबद्धता पूरा गर्ने गरी बैठकमा समीक्षा हुने बताए।"
कोरोना संक्रमण नियन्त्रण पहल : चिनियाँ विज्ञसँग छलफल गर्दै माधव नेपाल,"काठमाडौं : नेपाल कम्युनिस्ट पार्टी (नेकपा) वरिष्ठ नेता एवम् विदेश विभाग प्रमुख माधव नेपालले कोरोना भाइरस (कोभिड१९) संक्रमण र नियन्त्रणको विषयमा चिनियाँ विज्ञसँग छलफल गरेका छन्। बुधबार नेता नेपालले चिनियाँ कम्युनिस्ट पार्टीका अन्तर्राष्ट्रिय विभाग प्रमुख सङ् ताओ, प्रोफेसर झोङ नान सान, मेडिकल डाक्टर, वैज्ञानिकसहित विभिन्न विज्ञसँग दुई घण्टा लामो छलफल गरेका हुन्। भिडियो कन्फरेन्समार्फत् भएको छलफलमा उपप्रधानमन्त्री तथा रक्षा मन्त्री ईश्वर पोख्रेल, ६ प्रदेशका पार्टी इन्चार्जसहित सहभागी थिए। छलफलमा गण्डकी प्रदेश इन्चार्ज तथा मुख्यमन्त्री पृथ्वीसुब्बा गुरुङ भने सहभागी थिएनन्। उपप्रधानमन्त्री पोखरेल कोरोना भाइरस (कोभिड१९) संक्रमण रोकथाम तथा नियन्त्रण उच्चस्तरीय समन्वय समितिका संयोजकसमेत हुन्। छलफलमा चिनियाँ विज्ञले संक्रमणबाट जोगिन चीनले अपनाएको विधि र रणनीतिबाट जानकारी गराएका थिए।"
प्रधानमन्त्रीले गरे संसद बैठक कक्ष अवलोकन,काठमाडौं : प्रधानमन्त्री केपी ओलीले संसद बैठक कक्ष अवलोकन गरेका छन् । बजेट अधिवेशन बोलाउने तयारी भइरहेको बेलामा बुधबार संसद भवन पुगेर प्रधानमन्त्री ओलीले बैठक कक्ष अवलोकन गरेका हुन्। प्रधानमन्त्री ओलीसँगै प्रतिनिधिसभाका सभामुख अग्निप्रसाद सापकोटा पनि बैठक कक्ष अवलोकन गर्न संघीय संसद भवन पुगेका थिए। बजेट अधिवेशन आह्वानका विषयमा बुधबार बिहान बालुवाटारमा प्रधानमन्त्री ओली र सभामुख अग्नि सापकोटाबीच छलफलसमेत भएको थियो। संसद सचिवालयका अनुसार सामाजिक दूरी कायम गरी बैठक बसाउनका लागि सिटिङ संरचना नै परिवर्तन गर्न लागिएको छ। संविधानमा १५ जेठमा बजेट ल्याउनुपर्ने व्यवस्था छ।
नेकपा सचिवालय बैठक बालुवाटारमा : यस्तो छ बहुमतको खेल,"काठमाडौं : नेपाल कम्युनिस्ट पार्टी (नेकपा) सचिवालय बैठक बुधबार बेलुका बालुवाटारमा बसेको छ । आन्तरिक विवाद उत्कर्षमा पुगेका बेला बसेको यो बैठकलाई महत्वका साथ हेरिएको छ। आन्तरिक विवाद व्यवस्थापनमा यो बैठक निर्णायक हुने बताइएको छ। मंगलबार नै बस्ने भनिएको सचिवालय बैठक दुई अध्यक्षबीचको छलफलपछि बुधबारका लागि सारिएको थियो । पार्टी अध्यक्ष एवम् प्रधानमन्त्री केपी ओलीका प्रेस सल्लाहकार सूर्य थापाका अनुसार बैठक केही समय अघि सुरु भएको हो । सत्तारूढ नेपाल कम्युनिस्ट पार्टी (नेकपा) केन्द्रीय सचिवालयको बैठक बालुवाटारमा शुरू भएको छ, प्रेस सल्लाहकार थापाले भने । पछिल्लो समय सत्तारुढ नेकपाभित्रको आन्तरिक विवादले जटिल मोड लिएको छ। खासगरी अध्यादेश जारी तथा फिर्ता प्रकरणपछि पार्टीभित्र विवाद र गुटबन्दी चर्केको हो। संकटमा सघाउनुपर्ने बेला सरकारलाई अप्ठ्यारो पार्ने र यसले पार्टीलाई समेत कमजोर पार्ने मत पार्टीभित्र बलियो बन्दै गएको छ। ओलीको विकल्प खोज्न अध्यक्ष पुष्पकमल दाहाल प्रचण्ड, माधव नेपाल, झलनाथ खनाल र वामदेव गौतम समूह एकै ठाउँमा उभिएपछि यो समिकरणलाई जसरी नै भत्काउने प्रयासमा बालुवाटार जुटेको छ। स्थायी समितिको बैठक बोलाउन र त्यसमै ओलीको विकल्पबारे छलफल गर्न प्रचण्ड, माधव, झलनाथ र गौतम समूह सक्रिय भएपछि ओली पक्ष स्थायी समितिलाई जसरी पनि टार्ने रणनीतिमा छ। प्रचण्ड र नेपाल समूहका २० सदस्यले यही वैशाख १० मा दुवै अध्यक्षलाई पत्र लेखेर स्थायी कमिटी बैठक बोलाउन माग गरेका थिए। सिंगो मुलुकले संकट सामना गरिरहेका बेला पार्टीभित्रैबाट आफूमाथि प्रहार हुन थालेपछि प्रधानमन्त्री ओलीले संसद र पार्टी दुवैतिर आफ्नो बहुमत जुटाउने प्रयास गरेका छन्। यही क्रममा ओलीले तत्कालीन एमाले र माओवादी दुवै पक्षका सांसदसँगको भेट तथा छलफललाई तीव्रता दिएका हुन्। आवश्यक परे बहुमतको दस्तावेज देखाउने गरी बहुमत सांसदको हस्ताक्षर समेत गराइएको छ। प्रतिनिधिसभामा नेकपामा १७४ सांसद छन्। अग्निप्रसाद सापकोटा सभामुखको जिम्मेवारीमा भएकाले बहुमतको हिसाब किताबमा अहिले २७३ सांसदको मात्र गणना हुन्छ । संसदीय दलमा बहुमत जुटाउन ओलीलाई ८८ सांसद चाहिन्छ। ओलीले सचिवालय बैठकमा आफ्नो पक्षमा बहुमत रहेको स्पष्ट सन्देश दिने तयारी गरेका छन्। स्रोतका अनुसार सचिवालय बैठकमा ओलीले संकटका बेला सत्ताको खेलमा लाग्दा बाहिर नराम्रो सन्देश गएको उल्लेख गर्दै सहयोगका लागि आग्रह गर्नेछन्। अध्यक्ष र प्रधानमन्त्री कुनै पनि पद छोड्न ओली तयार नरहेको स्रोतको दाबी छ। ओलीले मिलेर अघि बढ्ने प्रस्तावसहित प्रचण्ड र माधव नेपाल दुवै समूहलाई फकाउने प्रयास गरेका थिए। त्यसका लागि उनले नेपाल र प्रचण्डसँग भेटेर पटकपटक छलफल पनि गरेका थिए। तर त्यो पहल सफल नभएपछि सांसदको हस्ताक्षर जुटाएर बहुमत देखाउने तयारीमा ओली छन्। बालुवाटार निकट स्रोतले भन्यो, 'बाहिर हल्ला गरियोजस्तो अल्पमतको अवस्था होइन। पार्टी र संसद दुवैतिर स्पस्ट बहुमत छ। त्यो आवश्यक परे दस्तावेजसहित पेस हुनसक्छ।'"
"बहुमत जुटाउँदै ओली, अध्यक्ष र प्रधानमन्त्री दुवै नछोड्ने","काठमाडौं : सिंगो मुलुकले संकट सामना गरिरहेका बेला पार्टीभित्रैबाट आफूमाथि प्रहार हुन थालेपछि नेपाल कम्युनिस्ट पार्टी (नेकपा)का अध्यक्ष एवम् प्रधानमन्त्री केपी ओलीले संसद र पार्टी दुवैतिर आफ्नो बहुमत जुटाउने प्रयास गरेका छन्। यही क्रममा ओलीले तत्कालीन एमाले र माओवादी दुवै पक्षका सांसदहरुसँगको भेट तथा छलफललाई तीव्रता दिएका छन्। आवश्यक परे बहुमतको दस्तावेज देखाउने गरी बहुमत सांसदको हस्ताक्षर समेत गराइएको छ। प्रतिनिधिसभामा नेकपामा १७४ सांसद छन्। अग्निप्रसाद सापकोटा सभामुखको जिम्मेवारीमा भएकाले बहुमतको हिसाब किताबमा अहिले २७३ सांसदको मात्र गणना हुन्छ । संसदीय दलमा बहुमत जुटाउन ओलीलाई ८८ सांसद चाहिन्छ। ओलीले बुधबार साँझ बस्ने सचिवालय बैठकमा आफ्नो पक्षमा बहुमत रहेको स्पस्ट सन्देश दिने तयारी गरेका छन्। स्रोतका अनुसार सचिवालय बैठकमा ओलीले संकटका बेला सत्ताको खेलमा लाग्दा बाहिर नराम्रो सन्देश गएको उल्लेख गर्दै हयोगका लागि आग्रह गर्नेछन्। अध्यक्ष र प्रधानमन्त्री कुनै पनि पद छोड्न ओली तयार नरहेको स्रोतको दाबी छ। ओलीले मिलेर अघि बढ्ने प्रस्तावसहित प्रचण्ड र माधव नेपाल दुवै समूहलाई फकाउने प्रयास गरेका थिए। त्यसका लागि उनले नेपाल र प्रचणडसँग भेटेर पटकपटक छलफल पनि गरेका थिए। तर त्यो पहल सफल नभएपछि सांसदको हस्ताक्षर जुटाएर बहुमत देखाउने तयारीमा ओली छन्। बालुवाटार निकट स्रोतले भन्यो, 'बाहिर हल्ला गरियोजस्तो अल्पमतको अवस्था होइन। पार्टी र संसद दुवैतिर स्पस्ट बहुमत छ। त्यो आवश्यक परे दस्तावेजसहित पेस हुनसक्छ।' पछिल्लो समय सत्तारुढ नेकपाभित्रको आन्तरिक विवादले जटिल मोड लिएको छ। खासगरी अध्यादेश जारी तथा फिर्ता प्रकरणपछि पार्टीभित्र विवाद र गुटबन्दी चर्केको हो। संकटमा सघाउनुपर्ने बेला सरकारलाई अप्ठ्यारो पार्ने र यसले पार्टीलाई समेत कमजोर पार्ने मत पार्टीभित्र बलियो बन्दै गएको छ। ओलीको विकल्प खोज्न अध्यक्ष पुष्पकमल दाहाल प्रचण्ड, माधव नेपाल, झलनाथ खनाल र वामदेव गौतम समूह एकै ठाउँमा उभिएपछि यो समिकरणलाई जसरी नै भत्काउने प्रयासमा बालुवाटार जुटेको छ। स्थायी समितिको बैठक बोलाउन र त्यसमै ओलीको विकल्पबारे छलफल गर्न प्रचण्ड, माधव, झलनाथ र गौतम समूह सक्रिय भएपछि ओली पक्ष स्थायी समितिलाई जसरी पनि टार्ने रणनीतिमा छ। न्प्रचण्ड र नेपाल समूहका २० सदस्यले यही वैशाख १० मा दुवै अध्यक्षलाई पत्र लेखेर स्थायी कमिटी बैठक बोलाउन माग गरेका थिए।"
लक डाउनमा दिनहुँ प्रदर्शन,"दमौली : लक डाउनकै अवधिमा तनहुँमा नेपाली कांग्रेसका भ्रातृ संगठनले दैनिकजसो प्रदर्शन गरेका छन् । सरकारविरोधी प्रदर्शनको सुरुवात नेपाल तरुण दल व्यास नगर समितिले मंगलबार गरेको थियो । उसले सरकारले लक डाउनकै अवधिमा पनि स्वास्थ्य सामग्री खरिदमा भ्रष्टाचार लगायतका मुद्दामा विरोध जनाएको थियो । सरकारले लक डाउन भने पनि यसबीचमा सांसदकै अपहरणसम्म भएको भन्दै तरुण दलले विरोध प्रदर्शन गरेको थियो । सांसद सुरेन्द्र चौधरीलाई अपहरण गरेको आरोप लागेका तनहुँ क्षेत्र नम्बर १ का सांसद कृष्णकुमार श्रेष्ठको गृह जिल्ला भएकाले पनि कांग्रेसले यस जिल्लाकेन्द्रित विरोधलाई झनै बढाएको देखिएको छ । तरुण दलले प्रदर्शन गरेको भोलिपल्टै विद्यार्थी मोर्चा नेविसंघ तनहुँले जिल्लाका एक सय ठाउँमा प्रदर्शन गरेको दाबी गरेको छ । १० वटै तहका एक सय बढी ठाउँमा विद्यार्थीहरुले सांसद श्रेष्ठमाथि कारबाहीको माग गर्दै प्रदर्शन गरेको नेविसंघ महामन्त्री दीपक भट्टराईले बताए । जिल्लाकै सांसदमाथि अपहरणको आरोप लागेकाले घटनाको निष्पक्ष अनुसन्धान हुनुपर्छ भनेर तनहुँमा प्रदर्शन गरेका हौं, उनले भने । मंगलबारको प्रदर्शनको अन्त्यतिर प्रहरीले हस्तक्षेप गर्न खोजे पनि बुधबार भने जिल्लाका सहरी तथा ग्रामीण क्षेत्रमा कम सानो स्तरको विरोध प्रदर्शन गरिएको थियो । नेपाली कांग्रेसले पनि एक विज्ञप्ति निकालेर यस प्रकरणको अनुसन्धान माग गरेको थियो ।"
प्रचण्डले राजीनामा मागेपछि ओलीको 'सरप्राइज' प्रस्ताव,"काठमाडौं : नेपाल कम्युनिस्ट पार्टी (नेकपा)को सचिवालय बैठकमा कार्यकारी अध्यक्ष पुष्पकमल दाहाल प्रचण्डले प्रधानमन्त्री र अध्यक्ष दुबै पदबाट केपी शर्मा ओलीले राजीनामा दिनुपर्ने प्रस्ताव राखेपछि बैठकमा चर्काचर्की भएको छ। बुधबार बालुवाटारमा बसेको बैठकमा सहभागी एक सचिवालय सदस्यका अनुसार बैठक सुरु भएलगत्तै प्रचण्डले करिब ४५ मिनेट बोलेका थिए। सरकार र पार्टी दुबै कमजोर बन्दै गएको आरोप लगाउँदै ओलीले मार्गप्रशस्त गनुपर्ने आग्रह गरेका थिए। प्रचण्डको आग्रहपछि जवाफ दिँदै प्रधानमन्त्री ओलीले आफु मार्गप्रशस्त गर्न तयार रहेको भन्दै एउटा 'सरप्राइज' प्रस्ताव राखेका थिए। ओलीको भनाई उधृत गर्दै ती सचिवालय सदस्यले अन्नपूर्ण अनलाइनसँग भने 'ठिक छ म दुबै पद छाड्न तयार छु। तर त्यसका लागि मेरो एउटा सर्त छ। संविधान संशोधन गरेर वामदेव गौतमलाई प्रधानमन्त्री बनाऔं। माधव नेपाललाई अध्यक्ष बनाऔं।' ओलीले यस्तो प्रस्ताव गरेपछि बैठकमा केहीबेर सन्नाटा छाएको थियो। त्यसपछि गृहमन्त्रीसमेत रहेका रामबहादुर थापा बादलले दुबै अध्यक्षको प्रस्ताव यो समयमा ठिक नभएको भन्दै मिलेर संकटको सामना गनुपर्ने बेला आपसमै कलह मच्चाएर सरकार र पार्टी दुबैलाई बदनाम गर्न नहुने बताएका थिए। उनले सरकारलाई कमजोर पार्ने र पार्टीलाई फुटाउने नियोजित खेलमा विभिन्न तत्वहरु सक्रिय भएको हुँदा यसमा सचेत रहेर संयम एवंम सुझबुझ देखाउन र पार्टीलाई एकताबद्ध भएर अगाडी बढाउन दुबै अध्यक्षलाई आग्रह गरेका थिए। नेकपाका प्रवक्ता नारायणकाजी श्रेष्ठका अनुसार अब नेकपाको २० गते सचिवालय बैठक बस्नेछ। उनका अनुसार २० गतेको सचिवालय बैठकले स्थायी कमिटीको बैठकबारे टुंगो लगाउनेछ। पछिल्लो समय सत्तारुढ नेकपाभित्रको आन्तरिक विवादले जटिल मोड लिएको छ। खासगरी अध्यादेश जारी तथा फिर्ता प्रकरणपछि पार्टीभित्र विवाद र गुटबन्दी चर्केको हो। संकटमा सघाउनुपर्ने बेला सरकारलाई अप्ठ्यारो पार्ने र यसले पार्टीलाई समेत कमजोर पार्ने मत पार्टीभित्र बलियो बन्दै गएको छ। ओलीको विकल्प खोज्न प्रचण्ड, माधव नेपाल, झलनाथ खनाल र वामदेव गौतम समूह एकै ठाउँमा उभिएपछि यो समिकरणलाई जसरी नै भत्काउने प्रयासमा बालुवाटार जुटेको छ। प्रचण्ड र नेपाल समूहका २० सदस्यले यही वैशाख १० मा दुवै अध्यक्षलाई पत्र लेखेर स्थायी कमिटी बैठक बोलाउन माग गरेका थिए। सिंगो मुलुकले संकट सामना गरिरहेका बेला पार्टीभित्रैबाट आफूमाथि प्रहार हुन थालेपछि प्रधानमन्त्री ओलीले संसद र पार्टी दुवैतिर आफ्नो बहुमत जुटाउने प्रयास गरेका छन्। यही क्रममा ओलीले तत्कालीन एमाले र माओवादी दुवै पक्षका सांसदसँगको भेट तथा छलफललाई तीव्रता दिएका हुन्। पूर्वमाओवादीका केही नेताहरु पछिल्लो समय ओलीसँग नजिकिएका छन्। आवश्यक परे बहुमतको दस्तावेज देखाउने गरी बहुमत सांसदको हस्ताक्षर समेत गराइएको छ। अहिले नेकपासँग १७३ सांसद छन् । ओलीले सचिवालय बैठकमा आफ्नो पक्षमा बहुमत रहेको दाबी गरेका थिए। स्रोतका अनुसार सचिवालय बैठकमा ओलीले संकटका बेला सत्ताको खेलमा लाग्दा बाहिर नराम्रो सन्देश गएको उल्लेख गर्दै सहयोगका लागि आग्रह गरेका थिए। अध्यक्ष र प्रधानमन्त्री कुनै पनि पद छोड्न आफू तयार नरहेको संकेत पनि ओली दिएका थिए। ओलीले मिलेर अघि बढ्ने प्रस्तावसहित प्रचण्ड र माधव नेपाल दुवै समूहलाई फकाउने प्रयास गरेका थिए। त्यसका लागि उनले नेपाल र प्रचण्डसँग भेटेर पटकपटक छलफल पनि गरेका थिए। तर त्यो पहल सफल नभएपछि सांसदको हस्ताक्षर जुटाएर बहुमत देखाउने तयारीमा ओली छन्। बालुवाटार निकट स्रोतले भन्यो, 'बाहिर हल्ला गरियोजस्तो अल्पमतको अवस्था होइन। पार्टी र संसद दुवैतिर स्पस्ट बहुमत छ। त्यो आवश्यक परे दस्तावेजसहित पेस हुनसक्छ।' बहुमत जुटाउने खेलअन्तर्गत प्रचण्ड र नेपाल समूहबाट सांसदहरुको हस्ताक्षर अभियान चलाइएपछि बालुवाटारले पनि सांसदहरुलाई बोलाउँदै फकाउँदै हस्ताक्षर गर्न लगाएको हो।"
हेटौंडामा सरकारविरुद्ध नेविसंघको प्रदर्शन,"हेटौंडा: वर्तमान सरकार अधिनायकवादतर्फ अगाडि बढिरहेको भन्दै हेटौंडामा सरकारविरुद्ध प्रदर्शन गरिएको छ । प्रमुख प्रतिपक्षी नेपाली कांग्रेस सम्बद्ध विद्यार्थी संगठन नेपाल विद्याथी (नेवि)संघले प्रदर्शन गरेको हो । कोरोना भाइरस (कोभिड१९) संक्रमणको सम्भावित जोखिम कम गर्न देशमा जारी लकडाउनको समयमा महामन्त्री प्रभातकुमार दाहालको नेतृत्वमा संघले हेटौंडाको बजार क्षेत्रमा सरकार विरोधी प्रदर्शन गरेको हो । हेटौंडामा बिहान ९ बजेसम्म अत्यावश्यक सामग्री खरिद बिक्रीका लागि बजार खुल्ने अवसर पारेर संघले सरकारको विरोधमा नारबाजी र प्रदर्शन गरेको हो । हेटौंडा उपमहानगरपालिका२ स्थित कांग्रेस पार्टी कार्यालयबाट सुरु भएको विरोध र्याली हेटौंडाको बुद्धचोकमा पुगेर टुंगिएको थियो । सरकारको विरोध गर्न चोकमा भेला भएका विद्यार्थीले बुद्धचोकमा सरकार विरोधी प्लेकार्ड प्रदर्शन गरेका थिए । प्रदर्शनमा नेविसंघका नेताहरुले वर्तमान सरकार अधिनायकवादतर्फ अगाडि बढिरहेको आरोप लगाउँदै सरकारको उक्त रबैयाविरुद्ध आन्दोलन गर्नुपरेको बताए।साथै, देशमा भ्रष्टाचार र महंगी बढेकाले सर्वसाधारण यसको मारमा परेकोमा विद्यार्थी नेताहरुको जोड थियो । सांसद र पूर्वप्रहरी प्रमुख नै सांसद अपहरणमा संलग्न हुनुले राज्य अपराधतर्फ अगाडि बढेको देखिएको भन्दै उनीहरुले यसतर्फ सरकारले तत्काल ध्यान दिनुपर्ने माग राखेका छन् ।"
"निष्कर्षबिना टुंगियो नेकपा सचिवालय बैठक, २० गते फेरि बस्ने","काठमाडौं : सत्तारुढ नेपाल कम्युनिस्ट पार्टी (नेकपा)को सचिवालय बैठकमा पार्टीको आन्तरिक विवादबारे छलफल भएको छ। बुधबार साँझ प्रधानमन्त्री निवास बालुवाटारमा बसेको बैठकमा विवादबारे छलफल भएको हो। तर नेकपाको बैठक बिना निष्कर्ष टुंगिएको छ। नेकपाका प्रवक्ता नारायणकाजी श्रेष्ठका अनुसार आन्तरिक समस्या, एकताको सुदृढिकरणको महत्व र स्थायी कमिटीबारेमा छलफल भएको छ। उनका अनुसार अब नेकपाको २० गते बस्ने सचिवालय बैठकले स्थायी कमिटीको बैठकबारे टुंगो लगाउनेछ। पछिल्लो समय सत्तारुढ नेकपाभित्रको आन्तरिक विवादले जटिल मोड लिएको छ। खासगरी अध्यादेश जारी तथा फिर्ता प्रकरणपछि पार्टीभित्र विवाद र गुटबन्दी चर्केको हो। संकटमा सघाउनुपर्ने बेला सरकारलाई अप्ठ्यारो पार्ने र यसले पार्टीलाई समेत कमजोर पार्ने मत पार्टीभित्र बलियो बन्दै गएको छ। ओलीको विकल्प खोज्न अध्यक्ष पुष्पकमल दाहाल प्रचण्ड, माधव नेपाल, झलनाथ खनाल र वामदेव गौतम समूह एकै ठाउँमा उभिएपछि यो समिकरणलाई जसरी नै भत्काउने प्रयासमा बालुवाटार जुटेको छ। स्थायी समितिको बैठक बोलाउन र त्यसमै ओलीको विकल्पबारे छलफल गर्न प्रचण्ड, माधव, झलनाथ र गौतम समूह सक्रिय भएपछि ओली पक्ष स्थायी समितिलाई जसरी पनि टार्ने रणनीतिमा छ। प्रचण्ड र नेपाल समूहका २० सदस्यले यही वैशाख १० मा दुवै अध्यक्षलाई पत्र लेखेर स्थायी कमिटी बैठक बोलाउन माग गरेका थिए। सिंगो मुलुकले संकट सामना गरिरहेका बेला पार्टीभित्रैबाट आफूमाथि प्रहार हुन थालेपछि प्रधानमन्त्री ओलीले संसद र पार्टी दुवैतिर आफ्नो बहुमत जुटाउने प्रयास गरेका छन्। यही क्रममा ओलीले तत्कालीन एमाले र माओवादी दुवै पक्षका सांसदसँगको भेट तथा छलफललाई तीव्रता दिएका हुन्। आवश्यक परे बहुमतको दस्तावेज देखाउने गरी बहुमत सांसदको हस्ताक्षर समेत गराइएको छ। अहिले नेकपासँग १७३ सांसद छन् । ओलीले सचिवालय बैठकमा आफ्नो पक्षमा बहुमत रहेको दाबी गरेका थिए। स्रोतका अनुसार सचिवालय बैठकमा ओलीले संकटका बेला सत्ताको खेलमा लाग्दा बाहिर नराम्रो सन्देश गएको उल्लेख गर्दै सहयोगका लागि आग्रह गरेका थिए। अध्यक्ष र प्रधानमन्त्री कुनै पनि पद छोड्न आफू तयार नरहेको संकेत पनि ओली दिएका थिए। ओलीले मिलेर अघि बढ्ने प्रस्तावसहित प्रचण्ड र माधव नेपाल दुवै समूहलाई फकाउने प्रयास गरेका थिए। त्यसका लागि उनले नेपाल र प्रचण्डसँग भेटेर पटकपटक छलफल पनि गरेका थिए। तर त्यो पहल सफल नभएपछि सांसदको हस्ताक्षर जुटाएर बहुमत देखाउने तयारीमा ओली छन्। बालुवाटार निकट स्रोतले भन्यो, 'बाहिर हल्ला गरियोजस्तो अल्पमतको अवस्था होइन। पार्टी र संसद दुवैतिर स्पस्ट बहुमत छ। त्यो आवश्यक परे दस्तावेजसहित पेस हुनसक्छ।' बहुमत जुटाउने खेलअन्तर्गत प्रचण्ड र नेपाल समूहबाट सांसदहरुको हस्ताक्षर अभियान चलाइएपछि बालुवाटारले पनि सांसदहरुलाई बोलाउँदै फकाउँदै हस्ताक्षर गर्न लगाएको हो।"
अहपरणको उजुरी दिन दौडधूप,"काठमाडौं : प्रहरीले सांसद अपहरणको उजुरी नलिएपछि जनता समाजवादी पार्टीले सर्वोच्च अदालत जान तयारी गरेको छ। उक्त पार्टीका नेता मंगलबार उजुरी लिएर जिल्ला सरकारी वकिल कार्यालय काठमाडौंमा पुगेका थिए। उसले पनि अपहरणको उजुरी लिन अस्वीकार गरेको जनता समाजवादी पार्टीले जनाएको छ। सांसद डा सुरेन्द्र यादवलाई अपहरण गरिएको भन्दै उनीहरूले सांसदद्वय महेश बस्नेत, किसान श्रेष्ठ र पूर्वप्रहरी महानिरीक्षक सर्वेन्द्र खनालविरुद्ध उजुरी दिन खोजेका थिए। कानुनी र राजनीतिक उपाय खोजिरहेको नेता राजेन्द्र श्रेष्ठले बताए। सरकारी वकिल कार्यालयले भोलिसम्मको समय दिएको छ। त्यहाँ पनि दर्ता नगरे हामी कानुनी र राजनीतिक उपाय खोज्छौं, उनले भने, हामीसँग विभिन्न उपाय छन्। के गर्ने भनेर छलफल भइरहेको छ। अर्का नेता केशव झाले अब पनि उजुरी अस्वीकार गरिए सर्वोच्च जाने बताए। सरकारी वकिल कार्यालय गएर हामीले धेरै बेर कुयौं। अन्त्यमा उहाँहरूले अध्ययन गर्छौं भन्नुभयो। त्यसपछि मात्र के गर्ने भनेर भन्छौं भन्नुभयो, उनले भने, वकिल कार्यालयमा अस्वीकार भए महानगरीय प्रहरी कार्यालय रानीपोखरी जाने र त्यहाँ पनि अस्वीकार भए सर्वोच्च अदालत जाने तयारी छ। उक्त पार्टीले आइतबार टेकुस्थित महानगरीय प्रहरी परिसर काठमाडौंमा जाहेरी दिने खोजेको थियो। जाहेरी दिन सांसद यादवसँगै शीर्ष नेताहरू डा बाबुराम भट्टराई, उपेन्द्र यादव, राजेन्द्र महतो, शरत्सिंह भण्डारी, राजेन्द्र श्रेष्ठलगायत परिसर कार्यालयमा पुगेका थिए। परिसरले अपहरण तथा शरीर बन्धकको जाहेरी दर्ता गर्न अस्वीकार गरेको थियो। अपहरण भएको ठाउँ परिसरको क्षेत्रअन्तर्गत नभएको भन्दै एसएसपी श्यामलाल ज्ञवालीले जाहेरी दर्ता गर्न अस्वीकार गरिदिएका थिए। सांसदद्वय बस्नेत, श्रेष्ठ र पूर्वप्रहरी महानिरीक्षक खनालले वैशाख १० गते तत्कालीन समाजवादीका सांसद यादवलाई महोत्तरीबाट आफूसँगै काठमाडौं ल्याएका थिए। समाजवादी पार्टी विभाजनका लागि यादवलाई काठमाडौं झिकाइएको थियो। सांसद बस्नेत र पूर्वमहानिरीक्षक खनालले साथीका नाताले सहमतिमै काठमाडौं ल्याएको दाबी गर्दै आएका छन्। उक्त पार्टीले यस घटनालाई अपहरण दाबी गर्दै आएको छ।"
जनमतले बनाएको सरकार ढाल्दा के हुन्छ ?,"काठमाडौं : नेकपा संसदीय दलका सचेतक शान्ता चौधरीले जनमतले बनाएको सरकार ढाल्दा जनतामा निराशा र कम्युनिष्ट पार्टी कमजोर हुने तर्क गरेकी छन्। पछिल्ला दिनमा नेकपामा विवाद उत्कर्षमा पुगेर समूहसमूहमा छलफल भइरहेको बेला बुधबार बिहान सामाजिक संजाल फेसबुकमा उनले यस्तो तर्क पेश गरेकी हुन्। सरकारलाई विवादमा ल्याउँदा आगामी निर्वाचनमा कम्युनिष्ट पार्टीको पक्षमा जनमत कमजोर हुने अवस्था आउने उनले बताएकी छन्। नेकपा नेतृ चौधरीले जनमतले बनाएको सरकार ढाल्दा प्रतिशोध र बदला लिने खालको अस्वस्थ राजनीति बढ्ने र राजनीतिप्रति बितृष्णा बढ्ने बताएकी छन्। उनले ५ तर्क पेश गर्दै नेतृत्वलाई गम्भीर बन्न आग्रह गरेकी छन्। गृह जिल्ला दाङ पुगेकी चौधरी आज काठमाडौं फर्कदै छिन्। उनले सरकार ढलाउने खेल जहाँबाट खेलिएको भएपनि किमार्थ स्विकार्य नहुने धारणा राखेकी छन्। उनले पदको पर्वाह नभएको बताउँदै एकताबद्ध पार्टी निर्माणमा आफ्नो तर्फबाट जस्तोसुकै बलिदान गर्न तयार रहेको स्पष्ट पारेकी छन्। चौधरीले फेसबुकमा लेखेकी छन्, कमरेड लेखराज भट्ट , टोपबहादुर रायमाझी र दिननाथ शर्माहरुको तर्क र अडानलाई सम्मान व्यक्त गर्दछु। पदको कुनै पर्वाह छैन, सरकार परिवर्तन गरौंला भनेर मत मागेको पनि हैन, भुँईमा बस्न तयार छौं , एकताबद्ध पार्टी निर्माणमा आफ्नो तर्फबाट जस्तोसुकै बलिदान गर्न तयार छौं। सरकार ढलाउने खेल जहाँबाट खेलिएको भए पनि किमार्थ स्विकार्य हुने छैन। बुधबार बेलुका ५ बजे सचिवालय बैठक बस्ने तय भएपछि प्रधानमन्त्री केपी ओली र उनी इतर पक्षका नेताहरुबीच आन्तरिक तयारी तीब्र पारिएको छ। सचिवालय बैठकमा तत्कालै स्थायी समिति बैठक बोलाउने वा नबोलाउने भन्ने विषयमा नेताहरुबीच सचिवालयमा चर्काचर्की पर्ने सम्भावना देखिएको छ। विवाद बढ्दै जाँदा पनि समस्या समाधानतिरभन्दा नेताहरु आन्तरिक जोडघटाउतिर लागेका छन्। सचिवालय बैठकमा पुष्पकमल दाहाल 'प्रचण्ड' र माधव नेपाल समूहको बहुमतमा देखिएको छ।"
नेकपा कलह : यस्तो बन्दैछ समिकरण,"काठमाडौं : पछिल्ला दिनमा उत्कर्षमा पुगेको सत्तारुढ दल नेपाल कम्युनिष्ट पार्टी(नेकपा)मा विवाद उस्तै छ। समूहसमूहमा पटकपटक छलफल गर्दा पनि नेताहरुबीचमा कुरा मिलेको छैन। विवाद थाती राखेरै बुधबारका सचिवालय बैठक बोलाइएको छ, तर सचिवालयमा स्थायी समिति बैठक बोलाउने विषयमा प्रधानमन्त्री केपी ओली पक्ष र कार्यकारी अध्यक्ष पुष्पकमल दाहाल प्रचण्ड तथा वरिष्ठ नेता माधव नेपाल पक्षबीच मत टकराउने सम्भावना प्रबल देखिन्छ। बैशाख ८ यता नेकपाको पार्टी बैठक बस्न सकेको थिएन। २० जना स्थायी समिति सदस्यले अध्यादेश प्रकरण छलफलका लागि स्थायी समिति र आवश्यक परे केन्द्रीय समिति बैठक समेत बोलाउन १० बैशाखमै माग गरेका थिए। पार्टी बैठकमा आफ्नो चर्काे आफ्नो आलोचना हुने छनक पाएका प्रधानमन्त्री ओलीले बैठक छल्न अनके प्रयास गर्दै आइरहेका थिए। उनको त्यो प्रयास धेरै दिन टिकेन जसका कारण बुधबार साँझ ५ बजेका लागि बालुवाटारमा सचिवालय बैठक डाकिएको छ। सचिवालय बैठक तय भएपछि प्रधानमन्त्री ओली र उनी इतर पक्षका नेताहरुबीच आन्तरिक तयारी तीब्र पारिएको छ। सचिवालय बैठकमा तत्कादै स्थायी समिति बैठक बोलाउने वा नबोलाउने भन्ने विषयमा नेताहरुबीच सचिवालयमा चर्काचर्की पर्ने सम्भावना देखिन्छ। अहिले सचिवालयसम्म बस्ने तर स्थायी समिति बैठक नबोलाउने भन्नेमा ओलीको दरो अडान छ तर दाहाल र नेपालपक्ष स्थायी समिति वैठक नबोलाई नछोडने पक्षमा छन्। जस्ले गर्दा यो विषयले विवाद निम्ताउने र नेताहरु पक्षविपक्षमा लागेर आरोपप्रत्यारोपमा उत्रदा झगडा नै पर्न सक्ने ठान्छन्, सचिवालयका एक सदस्य। दुवै पक्ष भिडेरै अगाडी बढ्ने तयारीमा रहेका कारण पार्टीभित्र विवाद थप पेचिलो बन्ने देखिएको छ। विवाद बढ्दै जाँदा पनि समस्या समाधानतिर भन्दा नेताहरु आन्तरिक जोडघटाउतिर लागेको देखिन्छ। सम्भावित टुटफुटकै आँकलनका साथ नेताहरुले संसद र पार्टीको अंकगणित लेखाजोखा गर्न थालेका छन्। दुवै पक्ष जोडघटाउमा दुवै पक्षका नेताले काठमाडौं बाहिर रहेका आफूनिकट केन्द्रीय सदस्य, संघीय सांसदहरुलाई काठमाडौं बोलाएका छन्। यहाँ भएकालाई पनि काठमाडौं बाहिर नजान निर्देशन दिइएको देखन्छि। प्रधानमन्त्री ओलीले आफू निकटका मुख्यमन्त्रीलाईसमेत अहिले काठमाडौं केन्द्रीत गरेका छन्। प्रदेश ५ का मुख्यमन्त्री शंकर पोखरेल विवाद समाधानका लागि गत शुक्रबार देखि नै काठमाडौं आई सक्रीय छन्। गण्डकी, प्रदेश १ र बाग्मतीका मुख्यमन्त्री पनि कोही काठमाडौं आइसकेका छन्, कोही बुधबार साँझसम्म आइपुग्ने तयारीमा छन्। दुवै पक्षले प्रदेश अनुसारका सांसद तथा पार्टी नेतालाई एकएक जना कमाण्डर तोकेर सम्र्पकमा रहन निर्देशन दिएका छन्। सोही अनुसार मंगलबार दिनभर दुवै पक्षका नेताहरुले आफूनिकट नेता र सांसदहरुको रोष्टर समेत तयार पारिरहेका थिए। औपचाकिर रुपमा यस विषयमा कुनै पक्षले मुख नखोले पनि उनीहरुको तयारी सांसदहरुको जोडघटाउमा देखिन्छ। प्रतिनिधिसभामा रहेका १७४ सांसद मध्ये ओली पक्षले आफूसँग पहिले नै ७८ जना सांसद रहेको र त्यसमा केही थपिएर दाहाल नेपाल पक्ष एक हुँदा पनि वहुमतमा रहेको जिकिर गरिरहेको छ। तर दाहाल नेपाल पक्षले आफुहरुसँग एक सय वढी सांसद रहने भएकान कारण ओली संसदीय दलमा वहुमतमा नरहने हिसाब गरेको छ। एकाध नेताहरु भने विगतको समूहबाट अर्काे समूहतर्फ ध्रुबीकृत हुने सम्भावना देखिएको छ। मंगलबार वालुवाटार पुगेका ओली निकट सांसदलाई उपप्रधानमन्त्री ईश्वर पोखरेलले विफ्रिङ गरी निर्देशन गरेका थिए। दाहाल र नेपालले पनि आफूलाई भेटन पुगेका नेताहरुलाई सोही अनुसारको निर्देशन गरेको स्रोतले जानकारी दिएको छ। सचिवालयमा यस्तो हुनसक्छ समीकरण बुधबारको सचिवालय बैठकमा दाहालनेपाल समूह वहुमतमा देखिने छ। तर नेकपाको विधानमा निर्णय लिदा सहमतिका आधारमा लिने उल्लेख भए अनुसार अल्पमतमा परेपनि ओली पक्षले विधानको व्यवस्था अनुसार निर्णय सहमतिमा लिनुपर्ने गरी कुरा राख्ने ओली निकट नेताहरु बताउँछन्। तर पार्टी विधान अनुसार सहमतिलाई यसअघि ओली पक्षले नै तोडेकोले यो आवाज नैतिक रुपमा पनि उठाउन नसक्ने दाहालनेपाल पक्षको जिकिर छ। विगतमा माधव नेपालले नोट अफ डिसेन्ट लेख्दा पनि वहुमतका आधारमा निर्णय लिएको नजिर रहेकोले ओली पक्षले सहमतिमै मात्र जोड गरिरहन नसक्ने दाहालनेपाल पक्षका नेताको भनाइ छ। ९ सदस्यीय नेकपाको सचिवालयमा दाहाल नेपाल समूहमा अध्यक्ष दाहाल, वरिष्ठ नेता नेपालका अतिरिक्त वरिष्ठ नेता झलनाथ खनाल, उपाध्यक्ष वामदेव गौतम र प्रवक्ता नारायणकाजी श्रेष्ठ खुल्ने देखिन्छन्। अध्यादेश ठीकै भएपनि समय अनुकुल नरहेको र पार्टी बैठक छल्ने काम अनुचित भएको तर्क राखेका उपाध्यक्ष वामदेव गौतम दाहाल नेपाल समूहमा खुल्ने देखिएका छन्। यस अगाडी उनकै निवासमा ६ सचिवालय सदस्यको छलफलपछि अध्यादेश फिर्ताको विकल्प नभएको भन्दै उनीहरुले प्रधानमन्त्रीलाई दवाव बढाएका थिए। मंगलबार मात्र पनि सचिवालय वैकठ तय भएपछि गौतम निवासमै पुगेर दाहालले उनीसँग गरेको छलफलका आधारमा पनि उनी दाहाल नेपाल समूहमै खुल्ने सम्भावना रहेको छ। प्रवक्ता नारायणकाजी श्रेष्ठ र झलनाथ खनाल यस अगाडी अध्यादेशको चर्काे विपक्षमा खुलेका थिए। सोही कारण उनीहरु पनि दाहालनेपाल समूहमा खुल्ने देखिन्छन्। ओली समूहमा उपप्रधानमन्त्री ईश्वर पोखरेल मात्रै खुल्ने देखिन्छन्। दाहाल नेपाल समूहले ल्याउन सक्ने प्रस्तावको कसरी प्रतिवाद गर्ने भन्नेमा ओली पक्षका नेताले बालुवाटारमा रामै छलफल गरिरहेका छन्। महासचिव पौडेल र गृहमन्त्री समेत रहेका थापालाई आफनो समूहमा खुलाउन यो समूहको जोडबल छ। पछिल्लो समय महासचिव पौडेल दुवै पक्षलाई मिलाएर पार्टी एकतालाई दिगो बनाउने गरी जानुपर्नेमा मध्यस्थताको भूमिका खेल्न थालेका छन्। वामदेव निवासको भेलामा पुगेर उनले खेलेको भूमिका र ओली दाहाल र नेपालसँगको उनको यसबीचमा भएको बाक्लो भेटघाटले उनी विवाद मिलाउन प्रयासरत देखिने सम्भावना रहेको नकेपा नेताहरु बताछन्। गहृमन्त्री थापालाई भने यो बीचमा अध्यक्ष दाहालले थापा निकटका नेताहरु पम्फा भुषाल, देव गुरुङसहित एक चरणमा र अर्काे चरणमा पनि भुषाल, गुरुङ, हितमान शाक्य, श्रीराम ढकाल र सूर्य सुवेदी सहितको छलफल गरेको र मिलेर जाने गरी समझदारी जुटाएको दाहाल निकट स्रोतको भनाइ छ। बादलले बुधबारको बैठकमा सकभर आफनो समूहको पक्षमै धारणा राख्ने, नसके बीचमा बस्ने तर ओलीको समूहमा नखुल्ने विश्वास लिएको छ।"
कांग्रेस केन्द्रीय समिति बैठक बस्दै,"काठमाडौं : प्रमुख प्रतिपक्षी दल नेपाली कांग्रेस केन्द्रीय कार्यसमितिको बैठक आज दिउँसो बस्दैछ। पार्टी केन्द्रीय कार्यालय सानेपामा बस्ने बैठकमा कोरोना भाइरसको रोकथाम र उपचारका सम्बन्धमा भएका कार्य तथा पार्टीले गर्न सक्ने योगदानका बारेमा छलफल हुने प्रवक्ता विश्वप्रकाश शर्माले जानकारी दिए। बैठकमा लकडाउनपछि दैनिक ज्याला मजदुरी गर्ने र निम्न आर्थिकस्तर भएका समुदायमा परेको प्रभाव, राहतको व्यवस्था, विदेशमा अप्ठ्यारोमा रहेका नेपालीको उद्धारलगायत पछिल्लो राजनीतिक अवस्थाका बारेमा समेत छलफल हुने बताइएको छ। कोरोना रोकथामका लागि गत चैत ११ गतेदेखि मुलुकभर लकडाउन लागू भएपछि काँग्रेसको केन्द्रीय समिति बैठक पहिलोपटक बस्न लागेको हो। काँग्रेसको पार्टी पदाधिकारी बैठक भने यस अवधिमा तीनपटक बसिसकेको छ।"
नेकपामा विवाद उस्तै,"काठमाडौं : प्रधानमन्त्री केपी ओलीले एकाएक ल्याएको अध्यादेश प्रकरणले चर्किएको विवाद सल्टिन नसक्दा राजनीतिक गतिरोध बढ्दै गएपछि नेकपाले बुधबार सचिवालय बैठक बोलाएको छ। पार्टीका दुई अध्यक्ष प्रधानमन्त्री ओली र पुष्पकमल दाहालबीच मंगलबार बालुवाटारमा छलफलपछि बुधबार सचिवालय बैठक तय भएको वरिष्ठ नेता झलनाथ खनालले बताए। दुई अध्यक्षबीच छलफलपछि बुधबार सचिवालय बैठक बोलाउने तय भएको छ, वरिष्ठ नेता खनालले अन्नपूर्णसँग भने, अब सचिवालय बैठकले स्थायी समिति बैठक बोलाउने विषयमा छलफल केन्द्रित गर्छ। प्रधानमन्त्री ओलीले राजनीतिक दल र संवैधानिक परिषद्सम्बन्धी अध्यादेश जारी गरेपछि नेकपामा यो विवाद भुसको आगोझैं सल्किएको छ। प्रधानमन्त्रीले अध्यादेश फिर्ता लिए पनि त्यसले सल्काएको आगो अझै निभ्न सकेको छैन। यो प्रकरणले पार्टी बदनाम, सरकार अलोकप्रिय भएको भन्दै नेकपाभित्र प्रधानमन्त्री ओलीको चर्काे आलोचना भइरहेको छ। पार्टीभित्र देखिँदै आएको त्रिपक्षीय शक्ति सन्तुलनमा अध्यादेश प्रकरणपछि प्रधानमन्त्री ओली, कार्यकारी अध्यक्ष पुष्पकमल दाहाल र वरिष्ठ नेता माधवकुमार नेपाल पक्षधर नेता अर्काेतिर देखिएका छन्। पार्टीभित्र यस प्रकरणको गम्भीर समीक्षा गर्दै ओलीले पार्टी र सरकारबाट निकास दिनुपर्ने भन्दै दाहालनेपाल पक्षका नेताले बैठक माग गरेपछि ओली आफ्नो प्रतिरक्षा र बैठक टार्ने मेसोमा लागेका बेला सचिवालय बैठक तय भएको हो। दाहालनेपाल पक्ष स्थायी समिति बैठक बोलाई ओलीको विकल्पसमेत खोज्ने तयारी गरेपछि झगडा उत्कर्षमा पुगेको छ। दाहालनेपाल पक्षको समीकरणपछि पार्टी सचिवालय, स्थायी समितिदेखि केन्द्रीय समितिमा पनि ओली अल्पमतमा परेका छन्। त्यसपछि उनी संकट टार्न अनेक प्रयासमा लागेका थिए। उनले मंगलबार बैठक बोलाउने विषयकेन्द्रित छलफलका लागि अध्यक्ष दाहाललाई बालुवाटार बोलाएका थिए। त्यहाँ छलफल गरे पनि दुवै पक्ष अडानमै देखिएका छन्। अध्यादेश प्रकरणपछि पार्टीभित्र उत्पन्न समस्याका विषयमा केन्द्रित रहेर नेताबीच आपसी छलफलबहसहरू भइरहेका छन्। अहिलेको छलफलबहसले निष्कर्ष दिँदैन। पार्टीका कमिटी बैठकबाटै निचोड हुन्छ भन्ने गरी छलफल हुनेछ, दाहालका प्रमुख स्वकीय सचिव जोगबहादुर महराले भने, सिंगो देश एकातिर तर नेकपा र सरकार अर्काेतिर जस्तो देखापरेको छ। मंगलबारको छलफलमा प्रधानमन्त्री आफ्नै अडानमा हुनुहुन्छ, अध्यक्ष प्रचण्ड (दाहाल) र माधव नेपाल कमरेड आफ्नै अडानमा हुनुहुन्छ। ओलीको प्रस्ताव अमान्य ओलीले नेपाल पक्षलाई मनाउन केन्द्र सरकारका मन्त्री, सचिवालय सदस्य हेरफेर गर्ने, मुख्यमन्त्रीहरू केही स्थानमा नेपाल पक्षका नेतालाई दिने, राजनीतिक नियुक्ति सहमतिमा गर्नेदेखि आगामी चैत अन्तिम साता तय भएको पार्टीको महाधिवेशन ६ महिना अघि सारेर उक्त महाधिवेशनमा नेपाललाई सहयोग गरेर जानेजस्ता प्रस्ताव गरेका थिए। नेपालसँग भएको एक्लाएक्लैदेखि दुई पक्षका समूहमा भएको छलफलमा पनि ओलीले नेपालसामु यस्ता प्रस्ताव राखेको ओली पक्षका केन्द्रीय सदस्य खिमलाल भट्टराईले बताए। अहिलेसम्मका छलफलमा नेपाल उक्त प्रस्तावमा सहमतिमा आउनै नचाहेकाले कुरा मिल्न नसकेको उनले सुनाए। नेपाल पक्षले पार्टी अध्यक्ष वा प्रधानमन्त्रीमध्ये एक पद ओलीले छाड्नुपर्ने गरी अडान नछाडेकाले सहमति हुन सकेको छैन। उनीहरूले ओलीसँग अब उधारोमा सहमति नखोज्ने भन्दै ओलीको प्रस्तावमा सहमति जनाएको छैन। २० स्थायी समिति सदस्यले १० वैशाखमा अध्यादेश प्रकरणमा छलफलका लागि पार्टी स्थायी समिति बैठक माग गरेका थिए। त्यसपछि ओली आफूमाथि आइपर्ने संकट टार्न बैठक राख्न चाहिरहेका थिएनन्। उहाँ (प्रधानमन्त्री) अझै स्थायी समिति बोलाइहाल्ने पक्षमा हुनुहुन्न। उहाँले अब टारेर टार्न सक्नुहुन्न, स्थायी समिति सदस्य रघुजी पन्तले भने। दुई पक्ष टकराउने संकेत बैठकअघि विवाद साँघुर्याउने र समाधान खोज्ने प्रधानमन्त्री ओलीको प्रयास सफल हुन सकेको छैन। यस्तो बेला बुधबार बस्ने सचिवालय बैठकमा नेताहरूबीच टकराव पर्न सक्ने सचिवालयका एक सदस्यले बताए। विवाद अहिलेसम्म उस्तै छ, कुनै कुरा मिलेको छैन। सचिवालयमा अन्य खास केही कुरा हुँदैन, ती नेताले भने, उहाँ (प्रधानमन्त्री)लाई निकास दिनुस् भन्ने एउटा पक्षको कुरा हुन्छ। उहाँ अहिलेकै आफ्नो अडानमा अडिनुभयो र लचकताका साथ आउनुभएन भने चर्काे टकराव पर्न सक्छ। स्थायी समिति बैठक राख्ने विषयमा झगडा हुन सक्छ। प्रधानमन्त्रीले नेपालसँग राखेको प्रस्ताव नै सचिवालय बैठकमा राख्न सक्ने आकलन नेताहरूले गरेका छन्। त्यसमा आफूइतरका नेताले माने स्थायी समितितिर जाने तर स्वीकार नगरे ओली स्थायी समिति बैठक बोलाउने पक्षमा अझै छैनन्। प्रधानमन्त्री छाड्ने, अध्यक्ष छाड्ने भन्ने कुरा हुनै सक्दैन। त्यो स्वीकार्य पनि हुँदैन, बालुवाटारमा मंगलबार ओलीनिकट सांसदहरूको छलफलमा सहभागी राष्ट्रियसभा सदस्य खिमलाल भट्टराईले भने, यस्तो प्रस्ताव संगतिपूर्ण हुँदैन। स्वीकार गर्ने कुरा हुँदैन। सामना गरेर अगाडि जाने कुरा हुन्छ। दाहालनेपाल पक्षका नेताले भने पार्टीलाई विधि र पद्धतिमा ल्याउन र अध्यादेशपछि सरकार र पार्टीले व्यहोर्नुपरेको क्षतिका लागि प्रधानमन्त्रीले केही न केही त्याग गरेरै निकास दिनुपर्ने पक्षमा सचिवालय बैठकमा अडिग भएर कुरा राख्ने तयारी गरेका छन्। तर प्रधानमन्त्री ओली डगमगाएका छैनन्। उनले आफूइतर समूहका नेताले उठाएका माग सम्बोधन गर्ने तत्परता देखाएका छैनन्। बरु उनले पार्टीभित्र नभए संसदीय दलमा आफूलाई हटाउन खोज्नेहरूलाई बहुमत जुटाएर देखाइदिने गरी तयारी थालेका छन्। प्रधानमन्त्री निवास बालुवाटारमा सोमबार र मंगलबार ओली पक्षका सांसदको जमघट र त्यहाँ प्रधानमन्त्री ओली र उपप्रधानमन्त्री ईश्वर पोखरेलले गरेको ब्रिफिङले नेकपाभित्रको संघर्ष थप पेचिलो बनाउने संकेत देखाएको छ। प्रवक्ता नारायणकाजी श्रेष्ठले भने पार्टीलाई विधिपद्धतिमा ढाल्ने र जनताले दिएको जनादेश र पार्टीको प्रतिबद्धता पूरा गर्ने गरी बैठकमा समीक्षा हुने बताए।"
५७ हजारको कोरोना परीक्षण,"काठमाडौं : अहिलेसम्म कोरोना भाइरस कोभिड१९ को परीक्षण ५७ हजार १८९ मा गरिएको छ। स्वास्थ्य तथा जनसङ्ख्या मन्त्रालयले गरेको नियमित पत्रकार सम्मेलनमा मन्त्रालयका सहप्रवक्ता डा विकास देवकोटाले पिसिआरबाट ११ हजार ५२४ र र्यापिड डाइग्नोस्टिक टेस्ट (आरडिटी)बाट ४५ हजार ६६५ मा परीक्षण गरिएको जानकारी दिए। उनका अनुसार विगत २४ घण्टामा दुई हजार ३६७ को कोभिड१९ परीक्षण गरिएको छ। प्रदेश नं १ मा चार हजार ८४१, प्रदेश नं २ मा पाँच हजार २९८, वागमती प्रदेशमा आठ हजार २१७, गण्डकी प्रदेशमा पाँच हजार ३४३, प्रदेश नं ५ मा तीन हजार ६७१, कर्णाली प्रदेशमा पाँच हजार २६९ र सुदूरपश्चिम प्रदेशमा १२ हजार ९८६ को परीक्षण गरिएको छ। यसैगरी २२ हजार ९०१ जना क्वारेन्टाइनमा बसेका छन्। मन्त्रालयका प्रवक्ता डा देवकोटाका अनुसार प्रदेश नं १ मा दुई हजार ४७८, प्रदेश नं २ मा एक हजार ४०४, वाग्मती प्रदेशमा ६११, गण्डकी प्रदेशमा ६९४, प्रदेश नं ५ मा १२ हजार ५१५, कर्णाली प्रदेशमा तीन हजार ९६३ र सुदूरपश्चिम प्रदेशमा एक हजार २३६ जना क्वारेन्टाइनमा बसेका छन्। यसैगरी टेकुस्थित राष्ट्रिय प्रयोगशालामा परीक्षणका क्रममा नयाँ तीन जनामा कोभिड१९ को सङ्क्रमण देखिएको छ। पर्साका ४६ र बाराका ४३ र ३१ वर्षीय पुरुषमा सङ्क्रमण देखिएको हो। सङ्क्रमितको अहिले वीरगञ्जस्थित नारायणी अस्पतालमा उपचार भइरहेको छ। अहिले ४१ जना उपचाररत रहेका छन्। यसभन्दा अगाडि एकजनाको सङ्क्रमण देखिएको भनिएको ती पुराना सङ्क्रमण नै रहेको मन्त्रालयका प्रवक्ता डा देवकोटाले जानकारी दिए। 'ती पुराना बिरामी हुन्। उनको बुधबार परीक्षणको क्रममा पोजेटिभ देखिएको मात्र हो', उनले भने, 'त्यसैले आज तीन जनामा मात्र सङ्क्रमण देखिएको हो।' यसैगरी ८७ जना आइसोलेशनमा रहेका छन् भने स्वपरीक्षण गर्दा आज एक जना गरी अहिलेसम्म ३१० जना 'रेड जोन'मा रहेका छन्। यसैगरी मन्त्रालयले कोभिड१९ को उपचार घरमा गर्नका लागि आयुर्वेदिक तथा वैकल्पिक चिकित्सासम्बन्धी निर्देशिका जारी गरेको प्रवक्ता डा देवकोटाले जानकारी दिनुभयो। निर्देशिका जारीसँगै अब कोभिड१९ सँग लड्ने क्षमता बढाउन घरेलु आयुर्वेदिक औषधि प्रयोग गर्न सकिने उनले बताए।"
नशाको सुरमा साथीको हत्या,"राजविराज : मानिस साथीको लागि ज्यान दिन तयार हुन्छन् । सप्तरी हनुमाननगर कंकालिनी नगरपालिका१ भारदहका १६ वर्षीय सुरज साह स्वर्णकारलाई भने त्यसो भएन । साथीहरूले नै मार्लान् हत्या गर्लान् भन्ने सायदै उनले सोचेका थिए । तर, विडम्बना, लागु औषधको नशा सेवनका बेला भएको सामान्य विवादमा तीन जना साथीले मिलेर सुरजको हत्या गरे । हत्या आरोपमा भारदहका सुजितकुमार मुखिया, टिल्का भनिने चन्द्रशेखर मण्डल र प्याप्या भनिने कृष्णकुमार मुखिया पक्राउ परेपछि हत्याको रहस्य खुलेको छ । पक्राउ परेका आरोपितहरूविरुद्ध बुधबार जिल्ला अदालतबाट १५ दिनको म्याद लिइ थप अनुसन्धान भइरहेको इलाका प्रहरी कार्यालय कञ्चनरूपले जनाएको छ । उनीहरूमाथि कारवाही माग गर्दै मृतक सुरजका बुवा जानो साह स्वर्णकारले दिएको उजुरी बुधबार दर्ता गरिएको छ । फलामको गह्रुँगो हतियारले कुटपिट गरेर हत्या गरिएको अवस्थामा सुरजको शव वैशाख १ गते भारदहस्थित कोशी नदीको पश्चिमतर्फको बाँधको बाटो छेउको झाडीमा फेला परेको थियो । घटनाबारे अनुसन्धान गर्न धनुषाको प्रहरी चौकी लालगढबाट वैशाख १ गते तालिम प्राप्त कुकुर मगाइयो । लकडाउन कार्यान्वयनमा व्यस्त रहेको प्रहरीले मृतकका मिल्ने नजिकका साथीहरूलाई निगरानीमा राखेकाले घटनाको रहस्य खुलेको एसपी कृष्ण प्रसाईले बताए । घटना यसरी भयो लकडाउनका कारण चैत ३० गते सम्साँझै सुनसान थियो । प्रहरीका अनुसार नयाँ वर्षको अघिल्लो रात चारजना साथीहरूले कुखुरालगायत चोरी गरेर नयाँ वर्षमा रमाइलो गर्ने योजना बनाए । राति खाना खाएपछि योजना अनुरूप चोरीका लागि ताला फुटाउने कटर, खुकरी र समान ओसार्न चाहिने बोरा ल्याउने जिम्मा सुरजको थियो । गाउँकै बगैचामा भेला भएपछि सबैले गाँजा र सोनपिच नामक सुलेसन (नशा) सेवन गरे । चोरी गर्ने योजना बमोजिम कंकालिनी मन्दिर भारदह अगाडि चोकमा बसेका बेला सुजितले जिस्किएर ढिला भइसक्यो, चोरी गर्न जाऔं भन्दै सुरजको टाउकोमा कटरले विस्तारै प्रहार गरेको जोडले लागेछ, उनी ढले । नशामा बेहोस भएका सबैले लात र फलामको कटरले हिर्काएपछि सुरजको मृत्यु भएको ठानी उनीहरूले बोरामा कसेर पालैपालो बोकेर कोशी बाँधको बाटो छेउ खेतको बाटो हुँदै भलुवातर्फ लगे । पक्राउ परेका आरोपितहरूले प्रहरीसँगको प्रारम्भिक बयानमा बोराभित्र चलमलाएपछि जिउँदै रहेको ठानी खुकुरीले टाउको र अनुहारमा प्रहार गरेर हत्या गरेको र बाटो छेउमै झाडीमा फालेको बताएका छन् । भाग्ने क्रममा उनीहरूले बोरामा आगो लगाएर हिंडे । हत्यामा प्रयोग भएको खुकुरी हँसिया दहको पानीमा मिल्काए । गाउँदेखि पश्चिमतर्फ निर्माणाधिन घर छेउ रहेको झुग्गीमा तीनै जना भेला भई पुनः सुलेसन सेवन गरे । फलामको कट्टर आकर्षक भएको र जस्तो सुकै ताला पनि फुटाउने भएकाले आरोपितहरू लोभिए र जुग्गीमा कपडाले छोपेर लुकाएर राखे । चैत ३० गते सुरजलाई लिन गएका बेला सुरजकी आमाले सडकमा कृष्णलाई देखेकी थिइन । यो कुरा कृष्णलाई थाहा थिएन। उनीहरूले जलाएको बोरा पुरै जल्न पाएन् । इलाका प्रहरी कार्यालय कञ्चनरूपका डिएसपी मकेन्द्रकुमार मिश्रले भने,हत्या स्विकारेका आरोपितहरूले बताए अनुसार खुकुरी, आधा जलेको बोरा, डोरी, ताला फुटाउने कटर फेला परेको छ । मिल्ने साथीहरूका बीच पहिले कुनै मनमुटाव नभएको र नशाको बेहोसीमा दुर्घटना भएको वयान दिएकाले लागु औषध नै हत्याको मुख्य कारण भएको डिएसपी मिश्रले बताए ।"
स्यानिटाइजर उत्पादन गर्दै युवा,"दाङ : दाङका युवा स्यानिटाइजन उत्पादन तिर लागेका छन्। कोभिड१९को महामारीको न्यूनीकरणका लागि दाङको तुलसीपुरमा रहेका विभिन्न सामाजिक संस्थामा संलग्न युवाले स्यानिटाइजर उत्पादनको तयारी गरेका हुन्। तुलसीपुर क्षेत्रमा रहेका जेसीज, रोट्याक, निजी अस्पताल, महिला उद्यमीले संयुक्तरुपमा स्यानिटाइजन उत्पादनको तयारी गरेका हुन। उनीहरुले अहिले उत्पादनको लागि तालिम लिइरहेका छन्। तुलसीपुर उद्योग वाणिज्य संघको आयोजनामा तथा युएसएआइडीको आर्थिक सहयोगमा उनीहरुलाई स्नायीटाइजर उत्पादनका लागि तालिम दिइएको हो। कोरोना भाइरस जोखिमलाई न्युनीकरण गर्नका लागि तुलसीपुर उद्योग वाणिज्य संघले सञ्चालन गर्न लागेको कोभिड१९ विरुद्ध द्रुत प्रतिकार्यका लागि साझेदारबीच स्यानिटाइजन उत्पादनकार्यक्रम अन्तरगत तालिम सुरु गरिएको छ। तालिममा सहभागि ५० जना स्वयम्सेवी युवाले कम्तिमा एक हजार २ सय ५० लिटर स्यानिटाइजन उत्पादन गर्न लागेका हुन्। यो अवस्थामा एउटा कामको सुरुवात गरेका छौँ, कार्यक्रमका टिम लिडर तथा संघका सचिव विनिल केसीले भने, उत्पादिक स्यानिटाइजन स्थानीय सरकारको समन्वयमा सबै वडामा निशुल्क रुपमा वितरण गरिने छ। पहिलो चरणमा पाइटल कार्यक्रमको रुपमा यो सञ्चालन गर्न लागिएको र सफल भएमा विस्तार गरिने केसीले बताए। स्नानी टाइजर उत्पादन तालिममा सहभागि युवाहरुलाई कोरोना भाइरस जोखिम न्युनीकरणमा अपनाउनु पर्ने सावधानी, आपतकालिन अवस्थामा हुन सक्ने जोखिम र सावधानीका विषयमा समेत प्रशिक्षण गराइने प्रशिक्षक तथा तुलसीपुर उपमहानगरपालिकाका जनस्वास्थ्य निरीक्षक विमल केसीले बताए। तुलसीपुर उपमहानगरपालिकाका विपद व्यस्थापन समितिका संयोजक नवराज लामिछानेले विपदमा सरकारी निजी र गैर सरकारी संस्थाको सहकार्य अपरिहार्य रहेको बताए। वडा अध्यक्ष विरेन्द्रकुमार शाह, संघका अध्यक्ष विर बहादुर रावत, निवर्तमान अध्यक्ष विमल रिजालले संघको सामाजिक उत्तरदायित्व अन्तरग यो कार्य गर्न लागिएको बताए। कार्यक्रमको सहजीकरण संघका कार्यालय प्रमुख पारेश्वर भट्टराईले गरेका थिए।"
कोरोना अपडेट : कुन प्रदेशमा कति नमूना परीक्षण ?,"काठमाडौं : नेपालमा हालसम्म ५७ हजार १८९ कोरोना नमूना परीक्षण भएका छन्। जसमध्ये पीसीआरबाट ११ हजार ५२४ र आरडीटी प्रविधिबाट ४५ हजार ६६५ नमूना परीक्षण भएका हुन्। सातवटै प्रदेशबाट आरडीटी प्रविधिबाट कोरोना परीक्षण भइरहेको छ। बुधबारसम्म सबैभन्दा बढी सुदूरपश्चिम प्रदेशमा कोरोना परीक्षण भएको छ।त्यहाँ १२ हजार ९८६ वटा नमूना परीक्षण भइसकेका छन्। सबैभन्दा कम परीक्षण प्रदेश ५ मा भएको छ। प्रदेश ५ मा ३ हजार ६७१ वटा नमूना परीक्षण भएका छन्। प्रदेश १ मा ४ हजार ८८१, प्रदेशमा २ मा ५ हजार २९८, बागमतीमा ८ हजार २१७, गण्डकी ५ हजार ३४३ ,प्रदेश ५ मा ३ हजार ६७१, कर्णाली प्रदेश ५ हजार २६९ र सुदूरपश्चिम प्रदेश १२ हजार ९८६ गरी कुल ४५ हजार ६६५ वटा आरडीटी परीक्षण भएका छन्। गत २४ घन्टामा २ हजार ३६६ वटा नमूना परीक्षण भएका छन्। आइसोलेसनमा ८७ छन्।जसमध्ये काठमाडौंमा ४ र काठमाडौं उपत्यका बाहिर ८३ जना छन्। यस्तै रेडजोनमा नयाँ एकजनासहित ३१० जना रहेका छन्। उनीहरुको परीक्षण र स्वास्थ्यस्थितिबारे ट्रेसिङ भइरहेको छ। यस्तै देशभर क्वारेन्टाइनमा बस्नेको संख्या २२ हजार ९०१ पुगेको छ। प्रदेश १ मा २ हजार ४७८, प्रदेश २ मा १ हजार ४०४, बागमतीमा ६११, गण्डकीमा ६९४, प्रदेश ५ मा १२ हजार ५१५, कर्णाली प्रदेशमा ३ हजार ९६३ र सुदूरपश्चिम प्रदेश १ हजार २३६ रहेका छन्। यस्तै संक्रमितको संख्या ५७ पुगेको छ। बुधबार थप तीनजनामा कोरोना भाइरस संक्रमण देखिएको छ। पर्साका ४६ वर्षीय र बाराका ३१ र ४३ वर्षीय पुरुषमा कोरोना भाइरस पुष्टि भएको स्वास्थ्य मन्त्रालयले पुष्टि गरेको हो। तीनैजना यसअघि वीरगन्जस्थित नारायणी अस्पतालमा उपचारत रहेका कोरोना संक्रमितसँगै दिल्लीबाट फर्किएर आएको बुझिएको छ। यसअघि सिमरास्थित क्वारेन्टाइनमा रहेका उनीहरुको हाल नारायणी अस्पतालमा उपचार भइरहेको छ। थप तीन पुरुषमा कोरोना पुष्टि : संक्रमितको संख्या ५७ पुग्यो"
उदयपुरमा फौजीकिराको संक्रमण नियन्त्रणबाहिर,"उदयपुर : अमेरिकन फौजीकिराको संक्रमण नियन्त्रणबाहिर जान थालेपछि त्रियुगा नगरपालिकाले नियन्त्रणका लागि प्रदेस सरकारसँग माग गरेको छ । एक हजार पाँच विघामा किसानले लगाएको धान, मकै किरानले नष्ट गर्न थालेपछि नगरपालिकाको बुधबार बसेको बैठकले प्रदेस सरकालाई अनुरोध गर्ने निर्णय गरेको हो । बैठकको निर्णय जानकारी दिँदै मेयर बलदेव चौधरीले भने, संक्रमण सुरु हुनसाथ हामीले नियन्त्रणका प्रयास गर्यौं, एकापट्टिबाट नियन्त्रण गर्दै गयो, अर्कोतर्फ उत्तिकै मात्रमा फैलँदै गएको छ । संक्रमण हाम्रो कावुबाहिर गएको छ। नियन्त्रणका लागि विज्ञसहितको टोली र औषधि तत्काल पठाइदिन प्रदेस सरकारसँग माग गरेका छौँ।' विज्ञ र औषधिको अभावकै कारण संक्रमण रोक्न कठिनाइ भएको मेयर चौधरीको भनाइ छ । एकातर्फ कोरोना भाइरसको समस्या छँदै छ, थप किसानको समस्या बढेको छ, त्यसैले दुबै संक्रमणलाई एकैसाथ कावुमा लिन गार्हो भयो,' उनले भने । कृषि ज्ञान केन्द्रका निमित्त प्रमुख नरनाथ रेग्मीकाअनुसार बेलका नगरपालिकाको वडानं १,२ र ३, चौदण्डीगढी नपाको ९ र १०, त्रियुगा नपाको ५,७,१३,१५ र १६, कटारी नपाको ४,५,६,१० र रौतामाईको २,४,५ र ७ मा संक्रमट देखापरेको छ । फौजीकीराले मकैको गुबोभित्र पसेर कलिला पात खाने गरेको छ । देशभर लकडाउनको चिन्ता भइरहेको बेला किसानलाई भने फौजीकिराको चिन्ताले सताएको छ । भर्खर भुईं छोड्दै गरेको मकै, हरियो देखिँदै गरेको धान खेती र तरकारी खेतीमा फौजीकीराको संक्रमण देखिएपछि यहाँका किसान चिन्तित देखिएका हुन् । मेहनत गरेर लगाएको खेती धमाधम नष्ट हुँदै जानथालेपछि किसानलाई लकडाउनभन्दा पनि खेतीको चिन्ताले सताएको हो । मकै तथा तरकारीजस्ता हिउँदे बाली र डाले घाँसमा फौजीकीराले आक्रमण गरेर क्षति पुर्याउन थालेपछि किसानलाई भोकमारीको चिन्ता थपिएको प्रमुख रेग्मीले बताए । बालीको पात र जरा धमाधम किराले खान थालेपछि विरुवा मर्न थालेको उनको भनाइ छ । मकैको बिरुवा र धान नै फौजीकीराको आक्रमणले सखाप हुन थालेको छ,' किसान महासंघका अध्यक्ष सोमबहादुर दनुवारले भने, नियन्त्रण र क्षतिपुर्तिका लागि सरोकारवाला निकायले चासो दिनु पर्छ, हैन भने किसान भोक भोकै बस्नु पर्ने दिन आउन सक्छ ।' डाले घाँसहरुमासमेत किराले आक्रमण गरेपछि पशुपालन गर्ने कृषक पनि यसको प्रत्यक्ष सिकार बनेका हुन् । चार साता अघिदेखि सुरु भएको फौजीकीराको प्रकोप नियन्त्रणमा आउन नसकेको उनी बताउँछन् । नियन्त्रणका प्रयास भए पनि पूर्ण सफल भइनसकेको ज्ञान केन्द्र गाईघाटमा प्रमुख रेग्मीले बताए । किराको प्रकोप नियन्त्रण गर्न कृषि ज्ञान केन्द्रको प्राविधिक टोलीले स्थलगत अनुगमन गरेर फौजीकीरा हो भन्ने यकिन गरेको रेग्मीले बताए । केही मात्रामा विषादीसमेत उपलब्ध गराएको भए पनि त्यतिले मात्र नपुग्ने भएकाले स्थानीय तहहरूलाई समेत औषधि खरिद गर्नका लागि अनुरोध गरेका छौँ, रेग्मीले भने ।"
लकडाउनले सामाजिक सुरक्षा भत्ता लिन सास्ती,"वीरगन्ज : हइ आफतमे सरकार घरमे लिआके बुढा पेन्सन् दे दीत् त बडा धर्म होइत् (यस्तो संकटको बेला वृद्ध भत्ता घरमै पुर्याइदिने हो भने सरकारलाई हामी बुढापाकाले आर्शिवाद दिन्थ्यौँ) घरबाट दुई घण्टा पैदल हिँडेर भत्ता लिन वीरगन्जको कृषि विकास बैंकमा आइपुगेका ७५ वर्षीय मखा राउतले भने। कोरोना भाइरस (कोभिड१९) संक्रमण नियन्त्रणका लागि सरकारले लकडाउनको घोषणा गरेकाले सवारी साधन चलेका छैनन्। लकडाउनकै कारण वीरगन्ज महानगरको ग्रामीण क्षेत्रका वृद्धवृद्धा भत्ता लिनका निम्ति पैदल हिँड्न बाध्य छन्। मङगलवार वीरगन्जको घण्टाघरस्थित कृषि विकास बैंक अगाडिको सडकपेटिमा पालो कुरेर बसेका भवानीपुरका मखा भने ,लकडाउनमा पुलिसले मोटरसाइकल पनि चल्न दिएको छैन, गाँउबाट पैदल हिँडेर आउनु परेको छ, बैंकमा पालो कुरेर बसेको पनि डेढ घण्टा भइ सक्यो, कति खेर पालो आउछ ठेगान छैन, १ बजे त बैंक नै बन्द हुन्छ भन्ने सुनेको छु। मखाको छेउमै पालो कुरेर बसेका ८६ वर्षीय दुखी राउतको गुनासो पनि उस्तै छ। आइतबार पनि बैंक आएको थिएँ, भिडभाड धेरै भएपछि १ बजे बैंक बन्द भयो, घर फर्किए, मङगलबार फेरि आएको छु, यो लकडाउनमा सरकारले पहिलेको जस्तै गाउँमै भत्ता ल्याएर बाँडेको भए बुढाबुढीलाई राहत हुन्थ्यो, उनले भने। बगही दरदरवा गाउँबाट नातीको साइकलमा चढेर बैंकसम्म आइपुगेकी एकल महिला पासपति देवीले फागुनमै पाउनु पर्ने भत्ता रकम दुई महिना ढिला हुँदा परिवार नै समस्यामा परेको गुनासो गरिन्। लकडाउनमा डेढ महिनादेखि छोरानातीको कामधन्दा बन्द छ, गाउँमा पाएको राहत पनि एक हप्ता मै सक्कियो, उनले भनिन्, छोरा नातीको भोको पेट भर्ने आश अब यही बुढा भत्तामा छ, यो पनि दुई महिना ढिलो भइसक्यो , म बुढीले दवादारु (औषधि मुलो) पनि किनेर खान पाएको छैन। सामाजिक सुरक्षा भत्ताको रकम लिन पैदल हिँडेर मङगलबार घण्टाघरस्थित बैंक आइपुगेकी बिर्ताप्रसौनीकी ७० वर्षीया एकल महिला भँवरी देवी कुरा गर्दागर्दै रुन थालिन्। मेरो त न श्रीमान् छन् न छोरा नै छ, ४४ महिनामा १२ हजार वृद्धा भत्ता उठाएर पेट पालिरहेकी थिएँ, तर अहिलेको यो महामारीको कारणले फागुनमै पाउनु पर्ने भत्ता अहिलेसम्म पाएको छैन, आँसु पुछ्दै उनले भनिन्, कुनै कुनै दिन त भोकै पनि बसेकी छु।सामाजिक सुरक्षा भत्ताको रकम झिक्न, लक्षित सेवाग्राही आफै बैंकमा पुग्नुपर्छ।"
शंकास्पद लक्षणपछि स्वाथ्यकर्मीको स्वाब परीक्षण,"बागलुङ : दुई संक्रमित निको भएर घर फर्किएपछि बागलुङमा फेरी स्वास्थ्यकर्मीसहित दुईजनाको स्वाब परीक्षणका लागि पठाइएको छ । धौलागिरी अञ्चल अस्पतालमा कार्यरत डाक्टर र अर्का एकजनामा कोरोना भाइरस (कोभिड १९) को लक्षण देखिएपछि स्वाब संकलन गरिएको हो । स्वास्थ्य कार्यालय बागलुङका प्रमुख सुरज गरौले पनि स्वास्थ्यकर्मीको शंकास्पद लक्षणपछि स्वाब परीक्षणका लागि पोखरा पठाइएको पुष्टि गरे । 'एकजना अस्पतालमै कार्यरत स्वाथ्यकर्मी र अर्को एक जनाको स्वाब परीक्षणका लागि पठाइएको छ, गुरौले भने, 'यसले हामी सबैलाई झस्काएको छ, जिल्लामा सहज बन्दै गएपनि सबै सचेत हुन जरुरी छ ।' अस्पतालमै कार्यरत डाक्टरलाई रुघाखोकी र ज्वरोको लक्षण देखिएपछि स्वाब संकलन गरी आकस्मिक रुपमा पोखरा पठाइएकोमा कोरोना संक्रमण नभएको रिपोर्ट आएको धौलागिरी अस्पतालका सूचना अधिकारी तिर्थराज गौतमले जानकारी दिए । 'डाक्टर सापलाई कोरोनासँग मिल्ने लक्षण देखिएपछि अस्पतालमा सबैलाई सन्त्रस्त बनायो,' गौतमले भने, 'रिपोर्ट नेगेटिभ आएपछि केही राहत महुशुस भएको छ ।' अर्का प्राइभेट स्वास्थ्य संस्थामा काम गर्ने स्वास्थ्यकर्मीको रिपोर्ट भने आउन बाँकी रहेको उनले बताए ।"
भारतीय क्वारेन्टाइनमा बसेका नेपालीलाई बिहीबार स्वदेश ल्याइने,"बैतडी : एक महिनाभन्दा बढी समय भारतीय क्वारेन्टाइनमा बसेका नेपालीहरुलाई बिहीबार स्वदेश ल्याइने भएको छ। भारतको पिथौरागढ जिल्लाका विभिन्न स्थानका क्वारेन्टाइनमा बसेका नेपाली नागरिकहरुलाई बिहीबार स्वदेश ल्याउने तयारी भएको बैतडीका प्रमुख जिल्ला अधिकारी आनन्द पौडेलले जानकारी दिए। भारतको पिथौरागढ जिल्ला, नेपालको बैतडी र दार्चुला जिल्लाका अधिकारीहरुबीच भएको सहमति अनुसार मजदुरहरुलाई स्वदेश ल्याउने तयारी भएको पौडेलले बताए। उनले भने 'गृहमन्त्रालयबाट पनि मौखिक निर्देशन प्राप्त भएको छ। भारतीय प्रशासन र हामीबीच पनि अनौपचारिक सहमति भएर मजदुरहरुलाई स्वदेश फर्काउँछौं। बिहीबार एकदिनका लागि मात्रै सीमा मजदुहरुलाई स्वदेश फर्काउन खुला हुन्छ।' उनीहरुलाई सम्बन्धित पालिकाको क्वारेन्टाइनमा बस्ने गरेर स्वदेश फर्काउन लागेको प्रमुख जिल्ला अधिकारी पौडेलले बताए। १४ दिन क्वारेन्टाइनमा बसेपछि उनीहरुको र्यापिड टेस्ट गरेर रिपोट नेगेटिभ आएमा घर पठाइने पौडेलको भनाई छ। भारतीय सीमामा बैतडीका मात्रै ९ सय मजदुर रहेका छन्। मजदुरहरुलाई स्वदेश ल्याउँदा सीमामा ज्वरो मापनलगायतका परीक्षणहरु गरिने र त्यसपछि उनीहरुलाई क्वारेन्टाइनमा बस्नका लागि पठाइने बताइएको छ। सीमाबाट फर्केका नागरिकहरुका लागि प्रत्येक पालिकामा एक सय बेडका क्वारेन्टाइन निर्माण भइसकेका छन्। सीमाबाट फर्केका नागरिकलाई अनिवार्य १४ दिन क्वारेन्टाइनमा राख्नै पर्ने र १४ दिनमा उनीहरुको आरडीटी गरेर मात्रै घर पठाइने स्वास्थ्य कार्यालयका प्रमुख योगेशप्रसाद भट्टले बताए। एक महिनाभन्दा बढी भारतीय क्वारेन्टाइनमा बसेकाहरुलाई स्वदेश फर्काउनका लागि मजदुरहरुले बारम्बार आग्रह गरिरहेका थिए। सरकारले स्वदेश फर्काउने निर्णय गरेपछि मजदुरहरु खुसी भएका छन्। आफूहरुलाई विदेशी भूमीमा धेरै समस्या भएको र स्वदेश फर्काउने निर्णयले खुसी तुल्याएको पुर्चौंडी नगरपालिका ३ का लोकेन्द्र पार्कीले बताए। उनले भने 'हामी यो खबर अत्यन्त खुसी भएका छौं। हामीले सीमामा बसेको एक महिना भन्दा बढी भईसकेको छ। ढिलै भएपनि स्वदेश फर्कन पाउने भएका छौं। यसैमा खुसी भएका छौं।' सीमामा समस्या भोगीरहेका नेपाली मजदुरका बिषयमा अन्नपूर्ण पोष्ट डटकमले बेला बेलामा समाचार प्रकाशन गर्दै आएको थियो।"
गाउँ फर्किएकालाई सबैलाई 'कबुलियतनामा',"ओखलढुंगा : सुनकोसी गाउँपालिकाले गाउँ फर्किएका सबैलाई 'पूर्वशर्त' पालन गर्नैपर्ने व्यवस्था गरेको छ। गाउँपालिकाले काठमाडौंमा रहेका ५ सय २७ नागरिकलाई कबुलियतनामा गराएर घर ल्याएको थियो। घर फर्किनेले अनिवार्य होम क्वारेन्टाइनमा बस्नु पर्ने, स्वास्थ्य सुरक्षाका मापदण्ड पालना गर्नु पर्ने गाउँ घुक्न नपाउने र समस्या भएमा तत्काल स्वास्थ्यकर्मीको सम्पर्कमा जानुपर्ने कबुलियतनामा गराइएको छ। सबैलाई शर्त पालन गर्न राजी छु भनेर सही गरेपछि मात्रै घर ल्याइएको गाउँपालिका अध्यक्ष रुद्रप्रसाद अधिकारीले बताए। उनले भने 'सबैलाई क्वारेन्टाइनमा राखेर व्यवस्थापन गर्न कठिन छ। उनीहरुलाई शर्त पालना गर्ने गरि कागजमै सही गराएर जिम्मेवार बनाउन खोजिएको हो।' गाउँपालिकाले मंगलबारसम्म ५२७ जनालाई बस रिर्जभ गरेर घर पुर्याएको छ। उनीहरुलाई गाउँपालिकाले कबुलियतनामा गरे अनुसार नियम पालना गरे नगरेको बारे निगरानी गर्ने जनाएको छ। गाउँपालिकाको रिर्जभ बसमा एक सिट, एक ब्यक्ति राखेर, माक्स, पञ्जा सेनिटाइजर पानी तथा जुस बसमै व्यवस्थापन गरेर गाउँ ल्याइएको हो। स्वास्थ्य सुरक्षाका सबै मापदण्ड पुरा गरेर गाउँ फर्किएकालाई घर पुर्याइएको उक्त अभियानमा खटेका वडा९ का अध्यक्ष झनक कार्कीले बताए। कबुलियतनामा र अभिमूखिकरण गरेर घर पठाइएकाले उनीहरुले नियम पालन गर्ने हुँदा गाउँले त्रसिन हुन नपर्ने कार्कीको भनाइ छ। गाउँ फर्किएका व्यक्ति घर, नबसी हिडहुल गर्ने र उनीहरुको स्वास्थ्य परिक्षण समेत नभएकाले स्स्थानीयमा त्रास बढेको छ। सुनकोसीले कबुलियतनामा गराएको, मोलुङ र मानेभञ्ज्याङले स्वास्थ्य परिक्षण गराए पनि अन्य तहले स्वास्थ्य परिक्षण नै नगरि गाउँ ल्याएका छन्। यसरी ६ हजार हाराहारी काठमाण्डौं र इटहरीबाट गाउँ आएका छन्। सिद्धिचरण नगरपालिकाले भने बसबाट झर्ने साथ चेकजाँच गर्न थालेको जनाएको छ।"
नवलपरासीमा पीसीआर विधिबाट कोरोना परीक्षण सुरु,"परासी : पश्चिम नवलपरासीमा पीसीआर विधिबाट कोरोना परीक्षण सुरु गरिएको छ । जिल्लाका सातवटै स्थानीय तहबाट बुधबारदेखि परीक्षण सुरु गरिएको स्वास्थ्य कार्यालयका प्रमुख गौरव ढकालले जानकारी दिए । कोराना आशंका गरिएकाको स्वाब संकलन गर्न प्रदेश ५ सरकारले २ सय थान भिटिएम पठाएको छ । जिल्लाका १३ स्थानमा ४ आइसोलेसन र ३ सय १६ क्वारेन्टाइन छ । पहिलो चरणमा संस्थागत क्वारेन्टाइनमा बसेर घर गइसकेका र हाल बसिरहेकाको स्वाब संकलन गरी परीक्षणका लागि पठाइने छ । हरेक स्थानीय तहमा २५ देखि ५० जनासम्मको स्वाब संकलन गरिने छ । 'संस्थागत क्वारेन्टाइनमा बसेर गएका १ सय ८९ जनाको आरटीडी परीक्षण भइसकेको छ । उनीहरुको पनि स्वाब संकलन हुन्छ । त्यसैगरी हाल क्वारेन्टाइनमा रहेका १ सय जनाको समेत स्वाब संकलन गरेर पठाइने छ,' स्वास्थ्य प्रमुख ढकालले भने । क्वारेन्टाइनमा बस्ने सबै भारतलगायत तेस्रो मुलकबाट आएका हुन् । जिल्लामा होम क्वारेन्टाइनमा बस्नेहरु करिब ७ सयको हाराहारीमा रहेको ढकालले जानकारी दिए ।'भिटिएम कम भएर पहिलो चरणमा क्वारेन्टाइनमा बसेकाको मात्र गर्न लागिएको हो । दोस्रो चरणमा भिटिएम आएपछि होम क्वारेन्टाइनमा बसेको पनि परीक्षण हुने ढकालले भने। भिटिएमका लागि प्रदेश सरकारसँग माग गरिरहेको उनले बताए । ६ जना दक्ष स्वास्थ्यकर्मीले स्वाब संकलन गरिरहेका छन् । संकलन गरिएको स्वाब राष्ट्रिय जनस्वास्थ्य प्रयोगशाला टेकुमा पठाइने छ । 'भैरहवामा पनि प्रयोगशाला छ तर त्यहाँको प्रयोगशालाले यता नपठाउन भनेकाले काठमाडौं पठाइने छ ,' स्वास्थ्य प्रमुख ढकालले भने । परीक्षण रिपोर्ट दुई दिनमा आउने छ । जिल्लामा हालसम्म कसैमा पनि कोरोना पोजिटिभ देखिएको छैन ।"
लकडाउनमा वन अतिक्रमण र काठ तस्करी,"डडेल्धुरा : लकडाउनको समयमा वन अतिक्रमणसँगै अवैध काठ कटान गरि तस्करी मौलाएको छ। संवेदनशिल वनका रुपमा मानिने महाभारत र चुरे क्षेत्रमा काठ तस्कर गर्नेहरु मौलाएका छन्। बैशाख महिनामा मात्रै भित्रि मधेशको आलिताल गाउँपालिका र परशुराम नगरपालिका चुरेक्षेत्रका विभिन्न स्थानमा अवैध काठ बरामद गरिएको डिभिजन वन कार्यालय डडेल्धुराले जनाएको छ। साल र सल्लाको काठ तस्कर गरि रहेको र बेवारिसे अवस्थामा गरि २ सय घनफिट जति काठ बरामद गरिएको डिभिजन वन कार्यालय डडेल्धुराका प्रमुख तथा वरिष्ठ वन अधिकृत विष्णुप्रसाद आचार्यले वताए। लकडाउनका समयमा मौकाको फाइदा उठाउँदै जंगल क्षेत्रमा हुन सक्ने नकारात्मक गतिविधिलाई निस्तेज गर्न डिभिजन वन कार्यालय डडेल्धुराले पेट्रेलिंग गस्तीको काम लाई तीब्रता दिएको वन अधिकृत आचार्यले बताए। लकडाउनको समयलाई हेरी वन अतिकृमण गर्ने र काठ तस्कर मौलाएकाले गस्ती मार्फत तेस्ता कार्य गर्नेलाई कार्वाही गर्न र वन जोगाउन लागि परेको अधिकृत आचार्यले जानकारी दिए। आलिताल गाउँपालिका४ को जाल्टुडामा बैसाख ७ गते जीपमा अवैध ढंगले लुकाई छिपाई तस्कर गर्न लागिएको ९ थान साल जातका कडी पक्राउ गरिएको छ। राति को समयमा से अ च २५० नम्बरको महेन्द्रा बोलेरो जीपमा तस्कर गर्न लागिएको (७,४,३) फिटका कडी ५ दशमलब २५ घन फिट काठ पक्राउ गरिएको वन अधिकृत आचार्यले बताए। पक्राउ गरिएको काठ र गाडी अहिले डिभिजन वन कार्यालयको परिसरमा रहेको छ। उनका अनुसार पक्राउ परेका २५ वर्षीय जिप चालकलाई कानुनी कारवाहीको प्रक्रिया अघि बढाइएको छ। त्यस्तै बैसाख ८ गते सोही वडाकै जाल्टुडाको एक झाडीमा लुकाई छिपाई अवस्थामा राखेको साल जातका १८ थान कडी (७,४,३ ) फिटको १० दशमलब ५ घन फिट काठ बेवारिसे अवस्थामा बरामद भएको छ। मूल बाटोबाट ५० मिटरभित्र पट्टि झाडीमा लुकाई छिपाई अवस्थामा राखेको अवस्थामा काठ बरामद गरिएको हो। उक्त काठ नियन्त्रणमा लिई आलिताल सब डिभिजन वन कार्यालयमा राखिएको छ। बैसाख ११ गते आलिताल गाउँपलिका६ को बसन्त हरियाली सामुदायिक वनमा साल र सल्लोको विभिन्न साइजका ६० थान काठ बरामद गरिएको वन कार्यालयले जनायो। ५९ दशमलब ९३ घनफिट चिरान काठ बेवारिसे अवस्थामा बरामद भएको छ। १२ थान सल्लोको काठ ५ दशमलब ४३ घनिफट र ४८ थान सालको ५३ दशमलब ३६ घनफिट रहेको वन अधिकृत आचार्यले बताए। बरामद गरिएको काठ ट्रयाक्टरमा उठाई आलिताल सब डिभिजनको परिसरमा राखिएको छ। उक्त काठका सम्बन्धमा सामुदायिक वनलाई स्पष्टिकरण सोधिएको छ। उनले भने 'समूहको बैठक बसेर जवाफ दिने भनि समुहले जनाएको छ। वन कार्यालय र समुहले काठ काट्नेहरुको खोजि जारी राखेको छ। काठ लुकाउने मानिसको खोजिकार्य जारी रहेको छ। अनुसन्धान गरि कार्वाही गरिने वन कार्यालयले जनायो। परशुराम नगरपालिका८ को सुन्दरी सामुदायिक वनमा एउटा सुखड रुख काटेर ५ वटा गिन्डा बनाएको अवस्थामा भेटिएको छ। सामुदायिक वनभित्र ४ थान थप गिन्डा (पुरानो देखिने) काठ वन कार्यालयको गस्ती टोलीले बरामद गरि सम्बन्धित समुहलाई जिम्मा लगाएको छ। यसको आयतन ४२ दशमलब ८ घट फिट रहेको छ। लकडाउनका समयमा अहिले भित्रि मधेशको चुरे क्षेत्रमा गस्ति पेट्रोलिंग भइरहेको छ। वन कार्यालयसँग अपायापत जनशक्ति र लकडाउनका समयमा वन अतिक्रमण गर्नेको संख्या बढि रहेको छ। यस्ता कार्यमा संलग्न जोकोहीलाई पनि वन ऐन अनुसार कार्वाही गरिने जनाइएको भए पनि तस्करहरु भने अहिलेसम्म फेला पार्न सकेका छैनन्।"
कैलालीबाट हिँडेरै बाजुरा,बाजुरा : सरकारले लकडाउनको समय बढाउँदै गएपछि पछिल्लो समय घर फर्कनेहरु बढिरहेका छन्। बाजुरा जिल्ला भित्रिने र बाहिर जाने क्रम बढिरहेको छ। बाजुरामा ज्याला मजदुरी तथा कामका लागि आएकाहरु पनि जिल्ला बाहिर गइरहेका छन्। गाडी भाडा तिर्नका लागि पैसा नभएपछि कैलालीका १४ जना मजदुर बाजुराबाट पैदलै कैलाली जान हिँडेका छन्। सदरमुकाम मार्तडीमा रहेका बिभिन्न विकासे आयोजनामा काम गर्न आएका कैलालीका विभिन्न स्थानीय तहका १४ जना हिँडेर कैलालीको बडदगरिया गाउँपालिका वीरेन्द्र कठायतले बताएका छन्। आफुहरुसँग एक जनासँग ३ सयसम्म पनि पैसा नभएपछि चाउचाउ खाएर भएपनि घर जान थालेको उनले बताएका छन्। सोमबार राति बाजुराबाट कैलालीका लागि हिँडेको बुधबार दिउँसो अछाम र बाजुराको सिमाना पुगेको बताएका छन्। 'राति १ घण्टा बाटोमा आराम गर्ने गरेका छौं' उनले 'रात दिन लगाएर हिँडेका हौं। बाजुरामा प्रमुख जिल्ला अधिकारीलाई पास माग्दा गाडी खोज्नुहोस पास दिन्छु भनेको हो।' गाडी रिजर्भ गर्नलाई पैसा नभए पछि हिँडेर कैलाली घर गएको उनले बताए। खल्तिमा एक जनाको अहिले दुई तीन सयभन्दा बढि नरहेको भोकभोकै भए पनि घर पुग्ने गरि गएको उनीहरुले बताएका छन्। अछाम पुगेपछि बाजुरामा मान्छे पुर्याएर आएको बस फिर्ता गएको तर प्रहरीले पासबिना गाडिमा चढन नदिएको उनीहरुले बताए। प्रमुख जिल्ला अधिकारी गंगाप्रसाद न्यौपानेले भने 'पास बनाई दिन्छु। भनेको हो उनिहरुले पैसा नभएको भनेपछि उनीहरु हिँडेर गए। आफुले त भनेको हुँ कोही गाडी आएमा त्यसैमा हालेर पठाई दिन्छु भनेको हो पैसा छैन् भनेपछि उनीहरु गए।'
भारतीय मजदुर सीमामा अलपत्र,"जनकपुरधाम : काठमाडौंसहित देशका विभिन्न स्थानबाट एक साता लगाएर आएका भारतीय मजदुर सीमानामा अलपत्र परेका छन् । कोरोना (कोभिड १९) महामारी संक्रमण रोकथाम तथा नियन्त्रणका लागि सरकारले गरेको लकडाउनको कारण सीमा सिलपछि विभिन्न शहरबाट आएका भारतीय मजदुर अलपत्र परेका हुन् । लामो समयको लकडाउनमा भोकभोकै बस्नुभन्दा आफ्नै घर जाने सोचेर एक साता लगाएर हिँडेरै आएका भारतीय मजदुरहरूलाई सीमामा प्रवेश गर्न नदिइ फर्काइएको हो। भारत विहार प्रान्तको दरभंगा स्थित अमैठी बस्ने ३५ वर्षीय चन्द्रभुषण सदाले काठमाडौंबाट एक साता लगाएर आफ्नो घर फर्किन खोज्दा प्रहरीले रोकेको गुनासो गरे । उनले भने, काठमाडौंको ईंट्टाभट्टामा धेरै दिनदेखि काम गरेँ, लकडाउनपछि काम नपाएर बस्नुभन्दा फर्किनु ठिक सोचेर निस्किएँ। यहाँ आएर अलपत्र परेको छु, हामी कोरानाको संक्रमणबाट जोगिँदै यहाँसम्म आयौं, तर यसरी हामी यहाँ कतिदिन बस्नु ? नेपालभारत सीमा क्षेत्र सिल गर्दा नेपाल आउने र भारत जान चाहने मजदुरहरू दुवैतर्फ घेरिएका छन् । ललितपुर, काठमाडौंदेखि सिन्धुली, बर्दिवास, जनकपुरधाम हुँदै जटही सीमानाकामा पुगे पनि सीमा क्षेत्र रेखदेखको जिम्मा पाएका सशस्त्र प्रहरीले जान नदिएको भन्दै चार दिनदेखि अलपत्र परेको उनीहरूले बताए। ललितपुर स्थित लेलेमा एचबी इँट्टा भट्टामा काम गर्दै आएका तीन दर्जन भारतीयलाई नगराइन स्थित जटही नाकाबाट भारत प्रवेश गर्न खोज्दा सशस्त्र प्रहरीले सीमापार जान रोकको हो । सीमा सिल रहेको भन्दै सशस्त्र प्रहरीले नगराइन नगरपालिकाको जिम्मा लगाएको छ । नगरपालिकाले वडाको समन्वयनमा विद्यालयमा बास गराइ खाने प्रबन्ध मिलाएको वडाध्यक्ष देवलाल यादवले जानकारी दिए । अलपत्र भारतीय नागरिकलाई नगराइन नगरपालिका स्थित राजेश्वर निधि माध्यमिक विद्यालयमा भोजनको व्यवस्था मिलाएर विद्यालयकै आँगनमा बासको व्यवस्था गरी राखिएको नगरपालिका प्रमुख परमेश्वर साहले जानकारी दिए । उनले विद्यालयमा भारतीय मजदुरहरूको रेखदेखका लागि दुई जना सुरक्षाकर्मी समेत खटाइएको जनाए । खाना पकाउनका लागि व्यवस्था गरे पनि सुत्न तथा बस्न व्यवस्था नभएका कारण विद्यालयको बरण्डामै भुइँमा सुत्न उनीहरू बाध्य भएको छन्। भारत विहार प्रान्तको दरभंगाको मनिगाछी स्थित भलौरका ४५ वर्षीय शंकर सदाले भने, 'नगरपालिका मेयरले हामीलाई सीमा क्षेत्रमा लगेर छाड्ने भनेका थिए, तर आफूहरूलाई कोही लिन आएनन्, यहाँ यसरी कति दिन र रात काट्नु हामीलाई आफ्नो घरसम्म जान दिएको भए भैहाल्थ्यो नि ! अर्का भारतीय मजदुर सन्तोष सदाको घर सीमादेखि एक किलोमिटरको दुरीमा छ, तर उनलाई जान दिइएको छैन। उनले भने, मेरो गाउँ १ किलोमिटरको दुरीमा मात्रै छ, आधा घन्टामै हिँडेर गयौँ भने पुगिन्छ, तर हामीलाई जानबाट रोक्दा हामी यही झन् अलपत्र पर्यौं । अलपत्र भारतीय मजदुरहरू भारत विहार स्थित मधुवनी जिल्ला र दरभंगा जिल्लावासीहरू हुन् । यता प्रमुख जिल्ला अधिकारी कोषहरि निरौलाले अर्को आदेश नभएसम्म सीमा नाका खोल्न नसकिने बताए । उनले भने, 'कोरोनो उच्च जोखिम रहेकाले देश नै लकडाउन छ, हामी जहाँ छौं, त्यहीँ सुरक्षित रुपमा बस्नुपर्ने हुन्छ, अझ भारतीय मजदुरहरू कतिको सम्पर्कमा गएर आएका होलान् हामी जान दिए पनि भारतीय पक्षले प्रवेश गर्न दिँदैनन, त्यसैले सर्तकता अपनाएर जहाँ छ त्यही बस्नुपर्ने हुन्छ ।"
सात जना कोरोना संक्रमित दिल्लीबाट फर्किएको खुलासा,"वीरगन्ज : पर्सा र बारामा बुधबार भेटिएका तीन जना कोरोना संक्रामित पनि भारतस्थित दिल्लीको मुस्लिम धार्मिकसभा (तबलिगी जमात)मा सहभागी भएर नेपाल फर्किएको खुलेको छ। यसअघि गत आइतबार कोरोनाको पुष्टि भएका वीरगन्जका दुइ मध्ये एक जना संक्रमित पनि दिल्लीकै तबलिगी जमातामा सहभागी भइ घर फर्किएको पुष्टि भएको थियो। त्यसअघि चैत ३० मा वीरगन्जको मस्जिदमा भेटिएका तीन जना भारतीय संक्रमित पनि दिल्लीकै तबलिगी जमातामा सहभागी नेपाल आएर बसेका थिए। पर्सा र बारामा अहिलेसम्म कोरोनाको संक्रमण पुष्टि भएका पाँच नेपाली र तीन भारतीय गरि आठ मध्ये सात जना दिल्लीको तबलिगी जमातमा सहभागी भइ नेपाल आएको खुलेको वीरगन्जस्थित नेपाली सेनाका चण्डी प्रसाद गणका प्रमुख सेनानी मदनजंग राणाले जानकारी दिए। बुधबार बाराको जितपुर सिमरा उपमहानगरपालिका७ का ४३ वर्षीय, बाराकै सिम्रौनगढ नगरपालिका४ का ३१ वर्षीय र पर्साको वीरगन्ज महानगरपालिका२ छपकैयाका ४६ वर्षीय तीन जनामा कोरोना भाइरसको संक्रमण भएको पुष्टि भएको हो। बुधबार कोरोनाको संक्रमण पुष्टि भएका बारा र पर्साका तीनै जना संक्रमित मार्च १ देखि १५ सम्म दिल्लीमा भएको तबलिगी जमातमा सहभागी भइ नेपाल फर्किएको खुलेको प्रमुख सेनानी राणाले जानकारी दिए। राणाका अनुसार , संक्रमितहरुको ट्राभल हिष्ट्री अध्ययन गर्दा उनीहरु मार्च ६ मा दिल्ली गएर धार्मिक सभामा सहभागी भई मार्च ११ अर्थात गत फागुन २८ गते नेपाल फर्किएका हुन्। यसअघि गत आइतबार वीरगन्जमा भेटिएका २ संक्रमितमध्य वीरगन्ज १६ इनर्वाका ५५ वर्षीय संक्रमितसँगै बुधबार कोरोना पुष्टि भएका तीन जना संक्रमित पनि दिल्लीको तबलिगी जमातमा गएर नेपाल फर्किएको राणाले जानकारी दिए। गत आइतबार वीरगन्ज १६ इनर्वाका ५५ वर्षीय र वीरगन्ज३ छपकैयाका ४९ वर्षीय गरि दुइ पुरुषमा कोरोना संक्रमणको पुष्टि भएपछि सेनाले ती दुवै संक्रमितको ट्राभल हिष्ट्री लिएर कन्ट्याक्ट ट्रेसिङ पनि शुरु गरेको थियो। त्यसक्रममा ९१ जनाको स्वाब संकलन गरि पिसिरिआर परिक्षणका लागि सोमबार काठमाडौंको राष्ट्रिय जनस्वास्थ्य प्रयोगशालामा पठाइएको थियो। बुधबार काठमाडौंको प्रयोगशालबााट प्राप्त ९१ जनाको रिपोर्टमध्य बारा र पर्साका तीन जनामा कोरोना पोजिटिभ देखिएको नारायणी अस्पतालका मेसु डाक्टर मदन उपाध्यायले जानकारी दिए। नारायणी अस्पतालमा आठ संक्रमित उपचाररत बुधबार कोरोना संक्रमण पुष्टि भएका तीन संक्रमितलाई पनि उपचारका लागि वीरगन्जको नारायणी अस्पतालमा राखिएको छ। बाराको २ जनालाई सिमरास्थित अस्थायी कोरोना उपचार केन्द्रबाट र वीरगन्ज२ छपकैयाका संक्रमितलाई भने सिद्धार्थ माविको क्वारेन्टाइनबाट आइतबार अपरान्ह प्रहरीले एम्बुलेन्समार्फत नारायणी अस्पतालमा ल्याएको हो। आइतबार वीरगन्जमा भेटिएका दुई संक्रमितको ट्राभल हिष्ट्री लिएर कन्ट्याक्ट ट्रेसिङ गर्ने क्रममा उनीहरुको सम्पर्कमा रहेको खुलेपछि आइतबार नै प्रहरीले सिम्रौनगढका संक्रमितलाई इनर्वा सिराको मस्जिदबाट र जितपुर सिमरा ७ का संक्रमितलाई उनको घरबाटै नियन्त्रणमा लिएर सिमराको अस्थायी कोरोना उपचार केन्द्रको आइसोलेसनमा राखेको थियो। वीरगन्ज२ छपकैयाका संक्रमितलाई पनि आइतबारदेखि नै वीरगन्जको सिद्धार्थ माविको क्वारेन्टाइनमा राखिएको थियो। सिम्रौनगढका संक्रमित घर सिम्रौनगढमा भएपनि उनी लामो समयदेखि जितपुर सिमरा१९ स्थित इनर्वासीराको मस्जिदमा मुस्लिम धर्म गुरुको रुपमा बस्दै आएका थिए। बुधबार नारायणी अस्पतालमा ल्याइएका तीनै जना संक्रमितको स्वास्थ्य अवस्था सामान्य रहेको अस्पतालका मेसु उपाध्यायले जानकारी दिए। हाल नारायणी अस्पतालमा उपचाररत संक्रमितको संख्या आठ पुगेको छ।"
गरिब तथा विपन्न मजदुरलाई तयारी खाना,"भक्तपुर : भक्तपुरको चाँगुनारायण नगरपालिका २ दुवाकोटमा सरकारले घोषणा गरेको लकडाउनका कारण दैनिक ज्याला मजदुरी गर्न नपाएका गरिब तथा विपन्न मजदुरलाई तयारी खाना वितरण गरिएको छ । चाँगुनारायण नपा २ वडा कार्यालयको समन्वयमा नेपाल रेडक्रस सोसाइटी दुवाकोट उपशाखा तथा सहयोग संस्था भक्तपुरले करिब पाँचसय मजदुरलाई दैनिक रुपमा एकछाक तयारी खाना निःशुल्क वितरण गर्दै आएको हो । यसरी वितरण गर्ने खानाको व्यवस्थापन गर्न दैनिक बीसजनाभन्दा बढी स्वयंसेवक खटिएका छन् । उनीहरुले स्थानीय रितम्बरा स्कुलमा खाना तथा तरकारीलगायत पकाउने व्यवस्था गरेका छन् । जहाँ एउटा समूहले तरकारी तथा अचारका सामग्री काटकुट गर्ने, चामल पखाल्ने, दाल भिजाएर पकाउने काम गर्छ । उक्त समूहले खानाका सम्पूर्ण परिकार तयार गरेपछि अर्को समूह आएर त्यसको प्याकिङ गर्छ । यसरी प्याक भएको खाना अर्को समूह आएर वडाभित्रका टोलटोल तथा बस्तीबस्ती पुगेर वितरण गर्ने गर्दै आएको छ । खाना स्वस्थकर भएकाले खाना खाने दैनिक ज्यालादारी गरेर खानुपर्ने गरिब तथा विपन्न मजदुर परिवारहरुको संख्या दिनानुदिन बढिरहेको चाँगुनारायण नपा २ का वडा अध्यक्ष शिवहरि केसीले जानकारी दिए । उनका अनुसार नगरपालिकाले उपलब्ध गराएको खाद्यान्न राहत नपुगेका गरिब तथा विपन्न मजदुर परिवारलाई गएको वैशाख १० गतेदेखि निःशुल्क खाना वितरण गर्ने व्यवस्था गरिएको हो । उनले नपाले उपलब्ध गराएको खाद्यान्न राहत वडाका एक हजार पचास जना दैनिक ज्यालादारी गरेर खानुपर्ने गरिब तथा विपन्न मजदुर परिवारलाई वितरण गरिएको सुनाए । पछि थप पाँचसयभन्दा बढीले आफूहरुले पनि राहत पाउनुपर्ने निवेदन वडामा दिएपछि उनीहरुको लागि नेपाल रेडक्रस सोसाइटी दुवाकोट उपशाखा र भक्तपुरस्थित सहयोग संस्था मिलेर बेलुकाका एक छाक निःशुल्क खाना वितरण गरिइको उनको भनइ थियो । सुरुमा दैनिक एकसय ८० जनालाई वितरण गरिएको निःशुल्क खाना मंगलबारसम्ममा पाँचसय पुगेको नेपाल रेडक्रस सोसाइटी दुवाकोट उपशाखाका सभापति एवं चाँगुनारायण नपा २ वडाका सदस्य सोम प्रधानले जानकारी दिए । उनका अनुसार दैनिक रुपमा खाना वितरण गरिएपछि स्थानीय वडावासीले आफ्नो गच्छेअनुसार दाल, चामल तथा तरकारी सहयोग गर्न थालेका छन् । त्यस्तै समूहलाई आवश्यक काममा सघाउनेहरु पनि बढेका छन् । निःशुल्क खाना वितरण गर्न थालेपछि सहयोग गर्ने हातहरु बढेका छन्, सभापति प्रधानले थपे, सहयोगीहरुले फोन गरी गरी सहयोग लिन आउन आग्रह गरिरहेका छन् । उनका अनुसार निःशुल्क खाना वितरण गर्न विदेशमा बस्ने नेपालीहरुले समेत सहयोग गरेका छन् । जसअनुसार बुधबारको खाना तयार गर्न लाग्ने सम्पूर्ण खर्च संयुक्त राज्य अमेरिका बस्ने कुमारप्रसाद शर्माले व्यहोरेको सभापति प्रधानले जानकारी दिए । त्यस्तै सहयोग संस्थाका अध्यक्ष राजाराम सुवालले बैशाख १५ सम्ममात्रै खाना खुवाउने योजना रहेकोमा सरकारले लकडाउनको समयावधि बढाएकोले १८ गतेसम्मलाई व्यवस्था मिलाइएको बताए । उनले सहयोगी हातहरु भने वैशाख २५ गतेसम्म निःशुल्क खाना वितरण गरिने सुनाए । निःशुल्क खाना तयारी गर्न स्वयंसेवकहरु दिनको १२ बजेदेखि ऋतम्बरा स्कुलमा भेला हुन्छन् । त्यहाँ पुगेकाहरुमध्ये कसैले तरकारी केलाउने, कसैले चामल भिजाउने, कसैले आगो बाल्ने काम थाल्छन् । जसै खाना तयार हुन्छ उक्त टोलीलाई विस्थापन गर्न अर्को टोली आएर दिउँसो चार बजेभित्र तयारी खानाको प्याकेज बनाउँछन् । उनीहरुले खानाको प्याकेज तयारी गर्दै वडाका टोलटोलमा वितरण गर्न जाने टोली आइपुग्छ । टोलीले तयारी खाना लिएर साँझ ७ बजेभित्र सबै तयारी खाना वितरण गरिसक्ने दुवाकोट रेडक्रसका सभापति प्रधानले सुनाए । वडा अध्यक्ष केसीले नपाले दोस्रो चरणमा मजदुरलाई खाद्यान्न तथा खाना वितरण नगरी दैनिक ज्यालादारीको काम नै दिने निर्णय गरेको सुनाए । त्यसको लागि वैशाख २० गतेभित्र दैनिक ज्यालादारीमा काम गर्नेहरुको नाम टिपाउने वडा कार्यालयहरुले सूचना जारी गरिसकेका छन् । नपाले दिएको काम गर्ने मजदुरलाई दैनिक ज्याला आठसय १० रुपैयाँ दिने निर्णय गरेको छ ।"
आगलागीबाट घाइते भएका वडा अध्यक्ष खनालको निधन,बागलुङ : आगलागीमा परी गम्भीर घाइते बरेङ गाउँपालिका वडा नम्बर ३ बाटाकाचौरका अध्यक्ष पूर्ण खनालको निधन भएको छ। खनालको किर्तिपुरको फायर अस्पतालमा उपचारकै क्रममा रहेका बेला हृदयघात भइ निधन भएको पारिवारिक श्रोतले जनाएको छ । गत बैशाख ८ गते गुल्मीको चन्द्रकोट गाउँपालिका ४ स्थित शान्तिपुर बजारमा रहेको घरमा आगलागी हुँदा उनका कान्छा छोरा समिर खनालको घटनास्थलमै मृत्यु भएको थियो । वडा अध्यक्ष खनाल र उनकी धर्मपत्नी रुपा खनाल गम्भीर घाइते भएका थिए । घाइते भएलगत्तै खनाल दम्पतीलाई उपचारका लागि काठमाडौं लगिएको थियो । वडा अध्यक्ष खनाल बरेङ गाउँपालिकाका ३ बाटाकाचौरका स्थायी वासिन्दा भएपनि मुख्य व्यापार व्यवसाय भने छिमेकी जिल्लाको शान्तिपुरमा लामो समयदेखि सञ्चालन गर्दै आएका थिए ।
राष्ट्रिय गौरवका आयोजना पुनः सञ्चालन गर्ने वातावरण बनाइयोस् : विकास समिति,काठमाडौं : प्रतिनिधिसभा विकास तथा प्रविधि समितिले राष्ट्रिय गौरवका आयोजनाको निर्माण कार्यलाई पुनः सञ्चालन गर्ने वातावरण बनाउन सरकारलाई निर्देशन दिएको छ। समितिको बुधबारको बैठकले विकासका आयोजना अघि बढाउने सन्दर्भमा त्यहाँ खटिने मजदूरको स्वास्थ्यलाई हेक्का राखी आवश्यकताअनुसार क्वारेन्टाइनको समेत व्यवस्था गर्न सरकारलाई सुझाव दिएको छ। त्यस्ता आयोजना अघि बढाउन आवश्यक निर्माण सामग्रीको सहज उपलब्ध हुने व्यवस्थाको सुनिश्चित गर्न पनि समितिले ध्यानाकर्षण गराएको छ। कोरोनाको जोखिम नियन्त्रण र रोकथामका लागि घोषणा गरिएको लकडाउनका कारण राष्ट्रिय गौरवका आयोजनासमेत प्रभावित भइरहेको अवस्थामा संसदीय समितिले उक्त निर्देश जारी गरेको हो। लामो समयको लकडाउनले दैनिक काम गरेर परिवार धान्न श्रमिकको अवस्था अप्ठेरोमा परेकाले उनीहरुको नियमित रोजगार र रोजीरोटीका लागि विकासका ठूला आयोजना सञ्चालनको विकल्प नरहेको समितिको ठहर छ। मुलुकका रणनीतिक सडक अघि बढाउने सन्दर्भमा कसको जिम्मेवारीभित्र पर्ने हो भन्नेमा द्वीविधा देखिएकाले तीनै तहका सरकारबीच समन्वय गर्न तथा भैपरी आउने व्यवस्थाले श्रमिकलाई अप्ठेरो पर्ने भएकाले दीर्घकालीन सोच अघि सार्न पनि समितिले सुझाव दिएको छ। रोजगारी गुमेर विदेशबाट फर्कने श्रमिकलाई कृषिमार्फत आर्थिक उत्पादनमा लगाउन उपयुक्त वातावरण बनाउन सुझाव दिँदै समितिले मुलुकको दिगो विकासका लागि पूर्वाधार र उत्पादनलाई जोडेर अघि आवश्यक रहेको समितिको निष्कर्ष रहेको सभापति कल्याणीकुमारी खड्काले जानकारी दिए। उनले भने 'यस्ता कार्यक्रमबाट राज्यलाई आर्थिक सङ्कट हुनबाट जोगाउँछ।' लकडाउनका बारे पनि आधिकारिक सूचना प्रवाह हुन नसक्दा आमनागरिक अन्योलमा परेको अवस्था अन्त्य गर्न पनि समितिले सरकारलाई सल्लाह दिएको छ।
सर्तसहित विकासको काम सुचारु गर्न मुस्ताङ प्रशासनको निर्देशन,"जोमसोम : जिल्ला प्रशासन कार्यालय मुस्ताङले मंगलबार जिल्लाको पूर्वाधार विकासको काम पुन : सूचारु गर्न सर्तसहित आह्वान गरेको छ। स्थानीय प्रशासनले जिल्लामा भइरहेको विकासको काम गर्दा कोरोना भाईरस (कोभिड१९) रोकथाम तथा नियन्त्रण कार्यलाई मध्यनजर गर्दै ११ बुदे सर्त सहितको प्रावधान तोकेको हो। स्थानीय प्रशासनले विकासको काम गर्न चाहने निर्माण कम्पनीलाई कुनै रोकतोक नहुने जनाएको छ। स्थानीय प्रशासनले राष्ट्रिय गौरवको बेनीजोमसोमकोरला सडक आयोजना ,जिल्लाका भइरहेका सिचाईं सम्वन्धि आयोजना, संघ ,प्रदेश र स्थानीय तहको गौरवको आयोजनाको निर्माण कार्य सूचारु गर्न आह्वान गरेको मुस्ताङका प्रमुख जिल्ला अधिकारी वेदप्रकास अर्यालले जानकारी दिए। यदी कुनै निर्माण कम्पनी, ठेकेदार र निर्माण सम्वन्धि अन्य व्यवसायीले काम सञ्चालन गर्न चाहेको खण्डमा स्थानीय प्रशासनलाई लिखित निवेदन बुझाएर अनुमति लिनसक्ने व्यवस्था गरिएको प्रमुख जिल्ला अधिकारी अर्यालले स्पष्ट पारे। स्थानीय प्रशासनले विकासको काममा आवश्यक पर्ने निर्माण सामाग्रीको ढुवानी गर्न बिहान ६ बजे देखि बेलुकी ७ बजे समय तोकेको छ। काम गर्ने मजदुर तथा जनशक्तिको फोटोसहित विवरण पेश गर्नुपर्ने, कोरोनाबाट स्थानीय बस्तीलाई असर नपुग्ने गरी कामदारलाई सामाजिक दुरी कायम गराईनु पर्ने, निर्माणस्थल नजिक खाने बस्नेको व्यवस्था गर्नुपर्ने , कामदार निर्माणस्थल छोडेर जथाभावी हिँड्डुल गर्न नपाइने, संक्रमण रोकथाम गर्न सचेतना एवं स्वास्थ्य सुरक्षा उपकरणको व्यवस्था गराइनुपर्ने, सम्भावित संक्रमण देखिएमा क्वारेन्टाइनमा राख्ने र स्वास्थ्य परीक्षण गर्न निकायमा समन्वय गर्ने, निर्माणस्थलमा फस्ट एडको व्यवस्था मिलाउनुपर्ने, निर्माणस्थलमा खटिएका कामदारको अनुगमन गर्न एक जना सुपरिवेक्षण व्यक्ति खटाएर अभिलेख राख्नुपर्ने, जिल्लाभित्र निर्माण सामाग्री ल्याउँदा अनिवार्य सवारीको डिसइन्फेक्सन गर्नुपर्ने र सवारी साधन आवश्यक परेमा फोटो टाँसिएको परिचयसहितको सवारी चालक र सहचालक र सहयोगी मात्र रहने व्यवस्था मिलाउने सर्त तोकिएको छ। मुस्ताङमा हिउँदयामको जाडो महिना र विश्वमै महामारीको रुपमा उत्पन्न नोवल कोरोना भाइरसका कारण पूर्वाधार विकासको काम ठप्प हुँदै आइरहेको छ। कोरोनाअघि राष्ट्रिय गौरवको बेनीजोमसोम ७६ किलोमिटर सडकको काम हुँदै आइरहे पनि करिडोरको जोमसोमकोरला १ सय १० किलोमिटर सडकको काम विगत ६ महिनादेखि रोकिएको थियो। जोमसोमकोरला सडकको दोश्रो पटक म्याद थप भइसकेको छ भने बेनीजोमसोम सडकको तेश्रो पटक म्याद थप भइसकेको छ। करिडोरले यसअघि बेनीजोमसोम सडकमा टाईमकार्ड लगाएर भिर कटिङ, नाला निर्माण वाल लगाउने लगायतको काम गर्दै आइरहेको थियो। लक डाउनका कारण सडकमा सवारी आउजाउ नहुने र नियमति काम गर्न सहज हुने भएकाले करिडोरलाई काममा फर्कन आह्वान गरेको प्रजिअ अर्यालले बताए। यस्तै हिउँदयामको जाडो हिमपात पर्ने भएको र कोरोनाका कारण मुलुक लकडाउन भएसँगै संघ तथा प्रदेश र स्थानीय तहका गौरवका आयोजनाको काम पनि विगत ६ महिनादेखि ठप्प हुँदै आइरहेको छ।"
बर्दियामा वडा अध्यक्षको निधन,गुलरिया : बर्दियाको गेरुवा गाउँपालिका वडा नम्वर ६ का वडाध्यक्षको निधन भएको छ । गेरुवा गाउँपालिका नौरा निवासी ४४ वर्षीय टेकबहादुर चौधरीको उच्च रक्तचापका कारण निधन भएको हो । बुधबार बिहान एक्कासी बिरामी परेपछि चौधरीलाई उपचारका लागि नेपालगञ्जस्थित भेरी अस्पताल पुर्याइएको गेरुवा गाउँपालिका अध्यक्ष जमानसिंह केसीले बताए । चौधरीको असामायिक निधनले गेरुवा गाउँपालिका स्तब्ध बनेको छ । वडाध्यक्षको शव गेरुवास्थित घर पुर्याइएको र बिहीबार अन्त्येष्टि गरिने पारिवारिक श्रोतले जनाएको छ।
नेपालगन्जको मस्जिदमा रहेका १० भारतीयको कोरोना परीक्षण,"नेपालगन्ज : नेपालगन्जका मस्जिदमा रहेका भारतीय नागरिकको कोरोना जाँच सुरु भएको छ । मुस्लिम आयोग अनुगमन समितिको नेतृत्वमा मंगलबार साँझ ८ बजेतिर फुल्टेक्रामा रहेको फैजाने मदिना मस्जिद मदरसा स्कुलका १० जना शिक्षक, धर्मगुरु र विद्यार्थीको कोरोना जाँचका स्वाब संकलन गरिएको हो । कोरोना परीक्षण गरिएका सबै भारतीय हुन् । आरडीटी प्रविधिबाट कोरोना जाँच गर्ने तयारी भइरहेको बेला पीसीआर प्रविधिबाट नै कोरोना परीक्षणका लागि स्वाब संकलन गरिएको जिल्ला स्वास्थ्य कार्यालय बाँकेका कोरोना फोकल पर्सन नरेशबाबु श्रेष्ठले जानकारी दिए । उनीहरुको कोरोना जाँचका लागि स्वाबको नमूना भेरी अस्पतालको कोरोना प्रयोगशालामा पठाइएको छ । स्वाब संकलन कार्यक्रममा बाँकेका प्रमुख जिल्ला अधिकारी कुमारबहादुर खड्का, नेपालगन्ज उपमहानगरपालिका प्रमुख डाधवल शम्शेर राणा, बाँके प्रहरी प्रमुख वीरबहादुर ओलीलगायत सुरक्षा निकाय प्रमुखको सहभागिता रहेको थियो । मुस्लिम आयोगद्वारा गठन गरिएको अनुगमन समितिका संयोजक अब्दुल हमीद सिद्दीकी, बागेश्वरी मन्दिरका मूल महन्त चन्दनाथ योगी, मौलाना जब्बार मञ्जरीलगायत विभिन्न धर्म सम्प्रदायका धर्मगुरु, नेपालगन्ज ४ का अध्यक्ष सफीक बेहना, अनुगमनकासमितिका सदस्य आलम खान, मेराज अहमद, शक्तिकुमार अब्दुल कवि, शाहिदा बानो शाह र इरशाद राई रहेका थिए ।"
म्याग्दीको नाकामा स्यानिटाइजर टनेल,"बेनी : म्याग्दीमा कोरोना भाइरस भित्रन नदिन मुख्य नाका बेनी८ कालिपुलमा बुधबार स्यानिटाइजर टनेल स्थापना भएको छ। मानिसको पूरै शरीरै स्यानिटाइजेसन गर्न मिल्ने टनेल स्थापना भएको हो। टनेलमा छिरिसकेपछि सात सेकेण्ड समयावधिमा नै शरिर पूरै स्यानिटाइजेसन हुने जनाइएको छ। लायन्स क्लव अफ बेनी पिस सिटी र म्याग्दी प्रवासी नेपाली संघ (मोना) मकाउले स्यानिटाइजर टनेल स्थापना गरेका हुन्। म्याग्दी उर्जा प्रबिधि केन्द्र र खत्री इलेक्ट्रोनिक्सले स्यानिटाइजर टनेल निर्माण गर्न प्राविधिक सहयोग गरेका छन्। महामारीकै रूपमा फैलिएको कोरोना भाइरसको संक्रमणबाट जोगिन यो प्रविधि उपयोगी बन्ने लायन्सका अगुवा चन्द्रकुमार केसीले बताए। म्याग्दीलाई कोरोना भाइरसबाट सुरक्षित राख्नका लागि सामाजिक संघ संस्थाको सहयोगमा स्यानिटाइजर टनेल स्थापना गरिएको सिडिओ ज्ञाननाथ ढकालले बताए। गण्डकी प्रदेश भन्दा बाहिरबाट आउने व्यक्तिहरुलाई कालिपुलमा स्थापना गरिएको चेक पोष्टका सुरक्षाकर्मी र स्वयमसेवकले स्यानिटाइजर गराउनेछन्। मानिस टनेलभित्र छिरेपछि त्यहाँ जडान गरिएको स्वचालित उपकरणले माथि, दाया र बायाँबाट भाइरस नष्ट गर्ने स्यानीटाइजरको फोहोरा आउँछ। मानिसले टनेलभित्रको भुईमा जडान गरिएको सेन्सरमा टेकेपछि टर्वाइन चालु भएर ग्यालीनभित्र राखिएको स्यानिटाइजर फोहोराबाट फाल्ने प्राबिधिक कृष्ण खत्रीले बताए। एक लिटर स्यानीटाइजरले १७ जनाको शरीरलाई स्यानिटाइज गर्न सकिन्छ। टनेल दुई दिनमा तयार पारिएको हो। यसैबीच नेपाल प्रगतिशिल इञ्जिनियरीङ एशोसियशन (पिन) म्याग्दीको प्राविधिक सहयोगमा बेनी अस्पतालमा पनि स्यानिटाइजर टनेल स्थापना गर्न लागिएको संयोजक कृष्ण रिजालले जानकारी दिए।"
"स्याङ्जा प्रभाव : सहरमा सुनसान, गाउँमा चहलपहल","स्याङ्जा : लकडाउन भन्दै सहर बजार सुनसान भएपनि गाउँघरतिर भने चहलपहल सुरु भएको छ। गाउँले जीवनलाई भने लकडाउनले छुन सकेको छैन।नियमित दाउरा, घाँस, मेलापात र किसानी जिन्दगीलाई भने लकडाउनले कुनै असर गरेको छैन। बिहान उठेदेखि साँझसम्मको समय काममै बित्ने गर्छ। घरभित्र बसेर खान पाउने स्थिति नभएपछि रोगभन्दा पनि भोगको चिन्ताले गाउँले नियमित काममा खटिएका हुन्। गाउँघरमा अहिले मकै गोड्ने, गहुँ काट्ने, मौसमी तथा बेमौसमी तरकारी लगाउने चटारो छ।खेतबारीमा हरिया मकै बढेका छन् । खेतबारीमा लगाएका काँक्रो, घिरौंला, सिमी, बोडी, गोलभेडा लहलह झुलेका छन् । तिनीहरुलाई गोलमेल गर्ने, थाक्राथुक्री राख्ने समय हो यो। वर्षभरीको खाने अनाजको गोडमेल र सिंचित नगरे राम्रो उब्जनी हुँदैन । यसैले लकडाउन भन्दै घरमा बसेर सम्भवै नहुने बताउँछन् भीरकोटका तारा अर्याल । कोराना भाईरस (कोभिड १९) को संक्रमण नफैलियोस भनेर सरकारले देशभर लकडाउनको घोषणा गरेको पनि गाउँघरतिर भने लकडाउनको प्रभाव देखिएको छैन । नागरिकलाई होम क्वारेन्टाइनमा बस्न आग्रह गरेको सरकारको लकडाउन घोषणाको अवज्ञा गर्दै भित्री क्षेत्रमा खुल्ला रुपमा हिडँडुल र खेतबारीमा काम गर्नेको लर्को नै छ । लकडाउन सुरु भएको ३७ दिन पुगेको छ । यस अवधिभित्रै चैते धान रोप्ने, मकैका लागि मल बोक्ने, खेत जोत्ने, मकै छर्ने देखि गोलमेडलका काम जति सबै सकेका छन किसानले । गहुँ, दलहन लगायतका खाद्यान्न बाली समेत भित्र्याउने काम भइरहेका छन्। सुन्तलाको उर्वरभूमि हो स्याङजा । त्यसैले अहिले सुन्तला गोड्ने, नयाँ बिरुवा रोप्नका लागि खाडल खन्ने काम भइरहेको छ। सुन्तलाका किसान यही काममा व्यस्त छन्। व्यवसायिकरुपमा मौसमी तथा बेमौसमी तरकारी लगाउन उनीहरु तल्लिन छन्। ठूल्ठूला दूध उत्पादक फर्मले पनि आफ्नो काम रोकेका छैनन् । सुन्तला व्यवसायी मुक्ति अधिकारीले भने, 'सामाजिक दूरी कायम गर्दै गोडमेल र खाडल खन्ने काम मै छु।' लकडाउनको प्रभाव सहर बजारमा मात्र देखिएको छ । तोकिएको समयमा मात्र पसल खुल्ने गरेका छन् । विभिन्न बहानामा सहर गएका पनि कोरोना भाइरसका कारण अहिले गाउँ फर्किएका छन् । कोरोना रोग र लकडाउनबारे गाउँघरमा जानकारी नभएर भने पक्कै होइन । थाहा हुँदाहुँदै पनि वाध्यताले उनीहरु लकडाउनको पालना गर्न नसकेको पुतलीबजार नगरपालिकाका शोभा केसी ।उनले भनिन्,' गाउँलेहरु नियमित घरखेतमा काम गरिरहेका छन् ।' लकडाउनमा सुनसान बनेको स्याङजा सदरमुकाम ।तस्बिर : अन्नपूर्ण"
अण्डा बिक्री भएन : दाना नपाएर कुखुरा मर्न थाले,"जाजरकोट : भेरी नगरपालिका३, स्यालामा दानीलाल पुनले सञ्चालन गरेको 'पुन कुखुरा फार्म'बाट दैनिक ७ सय अण्डा उत्पादन हुन्छ । लकडाउनका कारण अण्डा बिक्री नहुँदा करिव १५ लाख रुपैयाँ घाटा बेहोर्नु परेको उनले गुनासो गरे । फार्ममा अण्डाको थुप्रो लागेको छ, उनले भने, कुखुरालाई दाना खुवाउन मात्र दैनिक ७ हजारका दरले खर्च हुन्छ तर अण्डा बिक्री हुँदैन । उनको फार्ममा करिब १५ हजारभन्दा बढी अण्डा थन्किएका छन् । प्रतिअण्डा १० रुपैयाँमा दिँदा पनि बिक्री नभएको उनले सुनाए । उनले दाना प्रतिकिलो ७० रुपैयाँमा खरिद गरी एक हजार कुखुरा पालिरहेका छन् । आठ महिनाअघि व्यवसाय सुरु गरेका पुनले नाफा लिने बेला लकडाउनले समस्या पारेको बताए । बजार र होटल ठप्प भएपछि अण्डा बिक्री हुन छाडे, उनले भने, लकडाउन लम्बिंदै गएपछि व्यवसाय नै संकटमा पर्न थालेको छ । उनका अनुसार लकडाउनअघि दैनिक करिब उत्पादन भएका सात सय अण्डा बिक्री हुन्थ्यो । तर अहिले सय अण्डा पनि बिक्री हुँदैन । लकडाउनकै कारण दानाको समेत अभाव हुन थालेको छ । दाना अभावमा दुई सय कुखुरा मरेको उनी बताउँछन् । त्यस्तै भेरी नगरपालिका ४ फुलबारीमा कुखुरा ब्यवसाय संचालन गर्दै आएका चन्द्रबहादुर पुनको समस्या पनि उस्तै छ । लकडाउनका कारण अण्डा बिक्री नहुँदा उनी चिन्तामा परेका छन् । उनको कुखुरा फर्ममा दैनिक साढे चार सय अण्डा उत्पादन हुन्छ । उनका पाँच सय कुखुरा छन् । सदरमुकामका घरघरमै गएर अण्डा पुर्याउने गरेको छु तर पनि सबै बिक्री हुँदैनन् । पहिलेका ग्राहक गाँउतिर लागेका छन् । होटल ब्यवसाय, विद्यालय कलेज बन्द छन् । ग्राहक नभएपछि अण्डा बिक्रीमा समस्या देखिएको छ । एक वर्षदेखि ब्यवसाय गर्दै आएका उनी फाइदा लिने बेला भएको लकडाउनले सबै लगानी डुब्न थालेको गुनासो गर्छन् । दाना पनि पाइँदैन । पाइए पनि बढी मूल्य तिरेर किन्नु पर्छ । कुखुरा जोगाउनै मुस्किल छ, उनले भने, लामो लकडाउनले कुखुरापालन ब्यवसाय चौपट हुने भो । उनीहरु जस्तै लामो लकडाउनका कारण अण्डा बिक्री नहुँदा जाजरकोटका कुखुरापालक किसान मर्कामा परेका छन् । जिल्लामा करिव ५० ब्यवसायीले कुखुरापालन गर्ने गरेका छन् । उनीहरू सबैका कुखुरा र अण्डा बिक्री नभएपछि समस्यामा परेका छन् । साहु ऋण गरेर ब्यवसाय सुरु गरेका लगानी डुब्ने चिन्ताले हैरान भएका छन् । लकडाउनका कारण दानासमेत नपाइने र पाएइए पनि महंगोमा किन्नु पर्दा व्यवसाय नै संकटमा परेको किसानको भनाइ छ।"
प्रदेश ५ मा विद्यार्थी भर्ना गर्न निर्देशन,"बुटवल : प्रदेश ५ मा कक्षा नौसम्मको नतिजा प्रकाशनसँगै विद्यार्थी भर्ना गर्ने निर्णय भएको छ । प्रदेशको सामाजिक विकास मन्त्रालयले अलाइन, टेलिफोन तथा सुरक्षित रुपमा विद्यार्थी भर्ना गरी पुस्तक वितरण गर्न स्थानीय तहलाई आग्रह गरेको हो । कोरोना महामारीका कारण ठप्प रहेको शिक्षा क्षेत्रलाई चलायमान बनाउन मन्त्रालयले यस्तो निर्णय गरेको हो । कक्षा ९ सम्मको नतिजा प्रकाशन र विद्यार्थी भर्ना गर्न मन्त्रालयले स्थानीय तहलाई भनेको छ । प्रदेश ५ का करिब ५७ सय विद्यालयमा ११ लाख हाराहारीमा विद्यार्थी छन् । सामाजिक विकास मन्त्रालयले नतिजा प्रकाशन गर्नका लागि स्थानीय तहसँग समन्वय गर्ने निर्णय गरेको छ । कोरोना महामारीका कारण तोकिएको मितिभन्दा पहिले नै परीक्षा सकिए पनि नतिजा प्रकाशन हुन सकेको छैन । नतिजा प्रकाशनसँगै शारीरिक दूरी कायम राखेर विद्यार्थी भर्ना गर्ने निर्णय समेत मन्त्रालयले गरेको छ । विद्यालय तहसम्मको अधिकार स्थानीय तहमा रहेकाले प्रदेश मन्त्रालयले तहसम्म समन्वय गर्ने निर्णय गरिएको हो । लकडाउनलाई पालना र सुरक्षितहुँदै भर्ना सुरु गर्ने निर्णय मन्त्रालयले गरेको उपसचिव थानेश्वर ज्ञवालीले जानकारी दिए । मन्त्रालयले पाठ्यपुस्तक ढुवानी समेत सूचारु गर्ने निर्णय गरेको छ । खाद्यवस्तु र औषधिको ढुवानी जस्तै पाठ्यपुस्तक ढुवानी गर्ने योजना बनाइएको छ । पुस्तक ढुवानी गर्न आन्तरिक मामिला तथा कानुन मन्त्रालयलाई आग्रह गरेर प्रशासन कार्यालयबाट पासको व्यवस्था गर्ने निर्णय सामाजिक विकास मन्त्रलायले गरेको छ । सामाजिक विकास मन्त्री सुदर्शन बरालको अध्यक्षतामा बसेको बैठकले हरेक विद्यार्थीबीच पाठ्युस्तक पुराउने योजना बनाएको हो । विद्यालयले लिएको परीक्षाको नतिजा प्रकाशन नहुदा विद्यार्थीहरु कुन पुस्तक पढ्ने भन्नेमा अन्योल छन् । नतिजा प्रकाशनपछि पठनपाठन सुरु हुनेछ । अभिभावककै निगरानीमा समेत बालबालिकाले पढ्न पाउनेछन् । नयाँ शैक्षिक सत्रको सुरुवातमा खास प्रभाव नपरे पनि जेठभित्रै कक्षा सञ्चालन गर्नुपर्ने बाध्यता छ । शैक्षिक सत्रको निरन्तरताका लागि पनि पठनपाठन गराउनुपर्ने शिक्षा सरोकारवालाहरु बताउँछन् । माध्यमिक तहसहित विश्वविद्यालय तहका परीक्षाहरु ठप्प छन् । कतिपय कलेजले अनलाइनमार्फत पठनपाठन निरन्तरता दिइरहेका छन् । विकट क्षेत्र र प्रविधिको पहुँचभन्दा बाहिर रहेका विद्यार्थी भने यो अवसरबाट बञ्चित छन्। कोरोनाको महामारी कतिञ्जेल रहिरन्छ भन्ने निर्क्योल नभएपछि तत्कालका लागि नजिता प्रकाशन गरेर पाठ्यपुस्तक ढुवानी गर्ने योजनामा मन्त्रालय पुगेको हो । स्थानीय तहहरुले कक्षा ८ सहित सबै कक्षाको नतिजा प्रकाशनको अन्तिम तयारी थालेका छन् । स्थानीय तहले माध्यमिक शिक्षा (एसईई) परीक्षा नदिई बसेका विद्यार्थी लक्षित कक्षाहरु सञ्चालन गरिरहेका छन् । रेडियो, टेलिभिजनसहित सामाजिक सञ्जालबाट ती परीक्षाहरु सञ्चालन भएका हुन् । रुपन्देहीको सैनामैना नगरपालिकाले दूर शिक्षा सुरु गरेको छ । गणित, विज्ञान, अंग्रेजी विषयलाई प्राथमिकतामा राखेर कक्षा सञ्चालन भएका छन् । सैनामैना नगरपालिकाका प्रमुख चित्रबहादुर कार्कीले विद्यार्थीको भविष्यलाई ध्यानमा राखेर कक्षा सञ्चालन गरिएको बताए । यो कक्षाले परीक्षाको तयारी गरिरहेका विद्यार्थीलाई लाभ मिल्ने उनले बताए ।"
लकडाउनको फुर्सदमा हावाबाट बिजुली,"बेनी : विश्वभर महामारीको रुपैयाँ फैलिएको कोरोना भाइरस रोकथामका लागि गरिएको जारी लकडाउनका कारण धेरैजसो क्षेत्रका व्यक्ति काम नभएरगर्न नपाएर फुर्सदिला छन्। बेनीका एक युवाले भने यही फुर्सदिलो समयलाई सिर्जनात्मक काममा लगाएर सफलता हात पारेका छन्। म्याग्दीको बेनी नगरपालिका७ भिमसेनटोलका दुर्गाप्रसाद श्रेष्ठले लकडाउनको समयलाई सदुपयोग गरी हावाबाट बिजुली निकाल्न सफल भएका छन्। म्याग्दी उर्जा प्रविधि केन्द्रका सञ्चालक श्रेष्ठले लकडाउनको फुर्सदलाई सदुपयोग गरेर हावाबाट बिजुली उत्पादन गरेका हुन्। लकडाउन भएपछि व्यवसायिक काम रोकियो, फुर्सदको समयमा जानेको सीप सदुपयोग गरी स्थानीय प्रविधिको प्रयोगबाट हावाबाट बिजुली उत्पादन गरेको हो, उनले भने हुन्छ की हुँदैन् भनेर गरिएको काम सफल भयो। श्रेष्ठले स्थानीय सामग्रीको प्रयोग गरी हावाबाट १०० वटा क्षमताको बिजुली उत्पादन गरेका छन्। सात मिटर अग्लो फलामको खम्बा ठडाएर स्टेशन बनाइएको छ। कालीगण्डकी नदीको किनार भएकाले सो ठाउँमा हावा चलिरहन्छ। स्टेशनमा टिनको चारवटा पंखा जोडिएको छ। पंखाको तल तामाको तार बेरेर टर्वाइन बनाइएको छ। हावाले पंखासँगै टर्वाइन घुमाउँदा बिजुली उत्पादन हुन्छ। उत्पादन भएको बिजुलीले कोठाभित्र राखिएको ब्याट्री चार्ज हुन्छ। पंखा उच्च गतिमा घुम्दा १०० वाट बिजुली उत्पादन भएको श्रेष्ठले बताए। हावा नलाग्दा पंखा घुम्दैन्। चार घण्टा पंखा चल्दा ब्याट्री चार्ज गरेर संञ्चित गरिएको बिजुली विभिन्न काममा प्रयोग गर्न सकिने उनले बताए। सो बिजुली उज्यालोका लागि बत्ती बाल्न, टिभी हेर्न, मोबाइल, ल्यापटप चार्ज गर्न सकिन्छ। हावाबाट बिजुली उत्पादन गर्ने प्रविधि तयार पार्न एक महिना समय लागेको श्रेष्ठले बताए। उनी एक्लैले काम गरेका थिए। श्रेष्ठका अनुसार पंखा, टर्वाइन, ब्याट्री लगायत उपकरण र ज्यालामा करिब एक लाख रुपैयाँ खर्च भएको छ। हावाबाट बिजुली उत्पादन गर्ने प्रविधिलाई बेनी बजार नजिकैको लभ्लिहिलमा राखिने उनले बताए। श्रेष्ठले यसअघि २०७४ पुषमा बेनीस्थित कालीगण्डकी नदीमा बगिरहेको पानीलाई प्रयोग गरी पोल्ट्रिक सेट जडान गरी दुई किलोबाट विद्युत उत्पादन गरेका थिए। सो विद्युत बेनी बजारको सडक बत्ती बाल्न प्रयोग गरिएको थियो। श्रेष्ठ दुई दशकदेखि पेल्ट्रिक सेट, लघुजलविद्युत परियोजना निर्माण र मर्मतको काममा संलग्न छन्।"
राहत वितरणमा अनियमितता भएको भन्दै वडा कार्यालयमा तालाबन्दी,"राजविराज : राहत वितरणमा अनियमितता र पक्षपात भएको भन्दै सप्तरीको कञ्चनरुप नगरपालिका ९ को कार्यालयमा वडावासीले तालाबन्दी गरेका छन् । गरिबले पाउने राहत धनीले पाएको र पक्षपात गरेको भन्दै स्थानीयवासीले वडा कार्यालय र राहत राखिएको कोठामा तालाबन्दी गरेका हुन् । विपन्न परिवारलाई समेटेर राहत नदिएसम्म तालाबन्दी नखोलिने उनीहरुको माग छ। विश्वव्यापी महामारी कोरोना संक्रमण (कोभिड१९) रोकथाम र नियन्त्रणमा लागि सरकारले गत चैत ११ गतेदेखि देशव्यापी लकडाउन गरेपछि गरिब, विपन्नलाई राहत वितरण गर्न नगरपालिकाले सो वडालाई ५ लाख रकम पठाएको छ । सर्वदलीय समितिको बैठकको निर्णयअनुसार वडाको पाँच सय गरिब, विपन्नलाई राहत वितरण गर्नुपर्नेमा सोमबारसम्म ४ सय ७५ घरधुरीलाई राहत वितरण गरिसकेको वडा अध्यक्ष लक्ष्मण यादवले जनाए । गरिब, विपन्नका लागि आएको राहतमा सबैले दावी गरेको र सरकारले पठाएको पैसामा सबैलाई भाग लगाउनुपर्ने भनेर विवाद गर्दै तालाबन्दी गरेको उनले बताए । उता स्थानीय भोला यादवले दैनिक ज्यालादारी गर्ने तथा विपन्न परिवारलाई राहत वितरण गर्ने भनिए पनि पक्षपातपूर्ण व्यवहार गरेर राजनीतिक दलका प्रतिनिधिले आफन्त र आसेपासेलाई दोहोरो, तेहोरो राहत वितरण गरेकाले तालाबन्दी भएको बताए । छाक टार्न समस्या भएका अपाङ्गता र विपन्न दलित समुदायले राहत नपाएको उनको गुनासो छ । सर्वदलीय समितिको निर्णय बमोजिम नै राहत वितरण थालिएको जनाउँदै वडा अध्यक्ष यादवले धेरै राहत पाउन अलगअलग परिवार बनेर राहत माग्ने एउटै परिवारका सदस्यलाई राहत दिन असमर्थता जनाए पछि तालाबन्दी भएको बताए । 'हिजोसम्म एउटै परिवारमा खान्थे, राहत पाउन चुल्हो अलग छ भन्छन्, वडा अध्यक्ष यादवले भने, 'भोलि नै पुनः सर्वदलीय प्रतिनिधिको बैठक बसेर समस्या समाधान गरिनेछ ।' सबै वडाबाट ठूलो सङ्ख्यामा राहत पाउनेको नाम आएपछि कञ्चनरुप नगरपालिकाले राहत वितरणका लागि प्रदेश २ सरकारले पठाएको १५ लाखमा आफ्नो ४३ लाख एक हजार थपेर राहत कोषमा ५८ लाख एक हजार रकम जम्मा गरेको छ । राहत पाउनै पर्ने व्यक्ति छुटेको भएमा त्यस्तालाई समावेश गरेर राहत दिइने विषयमा नगरपालिका स्पष्ट रहेको जनाउँदै नगर प्रमुख बसन्त मिश्रले धनी र एकै परिवारका मानिसलाई राहतमा लोभ नगर्न अनुरोध गरे । जारी लकडाउनबाट समस्यामा परेकालाई जोखिमबाट जोगाउन कञ्चनरुप नगरपालिकाको अन्य सबै वडामा पहिलो चरणको राहत वितरण भइसकेको नगर प्रमुख मिश्रले बताए । सप्तरीको महदेवा गाउँपालिका वडा नम्बर४ मा काखापाखा गरेको भन्दै स्थानीयवासिन्दाले व्यापक विरोध जनाएपछि राहत वितरण स्थगित भएको छ । बलियास्थित वडा कार्यालयमा भेला भएका स्थानीयवासीले राजनीतिक आस्थाका आधारमा विभेद गरिएको तथा अति गरिब एवम् विपन्न परिवार छुटाएको भन्दै नाराबाजी गरेपछि राहत वितरण स्थागित भएको हो । अति विपन्नको नाम समावेश हुनुपर्ने, मापदण्ड अनुसारको राहत वितरण हुनुपर्ने उनीहरुको माग छ । वडा अध्ययक्ष जुगेश्वर साहले राहत वितरणमा कसैलाई काखापाखा नगरिएको दावी गरे । वडामा कुल १ हजार २ सय घरधुरी रहेकोमा पाँच सय ८० परिवारको नामावली संकलन गरेर सोही अनुसार वितरण गर्ने क्रममा स्थानीय केही व्यक्तिहरुले अवरोध पुर्याएको उनले बताए । छुटेका केही व्यक्तिलाई पछि राहत दिने प्रतिवद्धता जनाए पनि सबैलाई राहत दिन माग गरेकोले राहत वितरण स्थगन गरी गाउँपालिका अध्यक्ष दिपककुमार यादवलाई जानकारी गराएको उनले बताए ।"
जहाज चार्टर गरी ओखरका बिरुवा डोल्पा ल्याइयो,"डोल्पा : जहजा चार्टर गरेर ओखरका बिरुवा डोल्पा ल्याइएको छ । तारा एयरको जहाजबाट १५ हजार ओखरका बिरुवा डोल्पा ल्याइएको हो । दाजुभाइ जडीबुटि तथा फलफूल नर्सरी प्रालि जुम्लाले टर्किबाट च्याङलर जातको ओखर खरिद गरेर डोल्पा ल्याएको कृषि विकास कार्यालयका प्रमुख भीमबहादुर धरालाले जानकारी दिए । धरालाका अनुसार डोल्पाको जगदुल्ला गाउँपालिका,मुड्केचुला गाउँपालिका,त्रिपूरा सुन्दरी नगरपालिका,ठुलीभेरी नगरपालिका र काईके गाउँपालिकामा यो च्याङलर जातको ओखरका बिरुवा उपभोक्ता समूहमार्फत लगाइने बताए । किसान समूहले प्रति बिरुवा ७५० का दरले उक्त नर्सरीबाट किन्ने सक्नेछन्। फागुनमा ल्याएर लगाउनुपर्ने भएपनि टर्कीबाट डोल्पासम्म ल्याउन निकै धेरै समय लागेका हो।उक्त बिरुवा चिस्यान बनाएर राखेको बागबाणि विकास छैटौं अधिकृत सरद लामाले जानकारी दिए । अधिकृत लामाका अनुसार नेपालगञ्जमा बिरुवाको सबै अवस्था हेरेर मात्रै ढुवानी गरेकाले बिरुवा ढिलै भएपनि सफल रुपमा फल दिने बताए । उनले भने,' कर्णालीको जुम्ला,हुम्ला,मुगू र डोल्पाका गरी ४० हजार टर्कीबाट च्याङलर जातको ओखर ल्याएको जानकारी दिए । प्रधानमन्त्री आधुकिकरण कृषि परियोजनाको ब्लक फलफूल पकेट क्षेत्र कार्याक्रम र कर्णाली प्रदेश भूमि तथा कृषि सहकारी मन्त्रालयको कार्यक्रमको रकमबाट यी ओखरका बिरुवा खरिद गरेर ल्याइएको जिल्ला कृषि विकास कार्यालय डोल्पाले जानकारी दिएको छ । निकै ढिला खरिद गरेर ल्याएका ओखरका बिरुवा भने सफल हुने या नहुनेमा कृषक अनविज्ञ छन्। ठूलो लगानीमा ल्याइएका ओखरका बिरुवा पहिलो पटक डोल्पामा परीक्षण गरिँदै छ । बरफ राखेर चिस्यान पारेर ल्याएको भनेपनि डोल्पाको बिमानस्थलमा भने सुख्खा बिरुवा झारेको कृषकको गुनासो छ । टर्किबाट ल्याएको च्याङलर जातको ओखरले एकै वर्षमा फल दिने कृषि विकास कार्यालय प्रमुख भिमबहादुर धरालाले जानकारी दिए । लकडाउनको कारण महिना दिनदेखि नेपालगञ्जमा थन्किएको र गर्मीले खेर जाने भएपछि जहाज चार्टर गरी बिरुवा डोल्पा ल्याएको प्रमुख जिल्ला अधिकारी सुरेस सुनारले जानकारी दिए । करिब दुई महिना ढिला गरी ल्याइएका बिरुवा भोली नै जिल्लाका सबै ओखर पकेट क्षेत्रमा रोपी हाल्ने कार्यालयले जनाएको छ । तारा एयरको जहाज चार्टर गरी टर्किको च्याङलर जातको ओखरका बिरुवा । तस्बिर : टेकबहादुर शाही"
लकडाउनमा मदिरा बोकेको मोटरसाइकलमा प्रहरी देखेपछि,"उदयपुर : उदयपुरको बेलका नगरपालिका १ आम्बासीका स्थानीयले प्रहरीको भ्यानमाथि ढुंगामुढा प्रहार गरेका छन्। बर्दिमा रहेका प्रहरी जवान राजु साहलाई मोटरसाइकलको पछाडि राखेर स्थानीय होटल व्यवसायी दुर्गा बिष्टले घरेलु रक्सी आम्बासीतर्फ लैजाँदै गर्दा स्थानीयले अवरोध गरेपछि प्रहरीले बल प्रयोग गरेको हो । लकडाउनको समयमा प्रशासनको विनाअनुमति प्रहरीकै संरक्षणमा व्यापारीले स४प५७८६ नम्बरको मोटरसाइकलबाट घरेलु रक्सी भित्र्याएको स्थानीयको आरोप छ । प्रहरी चौकी गलफडियामा कार्यरत जवान लकडाउनको समयमा विनापास त्यो पनि मदिरा बोकेको गाडीमा चढेको देखेपछि स्थानीयले अवरोध पुर्याएको बेलका नगरपालिकाका उपमेयर तथा स्थानीयबासी राजकुमारी चौधरीले बताइन् । 'कानुनको संरक्षण गर्ने निकायबाटै लकडाउनको उल्लंघन त्यो पनि मदिराको गाडीलाई संरक्षण गरेर ल्याउनु। त्योभन्दा हास्यास्पद के हुन्छ, उनले भनिन्, 'संयोगले म पुगे नत्र ठूलै क्षति हुने रहेछ, क्षति हुनबाट जोगियो । 'लकडाउनकै अवधिमा स्थानीयले बिरामी बोकेको एम्बुलेन्स रोकेपछि एम्बुलेन्स चालक पनि आक्रोसित भएका रहेछन्,उनले भनिन्, 'त्यहीँ बेला मदिरा बोकेको मोटरसाइकलमा प्रहरीलाई देखे, एम्बुलेन्स सडकमा तेर्साएर रोके ।' स्थानीयको अवरोध पछि इलाका प्रहरी कार्यालय रामपुरका प्रमुख प्रहरी निरीक्षक रामचन्द्र साह र सशस्त्र प्रहरी बल रामपुर गुल्मबाट दुईवटा भ्यान पुगेका थिए । दुई पक्षबीच छलफल चलिरहँदा इन्स्पेक्टर साहले मोटरसाइकल र मदिरा जबरजस्ती लैजान खोज्दा स्थानीयले प्रहरीमाथि ढुंगामुढा प्रहार गरेको उपमेयर चौधरीले बताइन् । घटनालाई न्युनिकरण गर्नुको साटो इन्स्पेक्टरले नै जबरजस्ती गर्न थालेपछि घटनाले उग्र रुप लिएको उनको भनाई छ । स्थानीयले अन्धाधुन्दा ढुंगामुढा गर्न थालेपछि इन्स्पेक्टर साह र सशस्त्र प्रहरीको टोली मोटरसाइकल र मदिरा छोडेर भीडको बीचबाट पेलेर भागेको उनले बताइन् । प्रहरी निरीक्षक साहले आफ्ना जवानलाई बचाउ गर्दै भने, 'डिउटीमा जान हतार थियो, त्यसैले मोटरसाइकलमा लिफ्ट मागेर जाँदा स्थानीयले बिनाकारण अवरोध गरे ।' उनले घटनाबारे छानविन हुने बताए। दुवैजनालाई इप्रका रामपुरमा राखी थप अनुसन्धान भइरहेको उनले बताए ।"
आम्दानीको लोभले अवैध अफिम खेती,"जाजरकोट : जिल्लामा अवैध रुपले अफिम खेती मौलाउँदै गएको छ। आम्दानीको लोभले यहाँका किसान लागूऔषध अफिम खेती गर्न थालेका हुन्। कम लगानीमा धेरै आम्दानी हुने भएपछि स्थानीयवासी अफिम खेतीमा आकर्षित भएका हुन्। धेरै आम्दानीको आशमा किसानले आफ्नो पाखोबारीमा गहुँ, जौ, तोरी लगायतको खेती छोडेर अफिम खेती गर्ने गरेका हुन्। प्रहरीको गस्ती टोली नपुग्ने विकट र गाउँको वन क्षेत्रको पाखोबारीमा अबैध रुपले अफिम खेती गर्ने गरेको स्थानीय हाँसीलाल पन्तले बताए। उनका अनुसार सिँचाइ अभावका कारण पाखोबारीमा अन्नबाली उत्पादन घटिरहेको बेला किसान अफिम लगाउन थालेका हुन्। अन्न उत्पादनले वर्षभरि खान नपुग्ने किसानले अफिमबाट लाखौं आम्दानी गरिरहेका छन्, उनले भने, प्रहरीले पनि बेवास्ता गर्दा अवैध अफिम खेती फस्टाउँदै गएको छ। उनका अनुसार गाउँमा अफिम प्रतिकिलो करिब पाँच लाख रुपैयाँमा बिक्री हुन्छ। उनले दुई रोपनी पाखोमा दुई किलोसम्म अफिम उत्पादन हुने बताए। गाउँगाउँमा लगाएको अफिम खेतीबाट वैशाखको अन्तिम साता अफिम निकाल्ने काम सुरु हुन्छ। अफिम किन्न व्यापारी बारीमै आउँछन्, बिक्रीको समस्या छैन उनले थपे, आम्दानीको लोभले लुकेरै खेती गर्ने गरिएको हो। जिल्लाको कुशे, नलगाड, जुनीचाँदे र बारेकोटमा अफिम खेती राम्रो हुने गरेको छ।"
बारपाकमा एकसातादेखि विद्युत अवरुद्ध,"गोरखा : गोरखाको बारपाक गाउँमा विगत एक सातादेखि विद्युत सेवा अवरुद्ध भएको छ । बारपाक ग्रामीण विद्युतीकरण आयोजनामा समस्या आएपछि बारपाकका १ हजार दुईसय ८७ घरधुरीका बासिन्दा विद्युत सेवाबाट बञ्चित भएका छन् । विद्युत सेवा अवरुद्ध हुँदा बारपाकबासीले बिजुली बत्ती बाल्न पाएका छैनन । विद्युत अवरुद्ध हुँदा नेपाल टेलिकमको मोबाइल टावर सञ्चालन हुन नसकेको स्थानीयले बताएका छन् । एनसेलको टावरमा समेत विद्युत प्रवाह हुन नसक्दा मोबाइल सेवा सञ्चालनमा आउन नसकेको वीरबहादुर घलेले जानकारी दिए । 'मुख्य गरी बिजुली बत्ती बाल्न नपाउँदा गाउँलेलाई समस्या भएको घले बताए। गत बैशाख ११ गते आयोजनाको विद्युत गृहको मुख्य उपकरणमा समस्या आएपछि सेवा अवरुद्ध भएको आयोजनाका सञ्चालक वीरबहादुर घलेले जानकारी दिए । 'पावरहाउसको जेनेरेटरको क्वायल गएको छ । दुई दिनदेखि मर्मत भइरहेको छ, घलेले भने, 'मर्मत हुन अझै दुईचार दिन लाग्न सक्छ ।' १३६ किलोवाट क्षमताको सो आयोजना २०४८ सालदेखि सञ्चालन भएको हो ।"
रामग्राम राहत प्रकरण : व्यवसायी वनियाँ जेल चलान,"परासी : पश्चिम नवलपरासीको रामग्राम नगरपालिकाले वितरण गरेको राहत चामल प्रकरणमा परासीका व्यवसायी पटवारी वनियाँ जेल चलान भएका छन् । गत चैत २८ गते रामग्राम नगरपालिकाले वितरण गरेको चामल खानयोग्य नभएको र कम तौल भएको भन्दै खाद्यान्न सामग्री नगरपालिकाको गेट अगाडि फालेका थिए । चामलको गुणस्तर जाँच गर्न पुगेको खाद्य प्रविधि तथा गुण नियन्त्रण कार्यालय भैरहवाले उक्त चामल न्यून गुणस्तर र नेपाल सरकारले तोकेको मापदण्ड विपरीत रहेको जनाएपछि जिल्ला अदालतमा व्यवसायीमाथि मुद्दा चलाइएको हो । प्रमाणका आधारमा जिल्ला न्यायाधीश ध्रवकुमार शाहको इजलाशले व्यवसायी वनियाँलाई पुर्पक्षका लागि थुनामा राख्न आदेश दिएको अदालतका श्रेस्तेदार डिल्ली शर्माले जानकारी दिए । बिक्री गर्ने सप्लायर्समाथि मात्र अभियोग पत्र रहेकाले कानुनअनुसार व्यवसायी जेल चलान भएको शर्माले जानकारी दिए । फौजदारी कार्यविधि संहितामा ३ वर्षभन्दा माथि सजाय हुने मुद्दामा पुर्पक्षका लागि पठाउनुपर्ने उल्लेख छ । अभियोग दाबी भएमा उनलाई ५ वर्षसम्म कैद र ५० हजारसम्म जरिवाना हुने प्रावधान छ । यसैबीच वितरण गरिएको चामलको तौल कम भएको बारे गुणस्तर तथा नाप तौल कार्यालय बुटवलले गरेको अनुसन्धानमा ३ सय ७० ग्रामसम्म तौल कमी भएको पाइएको छ । 'उपलब्ध गराइएको चामलमा घटी नाप तौल पाइएको छ । सम्बन्धित सप्लायर्ससँग बयान लिने काम भइरहेकाले सरकारी वकिल कार्यालयमार्फत अदालतमा अभियोग दर्ता गर्छौं,' गुणस्तर तथा नापतौल कार्यालयका प्रमुख मनोज पोखरेलले भने । नगरपालिकाले २३ सय विपन्नका लागि प्रतिघरधुरी ५१० र १५ केजी सोना मनसुली (मोटा)चामल र सोहीअनुसारका अन्य खाद्यन्न वितरण सुरु गरिएको थियो । नगरपालिकाले २ सय ५० क्विन्टल चामल परासीस्थित राजेश राईस मिलबाट खरिद गरेको थियो । १० लाखमा खरिद गरिएको चामलको मूल्य प्रति केजी ४० रुपैयाँ छ । यसैबीच राहत सामग्री खरिद प्रक्रियाबारे अख्तियार दुरुपयोग अनुसन्धान कार्यालय बुटवलले पनि नगरपालिकाबाट कागज पत्र लगेर अनुसन्धान गरिरहेको छ।"
"असिनापानीले बैतडीमा अन्नबाली सखाप, भोकमरीको चिन्ता","बैतडी : जिल्लाको धेरैजसो ठाउँमा असिनापानीले गहुँबाली नष्ट गरेपछि किसान भोकमरी हुने चिन्तामा परेका छन् । केही दिनयता लगातार परिरहेको असिनाले गहुँबालीमा व्यापक क्षति पुर्याएको किसानले बताएका छन् । 'असिनाले पाकिसकेको गहुँबाली सखाप पारिदियो । यो वर्ष भोकमरी हुने देखिएको छ । खेतमा लगाएको गहुँ माटोमै मिसियो,पुर्चौंडी नगरपालिका ८ का रामबहादुर धानुकले भने, 'अहिले यति असिना परेको मलाई थाहा छैन् । यो वर्ष धेरै असिना पर्यो । असिनाले गहुँबालीमा व्यापक क्षति पुर्याएको छ ।' असिनाले बारीमा लगाएको सबै गहुँबाली सखाप पारेको पुर्चौंडी नगरपालिका ३ ढुंगाबिसौनका अर्जुन लुहारले बताए । उनले एकातिर लकडाउनले छाक टार्न मुस्किल भएको र अर्कोतिर बारीमा भएको सानोतिनो अन्न पनि असिनाले सखाप पारिदिएको दुखेसो पोखे। दैनिक परिरहेको असिनापानीले डिलाशैनी गाउँपालिका र पुर्चौंडी नगरपालिकामा गहुँबाली र तरकारी खेतीमा व्यापक क्षति पुर्याएको छ। कृषि ज्ञान केन्द्र बैतडीका निमित्त प्रमुख कर्णबहादुर चन्दले जिल्लाका धेरैजसो ठाउँमा असिनाले क्षति पुर्याएको जानकारी दिए। पहेँलो सिन्दुरे रोगले प्रभावित बाली असिनाका कारण झन् सखाप हुँदा गहुँ उत्पादनमा कमी आउने देखिएको छ। जिल्लाको पाटन नगरपालिकाका केही क्षेत्रमा असिनाले गहुँमा क्षति पुर्याएको छ भने गहुँ उत्पादन हुने मुख्य फाँटमा पहेँलो सिन्दुरे रोगले गहुँ उत्पादन घटेको छ । जिल्लाभरीको अवस्था हेर्दा यो वर्ष गहुँ उत्पादनमा निकै कमी आउने देखिएको कृषि ज्ञान केन्द्रले आंकलन गरेको छ । गत वर्ष २४ हजार ५ सय मेट्रिक टन गहुँ उत्पादन भएकोमा यो वर्ष गहुँको उत्पादनमा कमी आउने निमित्त प्रमुख चन्दले बताए । बैतडीमा १७ हजार ५ सय हेक्टर जमीनमा गहुँखेती गरिँदै आएको छ । तरकारीबालीमा पनि क्षति केही दिनदेखि लगातर रुपमा भइरहेको असिनासहितको वर्षाले लहरे तरकारीमा क्षति पुर्याएको छ । भर्खरै उम्रन लागेका लहरे तरकारीमा असिनाले क्षति पुर्याएको दशरथचन्द नगरपालिका १ का किसान कृष्णदत्त भट्टले बताए । उनले भने, 'यो वर्ष असिनाले तरकारीबालीमा समेत व्यापक क्षति पुर्याएको छ । भर्खर उम्रन लागेका काँक्रा, फर्सीलगायतका लहरे तरकारीमा बढी क्षति पुर्याएको ।' असिनाले तरकारीका बेर्नामा समेत क्षति पुर्याएको किसानले बताएका छन् । तरकारीका बेर्नामा असिनाले व्यापक क्षति पुर्याएको किसानको भनाइ छ ।"
आविष्कार केन्द्रमा बन्यो कोरोनाका बिरामीलाई खाना र औषधि लाने रोबोट,"काठमाडौं : राष्ट्रिय आविष्कार केन्द्रमा कोरोना संक्रमित बिरामीलाई सुविधा दिने रोबोट बनेको छ। मंगलबार आविष्कार केन्द्रले एउटा रोबोट बनाएर प्रयोगका लागि वीरेन्द्र सैनिक अस्पताल, छाउनी अस्पतालमा पठाएको केन्द्रका प्रमुख महावीर पुनले जानकारी दिए। विश्वव्यापी महामारीको रुपमा फैलिएको कोरोना भाइरस (कोभिड१९) संक्रमितका बिरामी बढ्दै गर्दा आविष्कार केन्द्रले बिरामीको सुविधाका लागि रोबोट बनाएको पुनको भनाइ छ। उक्त रोबोटले कोरोना संक्रमित बिरामीलाई खाना, पानी, औषधि पुर्याउन सक्छ। उक्त रोबोट उपयोगी भए कोरोनाको उपचार भइरहेका अस्पतालमा पठाइने तयारी केन्द्रले गरेको छ। स्वास्थ्यकर्मीको सुरक्षाका लागि रोबोट प्रभावकारी हुने केन्द्रले दाबी गरेको छ। तस्बिर : सुनिता डंगोल"
पार्किङ गरेको बसभित्र मध्यरातमा युवायुवती भेटिएपछि,धनगढी : पार्किङ गरिएको बसभित्र ४ जना युवायुवतीलाई प्रहरीले पक्राउ गरेको छ । धनगढी उपमहानगरपालिका४ उत्तरवेहडीमा पार्किङ गरेको बसभित्र मंगलबार मध्यरातमा प्रहरीले पक्राउ गरेको हो। धनगढीका २४ वर्षीय दिलिप थापामगर र टीकापुरका १९ वर्षीय राम चौधरीसहित ४ जना युवायुवती पक्राउ गरेको जिल्ला प्रहरी कार्यालय कैलालीका प्रहरी नायव उपरीक्षक दक्षबहादुर बस्नेतले जानकारी दिए । 'बसभित्र हल्ला भएपछि स्थानीयले प्रहरीलाई खबर गरेको सूचनाको आधारमा पक्राउ गरिएको प्रहरी नायव उपरीक्षक बस्नेतले भने प्रहरीका अनुसार पक्राउ परेका चार जनामध्ये एकजना सोही बसका सहचालक हुन् भने अर्का युवा उनका साथी हुन् । दुई जना युवतीले भने आफूहरु मंगलबार मात्रै काठमाडौंबाट आएको प्रहरीलाई बयान दिएका छन् । प्रहरी नायव उपरीक्षक बस्नेतले उनीहरुका अभिभावकलाई बोलाएर कारवाहीको प्रक्रिया अगाडि बढाउने जानकारी दिए।
बारामा भेटिएका कोरोना संक्रमित भारतको तबलिगी जमातमा सहभागी भएको खुलासा,सिमरा : बाराको जीतपुरसिमरा उपमहानगरपालिकामा रहेको कोरोना विशेष अस्पतालको आइसोलेसन वार्डमा रहेका दुई जनामा कोरोना संक्रमण देखिएको छ । भारतको नयाँ दिल्लीस्थित निजामुद्दिनमा भएको तबलिगी जमातको धार्मिक मेलामा सहभागी भएर नेपाल फर्किएका उनीहरुको पीसीआर रिपोर्टमा कोरोना पोजिटिभ देखिएको हो । यद्यपी यसको आधिकारिक जानकारी भने स्वास्थ्य मन्त्रालयले प्रेस ब्रिफिङमार्फत गराउने अस्पतालले जनाएको छ । अस्पतालका चिकित्सकका अनुसार स्वाब रिपोर्टमा कोरोना पोजिटिभको सम्भावना देखिएको र सचेत हुन जानकारी आएको छ । बैशाख १४ गते क्वारेन्टाइन अस्पतालको आइसोलेसनमा राखिएका उनीहरुको स्वाब त्यसैदिन वीरगन्जको कोभिड अस्पतालबाट काठमाडौं पठाइएको थियो । संक्रमण देखिनेमा सिम्रौनगढ नगरपालिका ४ हरिहरपुरका ३१ वर्षीय र जीतपुरसिमरा उपमहानगरपालिका ७ जीतपुरका ४३ वर्षीय पुरुष छन् । उनीहरु फाल्गनु २९ (मार्च ११) मा नेपाल फर्किएका थिए । उनीहरुमध्ये सिम्रौनगढ घर भएका व्यक्तिलाई जीतपुरसिमरा उपमहानगरपालिकाको इनर्वासिरास्थित मस्जिद र अर्का व्यक्तिलाई जीतपुरस्थित घरबाट क्वारेन्टाइन अस्पतालमा ल्याइएको थियो । उनीहरु बैशाख १४ गते कोरोना संक्रमण देखिएका वीरगन्ज महानगरपालिका १६ ईनर्वाका ५५ वर्षीय पुरुषसँगै नेपाल फर्किएका थिए । वीरगन्जका ती व्यक्तिमा संक्रमण पुष्टि भएलगत्तै कन्टयाक्ट ट्रेसिङ गर्ने क्रममासँगै फर्किएको देखिएपछि उनीहरुलाई सोही दिन आइसोलेसनमा राखिएको थियो । कोरोना संक्रमण देखिएपछि उनीहरुलाई वीरगंजस्थित कोभिड अस्पताल पठाउने तयारी गरिएको छ भने उनीहरुको सम्पर्कमा आएका व्यक्तिको खोजी थालिएको छ ।
लकडाउनले विकास आयोजना प्रभावित,"बेंसीसहर : कोभिड१९ संक्रमण जोखिमसँगै देशभर जारी लकडाउनका कारण साना तथा ठूला विकास निर्माणका आयोजना प्रभावित भएका छन्। विकास निर्माणका काम द्रूत गतिमा हुने समयमै लकडाउन भएपछि विकास निर्माणका काम ठप्प भएका हुन्। लकडाउनले निर्माणकार्य ठप्प भएपछि लमजुङसहित तीन जिल्लाका विकास निर्माणका काम प्रभावित भएको पूर्वाधार विकास कार्यालय लमजुङले जनाएको छ। विशेषगरी सडक, मोटरेबल पुल, झोलुंगे पुललगायतका भौतिक संरचना निर्माणका काम प्रभावित भएको पूर्वाधार विकास कार्यालयका प्रमुख इन्जिनियर राम पराजुलीले बताए। लमजुङमा मुख्य कार्यालय रहेको पूर्वाधार विकास कार्यालयले लमजुङसहित गोर्खा र मनाङका विकास निर्माणका काम पनि हेर्दै आएको छ। तीन जिल्लाका एक सय ५९ आयोजनामध्ये एक सय २१ आयोजना निर्माणको सम्झौता भइसकेको भएपनि निर्माण सामग्री ढुवानीमा समस्या र मजदुरको अभावका कारण निर्माणकार्य ठप्प भएको कार्यालयले जनाएको छ। भौतिक संरचना निर्माणका आयोजनामध्ये अधिकांश आयोजना चालू आवभित्रै सक्ने खालका आयोजना छन्। मौसम प्रतिकूलताका कारण प्रत्येक वर्ष यो सिजनमा अत्यधिक कामको चाप हुने भएपनि लकडाउनका कारण काम प्रभावित भएपछि प्रायः आयोजनामा शुन्य उपलब्धि हुने निश्चित भएको छ। अब लगत्तै बर्खा सिजन सुरु हुने भएकाले आधारसमेत तयार नभएका आयोजना यो वर्ष गर्न नसकिने इन्जिनीयर पराजुलीको भनाइ छ। पूर्वाधार विकास कार्यालयका अनुसार तीन जिल्लाका आयोजनामध्ये ५९ वटा आयोजना लमजुङका छन् भने गोरखामा ७० र मनाङमा १८ वटा छन्। निर्माणाधीन आयोजनामा ५९ आयोजनाबाहेक सबै चालु आवमा सम्पन्न हुनुपर्ने आयोजना हुन्। चालु आयोजनामध्येका १७ आयोजनाको डीपीआर तयार गर्ने काम भइरहेको छ। पूर्वाधार विकास कार्यालय लमजुङकाअनुसार एक निर्वाचन क्षेत्र एक सडकअन्तर्गत आठ वटा आयोजना प्रभावित छन्। यस्तै प्रादेशिक सडक क वर्गका चारवटा, ख वर्गका १७ वटा, ग वर्गका ४९ वटा, अन्य सडक ११ वटा प्रभावित भएका छन्। यसैगरी सडक पुलअन्तर्गत २३ र झोलुंगे पुलअन्तर्गत ३२ वटा आयोजना लकडाउनका कारण प्रभावित भएका छन्। सोसँगै स्थानीय तह केन्द्र जोड्ने अन्य पाँच सडक पनि लकडाउनका कारण प्रभावित भएका छन्। कार्यालयका अनुसार यस वर्ष लमजुङमा मात्रै ३८ वटा सडक निर्माणसम्बन्धी आयोजना छन् भने आठवटा मोटरेबल पुल र १३ वटा झोलुंगे पुलसम्बन्धी आयोजना छन्। यस्तै गोरखामा ४६ वटा सडकसम्बन्धी आयोजना छन् भने मोटरेबल पुलसम्बन्धी नौवटा र झोलुंगे पुलसम्बन्धी १७ आयोजना छन्। मनाङमा भने १० वटा सडकसम्बन्धी आयोजना छन् । मोटरेबल पुलसम्वन्धी ६ वटा र झोलुंगे पुलसम्बन्धी दुईवटा आयोजना निर्माणाधीन छन्। कार्यालयले जिल्लामा कोभिड१९ को जोखिम कायमै भएपनि केही स्थानीय जनशक्ति परिचालन गरी काम गर्न सकिने केही आयोजनाको निर्माण कार्य अघि बढाउने प्रयास गरेको छ। निर्माण सामग्रीको ढुवानी गर्न सहज भएका र स्थानीय जनशक्ति परिचालन गरी काम गर्न सकिने आयोजनामा मजदुरहरूको सामाजिक दूरी कायम गरी निर्माणकार्य अघि बढाउन सक्ने आयोजना छनोट गरी निर्माण निरन्तरताका लागि पहल भइरहेको कार्यालयले जनाएको छ। सिँचाइका आयोजनालाई निरन्तरता दिने प्रयास कोरोना भाइरसको संक्रमण जोखिम बढेसँगै जारी लकडाउनका कारण लमजुङमा निर्माणाधीन सिँचाइ आयोजना प्रभावित भएका छन्। संघीय सरकार र प्रदेश सरकारअन्तर्गत जिल्लामा निर्माणाधीन सिँचाइ आयोजना प्रभावित भएका हुन्। चालु आवमा मात्रै जिल्लामा संघीय सरकार र प्रदेश सरकारअन्तर्गत ८० भन्दा बढी सिँचाइ आयोजना निर्माणाधीन छन्। तर लकडाउनका कारण सामान ढुवानीमा समस्या र कोरोना संक्रमणको जोखिमका कारण सबै आयोजनाका काम स्थगित भएको जलस्रोत तथा सिँचाइ विकास डिभिजन कार्यालय लमजुङले जनाएको छ। चालु आवमा मात्रै जिल्लामा संघीय सरकारअन्तर्गत ४४ र प्रदेश सरकारअन्तर्गत ३७ आयोजना छन्। हालसम्म जिल्लामा कोरोना भाइरसको संक्रमण नदेखिएको र विकास निर्माणका आयोजनालाई अनुकूल मिलाएर निर्माणलाई निरन्तरता दिने सरकारको निर्देशन अनुरुप जिल्लाका १८ वटा आयोजनामा काम सुरु गर्ने तयारी गरिएको जलस्रोत तथा सिँचाइ विकास डिभिजन कार्यालय लमजुङका डिभिजन प्रमुख इन्जिनियर प्रकाश लम्सालले बताए। जिल्लामा निर्माणाधीन संघीय सरकारका १० वटा आयोजना र प्रदेश सरकारका आठवटा आयोजनामा काम सुरु गर्न सकिने डिभिजन प्रमुख लम्सालको भनाइ छ। वर्तमान अवस्थामा निर्माण सामग्री ढुवानीमा सहज हुने र सम्बन्धित आयोजनास्थलका स्थानीयलाई सामाजिक दूरी कायम गराउँदै सहभागी गराई निर्माण कार्यलाई सुचारु गर्ने प्रयास भइरहेको इन्जिनियर लम्सालले बताए।"
लकडाउन कार्यान्वयनमा प्रहरीको थप सक्रियता,"विश्वव्यापीरूपमा फैलिएको कोभिड१९ को संक्रमण रोक्न नेपाल प्रहरीले मुलुकभर थप सक्रियता बढाएको छ । सरकारले जारी गरेको लकडाउनलाई पूर्ण कार्यान्वयनका लागि प्रहरीले गाउँगाउँसम्म सक्रियता बढाएको हो । गृहको निर्देशनअनुसार पछिल्लो समयमा प्रहरीले लकडाउनलाई थप कडाइसमेत गरेको छ । प्रहरी महानिरीक्षक ठाकुरप्रसाद ज्ञवालीले लकडाउनका बेला व्यक्तिलाई घरबाट बाहिर निस्कन नदिन र पासबिनाका सवारी आवागमनमा रोक लगाउन मातहतका प्रहरीलाई आवश्यक निर्देशन दिएको बताए । कालोबजारी नियन्त्रण गर्ने, लकडाउन पालना गराउने तथा अनुगमन गर्ने एवं उल्लङ्घन गर्नेलाई नियन्त्रणमा लिने काममा प्रहरी सक्रिय रहेको प्रहरी महानिरीक्षक ज्ञवालीको भनाई छ । प्रहरीले करिब ३५ हजारपटक माइकिङ गरेर सचेतनामूलक कार्यक्रम गरेको जानकारी दिँदै उनले अपराध अनुसन्धान, अपराध नियन्त्रण तथा शान्ति सुरक्षाका साथै विपद् र विषम परिस्थितिबाट सिर्जित घटना रोक्न योजनाबद्धरूपले काम अघि बढाइएको बताए । लकडाउनको कार्यान्वयन अनुगमनका लागि आधुनिक प्रविधि (ड्रोन) को समेत प्रयोग गरी प्रहरीले गतिविधिको निगरानी गरिरहेको छ । पहिलोपटक घरबाट बाहिर निस्केका व्यक्तिलाई लकडाउनको जानकारी गराएर जहाँबाट आएको हो त्यहीँ फिर्ता पठाउने र पुनः दोहोर्याएर आएमा आवश्यक कारवाही गर्ने गरिएको प्रहरी प्रधान कार्यालयले जनाएको छ । प्रहरी महानिरीक्षक ज्ञवालीले भने, 'लकडाउन आदेशलाई अन्य निकायसँग समन्वय गरी नेपाल प्रहरीले पूर्णरूपमा समन्वयात्मक भूमिका र कार्यान्वयन गरिरहेको छ ।' कोरोनाको सङ्क्रमणलाई रोक्न सामाजिक दूरी कायम गर्नु महत्वपूर्ण हुन्छ । लकडाउन कार्यान्वयनमा खटिने प्रहरीसमेत उच्च जोखिममा छ । यस अवस्थामा सुरक्षित हुनका लागि मास्क, स्यानिटाइजरको प्रयोग गर्न सकिन्छ । आवश्यक औषधि उपचारका लागि नेपाल प्रहरी अस्पतालले विशेष व्यवस्था गरेको समेत प्रहरी प्रधान कार्यालयले जनाएको छ । अस्पतालका मेडिकल डाइरेक्टर प्रहरी अतिरिक्त महानिरीक्षक डा आशा सिंहले प्रहरीका लागि नेपाल प्रहरी अस्पतालमा आइसोलेसन वार्डको व्यवस्था गरेका बताए । लकडाउनको अवस्थामा अधिकतम जनशक्ति खटाउने उद्देश्यअनुरुप विभिन्न प्रशिक्षणमा रहेका प्रहरी जनशक्तिलाई जुनसुकै अवस्थामा पनि आवश्यक स्थानमा खटाउन सकिने गरी तयारी अवस्थामा राखिएको छ । राष्ट्रिय प्रहरी प्रशिक्षण प्रतिष्ठान महाराजगञ्जका कार्यकारी निर्देशक प्रहरी अतिरिक्त महानिरीक्षक तारिणीप्रसाद लम्सालले हाल तालिम स्थगन गरी प्रहरी कर्मचारीलाई लकडाउनको कार्यान्वयनका लागि खटाइएको जानकारी दिए । सम्भावित अवाञ्छित गतिविधिबारे चनाखो हुँदै स्वास्थ्यकर्मी, अस्पताल, भीडभाड व्यवस्थापनमा प्रहरीले सक्रियता बढाएको जनाइएको छ ।"
क्वारेन्टाइनमा बसेका ४८ जना घर फर्किए,"मलंगवा : भारतको उत्तरप्रदेशको कानपुरबाट सर्लाहीको चन्द्रनगर गाउँपालिकाको क्वारेन्टाइनमा बसेका ४८ जनालाई घर पठाइएको छ । चन्द्रनगर गाउँपालिका६, स्थित कामत माध्यमिक विद्यालयको क्वारेन्टाइनमा राखिएका ४८ जनालाई घर पठाइएको प्रमुख प्रशासकिय अधिकृत अशोक साहले जानकारी दिएका छन् । दुई देशको कडा लकडाउन छिचोल्दै भारतको कानपुरबाट लुकिछिपी उनीहरु घर आएका थिए । चैत्र २७, २८, २९ र बैशाख २ गते उनीहरु भारतबाट आफ्नो गाउँपालिकामा आएको थियो। १४ दिन पूरा भएको तथा सबैको स्वाबको पीसीआर रिपोर्ट समेत नेगेटिभ आएकाले केही खाद्यान्न समेत दिएर घर पठाइएको हो । अहिले पनि २७ जनालाई क्वारेन्टाइनमा राखेका छौं । '२५ जनालाई वडा नं २ स्थित दुर्गा खोभारी जनता माध्यमिक विद्यालयमा राखेका छौं, अधिकृत साहले भने, 'कामतमा रहेको क्वारेन्टाइनमा बसेका २ जनालाई १४ दिन पूरा नभएकाले उनीहरुलाई पनि दुर्गा खोभारीमा नै ल्याएर राखिएको छ ।' भारतीय सुरक्षाकर्मीले आफ्नो क्वारेन्टाइनमा राखेका १२३ जना नेपालीलाई कनौली नाकास्थित लखन्देही खोला नजिक सीमा क्षेत्रमा ल्याएर छाडेका मध्ये लुकेर गाउँ आएकालाई दुर्गा खोभारीको क्वारेन्टाइनमा राखिएको हो । उनीहरुको समेत राष्ट्रिय जनस्वास्थ्य प्रयोगशाला टेकु, काठमाडौंमा स्वाब परीक्षण गर्दा नेगेटिभ रिपोर्ट आएकाले १४ दिन राखेर घर पठाइने अधिकृत साहले बताए।"
कोरोना आशंकामा मुस्ताङकी एक महिलाको स्वाब नमूना पोखरा पठाइयो,"जोमसोम : हिमाली जिल्ला मुस्ताङको घरपझोङ गाउँपालिका अन्र्तगत घरमै होम क्वारेन्टाइनमा बस्दै आएकी एक महिलाको सम्भावित कोरोना परीक्षण गर्न नमूना स्वाब बुधबार परीक्षणका लागि पोखरा पठाइएको छ । सम्भावित कोरोना आशंका गरिएकी ती महिलाको पीसीआर परीक्षण गर्न नमूना थ्रोड स्वाब संकलन गरी प्रादेशिक जनस्वाथ्य प्रयोगशाला पोखरातर्फ पठाइएको अस्पतालका मेडिकल सुपरिटेन्डन डा शिव भण्डारीले जानकारी दिए । महिलाको स्वाब जोमसोमबाट जीपमार्फत पोखरा पठाइएको मेसु भण्डारीले बताए । ती महिला काठमाडौंबाट पोखराहुँदै बसमा चढेर मंगलबार मुस्ताङ आइपुगेकी थिक्षन् ।उनलाई जोमसोम अस्पतालको फिगर क्लीनिकमा राखेर परीक्षण गर्दा उच्च जरो देखिएको अस्पतालले जनाएको छ । हाल सम्भावित कोरोना भनिएकी महिलालाई जोमसोम अस्पतालको आइसोलेसन कक्षमा भर्ना गराई उपचार सुरु गरिएको अस्पतालका मेसु शिव भण्डारीले बताए। ती महिलाको बुधबार बिहान द्रुत परीक्षण (र्यापिड डाइगोनोष्टिक टेष्ट ) परीक्षण गरिए पनि अस्पतालले र्यापिड टेष्टको नतिजा तत्कालै सार्वजनिक गर्न नमिल्ने जनाएको छ । स्वाब पोखरा पठाइएको र त्यहाँबाट पीसीआर रिपोर्टको नतिजा आइसकेपछि मात्र कोरोना भए नभएको पुष्टि हुने अस्पताल श्रोतले जनाएको छ। स्थानीय तहको पहलमा पोखरा र काठमाडौंलगायतका स्थानमा अलपत्र रहेका करिब १२ सय मुस्ताङीलाई उद्दार गरी जिल्ला भित्र्याएको थियो । स्थानीय तहले जिल्ला भित्रिएका सबैलाई सरकारी क्वारेन्टाइनमा नराखी होम क्वारेन्टाइन,समाजघर र विद्यालयमा राखेको छ । स्थानीय तहले जिल्ला भित्रिएका सबैलाई सरकारले तोकेको १४ दिने क्वारेन्टाइन मापदण्ड घटाएर ७ दिन मात्र होम क्वारेन्टाइनमा बस्न लगाएको थियो ।"
हत्याका दोषी ४१ वर्षपछि पक्राउ,स्याङ्जा : हत्यामा संलग्न भएको अभियोगमा जन्मकैदको सजाए पाएपछि फरार अभियुक्त ४१ वर्षपछि पक्राउ परेका छन्। २४ वर्षीय युवको हत्या आरोपमा दोषी ठहरिएका डिल्लीबहादुर घर्ति ४१ वर्षपछि उनकै घरबाट पक्राउ परेका हुन्। विसं २०३३ सालको चैते दशैं पूर्णिमा मेला हेर्न आएका जीतबहादुर रानाको हत्यामा संलग्न रहेको आधारमा ६७ वर्षे घर्तिलाई प्रहरीले सोमबार पक्राउ गरेको हो। साविक चापाकोट गाविस ८ कालीगण्डकी नदीकिनार खोरीयाघाटमा लाग्ने चैते दशैं पूर्णिमा मेला हेर्न आएका भारतीय सेनामा कार्यरत २४ वर्षीय रानाको हत्यामा संगग्न रहेको भन्ने मुद्धामा उनी दोषी ठहरिएका हुन्। घरमा लुकिछिपी बसेको सूचनाको आधारमा उनी पक्राउ पक्राउ प्रहरी नायब उपरीक्षक नविनकृष्ण भण्डारीले जानकारी दिए। दोषीलाई अदालतको आदेश बमोजिम सजाए भुक्तानका लागि कारागारमा राखिएको छ। प्रनाउ भण्डारीले भने। बैशाख २ गते चैते दशैं मेला चलिरहेका बेला तत्कालीन रत्नपुर गाउँ पञ्चायत तथा सेखाम गाउँ पंचायतका युवा समूहले पाल्पा गोदारछाप गाउँ पञ्चायत घर भई भारतीय सेनाका सिपाही दर्जामा कार्यरत रानालाई निर्घात कुटपिट गरी कालीगण्डकी नदीमा फालेको प्रहरीले जनाएको छ। घटनाको ३ दिनपछि नदी किनारमा शव फेला परेको थियो। रानालाई निर्घात कुटपिट गरी कालीगण्डकी नदिमा फालेका बताइएको छ। मृतकका दाजु दलबहादुर रानाले कर्तव्य ज्यान मुद्धामा जिल्ला प्रहरी कार्यालय स्याङ्जामा १३ जना विरूद्ध किटानी जाहेरी गरेका थिए। अदालतले २०३६ साल माघ १७ गते सबैलाई कसूरदार ठहरगरी जन्मकैदको फैसला गरेको थियो। आरोपित सबै पुनरावेदन गरे पनि जिल्ला अदालत स्याङ्जाकै फैसला सदर भएको थियो। घटनामा संलग्न भक्तबहादुर कुमाल र देवीबहादुर घर्ति यसअघि नै पक्राउ परी सजाय भोगिरहेका छन्। अन्य दोषि भने मुलुक बाहिर रहेको हुनसक्ने प्रहरीको अनुमान छ।
स्वास्थ्य जाँचबिनै भित्रिए ८ हजार,"टीकापुरडोटीअछाम : लकडाउनकै अवधिमा पूर्वी क्षेत्रबाट झन्डै ८ हजार नागरिक सुदूरपश्चिम प्रदेशमा भित्रिएका छन्। उनीहरू केही पैदल र केही बसमार्फत आएका हुन्। प्रदेशको प्रवेशद्धार कर्णाली चिसापानी हुँदै आएका ती नागरिकको सामान्य स्वास्थ्य परीक्षणसमेत गरिएको छैन। लम्कीचुहा नगरपालिका३ का वडाध्यक्ष भक्त चलाउनेका अनुसार उनीहरू चैत २७ गतेदेखि मंगलबारसम्म चिसापानीबाट सुदूरपश्चिम प्रवेश गरेका छन्। उनीहरू दोस्रो चरणको लकडाउन थपिएसँगै धमाधम पैदल आउन थालेका थिए। एक सातायता स्थानीय तह, संघीय सांसद, मन्त्रीलगायतले आफ्ना नागरिकलाई बसमै पठाउन थालेपछि त्यो संख्या बढेको हो। अघिल्लो सातासम्म ३ हजार जना प्रवेश गरेका थिए। यो साता स्थानीय तह, सांसदहरूले पनि काठमाडौंबाट बसमा पठाउन थालेपछि यो संख्या निकै बढेको हो, उनले भने। धादिङ, गोरखा, तनहुँ, सिन्धुपाल्चोक, दोलखा, सोलुखुम्बु, काठमाडौं, काभ्रे, नुवाकोटलगायत जिल्लामा रहेका सुदूरपश्चिमेली धमाधम फर्किरहेका छन्। उनीहरूलाई चिसापानीमा सामान्य जाँचसमेत हुने गरेको छैन। अन्य जिल्लाबाट आएकाहरूको स्वास्थ्य जाँच, यापिड टेस्ट गर्नुपर्ने भए पनि उनीहरू भने त्यत्तिकै फर्किरहेका छन्। चिसापानीमा हेल्थ डेस्क सञ्चालन गर्न प्रदेश सरकारले निर्देशन दिए पनि कार्यान्वयन भएको छैन। लम्की चुहा नगरपालिकाका स्वास्थ्य शाखा प्रमुख जयन्ती बीसीले जिल्लाले स्वास्थ्य सामग्री पठाएर हेल्थ डेस्क सञ्चालन गर्ने तयारी भइरहेको बताइन्। डोटीमा १७३ भित्रिए काठमाडौंमा डेरा बस्दै आएका डोटीका बासिन्दा सोमबार र मंगलबार १ सय ७३ जना फर्किएका छन्। बाहिरबाट आउने व्यक्तिले २१ दिन अनिवार्य क्वारेन्टाइनमा बस्नुपर्ने जिल्ला प्रशासनको निर्णय छ। त्यसअनुसार उनीहरूलाई सम्बन्धित स्थानीय तहले क्वारेन्टाइनमा राख्ने काम भइरहेको छ। उनीहरू स्थानीय तहहरूकै सक्रियतामा आएको हुन सक्ने र जो जसरी जिल्लामा आए पनि क्वारेन्टाइनमा भने अनिवार्य बस्नै पर्ने प्रमुख जिल्ला अधिकारी टेकनारायण पौडेलले बताए। काठमाडौंबाट फर्किनेमा शिखर नगरपालिकाका ५५, दिपायल सिलगढी नगरपालिकाका २४, पूर्वीचौकी गाउँपालिकाका ४१, केआईसिंहका २०, बोगटान फुड्सिलका १९ र आदर्शका १२ जना छन्। तिनीहरू सबैलाई आआफ्नो स्थानीय तहले सबै व्यवस्थापनका साथ क्वारेन्टाइनमा राखेको बताइएको छ। अछाममा ६५ जना फर्किए गृह मन्त्रालयले लकडाउन कडाइ गर्न सुरक्षा निकाय र प्रशासनलाई परिपत्र गरेकै दिन मंगलबार अछाममा बाहिरबाट ६५ जना भित्रिएका छन्। डोटी र अछामको सिमाना चौखुट्टेमा रोकिएका ६१ जनालाई सोमबार जिल्ला भिœयाइएको थियो। मंगलबार मात्रै धनगढीबाट चार जना जिल्ला भित्रिएका छन्। लकडाउन खुकुलो भएको गुनासो बढेपछि मन्त्रालयले सोमबार सुरक्षा निकाय र ७७ वटै जिल्ला प्रशासन कार्यालयलाई पासबिनाका सवारी आवतजावतमा पूर्णरुपमा रोक लगाउन निर्देशन दिएको थियो। त्यसको उल्लंघन गर्दे काठमाडौं, धनगढी, महेन्द्रनगर र टीकापुर विभिन्न ठाउँबाट आएकाहरू जिल्ला भित्रिएका हुन्। १६ जना बाजुरा जाने बस र ४९ जना अछामको बसमा आएका हुन्। चार जना बा १५च २६४ नम्बरको स्कर्पियोमा मंगलबार बिहान आएका चौखुट्टे प्रहरी चौकीले जानकारी दिएको छ। जिल्लाका नौ स्थानीय तहले क्वारेन्टाइनमा राख्ने प्रतिबद्धता जनाएपछि जिल्ला भित्रिन दिइएकोे जिल्ला प्रहरी अछाममा प्रमुख प्रहरी नायब उपरीक्षक दीपक भारतीले बताए। लकडाउनमा कडाइ गर्दागर्दै पनि केन्द्रबाटै पठाइएका गाडी भएका कारण नाकाबाटै फर्काउन नसकिएको प्रमुख जिल्ला अधिकारी पुण्यविक्रम पौडेलले बताए। सबै स्थानीय तह लकडाउन अवधिमा बाहिरबाट कसैलाई पनि नल्याउने विषयमा एकमत भएका छन्। समस्यामा परेकाहरूलाई उतै राहतको व्यवस्था गर्ने सहमति भएका छ, प्रमुख जिल्ला अधिकारी पौडेलले भने। फर्किएकामध्ये बान्नीगढी जयगढ गाउँपालिकाका २२, कमलबजार नगरपालिका, ढकारी र तुर्माखाँद गाउँपालिकाका ९, साँफेबगर नगरपालिकाका १२, चौरपाटी गाउँपालिकाका ३, रामारोशनका ८, मंगलसैन नगरपालिकाका ९ र मेल्लेख गाउँपालिकाका ३ जना छन्। सबैलाई क्वारेन्टाइनमा राखिने स्थानीय तहका प्रमुखहरूले बताएका छन्।"
