शीर्षक,विवरण
मिलेर सावधानी अपनाऔं,"राजधानीलगायत मुख्य सहरमा डेरा गरेर बस्नेहरूलाई कोरोनासँगै घरबेटीबाट पनि डराउनुपर्ने अवस्था आएको छ। स्वास्थ्य सुरक्षाका मापदण्ड अपनाउँदा पनि संक्रमण भइहाल्यो भने के गर्ने भन्ने चिन्ता उनीहरूमा छ। संक्रमण भएको थाहा पायो भने घरबेटीले कोठामा बस्नै नदिने तथा छिछि र दुरदुर गर्नसक्ने त्रासले कतिपय डेरावाला कोरोना पुष्टि भएर पनि लुकाएर बस्न बाध्य छन्। विश्वले नै सामना गरिरहेको यो महामारीमा एउटा नागरिकले बस्ने ठाउँकै अभावमा मलाई कोरोना भयो भन्न सक्ने वातावरण नबन्नु दुखद हो। कोठा तथा फ्ल्याट भाडामा लगाएर पैसा असुल्ने कुनै पनि घरबेटीले डेरावाललाई यस्तो निर्दयी व्यवहार गर्नुहुँदैन। परिवारका सदस्यलाई टाढा छोडेर जीविकोपार्जनका लागि सहर छिरेका उनीहरूलाई कुनै आपत आइलाग्यो भने घरबेटीले अभिभावक बनेर सहयोग गर्नुपर्छ। संक्रमितको संख्या बढ्दै गएपछि अस्पतालहरूमा बेडको अभाव भएको छ। संक्रमितको चाप बढ्दै गर्दा स्वास्थ्यकर्मीले भरपुर सेवा दिन सकेका छैनन्। सरकारले समेत संक्रमितलाई स्वास्थ्य समस्या जटिल नबनेसम्म घरमै आइसोलेसनमा बस्न अनुरोध गरिरहेको छ। यो अवस्थामा आफ्नै घर हुनेलाई त आइसोलेसनमा बस्न समस्या नहोला, तर डेरावालाले के गर्ने ? अर्को कुरा, तीनचार कोठा भएको फ्ल्याट नै भाडामा लिएकालाई त एउटा कोठालाई आइसोलेसन बनाउँदा पनि समस्या नपर्ला, एउटा वा दुइटा मात्रै कोठा लिएर बसेकाहरूले पछिल्लो समय निकै नै कष्टकर जीवन बिताउँदै आएका छन्। शौचालय, धारालगायतका समस्या छँदैछन्। यस्ता समस्याको सुनुवाइ गर्ने भरपर्दो निकाय नहुँदा उनीहरू सहाराविहीन भएका छन्। जनताको नजिकको सरकार ठानिएका स्थानीय तहले आफूमातहतका क्षेत्रमा देखिएको साह्रोगाह्रोमा सहजीकरण गरिदिनुपर्छ। घरबेटीलाई भनसुन गरेर, चेतावनी दिएर तथा आवश्यकताअनुसार नीतिगत व्यवस्था गरेरै भए पनि डेरावालालाई यो संकटमा सुरक्षित र आनन्दपूर्वक बस्न पाउने वातावरण बनाइदिनुपर्छ। झगडा गरेर भन्दा मिलेरै अघि बढ्दा सबैको भलाइ हुन्छ। यो वास्तविकतालाई घरबेटी र डेरावाला दुवैले मनन गर्नुपर्छ। कोरोनाले धनी गरिब भन्दैन। घरबेटी र डेरावाला पनि चिन्दैन। विश्वमा दश लाखभन्दा बढी मानिसको ज्यान लिइसकेको हुनाले घेरबेटी डराउनु स्वाभाविक पनि हो। डेरामा बस्नेहरूसँग समझदारीमै सुरक्षाका मापदण्ड पालना गर्ने र सुरक्षित रहने विषयमा दुवै पक्ष बसेर छलफल गर्नुपर्छ। एकजनामा मात्रै भाइरसको संक्रमण देखियो भने अरूलाई सर्ने जोखिम बढी हुन्छ। तसर्थ प्रकृतिकै साझा दुस्मनको रूपमा आएको हुनाले यसलाई परास्त गर्न सामूहिक चेतनाको खाँचो छ। हरेक व्यक्तिले होसियारी अपनाएर पनि संक्रमण भइहाल्यो भने कसरी जोगिने भन्नेतर्फ सोंच्नुपर्ने बेला भएको छ। पूर्वतयारी अहिलेको सबैभन्दा महत्वपूर्ण पक्ष हो। घरबेटी हुन् वा डेरावाल, सबैले आफूबाहेक सबैलाई कोरोना सरेको छ भन्ने ठानेर सुरक्षा सावधानी अपनाउनु अहिलेको आवश्यकता हो। घरबेटी र डेरावालाको सम्बन्धमा प्रभावकारी नीतिगत प्रावधान नभएका कारण यसअघि पनि पटकपटक विवाद आएका थिए। कोठा तथा फ्ल्याट भाडामा लगाएपछि घरबेटीले पूरा गर्नुपर्ने सर्तबारे कतै पनि स्पष्ट लेखिएको छैन। डेरावालाले पालना गर्नुपर्ने नियमका सम्बन्धमा पनि दुवै पक्ष अनभिज्ञ छन्। यो अनभिज्ञतालाई चिर्नेगरी नीतिगत व्यवस्था गर्नुपर्छ। साहु बनेर डेरावालालाई हप्काउने र डेरामा बसेपछि मेरो घर होइन भन्दै सामान्य हिफाजतका विषयमा पनि ध्यान नदिने प्रवृत्तिलाई सदाका लागि अन्त्य गर्नुपर्छ। सबै मिलौं। सँगै बसौं। दूरी कायम गरौं। सावधानी अपनाऔं। तर, छिछि नगरौं। कोरोनासँग गर्ने साझा लडाइँको तरिका पनि यही हो।"
कोरोनाले खल्लो,"जनकपुरधाम : दसैं आउनु एक महिना अगाडिदेखि जनकपुरमा रमझम सुरु हुन्थ्यो। राम मन्दिरअघिको बगैंचामा झुला, मौतको कुवा, सर्कस र रमाइलो मेला लगाउने तयारी गर्थे। यस क्षेत्रका प्रसिद्ध शक्तिपीठहरूमा दसैंको पूजापाठ सुरु भए पनि विगतका वर्षजस्तो हर्ष, उल्लास भने छैन। भीडभाडको डरले सर्वसाधारणलाई मन्दिर प्रवेशमा निकै कडाइ गरिएको छ। पूजाआजामा पनि विशेष सतर्कता अपनाइएको छ। मन्दिर आउने श्रद्धालुलाई मास्क अनिवार्य गरिएको छ। ढोकामा उभिएका स्वयंसेवकले सेनिटाइजर दिएर र थर्मल गनले ज्वरो नापेर मात्रै सर्वसाधारणलाई मन्दिर पस्न दिन्छन्। विगतमा राजा जनककी कुलदेवी राजदेवी माताको मन्दिरमा प्रत्येक साँझ भजन सन्ध्या हुन्थ्यो। यस क्षेत्रका चर्चित कलाकारले सांस्कृतिक कार्यक्रम गर्थे। यसपटक भने भजन सन्ध्या पनि रोकिएको महावीर युवा कमिटीका अध्यक्ष सन्तोष साहले बताए। यो वर्ष महामारीको त्रास छ। मन्दिरमा भीडभाड बढ्ने हुनाले सांस्कृतिक कार्यक्रम र महिलाद्वारा गरिने भव्य आरती पनि रोकेका छौं। सो कमिटीले प्रत्येक वर्ष राजदेवी मन्दिरमा पूजा र बोका बलिको व्यवस्थापन गर्दै आएको छ। यसपटक जिल्ला प्रशासन कार्यालय धनुषाले सम्पूर्ण शक्तिपीठमा बोका बलि नचढाउन निर्देशन दिएको छ। गत असोज १२ गते सुरक्षा निकायसहित अन्य सरोकारवालाको बैठकले यस्तो निर्णय गरेको हो। भीडभाड नगरी प्रथा परम्परा धान्न संक्षिप्त क्षमा पूजा गर्न भने छुट गरिएको धनुषाका प्रमुख जिल्ला अधिकारी प्रेमप्रसाद भट्टराईले बताए। तर, पुस्तांैदेखि चल्दै आएको प्रथा पूर्ण रूपमा रोक्न सम्भव नरहेको महावीर युवा कमिटीका अध्यक्ष साह बताउँछन्। बोका बलिका लागि भीडभाड नगर्न र बलिका लागि बोका नकिन्न हामीले पनि सबैलाई अपिल गरेका छौं, उनले भने, कसैले बोका खरिद गरिसकेको छ र उसलाई भाकल मनाउनु अत्यावश्यक छ भने हामी सामाजिक दूरी कायम गराई व्यवस्थित रूपमा बलि दिने व्यवस्था गर्छौं। गत वर्ष राजदेवी मन्दिरमा मात्रै १४ हजार ६ सय ३३ वटा बोकाको बलि दिइएको थियो। विजया दशमीका दिन धनुष सागरको डिलमा हुने प्रसिद्ध रावणबद्ध कार्यक्रम पनि यस वर्ष गर्नेनगर्ने विषय अझै टुंगो लागेको छैन। लागेन सस्ता बजार विगत २५ वर्षदेखि स्थानीय गोपाल धर्मशालामा लाग्दै आएको सस्ता बजार यस वर्ष कोभिड१९ को महामारीले गर्दा लागेन। विगतमा दसैं नजिकिएपछि सर्वसाधारण सस्ता बजारको प्रतीक्षामा हुन्थे। खाद्यान्न, कपडा र दैनिक उपभोगका सरसामान सस्तो दाममा पाइने हुनाले सस्ता बजारमा स्थानीयको भीड हुन्थ्यो। यसपटक बजार लगाउन प्रशासनले अनुमति नदिएको जनकपुर उद्योग वाणिज्य संघका अध्यक्ष ललित साहले बताए। बजार लगाएपछि भीडभाड हुन्छ, उनले भने, रोगले गर्दा बजार लगाउन रोकेका हौं।"
महावीर पुनको नयाँ सुट,"काठमाडौं : राष्ट्रिय आविष्कार केन्द्रका परिकल्पनाकार महावीर पुनले आइतबार सेतो सर्ट, नीलो कोट, नीलै पाइन्टमा कालो जुत्ता लगाएर ठाटिएको तस्बिर फेसबुकमा पोस्ट गरे। त्यसमा पुनले लेखे, लौ हेर्नुहोस्, मैले नि यो वर्षको दसैंमा ता नयाँ कपडा पायो बाई। उनले यति मात्र होइन, लामै स्टाटस लेखे। सायद ४५ वर्षपछि मैले दसैंमा नयाँ कपडा पाएको होला। यो कपडा मलाई नै नापेर सिलाइदिएका हुन्। पुरानो जडौरी होइन। मेरो जिन्दगीको यो दोस्रो नयाँ सुट हो। जुत्ताचाहिँ ६ वर्ष पुरानो हो। धेरै साथीहरूले राम्रो कपडा लगाएन भनेर कचकच गरिरहनुभएको थियो। अब कचकच गर्ने साथीहरू चुप लाग्नुहोस्, उनले लेखे, आज नयाँ कपडा लगाएको फोटो हाल्छु भनेर हिजो गरेको वाचा पूरा गरे। दसैंका बेला यो नयाँ कपडा कहाँबाट आयो भनेर कसैले पनि नसोध्नुहोला। केही महिनापछि मैले नै बताउनेछु। क्या रमाइलो हुने भयो यसपालिको दसैं त। कहिलेकाहीँ त गल्लीको कुकुरको पनि दिन आउँछ भनेको यही होला। उनले नयाँ सुट लगाएर फोटो पोस्ट् गर्ने रहर किन गरे ? दुई पटकको प्रयासमा उनले फोन रिसिभ गरे। उनले सोधे, भन्नुस् त के काम थियो ? मैले (अन्नपूर्ण संवाददाता) कोटको प्रसंग निकालें, खुब राम्रो फोटो अपलोड गर्नुभएछ नि ! कोट कति सुहाएको ! उनले अन्नपूर्ण पोस्ट्सितको कुराकानीमा भने, लुगा किन्ने पैसा नै हुन्न मसँग। सपिङ त कहिल्यै गएको छैन। फेसबुक साथीहरूले अति नै हैरान गरे। जहिले पुरानो लुगा लगाउने भन्दै म्यासेज गर्छन्। मलाई नयाँ लुगा लगाएको हेर्न चाहने साथीहरूका लागि फोटो पोस्ट गरेको हुँ। यो कोटको के काम ? कोट लगाएर काम गर्न मिल्दैन। फोटो खिचिसकेपछि पट्याएर राखेको छु। मसँग ३० वर्षअघि सिलाएको कोट पनि त छ। जुन ०४५ सालमा अमेरिका जाने बेला किनेको थिएँ। सानैदेखि अभावमा हुर्किएकाले नयाँ लुगा किन्ने बानी नपरेको हुन सक्ने उनले सुनाए। रहर हुँदा पुगेन। अहिले रहर पनि लाग्दैन पैसा पनि पुग्दैन। लुगा किन्न नपरेपछि पैसा बच्छ नि ! अन्य अभर टार्न सकिन्छ। नयाँ लुगा नकिनेको त ४ दशक बढी भइसक्यो, उनले भने । उनले भने, मसँग अरूले दिएका जड्यौरी मात्रै टन्नै छन्। अरूले राम्रै लुगा दिन्छन् नि ! जुत्ता पनि किनिदिन्छन्। यसअघि १० वर्षसम्म एउटै जुत्ता लगाएको थिएँ। कहिलेकाहीँ मात्रै लगाउँछु जुत्ता, त्यसैले पनि होला निकै टिक्छ। अहिलेको यो जुत्ता पनि हङकङ जाँदा साथीले किनिदिएको हो। अझै ६७ वर्ष यसैले काम दिन्छ भने अर्को किन किन्नु पर्यो ? उनी ०४५ सालमा पढाइका लागि अमेरिका गएका थिए। त्यहाँ होस्टलमा बस्दा अमेरिकी साथीहरू थिए। उनीहरू लुगा एकदुई पटक लगाएर फाल्ने गर्थे। यस्तो देख्दा उनलाई दुःख लाग्थ्यो। उनले ती लुगा धोएर पुनः प्रयोगमा ल्याए। त्यो देखेर अरू लुगा पनि दिन थालेको उनले सुनाए। ८९ वर्ष अमेरिका बस्दा अमेरिकीले दिएकै कपडाले पुग्यो उनलाई। गाउँमा ल्याएर वितरणसमेत गरे। उनलाई लुगा भनेको आङ ढाक्न पाए हुन्छ भन्ने लाग्छ। लुगाकै कारण कहीँ कतै पनि अप्ठ्यारो नपरेको अनुभव उनले सुनाए। यो सोचाइको कुरा हो। ब्रान्डेड लुगा लगाएर को ठूलो भएको छ र ?, उनले भने, महँगा लुगा लगाउनेको मात्रै इज्जत हुने पनि त हैन। बेकारको खर्च हो यो। परिवारका सदस्यले पहिलेपहिले नयाँ लुगा किन्न जोड गर्थे। अहिले त केही भन्दैनन्। उनका अनुसार काममा केन्द्रित भएपछि लुगातिर ध्यान पनि जान्न। अहिले झन २४ घण्टै व्यस्त हुन्छु, उनले भने, लुगा रोज्ने र खोज्ने फुर्सद नै छैन। सहृदयीहरूले आविष्कार केन्द्रका लागि मात्रै पैसा पठाउँछन्। पैसाकै अभावमा तमाम काम अड्किरहेको हुन्छ। धेरैभन्दा धेरै काम गर्ने सपना मनमै अड्किरहेको छ, उनले भने। अन्तर्राष्ट्रिय ख्यातिप्राप्त म्यागासेस पुरस्कार विजेता नेपाली वैज्ञानिक पुनः लकडाउन भएयता आविष्कार केन्द्रमै तल्लीन छन्। केन्द्रले कोरोना संक्रमण न्यूनीकरणमा आवश्यक सामग्री उत्पादन गरिरहेको छ। पीपीई, फेससिल्डदेखि पीएआरपी मास्क, डेड बडी ब्याग, सीपीएपी मेसिनलगायत उत्पादनदेखि अस्पतालमा गएर भेन्टिलेटर बनाउनेसम्मको काम गरिरहेको छ। आविष्कार केन्द्र दसैँभर पनि २४ सै घण्टा खुल्ने र आवश्यक सेवा दिने तयारीमा छ। विभिन्न कलेजमा पढ्ने विद्यार्थीले केन्द्रमा स्वयंसेवकका रूपमा काम गरिरहेका छन्। नयाँनयाँ आइडिया लिएर काम गर्न आविष्कार केन्द्र धाउने भाइबहिनी रातभर बसेर काम गर्छन्। यो नै मेरो संसार, खुसी र जिन्दगी हो, उनले भने, ठूलो विशेष आविष्कार तत्काल नभए पनि सिक्ने वातावरण बनाउनु नै अहिलेको उपलब्धि हो। सायद यसपालिको दसैं पनि यतै बित्छ। उनी म्याग्दीको विकट गाउँमा हुर्किएका हुन्। त्यसबेला दसंैमा नयाँ लुगा लगाउने चलन थिएन। गरिबी व्याप्त थियो। बाल्यकालमा कमिज, कट्टु लगाएर र भांग्रा ओढ्दै खाली खुट्टा हिँड्नुपथ्र्यो। ०२६ सालमा चितवन आएपछिको दसंैमा पहिलो पटक नयाँ लुगा पाएको थिएँ , उनले बाल्यकाल स्मरण गर्दै भने, कक्षा ९ मा पढ्दा पहिलो पटक चप्पल लगाएको हुँ। २१ वर्षको हुँदा मात्रै फुल साइजको पाइन्ट लगाउने अवसर पाएँ।"
कसरी मान्नु दसैं ?,"इटहरी : विगतमा एक महिना अघिदेखि इटहरी२० की अनिता श्रेष्ठको परिवारमा दसैंको तयारी सुरु हुन्थ्यो। नयाँ लुगा, खाद्यान्न र अन्य आवश्यक वस्तुको जोहोसँगै घुम्न जाने ठाउँको खाका बन्थ्यो। तर, यसपटक त्यस्तो कुनै रौनक छैन। ६ महिनादेखि घरभाडा तिर्न पाएको छैन, स्थानीय हाँसपोसा सामुदायिक वनबाट ल्याएको दाउराको भारी बिसाउँदै श्रेष्ठले भनिन्, दसैं नै नआइदिए हुन्थ्योझैं भाको छ। तीन जना छोराछोरीलाई नयाँ लुगा किन्न र मिठोमसिनो खुवाउन उनलाई समस्या छ। उनका श्रीमान् विद्युतीय रिक्सा चलाउँछन्। कोरोना संक्रमणअघि श्रेष्ठ आफैँ निर्माण मजदुरका रूपमा काम गर्थिन्। लकडाउनले त गर्नु गयो, सफारी जसोतसो चल्यो, मेरो त काम नै ठप्प छ, उनी भन्छिन्। बन्दाबन्दीकै बीचमा दसैंतिहारजस्ता चाडपर्व नजिकिएकाले छोराछोरीको खुसीका लागि ऋण खोजेर दसैं मनाउने श्रेष्ठ दम्पतीको योजना छ। मजदुरी गरेर गुजारा चलाउने धेरैको अवस्था श्रेष्ठ परिवारको भन्दा भिन्न छैन। कोरोना संक्रमण बढिरहँदा बन्द भएका उद्योग कलकारखाना अझै पूर्ण क्षमतामा चल्न सकेका छैनन्। पैसा नभएर छोराछोरी पढाउन त सकिएको छैन, कसरी दसैं मनाउनु ? अनितासँगै दाउरा लिएर फर्किएकी इटहरी२० की विष्णुमाया श्रेष्ठ भन्छिन्, स्कुलले वाइफाई जोड भन्छ, पैसा छैन, छोराछोरीले पढ्न पाएनन्। कोरोना महामारीका कारण योपटकको दसैं खल्लो हुने उनी बताउँछिन्। छाक टार्नै गाह्रो छ, किनमेल र रमाइलो कसरी गर्न सक्नु, श्रेष्ठले भनिन्। ग्रामीण भेगमा बसोबास गर्नेहरूले मजदुरीसँगै कृषि, पशुपालनसँगै विविध पेसा अपनाएका छन्। तर सहरी क्षेत्रमा काम गर्ने मजदुर काम नपाउँदा समस्यामा छन्। कोरोना संक्रमणले रोजगारी गुमाएकी इटहरी४ मा बसोबास गर्ने कोपिला राईले बच्चाका लागि दूध किन्न ग्याँस सिलिन्डर बेच्नु पयो। निर्माण क्षेत्रमा काम गर्ने श्रीमान्को आम्दानी नियमित नभएपछि तीन जनाको परिवार आर्थिक संकटमा परेको हो। एउटा कोठा भाडा लिएर बस्ने सो परिवारको समस्या बुझेपछि विभिन्न संघसंस्थाले सहयोग पनि गरे। चामल, दाल त मागेर खानु परेको छ, चाडपर्व त पैसा हुनेका लागि हो, राई भन्छिन्।"
सांसदलाई भर्चुअल बैठकको भत्ता,"जनकपुरधाम : प्रदेश २ मा प्रदेशसभा सांसदहरूले सदनको बैठकमा भर्चुअल सहभागिता जनाएको पनि भत्ता बुझेका छन्। कोभिड१९ को महामारीले जनता गरिबी र भोकमरीमा परेका बेला प्रदेशसभाका माननीयहरूले घरमै बसेर बैठकमा सहभागिता जनाउँदा पनि भत्ता बुझेका हुन्। सूचना प्रविधिमार्फत संसद् बैठकमा सहभागिता जनाएका प्रतिसांसदलाई प्रतिबैठक १ हजार भत्ता उपलब्ध गराइएको प्रदेशसभा सचिवालयका लेखा अधिकृत नवीन मिश्रले जानकारी गराए। भर्चुअल मिटिङमा बसेका सांसदज्यूहरूलाई प्रदेशसभा बैठकमा झैं भत्ता उपलब्ध गराएका छौं तर उहाँहरूलाई सवारी भत्ता बापतको पाँच सय दिएका छैनौं, मिश्रले भने। संघीय सरकारले चैत ११ देखि लकडाउन घोषणा गरे पनि सो अवधिमा भीडभाड गर्न नहुने भन्दै प्रदेशसभा बैठक स्थगित गरिएको थियो। जेठ २१ देखि प्रदेशसभामा भौतिक दूरी कायम गरी कुर्सीहरू सोहीअनुसार मिलाएर बैठक सुरु भएको थियो। संवैधानिक प्रावधानअनुसार असार १ गते प्रदेशसभामा सरकारले बजेट प्रस्तुत गर्नुपर्ने र त्यसअघि सरकारको नीति तथा कार्यक्रम पेस गर्नुपर्ने हुनाले बैठक बस्नु आवश्यक थियो। तर, सोही बेला केही सांसदमा कोरोना संक्रमण देखिएपछि बैठक सञ्चालनमा समस्या आएको प्रदेशसभा सचिवालयका सूचना अधिकारी अरुणकुमार झाले बताए। कोरोना महामारीलाई दृष्टिगत गर्दै संसद्मा पर्याप्त स्थान नभएको अवस्थामा प्रत्येक राजनीतिक दलबाट बढीमा सात जना सांसदको उपस्थिति भई अन्यले भर्चुअल रूपमा सहभागिता जनाउने निर्णय भएको थियो, सूचना अधिकारी झाले भने, प्रदेशसभा नियमावलीमा संशोधन गरेर सूचना तथा प्रविधिमार्फत बैठक सञ्चालन गर्न सकिने भन्दै प्रदेशसभाबाट पारित गरिएको हो। भर्चुअल बैठकमा सहभागी भए पनि सांसदहरूले भौतिक रूपमा प्रदेशसभामा उपस्थित भएर विधेयकहरूको छलफल, मताधिकारको प्रयोग गरेझैं सबै अधिकार प्रयोग गर्न पाए, झाले थपे, उहाँहरूले भर्चुअल भए पनि तीनतीन घण्टा समय दिनुभएको छ। यस्तोमा बैठक भत्ता बुझ्नु उचित नै हो। प्रदेशसभा सचिवालयले भर्चुअल बैठकको पनि भत्ता उपलब्ध गरायो अनि हामीले बुझ्यौं, प्रदेशसभामा जनता समाजवादी पार्टीका सांसद मनिष सुमनले भने, विश्वकै लागि प्रदेशसभामा यसरी सांसदहरूले भर्चुअल रूपमा सहभागिता जनाउनु नौलो अभ्यास हो, जुन हामीले सुरु गरेका छौं। देशसभाको चौथो अधिवेशनमा जम्मा ३१ वटा बैठक बसेको थियो। नीति तथा कार्यक्रम पारित भएको दिन प्रदेशसभाका १०७ सांसदमध्ये ८२ जना सदनमा भौतिक रूपमै उपस्थित भए। अन्य बैठकमा १० देखि १५ जनासम्म सांसद भौतिक रूपमा सहभागी हुने गरेका र अन्यले घरबाटै भर्चुअल रूपमा सहभागिता जनाएका थिए।"
आत्मबलले निको भइन्छ,"ताप्लेजुङ : मैले नयाँ जुनी पाएँ नानी अब हतपती मर्दिनँ, कोरोनामुक्त भएपछि ८१ वर्षीय लालबहादुर राईले खुसी साट्दै भने। अस्पतालबाट डिस्चार्ज भएर अन्नपूर्णसँग कुराकानी गर्दै उनले दोस्रो जुनी पाएझैं लागेको बताए। उनले भने, म मर्छु जस्तो लागेको थियो, एक्कासि डाक्टर आएर तपाईंले कोरोना जित्नुभयो भन्दा सुरुमा विश्वासै लागेन, राईले भने, आत्मबल बलियो बनाए कोरोना सजिलै जित्न सकिने रहेछ। विराटनगरको नोबेल अस्पतालमा दमको उपचार गरेर फर्किएर उनलाई असोज ७ गते कोरोना पुष्टि भएको थियो। त्यतिबेला उनी ताप्लेजुङको फक्ताङलुङ गाउँपालिका४ स्थित घरमा थिए। जिल्ला प्रशासन कार्यालयले संक्रमण पुष्टि भएको खबर उनका छोरालाई गरेपछि गाउँ र छरछिमेकीमाझ खैलाबैला मच्चिएको थियो। त्यस्तो खबर पाएपछि राई निकै तनाबमा भए। बाँच्न सकिँदैन, बाँचेर अर्थ छैन भनेर उनले चार पटक आत्महत्याको प्रयास गरे। भन्छन्, बजारमा लगेर थुन्छ, कसैलाई छुन दिँदैन, म बाँचेर अर्थ छैन भन्ने लाग्यो, अनि नजिकै रहेको तमोर नदीमा हाम फाल्न गएँ, छोराहरूले फर्काए। प्रशासनले संक्रमण पुष्टि भएको खबर गरेपछि उनलाई भोलिपल्ट जिल्ला अस्पतालको आइसोलेसनमा भर्ना गरियो। दमका रोगी उनलाई कोरोनाको कुनै लक्षण थिएन। सँगै रहेका अर्का संक्रमित युवालाई भने ज्वरो, स्वाद थाहा नपाउने, खोकीजस्ता लक्षण थियो। एक जना डाक्टरले जतिबेलै छोड्नु भएन, छिट्टै बिरामले छोड्छ, नडराउनुस् भन्नुभयो, म पनि डराइनँ, डाक्टरले दिएको औषधि नछुटाई खाएँ, प्रसन्न मुद्रामा राईले भने, कोरोना केही होइन रहेछ। कोरोनाका बारे आफूले विगतमा सुनेका कुरा सबै गलत रहेको उनको अनुभव छ। यसको उपचार छैन, रोगले भेट्यो भने बूढाबूढी त बाँच्दैन भन्ने सुनेको थिएँ, तर त्यस्तो होइन रहेछ, राइले भने। समाजले कोरोना संक्रमितलाई हेर्ने नजर बदल्नुपर्ने उनको धारणा छ। भन्छन्, गाउँमा मलाई नै छिछि दूरदूर गरियो, त्यही भएर आत्महत्या गर्नेसम्म अवस्थामा पुगेको थिएँ, तर कोरोना लागेकालाई मायाले हेर्नुपर्ने रहेछ, हौसला दिनुपर्ने रहेछ। आइसोलेनसमा भर्ना भएको ११ दिनमा रिपोर्ट नेगेटिभ भाएपछि उनलाई डिस्चार्ज गरिएको अस्पतालका प्रमुख डा सोनिङ लामाले बताए। लामाका अनुसार राईलाई एन्टिबायटिक, मल्टिभिटामिन, रोग प्रतिरोधात्मक क्षमता बढाउने र आयुर्वेदिक औषधि दिइएको थियो। कोरोना जिते पनि उहाँलाई दमको समस्या छँदैछ, लामाले भने, उच्च मनोबलका साथ अस्पतालबाट जानुभयो। वृद्ध अवस्थाका संक्रमित निको भएर गएपछि आफूहरूमा थप हौसला मिलेको उनले बताए। वृद्धसँगै उपचार गराएका ताप्लेजुङको एक बैंकका कर्मचारी पनि कोरोनामुक्त भएका छन्।"
छैन दसैंको रौनक,"भक्तपुर कौशलटारकी गृहिणी अञ्जना कोइराला छोरीलाई खुसी बनाउन बजार जान बाध्य भइन्। हरेक वर्ष हर्षोल्लासका साथ दसैं मनाउँदै आएको उनको परिवार यो वर्ष नयाँ लुगा किन्न बजार नजाने योजनामा थियो। तर दसैंमा पनि नयाँ लुगा नकिन्ने भन्दा ६ वर्षीया छोरी ठुस्किएपछि उनी बजार जान बाध्य भइन्। कोइराला भन्छिन्, सानैदेखि सिकाएको पनि त्यस्तै छ, अहिले आएर दसैंमा पनि नयाँ लुगा कसरी नकिनिदिनु ? सकेसम्म सुरक्षित भएर किनमेल गर्न निस्किएको बताउने कोइराला यसपटक बजार केही महँगो भएको भोगाइ सुनाउँछिन्। भनेको जस्तो सामान पनि छैन र बजार केही महँगो छ। कोरोनाले आयआर्जनको स्रोत पनि खुम्चिएको हुँदा बजार महँगो लागेको हुन सक्ने उनको भनाइ छ। धेरैजसो परिवारको भनाइ पनि यही हो, बालबालिकाका लागि नै भए पनि सपिङका लागि निस्किनुपर्ने बाध्यता छ। दसैं हामी नेपालीको धरदैलोमै आइसकेको छ। नयाँ लुगा लगाउने र मीठो खाने चाड हो दसैं। यही मान्यता र संस्कारमा हुने वा नहुने सबैले जसोतसो चाँजोपाँजो मिलाउने गरेका हुन्छन्। तर, यसपटकको दसैंं विगतका वर्षभन्दा भिन्न किसिमको छ। विश्व महामारीका रूपमा फैलिइरहेको नोबेल कोरोना भाइरसबाट नेपाल पनि अछुतो रहन सकेको छैन। अझ पछिल्ला दिनमा काठमाडौं उपत्यकालगायत मुलुकभर कोभिड संक्रमण दर बढ्दोे छ। कोरोना संक्रमण जोखिमलाई ध्यानमा राख्दै सरकारले निषेधाज्ञा नै त जारी गरेको छैन तर दसैंंका लागि किनमेल गर्न, भीडभाड नगर्न बारम्बार आग्रह गर्दै आइरहेको छ। पर्व मनाउनेभन्दा पहिला स्वास्थ्य महत्वपूर्ण भएको सीतापाइलाकी शर्मिला श्रेष्ठ बताउँछिन्। पुरानो लुगामै दसैंं मनाउन हुन्न भनेर कतै लेखिएको छैन। त्यही भएर यसपटकको दसैंंमा नो किनमेल, श्रेष्ठ भन्छिन्। योपटकको दसैंंमा उनको परिवार दसैंंको टीका थाप्न पनि कसैकहाँ नजाने सहमतिमा छ। गत वर्षको तुलनामा बजारमा भीडभाड पनि खासै देखिँदैन। साना पसलदेखि मल र ब्रान्डेड सामानको किनमेलमा उपभोक्ताको भीड देख्न सकिँदैन। कतिपय ठूला पसलले कोरोना जोखिमलाई नै ध्यानमा राखेर एकपटकमा स्टोरभित्र ३ वा ४ जनासम्म जान मिल्ने व्यवस्था गरेका छन्। पछिल्लो ट्रेन्डअनुसार साना पसलभन्दा मलमा बढी भीड हुने गरेको छ। थोरै समयमै इच्छाअनुसारका रोजीरोजी सामान किन्न पाइनु, निश्चित मूल्य तोकिएका कारण धेरै बार्गेनिङ गर्नु नपर्नेलगायत कारण मलमा ग्राहकको आकर्षण बढेको हो। एउटै छानामुनि हरेक प्रकारका सामान पाइने भएपछि यस्ता मलमा सामान किन्नेको भीड दिनप्रतिदिन बढिरहेको छ। बढी किनमेल हुने तीज, दसैंतिहारलगायत चाडपर्वमा ग्राहकको घुइँचो नै लाग्ने गर्छ। चल्तीका भाटभटेनी, काठमाडौं मल, सिभिल मल, सीटीसी सेन्टर, आरबी कम्प्लेक्स, स्टार मल, ब्लुबर्ड मल, युनाइटेड वल्र्ड ट्रेड सेन्टरलगायत सपिङ मलमा विशेष भीड लागेको देखिन्छ। तर, यसपटक व्यापारमा कमी आएको भाटभटेनी कोटेश्वर शाखाकी स्टोर म्यानेजर विष्णुमाया श्रेष्ठको भनाइ छ। भाटभटेनीले लुगा र जुत्तामा ५ प्रतिशतसम्म छुटको व्यवस्था गरेको छ। गत वर्षको तुलनामा व्यापारमा करिब २० प्रतिशतले कमी आएको उनको आकलन छ। नेपालमा सपिङ सेन्टर खुलेको दशकभन्दा धेरै भइसकेको छ। एक दशकअघि राजधानी काठमाडौंमा केन्द्रित भएर फाट्टफुट्ट मात्र सपिङ मल खुलेका थिए। अहिले राजधानीबाहिरका मुख्य सहरमा धमाधम मल खुलिरहेका छन्। राजधानीमा खुलेका कतिपयले चेन विस्तार गरिरहेका छन्। तर, करिब ७ महिनादेखि कोरोनाका कारण प्रायः ठप्प रहेको बजारमा दसैंंमा पनि किनमेलको रौनक नभएको व्यापारीको भनाइ छ। गत वर्षको दसैंंको समयमा बिहान ९ बजेदेखि उपभोक्ताको घुइँचो लाग्ने गरेको अनुभव सुनाउँदै बिइङ ह्युमन नेपालका प्रबन्धक कृष्ण लामघारे योपटक करिब ५० प्रतिशतले नै कारोबार घटेको बताउँछन्। न्यून वर्गीय परिवारको पहिलो रोजाइ रहेको फुटपाथ व्यापार पनि सुनसान छ। अनलाइन सपिङ सजिलो सपिङ मलमा आकर्षण बढेसँगै अनलाइनबाट सपिङ गर्नेको संख्या पनि पछिल्ला दिनमा बढ्दै गएको छ। अनलाइन सपिङमा ग्राहकले फेसबुक पेजमार्फत आफूलाई मन लागेको सामान मेसेन्जर वा त्यहाँ राखिएको टेलिफोन नम्बरमार्फत सम्पर्क गरेर सम्बन्धित व्यक्तिसँग अर्डर गर्नुपर्ने हुन्छ। यसरी अर्डर गरेपछि सम्बन्धित व्यवसायीले ग्राहकको ठेगानामा सामान पुयाउँछन्। ग्राहकले फेसबुक पेजमा लाइक गरेअनुसारको सामान नपाएमा सामान किन्दिनँ भन्न पनि पाउँछन्। फेसबुक पेजमा डिस्प्ले गरिएका सामानसँगै मूल्य पनि लेखिएको हुन्छ। ग्राहकले सामान मन परेमा त्यहाँ लेखिएको मूल्य पूरै तिर्नुपर्छ। यसमा कुनै छुटको व्यवस्था गरिँदैन। केही अनलाइन सपिङ व्यवसायीले निश्चित समय तोकेर सामान साट्न पाउने व्यवस्था पनि गरेका हुन्छन्। जुत्ताको व्यापार घट्दो नेपाली बजारमा करिब ६० प्रतिशत हिस्सा ओगटेको नेपाली जुत्ताचप्पलको बिक्री यो दसैंंमा करिब २० प्रतिशतमा झरेको छ। कोरोनाका कारण लामो समयदेखि उद्योग बन्द हुनु, कालिगढ अभाव, पर्याप्त कच्चा पदार्थ नहुनुजस्ता कारणले अहिले नेपाली जुत्ताको कारोबार २० प्रतिशतभन्दा तल ओर्लिएको नेपाली जुत्ता तथा चप्पल उत्पादन संघका अध्यक्ष कृष्ण फुयाँल बताउँछन्। कोरोनाका कारण उत्पादनमै असर परेको उनको भनाइ छ। यो वर्ष नेपाली जुत्ताचप्पलको मेला पनि राखिएको छैन।"
अफरको बाढी,"काठमाडौं : चाडपर्वको माहोल सुरु भइसकेको छ। दसैंतिहारकोे माहोलसँगै आर्थिक क्रियाकलाप पनि बढ्छ। राष्ट्रिय उपयोगको २० प्रतिशत उपयोग चाडपर्वकै समयमा हुने गर्छ। यो बेला खरिद धेरै हुने भएकाले व्यवसायी पनि ग्राहक तान्न लालायित हुन्छन्। ग्राहकलाई आफ्नो ब्रान्ड र उत्पादनप्रति आकर्षित गर्न कम्पनीहरूले दसैंतिहारको समयमा अफरको बहार ल्याउने गर्छन्। दसैंतिहारमा सवारीसाधन बिक्रीका हिसाबले उर्वर समय भएको नाडा अटोमोबाइल्स् एसोसिएसन अफ नेपालका सचिव अनुपकुमार बराल बताउँछन्। दसैंतिहारको एक महिनाको समयमा करिब ४० प्रतिशत कारोबार हुन्छ। ठूलो कारोबार हुने भएकाले ग्राहकलाई आकर्षित गर्न विभिन्न आकर्षक अफर ल्याउने गरिन्छ, बरालले भने, खरिदकर्ता चाडपर्वको छुट तथा सहुलियतको आशमा हुन्छन्। अफर र छुट प्राप्त हुने भएकाले उपभोक्ता सामान खरिदका लागि दसैं पर्खेर बस्छन्। यो वर्षको दसैं बजारका लागि विभिन्न ब्रान्डका सवारीसाधनमा आधिकारिक बिक्रेताले आकर्षक अफर घोषणा गरेका छन्। हुन्डाई ब्रान्डको आधिकारिक बिक्रेता लक्ष्मी इन्टरकन्टिनेन्टल प्रालिले वेलकम टु हुन्डाई परिवार नामक योजना ल्याएको छ। योजनाअन्तर्गत, ग्राहकले आकर्षक नगद छुटका साथै स्क्र्याच कार्डमार्फत थप एक लाख रुपैयाँसम्मको नगद छुट पाउन सक्ने व्यवस्था गरिएको छ। त्यसैगरी बम्पर उपहारअन्तर्गत लक्कीड्रमार्फत हुन्डाई औरा एउटा र हुन्डाई ग्रान्ड आई १० नियोस एउटा जित्न सक्नेछन्। ग्राहकले १ वर्षसम्म निःशुल्क बिमा, ३ वर्ष वारेन्टी, ४ वर्ष फ्री सर्भिसिङ पाउनेछन्। टाटाले यो दसैंमा किन मान्ने बोर, टाटा मोटर्सले दिन्छ उपहार मोर नामक योजना ल्याएको छ। टाटा मोटर्सको नेपाली बिक्रेता सिप्रदी ट्रेडिङले प्रत्येक कमर्सियल गाडीको खरिद तथा बुकिङमा ग्राहकले हात खाली नजाने आकर्षक उपहार पाउने कम्पनीले जनाएको छ। टाटाको ट्रक, बस, टिपर, मिनी ट्रक, मिनी टिपर, विंगर, पिकअप, एयर म्याजिकलगायत गाडी किन्दा वासिङ मेसिन, ल्यापटप, स्मार्ट टीभी, स्मार्टफोन, ट्याब्लेट उपहार पाइनेछ। साथै एक वर्षको फ्री सर्भिसिङ कुपन पनि पाइनेछ। गाडी बुकिङ गरे पनि विभिन्न उपहार पाइनेछ। लक्की ड्रमार्फत ३० जना भाग्यशाली ग्राहकले बम्पर उपहार पाउनेछन्। कियाको अधिकृत बिक्रेता कन्टिनेन्टल ट्रेडिङ इन्टरप्राइजेज प्रालिले किया बिगेस्ट सरप्राइज अफ द इयर योजना सार्वजनिक गरेको छ। योजनाअन्तर्गत कियाको अल न्यु सेल्टोस र स्पोर्टेज मोडलका गाडीमा चार लाख रुपैयाँसम्मको डिस्काउन्ट पाउन सकिन्छ। यो योजना अवधिमा गाडी खरिद गर्ने ग्राहकले एक वर्षको निःशुल्क बिमा सुविधा पाउनेछन्। योजना अवधिमा बिक्री हुने गाडीको एक वर्षको सडक कर पनि कम्पनीले नै व्यहोर्नेछ। सुजुकी गाडीको नेपाली बिक्रेता सिजी मोटोकोर्पले तीन लाख ५० हजार नगद छुटसहितको पर्वोत्सव ग्राहक योजना सार्वजनिक गरेको छ। साथै ग्राहकले दुई लाख रुपैयाँसम्म एक्सचेन्ज बोनस, न्यूनतम २० प्रतिशत डाउन पेमेन्ट, १ वर्षको सवारी बिमा र गाडीका एसेसरिज निःशुल्क पाउने कम्पनीले जनाएको छ। साथै कुनै पनि व्यक्तिले अरूलाई सुजुकी अल्टो, एस्प्रेसो तथा सुपर क्यारी खरिद गर्न सल्लाह दिई बिक्री कारोबार भएमा आकर्षक नगद पुरस्कारसमेत पाउनेछन्। निसान गाडीको आधिकारिक वितरक पायोनियर मोटोकर्पले निसान धमाकेदार दसैंतिहार तथा छठ अफर उपहार योजना ल्याएको छ। अफरअन्तर्गत ग्राहकले शून्य प्रतिशत डाउन पेमेन्टमा गाडी खरिद गर्न सक्नेछन्। ९ महिनासम्मको ईएमआई पनि कम्पनीले नै तिरिदिनेछ। उक्त अफर नलिएको खण्डमा बढीमा २० लाख रुपैयाँसम्मको नगद छुट प्राप्त गर्नसक्ने कम्पनीले जनाएको छ। यसका साथै ग्राहकले ३५ हजार ९ सय ९९ रुपैयाँबराबरको रेडमी नोट ९ प्रो म्याक्स मोबाइल फोन प्राप्त गर्नेछन्। डीएफएसकेको आधिकारिक बिक्रेता कुजु नेपालले प्रिमियम एसयूभी खरिदमा ४ लाख रुपैयाँसम्म नगद छुट दिने योजना ल्याएको छ। तत्काल डाउन पेमेन्ट गर्न नसक्ने ग्राहकको समस्या विचार गरेर १० लाख रुपैयाँ बुझाएर पनि गाडी किन्न सकिने अवसर प्रदान गरिएको कम्पनीले जनाएको छ। कम्पनीले ५० प्रतिशत डाउन पेमेन्ट तिरेर डीएफएसकेका एसयूभी किन्न चाहने ग्राहकलाई ६ महिनाको मासिक किस्ता कम्पनीले नै तिरिदिने व्यवस्थासमेत गरेको छ। गाडी किन्ने ग्राहकले लक्की ड्रमार्फत ५ लाखको बम्पर पुरस्कार पनि जित्न सक्ने कम्पनीले जनाएको छ। नेपालका लागि स्याङयोङ मोटर्सको आधिकारिक बिक्रेता एवं आईएमएस अन्तर्गतको, आईएमएस मोटर्सले स्याङयोङ सुपर डिस्काउन्ट ल्याएको छ। यस अफरअन्तर्गत ग्राहकले कोरियन लक्जरी एसयूभी, एक्सएलभीमा ३ लाख छुट प्राप्त गर्न सक्नेछन्। साथै ग्राहकले आफ्ना पुराना सवारी टिभोली अथवा एक्सएलभीसँग एक्सचेन्ज गरेबापत २ लाख एक्सचेन्ज बोनस पनि प्राप्त गर्न सक्नेछन्। एमजीले चाडवर्प लक्षित आफ्ना उत्पादनमा ७ लाखसम्मको छुट अफर गरेको छ। एमजीले नगद छुट, एक वर्षको बिमा, थप एसेसरिज, एक वर्षको सडक दस्तुर र लोयलटी बोनस दिने घोषणा गरेको छ। एमजीले आफ्नो जीएस मोडलमा ३ लाख नगद छुट र ५० हजारसम्मको लोयलटी बोनस दिने जनाएको छ। एमजीकै जेडएसमा भने ग्राहकले २ लाख ५० हजार नगद छुट पाउनेछन्। एमजीको सेडान कार एमजी ६ मा भने कम्पनीले थप छुटको घोषणा गरेको छ। होन्डा कारको नेपालका लागि आधिकारिक वितरक स्याकार ट्रेडिङ कम्पनीले फेस्टिभ बोनान्जा सार्वजनिक गरेको छ। योजनाअनुसार ४२५ प्रतिशतसम्म सस्तो ब्याजदरमा होन्डाका कार किन्न सकिनेछ। होन्डाका कार ३० प्रतिशतसम्मको डाउन पेमेन्टमा किन्न सकिनेछ। विभिन्न कारमा फरकफरक छुट अफर प्रदान गरिएको र यसरी गरिने छुटअन्तर्गत एउटै कारमा १० लाख रुपैयाँसम्म छुट पाइने कम्पनीले जानकारी दिएको छ। दुई पांग्रेको पनि कम छैन सान बेनेली मोटरसाइकलको आधिकारिक बिक्रेता युनिटी ट्रेडिङले दसैंतिहार छुट अफर ल्याएको छ। यो अफर अवधिभर बेनेलीका विभिन्न मोटरसाइकल खरिदमा आठ हजारदेखि ३५ हजार रुपैयाँसम्म नगद छुट प्राप्त गर्न सकिन्छ। कम्पनीले शून्य प्रतिशत ब्याजदर, मोटरसाइकल कभर, हेल्मेट निःशुल्क तथा एक्सचेन्ज अफर पनि ल्याएको छ। बीएमडब्ल्यू मोटरसाइकलको खरिदमा ग्राहकले ६० हजार रुपैयाँ नगद छुट पाउनेछन्। नेपालका लागि बीएमडब्ल्यू मोटरसाइकलको आधिकारिक बिक्रेता हिमालयन मोटोराडले सार्वजनिक गरेको बीएमडब्ल्यू दसैं अफरमा ग्राहकले यस्तो छुट पाउने भएका हुन्। नेपालमा बीएमडब्ल्यूका जी ३१० आर र जी ३१० जीएस बिक्री भइरहेको छ। नेपालका लागि होन्डा मोटरसाइकल तथा गाडीको आधिकारिक बिक्रेता स्याकार ट्रेडिङले दसैंलाई लक्षित गर्दै हर एक नेपालीलाई एक रुपैयाँमा होन्डा नामक अफर ल्याएको छ। यस्तै, मोटरसाइकल वा स्कुटर खरिदमा स्क्य्राच कुपनमार्फत एक लाख रुपैयाँसम्म नगद छुट, सात वर्षसम्मका लागि फ्री बोनस सर्भिसिङ र सात वर्षका लागि स्पेयर पार्टस्मा ७ प्रतिशत छुट पाउनेछन्। यामाहाले दसैंमा कार्बुरेटर छोडौँ, एफआई चढौं अभियान सुरु गरेको छ। एफआई इन्जिन भएको यामाहाको बाइक र स्कुटर खरिद गर्नेलाई कम्पनीले आठ हजार नगद छुटका साथै एक्सचेन्ज गर्न चाहनेका लागि प्रचलित बजार मूल्यभन्दा बढी मूल्यांकन गर्ने घोषणा गरेको छ। साथै ग्राहकले ५० प्रतिशत डाउन पेमेन्टमा शून्य प्रतिशत ब्याजदर र सबै मोडेल १० प्रतिशत डाउन पेमेन्टमा खरिद गर्न सक्नेछन्। हिरोले दसैंको पर्व हिरोत्सवको हर्ष हिरोसँग सबै दंग योजना ल्याएको छ। हिरो मोटरसाइकलको नेपालका लागि आधिकारिक एनजीएमले ल्याएको अफरमा ग्राहकले नगद छुट ५ हजार रुपैयाँ प्राप्त गर्नेछन्। यसका अलावा स्क्य्राच कार्डमार्फत नगद १ हजारदेखि १ लाखसम्म जित्ने मौका रहेको कम्पनीले जनाएको छ। यस्तै यो योजना अवधिभर लक्की ड्रमार्फत छानिने दुई जना विजेताले ११ लाख रुपैयाँ नगद जित्न सक्नेछन्। टीभीएसले आउँदै गरेको ठूला चाडपर्व दसैंतिहारलाई ध्यानमा राखेर टीभीएस दसैंको आशा योजना सार्वजनिक गरेको छ। टीभीएसका कुनै पनि मोटरसाइकल खरिद गर्दा नौ हजार र स्कुटर खरिदमा सात हजार रुपैयाँ छुट पाइनेछ। ग्राहकले नगद छुट नलिएर शून्य प्रतिशत ब्याजदरमा फाइनान्सिङको सुविधा पनि लिन सक्नेछन्। मोटरसाइकल नकिने पनि बम्पर उपहारका रूपमा हरेक हप्ता एकजनाले आरआर ३१० जित्ने अवसर पाउनेछन्। बजाज मोटरसाइकलले बजाज रोजेरै खुसी, खुसी खोज्ने होइन रोज्ने योजना ल्याएको छ। बजाजको नेपाली बिक्रेता हंशराज हुलासचन्द एन्ड कम्पनीको योजनाअन्तर्गत फुल क्यास बुझाएर बजाज बाइक किन्ने ग्राहकले १० हजार रुपैयाँसम्म नगद छुट वा ५० प्रतिशत डाउन पेमेन्टमा शून्य प्रतिशत ब्याजदर वा २० प्रतिशत डाउन पेमेन्टमध्ये कुनै एक सुविधा लिन पाउनेछन्। सुजुकी मोटरसाइकलको तथा स्कुटरको खरिदमा नेपालका लागि आधिकारिक आयातकर्ता तथा बिक्रेता भीजी अटोमोबाइल्स प्रालिले १२ हजार नगद छुट दिने भएको छ। साथै कम्पनीले १ वर्षको सडक दस्तुर छुट, एक्सचेन्ज र सरल फाइनान्सको सुविधा पनि उपलब्ध गराएको छ। रनर मोटरसाइकल खरिदमा ग्राहकले ५१ हजार रुपैयाँसम्म छुट पाउनेछन्। रनर मोटरसाइकलको नेपालका लागि आधिकारिक बिक्रेता रमण मोटर्सले कुनै पनि पुरानो मोटरसाइकलको एक्स्चेन्ज गर्दा ३० हजार न्यूनतम मूल्यांकन गरिने जानकारी दिएको छ।"
चिता बनाएर दिनभर घाटमा,"विराटनगर : कोरोना संक्रमित विराटनगर महानगर७ का ८२ वर्षीय वृद्धको आइतबार बिहान ९ बजे मृत्यु भयो। विराटनगरस्थित नोबेल अस्पतालमा उपचारका क्रममा उनको मृत्यु भएपछि परिवारले धार्मिक संस्कारअनुसार शव अन्त्येष्टि गर्ने इच्छा गरे। प्रशासनले दाहसंस्कारको तयारी थाल्न परिवारलाई भन्यो। शोकमा रहेका आफन्त र परिवारका सदस्यले सिंघिया घाट पुगेर चिता तयार गरे। नेपाली सेनाको बडी व्यवस्थापन गर्ने विशेष टोलीले शवलाई दुई घण्टाभित्र घाटमा पुयाउने आवश्वासन दिएको थियो। सोहीअनुसार बिहान साढे १० बजे घाटमा चिता तयार भयो तर शव भने साँझ ८ बजेसम्म पनि घाटमा पुयाइएन। मृतकका छोराले भने, सेनाले चाँडो शव ल्याइदिन्छौं भनेपछि हामीले दाउरा भेला पार्दै चिता तयार गयौं, तर शव नआएपछि दिनभर चिता हेरेर रुँदै बस्नुको विकल्प रहेन। उनले बुवा गुमाउँदाको तनावसँगै दिनभर चिता रुँगेर बस्दा पीडा थपिएको सुनाए। साँझ घाटमा भेटिएका उनले शव व्यवस्थापन गर्न परिवारलाई नै दिनुभन्दा पनि प्रशासनले नमानेको र समयमै अन्त्येष्टि गर्ने वातावरण नबनाएको गुनासो पोखे। विराटनगर महानगरपालिका३ का ७५ वर्षीय कोरोना संक्रमित वृद्धको पनि नोबेल अस्पतालमै आइतबार बिहान ४ बजे मृत्यु भयो। उनको शव पनि ढिलोमा दिउँसो १२ बजेसम्म घाटमा पुयाइने खबर सेनाले परिवारलाई दिएको थियो। परिवारका सदस्यले बिहान ११ बजेतिरै परोपकार घाटमा चिता तयार गरेका थिए। तर, अस्पतालबाट दिनभर शव उठेन। रातिसम्म पनि सेनाको टोली अस्पताल पुगेन। आफन्त र परिवारका सदस्यलाई शव उठाउन ढिलो हुनुको कारण पनि खुलाइएन। शव नआउने भए हामी फर्कन्छौं भनेर भनेपछि मात्रै सेनाले गाडी बिग्रिएर केही समय लाग्ने भयो भन्ने जानकारी दियो, परोपकार घाटमा भेटिएका मृतकका नातिले भने, हजुरबुवा गुमाउँदा परेको बज्रपात त छँदै छ, त्यहाँमाथि भोकै र तिर्खै दिनभर चिता रुँगेर बस्नु पर्दा अर्को पीडा थपियो। बनाइएको चितामा शव राखेर जलाइसकेपछि अरूलाई वा कुनै जनावरलाई छुन दिन नहुने धार्मिक मान्यता रहेकाले दिनभर रुँगेर बस्नु परेको उनको गुनासो छ। विराटनगर महानगरपालिका४ जामुनगाछीका कोरोना संक्रमित ८५ वर्षीय वृद्धको पनि आइतबार बिहान १० बजे होम आइसोलेसनमा मृत्यु भयो। शव सेनाले ल्याइदिने बताएपछि परिवारका सदस्य र आफन्त पनि परोपकार घाटमै चिता बनाएर बसे। दिउँसो ४ बजेतिर चिता तयार गरेर बसेका आफन्त साँझसम्म शव नआएपछि अलमलमा परेका थिए। ७५ र ८५ वर्षीय वृद्धको शवको अन्त्येष्टि गर्न लगभग ३० मिटर दूरीमा दुईवटा चिता बनाइएको थियो। दुवै परिवारका सदस्य र आफन्त एकअर्कामा हेराहेर गर्दै चिता रुँगेर बसिरहे। संक्रमित नागरिकको शव व्यवस्थापनमा सेना र प्रशासनको व्यवहार गैरजिम्मेवार भएको भन्दै उनीहरू गुनासो गर्दै थिए। कोरोना संक्रमण पुष्टि भएर ज्यान गुमाउनेको संख्या हरेक दिन बढिरहेका बेला सेनाको टोलीले भने शव व्यवस्थापनमा यसरी नै ढिलासुस्ती गर्न थालेको छ। यस्तो व्यवहारले शोकमा रहेका परिवार र आफन्तलाई झनै पीडा थपिने नागरिक अगुवा उत्तम ढुंगेल बताउँछन्। पछिल्लो समय संक्रमितको मृत्यु हुने क्रम बढेको छ। शव जतिसक्दो चाँडो व्यवस्थापनका लागि लैजानुपर्ने हुन्छ, उनले भने, राज्यको जिम्मेवारी बोकेर बसेका निकायले मानवीय संवेदनाको पनि ख्याल गर्नुपर्छ। संकटका बेला सरकारका निकायमा त्यो देखिएन र उनीहरूबीचमै तारतम्य नभएको पाइयो। शव व्यवस्थापनमा खटिने सेनाको टोली विराटनगरबाट करिब ८० किलोमिटर टाढा मोरङको टाँडीमा बस्ने गर्छ।"
मन्दिरमै खिइयो २ किलो सुन,"काठमाडौं : पाशुपत क्षेत्रस्थित गुह्येश्वरी मन्दिरको गर्भगृहमा रहेका अष्टदल र भैरवको मूर्तिमा प्रयोग गरिएको सुन एक सय ७३ तोला कम पाइएको छ। अष्टदलमा तीन सय ७९ तोला र भैरवमा तीन सय ३४ तोला थियो। अष्टदलमा ८५ र भैरवमा ८८५ (जम्मा १७३५) तोला कम भएको पाइएको हो। पशुपति क्षेत्र विकास कोषले २ वर्षअघि नै यसबारे थाहा पाएर सोध्दै गुह्येश्वरीका पुजारीलाई पत्राचार गरेको थियो। तर, लामो समय त्यसलाई गुपचुप राखियो। कोषका पदाधिकारीलाई घटस्थापनाका दिन बर्सेनि गरिने पर्वपूजामा यसपटक पुजारीले रोके। त्यससँगै सुन हराएको प्रसंग पुनः खोतलिएको हो। कोषले २०७५ भदौ ६ गते पुजारीलाई लेखेको पत्रअनुसार अष्टदलमा दुई सय ९४ तोला मात्रै पाइएको छ। भैरवको मूर्तिमा सुनको परिमाण दुई सय ४५५ तोलामा झरेको छ। ८५७३ तोलाको एक किलो हुन्छ। यस हिसाबले दुई किलोभन्दा बढी सुन हराएको देखिन्छ। बजारमा सुनको भाउ प्रतितोला ९४ हजार ४ सय रुपैयाँ छ। अहिलेको मूल्यमा हराएको सुनलाई करिब एक करोड ६४ लाख रुपैयाँ पर्छ। गुठी संस्थानअन्तर्गत पुजारी र रैरकमी गुहेश्वरीमा काम गर्दै आएका छन्। कोषमातहतको पाशुपत क्षेत्रस्थित मन्दिरका दुवै मूर्तिमा २०७५ साल साउनमा २ करोड ११ लाखभन्दा बढी रकम कोषले खर्चिएको थियो। दुवै मूर्ति मर्मतसम्भार गरी सुनको मोलम्बा (तामा वा चाँदीको मूर्तिमा सुनको लेपन) लगाउने कार्य २०५७ सालमा सम्पन्न भएको थियो। कोषका तत्कालीन कार्यकारी निर्देशक रमेशकुमार उप्रेतीले सुन घट्नुको सत्यतथ्य खुलाई जवाफ दिन पुजारी सुमन कर्माचार्यलाई पत्र पठाएको कागजातले देखाउँछ। पाँच पुजारी, नौ द्यःपाला खड्गी र नौ द्यःपाला ज्यापूले आआफ्नो हस्ताक्षरसहितको स्पष्टीकरण मंसिर २१ गते कोषलाई पठाएका थिए। उनीहरूले लामो समय मर्मत नहुँदा सुरुमा प्वाल परेको र क्रमशः पाता खिइँदै गएको जवाफ दिएका थिए। सुन हराएकोबारे सोधेर २ वर्षअघि पशुपति क्षेत्र विकास कोषले पुजारीलाई लेखेको पत्र ०५७ सालमा गुह्येश्वरी मन्दिर जीर्णोद्धारका क्रममा मूर्तिको पनि मर्मत गरी २० वर्षपछि नापतौल गर्दा सुन कम भएको पाइएको हो, समितिका सचिव डंगोलले भने। उनका अनुसार भक्तजनले सिन्दूर र अबिरका साथै नरिवलको पानीले पूजा गर्ने भएकाले सुनका मूर्ति खिइएका हुन्। मन्दिरमा दैनिक भक्तजनको संख्या सरदर तीन सयहाराहारी पुग्छन्। दिनको चारपटक पखालिन्छ। त्यति बेला मूर्तिलाई नरम ब्रस र पानी प्रयोग गरिन्छ, उनले भने, कोरोनाका कारण मन्दिर बन्द भएकाले कोषका पदाधिकारीलाई घटस्थापनाका दिन रोकेका हौं। अष्टदलको मूर्तिमा समितिको नाम राख्न भनेका हौं। मूर्तिमा नाम राख्न नमिल्ने तर्क कोषका पदाधिकारीको छ। गुह्येश्वरीको हालसम्मको आम्दानी र खर्च कोषलाई थाहा छैन। पशुपतिनाथको जस्तै आम्दानी र खर्च पारदर्शी बनाउन कोषले नियमावली बनाइरहेको छ, कोषाध्यक्ष डा मिलनकुमार थापाले भने, करिब दुई किलो सुन कुनै हालतमा खिइँदैन। कुनै पनि हालतमा कारबाही हुन्छ। सुन खियाइको मात्रा अस्वाभाविक नेपाल सुनचाँदी व्यवसायी महासंघका पूर्वअध्यक्ष तेजरत्न शाक्य सुन खियाइको मात्रा अस्वाभाविक भएको बताउँछन्। पानीले पखाल्दा र नरम ब्रसले सामान्य सफा गर्दा ७१३ तोला सुनमा १७३५ तोला घट्नु विश्वासिलो तर्क होइन, शाक्य भन्छन्। बर्सेनि एक तोलामा दुईचार लाल वा बढीमा एक आनासम्म खिइनुलाई मात्र स्वाभाभिक मानिने उनको भनाइ छ। महासंघकै संस्थापक अध्यक्ष मणिरत्न शाक्य पनि सुन खिइने भनेको वर्षको एकदुई आना मात्र भएको बताउँछन्। २० वर्षमा ७१३ तोला सुनमा १७३५ तोला त खिइनु नपर्ने। गजुरमा भए, छानामा भए घामपानीको वर्षामा बेग्लै कुरा हो, शाक्य भन्छन्, हल्का कपडाले पुछे आनाभन्दा कम खिइन्छ। मोलम्बा गर्नेको चलखेल हुन सक्छ। धेरै सुनेको पाएको छु। कोषका सचिव डा प्रदीप ढकाल गुह्येश्वरीमा खर्च कोषले गरेपछि त्यसको व्यवस्थापन कोषले नै गर्ने बताउँछन्। गुठी संस्थान र कोषको द्वैध स्वामित्व भएकाले पनि समस्या भएको हो, सचिव डा ढकाल भन्छन्, मन्त्रिपरिषद्मा पुगेको कोषको हालको गुरुयोजनामा पनि पाशुपत क्षेत्रभित्र रहेका सबै मठमन्दिरको जिम्मा कोषको रहने उल्लेख छ। संस्थानसँग यसबारे समन्वय पनि भइरहेछ। कोषमा भएको मुचुल्काअनुसार भगवान् पशुपतिनाथ र गुह्येश्वरीको पनि गरगहना र सामान छानबिन गर्न कोषाध्यक्ष थापाकै संयोजकत्वमा समिति बनाउन कोषले गृहकार्य गरिरहेको छ। शताब्दीमा रोकियो पूजा राष्ट्रका लागि गरिने पूजा र गरिरहेको पूजा तोड्नु अशुभको संकेत भएको कोषाध्यक्ष थापाको भनाइ छ। उनीहरूले कोरोना वा जे बहाना बनाए पनि कोषले भेटीघाटी पारदर्शी बनाउने, सत्तलबाट उठ्ने लाखौं रुपैयाँ कोषमा ल्याउनेलगायत विषय उठान भएकाले तिनको व्यवस्थापन गर्ने कुरामा पूजारी र रैरकमीलाई रिस उठेको हो, उनले भने। कोषले त्यहाँका सत्तलमा पनि पुजारीबाहेकका सबैलाई निकाल्ने तयारी गरिरहेको छ। विवाह गराउँदा उठ्ने सबै रकम पनि गोलमाल हुने गरेको उनको भनाइ छ। संस्कार जोगाउन बसेकाहरूले पूजा गर्न नदिनु भनेको बेइमानी हुनु हो। परम्परा धान्नेहरू नै अधर्मी बन्न मिल्छ ?, उनले प्रश्न गरे। दुईवटा मूर्तिमा जति सुन खिइयो त्यत्ति तिर्नुपर्ने नत्र पुष्टि हुनुपर्ने उनको भनाइ छ। राज्यको सम्पत्ति दोहन भयो, भ्रष्टाचार भयो। दुई दशकमा दुईदुई करोडको घाटा कसले व्यहोर्ने ?, थापाले भने। कोषका अनुसार, गुह्येश्वरीमा यसरी पूजा ९९ वर्षअघि मात्र रोकिएको थियो।"
सम्भव होला नेकपा केन्द्रीय कमिटी बैठक ?,"काठमाडौं : नेपाल कम्युनिष्ट पार्टी (नेकपा)को यही कात्तिक १५ देखि १७ गतेसम्म काठमाडौँमा केन्द्रीय कमिटीको बैठक बोलाएको छ। नेकपाले बैठक आयोजना गर्दा अहिले कोभिड १९ बाट दैनिक दुई हजार मानिस काठमाडौँ उपत्यकामा सङ्क्रमित छन्। यस्तो स्थितिमा केन्द्रीय कमिटी बैठक होला त ? गत भदौ २६ गतेको स्थायी कमिटी बैठकले पार्टीको आन्तरिक विवादलाई समाधान गर्दै मन्त्रिमण्डल पुनर्गठन, केन्द्रीय कमिटी बैठक र एकताको महाधिवेशन गर्ने निर्णय पारित गरेको थियो। त्यही निर्णयअनुसार मन्त्रिमण्डल पुनर्गठनको तयारी गरिरहेको नेकपा अहिले तेस्रो केन्द्रीय कमिटीको तयारीमा पनि जुट्नुपर्ने अवस्था छ। केन्द्रीय कमिटी बैठक हुन अब १२ दिन मात्र बाँकी र छ। उक्त बैठक हुने, नहुने अझै निश्चित छैन। नेकपा केन्द्रीय कार्यालय सचिव ईश्वरी रिजालले बैठकको तयारी गरिए पनि यही अवस्थामा बैठक गर्न गाह्रो हुने बताए। 'नेताहरु स्थायी कमिटीको बैठकको म्याण्डेटअनुसार अघि बढिरहेका छन्। त्यसैअनुसार केन्द्रीय कमिटी बैठकको मिति तोकिएको छ ', उनले भने 'तर अहिले उपत्यकासहित देशभरि नै सङ्क्रमण बढिरहेकाले बैठक राख्न गाहो हुन्छ कि ?' उनले बैठक सरेको निर्णय नभएकाले आवश्यक तयारी आफूहरुले गरेको बताए। केन्द्रीय कमिटी सदस्य ४४७ जनासहित सुरक्षाफौज र बैठक व्यवस्थापन गर्न कम्तीमा तीन हजार जनशक्ति आवश्यक पर्न जान्छ। मुलुकभरि एक लाख ३२ हजार २४६ र काठमाडौँमा मात्र ५५ हजार ३८७ जनामा सङ्क्रमण देखिएको छ। 'बैठक सरेको छैन। शीर्ष नेताहरु भर्चुअल बैठक गर्ने कि भन्ने सोचमा हुनुहुन्छ', उनले भने, 'स्थिति हेरेर बैठक बस्ने, नबस्ने टुङ्गो लाग्छ।' बैठक बस्ने निश्चित नभएको र स्थलको पनि यकिन गरिएको छैन। अघिल्लो वर्ष नेकपाको दोस्रो केन्द्रीय कमिटी बैठक गत माघमामा राष्ट्रियसभागृहमा बसेको थियो। नेकपा स्थायी कमिटी सदस्य मणि थापाले बैठकबारे औपचारिक जानकारी अझै आइनसकेको बताए। उनले कोभिडका कारणले बैठक के हुन्छ भन्न नसकिने जनाउँदै बैठकको देखिने गरी तयारीसमेत नभएको बताए। नेकपाका केन्द्रीय सदस्य विष्णु रिजालले सरेको जानकारी अझै आइनसकेकाले बैठक हुनेमा आफू विश्वस्त रहेको जनाए। रासस"
कोरोनाको परीक्षण र उपचार निःशुल्क गर्न कांग्रेसको माग,"काठमाडौं : प्रमुख प्रतिपक्षी दल नेपाली कांग्रेसले सरकारले कोभिड१९ सङ्क्रमणको परीक्षण र उपचारको दायित्वबाट पन्छिन गरेको निर्णयलाई अत्यन्तै गैर जिम्मेवार व्यवहारका रूपमा लिएको जनाएको छ । कोरोनाले जनताको आर्थिक जीवनमा परेको असर दृष्टिगत गरेर सबैको दायित्व सम्हाल्ने कर्तव्य सरकारको भएको उल्लेख गर्दै कांग्रेसले सोमबार विज्ञप्तिमार्फत सङ्क्रामक रोग उपचारको कानुनी व्यवस्थाअनुरुप पनि सरकार जिम्मेवारीबाट पन्छिन नमिल्ने जनाएको हो । 'सर्वोच्च अदालतले केहीअघि निःशुल्करूपमा प्रबन्ध मिलाउन दिएको आदेशसम्म सरकारले पालना नगर्नुले जनता, मिडिया, प्रतिपक्ष, अदालत कसैको पनि नसुन्ने सरकार कसको सुन्छ? भन्ने प्रश्न उब्जिएको छ', कांग्रेस प्रवक्ता विश्वप्रकाश शर्माद्वारा जारी विज्ञप्तिमा उल्लेख छ । कोभिड अस्पतालको अनिश्चितता, सामुदायिक आइसोलेसन तयार गर्न ढिलाइ, भेन्टिलेटर अभाव, रेमडिसिभर औषधिको कालोबजारी, अव्यवस्थित क्वारेन्टिन र शव व्यवस्थापनसम्म लहडको नीतिले सरकारको बौद्धिक र भौतिक दुवै अस्तित्वमा भयानक प्रश्न चिन्ह खडा गरिसकेको उहाँको टिप्पणी छ । उपचारको दायित्वबाट पन्छिएपश्चात् त देशमा सरकार छ भन्ने बचेखुचेको भ्रमको अन्त्य गर्न सरकार आफै उद्दत रहेको पुष्टि भएको कांग्रेसको आरोप छ । सांसद विकास कोष, दसैं भत्तालगायत खारेज गरेर जनताको जीवन जोगाउन लगानी बढाउनु सरकारको कर्तव्य भएको उल्लेख गर्दै कांग्रेसले कोरोना परीक्षण र उपचार निःशुल्करूपमा गरेर महामारीबाट जनतालाई जोगाउन विशेष संवेदनशीलताका लागि सरकारलाई अपिल र आग्रह गरेको छ । रासस"
कांग्रेस नेताहरूले भने : दसैं भत्ता बाँडेर सरकारले सांसदको बद्नाम गर्यो,"काठमाडौं : दसैं भत्ता बाँडेर सरकारले सांसदको बद्नाम गरेको आरोप लगाउँदै कांग्रेस नेताहरूले यसलाई फिर्ता गर्नुपर्ने बताएका छन्। कोरोना महामारीले सिंगो मुलुक संकटमा परेको र जनता सकसमा बाँचिरहेका बेला सरकारले दसैं भत्ता बाँडेर संवेदना गुमाएको बताएका छन्। केही कंग्रेस नेताले त सार्वजनिक रुपमै प्रधानमन्त्री केपी शर्मा ओली नेतृत्वको सरकारविरुद्ध कडा टिप्पणी गरेका छन्। नेपाली कांग्रेसका नेता प्रकाशमान सिंहले यस विषयको विरोधमा प्रेस विज्ञप्ति सार्वजनिक गरेका छन्। प्रकाशमान सिंह प्रतिनिधि सभाका सदस्य हुन्। सोमबार जारी प्रेस विज्ञप्ति नेता सिंहले सांसदहरुको खातामा दसैंभत्ता पठाएर सरकारले सांसदलाई जनताको नजरमा गिराउन दुषप्रयास राखेको बताएका छन्। महमारीमा पीसीआर परीक्षण तथा उपचारमा ध्यान नदिने सरकारले सांसदलाई भत्ता वितरण गरेर बदनाम गर्न खोजेको सांसद सिंहको भनाइ छ। सरकारले जनताको स्वास्थ्य बचाउने आफ्नो जिम्मेबारी बिर्सेर भ्रष्टाचार, कमिसन र बेथितिमा संलग्न भएको सिंहले आरोप लगाएका छन्।सिंहले विज्ञप्तिमा सरकारको यस कार्यको निन्दा गरेका छन्। नेता सिंहले आफ्नो दसैं भत्ता फिर्ता गर्ने घोषणा गर्दै सबै सांसदलाई दसैं भत्ता नलिन पनि आग्रह गरेका छन्। त्यसैगरी नेपाली कांग्रेसका नेता डा मिनेन्द्र रिजालले पार्टीका सबै सांसदले दशैंभत्ता फिर्ता गर्ने निर्णय सामुहिक रुपमै गर्नुपर्ने बताएका छन् । कांग्रेस नेता रिजालले व्यक्ती व्यक्तीले फिर्ता गर्ने भन्दा संसदीय दलका तर्फबाट सवै कांग्रेसका सांसदहरुले दशैं भत्ता फिर्ता गर्ने निर्णय गर्न प्रस्ताव गरेका हुन् । नेता रिजालले ट्वीटरमा एकएकजनाले फिर्ता गर्ने भनेर निर्णय सार्वजनिक गर्ने भन्दा संसदीय दलकैतर्फबाट नेपाली कांग्रेसका सबै सांसदले फिर्ता गर्ने निर्णय गरौं भन्ने प्रस्ताव गरेका हुन् । उनले फिर्ता गरिएको पैसा निकम्मा केन्द्रीय सरकारले भन्दा जनतामाझको स्थानीय सरकारले खर्च गर्ने व्यवस्था मिलाउन समेत आग्रह गरेका छन् । कांग्रेस नेता धनराज गुरुङले ट्वीट गर्दै कोरोना संक्रमितले परीक्षण र उपचार खर्च आफैँले ब्यहोर्नु पर्ने सरकारको पछिल्लो निर्णय आपत्तिजनक भएको बताएका छन्। वर्तमान सरकार जनताप्रतिको आफ्नो जिम्मेबारीबाट पन्छिएर विकराल नालायकिपन प्रदर्शन गरिरहेको गुरुङले आरोप लगाए। उनले केपी ओली सरकारलाई इतिहासकै असफल सरकार संज्ञा दिए। अर्का कांग्रेस नेता गगन थापाले एक ट्वीटमार्फत जनताप्रति उत्तरदायी हुन छाडेर सरकारले आफैँलाई संक्रमित घोषणा गरेको टिप्पणी गरेका हुन्। प्रतिनिधिसभाका सदस्य समेत रहेकका थापाले ट्वीटमा लेखेका छन्, 'स्वास्थ्य मन्त्रालयको पछिल्लो निर्णय कोरोना संक्रमितले आफ्नो उपचार आफैं गर्नु! यसरी हरेकदिन खुद्राखुद्रामा यस्तो निर्णय गर्नुभन्दा प्रधानमन्त्री बरु सिधै भनिदिनुस् सरकार स्वयं संक्रमित भएर आइसोलेसनमा रहेकोले अब उपरान्त संक्रमितको संख्या गन्ने बाहेक थप केही नगर्ने जानकारी गराइन्छ।"
कांग्रेस सांसदलाई देउवाको निर्देशन : दसैं भत्ता तत्काल फिर्ता गर,काठमाडौं : प्रमुख प्रतिपक्षी दल नेपाली कांग्रेसका सभापति तथा पूर्वप्रधानमन्त्री शेरबहादुर देउवाले दशैं भत्ताबापत सरकारले प्रदान गरेको रकम फिर्ता गर्न सांसदहरूलाई निर्देशन दिएका छन् । सभापति देउवाले पार्टीका सबै सांसदलाई सोमबार यस्तो निर्देशन दिएका हुन्। कांग्रेसका धेरै सांसदहरूले यस्तो संकटका बेला भत्ता लिनु लज्जाजनक हुने भन्दै आइतबार नै फिर्ता गर्ने घोषणा गरेका थिए। प्रतिनिधिसभा र राष्ट्रियसभामा रहेका कांग्रेसका सबै सांसदको खातामा आएको दशैं भत्ताबापतको रकम कोभिड १९ उपचार कोषमा जम्मा गर्न संसदीय दलका नेता देउवाले निर्देशन दिएको कांग्रेस केन्द्रीय कार्यालयले जनाएको छ। कोरोना महामारीले सिंगो मुलुक संकटमा रहेको र सर्वसाधारण नागरिकलाई हातमुख जोड्न कठिन भइरहेका बेला सांसदहरूले तलबसहित दसैं भत्ता लिनु उचित नहुने भन्दै देउवाले यस्तो निर्देशन दिएका हुन्। माहामारी बेला दसैं भत्ता बाँड्ने सरकारले निर्णयको सबैतिरबाट विरोध तथा आलोचना भएको छ। यसबीचमा केही सांसदहरूले व्यक्तिगत रूपमा नै दशैं भत्ता फिर्ता गर्ने घोषणा गरिसकेका छन् ।
सांसदलाई भर्चुअल बैठकको भत्ता,"जनकपुरधाम : प्रदेश २ मा प्रदेशसभा सांसदहरूले सदनको बैठकमा भर्चुअल सहभागिता जनाएको पनि भत्ता बुझेका छन्। कोभिड१९ को महामारीले जनता गरिबी र भोकमरीमा परेका बेला प्रदेशसभाका माननीयहरूले घरमै बसेर बैठकमा सहभागिता जनाउँदा पनि भत्ता बुझेका हुन्। सूचना प्रविधिमार्फत संसद् बैठकमा सहभागिता जनाएका प्रतिसांसदलाई प्रतिबैठक १ हजार भत्ता उपलब्ध गराइएको प्रदेशसभा सचिवालयका लेखा अधिकृत नवीन मिश्रले जानकारी गराए। भर्चुअल मिटिङमा बसेका सांसदज्यूहरूलाई प्रदेशसभा बैठकमा झैं भत्ता उपलब्ध गराएका छौं तर उहाँहरूलाई सवारी भत्ता बापतको पाँच सय दिएका छैनौं, मिश्रले भने। संघीय सरकारले चैत ११ देखि लकडाउन घोषणा गरे पनि सो अवधिमा भीडभाड गर्न नहुने भन्दै प्रदेशसभा बैठक स्थगित गरिएको थियो। जेठ २१ देखि प्रदेशसभामा भौतिक दूरी कायम गरी कुर्सीहरू सोहीअनुसार मिलाएर बैठक सुरु भएको थियो। संवैधानिक प्रावधानअनुसार असार १ गते प्रदेशसभामा सरकारले बजेट प्रस्तुत गर्नुपर्ने र त्यसअघि सरकारको नीति तथा कार्यक्रम पेस गर्नुपर्ने हुनाले बैठक बस्नु आवश्यक थियो। तर, सोही बेला केही सांसदमा कोरोना संक्रमण देखिएपछि बैठक सञ्चालनमा समस्या आएको प्रदेशसभा सचिवालयका सूचना अधिकारी अरुणकुमार झाले बताए। कोरोना महामारीलाई दृष्टिगत गर्दै संसद्मा पर्याप्त स्थान नभएको अवस्थामा प्रत्येक राजनीतिक दलबाट बढीमा सात जना सांसदको उपस्थिति भई अन्यले भर्चुअल रूपमा सहभागिता जनाउने निर्णय भएको थियो, सूचना अधिकारी झाले भने, प्रदेशसभा नियमावलीमा संशोधन गरेर सूचना तथा प्रविधिमार्फत बैठक सञ्चालन गर्न सकिने भन्दै प्रदेशसभाबाट पारित गरिएको हो। भर्चुअल बैठकमा सहभागी भए पनि सांसदहरूले भौतिक रूपमा प्रदेशसभामा उपस्थित भएर विधेयकहरूको छलफल, मताधिकारको प्रयोग गरेझैं सबै अधिकार प्रयोग गर्न पाए, झाले थपे, उहाँहरूले भर्चुअल भए पनि तीनतीन घण्टा समय दिनुभएको छ। यस्तोमा बैठक भत्ता बुझ्नु उचित नै हो। प्रदेशसभा सचिवालयले भर्चुअल बैठकको पनि भत्ता उपलब्ध गरायो अनि हामीले बुझ्यौं, प्रदेशसभामा जनता समाजवादी पार्टीका सांसद मनिष सुमनले भने, विश्वकै लागि प्रदेशसभामा यसरी सांसदहरूले भर्चुअल रूपमा सहभागिता जनाउनु नौलो अभ्यास हो, जुन हामीले सुरु गरेका छौं। देशसभाको चौथो अधिवेशनमा जम्मा ३१ वटा बैठक बसेको थियो। नीति तथा कार्यक्रम पारित भएको दिन प्रदेशसभाका १०७ सांसदमध्ये ८२ जना सदनमा भौतिक रूपमै उपस्थित भए। अन्य बैठकमा १० देखि १५ जनासम्म सांसद भौतिक रूपमा सहभागी हुने गरेका र अन्यले घरबाटै भर्चुअल रूपमा सहभागिता जनाएका थिए।"
कैदीबन्दीलाई जोगाउन राष्ट्रिय मानव अधिकार आयोगको १३ बुँदे सुझाव,"काठमाडौं : राष्ट्रिय मानव अधिकार आयोगले कोभिड१९ महामारीबाट थुनुवा तथा कैदीबन्दीलाई सुरक्षित राख्न कारागार सुधारसम्बन्धी १३ बुँदे सुझाव कार्यान्वयनका लागि सरकारलाई सिफारिस गरेको छ । आयोगका सचिव वेदप्रसाद भट्टराइले सोमबार जारी गरेको प्रेस विज्ञप्तिमा कारागार सुधारका लागि पूर्व तयारी तथा प्रतिकार्य प्रयोजनका लागि एकीकृत निर्देशिका जारी गरी कार्यान्वयन गर्न र गराउन सरकारलाई सिफारिस गरेको हो । कोभिड१९ को महामारीको अवस्थाका बारेमा आयोगले सातै प्रदेशका २८ जिल्लाका कारागारको अनुगमन गरेको थियो । उक्त अनुगमन तथा निरीक्षणबाट प्राप्त तथ्य तथा प्रतिवेदनका आधारमा आयोगको यही असोज २८ गते बसेको बैठकले सो सिफारिस गर्ने निर्णय गरेको थियो । सिफारिसमा कोभिड१९ बाट कारागारमा रहेका कैदीबन्दी, सुरक्षाकर्मी तथा कर्मचारीमा हुनसक्ने सङ्क्रमण जोखिमलाई कम गर्न अपनाउनुपर्ने सावधानीका लागि अत्यावश्यक मास्क, स्यानिटाइजर, पञ्जा, फेससिल्ड, साबुन, ज्वरो नाप्ने यन्त्र, पीपीई सेटलगायत सामग्रीको लागि तत्काल बजेट व्यवस्थापन गर्न पनि भनिएको छ । कारागारभित्र क्वारेन्टाइन र आइसोलेशन वार्ड व्यवस्थापनका लागि पर्याप्त बजेट नभएकाले सोको व्यवस्थापन गर्न, कारागारभित्र सामाजिक दूरी कायम गर्न, स्थान अभावका कारण असम्भव देखिएकाले कारागारमा आपत्कालीन संरचना निर्माण गरी सामाजिक दूरी कायम गर्न गराउने अवस्था सिर्जना गर्न सिफारिस गरिएको छ । आयोगले कैदीबन्दीका लागि सङ्क्रमण जोखिम कम गर्न अपनाउनुपर्ने सावधानीका लागि स्यानीटाइजर, झोलिलो र पोषिलो खाना, पर्याप्त पानी, सरसफाइसहितको शौचालयको प्रबन्ध, तातोपानीलगायत विश्वस्वास्थ्य सङ्गठनको मापदण्ड पूरा भएको नपाइएकाले सोका लागि विद्यमान सिदा खर्च रु ६० अपुग भएकाले तत्काल थप बजेट व्यवस्थापन गर्न सिफारिस गरेको छ । अस्पताल तथा अदालतबाट फर्किएका सुरक्षाकर्मी र कैदीबन्दीबाट अन्य कैदीबन्दीमा सङ्क्रमण फैलिनसक्ने उच्च जोखिम रहेको पाइएकाले छुट्टै क्वारेन्टिनको व्यवस्थापन गर्न र उनीहरुलाई अस्पताल तथा अदालत जाँदा पिपिइसहित पूर्ण स्वास्थ्य मापदण्ड पालना गर्न भनिएको छ । आयोगले अधिकांश कारागारमा कैदीबन्दीको सङ्ख्या क्षमताभन्दा अत्यधिक रहेको र दैनिकरुपमा सङ्ख्या वृद्धि भइरहेका सन्दर्भमा केही कारागारमा सवारीसाधन नरहेको तथा सञ्चालनमा रहेका सवारीसाधनको सङ्ख्या कैदीबन्दीको तुलनामा न्यून रहेको, मर्मतमा पर्याप्त बजेट नरहेकाले कैदीबन्दीलाई अस्पताल र अदालत तथा अर्धन्यायिक निकायमा तोकिएका समयमा उपस्थित गराउन समस्या रहेकाले पर्याप्त बजेटको व्यवस्थापन गर्न सिफारिस गरेको छ । सिफारिसमा कारागारभित्र रहेका कैदीबन्दीको कोरोना सङ्क्रमणको कारण मृत्युसमेत हुने गरेको पाइएकाले र कतिपय कारागारमा स्वास्थ्यकर्मीको दरबन्दी रहेकामा दरबन्दीपूर्ति नहुँदा स्वास्थ्य उपचारको प्रभावकारी प्रबन्ध हुन नसकेकाले दरबन्दीबमोजिम स्वास्थ्यकर्मीको तत्काल व्यवस्थापन गर्न भनिएको छ । त्यस्तै कारागारभित्र रहेका ज्येष्ठ नागरिक र अन्य दीर्घरोगी बिरामीको जीवनको अधिकार संरक्षणका लागि कानूनबमोजिम पाउने सजाय छुटको व्यवस्थालाई अविलम्ब लागू गर्न र उनीहरुलाई औषधिको पर्याप्त व्यवस्थाका साथै छुट्टै बस्ने व्यवस्था गर्न सिफारिस गरिएको छ । नयाँ थुनुवा वा सरुवा भई आएका कैदीबन्दी वा कर्मचारी वा सुरक्षाकर्मीलाई कारागार प्रवेश गर्नुपूर्व अनिवार्य कोभिड१९ परीक्षण गराई नकारात्मक पाइएका मात्रैलाई प्रवेशको व्यवस्था गर्न तथा थुनुवा, कैदीबन्दी, कर्मचारी, सुरक्षाकर्मीको नियमित आवधिक नमूना कोभिड१९ परीक्षण गर्न भनिएको छ । सिफारिसमा दीर्घरोगी, ज्येष्ठ नागरिक, महिला कैदीबन्दीलाई सम्बन्धित जिल्ला कारागारमा नै राख्ने व्यवस्था गर्न र अत्यन्त पुरानो, जीर्ण तथा भूकम्पले क्षतिग्रस्त कारागार संरचना पुनःनिर्माण गर्न भनिएको छ । सर्वोच्च अदालतबाट कारागारमा कैदीबन्दी उच्च जोखिममा रहेको देखिँदा कैदीबन्दीको जीवनको अधिकार संरक्षणका लागि तत्काल कारागारमा भिडभाड कम गर्न र कारागारभित्र नाजुक अवस्थामा रहेका आश्रित बालबालिका, गर्भवती महिला, स्तनपान गराउने महिला र जटिल स्वास्थ्य समस्या भएका कैदीलाई प्राथमिकताका आधारमा उनीहरुको अवस्थाको पहिचान गरीे तत्काल रिहा हुने वा सजाय कम वा छुट गर्ने वा अन्य कुनै उपयुक्त विशेष निर्णय लिनेतर्फ अविलम्ब कदम अगाडि बढाउन अयोगले सरकारलाई सिफारिस गरिएको विज्ञप्तिमा उल्लेख छ । रासस"
कोरोना संक्रमितले अग्रिम पैसा जम्मा गरेपछि मात्रै खाना पाइन्छ : सिभिल अस्पताल,"काठमाडौं : सिभिल अस्पतालमा कोरोना संक्रमितले नगद जम्मा गरेपछि खाना खान पाउने भएका छन्। अस्पताल प्रशासनले जारी गरेको सूचना अनुसार संक्रमितले क्यान्टिनमा अग्रिम नगद जम्मा गरेपछि मात्र खाना पाउने भएका हुन्। नेपाल सरकार स्वास्थ्य तथा जनसंख्या मन्त्रालयको निर्णयअनुसार कोरोना सङ्क्रमण भई उपचारत बिरामीहरुले कार्तिक २ गतेदेखि लागू हुने गरी सम्पूर्ण खर्च बिरामीले स्वयंले व्यहोर्नुपर्ने जानकारी गराइन्छ जारी सूचनामा भनिएको छ, साथै खाना अस्पताल क्यान्टिनमा नगद धरौटी राखी उपलब्ध हुने जानकारी गराइन्छ। सरकारले कार्तिक दुई गते सङ्क्रमितको उपचार सङ्क्रमित आफैले तिर्नुपर्ने निर्णय गरेको थियो।"
दुई हप्तामा भ्रष्टाचारविरुद्ध अख्तियारका तीन स्टिङ अपरेशन,"भैरहवा : घटना १ : रुपन्देहीको इलाका प्रहरी कार्यालय लुम्बिनीका प्रहरी नायब निरीक्षक (सई) गगन सिंह बोगटीले कार्यालयमा दर्ता भएको लेनदेनको उजुरी मिलाइदिने भन्दै स्थानीय दुर्गेश यादवसँग पाँच हजार घुस लेनदेन गरिरहेको अवस्थामा घुस लिने दिने दुवै जना पक्राउ परे । घटना २ : रुपन्देहीको इलाका प्रहरी कार्यालय बुटवलका हवल्दार शिवचन्द्र सहानी र उनकी श्रीमती निर्मला केवटले हिरासतमा रहेका व्यक्तिलाई धरौटीमा छुटाइदिने भन्दै चार लाख रुपैयाँ घुस सहित पक्राउ परे । घटना ३ : सब डिभिजन वन कार्यालय मुर्गिया रुपन्देहीका वन रक्षक प्रेमचन्द्र बिकले काठ ओसारपसारमा सहजीकरण गरिदिए वापत सेवाग्राहीसँग १२ हजार रुपैयाँ घुस लिइसकेको अवस्थामा पक्राउ परे । अख्तियार दुरुपयोग अनुसन्धान आयोग बुटवल कार्यालयका प्रवक्ता सुरेश भुसालका अनुसार पछिल्लो १३ दिनमा गरिएका तीन वटा स्टिङ अपरेशनमा तीन जना रक्षक सहित पाँच जना पक्राउ परेका छन् । अख्तियारले गरेको स्टिङ अपरेशनमध्ये पहिलो (असोज १९ गते) मा प्रहरी नायब निरीक्षक, दोस्रो (असोज ३० गते) मा प्रहरी हवल्दार र उनकी श्रीमती तथा तेस्रो (कार्तिक १ गते) मा वन रक्षक पक्राउ परेका हुन् । बुटवल अख्तियारको २४ घण्टामा दुई वटा स्टिङ अपरेशन सफल भएको छ । यस बाहेक असोज २३ गते अख्तियारको सम्पर्क कार्यालय नेपालगञ्जको टोलीले बाँकेको इलाका प्रहरी कार्यालय खजुरा खुर्दका हवल्दार राजेश बहादुर द्वालले निजी जग्गामा रहेको आँपको काठ चिरान मिल र ईट्टा भट्टामा लैजानको लागि सहजीकरण गरिदिने भनी सेवाग्राहीसँग १३ हजार रुपैयाँ घुस लिँदै गर्दा पक्राउ परे । बुटवलका प्रहरी हवल्दार प्रहरी दिवसकै दिन पक्राउ परे भने अर्का नेपालगञ्जका हवल्दार र लुम्बिनीका सई प्रहरी दिवसको केही दिनअघि मात्रै पक्राउ परेका हुन् । नेपाल प्रहरीका महानिरीक्षकले प्रहरी संगठनमा भ्रष्टाचार नियन्त्रण गर्ने बताइरहँदा फिल्डमा मातहातका प्रहरी घुसमै रुम्मलिएका छन् । कानुन मिच्नेलाई पक्राउ गरी कानुनी कठघरामा उभ्याउने जिम्मेवारी पाएका रक्षकहरु आफै कानुन मिचेर आर्थिक लाभ लिने दाउमा रहेको अख्तियारको स्टिङ अपरेशनले देखाउँछ । तर, पछिल्लो रुपन्देहीको तीन र बाँकेको एउटा घटनामा घुस सहित पक्राउ परेका रक्षकहरुको आरोप पुष्टि भइसकेको छैन । दसैँको मुखैमा अख्तियारले गरेको स्टिङ अपरेशनमा पक्राउ परेकाहरुको यसपालीको दसैँ थुनामै मनाउने भएका छन् । अख्तियारका अनुसार यी चारै जना रक्षक हरु घुस लिएको अवस्थमा पक्राउ परेका हुन् । चारै जनाको रक्षा गर्ने जिम्मेवारी हो । तर, पाएको जिम्मेवारी निर्वाह गर्नुको साटो कानुनलाई मिचेर अघि बढ्दा आफै प्रहरी थुनामा पुगेका छन् । सीमा क्षेत्रमा अधिकांश प्रहरी विभागीय उद्देश्य भन्दा राजनितिक पहुँच लगाएर खट्दा समस्या देखिएको नेपाल प्रहरीका पूर्व डिआईजी हेमन्त मल्ल बताउँछन् । राजीनितिक वा माथील्लो अधिकृतसगँ भनसुन गराएर सीमा क्षेत्रमा आउने अधिकांश प्रहरी अतिरिक्त कमाई गर्नेले उद्देश्यले आउने गर्दछन् । प्रहरीमा यो एक किसिमको परम्परा बनिसकेको छ । सीमा क्षेत्रको दरबन्दीका लागि प्रहरीका हाकिम देखि लिएर जवानसम्मले लबिङ गर्छन् । भनसुन गरेर सीमा क्षेत्रमा खटाउने क्रम नियन्त्रण नभएसम्म समस्या समाधान हुन कठिन रहेको उनको भनाइ छ । प्रहरीको सेवा सुविधा कम रहेको अवस्थामा पनि भ्रष्टाचारलाई अंगालो हाल्ने नमिल्ने भन्दै उनले फिल्ड खटाइएका प्रहरी माथी पनि निगरानी बढाउन आवश्यक रहेको बताए ।"
भैरहवामा इन्धन बोक्ने ट्यांकरमा आगो लाग्यो,भैरहवा : भैरहवामा इन्धन बोक्ने एक ट्यांकरमा अचानक आगजनी भएको छ । एभरेष्ट आयल पेट्रोल पम्पमा ट्यांकरबाट इन्धन अनलोड गर्ने क्रममा सट भएर ट्यांकरमा आगजनी भएको जिल्ला प्रहरी कार्यालय रुपन्देहीका डिएसपी खड्क बहादुर खत्रीले जानकारी दिए । उनका अनुसार घटनास्थलमा कुनै मानवीय क्षति भएको छैन । आगजनी भएको ट्यांकरको नम्बर भने खुलेको छैन । ट्यांकरमा आगजनी भइरहेको र नेपाल आयल निगमको भलवारीबाट आएको विशेष दमकल मार्फत आगो नियन्त्रणका लागि प्रयास भइरहेको उनले बताए ।
कसरी मान्नु दसैं ?,"इटहरी : विगतमा एक महिना अघिदेखि इटहरी२० की अनिता श्रेष्ठको परिवारमा दसैंको तयारी सुरु हुन्थ्यो। नयाँ लुगा, खाद्यान्न र अन्य आवश्यक वस्तुको जोहोसँगै घुम्न जाने ठाउँको खाका बन्थ्यो। तर, यसपटक त्यस्तो कुनै रौनक छैन। ६ महिनादेखि घरभाडा तिर्न पाएको छैन, स्थानीय हाँसपोसा सामुदायिक वनबाट ल्याएको दाउराको भारी बिसाउँदै श्रेष्ठले भनिन्, दसैं नै नआइदिए हुन्थ्योझैं भाको छ। तीन जना छोराछोरीलाई नयाँ लुगा किन्न र मिठोमसिनो खुवाउन उनलाई समस्या छ। उनका श्रीमान् विद्युतीय रिक्सा चलाउँछन्। कोरोना संक्रमणअघि श्रेष्ठ आफैँ निर्माण मजदुरका रूपमा काम गर्थिन्। लकडाउनले त गर्नु गयो, सफारी जसोतसो चल्यो, मेरो त काम नै ठप्प छ, उनी भन्छिन्। बन्दाबन्दीकै बीचमा दसैंतिहारजस्ता चाडपर्व नजिकिएकाले छोराछोरीको खुसीका लागि ऋण खोजेर दसैं मनाउने श्रेष्ठ दम्पतीको योजना छ। मजदुरी गरेर गुजारा चलाउने धेरैको अवस्था श्रेष्ठ परिवारको भन्दा भिन्न छैन। कोरोना संक्रमण बढिरहँदा बन्द भएका उद्योग कलकारखाना अझै पूर्ण क्षमतामा चल्न सकेका छैनन्। पैसा नभएर छोराछोरी पढाउन त सकिएको छैन, कसरी दसैं मनाउनु ? अनितासँगै दाउरा लिएर फर्किएकी इटहरी२० की विष्णुमाया श्रेष्ठ भन्छिन्, स्कुलले वाइफाई जोड भन्छ, पैसा छैन, छोराछोरीले पढ्न पाएनन्। कोरोना महामारीका कारण योपटकको दसैं खल्लो हुने उनी बताउँछिन्। छाक टार्नै गाह्रो छ, किनमेल र रमाइलो कसरी गर्न सक्नु, श्रेष्ठले भनिन्। ग्रामीण भेगमा बसोबास गर्नेहरूले मजदुरीसँगै कृषि, पशुपालनसँगै विविध पेसा अपनाएका छन्। तर सहरी क्षेत्रमा काम गर्ने मजदुर काम नपाउँदा समस्यामा छन्। कोरोना संक्रमणले रोजगारी गुमाएकी इटहरी४ मा बसोबास गर्ने कोपिला राईले बच्चाका लागि दूध किन्न ग्याँस सिलिन्डर बेच्नु पयो। निर्माण क्षेत्रमा काम गर्ने श्रीमान्को आम्दानी नियमित नभएपछि तीन जनाको परिवार आर्थिक संकटमा परेको हो। एउटा कोठा भाडा लिएर बस्ने सो परिवारको समस्या बुझेपछि विभिन्न संघसंस्थाले सहयोग पनि गरे। चामल, दाल त मागेर खानु परेको छ, चाडपर्व त पैसा हुनेका लागि हो, राई भन्छिन्।"
मन्दिरमै खिइयो २ किलो सुन,"काठमाडौं : पाशुपत क्षेत्रस्थित गुह्येश्वरी मन्दिरको गर्भगृहमा रहेका अष्टदल र भैरवको मूर्तिमा प्रयोग गरिएको सुन एक सय ७३ तोला कम पाइएको छ। अष्टदलमा तीन सय ७९ तोला र भैरवमा तीन सय ३४ तोला थियो। अष्टदलमा ८५ र भैरवमा ८८५ (जम्मा १७३५) तोला कम भएको पाइएको हो। पशुपति क्षेत्र विकास कोषले २ वर्षअघि नै यसबारे थाहा पाएर सोध्दै गुह्येश्वरीका पुजारीलाई पत्राचार गरेको थियो। तर, लामो समय त्यसलाई गुपचुप राखियो। कोषका पदाधिकारीलाई घटस्थापनाका दिन बर्सेनि गरिने पर्वपूजामा यसपटक पुजारीले रोके। त्यससँगै सुन हराएको प्रसंग पुनः खोतलिएको हो। कोषले २०७५ भदौ ६ गते पुजारीलाई लेखेको पत्रअनुसार अष्टदलमा दुई सय ९४ तोला मात्रै पाइएको छ। भैरवको मूर्तिमा सुनको परिमाण दुई सय ४५५ तोलामा झरेको छ। ८५७३ तोलाको एक किलो हुन्छ। यस हिसाबले दुई किलोभन्दा बढी सुन हराएको देखिन्छ। बजारमा सुनको भाउ प्रतितोला ९४ हजार ४ सय रुपैयाँ छ। अहिलेको मूल्यमा हराएको सुनलाई करिब एक करोड ६४ लाख रुपैयाँ पर्छ। गुठी संस्थानअन्तर्गत पुजारी र रैरकमी गुहेश्वरीमा काम गर्दै आएका छन्। कोषमातहतको पाशुपत क्षेत्रस्थित मन्दिरका दुवै मूर्तिमा २०७५ साल साउनमा २ करोड ११ लाखभन्दा बढी रकम कोषले खर्चिएको थियो। दुवै मूर्ति मर्मतसम्भार गरी सुनको मोलम्बा (तामा वा चाँदीको मूर्तिमा सुनको लेपन) लगाउने कार्य २०५७ सालमा सम्पन्न भएको थियो। कोषका तत्कालीन कार्यकारी निर्देशक रमेशकुमार उप्रेतीले सुन घट्नुको सत्यतथ्य खुलाई जवाफ दिन पुजारी सुमन कर्माचार्यलाई पत्र पठाएको कागजातले देखाउँछ। पाँच पुजारी, नौ द्यःपाला खड्गी र नौ द्यःपाला ज्यापूले आआफ्नो हस्ताक्षरसहितको स्पष्टीकरण मंसिर २१ गते कोषलाई पठाएका थिए। उनीहरूले लामो समय मर्मत नहुँदा सुरुमा प्वाल परेको र क्रमशः पाता खिइँदै गएको जवाफ दिएका थिए। सुन हराएकोबारे सोधेर २ वर्षअघि पशुपति क्षेत्र विकास कोषले पुजारीलाई लेखेको पत्र ०५७ सालमा गुह्येश्वरी मन्दिर जीर्णोद्धारका क्रममा मूर्तिको पनि मर्मत गरी २० वर्षपछि नापतौल गर्दा सुन कम भएको पाइएको हो, समितिका सचिव डंगोलले भने। उनका अनुसार भक्तजनले सिन्दूर र अबिरका साथै नरिवलको पानीले पूजा गर्ने भएकाले सुनका मूर्ति खिइएका हुन्। मन्दिरमा दैनिक भक्तजनको संख्या सरदर तीन सयहाराहारी पुग्छन्। दिनको चारपटक पखालिन्छ। त्यति बेला मूर्तिलाई नरम ब्रस र पानी प्रयोग गरिन्छ, उनले भने, कोरोनाका कारण मन्दिर बन्द भएकाले कोषका पदाधिकारीलाई घटस्थापनाका दिन रोकेका हौं। अष्टदलको मूर्तिमा समितिको नाम राख्न भनेका हौं। मूर्तिमा नाम राख्न नमिल्ने तर्क कोषका पदाधिकारीको छ। गुह्येश्वरीको हालसम्मको आम्दानी र खर्च कोषलाई थाहा छैन। पशुपतिनाथको जस्तै आम्दानी र खर्च पारदर्शी बनाउन कोषले नियमावली बनाइरहेको छ, कोषाध्यक्ष डा मिलनकुमार थापाले भने, करिब दुई किलो सुन कुनै हालतमा खिइँदैन। कुनै पनि हालतमा कारबाही हुन्छ। सुन खियाइको मात्रा अस्वाभाविक नेपाल सुनचाँदी व्यवसायी महासंघका पूर्वअध्यक्ष तेजरत्न शाक्य सुन खियाइको मात्रा अस्वाभाविक भएको बताउँछन्। पानीले पखाल्दा र नरम ब्रसले सामान्य सफा गर्दा ७१३ तोला सुनमा १७३५ तोला घट्नु विश्वासिलो तर्क होइन, शाक्य भन्छन्। बर्सेनि एक तोलामा दुईचार लाल वा बढीमा एक आनासम्म खिइनुलाई मात्र स्वाभाभिक मानिने उनको भनाइ छ। महासंघकै संस्थापक अध्यक्ष मणिरत्न शाक्य पनि सुन खिइने भनेको वर्षको एकदुई आना मात्र भएको बताउँछन्। २० वर्षमा ७१३ तोला सुनमा १७३५ तोला त खिइनु नपर्ने। गजुरमा भए, छानामा भए घामपानीको वर्षामा बेग्लै कुरा हो, शाक्य भन्छन्, हल्का कपडाले पुछे आनाभन्दा कम खिइन्छ। मोलम्बा गर्नेको चलखेल हुन सक्छ। धेरै सुनेको पाएको छु। कोषका सचिव डा प्रदीप ढकाल गुह्येश्वरीमा खर्च कोषले गरेपछि त्यसको व्यवस्थापन कोषले नै गर्ने बताउँछन्। गुठी संस्थान र कोषको द्वैध स्वामित्व भएकाले पनि समस्या भएको हो, सचिव डा ढकाल भन्छन्, मन्त्रिपरिषद्मा पुगेको कोषको हालको गुरुयोजनामा पनि पाशुपत क्षेत्रभित्र रहेका सबै मठमन्दिरको जिम्मा कोषको रहने उल्लेख छ। संस्थानसँग यसबारे समन्वय पनि भइरहेछ। कोषमा भएको मुचुल्काअनुसार भगवान् पशुपतिनाथ र गुह्येश्वरीको पनि गरगहना र सामान छानबिन गर्न कोषाध्यक्ष थापाकै संयोजकत्वमा समिति बनाउन कोषले गृहकार्य गरिरहेको छ। शताब्दीमा रोकियो पूजा राष्ट्रका लागि गरिने पूजा र गरिरहेको पूजा तोड्नु अशुभको संकेत भएको कोषाध्यक्ष थापाको भनाइ छ। उनीहरूले कोरोना वा जे बहाना बनाए पनि कोषले भेटीघाटी पारदर्शी बनाउने, सत्तलबाट उठ्ने लाखौं रुपैयाँ कोषमा ल्याउनेलगायत विषय उठान भएकाले तिनको व्यवस्थापन गर्ने कुरामा पूजारी र रैरकमीलाई रिस उठेको हो, उनले भने। कोषले त्यहाँका सत्तलमा पनि पुजारीबाहेकका सबैलाई निकाल्ने तयारी गरिरहेको छ। विवाह गराउँदा उठ्ने सबै रकम पनि गोलमाल हुने गरेको उनको भनाइ छ। संस्कार जोगाउन बसेकाहरूले पूजा गर्न नदिनु भनेको बेइमानी हुनु हो। परम्परा धान्नेहरू नै अधर्मी बन्न मिल्छ ?, उनले प्रश्न गरे। दुईवटा मूर्तिमा जति सुन खिइयो त्यत्ति तिर्नुपर्ने नत्र पुष्टि हुनुपर्ने उनको भनाइ छ। राज्यको सम्पत्ति दोहन भयो, भ्रष्टाचार भयो। दुई दशकमा दुईदुई करोडको घाटा कसले व्यहोर्ने ?, थापाले भने। कोषका अनुसार, गुह्येश्वरीमा यसरी पूजा ९९ वर्षअघि मात्र रोकिएको थियो।"
"लुकीछिपी बालविवाह, कानुन छ, कार्यान्वयन छैन","दैलेख : नेपालको संविधानको धारा ३९ को उपधारा ५ मा कुनै पनि बालबालिकाको विवाह गराउन नहुने उल्लेख छ । मुलुकी अपराध संहिता ऐन २०७४ को दफा १७३ मा २० वर्ष नपुगी गरिएको विवाह स्वतः बदर हुने र विवाह गर्नेलाई तीन वर्षसम्म कैद तथा ३० हजार रुपैयाँ जरिवानाको व्यवस्था छ । बालबालिकासम्बन्धी ऐन २०७५ मा पनि बालविवाह गरेमा दण्डनीय हुने स्पष्ट रुपमा उल्लेख छ । धेरै कानुनी व्यवस्था भए पनि कार्यान्वयन कमजोर देखिएको छ । अभिभावकले बाल विवाहलाई सामान्यरुपमा लिने र कारबाहीका लागि कानुनी प्रक्रियामा नजाने प्रवृत्ति छ । स्थानीय तहले नियमनमा चासो नदेखाउँदा ग्रामीण क्षेत्रमा लुकीछिपी बालविवाह भइरहेका छन् । कर्णाली प्रदेशमा औसत ५२ प्रतिशत बाल विवाह हुने गरेको छ । कर्णालीमा सबैभन्दा धेरै बालविवाह हुने जिल्लामा दैलेख पर्छ । सामाजिक विकास मन्त्रालयको तथ्यांक अनुसार दैलेखमा ७० प्रतिशत बालविवाह हुने गरेको छ । अहिले बाल विवाह हुनेको दर ह्वात्तै बढेको छ । कोरोना भाइरसको संक्रमण रोकथामका लागि गरिएको लकडाउनमा पनि बाल विवाह रोकिएन् । लकडाउनकै बीचमा आठबीस नगरपालिका६ राँता गाउँमा ९७ वटा बालविवाह भएको स्थानीय युवा डिल्ली खनाल बताउँछन् । गुराँस गाउँपालिका३ को ३५ घरधुरी रहेको एउटै बस्तीमा १२ वटा बाल विवाह भएको स्थानीय यामबहादुर विकले बताए । स्थानीय बाल, युवा क्लबहरुबाट संकलन गरिएको एक तथ्यांकका आधारमा जिल्लामा पछिल्लो एक बर्षे अवधीमा झण्डै ९ सय बढि बाल विवाह भएका छन् । त्यसमध्ये गुराँसमा ९६, भैरबीमा एक सय, भगवतीमाइमा ९७, डुङ्गेश्वरमा ३१, महाबुमा ४७, नौमूलेमा ७९ र ठाटीकाँध गाउँपालिकामा ७५ जोडीले बाल विवाह गरेका छन् । यस्तै नारायणमा ३७, दुल्लुमा एक सय १५, चामुण्डाविन्द्रासैनीमा ७१ र आठबीस नगरपालिकामा एक सय १ वटा जोडीले बाल विवाह गरेको पाइएको छ । बालविवाहकै कारण उमेर नपुग्दै आमा बन्नेहरूको संख्या पनि बढेको छ । बाल विवाहकै कारण सानै उमेरमा गर्भवती हुँदा पढाइमा बाधा पुगेको, स्वास्थ्य समस्या देखा परेको, महिला हिंसा, बहुविवाह र सम्बन्ध विच्छेदका घटनाहरु बढेको बाल अधिकारकर्मी हीरासिंह थापाको बुझाइ छ । 'केही वर्ष अघिसम्म उमेर नपुग्दै अभिभावकले नै विवाह गरिदिने परम्परा अहिले फेरिएको छ, थापा भन्छन्, 'पछिल्लो समय भने बालबालिका आफैले विवाह गर्ने गरेका छन् ।' आर्थिक विपन्नता, पछौटेपन, गरिबी, अशिक्षा, घरपरिवारले बालविवाहलाई सहजै स्वीकार गर्नु, कानुनको प्रभावकारी कार्यान्वयन नहुनु, गुणस्तरीय शिक्षाको अभाव, शिक्षालाई भन्दा पनि घरको कामलाई महत्व दिइनु जस्ता कारण बाल विवाह हुने गरेको गुराँस गाउँपालिका३ का यामबहादुर विक बताउँछन् । बालविवाह न्यूनीकरणका विषयमा जनप्रतिनिधि र स्थानीय सरकार सक्रिय नबनेको उनि बताउँछन् । 'जनप्रतिनीधिकै मिलेमत्तोमा बाल विवाह भईरहेको छ, उनि भन्छन्, 'अभिभावक र स्वयम बालबालिका नै सचेत नभएसम्म बाल विवाहमा कमी आउँछैन् ।' बालविवाहविरुद्ध क्रियाशील किशोरकिशोरीका समूह दुलाहा दुलहीका परिवारजनको निसानामा पर्ने गरेको यामबहादुरको बुझाइ छ । यता जिल्ला प्रहरी कार्याले दैलेखले पछिल्लो समय बालविवाह रोक्न कडाइ गरेको छ । डिएसपी अनुपम श्रेष्ठका अनुसार प्रहरीले एक महिनाको अवधीमा बाल विवाह गर्ने तीन जोडीलाई पक्राउ गरेर कानुनी प्रक्रिया अघि बढाएको छ । त्यस अघि बालविवाहको मुद्धा नगन्य मात्रामा चलेका थिए । 'बाल विवा हुन नदि घरपरिवारको प्रमुख दायित्व हो, 'डिएसपी अनुपम श्रेष्ठले भने, 'कहीकतै बाल विवाह गरेको पाइएमा कानुनी कारवाही गर्छौ ।'"
कर्फ्यू लाग्ने हल्लाबारे यसो भन्छ गृह,"काठमाडौं : गृह मन्त्रालयले विभिन्न विद्युतीय माध्यममा संकटकाल र कर्फ्यू लाग्छ भनेर सार्वजनिक भएको सूचना तथ्यहीन रहेको जनाएको छ । मन्त्रालयले आज एक विज्ञप्ति जारी गरी मोबाइल, सामाजिक सञ्जाललगायत विद्युतीय माध्यममा सुरक्षा संवेदनशील विषयसमेत जोडेर सङ्कटकाल र कर्फ्यू लाग्ने भन्ने सूचना सम्प्रेषण गरेको पाइएकाले गम्भीर ध्यानाकर्षण भएकोसमेत जनाएको छ । 'उक्त सूचना तथ्यहीन, भ्रामक, निराधार र गलत भएको व्येहोरा सम्बन्धित सबैमा सूचीत गरिन्छ', मन्त्रालयद्वारा जारी विज्ञप्तिमा उल्लेख छ । यस्ता घटनालाई गम्भीरतापूर्वक लिइ आवश्यक अनुसन्धान प्रक्रिया अघि बढाइएको मन्त्रालयका प्रवक्ता चक्रबहादुर बुढाद्वारा जारी विज्ञप्तिमा भनिएको छ । रासस"
"२४ घन्टामा ३ हजार ७९० जनामा कोरोना संक्रमण, १८ को मृत्यु",काठमाडौं : नेपालमा कोरोना भाइरस (कोभिड१९) संक्रमितको संख्या १ लाख ३६ हजार ३६ पुगेको छ। पछिल्लो २४ घण्टामा ३ हजार ७९० जनामा संक्रमण देखिएसँगै संक्रमितको संख्या १ लाख ३६ हजार ३६ पुगेको स्वास्थ्य मन्त्रालयका प्रवक्ता डा जागेश्वर गौतमले जानकारी दिए। ४० हजार ७७८ कोरोनाका सक्रिय संक्रमित छन्। यस्तै मन्त्रालयका अनुसार संस्थागत आइसोलेसनमा १३ हजार ८५१ जना रहेका छन् भने २६ हजार ९२७ होम आइसोलेसनमा छन्। यस्तै क्वारेन्टाइनमा ४ हजार ४७० जना रहेका छन्। मन्त्रालयका अनुसार पछिल्लो २४ घन्टामा १५ हजार ७४३ नमूनाको पीसीआर परीक्षण भएको छ। सोमबार २३ सय ३५ जनाले कोरोना जितेर डिस्चार्ज भएको मन्त्रालयले जनाएको छ। योसँगै कुल डिस्चार्ज हुनेको संख्या ९४ हजार ५०१ पुगेको छ। आइसीयूमा २८२ र ६३ जनाको भेन्टिलेटरमा उपचार भइरहेको छ। नेपालमा कोरोनाबाट ७५७ जनाको मृत्यु भएको छ। सोमबार मात्रै १८ जनाको मृत्यु भएको मन्त्रालयले पुष्टि गरेको छ।
खाद्यले सुरू गर्यो खसीबोका बिक्री (फोटो फिचर),"काठमाडौं : खाद्य व्यवस्था तथा व्यापार कम्पनी लिमिटेड थापाथलीले सोमबारदेखि खसी बोका बिक्री सुरु गरेको छ। बिहानैदेखि खसी तथा बोका किन्नेको भीड लागेको छ। सरकारी स्वामित्वको कम्पनीले जिउँदो खसी तथा बोका प्रतिकिलो ५५० रुपैयाँमा बिक्री गरिरहेको छ। यस वर्ष च्याङ्ग्रा भने बिक्री नगर्ने खाद्यले जनाएको छ। काठमाडौं महानगरपालिकाले उपभोक्तालाई सिङमा हरियो रङ भएका खसी, बोका, भेंडा, च्याङ्ग्रा जस्ता चौपाया खरिद गर्न आग्रह गरेको छ । बडादसैंका लागि काठमाडौं ल्याइएका निरोगी खसीबोका तथा भेंडाच्याङ्ग्राको सिङमा हरियो र रोगीलाई रातो रङ लगाइएको छ। खसीबोकाको स्वास्थ्य जाँचका लागि काठमाडौं महानगरबाट शनिबारदेखि महाष्टमीसम्म तीन टोली परिचालन गरिएको छ। काठमाडौं चौपाया खरीदबिक्री प्रालिले यसपटक दसैंमा करीब ४० हजार चौपाया खपत हुने अनुमान गरेको छ ।"
नेपाल र ओमानबीच प्रवेशाज्ञा छुट सम्झौता,"काठमाडौं : नेपाल र ओमानबीच नेपाली तथा ओमानी कूटनीतिक, विशेष, सेवाकालीन तथा सरकारी राहदानी वाहकलाई एकार्काका देशमा प्रवेशाज्ञा छुटसम्बन्धी सम्झौता भएको छ। ओमानको परराष्ट्र मन्त्रालयमा आज उक्त सम्झौतामा हस्ताक्षर भएको हो । सम्झौतानुरूप उक्त राहदानीवाहक दुवै देशका नागरिकले एकार्काका देशमा प्रत्येक पटक प्रवेश गरेका मितिदेखि ९० दिनसम्म प्रवेशाज्ञा नलिइकन प्रवेश गर्न, ट्रान्जिटका रूपमा रहन, बस्न तथा त्यहाँबाट प्रस्थान गर्न सक्नेछन् । उक्त सम्झौतामा नेपाल सरकारका तर्फबाट ओमानका लागि नेपाली राजदूत शर्मिला पराजुली र ओमानका तर्फबाट त्यहाँका परराष्ट्र मन्त्रालयका सचिव (प्रशासन तथा लेखा) मोहम्मद विन नासिर विन मोहम्मद अल वहेबीले हस्ताक्षर गरे । सो सम्झौतापछि ओमान र नेपालबीच हुने द्विपक्षीय औपचारिक भ्रमण, ट्रान्जिट भ्रमणलगायत अन्य गतिविधि बढाउन सहयोग पुग्ने मस्कटस्थित नेपाली दूतावासले जनाएको छ । त्यसैगरी पछिल्लो समय ओमान अन्तरराष्ट्रिय विमानस्थल व्यस्त ट्रान्जिटका रूपमा विकास भइरहेका सन्दर्भमा श्रमलगायत अन्य विविध गतिविधिका लागि त्यहाँ हुने भ्रमणमा समेत सो सम्झौताले सहजीकरण गर्ने जनाइएको छ । हस्ताक्षर कार्यक्रममा उहाँहरुले प्रवेशाज्ञामा सहजीकरण भएसँगै दुवै देशले आपसी सम्बन्धका विविध आयामलाई थप गतिशील र सक्रिय बनाउनुपर्नेमा जोड दिए । रासस"
कोरोनाले खल्लो,"जनकपुरधाम : दसैं आउनु एक महिना अगाडिदेखि जनकपुरमा रमझम सुरु हुन्थ्यो। राम मन्दिरअघिको बगैंचामा झुला, मौतको कुवा, सर्कस र रमाइलो मेला लगाउने तयारी गर्थे। घटस्थापनाको दिनदेखि गोपाल धर्मशालामा सस्ता बजार लाग्थ्यो; जहाँ निकै सस्तो दाममा साबुन, अगरबत्ती, चियापत्ती, चाउचाउ, खाद्यान्न र लुगाफाटो किन्न सर्वसाधारणको भीड हुन्थ्यो। तर, यस वर्ष न मेला लागेको छ न त सस्ता बजार नै छ। कोरोना महामारीले दसैंको उत्साहलाई खल्लो बनाएको छ। यस क्षेत्रका प्रसिद्ध शक्तिपीठहरूमा दसैंको पूजापाठ सुरु भए पनि विगतका वर्षजस्तो हर्ष, उल्लास भने छैन। भीडभाडको डरले सर्वसाधारणलाई मन्दिर प्रवेशमा निकै कडाइ गरिएको छ। पूजाआजामा पनि विशेष सतर्कता अपनाइएको छ। मन्दिर आउने श्रद्धालुलाई मास्क अनिवार्य गरिएको छ। ढोकामा उभिएका स्वयंसेवकले सेनिटाइजर दिएर र थर्मल गनले ज्वरो नापेर मात्रै सर्वसाधारणलाई मन्दिर पस्न दिन्छन्। विगतमा राजा जनककी कुलदेवी राजदेवी माताको मन्दिरमा प्रत्येक साँझ भजन सन्ध्या हुन्थ्यो। यस क्षेत्रका चर्चित कलाकारले सांस्कृतिक कार्यक्रम गर्थे। यसपटक भने भजन सन्ध्या पनि रोकिएको महावीर युवा कमिटीका अध्यक्ष सन्तोष साहले बताए। यो वर्ष महामारीको त्रास छ। मन्दिरमा भीडभाड बढ्ने हुनाले सांस्कृतिक कार्यक्रम र महिलाद्वारा गरिने भव्य आरती पनि रोकेका छौं। सो कमिटीले प्रत्येक वर्ष राजदेवी मन्दिरमा पूजा र बोका बलिको व्यवस्थापन गर्दै आएको छ। यसपटक जिल्ला प्रशासन कार्यालय धनुषाले सम्पूर्ण शक्तिपीठमा बोका बलि नचढाउन निर्देशन दिएको छ। गत असोज १२ गते सुरक्षा निकायसहित अन्य सरोकारवालाको बैठकले यस्तो निर्णय गरेको हो। भीडभाड नगरी प्रथा परम्परा धान्न संक्षिप्त क्षमा पूजा गर्न भने छुट गरिएको धनुषाका प्रमुख जिल्ला अधिकारी प्रेमप्रसाद भट्टराईले बताए। तर, पुस्तांैदेखि चल्दै आएको प्रथा पूर्ण रूपमा रोक्न सम्भव नरहेको महावीर युवा कमिटीका अध्यक्ष साह बताउँछन्। बोका बलिका लागि भीडभाड नगर्न र बलिका लागि बोका नकिन्न हामीले पनि सबैलाई अपिल गरेका छौं, उनले भने, कसैले बोका खरिद गरिसकेको छ र उसलाई भाकल मनाउनु अत्यावश्यक छ भने हामी सामाजिक दूरी कायम गराई व्यवस्थित रूपमा बलि दिने व्यवस्था गर्छौं। गत वर्ष राजदेवी मन्दिरमा मात्रै १४ हजार ६ सय ३३ वटा बोकाको बलि दिइएको थियो। विजया दशमीका दिन धनुष सागरको डिलमा हुने प्रसिद्ध रावणबद्ध कार्यक्रम पनि यस वर्ष गर्नेनगर्ने विषय अझै टुंगो लागेको छैन। लागेन सस्ता बजार विगत २५ वर्षदेखि स्थानीय गोपाल धर्मशालामा लाग्दै आएको सस्ता बजार यस वर्ष कोभिड१९ को महामारीले गर्दा लागेन। विगतमा दसैं नजिकिएपछि सर्वसाधारण सस्ता बजारको प्रतीक्षामा हुन्थे। खाद्यान्न, कपडा र दैनिक उपभोगका सरसामान सस्तो दाममा पाइने हुनाले सस्ता बजारमा स्थानीयको भीड हुन्थ्यो। यसपटक बजार लगाउन प्रशासनले अनुमति नदिएको जनकपुर उद्योग वाणिज्य संघका अध्यक्ष ललित साहले बताए। बजार लगाएपछि भीडभाड हुन्छ, उनले भने, रोगले गर्दा बजार लगाउन रोकेका हौं।"
मोरङमा दसैं लक्षित निषेधाज्ञा,"विराटनगर : जिल्ला प्रशासन कार्यालय मोरङले सोमबारबाट लागू हुने गरी जिल्लाभर दसैं लक्षित निषेधाज्ञा जारी गरेको छ। कोरोना भाइरसको संक्रमण चाडपर्वमा झन् तीव्र रुपमा फैलिने अवस्थालाई मध्यनजर गर्दै आइतबार सम्पन्न सुरक्षा समितिको बैठकबाट निर्णय गरेर प्रशासनले निषेधाज्ञा लगाएको हो। प्रमुख जिल्ला अधिकारी कोषहरि निरौलाले आम सर्वसाधारणलाई सजग गराउन र चाडपर्वमा हुने अनेक गतिविधिका कारण कोरोना फैलन नदिन निषेधाज्ञा जारी गरिएको जानकारी दिए। उनका अनुसार निषेधाज्ञा सोमबार (कात्तिक ३) बाट आगामी १५ गतेसम्म जारी रहनेछ। निषेधाज्ञको अवधिमा मठ मन्दिर तथा शक्तिपीठमा गरिने पूजाआजा, सामूहिक चियापान तथा शुभकामना आदानप्रदानका कार्यक्रम, सामूहिक सिलान्यास, उद्घाटन, सम्मेलन लगायतका कार्यमा रोक लगाइएको निरौलाले बताए। उनका अनुसार जिल्लाभर राति ८ बजेबाट बिहान ५ बजेसम्म राजमार्गमा चल्ने लामो दूरीकाबाहेक अन्य सवारीको आवतजावतमा रोक लगाइएको छ। जिल्लाभरका मठ मन्दिर, पण्डाल, गुम्बा, चर्च, मस्जिदमा दैनिक रुपमा आन्तरिक नित्य पूजा, प्रार्थनाबाहेक सामूहिक रुपमा पूजा प्रार्थना, भजन किर्तन, रथ तथा कलश यात्रा, बलि पूजा, मूर्ति बिर्सजन जस्ता कार्य गर्न नपाउने गरी निषेधाज्ञा लगाइएको हो। तर प्रशासनले दसैंका लागि घर आउने र जानेलाई भने रोक लगाएको छैन। आदेश उल्लंघन नगर्न आग्रह गर्दै प्रशासनले उल्लंघन गर्ने वा आदेशको पालना गर्ने गराउने कुरामा अवरोध गर्नेलाई कारवाही गरिने प्रजिअ निरौलाले बताए।"
चिता बनाएर दिनभर घाटमा,"विराटनगर : कोरोना संक्रमित विराटनगर महानगर७ का ८२ वर्षीय वृद्धको आइतबार बिहान ९ बजे मृत्यु भयो। विराटनगरस्थित नोबेल अस्पतालमा उपचारका क्रममा उनको मृत्यु भएपछि परिवारले धार्मिक संस्कारअनुसार शव अन्त्येष्टि गर्ने इच्छा गरे। प्रशासनले दाहसंस्कारको तयारी थाल्न परिवारलाई भन्यो। शोकमा रहेका आफन्त र परिवारका सदस्यले सिंघिया घाट पुगेर चिता तयार गरे। नेपाली सेनाको बडी व्यवस्थापन गर्ने विशेष टोलीले शवलाई दुई घण्टाभित्र घाटमा पुयाउने आवश्वासन दिएको थियो। सोहीअनुसार बिहान साढे १० बजे घाटमा चिता तयार भयो तर शव भने साँझ ८ बजेसम्म पनि घाटमा पुयाइएन। मृतकका छोराले भने, सेनाले चाँडो शव ल्याइदिन्छौं भनेपछि हामीले दाउरा भेला पार्दै चिता तयार गयौं, तर शव नआएपछि दिनभर चिता हेरेर रुँदै बस्नुको विकल्प रहेन। उनले बुवा गुमाउँदाको तनावसँगै दिनभर चिता रुँगेर बस्दा पीडा थपिएको सुनाए। साँझ घाटमा भेटिएका उनले शव व्यवस्थापन गर्न परिवारलाई नै दिनुभन्दा पनि प्रशासनले नमानेको र समयमै अन्त्येष्टि गर्ने वातावरण नबनाएको गुनासो पोखे। विराटनगर महानगरपालिका३ का ७५ वर्षीय कोरोना संक्रमित वृद्धको पनि नोबेल अस्पतालमै आइतबार बिहान ४ बजे मृत्यु भयो। उनको शव पनि ढिलोमा दिउँसो १२ बजेसम्म घाटमा पुयाइने खबर सेनाले परिवारलाई दिएको थियो। परिवारका सदस्यले बिहान ११ बजेतिरै परोपकार घाटमा चिता तयार गरेका थिए। तर, अस्पतालबाट दिनभर शव उठेन। रातिसम्म पनि सेनाको टोली अस्पताल पुगेन। आफन्त र परिवारका सदस्यलाई शव उठाउन ढिलो हुनुको कारण पनि खुलाइएन। शव नआउने भए हामी फर्कन्छौं भनेर भनेपछि मात्रै सेनाले गाडी बिग्रिएर केही समय लाग्ने भयो भन्ने जानकारी दियो, परोपकार घाटमा भेटिएका मृतकका नातिले भने, हजुरबुवा गुमाउँदा परेको बज्रपात त छँदै छ, त्यहाँमाथि भोकै र तिर्खै दिनभर चिता रुँगेर बस्नु पर्दा अर्को पीडा थपियो। बनाइएको चितामा शव राखेर जलाइसकेपछि अरूलाई वा कुनै जनावरलाई छुन दिन नहुने धार्मिक मान्यता रहेकाले दिनभर रुँगेर बस्नु परेको उनको गुनासो छ। विराटनगर महानगरपालिका४ जामुनगाछीका कोरोना संक्रमित ८५ वर्षीय वृद्धको पनि आइतबार बिहान १० बजे होम आइसोलेसनमा मृत्यु भयो। शव सेनाले ल्याइदिने बताएपछि परिवारका सदस्य र आफन्त पनि परोपकार घाटमै चिता बनाएर बसे। दिउँसो ४ बजेतिर चिता तयार गरेर बसेका आफन्त साँझसम्म शव नआएपछि अलमलमा परेका थिए। ७५ र ८५ वर्षीय वृद्धको शवको अन्त्येष्टि गर्न लगभग ३० मिटर दूरीमा दुईवटा चिता बनाइएको थियो। दुवै परिवारका सदस्य र आफन्त एकअर्कामा हेराहेर गर्दै चिता रुँगेर बसिरहे। संक्रमित नागरिकको शव व्यवस्थापनमा सेना र प्रशासनको व्यवहार गैरजिम्मेवार भएको भन्दै उनीहरू गुनासो गर्दै थिए। कोरोना संक्रमण पुष्टि भएर ज्यान गुमाउनेको संख्या हरेक दिन बढिरहेका बेला सेनाको टोलीले भने शव व्यवस्थापनमा यसरी नै ढिलासुस्ती गर्न थालेको छ। यस्तो व्यवहारले शोकमा रहेका परिवार र आफन्तलाई झनै पीडा थपिने नागरिक अगुवा उत्तम ढुंगेल बताउँछन्। पछिल्लो समय संक्रमितको मृत्यु हुने क्रम बढेको छ। शव जतिसक्दो चाँडो व्यवस्थापनका लागि लैजानुपर्ने हुन्छ, उनले भने, राज्यको जिम्मेवारी बोकेर बसेका निकायले मानवीय संवेदनाको पनि ख्याल गर्नुपर्छ। संकटका बेला सरकारका निकायमा त्यो देखिएन र उनीहरूबीचमै तारतम्य नभएको पाइयो। शव व्यवस्थापनमा खटिने सेनाको टोली विराटनगरबाट करिब ८० किलोमिटर टाढा मोरङको टाँडीमा बस्ने गर्छ।"
लोक सेवा आयोगका सबै लिखित परीक्षा स्थगित,"काठमाडौं : लोक सेवा आयोगले कात्तिक १६ गतेदेखि लिने सम्पूर्ण लिखित परीक्षा स्थगित गरेको छ । आयोगले सोमबार एक सूचना जारी गर्दै लोकसेवा आयोगका लिखित परीक्षा स्थगित गरेको जानकारी दिएको हो । कोरोना महामारीका कारण परीक्षामा सहभागी हुने उम्मेदवारहरुमा सिर्जना भएको भय र आयोगका कर्मचारीमा समेत संक्रमण पुष्टि भएका कारण अर्को सूचना जारी नभएसम्मका लागि परीक्षा स्थगित गरिएको सूचनामा जनाइएको छ। कर्मचारीहरु आइसोलेसनमा रहेको कारण परीक्षा व्यवस्थापनमा जनशक्ति खटाउन एवं परीक्षा व्यवस्थापन गर्न समस्या उत्पन्न भइ तत्काल परीक्षा संचालन गर्न कठिनाइ भएकाले आयोगले पूर्व निर्णय बमोजिम तोकिएको निजामति सेवा, सुरक्षा निकाय र संगठित संस्थातर्फका मिति २०७७ साल कार्त्तिक १६ गतेदेखि संचालन हुने सम्पूर्ण लिखित परीक्षा हाललाई स्थगित गरिएको हो,' सूचनामा भनिएको छ।"
हात्ती गाउँ पसेपछि रातभर जाग्राम,"उदयपुर : उदयपुरको सदरमुकाम नजिकको बस्तीमा आइबार राती हात्तीको समूहले स्थानीयको घरमा क्षति पुर्याएपछि रातभर जाग्राम बसेका छन् । सदरमुकाम गाईघाटबाट ६ किलोमिटर पश्चिम त्रियुगा नगरपालिका ५ पिपलचौरमा पाँचवटा जंगली हात्तीले चार घरमा क्षति पुर्याएपछि स्थानीय रातभर जाग्राम बसेका हुन् । राती १० बजेतिर दक्षिणी भेगबाट आएका हात्तीको समूहले स्थानीय सिताराम भुजेल, गौरीशंकर भुजेल, कविर थापामगर र हिरालाल मगरको घरमा क्षति पुर्याएको जिल्ला प्रहरी कार्यालयका डिएसपी बेदप्रसाद गौतमले जानकारी दिए । परिवारका सबै सदस्य सुतिसकेको अवस्थामा जंगलबाट निस्किएका हात्तीले उनीहरुको घरको गाह्रो, वरण्डा, वारवेरा भत्काइ दिएको उनले बताए । डिएसपी थापाका अनुसार हात्तीले स्थानीयको दुई लाख बढीको क्षति पुर्याएको छ। राती गाउँ पसेपछि स्थानीयले रातभर आगो बालेर हात्ती लखेटेका थिए । हात्ती गाउँ छोडेर गएपनि फर्केर थप क्षति पुर्याउने डरले रातभर जाग्राम बस्नु परेको स्थानीय युवराज कार्कीले बताए । धान पाक्ने सिजनमा जंगली हात्ती बर्षेनि निस्कने गरेका छन् । समूहगत रुपमा गाउँ प्रवेश गर्ने हात्तीले बर्षेनि सर्वसाधरणको ज्यान लिने, अन्नवाली र घरमा क्षति पुर्याउने गरेको उनले बताए ।त्यस्तै बेलका नगरपालिका क्षेत्रभित्र कोसी टप्पु वन्यजन्तु आरक्षण क्षेत्रबाट निस्कने हात्तीले बर्षेनि क्षति पुर्याउँदै आएको छ । हात्ती नियन्त्रणका लागि नगरपालिकाले तारघेरा गरेपनि रोक्न नसकेपछि स्थानीयले नियन्त्रणका लागि नगरपालिका, स्थानीय प्रशासन, डिभिजन वन कार्यालय कोषिटप्पु वन्यजन्तु आरक्षण क्षेत्र र सुरक्षार्थ खटिएका नेपाली सेनासँग आग्रह गरेका छन् । स्थानी विचारी साकीले भने, 'दिनभर आउँदैनन्, जब राती हुन्छ, हुल बाँधेर धानवालीमा प्रवेश गर्छन्, 'राती हात्ती आउने भएपछि मानवीय, भौतिक र अन्नवालीमा क्षति हुन नदिन स्थानीय रातभर जाग्राम बस्दै आएका छन्,' उनले भने, 'घरबाट त जसोतसो लखेटछौं, धानवालीमा सकिन्न।' तर्साउनका लागि आगोको राको, घण्टीको प्रयोग गरेपनि अटेर गर्ने गरेको उनले बताए । बेलका नगरपालिकाका प्रमुख दुर्गाकुमार थापाले वन्यजन्तु प्रवेश गर्ने मार्गमा विद्युतीय घेरावेरा गरेपनि फरक बाटोबाट आउने गरेका कारण नियन्त्रणमा कठिनाइ भएको बताए ।"
रेवान पोखराको अध्यक्षमा बराल,"पोखरा : रेष्टुरेण्ट एण्ड बार एशोसिएशन अफ नेपाल (रेवान) पोखराको अध्यक्षमा लक्ष्मण बराल निर्वाचित भएका छन् । पोखरामा भएको २६ औं साधारणसभा तथा १४ औं अधिवेशनबाट बराल अध्यक्षमा निर्विरोध निर्वाचित भएका हुन् । अधिवेशनबाट प्रथम उपाध्यक्षमा नरेश भट्टराई, द्वितीय उपाध्यक्षमा विश्वराज पौडेल, महासचिवमा विकास भट्टराई, सचिवमा भिष्म पौडेल, कोषाध्यक्षमा लोक गुरुङ र सहकोषाध्यक्षमा रोशनजङ्ग कार्कीलाई चयन गरेको छ । सदस्यमा दोर्जे लामा, योगेश भट्टराई, वैभव पौडेल, वीरेन शेरचन, वसन्त गौतम र राजेन्द्र ढकाल निर्वाचित भएका छन् । रेवान पोखराले अंग्रेजी नयाँ वर्षमा स्वदेशी तथा विदेशी पर्यटक आकर्षीत गर्न फेवाताल किनारमा सडक महोत्सव गर्दै आएको छ । यो महोत्सव नेपालकै सर्वाधिक लोकप्रिय मानिदै आएको छ । महोत्सवमा रमाउन नेपालमा रहेका विदेशी पोखरा पुग्छन भने पोखरा रहेका विदेशी पर्यटक बसाई लम्ब्याउने गर्दछन् । आन्तरिक पर्यटकको पनि नयाँ वर्षमा रमाउन घुइलो नै लाग्छ । अधिवेशनमा पत्रकार विनोद लामिछानेलाई पर्यटन पत्रकारिता पुरस्कार २०७७ द्धारा सम्मानित गरिएको थियो ।"
उपत्यकामा एकैदिन थपिए २ हजार ३८८ कोरोना संक्रमित,"काठमाडौं : पछिल्लो २४ घण्टामा काठमाडौं उपत्यकाका २ हजार ३८८ जना कोरोना भाइरस (कोभिड१९) संक्रमित थपिएका छन्। काठमाडौंमा २००८ , ललितपुरमा ९९ र भक्तपुरमा २८१ गरी २ हजार ३८८ जनामा संक्रमण देखिएको मन्त्रालय प्रवक्ता डा जागेश्वर गौतमले जानकारी दिए। यस्तै नेपालमा कोरोना भाइरस (कोभिड१९) संक्रमितको संख्या १ लाख ३६ हजार ३६ पुगेको छ। पछिल्लो २४ घण्टामा उपत्यकाका २ हजार ३८८ सहित ३ हजार ७९० जनामा संक्रमण देखिएसँगै संक्रमितको संख्या १ लाख ३६ हजार ३६ पुगेको स्वास्थ्य मन्त्रालयका प्रवक्ता डा जागेश्वर गौतमले जानकारी दिए। ४० हजार ७७८ कोरोनाका सक्रिय संक्रमित छन्। यस्तै मन्त्रालयका अनुसार संस्थागत आइसोलेसनमा १३ हजार ८५१ जना रहेका छन् भने २६ हजार ९२७ होम आइसोलेसनमा छन्। यस्तै क्वारेन्टाइनमा ४ हजार ४७० जना रहेका छन्। मन्त्रालयका अनुसार पछिल्लो २४ घन्टामा १५ हजार ७४३ नमूनाको पीसीआर परीक्षण भएको छ। आइतबार २३ सय ३५ जनाले कोरोना जितेर डिस्चार्ज भएको मन्त्रालयले जनाएको छ। योसँगै कुल डिस्चार्ज हुनेको संख्या ९४ हजार ५०१ पुगेको छ। आइसीयूमा २८२ र ६३ जनाको भेन्टिलेटरमा उपचार भइरहेको छ। नेपालमा कोरोनाबाट ७५७ जनाको मृत्यु भएको छ। सोमबार मात्रै १८ जनाको मृत्यु भएको मन्त्रालयले पुष्टि गरेको छ।"
कोरोनाको परीक्षण र उपचार निःशुल्क गर्न कांग्रेसको माग,"काठमाडौं : प्रमुख प्रतिपक्षी दल नेपाली कांग्रेसले सरकारले कोभिड१९ सङ्क्रमणको परीक्षण र उपचारको दायित्वबाट पन्छिन गरेको निर्णयलाई अत्यन्तै गैर जिम्मेवार व्यवहारका रूपमा लिएको जनाएको छ । कोरोनाले जनताको आर्थिक जीवनमा परेको असर दृष्टिगत गरेर सबैको दायित्व सम्हाल्ने कर्तव्य सरकारको भएको उल्लेख गर्दै कांग्रेसले सोमबार विज्ञप्तिमार्फत सङ्क्रामक रोग उपचारको कानुनी व्यवस्थाअनुरुप पनि सरकार जिम्मेवारीबाट पन्छिन नमिल्ने जनाएको हो । 'सर्वोच्च अदालतले केहीअघि निःशुल्करूपमा प्रबन्ध मिलाउन दिएको आदेशसम्म सरकारले पालना नगर्नुले जनता, मिडिया, प्रतिपक्ष, अदालत कसैको पनि नसुन्ने सरकार कसको सुन्छ? भन्ने प्रश्न उब्जिएको छ', कांग्रेस प्रवक्ता विश्वप्रकाश शर्माद्वारा जारी विज्ञप्तिमा उल्लेख छ । कोभिड अस्पतालको अनिश्चितता, सामुदायिक आइसोलेसन तयार गर्न ढिलाइ, भेन्टिलेटर अभाव, रेमडिसिभर औषधिको कालोबजारी, अव्यवस्थित क्वारेन्टिन र शव व्यवस्थापनसम्म लहडको नीतिले सरकारको बौद्धिक र भौतिक दुवै अस्तित्वमा भयानक प्रश्न चिन्ह खडा गरिसकेको उहाँको टिप्पणी छ । उपचारको दायित्वबाट पन्छिएपश्चात् त देशमा सरकार छ भन्ने बचेखुचेको भ्रमको अन्त्य गर्न सरकार आफै उद्दत रहेको पुष्टि भएको कांग्रेसको आरोप छ । सांसद विकास कोष, दसैं भत्तालगायत खारेज गरेर जनताको जीवन जोगाउन लगानी बढाउनु सरकारको कर्तव्य भएको उल्लेख गर्दै कांग्रेसले कोरोना परीक्षण र उपचार निःशुल्करूपमा गरेर महामारीबाट जनतालाई जोगाउन विशेष संवेदनशीलताका लागि सरकारलाई अपिल र आग्रह गरेको छ । रासस"
दसैं नजिकिएसँगै होम आइसोलेसनमा बस्न थाले संक्रमित,"भक्तपुर : दसैं नजिकिएसँगै भक्तपुरमा पछिल्लो समय होम आइसोलेसनमा बस्ने कोरोना भाइरस संक्रमितको संख्या बढेको छ । अस्पताल तथा अन्य आइसोलेसनमा बस्न जाँदा दसैं मनाउन नपाइने चिन्ताले लक्षणयुक्त संक्रमितसमेत होम आइसोलेसन बस्न थालेका हुन् । स्वास्थ्य कार्यालय भक्तपुरका अनुसार यहाँका सक्रिय संक्रमितको ८३९५ प्रतिशत अर्थात एक हजार ६ सय ३२ जना होम आइसोलेसनमा बसेका छन् ।कार्यालयका प्रमुख कृष्ण मिजारका अनुसार आइतबारसम्म भक्तपुरका ८ सय ८९ पुरुष र ७ सय ४३ महिला होम आइसोलेसनमा बसेका हुन् । जबकि भक्तपुरमा एकहजार ९१ पुरुष र ८ सय ५३ महिला गरी एकहजार ९ सय ४४ जना सक्रिय संक्रमित रहेको मिजार बताउँछन् । उनका अनुसार सक्रिय संक्रमितमध्ये ५४६८ प्रतिशत अर्थात एकहजार ६३ जना लक्षणयुक्त रहेका छन् । जसअनुसार ६ सय पुरुष र ४ सय ६३ महिला रहेका छन् ।भक्तपुरमा अस्पतालको आइसोलेसनमा रहेका संक्रमितहरुको संख्या २ सय २ पुरुष र एकसय १० महिला गरी ३ सय १२ रहेका छन् । यहाँको अस्पताल तथा सरकार एवं नगरपालिकाले व्यवस्थापन गरेको आइसोलेसनमा शय्या खालि भए पनि संक्रमितहरु होम आइसोलेसनमै बढी बसेका छन्,' प्रमुख मिजारले भने, 'दसैं नजिकिँदै छ । घरमा बस्दा घरपरिवारसँगै दसैं मनाउन पाइने देखेर पनि होम आइसोलेसनमा बसेको देखिन्छ ।' ८ सय ७१ शय्यामा ३ सय ३ मात्रै संक्रमित भक्तपुरमा अस्पताल तथा सरकार एवं नगरपालिकाले व्यवस्थापन गरेको आइसोलेसन वार्डमा ८ सय ७१ शैयाको व्यवस्था छ । तर ३ सय ३ जना संक्रमितमात्रै ती आइसोलेसनमा रहेको स्वास्थ्य कार्यालयले जनाएको छ । कार्यालयका प्रमुख कृष्ण मिजारका अनुसार भक्तपुरका १३ वटा अस्पताल तथा स्वास्थ्य संस्थाले व्यवस्था गरेको आइसोलेसनमा एकसय ६८ शैया रहेका छन् । जहाँ ५३ जनामात्रै संक्रमितको उपचार भइरहेको छ । ६ वटा भेन्टिलेटर पूरै खाली भक्तपुरका ३ वटा अस्पतालमा रहेको १२ वटा भेन्टिलेटर पूरै खाली रहेकोसमेत प्रमुख मिजार बताउँछन् । उनका अनुसार भक्तपुर अस्पताल र काठमाडौं मेडिकल कलेज शिक्षण अस्पताल दुवाकोटमा ३३ र नेपाल कोरिया मैत्री नगरपालिका अस्पतालमा ६ वटा भेन्टिलेटर रहेका छन् । त्यस्तै ती नै तीनवटा अस्पतालमा रहेको १९ शय्याको आईसीयूमा ६ जनामात्रै संक्रमित रहेका छन् । भक्तपुरमा १५ वटा आईसीयू खाली रहेको छ । भक्तपुर अस्पतालमा रहेको ४ शय्याको आइसीयूमा ६ जनामात्रै संक्रमितको उपचार भइरहेको छ,' प्रमुख मिजारले भने, केएमसी दुवाकोटको ७ र नेपाल कोरिया मैत्री नगरपालिका अस्पतालको ८ शय्याको आइसीयू अहिले खाली छन् ।' ७ वटा आइसोलेसनमा २ सय ५० संक्रमित त्यस्तै भक्तपुरका ७ वटा छुट्टाछुट्टै आइसोलेसन केन्द्रमा २ सय ५० जना संक्रमित रहेका छन् । यी ७ वटा आइसोलेसनमा ७ सय ३ वटा शय्या रहेका छन् । स्वास्थ्य कार्यालय भक्तपुरका अनुसार २ सय क्षमताको खरिपाटी आइसोलेसनमा जम्मा २२ जना संक्रमित रहेका छन् । एकसय ५० क्षमताको सैनिक आवासीय महाविद्यालयमा ८२, एकसय ३० क्षमताको सैनिक तालिम प्रतिष्ठान खरिपाटीमा ४३, ७५ जना क्षमताको सूर्यविनायकस्थित नेपाली सेनाको व्यारेकमा २४ जना संक्रमित रहेका छन् । यी तीनवटा आइसोलेसनमा कोरोना भाइरस संक्रमित नेपाली सैनिकहरुमात्रै रहेको बुझिएको छ । त्यस्तै ७५ जना क्षमताको भक्तपुर नपाको आइसोलेसनमा ३६ जना, ५० जना क्षमताको मध्यपुर थिमि नपाको कृषि तालिम केन्द्रस्थित आइसोलेसनमा ४३ जना संक्रमित रहेका छन् । २३ जना क्षमताको चाँगुनारायण नपा ६ नगरकोटस्थित खानेपानी तथा सरसफाइ तालिम केन्द्रको आइसोलेसन पूरै खाली रहेको स्वास्थ्य कार्यालय भक्तपुरले जनाएको छ । भक्तपुरमा संक्रमितको संख्या ४ हजार ३ सय ५८ भक्तपुरमा आइतबारसम्म कोरोना भाइरस संक्रमितको संख्या ४ हजार ३ सय ५८ पुगेको छ । जसमध्ये २ हजार ४ सय ६२ पुरुष र एकहजार ८ सय ९६ महिला रहेका छन् । आइतबार भक्तपुरमा ४० पुरुष र ३२ महिला गरी ७२ जना नयाँ संक्रमित थपिएका थिए । भक्तपुरका चार नपामध्ये सबैभन्दा बढी मध्यपुर थिमि नपामा संक्रमितको संख्या एकहजार ५ सय ७३ जना पुगेको छ । जसमा ८ सय ६९ पुरुष र ६ सय ६८ महिला रहेका छन् । मध्यपुर थिमिपछि सूर्यविनायक नपामा ६ सय ९९ पुरुष र ४ सय ९९ महिला गरी एकहजार एक सय ९८ संक्रमित पुगेका छन् । तेस्रो स्थानमा रहेको भक्तपुर नपामा ५ सय ८५ पुरुष र ५ सय ४० महिला गरी एकहजार एकसय २५ संक्रमित पुगेका छन् । सबैभन्दा कम चाँगुनारायण नपामा २ सय ६३ पुरुष र एकसय ५९ महिला गरी ४ सय २२ संक्रमित पुष्टि भएका छन् । संक्रमणले मर्ने ४७ पुगे भक्तपुरमा कोरोना भाइरस संक्रमणका कारण मृत्यु हुनेको संख्या ४७ पुगेको छ । जसमा पुरुष ३४ र महिला १३ रहेका छन् । यहाँका चार नपामध्ये सबैभन्दा बढी भक्तपुर नपाका १४ पुरुष र ६ महिला गरी २० जनाको संक्रमण्को कारण मृत्यु भएको छ । भक्तपुरपछि मध्यपुर थिमिका १३ पुरुष र ५ महिला गरी १८ जनाको संक्रमणको कारण मृत्यु भएको छ । त्यस्तै सूर्यविनायक नपाका ६ पुरुष र २ महिला गरी ८ तथा चाँगुनारायण नपाका एक पुरुषको कोरोना संक्रमणको कारण मृत्यु भएको छ ।"
भीरकोटका १० जनामा कोरोना संक्रमण,"स्याङजा : भीरकोट नगरपालिकामा थप १० जनामा कोरोना संक्रमण पुष्टि भएको हो। गण्डकी प्रदेश क्षयरोग केन्द्र पोखरामा गरिएको परीक्षणका क्रममा ६ पुरुष सहित ४ जना महिलामा कोरोना संक्रमण पुष्टि भएको स्वास्थ्य निर्देशक डा विनोद विन्दु शर्माले जानकारी दिए। कन्ट्रयाक ट्रेसिङ्का आधारमा संक्रमण पुष्टि भएका मध्ये २०, ८७, २२, १८, २८, ७० वर्षका पुरुष र ५१, २६, २५ र २७ वर्षका महिला हुन्। योसँगै स्याङजामा संक्रमितको संख्या ४ सय ८९ पुगेको छ भने ३ सय ९६ जना निको भएर घर फर्केका छन। ती मध्ये ६ जनाको उपचारका क्रममा मृत्यु भएको स्वास्थ्य प्रमुख यामप्रसाद शर्माले जानकारी दिए।"
सुनसरीमा एकैदिन चारजना कोरोना संक्रमितको मृत्यु,धरान : सुनसरीमा सोमबार चारजना कोरोना संक्रमितको मृत्यु भएको छ । कोरोना भाइरस संक्रमणका कारण होम आइसोलेसनमा बसेका तीन र एकजनाको बीपी कोइराला स्वास्थ्य विज्ञान प्रतिष्ठान धरानमा उपचारका क्रममा निधन भएको हो । होम आइसोलेसनमा मृत्यु हुनेमा धरान ८ का ७० वर्षीय र धरान १५ का ७४वर्षीय पुरुषको मृत्यु भएको धरान उपमहानगरपालिका स्वास्थ्य शाखा प्रमुख उमेश मेहताले जानकारी दिए । त्यस्तै बराहक्षेत्र नगरपालिका ११ की उमेर नखुलेकी एक महिलाको पनि होम आइसोलेसनमै मृत्यु भएको सुनसरीका प्रमुख जिल्ला अधिकारी फडिन्द्र मणि पोखरेलले बताए । होम आइसोलेसनमा मृत्यु भएकाहरुको शव व्यवस्थापनका लागि नेपाली सेनालाई खबर गरिसकिएको पनि उनले जानकारी दिए। त्यस्तै वीपी प्रतिष्ठानमा इटहरी उपमहानगरपालिका२० का ७८ वर्षीय पुरुषको उपचारका क्रममा मृत्यु भएको प्रतिष्ठानका सहायक प्रवक्ता डा आशिष श्रेष्ठले जानकारी दिए । सुनसरीमा कोरोना भाइरसको संक्रमणका कारण मृत्यु हुनेको संख्या ५६ पुगेको छ । दैनिक मृत्युदर बढिरहँदा समेत स्थानीय सरकारले भने लकडाउन गर्नुपर्ने किरात याक्थुम चुम्लुङ धरानका सचिव जय सम्बाहाम्फेले बताए । सुनसरीमा दैनिक २ सय भन्दा बढी संक्रमित थपिने र दैनिक चारपाँच जनाको मृत्यु हुन थालेकाले लकडाउनलाई कडा पार्नुपर्ने उनको माग छ । सुनसरीका प्रमुख जिल्ला अधिकारी पोखरेलले भने जिल्लामा पूर्ण लकडाउन गर्न पटकपटक सर्वदलीय छलफल गर्दा राजनैतिक दलहरुबाटै सहमति नभएका कारण लकडाउन गर्न नसकिएको बताए।
"कोरोना कहरमा वन अपराध, वन्यजन्तु तस्करीको ट्रान्जिट प्वाइन्ट बन्दै पोखरा","पोखरा : असोज ६ गते साँझ पोखरा ३१ शिसुवाबाट वनपोखरी तर्फजाँदै गरेको अवस्थमा २८ वर्षीय एक युवक अवैध चितुवाको छाला, खपेटा र आखेटोपहारसहित पक्राउ परे । कास्की जिल्ला भित्र वन्यजन्तुको आखेटोपहार अबैध ओसापसार तथा कारोवार हुँदै छ भन्ने गोप्य सूचनाको आधारमा जिल्ला प्रहरी कार्यालय कास्की र इलाका प्रहरी कार्यालय शिसुवाबाट खटिएको प्रहरी टोलीले गरेको चेकजाँचको क्रममा धादिङ गल्छी गाउँपालिकाका २८ वर्षीय सन्तोष लामिछाने पक्राउ परेका थिए । लामिछानेले बोकेको झोलामा चितुवाको छाला १ थान, सालकको खपेटा १ थान, वन्यजन्तुको जस्तो देखिने हाड, खुट्टा तथा पंजा गरी ३ केजी ७ सय ५० ग्राम फेलापारेपछि थप अनुसन्धानकालागि कास्की प्रहरीले डिभिजन वन कार्यालय कास्कीमा पठाएको थियो । अहिले यसको अनुसन्धान भइरहेको डिभिजन वन कार्याल कास्कीका सूचना अधिकारी शालिकराम पराजुलीले बताएका छन् । उनि अवैध तस्कर गर्ने गिरोहले प्रयोग गरेको भरिया भएको अनुसन्धानबाट पत्तालागेको छ । दुई जना फरार छन् । उनिहरुको पनि कास्की प्रहरीले खोजी गरिरहेको छ । आफुलाई प्रयोग गर्ने मुख्य मान्छे कोहो भन्ने भरिया पनि जानकारी हुँदैन । तस्करहरुको गिरोहा त्यती चलाखीका साथ अवैध वन्यजन्तुको कारोवार गर्ने गर्दछन् । भरियालाई तोकेको ठाउँ सम्म पुर्याउन १ लाख दिने भनिएको थियो । तोकिएको ठाउँमा पुग्नु अघि नै उनी प्रहरीको नियन्त्रणमा पुगे । अहिले उनी पूर्पक्षका लागि थुनामा छन् । यस्तै गरि भदौ २८ गते मृगको शिकार भएको सूचनाको आधारमा पोखराको शिसुवाबाट मृग सहित र आसोज ४ गते पोखरा १५ पेन्सन क्याम्पमा स्यालका छालासहित पक्राउ परेका मानिसहरुको मुद्धा अदालतमा पुगेको डिभिजनल वन कार्यालय कास्कीले बताएको छ । कास्की जिल्लामा वन्यजन्तु चोरीशिकारीका ६ वटा मुद्धा दर्ता भएका छन् । २० वटामा अनुसन्धान अधिकृत तोकीएको सूचना अधिकारी पराजुलीले जानकारी दिए । कास्की जिल्लामा अवैध काठ ओसारपोसारका ७ वटा, वन क्षेत्र अतिक्रमणका ७ वटा, विना इजाजत रुख कटान ४ वटा मुद्धा परेको छ । डिभिजन वन कार्यालय प्रदेश अन्तर्गत आएपछि अहिले वनका मुद्धा अदालत जान्छ । अहिले ६ वटा यस्ता केश अदालतमा पुगेको छ । अरु अनुसन्धानकै क्रममा रहेको सूचना अधिकारी पराजुलीले बताए । कोरोना कहरमा गण्डकी प्रदेशको राजधानी रहेको कास्की जिल्लामा मात्र होइन गण्डकी प्रदेशका अरु जिल्लामा पनि वन अपराध केही बढेको उद्योग, पर्यटन, वन तथा वातावरण मन्त्रालयका सूचना अधिकारी शिव परियारले जानकारी दिए । नबलपुरमा वन अतिक्रमण गरी टहरो बनाउने, खेतीबाली गर्ने विभिन्न स्थानका ४ वटा घर छाप्रो भत्काइएको उनले बताए । अतिक्रमण गर्नेलाई नियन्त्रणमा लिइ मुद्धा दायर भएको पनि उनले सुनाए । नबलपुरमा अतिक्रमणका प्रयास हुन नदिन वन रक्षक र हतियारधारी टिम समेत परिचालन भएकोले अतिक्रमणको प्रयास नै विफल हुने गरि नियन्त्रणको काम भएको नबलपुरका डिभिजनल वन अधिकृत मोहोन काफ्लेले बताए । लकडाउन र कोरोना संक्रमणका बीचमा मुभमेन्ट कम भएको मौका छोपी अतिक्रमणका प्रयास हुने प्रति कार्यालय सचेत रहेको पनि उनले बताए । जिल्लाहरुमा सडक निर्माण गर्ने लगायतको विकास निर्माण काम गर्ने वहानामा रुख हानी नोक्सानी र वन अतिक्रमण, वन पैदावर तथा ढुङ्गा गिट्टी वालुवा चोरी निकासी, वन्यजन्तु चोरी शिकारी भएको पाइएको छ । वन डढेलो लगाउने, अन्य समयमा भन्दा तुलनात्मक रुपमा वन पैदावर काठ दाउरा चोरी निकासी बढेको सूचना अधिकारी परियारले बताए । हिमालपारीका जिल्ला मुस्ताङमा ५ वटा मानव वन्यजन्तु द्धोन्दका घटना घटेको पाइएको छ । अको हिमालपारीका जिल्ला मनाङमा जडीबुटीको चोरी लगायतका वन अपराधका केही घटना भएको पाइएको छ । पर्वत जिल्लामा ४ वटा वन अपराधको मुद्धा परेको छ । वन अपराधमा वन फडानी, चारी, अवैध ओसारपोसारका घटना भएको हो । स्याङ्जा जिल्ला र तनहुँ जिल्लामा वन चोरी कटानी बन्यजन्तु तथा जडीबुटीहरुको अबैध संकलन तथा ओसारपसार वृद्धि भएको पाइएको छ । तर जिल्ला बाहिर निकासी हुने वन पैदावर चोरी शिकारीका अपधार भने घटेको सूचना अधिकारी परियारले बताए । म्याग्दीमा वन चोरी काटानी, वन्यजन्तु तथा जडिबुटीहरुको अवैध संकलन तथा ओसारपसार भएको पाइएको छ । बागलुङ जिल्लामा वन अपराध केही बढेको छ । यसरी गण्डकी प्रदेशको ११ जिल्लामा गत वर्ष र कोरोना कहरका बिचमा भएका वन अपराधका कटनाको तुलनात्मक अध्ययन गर्दा गत वर्ष भन्दा धेरै जसो जिल्लामा वन अपराधका घटना केही बढेको पाइएकोले सजकता अपनाएर नियन्त्रणका प्रयास पनि भइरहेको गण्डकी प्रदेशको उद्योग, पर्यटन, वन तथा वातावरण मन्त्रालयका सूचना अधिकारी शिव परियारले बताए । यस्ता वन अपराधका घटना नियन्त्रणका प्रयासहरु थप कडाइका साथ हुनेगरी कार्यक्रम बनाइने पनि उनले सुनाए । गण्डकी प्रदेशमा दुई वटा संरक्षण क्षेत्र अन्नपूर्ण संरक्षण क्षेत्र आयोजना र मनास्लु संरक्षण क्षेत्र रहेका छन् । कोरोना कहरको बिचमा मनास्लु संरक्षण क्षेत्रमा एउटा घोरलको सिकार भएको पाइएको छ । सिद्धबासको फिदिम भन्ने स्थानमा घोरल सिकार गरेका पाइएपछि सिकारमा संलग्न ४ जनालाई आवश्यक कारवाहीकालागि प्रक्रिया अघि बढेको मनास्लु संरक्षण क्षेत्रका प्रमुख नरेन्द्र लामाले जानकारी दिए । यसै गरि अन्नपूर्ण संरक्षण क्षेत्रमा कोरोना कहरको बिचमा ५ मुद्धा दर्ता भएका छन् । अरु अनुसन्धानको क्रममा रहेको अन्नपूर्ण संरक्षण क्षेत्र सम्पर्क कार्यालय पोखराका प्रमुख अमृत अधिकारी शर्माले बताए । संरक्षण क्षेत्रको ल्वाङघलेलमा अवैध रुपमा जडीबुटी सतुवा ओसारपोसार गरेको , भुजुङ्खोलामा अवैध रुपमा वन्यजन्तु घोरल चोरीसिकार गरेको, बिरेठाँटीमा विधुतीय यन्त्र प्रयोग गरेर माछामारेको, अवैधरुपमा नियालोको टुसा ओसापसार गरेको, अवैध रुपमा कटीङपीस ढुङ्गा संकलन र बिक्री गरेको पाइएको सम्पर्क कार्यालयका प्रमुख शर्माले जानकारी दिए । अन्नपूर्ण संरक्षण क्षेत्रमा सबैभन्दा ठुलो समस्या सार्वजनिक जमीनमा जग्गा अतिक्रमण गरि होटल बनाउने क्रम बढेको छ । कोरोना अघि नै मर्दी क्षेत्रको पदयात्रामा मात्रै ३७ वटा होटल निर्माण भएको बताइएको छ । यो मुद्धा अदालतमा पुगेको लामो समय भए पनि टुगोलागेको छैन । यस्तै गरी यही बिचमा अन्नपूर्ण संरक्षण क्षेत्रको लोमान्थाङमा बिद्युतिय तारमा परेर एउटा रातो फ्याउरो मरेको पाइएको छ । मुस्ताङ र मनाङमा एक एक वटा नाउर आँखा पाक्ने रोग लागेर मरेको पाइएको अन्नपूर्ण संरक्षण क्षेत्र आयोजनाका संरक्षण अधिकृत तथा सूचना अधिकारी ऋषि बरालले जानकारी दिए । दशैं, तिहारमा पनि वन अपराधका घटना बढ्ने भन्दै डिभिजन वन कार्यालय कास्कीले नागरिकलाई सचेत हुन अनुरोध गरेको छ । दशैंमा जिल्ला बाहिर रहेका दाजुभाइ, दिदीबहीनी गाउँफर्कने र वन्यजन्तु चोरीशिकारका घट्ना, वन अतिक्रमणका घट्ना बढ्न सक्ने प्रति सचेत हुन डिभिजन वन कार्यालय कास्कीले आम नागरिकलाई अनुरोध गरेको हो । अवैध गतिविधि वन्यजन्तु मारेको , बिक्री गर्न हिडेको, वन फडानी भएको कसैले थाहा पाए खवर गर्न डिभिजन वन कार्याल कास्कीका प्रमुख केदार बरालले सामाजिक संजालमा भिडियो सन्देश दिदै अनुरोध गरेका छन् । कास्की जिल्लामा सबै धन्दा धेरै वन्यजन्तुतको उद्धार भएको छ । लकडाउनकै समयमा चैत ११ देखि ३५ धेरै वन्यजन्तुको उद्धार भएका छन् । यसरी उद्धार गरिएकोमा चितुवा, घोरल, वन बिरालो, रतुवा मृग लगायतका जंगली जनावर रहेका छन् । पोखरामा लकडाउनकै समयमा कालीनाग, सेती नाग, धामन लगायत १६ प्रजातिका करिव ३ सय सर्पको उद्धार गरिएको स्नेक कन्जरभेसन सोसाइटी नेपालका सदस्य ऋषि बरालले बताएका छन् । अवैध वन्यजन्तु ओसारपसारको ट्रान्जिट पोइन्ट बन्दै पोखरा गण्डकी प्रदेशको राजधानी शहर पोखरा वन्यजन्तु चोरी सिकारको ट्रान्जिट पोइन्टको रुपमा विकास हुँदै गएको अनुसन्धान कर्ताले बताएका छन् । बिभिन्न जिल्लामा अवैध रुपमा चोरी शिकार गरेका वन्यजन्तुको अंग पोखरामा जम्मा गरि भारत र चीन पठाइने कार्य हुँदै आएको पाइएको हो । वन्यजन्तुको लामो समय देखि अध्ययन अनुसन्धान गर्दै आएका युवा राजु आचार्य र यादव घिमिरेले लेखेको लाटोकोसेरो कि बाठोकोसेरो पुस्तकमा लाटोकोसेरोको अवैध व्यापारको ट्रान्जिट पोइन्ट कास्कीको पोखरा पनि रहेको पाइएको हो । यसरी हुने अवैध व्यापारका घटनाको जम्मा १० प्रतिशतमात्र समाइने र ९० प्रतिशत भूमीगत बाटो हुँदै छुटेर भारत र चीनमा तस्करी हुने गरेको लामो समय देखि वन्यजन्तुको अनुसन्धान र अध्ययन गर्दै आएका आचार्यले बताए । अन्तर्राष्ट्रिय स्तरमै वन्यजन्तुको अवैध तस्करी समाइने र भूमीगत रुपमा तस्करी हुने प्रतिशत यस्तै रहेको विज्ञहरुले बताएका छन् । अवैध रुपमा संकलन गरि जम्मा भएका वन्यजन्तु पोखराबाट काठमाडौं, तातोपानी नाका हुँदै चीन पुग्ने गर्ने अनुसन्धानमा संलग्नहरु बताउँछन् । पोखरामा जम्मा भएका वन्यजन्तु पाल्पा, बुटवल हुँदै सुनौली नाकाबाट भारत पुग्ने गर्दछ । अर्को रुट भनेको पोखरा, चितवन, बुटवल सुनौली नाकाबाट भारत पुग्ने गरेको पाइएको छ । लाटोकोसेरोकी बाठो कोसेरो शिर्षक पुस्तकका लेखकद्वयको लामो अनुसन्धानबाट लाटोकोसेरो यही मार्ग हुँदै तस्करी गरेको पाइएको हो । लाटोकोसेरो भने जिउँदै तस्करी हुने पनि उनिहरुको अध्ययनमा छ । पछिल्लो केही वर्षयता त्यसरी गरिने ओसारपसारमा बरामद र पक्राउका घट्ना भने कम हुन थालेको बताइएको छ । यिनै बाटो प्रयोग गरि अन्य वन्यजन्तुको व्यापार हुन सक्ने अनुसन्धानमा उल्लेख गरिएको छ । पोखराबाट मुस्ताङ्को कोरोला नाका र मनाङ, गोर्खाका चीनीयाँ नाकाबाट पनि वन्यजन्तु, जडीबुटीको अवैधरुपमा निकासी हुनसक्ने भन्दै यसतर्फ पनि सचेत हुनु पर्ने विज्ञहरुले औंल्याएका छन् ।"
कहाँ पुग्यो बुढीगण्डकी जलविद्युत आयोजनाको काम ?,"धादिङ : केही दिनयता पूर्व प्रधानमन्त्री बाबुराम भट्टराईले बहुचर्चित जलाशययुक्त बुढीगण्डकी जलविद्युत आयोजनामा प्रचण्ड, केपी ओली र शेरबहादुर देउवा मिलेर ९ अर्ब भ्रष्टाचार गरेको कुरा बाहिरिए पछि राजनीतिकवृत्त तरङिगत बनेको छ । आयोजनाको निर्माणपूर्व नै पूर्व प्रधानमन्त्री जस्तो व्यक्तिले बहालवाला प्रधानमन्त्री र अरु २ पूर्व प्रधानमन्त्रीलाई भ्रष्टाचार गरेको आरोप लाइरहँदा आयोजनाको कामले भने खासै गति लिन सकेको छैन । आयोजनाको डुवान क्षेत्रमा पर्ने जग्गाको मुआब्जा वितरण अन्तिम चरणमा पुगेको बाहेक अरु केही प्रगति देखिएको छैन । आयोजनाले हाल डेढ अर्बभन्दा बढी खर्चेर डिपिआर तयार गरेको छ भने ३२ अर्ब ६४ करोड मुआब्जा वितरण गरिसकेको छ । कुल १२ सय मेगावाट क्षमताको जलविद्यूत आयोजना निर्माण गर्नको लागि ५८ हजार १ सय १३ रोपनी जग्गा अधिग्रहण गरी मुआब्जा वितरण गर्नुपर्ने थियो । जस मध्ये ४७ हजार ७ सय ७७ रोपनी जग्गाको ३२ अर्ब ६४ करोड रुपैयाँ मुआब्जा वितरण गरिसकेको छ । अहिले मुआब्जा दिने घर गोठको लगत संकलन गरेर तथ्याङ्क विश्लेषणको काम सुरु भएको बुढीगण्डकी आयोजना अन्तरगतको वातावरण, मुआब्जा वितरण, पुनर्वास र पुनस्थापना इकाइका संयोजक कृष्ण कार्कीले बताए । उनले भने, 'यो आर्थिक वर्षमा समस्याग्रस्त जग्गाहरु बाहेक सबैको मुआब्जा वितरण गरि सक्ने छौँ ।' मुआब्जा वितरणको काम अन्तिम चरणमा पुगिसक्दा पनि पुनस्थापनाको काम भने सुरु हुन सकेको छैन । डुवान क्षेत्रमा पर्ने घर पुनस्थापना गर्नका लागि भनेर विस्तृत परियोजना रिर्पोट (डिपिआर) मै ४४ स्थान छनौट गरिएको थियो । मुआब्जा वितरण सँगसँगै पुनरस्थापनाको काम पनि अघि बढ्ने बताइए पनि मुआब्जा वितरणको काम अन्तिमअन्तिम भइसक्दा समेत पुनस्थापना गर्ने क्षेत्रहरुको जग्गा अधिग्रहणका लागि कुनै प्रक्रिया नै सुरु भएको छैन । आयोजनाको डुवान क्षेत्र आसपासमा रिङगरोड बनाउनको लागि सर्भेको काम सकिए पनि निर्माण कार्य सुरु हुन सकेको छैन । आयोजनाको डुवान क्षेत्रमा पर्ने ३ हजार ५ सय ६० भन्दा बढी घरधुरीको लागि पुनस्थापना लागि छनौट गरिएको क्षेत्रमा एउटा घर बनाउन मिल्ने जग्गा दिने निर्णय भएको थियो । नेपाल सरकारले पनि राष्ट्रिय गौरवको आयोजनाको रुपमा राखेको बुढिगण्डकी जलविद्युत आयोजना निर्माण गर्ने मोडालिटी चालु आर्थिक वर्षमा टुङ्ग्याउने बताइरहँदा पुनस्थापनाको काम नै सुरु नहुनुले झनै अन्यौलता बढाएको छ । बुढीगण्डकी जलविद्युत आयोजना राष्टिय सरोकार समितिका अध्यक्ष हरेराम ढकालले भने, 'सरकारको प्राथमिकतामा यो आयोजना पर्दै परेन, जनताहरु आफ्नो थातथलो छाडेर सरकारलाइ जग्गा सुम्पिसके तर सरकारको काम गराइ शैली भने कछुवा गतिमा छ ।' आयोजना बनाउने काम अघि बढाउनुको साटो एक अर्कामा दोष थोपारेर आयोजना नै अन्योलमा पार्ने काम भएको ढकालले आरोप लगाए । १ अर्ब १८ करोड भन्दा बढी खर्च गरेर फ्रान्सेली परामर्श दाता कम्पनी ट्राक्वेल इन्जिनियरिङ र जेड कन्सलटेन्सीले ३५ महिना लगाएर गरेको वातावरणीय प्रभाव मुल्याङकन प्रतिवेदन र विस्तृत परियोजना अध्ययन प्रतिवेदन २०७२ सालमै तयार गरेको थियो । प्रतिवेदन अनुसार १२ सय मेघावाट क्षमताको जलाशय युक्त परियोजना सुरु भएमा ८ हजार १ सय १७ घरधुरी विस्थापित हुनेछन् । तत्कालिन समयमा बुढीगण्डकी परियोजना सम्पन्न गर्नको लागि २ खर्व ५४ अर्ब ९५ करोड ५० लाख लाग्ने अनुमान गरिएको थियो भने निर्माण कार्य सुरु भएको १ सय ८ महिनामा विद्युत उत्पादन सुरु हुने अनुमान थियो ।"
महावीर पुनको नयाँ सुट,"काठमाडौं : राष्ट्रिय आविष्कार केन्द्रका परिकल्पनाकार महावीर पुनले आइतबार सेतो सर्ट, नीलो कोट, नीलै पाइन्टमा कालो जुत्ता लगाएर ठाटिएको तस्बिर फेसबुकमा पोस्ट गरे। त्यसमा पुनले लेखे, लौ हेर्नुहोस्, मैले नि यो वर्षको दसैंमा ता नयाँ कपडा पायो बाई। उनले यति मात्र होइन, लामै स्टाटस लेखे। सायद ४५ वर्षपछि मैले दसैंमा नयाँ कपडा पाएको होला। यो कपडा मलाई नै नापेर सिलाइदिएका हुन्। पुरानो जडौरी होइन। मेरो जिन्दगीको यो दोस्रो नयाँ सुट हो। जुत्ताचाहिँ ६ वर्ष पुरानो हो। धेरै साथीहरूले राम्रो कपडा लगाएन भनेर कचकच गरिरहनुभएको थियो। अब कचकच गर्ने साथीहरू चुप लाग्नुहोस्, उनले लेखे, आज नयाँ कपडा लगाएको फोटो हाल्छु भनेर हिजो गरेको वाचा पूरा गरे। दसैंका बेला यो नयाँ कपडा कहाँबाट आयो भनेर कसैले पनि नसोध्नुहोला। केही महिनापछि मैले नै बताउनेछु। क्या रमाइलो हुने भयो यसपालिको दसैं त। कहिलेकाहीँ त गल्लीको कुकुरको पनि दिन आउँछ भनेको यही होला। उनले नयाँ सुट लगाएर फोटो पोस्ट् गर्ने रहर किन गरे ? दुई पटकको प्रयासमा उनले फोन रिसिभ गरे। उनले सोधे, भन्नुस् त के काम थियो ? मैले (अन्नपूर्ण संवाददाता) कोटको प्रसंग निकालें, खुब राम्रो फोटो अपलोड गर्नुभएछ नि ! कोट कति सुहाएको ! उनले अन्नपूर्ण पोस्ट्सितको कुराकानीमा भने, लुगा किन्ने पैसा नै हुन्न मसँग। सपिङ त कहिल्यै गएको छैन। फेसबुक साथीहरूले अति नै हैरान गरे। जहिले पुरानो लुगा लगाउने भन्दै म्यासेज गर्छन्। मलाई नयाँ लुगा लगाएको हेर्न चाहने साथीहरूका लागि फोटो पोस्ट गरेको हुँ। यो कोटको के काम ? कोट लगाएर काम गर्न मिल्दैन। फोटो खिचिसकेपछि पट्याएर राखेको छु। मसँग ३० वर्षअघि सिलाएको कोट पनि त छ। जुन ०४५ सालमा अमेरिका जाने बेला किनेको थिएँ। सानैदेखि अभावमा हुर्किएकाले नयाँ लुगा किन्ने बानी नपरेको हुन सक्ने उनले सुनाए। रहर हुँदा पुगेन। अहिले रहर पनि लाग्दैन पैसा पनि पुग्दैन। लुगा किन्न नपरेपछि पैसा बच्छ नि ! अन्य अभर टार्न सकिन्छ। नयाँ लुगा नकिनेको त ४ दशक बढी भइसक्यो, उनले भने । उनले भने, मसँग अरूले दिएका जड्यौरी मात्रै टन्नै छन्। अरूले राम्रै लुगा दिन्छन् नि ! जुत्ता पनि किनिदिन्छन्। यसअघि १० वर्षसम्म एउटै जुत्ता लगाएको थिएँ। कहिलेकाहीँ मात्रै लगाउँछु जुत्ता, त्यसैले पनि होला निकै टिक्छ। अहिलेको यो जुत्ता पनि हङकङ जाँदा साथीले किनिदिएको हो। अझै ६७ वर्ष यसैले काम दिन्छ भने अर्को किन किन्नु पर्यो ? उनी ०४५ सालमा पढाइका लागि अमेरिका गएका थिए। त्यहाँ होस्टलमा बस्दा अमेरिकी साथीहरू थिए। उनीहरू लुगा एकदुई पटक लगाएर फाल्ने गर्थे। यस्तो देख्दा उनलाई दुःख लाग्थ्यो। उनले ती लुगा धोएर पुनः प्रयोगमा ल्याए। त्यो देखेर अरू लुगा पनि दिन थालेको उनले सुनाए। ८९ वर्ष अमेरिका बस्दा अमेरिकीले दिएकै कपडाले पुग्यो उनलाई। गाउँमा ल्याएर वितरणसमेत गरे। उनलाई लुगा भनेको आङ ढाक्न पाए हुन्छ भन्ने लाग्छ। लुगाकै कारण कहीँ कतै पनि अप्ठ्यारो नपरेको अनुभव उनले सुनाए। यो सोचाइको कुरा हो। ब्रान्डेड लुगा लगाएर को ठूलो भएको छ र ?, उनले भने, महँगा लुगा लगाउनेको मात्रै इज्जत हुने पनि त हैन। बेकारको खर्च हो यो। परिवारका सदस्यले पहिलेपहिले नयाँ लुगा किन्न जोड गर्थे। अहिले त केही भन्दैनन्। उनका अनुसार काममा केन्द्रित भएपछि लुगातिर ध्यान पनि जान्न। अहिले झन २४ घण्टै व्यस्त हुन्छु, उनले भने, लुगा रोज्ने र खोज्ने फुर्सद नै छैन। सहृदयीहरूले आविष्कार केन्द्रका लागि मात्रै पैसा पठाउँछन्। पैसाकै अभावमा तमाम काम अड्किरहेको हुन्छ। धेरैभन्दा धेरै काम गर्ने सपना मनमै अड्किरहेको छ, उनले भने। अन्तर्राष्ट्रिय ख्यातिप्राप्त म्यागासेस पुरस्कार विजेता नेपाली वैज्ञानिक पुनः लकडाउन भएयता आविष्कार केन्द्रमै तल्लीन छन्। केन्द्रले कोरोना संक्रमण न्यूनीकरणमा आवश्यक सामग्री उत्पादन गरिरहेको छ। पीपीई, फेससिल्डदेखि पीएआरपी मास्क, डेड बडी ब्याग, सीपीएपी मेसिनलगायत उत्पादनदेखि अस्पतालमा गएर भेन्टिलेटर बनाउनेसम्मको काम गरिरहेको छ। आविष्कार केन्द्र दसैँभर पनि २४ सै घण्टा खुल्ने र आवश्यक सेवा दिने तयारीमा छ। विभिन्न कलेजमा पढ्ने विद्यार्थीले केन्द्रमा स्वयंसेवकका रूपमा काम गरिरहेका छन्। नयाँनयाँ आइडिया लिएर काम गर्न आविष्कार केन्द्र धाउने भाइबहिनी रातभर बसेर काम गर्छन्। यो नै मेरो संसार, खुसी र जिन्दगी हो, उनले भने, ठूलो विशेष आविष्कार तत्काल नभए पनि सिक्ने वातावरण बनाउनु नै अहिलेको उपलब्धि हो। सायद यसपालिको दसैं पनि यतै बित्छ। उनी म्याग्दीको विकट गाउँमा हुर्किएका हुन्। त्यसबेला दसंैमा नयाँ लुगा लगाउने चलन थिएन। गरिबी व्याप्त थियो। बाल्यकालमा कमिज, कट्टु लगाएर र भांग्रा ओढ्दै खाली खुट्टा हिँड्नुपथ्र्यो। ०२६ सालमा चितवन आएपछिको दसंैमा पहिलो पटक नयाँ लुगा पाएको थिएँ , उनले बाल्यकाल स्मरण गर्दै भने, कक्षा ९ मा पढ्दा पहिलो पटक चप्पल लगाएको हुँ। २१ वर्षको हुँदा मात्रै फुल साइजको पाइन्ट लगाउने अवसर पाएँ।"
