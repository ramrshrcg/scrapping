शीर्षक,विवरण
बारबाट पाँच जना एमिकस क्युरी,"काठमाडौं : नेपाल बार एसोसिएसन र सर्वोच्च अदालत बार एसोसिएसनले प्रतिनिधिसभा विघटनसम्बन्धी रिटमा इजलासलाई स्वतन्त्र सहयोगीका रूपमा बहस गर्न पाँच जना वरिष्ठ अधिवक्तालाई सिफारिस गरेका छन्। सर्वोच्च बारले शुक्रबार वरिष्ठ अधिवक्ता खगेन्द्रप्रसाद अधिकारी र पूर्णमान शाक्यको नाम सिफारिस गरेको हो। अधिवक्ता अधिकारी उक्त बारका निवर्तमान अध्यक्ष हुन् भने शाक्य नवनिर्वाचित अध्यक्ष। सर्वोच्च अदालतको संवैधानिक इजलासले माग गरेअनुरूप नेपाल बारले तीन र सर्वोच्च अदालत बारले दुई गरी पाँच जनाको नाम पठाएका हुन्। बारले एमिकस क्युरीका रूपमा वरिष्ठ अधिवक्ता बद्रीबहादुर कार्की, सतीशकृष्ण खरेल र विजयकान्त मैनालीलाई सिफारिस गरेको छ। कार्की तत्कालीन प्रधानमन्त्री शेरबहादुर देउवाको कार्यकालमा महान्यायाधिवक्ता भएका थिए। खरेल बारका पूर्वमहासचिव हुन्। मैनाली बारकै पूर्वकोषाध्यक्ष हुन्। प्रतिनिधिसभा पुनःस्थापनाको मागसहित दायर झन्डै दर्जन रिटमा सर्वोच्चमा पुस २२ गते सुनुवाइका लागि पेसी तय भएको छ। एमिकस क्युरीले राष्ट्रियअन्तर्राष्ट्रिय अभ्यास, सर्वोच्चका पूर्वनजिर, संवैधानिक मान्यतासहित स्वतन्त्र र निष्पक्ष राय उपलब्ध गराउने प्रचलन छ।"
उड्डयन क्षेत्रको गुम्यो आम्दानी,"काठमाडौं : कोरोनाका कारण सन् २०२० सुखद रहेन। कोरोनाले सबैभन्दा बढी असर गरेको उड्डयन क्षेत्रको आम्दानी सन् २०२० मा करिब ८० प्रतिशतले घटेको छ। अघिल्लो वर्षको समीक्षा अवधिसँग तुलना गर्दा करिब ५ अर्ब ६९ करोड रुपैयाँ आम्दानी घटेको देखिन्छ। उड्डयन क्षेत्रको नियामक निकाय नागरिक उड्डयन प्राधिकरणको तथ्यांकअनुसार सन् २०२० मा उड्डयन क्षेत्रले करिब १७ अर्ब ६२ करोड रुपैयाँ आम्दानी गुमाएको छ। सन् २०२० को जनवरीबाट नै कोरोना भाइरसका कारण सबै उडानमा भएको प्रतिबन्धका कारण उड्डयन क्षेत्रले ठूलो धनराशि गुमाएको हो। सन् २०२० मा नेपाली ध्वजावाहक नेपाल वायुसेवा निगमले मात्रै करिब ५ अर्ब रुपैयाँ गुमाएको छ भने निजी क्षेत्रको हिमालय एयरलाइन्सले करिब २ अर्ब रुपैयाँ आम्दानी गुमाएको छ। दुवै वायुसेवाले अन्तर्राष्ट्रिय उडान भर्दै आएका छन्। निगमले आन्तरिक उडान पनि भर्ने गर्छ। यस्तै, आन्तरिक तर्फका वायुसेवा कम्पनीले करिब १० अर्ब ६२ करोड रुपैयाँ गुमाएका छन्। यसमा हेलिकप्टर सेवा पनि समावेश गरिएको छ। सन् २०२० को मार्च २३ बाट लगाइएको उडानमा प्रतिबन्धका कारण र कोरोना संक्रमण वर्षभरि रहेका कारण सो वर्ष यात्रुको चहलपहल न्यून हुन पुगेको छ। सेप्टेम्बर १ बाट बाह्य र सेप्टेम्बरको अन्तिम साताबाट मात्रै उडान खुलेको थियो। सन् २०२० को नोभेम्बरसम्म १० लाख ३९ हजार ३ सय २२ यात्रुले त्रिभुवन अन्तर्राष्ट्रिय विमानस्थलमा आवागमन गरेका छन्। समीक्षा अवधिमा अघिल्लो वर्ष ४१ लाख ३८ हजार ४ सय ८२ यात्रुले आवागमन गरेका थिए। अघिल्लो वर्षसँग तुलना गर्दा करिब ६४७३ प्रतिशतले यात्रु संख्या घटेको छ। समीक्षा अवधि अन्तर्राष्ट्रियतर्फ ८६ प्रतिशत र आन्तरिकतर्फ ७३ प्रतिशतले हवाई यात्रु घटेका छन्। अन्तर्राष्ट्रिय क्षेत्रमा पनि करिब ६० प्रतिशत हवाई यात्रु संख्या घटेको छ। यसले गर्दा करिब ३ खर्ब ९१ अर्ब अमेरिकी डलर बराबरको आम्दानी अन्तर्राष्ट्रिय वायुसेवाले गुमाएका छन्।"
नेपाली साहित्यमा संयुक्त लेखन,"संयुक्त लेखनका पनि विविध रूप छन्। लेखन शैली र भावनाको प्रवाहका अतिरिक्त धेरै कुराको सामञ्जस्य मिल्नुपर्ने समेतका कारणले संयुक्त लेखन आफैंमा सुन्दर, जटिल र चुनौतीपूर्ण काम हो। प्रतिलिपि अधिकारको सन्दर्भमा यदाकदा यसले अप्ठ्यारो पारेको पनि देख्न र सुन्नमा आएको छ। २०७७ कात्तिक तेस्रो साता। अमेरिकाको न्युयोर्कमा बस्दै साहित्य सिर्जना र साहित्यिक गतिविधिमा सक्रिय गीता कार्कीले फोन गरेर उहाँसहित ज्योति पौडेल र पुनम काफ्लेले संयुक्त रूपमा लेखेको गीतको म्युजिक भिडियो भर्चुअल माध्यमबाट सार्वजनिक गरे। हीरा दिन्छु भन्ने आए, मोती दिने पनि बोलको उक्त गीतका स्थायी हरफहरू एकजनाले र गीतका दुई अन्तरा अरू दुईजनाले लेख्नुभएको रहेछ। संयुक्त लेखनको यो सन्दर्भले केही कुरा सम्झायो। तिथिमितिको यकिन सम्झना छैन। झन्डै चार दशकअगाडि आकाश विभाजित छ शीर्षकको उपन्यास नेपाली साहित्यमा नौलो रूपमा आएको थियो। परशु प्रधान, शैलेन्द्र साकार, ध्रुव सापकोटा, बेञ्जु शर्मा, पुष्कर लोहनीसमेत १० जनाले अलगअलग परिच्छेद लेख्नुभएको उपन्यास थियो त्यो। संयुक्त उपन्यास भए पनि उपन्यासको कुन परिच्छेद कसले लेखेको हो भन्ने कुरा पुस्तकमा खुलाइएको थियो। २०७६ सालमा प्रकाशित परशु प्रधान र गोविन्द गिरी प्रेरणाको संयुक्त लेखनको उपन्यास विसर्गमा भने कुन अंश कसले लेखेको हो भनेर छुट्ट्याइएको छैन। कविताको कुरा गर्दा विष्णुविभु घिमिरे र यी संयुक्त पंक्तिका लेखकले संयुक्त रूपमा लेखेको समय शीर्षकको कविता २०३८ साल माघ २२ गतेको राष्ट्रपुकार साप्ताहिकमा छापिएको थियो। यसपछि २०४८ सालसम्ममा हामीले ५ र ७ वटा संयुक्त कविता प्रकाशित गरेका थियौं। हामीले लेखेका यी कवितामा कुन कवितांश कसले लेखेको हो भनेर छुट्टिँदैन। कसले कविताको कुन अंश लेखेको हो भनेर नछुट्टिने यस परम्परामा अशेष मल्ल, गगन विरही, दिनेश अधिकारी र विष्णुविभु घिमिरेले संयुक्त रूपमा लेखेको एउटा बस्तीको कथा शीर्षकको लामो संरचनाको कविता २०५७ साल भदौको मधुपर्क मासिक पत्रिकामा छापियो। यो २०७२ सालमा पुस्तकका रूपमा पनि प्रकाशित भयो। साहित्य क्षेत्रकै कुरा गर्दा २०५७ सालमा प्रकाशित प्रतिनिधि नेपाली गजल संग्रहमा वियोगी बुढाथोकी, कृसु क्षेत्री, गोवद्र्धन पूजा, रोशन थापा निरवसमेतले अलगअलग शेर लेखेर एउटा गजल पूरा गरेको देखिन्छ। प्रत्येक शेर कसले लेखेको हो भन्ने कुरा खुलाइएको अवस्थामा यो गजल प्रकाशित छ। २०६१ साल पुसमा कविहरू कृसु क्षेत्री, चेतनाथ धमला र मनोज न्यौपानेले विलयनवाद आन्दोलनको घोषणा गर्दै आगोको मुर्छना र रगतको दरबार शीर्षकका दुईवटा लामा संरचनाका कविता छुट्टाछुट्टै पुस्तकमा विलयन काव्यको संज्ञा दिएर प्रकाशनमा ल्याएका थिए। यसपछि २०६४ सालमा संयुक्त अरब इमिरेट्स (यूएई)बाट भानु दुलालसमेतका पाँच जनाले आरोहण शीर्षकको संयुक्त गजल संग्रह र २०६६ सालमा पवन भिमानेलीसमेतका तीन जनाले मुटुको चिनो शीर्षकको संयुक्त मुक्तक संग्रह प्रकाशनमा ल्याएको बुझिन्छ। यहाँ संयुक्त रूपमा लेखिएका नेपाली गीतका बारेमा जानकारी हासिल गर्नुलाई उद्देश्य बनाइएको हो। संयुक्त रूपमा संगीत सिर्जना हुने गरेको जानकारी हामीमध्ये धेरैलाई भएकै विषय हो। प्रेममाणिक, नातिकाजीशिवशंकर, शरणरनजित, नातिकाजीगोपाल योञ्जन, कर्मगोपाल योञ्जन, शुभशम्भुजित यसै परम्परामा सम्झनामा आउने केही नाम हुन्। संयुक्त रूपमा लेखिएका नेपाली गीत (रचना) को सन्दर्भमा प्रकाश सायमीसँग कुरा हुँदा स्वतन्त्र रूपमा लेखिएका केही र चलचित्रका केही गीतमा सुरुमा संयुक्त रूपमा नाम आए पनि पछि गएर त्यसमा विवाद उत्पन्न भएका केही सन्दर्भ पहिल्यायौं। तीमध्ये केहीमा समझदारी कायम भएको पाइयो भने केहीचाहिँ अहिले पनि विवादकै घेराभित्र रहेको अवस्था देखियो।खासगरी चलचित्रमा गीतकारको नाम एकमुष्ट लेखिने कारणबाट यस्तो अवस्था उत्पन्न भएको हुन सक्ने सम्भावनालाई दृष्टिगत गर्दा प्रत्येक गीतका लागि छुट्टाछुट्टै नाम लेख्ने परिपाटी बसाउने हो भने भविष्यमा यस्तो अप्ठ्यारो आउने थिएन। यो अलग्गै छलफलको विषय हो। संयुक्त रूपमा गीत लेखनको सम्झना गर्दै गर्दा साहित्यिक पत्रकार संघको आयोजनामा २०५७ वैशाख १० गते शिवपुरी डाँडा, काठमाडौंमा सम्पन्न साहित्यिक वनभोज कार्यक्रममा तारानाथ शर्मा, दिनेश अधिकारी, जीवराज घिमिरे, रमेश पौडेल, गोकुल अधिकारी, माया न्यौपाने, प्रतीक्षा, कृसु क्षेत्री, पद्मावती सिंह, गोविन्द नेपाल र विजय बजिमयले माथिबाट क्रमशः एक र एक हरफ लेखी पूरा गरेको मुटुमा मुटु मिलेपछि माया मौलाउँदो रहेछ, धेरै चोटिको अनुभव छ मन बौलाउँदो रहेछ, बोलको गीत अहिले पनि अभिलेखका रूपमा मसँग सुरक्षित छ। वनभोजको रमाइलोमा लेखिएको यो गीतलाई रमाइलो ठानेर सम्झँदा पनि रमाइलै हुन्छ। प्रकाशनमा नआएका यस्ता लेखन खोजी पसे अन्यत्र पनि भेटिन सक्ला। यहीँनेर मञ्जुल र गीता त्रिपाठीले एउटा गीतमा एक जनाले लेखेपछि त्यसको सन्दर्भलाई समात्दै वा भनूँ कुनै न कुनै रूपमा जोड्दै अर्कोले अर्को गीत लेख्ने तरिका पनि अवलम्बन गरे। यसरी लेखिएका गीतहरूको संग्रह दुई हरफ ओठहरू २०६४ सालमा प्रकाशनमा आएको विषयलाई पनि संयुक्त लेखनको सन्दर्भमा सम्झनुपर्ने हुन्छ। जानकारी प्राप्त भएसम्म संयुक्त रूपमा लेखिएको रेकर्ड भई त्यही रूपमा सार्वजनिक प्रचारप्रसारमा आएको र विवादमुक्त रहेको पहिलो नेपाली गीत भने नगेन्द्र थापा र गोपाल योञ्जनको शब्द रचना, गोपाल योञ्जनको संगीत र नारायण गोपाल तथा दिलमाया खातीको स्वरमा छ। तिमी देख्दा रहर होला लागेर आउँछ, त्यसै त्यसै जिन्दगी मेरो जागेर आउँछ नै हो। यस गीतका गीतकारमध्येका एक नगेन्द्र थापाका अनुसार यो गीत सन् १९६५ (विसं २०२२ र २०२३ साल)मा दार्जिलिङको कला मन्दिरमा बसेर लेखिएको हो। यसबाहेक एउटा अर्को गीत पनि संयुक्त रूपमा लेखेको तर रेकर्डचाहिँ भए नभएको अहिले यकिनसाथ भन्न नसकिने अवस्था छ। संयुक्त रूपमा लेखिएका ती दुवै गीत युगल थिए र एउटा गीतको पुरुष भावना (मेल भर्सन) नगेन्द्र थापा र नारी भावना (फिमेल भर्सन) गोपाल योञ्जनले तथा अर्को गीतमा त्यसको ठीक विपरीत गोपाल योञ्जनले पुरुष र नगेन्द्र थापाले नारी भावना लेख्नुभएको सम्झना गर्नुहुन्छ। संयुक्त लेखनका पनि विविध रूप छन्। माथि उल्लेख गरेबाहेक सिर्जना जसले गरेको भए पनि संयुक्त रूपमा नाम दिने प्रचलन रहेभएको कुरा पनि यदाकदा नसुनिएको होइन। लेखन शैली र भावनाको प्रवाहका अतिरिक्त धेरै कुराको सामञ्जस्य मिल्नुपर्नेसमेतका कारणले संयुक्त लेखन आफैंमा सुन्दर, जटिल र चुनौतीपूर्ण काम हो। प्रतिलिपि अधिकारका सन्दर्भमा यदाकदा यसले अप्ठ्यारो पारेको पनि देख्न, सुन्नमा आएको छ। संयुक्त हुनुको कारण यसका सर्जकहरूले यसलाई एकल भन्दा पछिकै स्थानमा राखेको देख्न, सुन्न पाइन्छ। यति मात्र होइन, कहिलेकाहीँ त बेवारिसे अवस्थामा छोडेको पनि सुनिन्छ। यस अर्थमा संयुक्त लेखन सधैं जोखिममा रहेको प्रतीत हुन्छ। यो लेखोटको मूल उद्देश्य नेपाली साहित्यमा संयुक्त लेखनबारे बृहत् रूपमा अध्ययन र अनुसन्धान हुनका लागि त्यसका अध्येताहरूलाई घचघच्याउनु नै हो। यसकारण पनि सोही प्रयोजनका लागि साहित्य र संगीतको क्षेत्रमा भएगरेका कामको छोटो टिपोट मात्र यहाँ प्रस्तुत गरिएको छ। त्यसैले संयुक्त रूपमा लेखिएका पाठ्यपुस्तक, लेख आदिलाई यसमा समावेश नगरिएको व्यहोरा विज्ञ पाठकसमक्ष यसैसाथ अनुरोध गर्दछु।"
बालकको बीभत्स हत्या,"जनकपुरधाम : मेरो सोना राजा, मेरो अभि मलाई छोडेर कहाँ गयौ ? ३० वर्षीया रामपुकारी राय ५ वर्षीय छोरो अभिनन्दन खोज्दै भक्कानिँदै थिइन्। छोराहरू जेठो ११ वर्षीय दीपक, माइलो ८ वर्षीय करण र छोरी ८ महिनाकी आरुषीकुमारी साथमै थिए। छिमेकी र आफन्त उनीहरूलाई सम्झाइबुझाइ गरिरहेका थिए। दीपक पनि भक्कानो छाडेर रोइरहेका थिए। करण दाइ दीपकलाई भन्दै थिए, म भाइसँग दुई दिनदेखि खेल्न पाएको छैन। मेरो भाइ ल्याइदेऊ। छोरा गुमाएको शोकमा रामपुकारी लुडीबुडी गरिरहँदा उनलाई छिमेकी मञ्जुदेवी रायले सम्झाइरहेकी थिइन्, जे नहुनु थियो भइसक्यो, अब के गर्ने ? कालले तिम्रो छोरालाई लिएर गइसक्यो, अब कहिले फर्किंदैन, धैर्य राख। हामीले बालकलाई सकुशल उद्धार गर्न हराएको थाहा पाएदेखि नै खोजिरह्यौं। जिल्लाका हरेक युनिट र सीमा सुरक्षामा खटिएको प्रहरीलाई फोटोसहितको सूचना प्रवाह गर्यौं, सीमा प्रहरी चौकी दुहबीका प्रमुख हिलक सिंहले भने, तर, बिहीबार राति १० बजे खोज्दै जाँदा घाँटी थिचेर हत्या गरी गाडेको अवस्थामा शव भेट्यौं। सिंहले घटनाबारे बुधबार बेलुका जानकारी प्राप्त भएको उल्लेख गरे। त्यसपछि शंकाका आधारमा खोजी गर्दै जाँदा बिहीबार अबेर राति ब्रह्मदेव राय अमातको घरमा भैंसी बाँध्ने गोठमा खाल्डो खनी पुरेर पराल ओछ्याई भैंसी बाँधेको अवस्थामा शव बरामद गरेका छौं, उनले भने। धनुषाका प्रहरी उपरीक्षक रमेशकुमार बस्नेतले रुपैयाँ लेनदेनका कारण नाबालक मारिएको प्रारम्भिक अनुसन्धानबाट देखिएको जानकारी दिए। खेल्दाखेल्दै प्रमिलाको घर पुगेको बच्चालाई चाउचाउ खान दिएर राखेको पायौं, प्रहरी उपरीक्षक बस्नेतले भने, चाउचाउ खाइसकेपछि बच्चाले प्रमिलालाई निद्रा लाग्यो सुत्छु भनेकोमा खाटमा सुताई, सुतिसकेको अवस्थामा घाँटी थिचेर हत्या गरेको देखियो। बच्चाको घाँटी थिचेर हत्यापछि साँझको अँध्यारोमा शव उठाएर गोठमा लगी खाल्डो खनेर गाडेको र माथिबाट खरानी र पराल हाली भैसी बाँधेको अवस्थामा भेटिएको बस्नेतले बताए। सीमा सुरक्षा प्रहरी चौकी दुहबीको टोली, जनप्रतिनिधि र स्थानीयले बुधबार रातभर बालकको खोजी गरेका थिए। अर्को दिन शंकाका आधारमा ब्रह्मदेव राय अमातको घरका पाँच सदस्यलाई बोलाएर अनुसन्धान गर्दा रहस्य बाहिर आएको हो। ब्रह्मदेवकी जेठी छोरी २६ वर्षीया प्रमिलादेवीले केही वर्षअघि रामपुकारीबाट १० हजार रुपैयाँ ऋण लिएको स्थानीयले बताएका छन्। तर, कति ऋण लिएको र त्यसलाई लिएर विवाद थियो कि थिएन भनेर प्रहरीले स्पष्ट खुलाएको छैन। प्रमिलादेवीले रुपैयाँ लेनदेनका कारण रिसइबी बनाएको देखिएको भने प्रहरीले स्पष्ट पारेको छ। १० वर्षअघि लिएको पैसा दिन नसकेर हत्या गरेको हुनुपर्छ। यतिका दिनसम्म पनि किन पैसा नदिएको भनेर भन्दा रिसरागले मारेको हुनुपर्छ, छिमेकी मञ्जुदेवीले भनिन्, लिएको पैसा नतिर्ने र कसैको कोख उजारेर बदला लिएजस्तो भान हुन्छ। मृतकका बुवा जीवन वैदेशिक रोजगारीमा छन्। प्रहरी उपरीक्षक बस्नेत नेतृत्वको टोलीले घटनास्थल पुगेर थप अनुसन्धान थालेको छ। अभियुक्त प्रमिलाले घटनामा आफ्नो संलग्नता स्वीकार गरेको प्रहरीले जनाएको छ।घटनामा संलग्न हुन सक्ने आशंकामा थप चार जनालाई प्रहरीले नियन्त्रणमा लिएको छ। उनीहरूलाई जिल्ला प्रहरी कार्यालयको हिरासतमा राखी थप अनुसन्धान भइरहेको प्र्रहरीले जनाएको छ।"
कसलाई सघाउँछ कांग्रेस ?,"विराटनगर : प्रदेश १ सरकारविरुद्ध अविश्वासको प्रस्ताव दर्ता भएसँगै अब बन्ने सरकारमा कांग्रेसले कुन समूहलाई समर्थन गर्ला भन्ने बहस सुरु भएको छ। प्रस्ताव दर्ता गर्ने दाहालनेपाल समूह र ओली समूह दुवैसँग सरकार निर्माणका लागि बहुमत नपुग्ने भएपछि कांग्रेस निर्णायक बनेको हो। प्रदेश सरकारविरुद्ध अविश्वासको प्रस्ताव दर्ता हुनुअघि नै मन्त्रिपरिषद् बैठकले प्रदेशसभाको हिउँदे अधिवेशन माघ ७ गते बोलाउने निर्णय गरेको छ। सोही बैठकले बहुमत सदस्यको समर्थनमा सरकार निर्माण गर्ने भएकाले कांग्रेसलाई आफ्नो पक्षमा पार्न दुवै समूह सक्रिय छन्। कांग्रेसले भने हालसम्म कुनै औपचारिक समर्थन वा निर्णय गरेको छैन। यो विषयमा अधिकांश कांग्रेस नेता केन्द्रको निर्णय पर्खाइमा रहेको बताउँछन्। सरकारमा सहभागी हुने वा समर्थन गर्ने कुरा प्रदेश १ को मात्रै समस्या होइन, प्रमुख विपक्षी दलका नेता राजीव कोइरालाले भने, केन्द्रको निर्णय नआई संसदीय दल आफैंले निर्णय गरी अघि बढ्ने अवस्था छैन। कांग्रेस नेताहरू दुवै समूहबीच अनौपचारिक कुराकानी भइरहेको बताउँछन्। सरकारमा सहभागिताको विषयमा पार्टीभित्र आन्तरिक रूपमा छलफल सुरु भए पनि नेकपाका कुनै पनि खेमासँग औपचारिक वार्ता र छलफल भएको छैन, हाम्रो पार्टीको केन्द्रमा समेत फरक मत छ, प्रमुख विपक्षी दलका नेता राजीव कोइराला भन्छन्। कांग्रेस केन्द्रीय सदस्य डा शेखर कोइरालाले प्रधानमन्त्री केपी शर्मा ओलीका गलत कामको मतियार बन्न कांग्रेस सरकारमा जान नहुने बताएपछि प्रदेशमा पनि सरकार निर्माणका विषयमा छलफल गर्न कांग्रेसलाई असहज छ। प्रधानमन्त्री ओलीले प्रतिनिधिसभा विघटन गरेपछि विराटनगरमा कांग्रेसले आयोजना गरेको विरोध सभालाई केही दिनअघि सम्बोधन गर्दै नेता कोइरालाले अहिलेको अवस्थामा कांग्रेस सरकारमा नजाने बताएका थिए। सरकार निर्माणमा कुन समूहलाई सघाउने भन्ने विषयमा कांग्रेसभित्र केन्द्रदेखि प्रदेशसम्मै एकमत देखिँदैन। अर्का केन्द्रीय सदस्य मीनेन्द्र रिजालले प्रदेशमा कांग्रेसको अबको भूमिकाका विषयमा विराटनगरमै छलफल गरेका छन्। रिजालले युवाविद्यार्थीसँगको भेटघाट र अन्तरसंवादमा कांग्रेस सरकारमा सहभागी हुँदा फाइदा हुने देखिए निर्णय गरी अघि बढ्नुपर्ने बताए। प्रदेशमा पनि केन्द्रमा जस्तै रामचन्द्र पौडेलकोइराला पक्ष भने केपी ओलीको निर्णयको विरोधमा छ।"
सपनाको सेरोफेरोमा सल्बलाउँदा,"न्युयोर्कको सेन्टर पार्कमा पुगेर थुप्रै साहित्यकारको जीवनी डायरीमा उतार्न सफल भएँ। तिनका तस्बिर हेर्दा भान भइरहेको थियो तिनी कविता पढिरहेका छन्। तिनी कविता लेखिरहेका छन्। तिनको भौतिक शरीर जिउँदै छ। सपना त्यो होइन जो राति सुतेपछि देखिन्छ, सपना त त्यो हो जसले सुत्न दिँदैन। पछिल्लो समय धेरै सुनेको वाक्य हो यो। सपनाबारेको फरक धारको यो भनाइले धेरै छोयो। सफल जीवन बनाउने यो महान् सूत्रअघि नै मैले सपनाको सन्दर्भ मनभरि पालेको थिएँ। जसरी बाल्यकालमा सपना प्यारो हुन्छ। सन्दर्भ बालबालिकामै जोड्दै छु। उनीहरूलाई जे नगर भन्यो त्यही काम बढी गर्न खोज्छन्। म त्यस्तै थिएँ। भेट्न गाह्रो हुने चीज नै पाउन मरिहत्ते गर्छ मान्छे पनि। कालान्तरमा म पनि बालकबाट ठूलो मान्छे भएँ। त्यस्तै एउटा सपनाको सन्दर्भमा जोडिएको खुल्दुलीले आज मलाई त्यहीँ पुर्याएको छ, जसलाई विश्वकै नागरिकले सपनाको देश भन्छन्। अमेरिका अर्थात् आमसपनाको देशप्रति पनि खुल्दुली थियो, जसको आकर्षण भनेकै अमेरिकामा धेरै र भव्य विकास भएको छ। त्यहाँ अब विकास गर्नुपर्ने भन्ने अवस्था नै छैन। त्यहाँबाट शिक्षा हासिल गरेका व्यक्ति धेरै ठूला हुन्छन्। त्यहाँ विश्वका धनीमानी बस्छन्। त्यहाँबाट चन्द्रमा पुगिन्छ। डर, त्रास, शोषण, दमन, घूसखोरी, भ्रष्टाचार केही हुँदैन। स्वतन्त्रताको देश हो त्यो। जहाँको मुद्राले विश्वलाई तानेको छ। त्यहाँ समुद्रमुनि रेलगाडीहरू चल्छन्। मोटर बाटो पनि तीनतले हुन्छन्। त्यहाँ पुग्न हवाईजहाजमै अठार घण्टा लाग्छ। दिनरात नेपालमा भन्दा ठीक उल्टो हुन्छ।नेपालको सुदूरपश्चिममा पर्ने दार्चुलाको एक सर्वसाधारण नागरिक मैले अमेरिकाका बारेमा यस्तै के के सुनेको थिएँ के के ! म त्यो गाउँमा जन्मेको मान्छे जहाँ नेपाल र भारतका सिमाना नदीले छुट्ट्याएको छ। मेरो त्यो गाउँमा दुई देशलाई जोडेको छ, एउटा जीर्ण झोलुंगे पुलले। त्यही नदीमा कतै कतै तुइनमा भारी बाँधेर वारिपारि गर्नुपर्ने ठाउँको मान्छे पनि हो म। हाम्रा स्कुलका शिक्षकहरूले त्यति बेला पढाउने गर्थे, राजधानीमा ठूलाठूला घर हुन्छन्, सफा चौडा बाटाघाटा हुन्छन्। राजधानीमा राष्ट्रिय संग्रहालय पनि छ, जहाँ पुरातात्विक र ऐतिहासिक महत्वका सरसामान, हातहतियार हुन्छन्। त्यस बेला मजस्तो किशोरले नेपालकै राजधानी देख्नु पनि सपना थियो। कर्म र भाग्यवश राजधानी हेर्ने मेरो सपना पूरा हुन समय लागेन। तर पढेको र देखेको राजधानीमा फरक पाएँ। न यहाँ सफा सडक नै थिए, न त पढाइए जस्ता पुराना हतियार संग्रहालयमै। पढेको राजधानी त यस्तो छ, सुनेको अमेरिका कस्तो पो होला र भन्ठान्थें। जुन १५ बिहीबार। पहिलो दिन थियो विश्वको राजधानीमा पाइला टेकेको। अमेरिकाको त्यही एयरपोर्ट, जहाँ सुदर्शन गुनी मैलाई पर्खिरहेका थिए। अर्थात् नेपाली जनरल कन्सुलेटका स्थानीय कर्मचारी जो आफ्नै मोटरमा बसेर मतर्फ मात्र आँखा हुत्याइरहेका रहेछन्। देख्नेबित्तिकै हतारहतारमा आएर अँगालो मारे। उनी बसेको ठाउँ न्युयोर्कको क्विन्स ब्रोको ज्याक्सन हाइट। नेपालीको घना बस्ती अनि साउथ एसियनहरूको बस्तीले परिचित ज्याक्सन हाइट। बंगाली, पञ्जाबी, गुजराती, बाहुन, क्षेत्री, जनजातिहरूको घना बस्ती नजिकै रहेछ, सुदर्शनको अपार्टमेन्ट। ठूलो चौडा कोठा, सम्पूर्ण सुविधासम्पन्न अग्लो घरको पाँचौं तलामा थकानको भारी बिसाएका थियौं। त्यसपछि विशाल सहर न्युयोर्कको नक्सा, गाइड बुक र सिमसहितको मोबाइल हातमा थमाइदिए उनले। तपाईंलाई सहर घुमाएर ल्याउँछौं भन्ने शब्दले सपनाको सहरको यात्रा सुरु भएको स्मरण गरेथें। जति धाए पनि नभेटिने देशको नागरिक म सबैभन्दा पहिलो नजिकैको ट्रेन स्टेसन पुर्याइएँ। क्विन्स ब्रोका लागि प्रख्यात रहेछ, सेभेन ट्रेन। सन् १९१५ मै सञ्चालनमा आएको सेभेन ट्रेन आकाशमा कुद्दो रहेछ। नेपालमा यो कहिले ? १२ डिब्बाको सबैभन्दा लामो टेन न्युयोर्क राज्यकै आकर्षक टेन हो। आसपासकै यूएन हेडक्वार्टरको सुरक्षा परिषद् भवन अवलोकनका लागि पुगियो। परिषद्मा नेपाली पनि कर्मचारी रहेछन्, देवी गौतम। उनैले सबैजसो तलाका विशाल सभाकक्षहरू पुर्याउनुभयो। विभिन्न राष्ट्रबाट आएका उपहारहरूले सजाइएका भित्ता र कक्षहरूको सौन्दर्य जति बाहिरबाट त्यो विशाल भवन देखिन्छ त्योभन्दा कम सौन्दर्य छैन भित्रका कक्षहरू। अरेबियन मुलुकबाट उपहारमा आएका रूखहरूका आकारमा बनाएका सुनका रूखहरू, हीराका र रत्नादी जडित हात्तीका आकार, सुनका धार्मिक मूर्तिहरू, सायद त्यो एउटा सुनको स्तूपामा थाइल्यान्डको नाम थियो। दोस्रो विश्वयुद्धमा बचेका अवशेषहरू जापानबाट ल्याएका रहेछन्। त्यो संग्रहालयमा अर्कोपटक जाने सोच बनाएको हँुदा विस्तृत लेखेको थिइनँ। विश्वका प्रत्येक बालबालिकाले पाउने सम्पूर्ण जीवनयापनका न्यूनतम आवश्यकता समावेश गरी युनिसेफले प्रस्तुत गरेको उसका एजेन्डाहरू देखेर विश्वका बालबालिकाहरूले पाएको छ वा छैन, त्यो त खोज्ने कुरो भएन। तर, त्यहाँ भने सम्पूर्ण पूरा गरेर देखाएको छ। तत्काल यूएन हेडक्वार्टर मर्मत र रङरोगन गरिरहेको हुँदा अस्थायी बनाइएका घर र भाडामा लिइएका घरहरूभित्र राखिएका तस्बिरमध्ये त्यहाँ नेपालमा माओवादी जनयुद्ध समयको एउटा गोर्खाली नेपाली चेलीले बोकेको बन्दुकसहितको तस्बिर पनि रहेछ। सुनसान र ठूला हलको माझ सुरक्षा परिषद्को बैठक कक्षमा फोटो खिचाउँदाको आनन्द जति लेखे पनि कमै हुन्छ। त्यसपछि सुदर्शन आफ्नै बाटो लाग्नुभयो, म तिनले दिएको नक्सा पछ्याउँदै हिँड्न थालें। सबैभन्दा रमणीय पर्यटन क्षेत्र म्यानहाटनको ब्याट्रीपार्कतिर लागें। ब्याट्रीपार्क समुद्रको छेउमा रहेछ। त्यहाँ एक ठाउँमा लामो लाइन थियो। आँखा घुमाउँदा देखें, स्ट्याचु अफ लिबर्टी। दर्शन गर्न पर्खेकाहरूको संख्याले दुईवटा कुरो बताइरहेको थियो एउटा मानिस स्वतन्त्रताको पक्षमा छन्, अर्को मानिसलाई घुमघाम अति प्रिय छ। कुनै भगवान्का रूपमा स्थापित नभए पनि स्वतन्त्रताकी प्रतिमूर्ति मानेकाले त्यो हेर्न जानेलाई भक्तजन भनेको हुँ। स्टेटन आइल्यान्ड जान विच अथवा पानीजहाज चढ्नुपर्छ। मिस इलिस आइल्यान्ड नामक सानो टापु भेटियो जहाँ सरकारका घर छन्। तीनतले पानीजहाज (फेरी)लाई चौथो तलामा बसेर पाइलटले हाँक्दो रहेछ। स्टेटन आइल्यान्ड फेरीलाई यातायात विभागले सञ्चालन गर्दो रहेछ। बीस मिनेटको समुद्री यात्रापछि भेटिइन् स्वतन्त्रताकी देवी। न्युयोर्क वाटर ट्याक्सी, लिबर्टी हेलिकोप्टर पोर्ट र इलिस आइल्यान्ड फेरिजका साथै स्टेसन आइल्यान्ड फेरीहरूले पर्यटकलाई सेवा दिँदा रहेछन्।समुद्र बाँध्ने बेलामा सद्गति प्राप्त भएका वीर कालीगढहरूका काठमा कोरिएर ताम्रपत्रले बनेका मूर्तिहरूले पाएको सम्मान र पार्कभित्रको एक छेउमा ठुल्ठूला स्तम्भ बनाएर सेप्टेम्बर ११ मा दिवंगत भएकाहरूको नाम देख्दा कसको आँसु नझर्ला। त्यो लामो पर्खाइमा। मैले पनि मेरै पारामा चिर शान्तिको कामना गरें। त्यो पार्कबाट छुट्कारा त लिएँ तर जहाँ गए पनि उस्तै देखिन्छ; बाटो, मान्छे, घर, सहर, मोटर। के हेर्ने ? कति हेर्ने ? अत्यासलाग्दो परिवेश सिर्जना गर्छन् यी कृत्रिम संरचना र त्यसमा मिसिएका मानिसले। कहिले त आत्तिएँ पनि। साथका लागि सँगै हुनु जरुरी हुन्न भन्ने प्रमाणित अमेरिकाले नै गर्यो। सुदर्शनले समयसमयमा फोन गरिरहन्थे, दाजु कहाँ हुनुहुन्छ ? के गर्दै हुनुहुन्छ ? न्युयोर्कस्थित मेयरको अफिस अर्थात् सिटी हलमा पुगें। सन् १७८९ मा प्रथम राष्ट्रपति जर्ज वासिङ्टनले शपथ लिएको ठाउँ रहेछ अर्थात् संसद् भवन। जाँदै गर्दा मार्केटिङ एक्सचेन्जका भवनहरू देखिए। भवनै भवनका बीचमा अडिएको विश्वको अर्थतन्त्रलाई छहारी दिएको न्युयोर्क स्टक एक्सचेन्ज। रात होस् वा दिन, बाटोमा मान्छे होऊन् वा नहून्; सवारी चालकहरूले नियम पालना गरेको देख्दा जोकोहीलाई अचम्म लाग्छ नै। यस्तै ट्राफिक लाइटले इशारा दिँदा ट्राफिक लाइट नथाकेको देख्दा अनि आमजनताले समयलाई पछ्याएको देख्दा र राज्यले नागरिकलाई सिस्टममा बसालेको र नागरिकले राज्यलाई सहयोग गरेको देख्दा हाम्रा नेताहरूले जनताका लागि गर्ने भाषण र उनले गरेका कार्यहरू राजनेताले जनतालाई शोषण गर्ने फर्मुलाबाहेक अरू केही रहेनछ जस्तो लाग्यो। सिटी बस, कार वा जिप सबै राइट साइड डाइभ सिस्टमका बानी बसेका तर म बसमा बस्दा कहिलेकाहीँ झुक्किने गर्दथें। सहरचाहिँ झिलमिलाकार छ। रकफिलर सेन्टरमा इलिभेटर (लिफ्टको एक प्रकार) मार्फत दुई तला तल सबवे भित्रको रौनक देख्दा दिन हो कि रात छुट्ट्याउनै मुस्किल पर्यो। यसअघिका राष्ट्रपति डोनाल्ड जे ट्रम्पको घरनजिक रहेछ, कोलम्बस सर्कल। यसको मुनिबाट आएको आवाजले महाकाली नदीमा गर्जेको भेल सम्झायो। त्यो आवाज जमिनमुनि चल्ने मेट्रोको रहेछ। त्यहाँको भीडभाडले मालिकार्जुनको जात्रामा दमाहा नाचलाई सम्झें। मान्छे मात्र फरक, अनुहार मात्र फरक तर भीड उस्तै। रकफिलर अर्थात् सहरका धनाढ्य जसले यूएनलाई जमिन दान दिएका रहेछन्। म्यानहाटनको मध्य भागमा अवस्थित इम्पायर बिल्डिङ पर्यटनको एक आकर्षण बिन्दु हो। त्यो टावरको टुप्पोबाट देखिने न्युयोर्क झिलमिलाकार त नेपालको चाड तिहारमा स्वयम्भूबाट पनि देखिन्छ भनी मनमा खुसी बोकें। ठुल्ठूला र अग्ला भवनको आधा भागबाट भुइँमा हेर्ने हो भने कमिलाभन्दा साना देखिन्छन् मान्छेहरू। त्यो अनुभव इम्पायर टावरले दियो। मुन्टो बटारेर माथि देखिने कुनै चान्स छैन। एक घण्टाको आनन्दले टुप्पोबाट तल झार्यो। सायद टुप्पोको तल दोस्रो तला हुनुपर्छ। विशाल हलमा पर्यटकको सामान खरिदबिक्रीको भीड र रेस्टुराँमा खानेहरूको ताँतीले कहीँ हराएँ त्यतै। तल्लो तलामा फोटो खिच्नेहरूको भीडभाड। हामीले पनि आफ्नो अभिलेख राख्यौं, क्लिक गर्नेबित्तिकै फोटो तयार पार्नेलाई बीस डलर तिरेर। एकैछिनमा बीस डलर झ्वाम्म। कति जानेका पैसा कमाउन ! सहरको मुटु सेन्टर पार्क गएँ। सेन्टर पार्क १८५९ मा निर्माण भएको रहेछ। न्युयोर्क घुम्न जाने जोकोही पनि सेन्टर पार्क पुगेन भने त्यो न्युयोर्क गएको ठानिँदैन। त्यो पार्कका डिजाइनर दुईजना रहेछन्। पार्कभित्र अमेरिकी साहित्यकारहरूका सग्ला ढलौटका तस्बिर र तिनको जीवनीसहित शिलालेखमा लेखेको देख्दा नेपाली साहित्यकार भानुभक्त सम्झें। अनि सम्झें, मोतीराम, शंखधर र देवकोटा। सायद अमेरिकामा बसेका नेपाली कहिलेकाहीं नेपाली साहित्यलाई सम्झने मार्ग यो पार्क पनि हो कि जस्तो ठान्छु। तर धेरै जसोलाई थाहा नै रहेनछ।सातवटा उपन्यास लेखेर सन् १९५४ मा साहित्य विधातर्फ नोबेल पुरस्कार पाएका अर्नेस्ट हेमिङ्वेको तस्बिर क्यामरामा कैद गरेको थिएँ। त्यहाँ भएका थुप्रै साहित्यकारको जीवनी डायरीमा उतार्न सफल भएँ। तिनका तस्बिर हेर्दा भान भइरहेको थियो। तिनी कविता पढिरहेका छन्। तिनी कविता लेखिरहेका छन्। तिनको भौतिक शरीर जिउँदै छ। हातको पुस्तक कसैलाई उपहार दिँदै हुनुहुन्छ। अब बोल्न तयार हुनुभएको छ। विभिन्न आकारप्रकारमा हुबहु बनाइएका मूर्तिले त राष्ट्रबाट पाएको सम्मान त यस्तो छ भने जिउँदा साधकलाई के कम गर्छ होला राष्ट्रले। त्यहाँको पैसाको महत्व पनि त्यत्तिकै छ, जति मान्छेलाई आवश्यक पर्छ। २५ पैसालाई क्वार्टर, १० पैसालाई डायम, पाँच पैसालाई निक्कल र एक पैसा (सेन्ट) लाई पेनी भन्दा रहेछन्। एक, पाँच, १०, २०, ५० र १०० का नोटहरू चलनचल्तीका रहेछन्। एक डलरको नोटमा जर्ज वासिङ्टनको तस्बिर हुन्छ भने पाँचको नोटमा लिंकन, १० को नोटमा ह्यामिल्टन, २० को नोटमा ज्याक्सन, ५० को नोटमा ग्रान्ट र १०० को नोटमा फ्य्रांकलिनको तस्बिर हुन्छ। तर, रङमा कुनो कतै फरक भए पनि सबै नोटको साइज भने एउटै छ। यति अनि अरू थुप्रै कुराले अब भने मलाई सुत्न दिएको छैन। अर्थात् त्यो सपना जो रातमा देखिएको होइन, थिएन। त्यसले मलाई नेपाल पनि अमेरिका जस्तै भव्य विकासको उच्चतम् तहमा पुर्याउनुपर्छ भनेर सुत्न दिएको छैन। म यो सपना तपाईं सबै नेपालीका आँखामा पुगोस् भनेर न्युयोर्कबाटै कामना गरिरहेछु।"
गोरखा दरबार अलपत्र,"गोरखा : ऐतिहासिक गोरखा दरबार पुनर्निर्माणको काम तीन वर्षदेखि अलपत्र छ। दुई वर्षभित्र पुनर्निर्माण सम्पन्न गर्ने गरी पचली शिवाको जेभीले ०७४ सालको कात्तिकमा ठेक्का सम्झौता गरेकामा तीन पटकसम्म म्याद समाप्त हुँदा पनि जम्मा ६५ प्रतिशत मात्र प्रगति भएको गोरखा दरबार हेरचाह अड्डाका प्रमुख हरि भुसालले जानकारी दिए। विसं १६८६ सालमा निर्माण भएको प्राचीन, पुरातात्िवक, ऐतिहासिक गोरखा दरबार २०७२ सालको भूकम्पले क्षतिग्रस्त भएको थियो। उक्त दरबार ४ करोड ३७ लाख रुपैयाँलागतमा पुनर्निर्माण गर्न पुरातत्व विभागले प्रक्रिया अघि बढाएको थियो। भूकम्प गएको पाँच वर्ष बितिसक्दा पनि प्राचीन दरबार पुनर्निर्माणमा ढिलाइ भएपछि स्थानीयवासी निर्माण कम्पनी र पुरातत्व विभागसँग आक्रोशित छन्। निर्धारित अवधिभित्र निर्माण पूरा नभएपछि एक वर्ष अघि गत जेठसम्मका लागि म्याद थपिएको थियो। जेठमा कार्यप्रगति नभएपछि मंसिर मसान्तभित्र सम्पन्न गर्न ६ महिनाको म्याद थप भएको हेरचाह अड्डाले जनाएको छ। तर अहिलेसम्म जम्मा ६५ प्रतिशत मात्र कार्य प्रगति भएको छ, हेरचाह अड्डाका प्रमुख हरि भुसालले भने, मंसिर मसान्तपछि भने म्याद थप भएको छैन। अहिले गोरखा दरबारको दोस्रो तला निर्माणको काम भइरहेको छ। दरबारमा पुराना काठ तथा पुरानै झ्याल ढोका प्रयोग भएका छन्। नयाँ र पुराना काठबीच तालमेल नहुँदा पहिलेभन्दा सुन्दरतामा कमी देखिएको छ। कछुवा गतिमा भइरहेको गोरखा दरबार पुनर्निर्माणको कामप्रति सर्वसाधारण, सरोकारावाला, भक्तजन सबै असन्तुष्ट छन्। पुरानो कला कौशल, शाहवंशको इतिहास, गोरखाको धार्मिक सांस्कृतिक परम्परा झल्कने गरी निर्माण भएको गोरखा दरबार तत्कालीन राजा राम शाहको कार्यकालमा निर्माण भएको मानिन्छ। दरबारमा कलात्मक शैलीका झ्याल ढोका प्रयोग भएका छन्। नेपालको इतिहास अध्ययन गर्न दैनिक सयौं विद्यार्थी तथा अध्ययनकर्ता गोरखा आउने गर्छन्। तर पुनर्निर्माणको काम अलपत्र हुँदा दुःख लागेको यहाँ भ्रमण गर्न आएका बुद्धि जोगीको भनाइ छ। गोरखा दरबार बनिसकेको छैन, गोरखकाली र गोरखनाथ मन्दिर दर्शन गर्नसमेत दरबार पुनर्निर्माणको कामले अल्झाउने गरेको छ भन्ने हल्लाले भक्तजन, पर्यटक आउने क्रम घटेको छ। उनी भन्छन् ठेकेदारको चरम लापरबाहीले दरबार अलपत्र बनेको हो। गोरखकाली, गोरखनाथ मन्दिर आउँदा मन शान्त हुनुपर्नेमा दरबार पुनर्निर्माणले झन् पीडाबोध हुने अर्का स्थानीय मिलन राना बताउँछन्। मन्दिर परिसरमा भेटिएका रानाले भने, यहाँको पुनर्निर्माण सुस्त छ। धेरै पहिलेदेखि दरबार पुनर्निर्माण पूरा नहुँदा वरपर निर्माण सामग्री यत्रतत्र छरिएका अलपत्र छन्। हिँड्न पनि समस्या छ। यसरी काम नगर्नेलाई सबै पक्षले दबाब दिने र कारबाहीको दायरामा ल्याउने हो भने काम छिटो हुन्थ्यो कि ! ऐतिहासिक दरबार पुनर्निर्माण तीव्र गतिमा सम्पन्न गर्न बारम्बार आग्रह गर्दा पनि निर्माण कम्पनीले कानमा तेल हालेको गोरखा नगरपालिका ६ का वडा सदस्य काजी गुरुङ बताउँछन्। दरबार पुनर्निर्माणमा ढिलाइ भयो। छिटो ताकेता गरिदिनुपर्यो भनेर वडा कार्यालय, नगरपालिका गुनासो आउने गर्छ। तर पुनर्निर्माणको काम पुरातत्व विभागबाट सोझै भएकाले व्यवसायीलाई हाम्रो तर्फबाट दबाब दिन सकिएन गुरुङले भने, ठूला निर्माण व्यवसायीलाई राजनीतिक दलको संरक्षण हुने रहेछ। कार्यालयका कर्मचारीसँगको मिलेमतो हुने रहेछ।"
गुम्बाका मूर्ति हराउँदै,"डोल्पा : डोल्पालाई गुम्बाहरूको जिल्ला भनेर चिनिन्छ। यहाँ सयौं बर्ष पुराना करिब सय गुम्बा छन्। माथिल्लो डोल्पामा रहेका ती प्राचीन सम्पदाका बहुमूल्य मूर्ति सुरक्षा अभावमा हराएर सकिँदै गएका स्थानीय सरोकारवालाले बताएका छन्। त्यसका लागि उचित सुरक्षा प्रबन्ध मिलाउन उनीहरूले सरकारसँग माग राखेका छन्। उपल्लो डोल्पाका अधिकांश भागमा प्रहरी चौकी छैनन्। भएका पनि बर्खाका केही महिना मात्र हुन्। जाडोमा प्रहरी तलै झर्छन्, शेफोक्सुण्डो गाउँपालिका४ का अध्यक्ष पेमावाङछेन गुरुङले भने, त्यही मौकामा गुम्बाका बहुमूल्य वस्तु चोरी हुने गर्छन्। बौद्धधर्मअनुसार गाउँभन्दा टाढा एकान्तमा गुम्बा राखे चोखो हुने, फोहोरबाट टाढा रहने र पूजापाठ गर्दा रोगब्याध, खडेरी, भोकमरीजस्ता अनिष्ट नहुने विश्वास छ। त्यही आधारमा गुम्बा प्रायः टाढाटाढा हुन्छन्। गुरुङका अनुसार हरेक वर्ष चीनको तिब्बतदेखि लुटेराहरू आउने र डर त्रास देखाएर बुद्धका मूर्ति लुटपाट गरेर लाने गर्छन्। स्थानीय सरकार आएपछि चोरीका घटना केही कम भए पनि रोकिएको छैन। सुरक्षाकर्मी नहुँदा स्थानीयको त्रास बाँकी नै छ। माथिल्लो डोल्पामा नौ सय वर्ष पुरानो बौद्धधर्मालम्बीको बसोवासको इतिहास पाइन्छ। त्यतिबेलादेखि स्थापना भएका बौद्ध गुम्बामा रहेका बहुमूल्य सम्पत्ति जगेर्ना अभावमा सकिँदै गएकाले धार्मिक गुरुहरू चिन्तित छन्। माथिल्लो डोल्पाका शे(फोक्सुण्डो, डोल्पोबुद्ध र छार्काताङसोङ गाउँपालिकामा सार्वजनिक गुम्बा ६० भन्दा धेरै रहेको पुजारी लामाहरू बताउँछन्। निजीसमेत जोड्दा सयभन्दा धेरै छन्। माथिल्लो डोल्पामा सबैभन्दा ठूला र प्रसिद्ध मानिएका शे, याङजेर, रिबोक, ढोलुङ, साम्लीङलगायत गुम्बा छन्। गुम्बा अत्यन्त बहुमूल्य सम्पदा हुन्। तिनको सुरक्षामा राज्यको चासो छैन, याङजेर गुम्बाका गुरु रानाग रिम्पोचे (डोल्पो बुद्ध) भन्छन्, गुम्बाको संरक्षणमा स्थानीय तहले बजेट विनियोजन गर्नसमेत हिच्किचाउँछन्। जसले गर्दा यी प्राचीन सम्पदा जीर्ण र मूर्तिविहीन हुँदै गएका छन्। ठूलो भूगोल भएको माथिल्लो डोल्पामा पुरातात्विक सम्पत्ति रहे पनि सरकारले त्यस्ता सम्पत्तिको सुरक्षामा कम चासो देखाएको भन्दै स्थानीय आङबहादुर लामाले दुःख व्यक्त गरे। बारम्बार गुम्बा तथा सर्वसाधारणको सुरक्षाको प्रत्याभूत गराउन माग गरे पनि सरकारले वास्ता नगरेको लामाको गुनासो छ। मौसम अनुकूलका भौतिक संरचना निर्माण नभएकै कारण प्रहरीहरू चिसोमा माथिल्लो डोल्पामा राख्न नसकेको जिल्ला प्रहरी कार्यालय डोल्पाका प्रमुख प्रहरी नायब उपरीक्षक राजु पाण्डेले जानकारी दिए। हामीलाई सदरमुकाममै प्रहरी चौकी राखिरहन रहर हैन। भौतिक संरचना नभएको कारण चिसोमा राख्न नसकिएको हो, डीएसपी पाण्डेले भने। उनका अनुसार शेफोक्सुण्डो गाउँपालिकाको साल्दाङ र छार्का ताङसोङ गाउँपालिकाको कागकोटमा कष्ट सहेर भए पनि प्रहरी बसिरहेका छन्। दुबै ठाउँमा बसेका प्रहरी भने बैंकको सुरक्षाका लागि रहेको र खाने, बस्ने सबै व्यवस्था स्थानीय सरकारले गरेको वडाध्यक्ष पेमावाङछेन गुरुङले जानकारी दिए। उनले भने, तत्काल सीमा सुरक्षा चौकी स्थापना गरिदिए माथिल्लो डोल्पा सुरक्षित हुने थियो। तिब्बतसँग सीमा जोडिएको माथिल्लो डोल्पा सुरक्षाका हिसाबले निकै जोखिमयुक्त छ।जेठमा सुरक्षा दिन गएका प्रहरी असोज लाग्दै सदरमुकाम फर्किन्छन्। ४ महिना मात्रै माथिल्लो डोल्पा बस्ने प्रहरीहरू भौतिक संरचना अभावले आफैं असुरक्षित छन्। माथिल्लो डोल्पाको सुरक्षामा जानेआउने क्रममा हालसम्म ३ प्रहरीले ज्यान गुमाएका छन्। सशस्त्र द्वन्द्वकालमै असुरक्षित रहेका माथिल्लो डोल्पाका बौद्ध गुम्बा देश शान्ति प्रक्रियामा गएयता पटकपटक चोरी भइसकेका छन्। केही गुम्बाका मूर्ति चीनबाट समेत फिर्ता गरिए। केही गुम्बा चोर्ने व्यक्तिलाई स्थानीयको पहलमा थुना पुर्याइए। सुरक्षाकर्मी नभएकै कारण सयौं वर्ष पुराना बौद्ध गुम्बा असुरक्षित भइरहेका छन्, स्थानीय पेमा गोजेरले भने, पुरातात्विक सम्पत्ति कति हराए यकिन छैन।स्थानीय तहले पनि गुम्बाको संरक्षण र सुरक्षामा यथोचित संवेदनशीलता नअपनाएको याङजेर गुम्बाका गुरु रानाग रिम्पोचेको अनुभूति छ। गुम्बा मर्मतका लागि सानो बजेट परेको थियो, उनले हालैको घटना सुनाए, त्यो पनि सम्झौता भएभन्दा ३० प्रतिशत कटाएर (सायद कमिसन) पठाए। बदलिँदो जमानाअनुसार लामा पढ्नेको संख्या घट्दै गएको, पुराना लामा बूढा हुँदै गएका कारण सुरक्षामा थप जटिलता बढेको उनको ठम्याइ छ। पहिला लामाले गुम्बाको सुरक्षा गर्थे, रानाग रिम्पोचेले भने, अब लामा पनि घट्दै गए। राज्यका सुरक्षाकर्मी उपल्लो डोल्पा जानै सक्दैनन्। प्राचीन गुम्बाका बहुमूल्य सम्पत्ति जोगाउनै हम्मे छ।"
प्रधानमन्त्री ओली राजनीतिक सकुनी भए : जनार्दन शर्मा,"विराटनगर : नेपाल कम्युनिस्ट पार्टी (नेकपा) प्रचण्डमाधव समूहका नेता जनार्दन शर्मा 'प्रभाकर'ले प्रधानमन्त्री ओलीलाई राजनीतिक सकुनी को संज्ञा दिएका छन् । शनिबार विराटनगरमा आयोजित जिल्ला स्तरीय प्रशिक्षण कार्यक्रमलाई सम्बोधन गर्दै नेता शर्माले पार्टी, राज्य र कार्यकर्तालाई छल्दै प्रधानमन्त्री ओलीले देशलाई दुरगामी असर पर्ने निर्णयमा पुग्नु सकुनीको व्यवहार भएको बताए । ओलीको छल्ने राजनीतिक व्यवहारले देश र नागरिकले दुःख पाउने अवस्थामा पुर्याए, उनले भने पार्टी, संविधान र व्यवस्था नै नमान्ने ठाउँमा अहिले प्रधानमन्त्री उभिएका छन् । पार्टी र बैठकको निर्णय नमानि विदेशी शक्तिको इसारामा चल्लेकाले प्रधानमन्त्री प्रतिनिधिसभा विघटन सम्मको अवस्थामा पुगेको नेता शर्माको आरोप छ । कतिपय पार्टीको केन्द्रिय समितिले ओली पक्षमानै गरेको निर्णय समेत उनले मानेनन्, हामीले सक्ने जति त्याग गर्दा उनि तानाशाहको पथमा हिडे, शर्माले भने यो सबै चलखेल विदेशी शक्तिकै हो यसमा दुईमत छैन । समाजबाद उन्मुख मुलुक निर्माण गर्ने लक्षका साथ राजनीतिक स्थिायित्व कायम गरि समृद्धिको दिशामा अघि बढ्ने लक्षका साथ पार्टी एकता गरीए पनि त्यो लक्षलाई प्रधानमन्त्री ओली आफैले भंग गरिदिएको नेता शर्माले दाबी गरे । उनले भने हामीले जुन लक्षका साथ पार्टी एकता गरेका थियौँ, त्यो लक्ष पुरा नहुँदै ओलीको कदमले एक हुने अवस्था भएन, यसमा हामीले जनतासँग माफि माग्नैपर्छ । प्रधानमन्त्री ओलीले पाटी एकतापछि निर्माण भएको मन्त्रिमण्डलमा नै आफ्नो रुप देखाउन सुरु गरेर प्रतिनिधिसभा विघटन गर्ने अवस्था सम्ममा धेरै पार्टी, संबिधान र व्यवस्था विपरित काम गरेको नेता शर्मा बताउँछन् । सुरुमा एक नेतालाई मन्त्री बनाउँछु भनेर अर्कैलाई बनाए, हामीले यसलाई सामान्य मान्यौ, कसैसँग सल्लाह नगरी कतिपय मन्त्रालय आफु मातहतमा राखे र विदेशी शक्तिसँग विभिन्न सम्झौता गरे यो सबै उनको एकलौटी निर्णय थियो, उनले भने । अर्को समुहलाई केन्द्रदेखी जिल्ला सम्म भुमिका विहिन बनाउने देखी केन्द्रिय समितिको बैठकमा भएका सर्बसम्मत निर्णयहरु नमानी छुट्टै मदन मण्डारी फाउण्डेसनको नाममा आफ्ना केन्द्रिय सदस्यलाई राखेर पार्टी विरोधी काम गरेर एकतामा ओलीले ठुलो दरार यसरी सुरु गरेको उनले खुलाए । प्रधानमन्त्री ओली अब कसैको इसारामा चल्ने कठपुतली भइसकेकाले कुन समय उनलाई हुईँक्याउने हुन् त्यो उनलाईनै थाहा नभएको भन्दै शर्माले आक्रोश पोखे । शर्माले प्रधानन्त्रिले चालेको गलत कदमलाई पनि सही भन्नेहरु चेतना हराएकाको समुह भएको आरोप लगाए । के सही, के गलत भनेर कसैलाई सोध्नु पर्दैन, त्यो सबै नेपालीलाई थाहा छ, यसको व्यापक परिभाषा आवस्यक छैन, उनले भने तर, आफुसँग प्रश्न गर्न डराउने र सही गलत छुट्याउन नसक्ने चेताना भएका मान्छेहरु त्यसको प्रशंसा गरिरहेका छन् ।"
प्रचण्डलाई जनतामाथि विश्वास छैन,"महोत्तरी : सहरी विकासमन्त्री प्रभु साहले नेकपा अध्यक्ष पुष्पकमल दाहाल प्रचण्डलाई जनतामाथि विश्वास नरहेको बताएका छन्। महोत्तरीको जलेश्वरमा शनिबार आयोजित नेकपा जिल्लास्तरीय अगुवा कार्यकर्ता भेलामा मन्त्री साहले प्रचण्डले व्यक्तिगत स्वार्थको कारण संसद् विघटन गराउने अवस्था पैदा गरेको आरोप लगाए। उनले प्रधामन्त्री केपी शर्मा ओलीले प्रचण्डलाई महाधिवेशनमार्फत पार्टीको अध्यक्ष तथा जनतामार्फत नै देशको प्रधानमन्त्री चुन्न पटकपटक आग्रह गर्दा नमानेकाले संसद् विघटन गर्नुपरेको जिकिर गरे। सोही भेलालाई सम्बोधन गर्नुहुँदै कानुन न्याय तथा संसदीय मामिलामन्त्री लीलानाथ श्रेष्ठले प्रधानमन्त्री ओलीले देशको संविधानमा व्यवस्था भएअनुसार नै संसद् विघटन गरेको दाबी गरेका छन्। उनले देशको संविधान, राष्ट्रियता, जनताको हकअधिकार तथा जनादेशको रक्षाका लागि प्रधानमन्त्री ओलीले संसद् विघटन गरेको र उनको यस कदमलाई सबैले सकारात्मकरूपमा लिएर सबैलाई चुनावमा जान आग्रह गरे। राष्ट्रियसभा सदस्य सुमन प्याकुरेलले राष्ट्र र राष्ट्रियताका लागि प्रधानमन्त्री ओली नै देशको सर्वोच्च नेता रहेको बताए। उनले हिमाल, पहाड र तराईको चौतर्फी विकासका लागि केवल ओलीले नै प्रमुख भूमिका खेलेको र राष्ट्र तथा राष्ट्रियता बचाउनका लागि देशी तथा विदेशी शक्तिसँग लड्ने हिम्मत उनले देखाएको दाबी गरे।"
प्रचण्डनेपाल समूहले गर्यो दोस्रो चरणको आन्दोलनको घोषणा : यस्ता छन् कार्यक्रम,"काठमाडौँ : नेपाल कम्युनिस्ट पार्टी (नेकपा) प्रचण्डनेपाल समूहले पुस २० गतेदेखि २३ गतेसम्मका लागि दोस्रो चरणको आन्दोलनको घोषणा गरेको छ । शनिबार दिउँसो काठमाडौँमा पत्रकार सम्मेलन गर्दै नेकपाले आन्दोलनका कार्यक्रम सार्वजनिक गरेको हो । प्रतिगमन विरोधी केन्द्रीय संघर्ष समितिले यही पुस २४ गते देशबासीसँग क्षमायाचना गर्दै असंवैधानिक कदम सच्याउन प्रधानमन्त्रीलाई ज्ञापनपत्र समेत बुझाउने तयारी गरेको छ । सबै जिल्लाबाट प्रधानमन्त्रीलाई ज्ञापनपत्र बुझाउने कार्यक्रम तय भएको छ । प्रचण्डनेपाल समूहले प्रधानमन्त्रीको संसद् विघटन सम्बन्धी कदमको विरोधका लागि दोस्रो चरणका कार्यक्रम सार्वजनिक गरेको हो । राजधानीमा आयोजित नेकपा प्रचण्डनेपाल समूहको केन्द्रीय संघर्ष समितिका संयोजक नारायणकाजी श्रेष्ठले नयाँ आन्दोलनका विभिन्न कार्यक्रम सार्वजनिक गरेका हुन् । यो समूहले प्रधानमन्त्रीको कदमविरुद्ध नेपाली कांग्रेस र जनता समाजवादी पार्टी (जसपा)सँग मिलेर संयुक्त आन्दोलन गर्ने प्रयास गर्दै आएको थियो । कांग्रेसले आन्दोलनमा जाने निर्णय नगरेपछि शनिबार आन्दोलनका कार्यक्रम सार्वजनिक गरेको हो । कांग्रेससँग प्रतिनिधिसभा विघटनका विषयमा समान धारणा भए पनि आन्दोलनका कार्यक्रम भने आआफ्नै ढंगले अगाडि बढाउने तयारी स्वरुप दोस्रो चरणका कार्यक्रम सार्वजनिक गरेको श्रेष्ठको भनाइ छ । यी हुन् आन्दोलनका कार्यक्रम २०७७ पुस २० गतेसम्म गपालिका स्तरमा र २५ गतेसम्म वडास्तरमा पार्टी भेला, संघर्ष सम्बन्धी अभिमुखिकरण कार्यक्रम।  २०७७ पुस २५ गतेसम्म प्रदेश, जिल्ला, पालिका र वडास्तरमा संघर्ष समिति गठन।  २०७७ पुस २१ गते संघीय राजधानी र विभिन्न सहरी केन्द्रमा राजनीतिक पार्टीहरूसँग अन्तरक्रिया कार्यक्रम।  २०७७ पुस २३ गते नागरिक समाजसँग व्यापक अन्तरक्रिया कार्यक्रम।  २०७७ पुस २४ गते सबै जिल्लाहरुमा जिल्ला प्रशासन कार्यालयमार्फत प्रधानमन्त्रीलाई विरोधपत्र। विरोधपत्रको साथमा संविधानको पुस्तक दिने र राष्ट्रको नाममा क्षमायाचना गरी गलत कदम सच्याउन अनुरोध गर्ने।  २०७७ पुस २६ गते सडक संविधान वाचनव्याख्या कार्यक्रम।  २०७७ पुस २७ गते (सुदूरपश्चिम, लुम्बिनी र प्रदेश १), २८ गते (प्रदेश २, गण्डकी र कर्णालीमा) र पुस २९ गते बागमतीमा बृहद कार्यकर्ता भेला तथा संघर्ष अभिमुखिकरण कार्यक्रम।  २०७७ पुस २८ गते देशव्यापी घरघरमा पर्चा वितरण र गाउँगाउँ, टोलटोलमा कालोझण्डा गाड्ने र असंवैधानिक एवं प्रतिगामी कदम विरुध्द सबै वडामा व्यानर राख्ने कार्यक्रम।  २०७७ पुस २९ गते निर्वाचन क्षेत्र स्तरीय कार्यकर्ता भेला।  २०७७ माघ २ गते गते देशव्यापी सबै वडामा विरोध प्रदर्शन र सभा।  २०७७ माघ ५ गते सबै पालिकामा विरोध प्रदर्शन र सभा।  २०७७ माघ १० गते राजधानी लगायत सबै शहरी केन्द्रहरुमा मोटरसाइकल र्याली।  २०७७ माघ १६ गते पाँचवटा प्रदेश (प्रदेश नं १, गण्डकी, लुम्बिनी, कर्णाली र सुदूरपश्चिम प्रदेशमा) मा विरोध प्रदर्शन र सभा। माघ १७ गते प्रदेश नं २ मा विरोध प्रदर्शन र सभा।  २०७७ माघ २२ गते वडा तहमा देशव्यापी मसाल जुलुस।  २०७७ माघ २३ गते राजधानीमा विरोध प्रदर्शन र सभा।  यस बीचमा उद्योग व्यवसायीसँग अन्तरक्रिया कार्यक्रम र लेखककलाकार, सांस्कृतिककर्मी र बुध्दिजीवीको विशिष्ट प्रकारको कार्यक्रम आयोजना गरिने।"
जंगली महत्वाकांक्षाका कारण दुर्भाग्य निम्तियो : नेता पोखरेल,"काठमाडौँ: केपी ओली समूहका नेता तथा उपप्रधानमन्त्री ईश्वर पोखरेलले केही नेताहरुको जंगली महत्वाकांक्षाका कारण पार्टीमा दुर्भाग्य निम्तिएको बताएका छन् । पुष्पकमल दाहाल प्रचण्ड र माधव नेपाल समूहलाई लक्षित गर्दै नेता पोखरेलले यस्तो आरोप लगाएका हुन् । साथै संसद विघटन पनि नेपाल प्रचण्डका कारण नै निम्तिएको उनले बताए । दाहाल र नेपाल समूहमा देश बनाउने र संकट समाधान गर्नेबारे छलफल नभएर 'पावर सेयरिङ'बारे छलफल हुने गरेको दावी गरे । साथै उक्त समूहले राष्ट्रिय महत्वका बारे छलफल गर्नुपर्नेमा कचिंगल मात्रै निकाल्ने गरेको उनले बताए । यस्तै प्रचण्ड माधव समूहले गम्भीर षड्यन्त्रको तानाबाना बुन्दै अविस्वासको प्रस्तावको तयारी गरेको पनि नेता पोखरेलले बताए । साथै विपक्षी समूहले एकताविरोधी हर्कत गरेको पनि उनको आरोप थियो । नेता पोखरेलले भनेका छन्, 'अहिलेको परिणाम आउनुमा अवसरवादको लागि लज्जावोध नगर्ने, जता पनि छलाङ गर्ने र जुनसुकै रुप लिन तयार हुने प्रचण्डको कारण यस्तो अवस्था आएको हो । र अर्को कारण भनेको कुण्ठाको भारी बोकेर हल न चल भएका कारण यस्तो दुर्भाग्यपूर्ण अवस्था आएको बताए ।' यस्तै पोखरेलले आफूहरुको लडाइँ पार्टीभित्र मात्रै नभएर बाहिरका कम्युनिस्ट विरोधीहरुविरुद्ध पनि भएको बताए । अहिलेको अवस्थालाई नग्न उत्कर्ष भएको पनि उनको भनाइ थियो ।"
प्रचण्ड र नेपालको घेराबन्दीले संसद् विघटन : ज्ञवाली,"तानसेन : सत्तारुढ नेपाल कम्युनिस्ट पार्टी (नेकपा) प्रवक्ता प्रदीप ज्ञवालीले पार्टीमा प्रचण्डनेपाल समूहको घेराबन्दी भएपछि संसद् विघटन गर्नुपरेको बताएका छन् । परराष्ट्रमन्त्रीसमेत रहेका ज्ञवालीले ३२ वर्षसम्म एकल अध्यक्ष हुँदै आएका पुष्पकमल दाहाल प्रचण्ड, १५ वर्षसम्म एकल महासचिव भएका माधवकुमार नेपाल पक्षले पार्टीमा घेराबन्दी गरेपछि यो स्थितिको सिर्जना भएको बताएका हुन् । नेता ज्ञवालीले महाधिवेशन अगाडि नै पाटी अध्यक्ष खोज्ने, निर्वाचिन अगाडि नै प्रधानमन्त्री हुन चाहने दुबै नेताको पदको लोभले पार्टी गम्भीर संकटमा परेको बताए । ज्ञवालीले केपी ओली अध्यक्ष भएको पक्ष नै मुल नेकपा भएको दाबीसमेत गरेका छन् । शनिबार पाल्पाका पाटी अगुवा कार्यकर्तालाई प्रशिक्षण दिँदै ज्ञवालीले यस्तो बताएका हुन् । उनले निर्वाचन आयोगले पनि विधान अनुसार ओली नेतृत्व लाई मुल पार्टीको मान्यता दिने र सूर्य चिन्ह पनि आफूहरुले पाउने विश्वास व्यक्त गरे । अगुवा कार्यकर्ता भेलालाई केन्द्रीय सदस्य धनेन्द्रराज घिमिरे, झपेन्द्र जिसी, नारायण आचार्य, प्रदेश सभासद युवराज खनाल, निस्दी गाउँपालिकाका अध्यक्ष मुक्तबहादुर सारुले आफूहरु नेकपाको मुलधारमा रहेको दाबी गरेका छन् ।"
प्रचण्ड र नेपालप्रति व्यङ्ग्य गर्दै ओलीले भने खिया लागेका दुईटा नटबोल्ट फुक्लिए,"काठमाडौँ: प्रधानमन्त्री केपी ओलीले प्रचण्ड र माधव नेपाललाई लक्षित गर्दै दुईवटा नटबोल्ट फुक्लिएपछि पार्टी गतिसाथ अघि बढेको दाबी गरेका छन् । 'समस्या कहाँ नेर रहेछ, जाम कहाँ रहेछ, खिया कहाँ लागेको रहेछ भनेको त खिया लागेको दुईटा नटबोल्ट फुक्लिएको थियो पार्टी गतिसाथ अघि बढिरहेको छ ।' यस्तै उनले प्रचण्डमाधव समूहले पार्टी आधिकारिकता र चुनाव चिह्न दाबी गरेको कुराप्रति पनि आपत्ति जनाए । आफ्नै घरलाई आफैँ दाबी गरिराख्नु नपर्ने भन्दै उनले नेकपाको आधिकारिकता आफूहरुसँग नै रहेको संकेत गरे । ओलीले भने, 'भेट्नो कुहिएर झरेका फलले रुखै मै हुँ भनेर दाबी गर्ने ! जसको कटेरो उसैको पुच्छर बाहिर भनेजस्तो !' ओलीले नेकपामा असली र नक्कलीको प्रसंग चलिरहेको प्रसंग कोट्याउँदै नेकपा 'बरमजियाको पेडा पसल' जस्तो नभएको बताए । 'बरमजियाको पेडा पसल हो र असली र नक्कली भनेर भन्नलाई ?' उनले आफूहरुले अझै पनि प्रचण्डहरुलाई बैठकमा बोलाएको र उनलाई अध्यक्षबाट नहटाएको बताए। उनले भने, 'पुष्पकमल दाहाललाई हामीले अहिले पनि अध्यक्षमा राखेका छौँ । माधव नेपाल, झलनाथलाई वरिष्ठ नेतामा राखेका छौँ । हामी कुनै हतारो गरेका छैनौँ । तर पेरिसडाँडामा पत्रकार सम्मेलन चलिराखेको छ ।' पेरिसडाँडामा पत्रकार सम्मेलन गर्ने प्रचण्ड र माधव समूहलाई उनले रत्नपार्कमा सिसीमा औषधि बेच्नेहरुसँग तुलना गरे । 'अलि अलि मान्छे त रत्नपार्कमा सिसीमा औषधि बेच्नेले पनि मान्छे भेला पार्छ । उहाँहरुको हालत त्यही हो । उहाँहरुसँग राजनीति छैन । लोकतन्त्र छैन ।' यस्तै ओलीले आफ्नै नेतृत्व क्षमताका कारण देश विदेशमा समेत चिनिएको र आर्थिक उन्नती तीव्र रुपमा बढेको दाबी गरे । पहिले नेपाललाई अन्तर्राष्ट्रिय मन्चमा नचिनिने तर अहिले सबैले चिन्ने उनको जिकिर थियो । 'नेपालको प्रधानमन्त्री को हो भनेर भारतमा जोसुकैलाई सोधे पनि भन्न सक्छन्', उनले भने । सूर्य मैले नेतृत्व गरेको नेकपाकै हुन्छ लीले आफूले नेतृत्व गरेको नेकपाको चुनाव चिह्न सूर्य नै हुने दाबी गरेका छन्। ओलीले आफू नै पार्टीको आधिकारिक पहिलो अध्यक्ष रहेकाले पार्टीको नाम नेकपा र चुनाव चिह्न सूर्य हुनेमा निश्चिन्त रहन कार्यकर्तालाई आग्रह गरे। कार्यक्रमको अधिकांश समय प्रचण्ड र माधवकुमार नेपालको आलोचनामा खर्चिएका प्रधानमन्त्री ओलीले उनीहरुको बहुमतले पार्टीको नाम र चुनाव चिह्नमा केही अर्थ नराख्ने बताए। उहाँहरु (प्रचण्डमाधव) केन्द्रीय कमिटीमा बहुमतको कुरा गर्दै पार्टीको नाम र चुनाव चिह्न आफ्नो भन्दै हिँड्नुभएको छ, उनले प्रश्न गर्दै भने, कहिलेको महाधिवेशनबाट उहाँहरु बहुमतमा पुग्नुभयो ?, उनले प्रचण्डमाधव समूहका नेताहरुको बहुमतले पार्टी नाम र चुनाव चिह्नका बारेमा कुनै अर्थ नराख्ने जिकिर गरे। प्रधानमन्त्री ओलीले संसद् पुनःस्थापना हुनै नसक्ने जिकीर गर्दै आफूले करिब ६४ प्रतिशत जनमतको प्रतिनिधित्व गरेकाले संसद् विघटनको प्रस्ताव उपर अदालतले पुनःस्थापनाको फैसला गर्न नसक्ने बताए। उनले लोकतन्त्र, संविधान, स्थिरता र स्थायित्व कमजोर हुने निश्चित देखेपछि प्रतिनिधिसभा विघटन गरेर नयाँ जनादेशका लागि निर्वाचनमा जान लागिएको बताए। उनले आफू नेतृत्वको सरकारले अघि सारेको समृद्ध नेपाल, सुखी नेपालीको राष्ट्रिय आकाङ्क्षाका बारेमा छिमेकी मुलुकका प्रधानमन्त्री र राष्ट्रपतिसमेत जानकार हुँदा आफैँ पार्टीका नेताले राष्ट्रिय आकाङ्क्षाप्रति वैरभाव राखेको आरोप लगाए। भारतका प्रधानमन्त्री र चीनका राष्ट्रपतिले महान् अभियानलाई साकार रूप दिन सहयोग गर्ने प्रतिबद्धता व्यक्त गरे, उनले भने, पार्टीभित्र थाहा नपाएजस्तै गर्नुभयो। उनले कोभिड नियन्त्रणमा सरकारले प्रभावकारी पहल गरिरहेको भन्दै कम्बोडियाले जहाज चार्टर्ड गरेर औषधि पठाएर सहयोग गरेको जानकारी दिए। उनले सरकारले विकास र समृद्धिको क्षेत्रमा उल्लेख्नीय काम गरेको भन्दै सरकारले गरेका काम जनतामाझ लिएर जाने बताए। उनले पार्टी एकता भए पनि पार्टी कामको जिम्मा पाएका द्वितीय अध्यक्षले सङ्गठन सुदृढीकरणमा प्रभावकारी कदम नचाली सरकार असफल गराउने काममै केन्द्रित रहँदा पार्टीमा समस्या आएको बताए। उपप्रधानमन्त्री ईश्वर पोखरेलले प्रचण्डमाधवले नेतृत्वमा पुग्नका लागि अस्वाभाविक ढङ्गले चलखेल गर्दै ओलीलाई प्रधानमन्त्री र पार्टी अध्यक्षबाट हटाउनका लागि षड्यन्त्र गरेका कारण पार्टी विभाजनको स्थितिमा पुगेको आरोप लगाए। उनले माधवकुमार नेपाल नवौँ महाधिवेशनबाट पराजित भए पनि पराजय स्वीकार नगरी प्रतिशोध र कुण्ठा साँधेर ओलीको विरुद्धमा योजनाबद्ध लागेको बताए। गृहमन्त्री रामबहादुर थापाले नयाँ जनादेश नै सही मार्गचित्र रहेको औँल्याउँदै गणतन्त्र, सङ्घीयता, समृद्धि र राष्ट्रियतालाई एजेण्डा बनाई निर्वाचनमा केन्द्रित हुने बताए। उनले प्रधानमन्त्रीसमेत रहेका पार्टी अध्यक्षमाथि नै कृत्रिम आरोप सिर्जना गरेकाले पार्टी विभाजनको अवस्थामा गएको बताए। शिक्षा विज्ञान तथा प्रविधिमन्त्री कृष्णगोपाल श्रेष्ठले बल्खु र धुम्बाराहीमा रहेको सम्पत्तिमा आफ्नो समूहको रहेको दाबी गरे।"
महाकाली सन्धि अनुसार ६ महिनाभित्र दोधारा चाँदनीले पानी पाउँछ : प्रधानमन्त्री ओली,"महेन्द्रनगर : प्रधानमन्त्री केपी ओलीले अबको ६ महिनापछि दोधारा चाँदनीले सिंचाई सुविधा पाउने बताएका छन् । शनिबार काठमाडौंमा कार्यक्रता भेलालाई सम्बोधन गर्दै प्रधानमन्त्री ओलीले महाकाली सन्धि अनुसार शारदा ब्यारेजबाट दोधारा चाँदनीले पानी पाउने बताएका हुन् । तीन दिन अघि मात्रै ऊर्जा सचिवको टोलीले भारत गएर ६ महिनाभित्र नहर बनाउन सुरु गर्ने सहमति भएको छ, प्रधानमन्त्री ओलीले भने, महाकाली सन्धि अनुसार दोधारा चाँदनीले सिंचाई सुविधा पाउँछ । उनले सम्झौता भएको ९२ वर्षदेखि शारदा नहरबाट दोधारा चाँदनीले पानी नपाएको एकीकृत महाकाली सन्धि अहिलेसम्म कुनै सरकारले सम्झौता पल्टाए नहेरेको समेत आरोप लगाए । महाकाली सन्धिको धारा ४ अनुसार नेपालको चाँदनी दोधारा क्षेत्रको सिंचाईका लागि भारतले १० घन मिटरप्रति सकेण्ड पानी उपलब्ध गराउने सम्झौता हालसम्म कार्यान्वयन भएको छैन ।"
जस्केलाबाट छिर्नेहरु घर मालिक हुन सक्दैनन् : मुख्यमन्त्री,"गोरखा : गण्डकी प्रदेशका मुख्यमन्त्री पृथ्वीसुब्बा गुरुङले नेकपाको वैधानिक अध्यक्ष र संसदीय दलका नेता पनि केपी शर्मा ओली नै भएको दाबी गरेका छन् । शनिबार गोरखा सदरमुकाममा आयोजित अगुवा कार्यकर्ता भेलामा बोल्दै तथा नेपाल कम्युनिष्ट पार्टी (नेकपा)का गण्डकी प्रदेश इञ्चार्जसमेत रहेका गुरुङले जस्केलाबाट पसेकाहरु पार्टी अध्यक्ष पनि हुन नसक्ने, संसदीय दलका नेता पनि हुन नसक्ने दाबी गरे । अहिले माधव नेपाल, प्रचण्ड नेतृत्वको नेपाल कम्युनिस्ट पार्टी(नेकपा) संस्थापन हो कि केपी ओली नेतृत्वको नेकपा संस्थापन हो भन्ने प्रश्न जन्मिएको छ, नेता गुरुङले भने, नेकपाको प्रथम अध्यक्ष को हो ? केपी शर्मा ओली । हाम्रो पार्टीको संसदीय दलले विधिवत रुपमा चुनेको संसदीय दलका नेता को हो ? केपी शर्मा ओली । प्रथम अध्यक्ष भएको पार्टी संस्थापन हुन्छ कि अरु हुन्छन् ? प्रधानमन्त्री भएको मान्छे संसदीय दलका नेता हुन्छन् कि अरु हुन्छन् ? जस्केलाबाट छिरेर आफैलाई पार्टी अध्यक्ष, आफैलाई संसदीय दलका नेता घोषणा गर्ने मान्छे घरमुली हुन्छ कि मूलढोकाबाट छिरेका मान्छे घरमुली हुन्छ ? ओली नेतृत्वकै नेकपा नै आधिकारिक भएको समेत उनको दाबी छ । हाम्रो आधिकारिक पार्टी केपी शर्मा ओलीले नेतृत्व गरेको हो । आधिकारिक अध्यक्ष पनि उहाँ नै हो, संसदीय दलको नेता पनि उहाँ नै हो, प्रधानमन्त्री पनि उहाँ नै हो, उनले थपे । बहुमत र अल्पमतको कुरामा नअल्झन उनको आग्रह छ । विधान अनुसार चलेको पार्टीलाई अल्पमत र बहुमतको आधारमा चलाउन नहुने उनको तर्क छ । उहाँ राष्ट्रियताका लागि विदेशीसामु लम्पसार पर्नुभएन । चीनसँगका नौ वटा व्यापारिक नाका खोल्नु भयो । नेपाली झण्डाबाहक पानी जहाज चलाउने तयारी अन्तिम चरणमा पुर्याउनु भयो । लुम्बिनी, पोखरा र निजगढमा अन्तर्राष्ट्रिय स्तरको विमानस्थल बनाउनुभयो, मुख्यमन्त्री गुरुङले भने, विकास र संवृद्धिको नारा लिएर अघि बढ्दा केपी ओलीको उचाई बढेको देखेर जलेका माधव नेपाल र प्रचण्डजीहरुले कहिल्यै पनि प्रधानमन्त्री हुन नपाउने डरले जालझेल र षड्यन्त्र गरी हटाउन खोजेका हुन् । गण्डकी प्रदेशमा अविश्वासको प्रस्ताव आएमा आफू सामना गर्न तयार गरेको उनले बताए । केन्द्रमा र अरु प्रदेशमा झगडा हुँदैमा गण्डकी प्रदेशमा पनि झगडा गर्नैपर्छ भन्ने केही छैन । हामी मिलेर जानुपर्छ । अरु प्रदेशका लागि पनि नमूना प्रदर्शन गर्नुपर्छ भन्ने मेरो तर्क हो, मुख्यमन्त्री गुरुङले भने, तर सबै विकल्पका लागि खुल्ला भएकाले उहाँहरुले अविश्वासको प्रस्ताव दर्ता गर्न सक्नुहुनेछ । त्यो भयो भने सामना गर्छु ।"
प्रचण्ड र नेपालका कारण पार्टी विभाजनको अवस्थामा : उपप्रधानमन्त्री पोखरेल,"काठमाडौं : उपप्रधानमन्त्री ईश्वर पोखरेलले पुष्पकमल दाहाल प्रचण्ड र माधव नेपालका कारण नेपाल कम्युनिष्ट पार्टी (नेकपा) विभाजनको अवस्थामा पुगेको आरोप लगाएका छन्। उनले दुवै नेताले नेतृत्वमा पुग्नका लागि अस्वाभाविक ढङ्गले चलखेल गर्दै केपी ओलीलाई प्रधानमन्त्री र पार्टी अध्यक्षबाट हटाउनका षड्यन्त्र गरेका कारण पार्टी विभाजनको स्थितिमा पुगेको बताए। मजदूर विशेष जिल्ला कमिटीले यहाँ आयोजना गरेको अगुवा कार्यकर्ता भेलालाई सम्बोधन गर्दै पोखरेलले प्रचण्डले पार्टी कब्जा गर्ने गरी गतिविधि सञ्चालन गरेपछि गम्भीर समस्या देखा परेको उल्लेख गरे। 'प्रचण्डले निर्वाचनका बेलादेखि नै सहमति उल्लङ्घन गर्दै आउनुभएको हो', उनले भने, 'एउटै चुनाव चिन्हमा निर्वाचनमा जाने सहमति कार्यान्वयन नगर्दा १० लाख मत खेर जान पुग्यो।' उनले आफूहरु अझै पनि एकताका पक्षमा रहेको उल्लेख गर्दै एकता कमजोर पार्न खोज्ने तत्वलाई उचित ढङ्गले जवाफ दिन तयार रहेको चेतवानी दिए। प्रम ओलीले राम्रा काम अघि सार्दा आफूहरु पछि पर्ने डरले प्रचण्डनेपाल समूहले निरन्तर विरोध र अवरोध सिर्जना गरेको उनको आरोप छ। उपप्रधानमन्त्री पोखरेलले प्रधानमन्त्रीले राष्ट्रियता र स्वाधीनताका पक्षमा दृढता पूर्वक उभिंदै नाकाबन्दीको सामना, चीनसँग पारवहन सम्झौता र भारतले अतिक्रमण गरेको भूमि समेटी नयाँ नक्सा जारीलगायतका थुप्रै महत्वपूर्ण काम गर्दा सो समूहलाई असह्य भएको बताए। प्रधानमन्त्रीका प्रमुख राजनीतिक सल्लाहकार विष्णु रिमालले प्रचण्डनेपाल समूहले पार्टी र सत्ता कब्जा गर्ने रणनीतिका साथ अघि बढ्दा संसद् विघटनको अवस्था सिर्जना भएको बताए। उनले प्रतिपक्षले भन्दा पार्टीभित्रबाटै विरोध हुँदा सरकार सञ्चालनमा समस्या सिर्जना भएको उल्लेख गरे।"
ओली पक्षको वृहत् कार्यकर्ता भेला कमलादीमा,"काठमाडौं : केपी शर्मा ओली पक्षको नेपाल कम्युनिष्ट पार्टीको वृहत् कार्यकर्ता भेला कमलादीमा हुँदै छ । शनिबार दिउँसो १ बजेबाट नेपाल प्रज्ञा प्रतिष्ठान कमलादीमा उक्त भेला आयोजना गरिएको हो। भेलालाई प्रधानमन्त्री तथा पार्टी अध्यक्ष केपी शर्मा ओली, रामबहादुर थापा बादल, कृष्णगोपाल श्रेष्ठ, ईश्वर पोखरेल लगायतले सम्बोधन गर्ने छन्।"
२०१७ सालकै मुद्दा दोहोरियोः मन्त्री ढकाल,"नुवाकोट : नेपाल कम्युनिस्ट पार्टी (नेकपा)का स्थायी कमिटी सदस्य तथा संस्कृति, पर्यटन तथा नागरिक उड्डयनमन्त्री भानुभक्त ढकालले देशमा षडयन्त्रका कारण २०१७ सालकै मुद्दा दोहोरिएको बताएका छन् । मन्त्री ढकालले देशलाई अस्थिरतामा लैजाने षड्यन्त्रका कारण एक पक्षले २०१७ सालकै प्रकृतिको मुद्दा दोहोर्याएको बताएका छन् । नुवाकोटको सदरमुकाम बिदुरस्थित नेकपा पार्टी कार्यालयमा शनिबार संचारकर्मीसंगको भेटमा मन्त्री ढकालले प्रतिनिधिसभा विघटन सम्बिन्ध विषय सर्वोच्च अदालतमा विचाराधिन भएकाले सबैलाई सर्वोच्चको फैसला स्वीकार्य हुने बताए । मन्त्री ढकालले सरकार दृढ इच्छाशक्तिका साथ निर्वाचनको तयारीमा लागेको उल्लेख गर्दे प्रतिनिधिसभा पुर्नस्थापना भए बाँडिचुँडी खान पाइन्छ भन्ने सोच भएका पुर्नस्थापनको नाममा आन्दोलनमा उत्रिएको बताए । उनले नेकपा विभाजित भएको नभई पुनर्गठन प्रकृयामा अघि बढेको उल्लेख गर्दे पार्टी विधान अनुसार अध्यक्ष र महासचिवको परामर्शमा गरिएको पुनर्गठनलाई केन्द्रीय समितिले अनुमोदन गरिसकेकाले अब सम्पूर्ण पार्टीपंक्ति निर्वाचनमा होमिने स्पष्ट पारेका छन् । नुवाकोटको विदुरमा शनिवारै मन्त्रि ढकालले नेकपा विदुर नगरस्तरिय कार्यकर्ता भेलाकोसमेत उद्घाटन गरे । त्यस क्रममा उनले देशमा घोषित मितिमै चुनाव हुने दाबी गरे । प्रधानमन्त्रीलाई काम नै गर्न नदिएका कारण ताजा जनादेशमा जानुको विकल्प नभएको र जनतासँग डराउनेहरुले निर्वाचन हुँदैन भन्दै षडयन्त्र गरिरहेको मन्त्री ढकालको भनाइ छ ।"
कसलाई सघाउँछ कांग्रेस ?,"विराटनगर : प्रदेश १ सरकारविरुद्ध अविश्वासको प्रस्ताव दर्ता भएसँगै अब बन्ने सरकारमा कांग्रेसले कुन समूहलाई समर्थन गर्ला भन्ने बहस सुरु भएको छ। प्रस्ताव दर्ता गर्ने दाहालनेपाल समूह र ओली समूह दुवैसँग सरकार निर्माणका लागि बहुमत नपुग्ने भएपछि कांग्रेस निर्णायक बनेको हो। प्रदेश सरकारविरुद्ध अविश्वासको प्रस्ताव दर्ता हुनुअघि नै मन्त्रिपरिषद् बैठकले प्रदेशसभाको हिउँदे अधिवेशन माघ ७ गते बोलाउने निर्णय गरेको छ। सोही बैठकले बहुमत सदस्यको समर्थनमा सरकार निर्माण गर्ने भएकाले कांग्रेसलाई आफ्नो पक्षमा पार्न दुवै समूह सक्रिय छन्। कांग्रेसले भने हालसम्म कुनै औपचारिक समर्थन वा निर्णय गरेको छैन। यो विषयमा अधिकांश कांग्रेस नेता केन्द्रको निर्णय पर्खाइमा रहेको बताउँछन्। सरकारमा सहभागी हुने वा समर्थन गर्ने कुरा प्रदेश १ को मात्रै समस्या होइन, प्रमुख विपक्षी दलका नेता राजीव कोइरालाले भने, केन्द्रको निर्णय नआई संसदीय दल आफैंले निर्णय गरी अघि बढ्ने अवस्था छैन। कांग्रेस नेताहरू दुवै समूहबीच अनौपचारिक कुराकानी भइरहेको बताउँछन्। सरकारमा सहभागिताको विषयमा पार्टीभित्र आन्तरिक रूपमा छलफल सुरु भए पनि नेकपाका कुनै पनि खेमासँग औपचारिक वार्ता र छलफल भएको छैन, हाम्रो पार्टीको केन्द्रमा समेत फरक मत छ, प्रमुख विपक्षी दलका नेता राजीव कोइराला भन्छन्। कांग्रेस केन्द्रीय सदस्य डा शेखर कोइरालाले प्रधानमन्त्री केपी शर्मा ओलीका गलत कामको मतियार बन्न कांग्रेस सरकारमा जान नहुने बताएपछि प्रदेशमा पनि सरकार निर्माणका विषयमा छलफल गर्न कांग्रेसलाई असहज छ। प्रधानमन्त्री ओलीले प्रतिनिधिसभा विघटन गरेपछि विराटनगरमा कांग्रेसले आयोजना गरेको विरोध सभालाई केही दिनअघि सम्बोधन गर्दै नेता कोइरालाले अहिलेको अवस्थामा कांग्रेस सरकारमा नजाने बताएका थिए। सरकार निर्माणमा कुन समूहलाई सघाउने भन्ने विषयमा कांग्रेसभित्र केन्द्रदेखि प्रदेशसम्मै एकमत देखिँदैन। अर्का केन्द्रीय सदस्य मीनेन्द्र रिजालले प्रदेशमा कांग्रेसको अबको भूमिकाका विषयमा विराटनगरमै छलफल गरेका छन्। रिजालले युवाविद्यार्थीसँगको भेटघाट र अन्तरसंवादमा कांग्रेस सरकारमा सहभागी हुँदा फाइदा हुने देखिए निर्णय गरी अघि बढ्नुपर्ने बताए। प्रदेशमा पनि केन्द्रमा जस्तै रामचन्द्र पौडेलकोइराला पक्ष भने केपी ओलीको निर्णयको विरोधमा छ।"
स्काभेटर पल्टिंदा चालकको मृत्यु,बैतडी : बैतडीमा स्काभेटर दुर्घटना हुँदा अपरेटर( चालक)को मृत्यु भएको छ। पाटनपञ्चेश्वर सडकखण्ड अन्तर्गत मेलौली नगरपालिका ३ ठूलाखोलामा स्काइभेटर दुर्घटना हुँदा कैलालीको निगालीका २५ वर्षीय चालक हेमन्त धामीको घटनास्थलमै मृत्यु भएको जिल्ला प्रहरी कार्यालयका प्रवक्ता प्रहरी निरीक्षक जनकबहादुर धामीले जानकारी दिए। बा २ क २०६ नम्बरको स्काइभेटरबाट क्रसर मेसिन अनलोड गर्ने क्रममा एक्कासी स्काइभेटर पल्टिएको प्रहरीले जनाएको छ। शनिबार दिउँसो २ बजेतिर सो दुर्घटना प्रहरीले जनाएको छ। स्काइभेटर सडकबाट करिब ३० मिटर तल खसेको बताइएको छ। घटनाको थप अनुसन्धानका लागि इलाका प्रहरी कार्यालय पाटनबाट प्रहरी टोली खटिएको प्रहरी प्रवक्ता धामीले जानकारी दिए।
सिम्रिकबाट उद्धार,"डोल्पा : कोरोना संक्रमितलाई थप उपचारका लागि सिम्रिक हेलिकोप्टरबाट काठमाडौं लगिएको छ। संक्रमणपछि आइसोलेसनमा बसेका दुई जनाको स्वास्थ्य अवस्था गम्भीर बनेपछि जिल्लामा उपचार सम्भव नहुँदा थप उपचारका लागि शुक्रबार उक्त हेलिकप्टरबाट संक्रमितलाई काठमाडौं लगिएको हो। स्थानीय सरस्वती माविमा पढाउने शिक्षक र ठूलीभेरी नगरपालिका२ का वडाध्यक्षको स्वास्थ्य जटिल भएपछि आफन्तले हेलिकोप्टरबाट काठमाडांै लगेको जिल्ला प्रशासन कार्यालय डोल्पाले जानकारी दिएको छ। शिक्षक दम, प्रेसर र सुगरका बिरामी हुन्। त्यस्तै, वडाध्यक्षलाई पनि दमको समस्या छ। दुवै जना दीर्घरोगी भएको र चिसो बढेपछि थप समस्या भएको डाक्टरहरूको भनाइ छ। पुस महिनामा दुई चरणमा कोरोना परीक्षण गर्दा जिल्लामा ९ जना संक्रमित भेटिएका थिए। हाल अन्य ७ जना निको भएर घर फर्किए पनि २ जनाको अवस्था गम्भीर भएपछि जिल्लामा उपचार हुन नसकेको हो। प्रमुख जिल्ला अधिकारी माधवप्रसाद ढकालले जिल्लामा उपचार हुन नसकेपछि काठमाडौं पठाइएको बताए। शिक्षकमा कोरोना देखिएपछि प्रजिअ ढकालकाअनुसार एक साताका लागि विद्यालय बन्द गरिएको छ।"
सडक संघर्ष छोडेर निर्वाचनमा केन्द्रित हुन परराष्ट्रमन्त्री ज्ञवालीको आग्रह,"तानसेन : परराष्ट्रमन्त्री तथा नेकपाका स्थायी कमिटी सदस्य प्रदिपकुमार ज्ञवालीले दुई तिहाई मत प्राप्त प्रधानमन्त्रीलाई चौरतर्फी घेरा हालेर काम गर्न नदिएपछि प्रतिनिधि सभा विघटन गरी ताजा जनादेशको लागी जनतामा गएको बताएका छन्। शनिबार नेपाल पत्रकार महासंघ पाल्पाले तानसेनमा गरेको पत्रकार भेटघाट कार्यक्रममा नेता ज्ञवालीले दुई तिहाईको सरकार हटाएर पुनर्गठबन्धनको सरकार निर्माण गर्दा मुलुक थप जटिलता र द्वन्द्वमा फस्ने भएकोले ताजा जनादेशको लागी प्रधानमन्त्री केपी ओलीले संसद विघटन गर्नुपरेको धारणा राखे। नेकपा कार्यकारी अध्यक्ष पुष्पकमल दाहाल 'प्रचण्ड', माधवकुमार नेपालप्रति लक्षित गर्दै नेता ज्ञवालीले भने, 'तितो सत्य यही हो, उहाँहरुको पद लोभको कारण पार्टीमा गम्भीर समस्या भएको चौतर्फी घेराबन्दी गरिएको, वैधानिक बाटोबाट भन्दा मुढेबलको भरमा पार्टी र सरकार कब्जा गर्न खोजेको कारण प्रधानमन्त्री विधी पद्धतिबाट मुलुकलाई निकास दिन ताजा जनादेशमा गएको दाबी गरे। अहिले पनि नेकपा पाटी फुट नभएको बताउँदै नेता ज्ञवालीले पाटी भित्रका केही नेता संसद पुनर्स्थापनाको माग गर्दै सडक आन्दोलन छोडेर आउँदो बैशाखमा हुने निर्वाचनमा केन्द्रित भएर प्रचार प्रसारमा लाग्न पाटी नेता तथा कार्यकर्तालाई अनुरोध गरे। सडकमा गएका मित्रहरुले बाह्य शक्तिको हस्तक्षेपको आव्हान गरिरहेको नेता ज्ञवालीले बताए। ज्ञवालीले तिक्ततापुर्ण भारत सम्बन्ध अहिले समधुर हुँदै गएको, भारतीय परियोजनाहरु पुन संचालनमा आएको, सीमा समस्या पनि वार्ताबाटै समाधान हुने नेता ज्ञवालीले बताए। नेता ज्ञवाली ओली पक्षिय जिल्ला कार्यकर्ताहरुलाई सम्बोधन गर्न पाल्पा आएका हुन्। पाल्पामा प्रचण्डनेपाल पक्षले यस अघि नै कार्यकर्ता भेला गरिसकेको छ।"
भैरहवा भन्सारले जाँच नगरी छाडेको गाडीमा पेस्तोल,"भैरहवा : भन्सार छलेर भारतबाट भित्रिएको मालवाहक गाडीबाट पेस्तोल बरामद भएको छ। सिसिटिभी फुटेजमा देखिए अनुसार ०७६ जेठ ६ गते सुनौलीबेलहिया नाकाबाट उक्त मालवाहक गाडी मुख्य बाटो हुँदै भैरहवा भन्सारको कर्मचारीकै अगाडिबाट मुलुकमा भित्रिएको थियो। जुन गाडीलाई कुनै पनि भन्सार कर्मचारीले रोक्ने वा सोधखोज नगरेको सिसिटिभी फुटेजमा देखिएको थियो। जसकारण पेस्तोल ल्याइएको उक्त गाडी मुलुकमा सहजै प्रवेश गरेको थियो। भन्सार कर्मचारीले भन्सार र चेकजाँचबिना छाडेको गाडीलाई प्रहरीले चेकजाँच गर्दा प्रज्ञापन पत्र (भन्सार) नभएको पाइएपछि प्रहरीले उक्त गाडी र गाडी चालक बलवन्त सिंहलाई नियन्त्रण लिई थप अनुसन्धानका लागि राजश्व अनुसन्धान कार्यालय बुटवललाई बुझाएको थियो। पेस्तोल राखिएको उक्त मालवाहक गाडी काठमाडौं जान लागेको थियो। राजश्व अनुसन्धानको नियन्त्रणमा रहेको जीजे ०६ एजेड ६३५९ नम्बरको गाडीमा पेस्तोल लुकाएर राखिएको सूचना पाइएपछि राजश्व र प्रहरीको संयुक्त टोलीले जाँच गर्दा गाडीबाट पेस्तोल बरामद भएको जिल्ला प्रहरी कार्यालय रुपन्देहीका डिएसपी एंव प्रवक्ता सत्यबहादुर थापाले बताए। उनका अनुसार वेबले३२ लेखिएको कम्पनी निर्मित उक्त पेस्तोल गाडीको एअर फिल्टरबाट बरामद भएको हो। पेस्तोल बरामद भएको उक्त गाडी भारतको गुजरात राज्यको यातायात विभागमा दर्ता छ। उक्त गाडी गुजरात राज्य स्थित सायापुराकी दर्शनादेवी भलोठियाको हो। डेढ वर्षअघि प्रहरीले नियन्त्रणमा लिएर राजश्व अनुसन्धान कार्यालय बुटवलमा बुझाएको उक्त गाडीबाट करिब ३८ मूल्य बराबरको एक हजार ३ सय ८८ कार्टुन बच्चाको डायपर र सेनेटरी प्याड बरामद भएको थियो। जसमध्ये मम्मी पोको पेन्ट्स ब्राण्डको ५ सय ५० कार्टुन डायपर र ८ सय ३८ कार्टुन सेनेटरी प्याड रहेको थियो। उक्त साम्रगीहरु काठमाण्डौँको नेपाल ओभरसिज मार्केटिङ कम्पनीले प्रालिले आयात गरेको अनुसन्धानमा पाइएको थियो। त्यसबेला घटनाको अनुसन्धान गरेर गाडीका चालक र आयतकर्ता उपर अदालतमा मुद्दा दायर भएको फाइलबाट देखिन्छ राजश्व अनुसन्धान कार्यालय बुटवलका प्रमुख राजन कुमार बिसीले भने, अहिले पेस्तोल बरामद भएपछि घटनाबारे थप बुझ्दैछौँ। पेस्तोल किन र कसले भित्राएको लगायतको विषयमा थप अनुसन्धान भइरहेको रुपन्देहीका डिएसपी थापाले जानकारी दिए।"
मेलम्ची खानेपानी राजधानीमा कहिले आइपुग्छ ?,चौतारा : राष्ट्रिय गौरवको मेलम्ची खानेपानी चैतसम्म राजधानी पुर्याइने भएको छ। गत असारमा सुरुङमा समस्या देखिएपछि त्यसलाई सुधार गरी सुरुङको काम ९९ प्रतिशत सम्पन्न भएपनि विभिन्न चरणको प्राविधिक परीक्षण गर्न समय लाग्ने भएकोले आगामी चैत अन्तिमसम्म पानी राजधानी पुग्ने मेलम्ची खानेपानी विकास समितिका सूचना अधिकारी सिडिइ राजेन्द्र पन्तले जानकारी दिए। जर्मनीबाट आएका चारजना प्राविधिकले आयोजनाको निरीक्षणका साथै डिजाइन तथा सम्पूर्ण रिपोर्टमा समेत अध्ययन गरी सकेको हुँदा अन्तिम प्रतिवेदन प्राप्त हुन बाँकी रहेको छ। प्राप्त प्रतिवेदनलाई नेपाली प्राविधिज्ञ र ठेकेदार कम्पनीबीच छलफलपछि मात्र सुरुङमा पानी राखिने कार्यक्रम रहेको छ। पानी राखेपछि पनि दुई महिनाको समय लाग्ने र सबै कुरामा सन्तोषजनक देखिएपछि मात्र राजधानी पठाइने हुँदा चैतसम्मको समय लाग्ने सूचना अधिकारी पन्तले बताए। गत असारमा फुटेका दुईवटा ढोकालाई भारतीय कम्पनीबाट जडान भइसकेको हुँदा सुरुङको ९९ प्रतिशत काम सम्पन्न भएको छ। हेलम्बुको अम्बाथानस्थित मुहानमा हेडबक्र्स (बाँध)को काम भने ९० प्रतिशत मात्र सम्पन्न भएको छ। बाँधको साथै पुलसमेत बनाउनुपर्ने भएकाले समय लाग्ने आयोजनाले जनाएको छ। एसियाली विकास बैंक एडीबीको ऋण सहयोगमा करिब ३३ अर्ब रुपैयाँ लाग्ने आयोजनाको जटिल मानिने २७ किलोमिटर सुरुङ तीन वर्षअघि सम्पन्न भइसकेको छ। दैनिक १७ करोड लिटर पानी राजधानी पुर्याइने उक्त आयोजना पटकपटक पछि धकेलिँदै विभिन्न व्यवधान पार गरी अब भने सम्पन्नको अन्तिम चरणमा पुगेको छ। आयोजनाको दोस्रो चरणको दैनिक १७ करोड लिटरको लार्केको काम पनि अघि बढाइएको आयोजनाले जनाएको छ। दैनिक १७ करोड लिटरको तेस्रो चरणको माङ्ग्रीको काम सम्पन्न भएपछि राजधानीमा दैनिक ५४ करोड लिटर पानी पुर्याइने लक्ष्य रहेको छ।
कारको ठक्करबाट बाघको मृत्यु,सिमरा : कारको ठक्करबाट पर्सा राष्ट्रिय निकुञ्ज क्षेत्रभित्र पर्ने सडकमा शनिबार बिहान एउटा बाघको मृत्यु भएको छ। त्रिभुवन राजपथअन्तर्गत निकुञ्ज क्षेत्रमा पर्ने बाराको पथलैयाअमलेखगञ्ज सडकखण्डको आधाभार नजिकको जंगलमा कारले ठक्कर दिँदा पोथी पाटे बाघको मृत्यु भएको हो। हेटौंडाबाट सर्लाही जाँदै गरेको बा१६च ८११ नम्बरको कारको ठक्करबाट टाउकोमा गम्भीर चोट लागेको बाघको केही समयमै मृत्यु भएको थियो। व्यस्त राजमार्गमा पर्ने सो सडकखण्डमा बाघले अचानक उफ्रिदै बाटो पार गर्न खोज्दा दुर्घटना भएको हो। बाघलाई ठक्कर दिए लगतै कार चालक अजय मिश्रले आफैँ प्रहरीलाई घटनाबारे जानकारी गराएका थिए। कार तीब्र गतिमा रहेको र अचानक बाघले सडकपार गर्न खोज्दा घटना भएको इलाका प्रहरी कार्यालय सिमराका प्रहरी नायव उपरीक्षक (डीएसपी) दीपक श्रेष्ठले जानकारी दिए। बाघलाई ठक्कर दिने कारसहित चालकलाई निकुञ्जमा बुझाइएको डिएसपी श्रेष्ठले बताए। निकुञ्जका सूचना अधिकारी रमेश यादवका अनुसार ठक्करबाट मृत्यु हुने वयस्क बाघको उमेर ९१० वर्षको रहेको छ। सन् २०१८ मा गरिएको गणना अनुसार निकुञ्ज क्षेत्रमा १८ वटा बाघ रहेका छन्। ठक्करबाट मृत्यु भएको बाघ सोही १८ मध्ये रहे नरहेको पहिचान गर्ने काम भइरहेको यादवले जानकारी दिए।
"पाटे बाघको आक्रमण बढेपछि राति राजमार्गमा पैदल, साइकल र मोटरसाइकल यात्रामा रोक","काठमाडौं : बर्दिया राष्ट्रिय निकुञ्जल अन्तर्गत पूर्वपश्चिम राजमार्गमा रातको समयमा पैदल, साइकल र मोटरसाइकल यात्रामा रोक लगाइएको छ । दैनिक पाटे बाघको आक्रामण बढ्न थालेपछि निकुञ्ज प्रशासनले सूचना सार्वजनिक गर्दै राति ८ बजेदेखि बिहान ६ बजेसम्म हिँडडुलमा प्रतिबन्ध लगाएको हो । निकुञ्ज भित्र पर्ने पूर्वपश्चिम राजमार्गको अम्रेनीकर्णाली चिसापानी सडकखण्डमा विगत केही महिनादेखि पाटे बाघको चहलपहल बढेको र शुक्रबार राति एकजनाको मृत्यु भएपछि निकुञ्ज प्रशासनले यो निर्णय गरेको हो ।"
वडा अध्यक्षको निधन,"बेनी : म्याग्दीको अन्नपूर्ण गाउँपालिका५ शिखका वडा अध्यक्ष दिनेशकुमार तिलिजाको निधन भएको छ। प्यारालाइसीस (पक्षघात) रोगबाट थलिएका तिलिजाको शुक्रबार साँझ करिब ६५ वर्षको उमेरमा पोखरामा निधन भएको कार्यवाहक वडा अध्यक्ष राजेश तिलिजा पुनले बताए। पोखरा महानगरपालिका११ फुलबारीस्थित निवासमा तिलिजाको निधन भएको हो। उनको शनिबार पोखरामै अन्त्येष्टि गरिने भएको छ। गत साउनमा एक्कासी बिरामी भएपछि उहाँलाई हेलिकप्टरबाट पोखरा लगिएको थियो। तिलिजाले पोखरास्थित मणिपाल शिक्षण अस्पतालमा उपचार गराउदै आएका थिए। उनको शरिरको देब्रे भाग चल्न छाडेको थियो। तिलिजाका श्रीमति, दुई छोरी र दुई छोरा छन्। उनी विस २०७४ मा भएको स्थानीय तह निर्वाचनमा नेपाली काँग्रेसबाट उमेद्वार बनेर निर्वाचित भएका थिए। किन्दु आधारभूत विद्यालयको पुर्व प्रअसमेत रहेका तिलिजाले शिख माविमा समेत अध्यापन गराएका थिए। वडा अध्यक्ष तिलिजाको निधनप्रति गाउँपालिकाका अध्यक्ष डमबहादुर पुनले दुख व्यक्त गरेका छन्।"
डोटीमा ट्याक्टर दुर्घटना : चालकको मृत्यु,डोटी : डोटीको केआईसिंह गाउँपालिका वडा नं २ सेलपाखाको उचाकुलामा ट्याक्टर दुर्घटना हुँदा चालकको मृत्यु भएको छ। गाउँमा मन्दिरको ढुङ्गा बोक्ने क्रममा ट्याक्टर दुर्घटना भएको प्रहरीले जनाएको छ। दुर्घटनामा मृत्यु हुनेमा शिखर नगरपालिका १० बानेडुग्रीसैन घर भएका वर्षीय चालक भक्त बलायर रहेको इलाका प्रहरी कार्यालय वायलका इन्चार्ज प्रहरी सहायक निरिक्षक भाष्कर पन्तले जानकारी दिए। ट्याक्टरमा रहेका अर्का एक जना सामान्य घाइते भएका छन्। टयाक्टर भीरबाट २ सय ५० मिटर तल खसेको जनाइएको छ।
तीन दिन कहाँकहाँ हिमपात र हल्का बर्षाको सम्भावना ?,"काठमाडौं : नेपालमा पश्चिमी वायुको प्रभाव रहेको जल तथा मौसम विज्ञान विभागले जनाएको छ। हाल देशको पहाडी भूभागमा मौसम सामान्यतया सफा रहेको छ भने तराईका केहि स्थानमा हुसुकुहिरो लागेको मौसम पूर्वानुमान महाशाखाले जनाएको छ। शनिबार बिहान जारी मौसम पूर्वानुमान बुलेटिनमा उच्च हिमाली भूभागमा हल्का हिमपात तथा एकदुई स्थानमा हल्का बर्षाको समेत सम्भावना रहेको छ। शनिबार दिउँसो लुम्बिनी प्रदेश, कर्णाली प्रदेश र सुदुरपश्चिम प्रदेशमा आंशिकदेखि सामान्य बदली रहि बाँकी भूभागमा आंशिक बदली रहनेछ। सुदुर पश्चिम प्रदेश तथा कर्णालीका उच्च हिमाली भूभागमा हल्का हिमपात तथा सुदुर पश्चिम र कर्णाली प्रदेशका एकदुई स्थानमा हल्का बर्षाको समेत सम्भावना रहेको छ। राती देशभर आंशिक देखि सामान्य बदली रहनेछ। सुदुर पश्चिम प्रदेश, कर्णाली प्रदेश र गण्डकी प्रदेशका उच्च हिमाली भू भागमा हल्का हिमपातको सम्भावना रहेको छ साथै सुदुर पश्चिम, कर्णाली र गण्डकी प्रदेशका एकदुई स्थानमा हल्का बर्षाको समेत सम्भावना रहेको छ। आइतबार दिउँसो देशभर आंशिकदेखि सामान्य बदली रही सुदुर पश्चिम प्रदेश, कर्णाली प्रदेश, लुम्बिनी प्रदेश, गण्डकी प्रदेशका उच्च हिमाली भू भागमा हल्का हिमपातको साथै पहाडी भूभागहरुका थोरै स्थानहरुमा हल्का वर्षाको सम्भावना रहेको छ। सोमबार दिउँसो देशभर आंशिकदेखि सामान्य बदली रही सुदुरपश्चिम प्रदेश, कर्णाली प्रदेश, गण्डकी र बाग्मति प्रदेशका उच्च हिमाली भू भागमा हल्का हिमपातको साथै सुदुर पश्चिम प्रदेश, कर्णाली प्रदेश, गण्डकी प्रदेशका पहाडी भूभागहरुका केहि स्थानहरु तथा बाग्मति र प्रदेश न १ को भूभागहरुका थोरै स्थानहरुमा हल्का वर्षाको सम्भावना रहेको छ।"
तुलसीस्मृति पुरस्कारबाट पत्रकार श्रेष्ठ पुरस्कृत,"गोरखा : गोरखाका पत्रकार भीमलाल श्रेष्ठ तुलसी स्मृति पत्रकारिता पुरस्कारबाट पुरस्कृत भएका छन्। पत्रकार महासंघ गोरखा शाखाले पालुङटारको लिगलिगकोटमा आयोजना गरेको दशौँ साधारण सभाको अवसरमा पत्रकार महासंघका केन्द्रीय अध्यक्ष गोविन्द आचार्यले नगद १० हजार रुपैयाँसहित दोसल्ला र कदर पत्रले श्रेष्ठलाई सम्मान गरेका हुन् दुई दशकदेखि गोरखामा रहेर पत्रकारिताको माध्यमबाट समाज बिकासमा महत्वपूर्ण योगदान गरेको भन्दै गोरखा शाखाले पत्रकार श्रेष्ठलाई सम्मान गरेको जनाएको छ। कोभिड१९ को डर त्रासका बीच आफैँ कोरोना संक्रमित हुँदा पनि संचार माध्यमबाट निरन्तर सूचना, समाचार सम्प्रेषण गरेकाले उनलाई सम्मान गरिएको पुरस्कार छनोट समितिले जनाएको छ। गोरखा सदरमुकामका तुलसी अर्यालको स्मृतिमा पत्रकार महासंघ गोरखा शाखामा २०७० सालमा स्थापना भएको तुलसी स्मृति पत्रकारिता पुरस्कारबाट श्रेष्ठसहित अहिलेसम्म छ जना पत्रकार पुरस्कृत भएका छन्।"
बैतडीमा ७ हजार ५ सय बढी कोरोना परीक्षण,"बैतडी : बैतडीमा ७ हजार ५८९ जनाको पीसीआर विधिमार्फत कोरोना परीक्षण गरिएको छ । गएको चैतदेखि अहिलेसम्म ७ हजार ५८९ जनाको कोरोना परीक्षण गरिएको स्वास्थ्य कार्यालयले जनाएको छ । ७ हजार ५८९ जनाको परीक्षण गर्दा ६२२ जनामा कोरोना पुष्टि भएको छ । अहिलेसम्म दशरथचन्द नगरपालिकामा १४८, पाटनमा १०७, मेलौलीमा ४८, सिगासमा ५५ र डिलाशैनीमा २९ जनामा संक्रमण पुष्टि भइसकेको छ । यस्तै सुर्नयामा ४४, पञ्चेश्वरमा ६३, शिवनाथमा ५१, दोगडाकेदारमा ५१ र पुर्चौंडीमा २६ जनामा संक्रमण पुष्टि भइसकेको स्वास्थ्य कार्यालयका स्टाफ नर्स दीपा मौनीले जानकारी दिइन् । ६२२ जनामध्ये अहिले जिल्लामा ४५ जना मात्रै सक्रिय संक्रमित रहेका छन् । सक्रिय संक्रमितमध्ये सबैभन्दा बढी दशरथचन्द नगरपालिकामा २६,पाटन नगरपालिकामा १६, सुर्नया गाउँपालिकामा २ जना र मेलौली नगरपालिकामा १ जना रहेका छन् । तत्कालका लागि जिल्लाका ६ स्थानीय तहमा कोरोनाका सक्रिय संक्रमित शुन्य रहेका छन् । जिल्लाको शिवनाथ गाउँपालिका, पञ्चेश्वर गाउँपालिका, सिगास गाउँपालिका, पुर्चौंडी नगरपालिका, डिलाशैनी गाउँपालिका र दोगडाकेदार गाउँपालिमा अहिले सक्रिय संक्रमित नरहेका स्वास्थ्य कार्यालयले जनाएको छ । कोरोना भाइरसको संक्रमण समुदायस्तरमै पुगेकाले यसबाट बच्नका लागि स्वास्थ्य सुरक्षा सतर्कताका मापदण्ड अपनाउन स्वास्थ्य कार्यालयका प्रमुख योगेशप्रसाद भट्टले आग्रह गरे । उनले भने अहिले कोरोना भाइरस समुदायस्तरमा फैलिसकेको छ । त्यसैले स्वास्थ्य सुरक्षा सतर्कताका मापदण्ड अपनाउन म आग्रह गर्न चाहन्छु ।"
पर्यटकका लागि माघ १ गतेदेखि घान्द्रुक खुला,"पोखरा : कोरोना संक्रमण नियन्त्रण गर्न सरकराले लकडाउन गरेसँगै बन्द रहेको पदयात्रा पर्यटनका लागि उत्कृष्ट गन्तव्य पर्यटकीय गाउँ घान्द्रुक माघ १ गतेदेखि खुला हुने भएको छ । अन्नपूर्ण संरक्षण क्षेत्रमा पर्ने पर्यटकीय गुरुङ गाउँ कोरोना संक्रमण नियन्त्रण गर्न सरकारले चैत ११ गते लगाएको लकडाउनसंगै बन्द थियो । लकडाउन खुला रहे पनि पर्यटकका लागि बन्द रहेको घान्द्रुक ९ महिनापछि संचालनमा आउन लागेको हो । अन्नपूर्ण संरक्षण क्षेत्रका अन्य पर्यटकीय पदयात्रा क्षेत्र खुल्दै जाने क्रममा घान्द्रुक पनि स्वास्थ्य सतर्कता अपनाएर खोल्ने निर्णय गरिएको पोखरामा शनिबार आयोजित पत्रकार सम्मेलनमा घान्द्रुक पर्यटन व्यवस्थापन समितिका अध्यक्ष किसम गुरुङले जानकारी दिए । पर्यटकका लागि खुला हुनु अघि घान्द्रुक भ्रमणमा आएका पर्यटकलाई राति ज्वरो आएमा आइसोलेसनमा राख्न आइसोलेन घरको पनि व्यवस्था गरिएको गुरुङले बताए । ज्वरो आएका बिरामीको निगरानीका लागि २४ सै घण्टा स्वास्थ्यकर्मीको टोली खट्ने छ । गाउँमा तीन वटा एटेज बाथरुम भएको आइसोलेसन घरको व्यवस्था गरिएको उनले जानकारी दिए । घान्द्रुक खुलेसँगै अन्नपूर्ण पदयात्रा क्षेत्रका प्रख्यात अन्नपूर्ण आधारशिविर पनि खुल्ने छ । अर्को प्रख्यात पदयात्रा मार्ग घोरेपानी खुले पनि घान्द्रुक बन्द रहँदा पर्यटक पदयात्रामा जान रोकिएका थिए । घान्द्रुक हुँदै घोरेपानी जाने र तिर्खे ढुङ्गा, घोरेपानी हुँदै घान्द्रुक जाने पर्यटक पदयात्रा जाननै बञ्चित भएका थिए । घान्द्रुक माघ १ गतेदेखि खुल्ने भएसँगै घोरेपानी सम्मको कनेक्सन जोडिने छ । पर्यटक घान्द्रुकबाट छोमरुङ, सिनुवा, बम्बु, दोभान, हिमालय, देउराली हुँदै माछापुच्छे आधारशिविर र अन्नपूर्ण आधार शिविरसम्म पुग्न पाउँने भएका छन् । घान्द्रुकसम्म जान पीसीआर अनिवार्य गरिएको छैन । छोमरुङ गाउँ भन्दामाथि अन्नपूर्ण आधार शिवीरसम्म जाने पर्यटकका लागि भने पीसीआर रिपोर्ट अनिवार्य गरिएको छ । अन्नपूर्ण संरक्षण क्षेत्रको प्रख्यात धार्मिक तीर्थस्थल मुक्तिनाथ मन्दिर पुस २१ गतेदेखि सर्वसाधारणका लागि खुल्ने भएको छ । अन्नपूर्ण संरक्षण क्षेत्रकै अर्को प्रमुख पर्यटकीय गन्तव्य मनाङ, तिलिचो ताल यस अघि नै खुलेका छन् । मुस्ताङ नखुल्दा विश्वमै चर्चित थोरङ्लापासको पदयात्रा रोकिएको थियो । मनाङ हुँदै थोरङ्ला भञ्ज्याङ पार गरेर मुस्ताङको मुक्तिनाथ निस्कनु पर्ने भएकोले यो पदयात्रा मुस्ताङ मुक्तिनाथ खुलेसंगै खुला हुने छ। मुस्ताङ मुक्तिनाथ खुले पनि अपर मुस्ताङ भने अझै खुल्ने निर्णय भएको एक्याप पोखराले बताएको छ ।"
पेट्रोलियम पदार्थ लोडअनलोड गर्न अत्याधुनिक प्रविधि,"नेपाल आयल निगमले लुम्बिनी प्रादेशिक कार्यालयमा अत्याधुनिक प्रविधि जडान गरेर पेट्रोलियम लोडअनलोड गर्ने कार्य शुभारम्भ गरेको छ। उक्त प्रविधिको शनिबार एक कार्यक्रमको आयोजना गरी उद्योग, वाणिज्य तथा आपूर्ति मन्त्रालयका सचिव डा बैकुण्ठ अर्यालले उद्घाटन गरे। सचिव अर्यालले पेट्रोलियम पदार्थको कारोवारलाई व्यवस्थित र सहज बनाउन सो प्रविधि जडान गरिएको बताए। उक्त प्रविधि जडान गर्दा कार्यालय क्षेत्र वरिपरि भएका बस्तीसमेत सुरक्षित र विकास तथा विस्तारका लागि सहयोग आवश्यक रहेको बताए। निगमका कार्याकारी निर्देशक सुरेन्द्रकुमार पौडेलले आधुनिक प्रविधिमार्फत पेट्रोलियम पदार्थको कारोवारलाई व्यवस्थित र सुरक्षित बनाउँदै लैजाने जानकारी दिए। उनले लुम्बिनी प्रदेशसँगै अन्य कार्यक्षेत्रमा पनि आधुनिक प्रविधिको प्रयोग गरी पेट्रोलियम पदार्थको कारोवारलाई अगाडि बढाउने बताए। निगमले अन्तर्राष्ट्रिय मापदण्डअनुसार अत्याधुनिक प्रविधिको प्रयोग गरी पेट्रोलियम पदार्थ लोडअनलोड गर्न शुरु हो। एपिआइ मापदण्डअनुसार पाइप लाइन जडान, भल्भ, पम्प जडान साथै ट्याङ्कर लोड गर्न अत्याधुनिक लोडिङ आम्स जडान गरिएको छ। दुई करोड ५० लाख लागतमा उक्त प्रविधि जडान गरिएको निगमका कार्यकारी निर्देशक पौडेलले जानकारी दिए। उनका अनुसार तीनवटा पम्प जडान गरेर आठ घण्टामा करिब १० लाख लिटरसम्म पेट्रोलियम पदार्थ लोड गर्न सकिने छ। यसअघि सो कार्यालयबाट आठ घण्टामा तीनचार लाख लिटर मात्र लोड गर्न सक्ने अवस्था रहेकामा नयाँ प्रविधि जडानसँगै कार्यालयको क्षमता तीन गुणासम्म बढेको छ। उक्त डिपोमार्फत लुम्बिनी प्रदेशका आठ जिल्लामा दैनिक १० लाखदेखि ११ लाख डिजेल र तीन लाख लिटर पेट्रोलमट्टितेल र हवाई इन्धन बिक्री हुँदै आएको छ। नयाँ प्रविधि जडानसँगै विभिन्न जिल्लाबाट पेट्रोलियम पद्धार्थ लिन आउने तथा भारतका विभिन्न स्थानबाट पेट्रोलियम पदार्थ लिएर आएका ट्याङ्कर लोडअनलोड गर्न, भारतबाट तेल लिएर आएका ट्याङ्करलाई सोझै डिलरतर्फ पठाउनुपर्ने बाध्यता अन्त्य भएको प्रादेशिक कार्यालयले जनाएको छ। नयाँ पूर्वाधार सञ्चालनमा आएसँगै मागअनुसार पेट्रोलियम पदार्थ लोडअनलोड गरी समयमै पेट्रोलियम पदार्थ आपूर्ति गर्न सक्ने सहज भएको कार्यालयले जनाएको छ। पार्किङस्थल विस्तार नयाँ प्रविधि जडानसँगै लुम्बिनी प्रादेशिक कार्यालयको पार्किङसमेत विस्तार गरिएको छ। पर्याप्त पार्किङ सुविधा नहुँदा ट्याङ्कर राख्न समस्या हुने गरेकामा पार्किङस्थल विस्तारपछि १०० ट्याङ्कर पार्किङ गर्न सकिने निगमले जनाएको छ। यसैगरी दुर्घटनाबाट बच्न इलेक्ट्रिकल सिस्टमलाई थप प्रभावकारी बनाउने, इलेक्ट्रिकल सप्लाई निरन्तर बनाउने उद्देश्यले इलेक्ट्रिक प्यानल बोर्ड, एटियस प्यानलको जडानसहितको इलेक्ट्रिकल प्यानल हाउस निर्माण गरेको छ। नेपाल पेट्रोलिय डिर्लस राष्ट्रिय एशोसिएशनका अध्यक्ष लिलेन्द्रप्रसाद प्रधानले पेट्रोलियम पदार्थ भण्डारणको डिपोलाई आधुनिकीकरण गरेसँगै व्यवसायीलाई सहज हुने बताए। उहाँले नयाँ प्रविधिको विकाससँगै व्यवसायीले कारोवार गरेवापतको कमिशन बढाउँदै लैजानुपर्नेमा जोड दिए। रासस"
बारबाट पाँच जना एमिकस क्युरी,"काठमाडौं : नेपाल बार एसोसिएसन र सर्वोच्च अदालत बार एसोसिएसनले प्रतिनिधिसभा विघटनसम्बन्धी रिटमा इजलासलाई स्वतन्त्र सहयोगीका रूपमा बहस गर्न पाँच जना वरिष्ठ अधिवक्तालाई सिफारिस गरेका छन्। सर्वोच्च बारले शुक्रबार वरिष्ठ अधिवक्ता खगेन्द्रप्रसाद अधिकारी र पूर्णमान शाक्यको नाम सिफारिस गरेको हो। अधिवक्ता अधिकारी उक्त बारका निवर्तमान अध्यक्ष हुन् भने शाक्य नवनिर्वाचित अध्यक्ष। सर्वोच्च अदालतको संवैधानिक इजलासले माग गरेअनुरूप नेपाल बारले तीन र सर्वोच्च अदालत बारले दुई गरी पाँच जनाको नाम पठाएका हुन्। बारले एमिकस क्युरीका रूपमा वरिष्ठ अधिवक्ता बद्रीबहादुर कार्की, सतीशकृष्ण खरेल र विजयकान्त मैनालीलाई सिफारिस गरेको छ। कार्की तत्कालीन प्रधानमन्त्री शेरबहादुर देउवाको कार्यकालमा महान्यायाधिवक्ता भएका थिए। खरेल बारका पूर्वमहासचिव हुन्। मैनाली बारकै पूर्वकोषाध्यक्ष हुन्। प्रतिनिधिसभा पुनःस्थापनाको मागसहित दायर झन्डै दर्जन रिटमा सर्वोच्चमा पुस २२ गते सुनुवाइका लागि पेसी तय भएको छ। एमिकस क्युरीले राष्ट्रियअन्तर्राष्ट्रिय अभ्यास, सर्वोच्चका पूर्वनजिर, संवैधानिक मान्यतासहित स्वतन्त्र र निष्पक्ष राय उपलब्ध गराउने प्रचलन छ।"
गोरखा दरबार अलपत्र,"गोरखा : ऐतिहासिक गोरखा दरबार पुनर्निर्माणको काम तीन वर्षदेखि अलपत्र छ। दुई वर्षभित्र पुनर्निर्माण सम्पन्न गर्ने गरी पचली शिवाको जेभीले ०७४ सालको कात्तिकमा ठेक्का सम्झौता गरेकामा तीन पटकसम्म म्याद समाप्त हुँदा पनि जम्मा ६५ प्रतिशत मात्र प्रगति भएको गोरखा दरबार हेरचाह अड्डाका प्रमुख हरि भुसालले जानकारी दिए। विसं १६८६ सालमा निर्माण भएको प्राचीन, पुरातात्िवक, ऐतिहासिक गोरखा दरबार २०७२ सालको भूकम्पले क्षतिग्रस्त भएको थियो। उक्त दरबार ४ करोड ३७ लाख रुपैयाँलागतमा पुनर्निर्माण गर्न पुरातत्व विभागले प्रक्रिया अघि बढाएको थियो। भूकम्प गएको पाँच वर्ष बितिसक्दा पनि प्राचीन दरबार पुनर्निर्माणमा ढिलाइ भएपछि स्थानीयवासी निर्माण कम्पनी र पुरातत्व विभागसँग आक्रोशित छन्। निर्धारित अवधिभित्र निर्माण पूरा नभएपछि एक वर्ष अघि गत जेठसम्मका लागि म्याद थपिएको थियो। जेठमा कार्यप्रगति नभएपछि मंसिर मसान्तभित्र सम्पन्न गर्न ६ महिनाको म्याद थप भएको हेरचाह अड्डाले जनाएको छ। तर अहिलेसम्म जम्मा ६५ प्रतिशत मात्र कार्य प्रगति भएको छ, हेरचाह अड्डाका प्रमुख हरि भुसालले भने, मंसिर मसान्तपछि भने म्याद थप भएको छैन। अहिले गोरखा दरबारको दोस्रो तला निर्माणको काम भइरहेको छ। दरबारमा पुराना काठ तथा पुरानै झ्याल ढोका प्रयोग भएका छन्। नयाँ र पुराना काठबीच तालमेल नहुँदा पहिलेभन्दा सुन्दरतामा कमी देखिएको छ। कछुवा गतिमा भइरहेको गोरखा दरबार पुनर्निर्माणको कामप्रति सर्वसाधारण, सरोकारावाला, भक्तजन सबै असन्तुष्ट छन्। पुरानो कला कौशल, शाहवंशको इतिहास, गोरखाको धार्मिक सांस्कृतिक परम्परा झल्कने गरी निर्माण भएको गोरखा दरबार तत्कालीन राजा राम शाहको कार्यकालमा निर्माण भएको मानिन्छ। दरबारमा कलात्मक शैलीका झ्याल ढोका प्रयोग भएका छन्। नेपालको इतिहास अध्ययन गर्न दैनिक सयौं विद्यार्थी तथा अध्ययनकर्ता गोरखा आउने गर्छन्। तर पुनर्निर्माणको काम अलपत्र हुँदा दुःख लागेको यहाँ भ्रमण गर्न आएका बुद्धि जोगीको भनाइ छ। गोरखा दरबार बनिसकेको छैन, गोरखकाली र गोरखनाथ मन्दिर दर्शन गर्नसमेत दरबार पुनर्निर्माणको कामले अल्झाउने गरेको छ भन्ने हल्लाले भक्तजन, पर्यटक आउने क्रम घटेको छ। उनी भन्छन् ठेकेदारको चरम लापरबाहीले दरबार अलपत्र बनेको हो। गोरखकाली, गोरखनाथ मन्दिर आउँदा मन शान्त हुनुपर्नेमा दरबार पुनर्निर्माणले झन् पीडाबोध हुने अर्का स्थानीय मिलन राना बताउँछन्। मन्दिर परिसरमा भेटिएका रानाले भने, यहाँको पुनर्निर्माण सुस्त छ। धेरै पहिलेदेखि दरबार पुनर्निर्माण पूरा नहुँदा वरपर निर्माण सामग्री यत्रतत्र छरिएका अलपत्र छन्। हिँड्न पनि समस्या छ। यसरी काम नगर्नेलाई सबै पक्षले दबाब दिने र कारबाहीको दायरामा ल्याउने हो भने काम छिटो हुन्थ्यो कि ! ऐतिहासिक दरबार पुनर्निर्माण तीव्र गतिमा सम्पन्न गर्न बारम्बार आग्रह गर्दा पनि निर्माण कम्पनीले कानमा तेल हालेको गोरखा नगरपालिका ६ का वडा सदस्य काजी गुरुङ बताउँछन्। दरबार पुनर्निर्माणमा ढिलाइ भयो। छिटो ताकेता गरिदिनुपर्यो भनेर वडा कार्यालय, नगरपालिका गुनासो आउने गर्छ। तर पुनर्निर्माणको काम पुरातत्व विभागबाट सोझै भएकाले व्यवसायीलाई हाम्रो तर्फबाट दबाब दिन सकिएन गुरुङले भने, ठूला निर्माण व्यवसायीलाई राजनीतिक दलको संरक्षण हुने रहेछ। कार्यालयका कर्मचारीसँगको मिलेमतो हुने रहेछ।"
अत्याधिक चिसो बढेसँगै विकासको काम ठप्प,"जोमसोम : हिमालपारिको जिल्ला मुस्ताङमा हिउँदयामको अत्यधिक चिसो बढेसँगै विकास निर्माण लगायतको काम ठप्पै भएको छ। राष्ट्रिय गौरवको बेनीजोमसोमकोरला सडक आयोजना अन्तर्गतको मुस्ताङ खण्डको ९ प्याकेजसहित संघ, प्रदेश र स्थानीय तहमा सञ्चालन भइरहेको सयौं पूर्वाधार विकासको काम ठप्पै भएको हो। राष्ट्रिय गौरवको बेनी जोमसोमकोरला सडक आयोजनाले मुस्ताङखण्डमा पर्ने सडक तथा पुल निर्माणको काम चिसोले प्रभावित बनेको आयोजनाका ईन्जिनीयर अश्विनीकुमार यादवले जानकारी दिए। आयोजनाले अत्यधिक चिसोले जनशक्ती फिल्डमा काम गर्न नसक्ने, क्रंकिट सेट नहुने र उपकरणसमेत चिसोले स्टार्ट हुन कठिन पर्ने हुँदा सडक तथा पुलको काम रोक्नु परेको उनले बताए। राष्ट्रिय गौरवको जोमसोमकोरला खण्डको केही प्याकेजमा उपकरणले पौषको पहिलो सातासम्म काम गरेको भएपनि चिसो ह्वात्तै बढेकाले काम गर्न नसक्ने अवस्था रहेको र रोकिएको कामलाई बैशाखमा पुनः निरन्तरता दिईने ईन्जिनीयर यादवले जानकारी दिए। २०७४ सालबाट सुरु भएको राष्ट्रिय गौरवको कोरला सडक अन्तरगत जोमसोम कोरला सडकको काम हालसम्म ८५ प्रतिशत र बेनीजोमसोम सडकको काम ५५ प्रतिशत संम्पन्न भएको छ। आयोजना अन्तरगत मालढुङ्गाबेनी सडक स्तरोन्नति कार्यका लागि ठेक्का प्रक्रिया अघि बढेको छ भने जोमसोमकागबेनी कालोपत्रेका लागि आयोजनाले बजेट समेत माग गरिसकेको जनाइएको छ। गण्डकी प्रदेशको पूर्वाधार विकास आयोजनामध्ये ४ वटा पूर्वाधार विकास योजना सम्पन्न भएपनि बाँकी कुल २७ वटा आयोजना चिसोले प्रभावित भएको पूर्वाधार विकास कार्यालय मुस्ताङका सवईन्जिनीयर सुन्दर पोख्रेलले जानकारी दिए। पूर्वाधार विकास कार्यालयका अनुसार प्रदेश अन्तरगतका सडक र झोलुङ्गे पुलतर्फ कुल २३ वटा योजना र सहरी विकास तथा भवन निर्माण अन्तरगतका ४ वटा चिसोले प्रभावित भएको हो। यस्तै, संघीय आयोजनाबाट कार्यालयलाई हस्तान्तरण भएको घरपझोङ गाउँपालिकाको ठिनीनमखुलेक जोड्ने सडक र लाघेकर दामोदरकुण्डको दामोदरकुण्ड जोड्ने सडकको प्रारम्भिक वातावरणीय प्रभाव मुल्याङ्कनको अध्ययन प्रक्रिया अघि बढेको सवईन्जिनीयर पोख्रेलले खुलाए। प्रदेश अन्तरगत लेते, घासा देउराली जोड्ने झुलुङ्गे पुल र कालिगण्डकी नदी सडक पुल अन्तरगत चिवाङचोखोपानी सडकको डीपीआर गर्ने चरणमा छ। यस्तै ,पूर्वाधार विकास कार्यालयले ४ वटा सडक, १ प्रादेशिक भवन निर्माणको ठेक्का लगाएको छ। प्रदेश सरकार अन्तरगतको घरपझोङ रिङरोड,लोमान्थाङ रिङरोड,मार्फाछैरोचिवाङ जोड्ने सडक पुल,लेते धम्पु जोड्ने सडक पुल र संघीय हस्तान्तरणको एक्लेभट्टी पाक्लिङ जाड्ने सडक पुल आदि अघिल्लो वर्षको दायित्व सृजना भई आएको विकास योजना चिसोले प्रभावित भएको हो। यस्तै, अत्यधिक चिसो बढेसँगै मुस्ताङका ५ स्थानीय तहमा संञ्चालित विकास योजना प्रभावित भएको सम्बन्धित तहहरुले जनाएका छन्। मुस्ताङको घरपझोङ गाउँपालिकाले संघतर्फको स्थानीय पूर्वाधार साझेदारी कार्यक्रम अन्तरगतको ७ वटा, संघीय अन्तरगत राष्ट्रिय योजना आयोगको २ वटा, प्रदेशतर्फ स्थानीय तहमा आएको ४ वटा र गाउँपालिकाको करिव ७० वटा योजना चिसोले प्रभावित बनेको घरपझोङका ईन्जिनीयर सकलदेव शर्माले जानकारी दिए। ईन्जिनीयर शर्माका अनुसार संघीयतर्फ स्वास्थ्य मन्त्रालयबाट प्राप्त आधारभुत स्वास्थ्य सेवा केन्द्र निर्माणका लागि २ वडामा ३६ लाख बजेट छ। घरपझोङमा योजना आयोगबाट प्राप्त जोमसोमयारुझो भ्यु टावर रेलिङसहितको फुटट्रेल र सशस्त्र क्याम्पदेखि जोमसोम पक्की पुलको दायाँबायाँ बृहत तटबन्ध निर्माण, र संघीय सरकारको गाउँपालिका भवन निर्माण, तेज निरला क्याम्पस भवनको निर्माणको काम चिसोले प्रभावित भएको ईन्जिनीयर शर्माले बताए। उल्लेखित पूर्वाधार विकास बजेटको लागत १ करोडदेखि ८ करोड सम्मका छन्। यस्तै, लोमान्थाङ गाउँपालिकामा संघीयतर्फ एउटा,प्रदेशतर्फ ३ वटा, स्थानीय पूर्वाधार साझेदारी कार्यक्रमको ४ वटा र स्थानीय तहको ३० योजना गरी कुल ३८ योजना चिसोले प्रभावित भएको छ। वारागुङ मुक्तिक्षेत्र, थासाङ गाउँपालिका र लोघेकर दामोदरकुण्ड गाउँपालिका अन्तरगत संघीय तथा प्रदेश र स्थानीय तहका विकास योजनाको काम चिसोले ठप्पै भएको हो।"
गुम्बाका मूर्ति हराउँदै,"डोल्पा : डोल्पालाई गुम्बाहरूको जिल्ला भनेर चिनिन्छ। यहाँ सयौं बर्ष पुराना करिब सय गुम्बा छन्। माथिल्लो डोल्पामा रहेका ती प्राचीन सम्पदाका बहुमूल्य मूर्ति सुरक्षा अभावमा हराएर सकिँदै गएका स्थानीय सरोकारवालाले बताएका छन्। त्यसका लागि उचित सुरक्षा प्रबन्ध मिलाउन उनीहरूले सरकारसँग माग राखेका छन्। उपल्लो डोल्पाका अधिकांश भागमा प्रहरी चौकी छैनन्। भएका पनि बर्खाका केही महिना मात्र हुन्। जाडोमा प्रहरी तलै झर्छन्, शेफोक्सुण्डो गाउँपालिका४ का अध्यक्ष पेमावाङछेन गुरुङले भने, त्यही मौकामा गुम्बाका बहुमूल्य वस्तु चोरी हुने गर्छन्। बौद्धधर्मअनुसार गाउँभन्दा टाढा एकान्तमा गुम्बा राखे चोखो हुने, फोहोरबाट टाढा रहने र पूजापाठ गर्दा रोगब्याध, खडेरी, भोकमरीजस्ता अनिष्ट नहुने विश्वास छ। त्यही आधारमा गुम्बा प्रायः टाढाटाढा हुन्छन्। गुरुङका अनुसार हरेक वर्ष चीनको तिब्बतदेखि लुटेराहरू आउने र डर त्रास देखाएर बुद्धका मूर्ति लुटपाट गरेर लाने गर्छन्। स्थानीय सरकार आएपछि चोरीका घटना केही कम भए पनि रोकिएको छैन। सुरक्षाकर्मी नहुँदा स्थानीयको त्रास बाँकी नै छ। माथिल्लो डोल्पामा नौ सय वर्ष पुरानो बौद्धधर्मालम्बीको बसोवासको इतिहास पाइन्छ। त्यतिबेलादेखि स्थापना भएका बौद्ध गुम्बामा रहेका बहुमूल्य सम्पत्ति जगेर्ना अभावमा सकिँदै गएकाले धार्मिक गुरुहरू चिन्तित छन्। माथिल्लो डोल्पाका शे(फोक्सुण्डो, डोल्पोबुद्ध र छार्काताङसोङ गाउँपालिकामा सार्वजनिक गुम्बा ६० भन्दा धेरै रहेको पुजारी लामाहरू बताउँछन्। निजीसमेत जोड्दा सयभन्दा धेरै छन्। माथिल्लो डोल्पामा सबैभन्दा ठूला र प्रसिद्ध मानिएका शे, याङजेर, रिबोक, ढोलुङ, साम्लीङलगायत गुम्बा छन्। गुम्बा अत्यन्त बहुमूल्य सम्पदा हुन्। तिनको सुरक्षामा राज्यको चासो छैन, याङजेर गुम्बाका गुरु रानाग रिम्पोचे (डोल्पो बुद्ध) भन्छन्, गुम्बाको संरक्षणमा स्थानीय तहले बजेट विनियोजन गर्नसमेत हिच्किचाउँछन्। जसले गर्दा यी प्राचीन सम्पदा जीर्ण र मूर्तिविहीन हुँदै गएका छन्। ठूलो भूगोल भएको माथिल्लो डोल्पामा पुरातात्विक सम्पत्ति रहे पनि सरकारले त्यस्ता सम्पत्तिको सुरक्षामा कम चासो देखाएको भन्दै स्थानीय आङबहादुर लामाले दुःख व्यक्त गरे। बारम्बार गुम्बा तथा सर्वसाधारणको सुरक्षाको प्रत्याभूत गराउन माग गरे पनि सरकारले वास्ता नगरेको लामाको गुनासो छ। मौसम अनुकूलका भौतिक संरचना निर्माण नभएकै कारण प्रहरीहरू चिसोमा माथिल्लो डोल्पामा राख्न नसकेको जिल्ला प्रहरी कार्यालय डोल्पाका प्रमुख प्रहरी नायब उपरीक्षक राजु पाण्डेले जानकारी दिए। हामीलाई सदरमुकाममै प्रहरी चौकी राखिरहन रहर हैन। भौतिक संरचना नभएको कारण चिसोमा राख्न नसकिएको हो, डीएसपी पाण्डेले भने। उनका अनुसार शेफोक्सुण्डो गाउँपालिकाको साल्दाङ र छार्का ताङसोङ गाउँपालिकाको कागकोटमा कष्ट सहेर भए पनि प्रहरी बसिरहेका छन्। दुबै ठाउँमा बसेका प्रहरी भने बैंकको सुरक्षाका लागि रहेको र खाने, बस्ने सबै व्यवस्था स्थानीय सरकारले गरेको वडाध्यक्ष पेमावाङछेन गुरुङले जानकारी दिए। उनले भने, तत्काल सीमा सुरक्षा चौकी स्थापना गरिदिए माथिल्लो डोल्पा सुरक्षित हुने थियो। तिब्बतसँग सीमा जोडिएको माथिल्लो डोल्पा सुरक्षाका हिसाबले निकै जोखिमयुक्त छ। जेठमा सुरक्षा दिन गएका प्रहरी असोज लाग्दै सदरमुकाम फर्किन्छन्। ४ महिना मात्रै माथिल्लो डोल्पा बस्ने प्रहरीहरू भौतिक संरचना अभावले आफैं असुरक्षित छन्। माथिल्लो डोल्पाको सुरक्षामा जानेआउने क्रममा हालसम्म ३ प्रहरीले ज्यान गुमाएका छन्। सशस्त्र द्वन्द्वकालमै असुरक्षित रहेका माथिल्लो डोल्पाका बौद्ध गुम्बा देश शान्ति प्रक्रियामा गएयता पटकपटक चोरी भइसकेका छन्। केही गुम्बाका मूर्ति चीनबाट समेत फिर्ता गरिए। केही गुम्बा चोर्ने व्यक्तिलाई स्थानीयको पहलमा थुना पुर्याइए। सुरक्षाकर्मी नभएकै कारण सयौं वर्ष पुराना बौद्ध गुम्बा असुरक्षित भइरहेका छन्, स्थानीय पेमा गोजेरले भने, पुरातात्विक सम्पत्ति कति हराए यकिन छैन। स्थानीय तहले पनि गुम्बाको संरक्षण र सुरक्षामा यथोचित संवेदनशीलता नअपनाएको याङजेर गुम्बाका गुरु रानाग रिम्पोचेको अनुभूति छ। गुम्बा मर्मतका लागि सानो बजेट परेको थियो, उनले हालैको घटना सुनाए, त्यो पनि सम्झौता भएभन्दा ३० प्रतिशत कटाएर (सायद कमिसन) पठाए। बदलिँदो जमानाअनुसार लामा पढ्नेको संख्या घट्दै गएको, पुराना लामा बूढा हुँदै गएका कारण सुरक्षामा थप जटिलता बढेको उनको ठम्याइ छ। पहिला लामाले गुम्बाको सुरक्षा गर्थे, रानाग रिम्पोचेले भने, अब लामा पनि घट्दै गए। राज्यका सुरक्षाकर्मी उपल्लो डोल्पा जानै सक्दैनन्। प्राचीन गुम्बाका बहुमूल्य सम्पत्ति जोगाउनै हम्मे छ।"
बालकको बीभत्स हत्या,"जनकपुरधाम : मेरो सोना राजा, मेरो अभि मलाई छोडेर कहाँ गयौ ? ३० वर्षीया रामपुकारी राय ५ वर्षीय छोरो अभिनन्दन खोज्दै भक्कानिँदै थिइन्। छोराहरू जेठो ११ वर्षीय दीपक, माइलो ८ वर्षीय करण र छोरी ८ महिनाकी आरुषीकुमारी साथमै थिए। छिमेकी र आफन्त उनीहरूलाई सम्झाइबुझाइ गरिरहेका थिए। दीपक पनि भक्कानो छाडेर रोइरहेका थिए। करण दाइ दीपकलाई भन्दै थिए, म भाइसँग दुई दिनदेखि खेल्न पाएको छैन। मेरो भाइ ल्याइदेऊ। छोरा गुमाएको शोकमा रामपुकारी लुडीबुडी गरिरहँदा उनलाई छिमेकी मञ्जुदेवी रायले सम्झाइरहेकी थिइन्, जे नहुनु थियो भइसक्यो, अब के गर्ने ? कालले तिम्रो छोरालाई लिएर गइसक्यो, अब कहिले फर्किंदैन, धैर्य राख। यो घटना हो धनुषाको विदेह नगरपालिका२ दुहबीको। स्थानीय ५ वर्षीय अभिनन्दन राय अमात बुधबार बिहान ९ बजेदेखि हराएका थिए। हत्या गरेर भंैसीगोठमा गाडेको अवस्थामा बिहीबार राति १० बजे उनको शव भेटियो। हामीले बालकलाई सकुशल उद्धार गर्न हराएको थाहा पाएदेखि नै खोजिरह्यौं। जिल्लाका हरेक युनिट र सीमा सुरक्षामा खटिएको प्रहरीलाई फोटोसहितको सूचना प्रवाह गर्यौं, सीमा प्रहरी चौकी दुहबीका प्रमुख हिलक सिंहले भने, तर, बिहीबार राति १० बजे खोज्दै जाँदा घाँटी थिचेर हत्या गरी गाडेको अवस्थामा शव भेट्यौं। सिंहले घटनाबारे बुधबार बेलुका जानकारी प्राप्त भएको उल्लेख गरे। त्यसपछि शंकाका आधारमा खोजी गर्दै जाँदा बिहीबार अबेर राति ब्रह्मदेव राय अमातको घरमा भैंसी बाँध्ने गोठमा खाल्डो खनी पुरेर पराल ओछ्याई भैंसी बाँधेको अवस्थामा शव बरामद गरेका छौं, उनले भने। धनुषाका प्रहरी उपरीक्षक रमेशकुमार बस्नेतले रुपैयाँ लेनदेनका कारण नाबालक मारिएको प्रारम्भिक अनुसन्धानबाट देखिएको जानकारी दिए। खेल्दाखेल्दै प्रमिलाको घर पुगेको बच्चालाई चाउचाउ खान दिएर राखेको पायौं, प्रहरी उपरीक्षक बस्नेतले भने, चाउचाउ खाइसकेपछि बच्चाले प्रमिलालाई निद्रा लाग्यो सुत्छु भनेकोमा खाटमा सुताई, सुतिसकेको अवस्थामा घाँटी थिचेर हत्या गरेको देखियो। बच्चाको घाँटी थिचेर हत्यापछि साँझको अँध्यारोमा शव उठाएर गोठमा लगी खाल्डो खनेर गाडेको र माथिबाट खरानी र पराल हाली भैसी बाँधेको अवस्थामा भेटिएको बस्नेतले बताए। सीमा सुरक्षा प्रहरी चौकी दुहबीको टोली, जनप्रतिनिधि र स्थानीयले बुधबार रातभर बालकको खोजी गरेका थिए। अर्को दिन शंकाका आधारमा ब्रह्मदेव राय अमातको घरका पाँच सदस्यलाई बोलाएर अनुसन्धान गर्दा रहस्य बाहिर आएको हो। ब्रह्मदेवकी जेठी छोरी २६ वर्षीया प्रमिलादेवीले केही वर्षअघि रामपुकारीबाट १० हजार रुपैयाँ ऋण लिएको स्थानीयले बताएका छन्। तर, कति ऋण लिएको र त्यसलाई लिएर विवाद थियो कि थिएन भनेर प्रहरीले स्पष्ट खुलाएको छैन। प्रमिलादेवीले रुपैयाँ लेनदेनका कारण रिसइबी बनाएको देखिएको भने प्रहरीले स्पष्ट पारेको छ। १० वर्षअघि लिएको पैसा दिन नसकेर हत्या गरेको हुनुपर्छ। यतिका दिनसम्म पनि किन पैसा नदिएको भनेर भन्दा रिसरागले मारेको हुनुपर्छ, छिमेकी मञ्जुदेवीले भनिन्, लिएको पैसा नतिर्ने र कसैको कोख उजारेर बदला लिएजस्तो भान हुन्छ। मृतकका बुवा जीवन वैदेशिक रोजगारीमा छन्। प्रहरी उपरीक्षक बस्नेत नेतृत्वको टोलीले घटनास्थल पुगेर थप अनुसन्धान थालेको छ। अभियुक्त प्रमिलाले घटनामा आफ्नो संलग्नता स्वीकार गरेको प्रहरीले जनाएको छ। घटनामा संलग्न हुन सक्ने आशंकामा थप चार जनालाई प्रहरीले नियन्त्रणमा लिएको छ। उनीहरूलाई जिल्ला प्रहरी कार्यालयको हिरासतमा राखी थप अनुसन्धान भइरहेको प्र्रहरीले जनाएको छ।"
