शीर्षक,विवरण
राहतमा कुहिएको अन्न !,"स्थानीय तह तथा प्रदेश सरकारले राहतका नाममा वितरण गरेका खाद्य सामग्री कुहिएका पाइएको छ। कतिपय जिल्लामा त्यस्तो राहत लिएका जनताले जसले वितरण गरेको हो, सोही निकायका ढोकामा मिल्काइदिएका छन्। देशमा जतिखेर अप्ठेरो पर्छ, त्यही अवस्थामा व्यापारी सल्बलाउँछन्। गाईबस्तुले समेत खान अयोग्य यस्ता खाद्य सामग्री सरकारी स्तरबाट वितरण हुनु भनेको भ्रष्टाचारको जग स्थानीय वडादेखि केन्द्र सरकारसम्म जरो गाडेर बसेको छ भन्ने प्रस्टै हुन्छ। राहतमा कसरी भ्रष्टाचार गर्नुपर्छ भन्ने चलचित्रको रिहर्सलजस्तै गरी केन्द्र सरकारले कोरोना भाइरस (कोभिड १९) परीक्षण किट, पीपीई, सर्जिकल मास्कलगायतका स्वास्थ्य उपकरण खरिदबाट देखायो। अहिले केन्द्र सरकारको सिको वडासम्म विस्तीर्ण भएको छ। किनभने केन्द्रमा भ्रष्टाचारलाई सरकारले नै अभयदान मात्र गरेको छैन, संस्थागत नै गरिसकेको छ। प्रतिस्पर्धामा आएका कम्पनीलाई तीन दिनभित्र आपूर्ति गर्न सक्छौ भनेर अठ्याउने, नसक्ने भएपछि टेन्डरमा कोही पनि सहभागी भएन भन्दै आफ्नै हात जगन्नाथ शैलीमा बिनाप्रतिस्पर्धा सरकारनिकटका व्यापारीलाई एक अर्ब ५५ करोड रुपैयाँको ठेक्का दिने। अति नै विरोध भएपछि ठेक्का रद्द गरेको जस्तो पनि गर्ने, तर भुक्तानी भने जारी राख्ने। नेपालका लागि किर्गिस्तानका अवैतनिक महावाणिज्यदूत सुलभ अग्रवालले पाँच हजार पर्ने स्वास्थ्य उपकरण १६ हजारमा बेच्दाबेच्दै पक्राउ परे। अर्कै प्रयोजनार्थ स्थापित कम्पनी ओम्नी समूहले अहिलेसम्म व्यापार नगरेको स्वास्थ्य उपकरणको ठेक्का रातारात पायो। नागरिक स्तरमा भएका यस्ता भ्रष्टाचारजन्य कृत्यको विरोध भए। अब सेनाले ल्याउँदैछ। सेनाले गर्ने खरिदको कसले छानबिन गर्ने ? यो प्रश्न आम समाज र राजनीतिक वृत्तामा उठेको छ। यो सिलसिलामा कोरोनाले गास र छाक छिनेकाहरूलाई राहत दिनु राज्यको दायित्व र धर्म हो। तर, यसमा पनि जनप्रतिनिधि, सरकारी कर्मचारी र व्यापारीका अनैतिक क्रियाकलाप र लालचको मूल्य चुकाउन गरिब, असहाय तथा विपन्न नेपाली जनता बाध्य छन्। केन्द्र सरकारले ठूलो परिमाणमा भ्रष्टाचार गर्यो भने स्थानीय तहमा त्यही अनुपातमा। तर यसबाट एउटा के कुरा प्रस्ट भएको छ भने जनप्रतिनिधि वा सरकारी कर्मचारीलाई अहिले नै हो लुट्न पाउने समय भनेजस्तो भएको छ। देशका विभिन्न भागमा वितरित राहतका नाममा कुहिएका चामलले यही देखाउँछन्। वडा, नगर वा प्रदेश सरकारले व्यापारीलाई खाद्यान्न आपूर्ति गर्न लगाउने। व्यापारीले गोदाममा सडेका खाद्यवस्तु आपूर्ति गर्ने, अनि ती जनप्रतिनिधिले वितरण गरेर फोटो पनि सामाजिक सञ्जालमा हाल्ने। व्यापारीले त्यस्ता दूषित खाद्यपदार्थ उठाउने हिम्मत कसरी गर्यो ? व्यापारीले यस्तो गरेछ, अब हामी सद्दे अन्न ल्याइदिन्छौं भन्ने हाम्रा जनप्रतिनिधिको त्यस्ता आपराधिक मनोवृत्तिा भएकाहरूसित साँठगाँठ छैन होला भनेर कसरी पत्याउने ? देशका विभिन्न ठाउँबाट कुहिएका चामल तथा अन्य वस्तु राहतका नाममा वितरण भइरहेका समाचार सार्वजनिक भइरहेका छन्। त्यस्तो अखाद्य वस्तु आपूर्ति गर्ने व्यापारी वा ठेकेदार कारबाहीमा परेको खबर भने आउँदैनन्। किनभने सरकार (राज्य) ले कारबाही नै गरेको छैन। यस्तो महाविपत्का बेला नै रोजीरोटी छिनिएका नेपालीलाई बाँच्न नभई नहुने न्यूनतम आपूर्ति सरकारले नै सहज रूपमा गर्नुपर्ने थियो। यस्तो विपत्का बेला सरकारले प्रवाह गर्ने सेवाबाट त्यो सरकारको स्तर मापन मात्र हुँदैन, विक्षिप्त रहेका जनताप्रति कति संवेदनशील छ भन्नेसमेत उजागर हुन्छ। लकडाउन अझ व्यापक हुने सरकारले नै बताइरहेका बेला नागरिकका दैनिकी झन् खराब हुँदै गइरहेका छन्। प्रचार र देखाउनकै लागि वितरित राहतको हविगत यस्तो छ। अब पीडामा पिल्सिएका जनताले कसको आडभरोसाबाट बाँच्ने ? कुहिएका अन्न आपूर्ति गर्ने व्यापारी, गर्न लगाउने सरकारी कर्मचारी र जनप्रतिनिधिलाई राज्यले निर्मम कारबाही गर्नुपर्छ। अनि मात्र त्यसको असर सबैतिर पर्नेछ।"
कोरोनाविरुद्ध लड्न कूटनीतिज्ञको ढाडस,"काठमाडौं : मित्र राष्ट्रका कूटनीतिक प्रतिनिधिले कोरोना भाइरस (कोभिड१९) विरुद्धको लडाइँमा नेपालसँग सहकार्य गर्ने बताएका छन्। उनीहरूले नयाँ वर्ष २०७७ को शुभकामना दिँदै नेपालमा पर्न आउने कोरोना महामारीसँग जुध्न आफ्नो साथ रहने उल्लेख गरेका हुन्। चीनको हुपई प्रान्तबाट फैलिएको कोरोनाले विश्व आक्रान्त छ। नेपालमा तीन महिनापछि प्रभाव परे पनि लकडाउनमा रहेर लडिरहेको अवस्थामा कूटनीतिक ढाडस मिलेको हो। छिमेकीसहित अन्य राष्ट्रका राजदूतहरूले विपद्मा ढाडस दिँदै नेपालको संकटमा सँगै उभिने बताएका छन्। अमेरिकी राजदूत यान्डी बेरीले उज्जवल भविष्य, चमक र स्वस्थ जीवन रक्षाको लडाइँमा अमेरिका सँगै उभिने बताएका छन्। महामारीको अवस्थामा एकअर्कामा हुने सहकार्य महत्वपूर्ण रहने उनले उल्लेख गरेका छन्। उनले ट्विटरमार्फत भिडियो सन्देश जारी गरी चुनौतीपूर्ण समय रहेको र अमेरिका स्वयं यसमा लडिरहेको बताएका छन्। अमेरिकी नागरिकप्रति नेपालीले दर्शाएको सद्भावप्रति उनले आभार प्रकट गरेका छन्। अमेरिकी नागरिकका लागि नेपालमा रहेर पनि प्रार्थना गरिरहेको सन्देश पाउँदा नेपालीप्रति आफू नतमस्तक भएको संकेत उनले गरेका छन्। यो वर्ष सुख, समृद्धि तथा सफलताले भरियोस् भन्दै उनले शुभकामना दिएका छन्। चिनियाँ राजदूत होउ यान्छीले स्वस्थ, सुख, शान्ति तथा समुन्नतिको शुभकामना व्यक्त गरेकी छन्। कोरोना भाइरसविरुद्धको लडाइँ विजय गर्नुहुनेछ भन्नेमा म आशा गर्दछु, उनले भनेकी छन्, नयाँ वर्षको शुभकामना। उनले तीन दिनअघि पनि नेपाललाई साथ दिने बताएकी थिइन्। मिलेर सँगै लडे कोभिड जित्न सकिने उनको भनाइ थियो। चिनियाँ र अमेरिकी राजदूतको शुभकामनामा अन्य कूटनीतिक निकायका प्रतिनिधि र नेपालीले प्रतिक्रिया जनाएका छन्। भारतीय दूतावासले जटिल परिस्थितिमा सहकार्य गरिने जनाएको छ। इन्डिया इन नेपाल ट्विटर ह्यान्डलमार्फत दूतावासका तर्फबाट शुभकामना दिइएको छ। भारतीय राजदूत विनयमोहन क्वात्राले आफ्नो ट्विटर ह्यान्डल भने अपडेट गरेका छैनन्। बेलायतकी राजदूत निकोला पोलिटले कोरोनाविरुद्धको कठिन समयमा पनि सबैले आफ्नो तवरबाट नयाँ वर्षलाई स्वागत गर्न सक्ने विश्वास लिएको बताएकी छन्। कोभिड१९ विरुद्धको लडाइँमा बेलायत नेपालसँगै उभिने उनले उल्लेख गरेकी छन्। नेपाली भाषामै ट्विट गरेकी उनले नेपाललाई सहयोग गर्दै आएको जनाएकी छन्। बेलायती अन्तर्राष्ट्रिय सहयोग निकाय डीएफआईडीले कोरोना महामारीबाट बच्न पूर्वतयारी र नियन्त्रण कार्यलाई सबलीकरण गर्न बेलायती पाउन्ड ८ लाख २ हजार (करिब साढे १२ करोड रुपैयाँ) सहयोग गरेको छ। निकासा गरिएको उक्त सहयोगले नेपालको प्राविधिक विज्ञता वृद्धि गर्ने डीएफआईडीले एक दिनअघि जनाएको थियो। संक्रमण रोकथाम तथा नियन्त्रण, सूचना व्यवस्थापन तथा बिरामीको चिकित्सकीय व्यवस्थापन सुधारमा ध्यान केन्द्रित गर्ने गरी विश्व स्वास्थ्य संगठनलाई परिचालन गर्न सघाउ पुयाइएको पनि उसले जनाएको छ। बेलायतले नेपालमा प्रयोगशाला सुदृढीकरणमा सहयोगका लागि पब्लिक हेल्थ इङ्ल्यान्डबाट एक माइक्रोबायलोजिस्टलाई नेपालमा अल्पकालीन काजमा खटाउन सहयोग गरेको पनि जनाइएको छ। यस महामारीले निम्त्याएको अप्रत्याशित चुनौती सामना गर्न संयुक्त अधिराज्यको शीघ्र प्रतिबद्धताले नेपाल सरकारसँग हाम्रो निकट सम्बन्धलाई प्रतिविम्बित गरेको छ, डीएफआईडी नेपालकी कार्यालय प्रमुख लिसा होननले भनिन्, जोखिममा रहेकालाई संरक्षण गर्ने विषयमा ध्यान केन्द्रित गर्दै नेपालको तात्कालिक तथा दीर्घकालीन आवश्यकता सम्बोधन गर्न हामी सहयोग जारी राख्नेछौं। युरोपेली महासंघ (ईयू)की राजदूत भेरोनिका कोडीले कोरोनाविरुद्ध लड्न र नेपालको विकासका लागि सधैं साथमा हुने उल्लेख गरेकी छन्। युरोप आफैं संक्रमणको मारमा परेर पनि उनीहरूले सहयोगको प्रतिबद्धता जाहेर गरिरहेका छन्। ईयूमार्फत सहयोग पनि जारी छ। अस्ट्रेलियाली राजदूत पिटर बडले घरमै सुरक्षित रहन आग्रह गरेका छन्। आफ्ना नागरिकलाई फिर्ता पठाउन नेपाल सरकारले गरेको सहयोगप्रति धन्यवाद दिएका उनले कोभिडविरुद्ध साथमा उभिने जनाएका छन्। राष्ट्रसंघकी आवासीय प्रतिनिधि भेलरी जुलियन्डले नयाँ तरिकाले माया र सद्भाव बाँडेर अघि बढ्दै यो कठिन परिस्थितिलाई पार लगाउन सकिने उल्लेख गरेकी छन्। अन्य राजदूतले पनि परराष्ट्रसचिव शंकरदास वैरागीसहित अन्य डेस्क प्रमुखलाई सन्देश पठाउँदै कठिन परिस्थितिमा नेपालको साथमा उभिने जनाएका छन्। खाडी मुलुकका राजदूतले पनि यस्तो सहकार्यमा साथ दिने बताएका जनाएका छन्। कतिपय मुलुकका कार्यकारी प्रमुख तथा कोभिड१९ लाई नजिकबाट नियाल्नेसँग प्रधानमन्त्री केपी ओली र परराष्ट्रमन्त्री प्रदीप ज्ञवालीले पालैपालो टेलिफोन वार्ता गरिरहेका छन्।"
क्वारेन्टाइनबाट फर्केपछि कोरोना,"टीकापुररौतहट : लम्कीचुहा नगरपालिका१ भुरुवाकी ५३ वर्षीया महिलामा कोरोना संक्रमण देखिएको छ। योसँगै लम्कीचुहामा संक्रमितको संख्या दुई पुगेको छ भने सुदूरपश्चिम प्रदेशमा पाँच। भारतबाट आएका रौतहट इशनाथ नगरपालिका५ मोतीपुरका एक १९ वर्षीय किशोरमा कोरोना संक्रमण देखिएको छ। औरैयास्थित विद्यालयमा बनाइएको क्वारेन्टाइनमा रहेका ती किशोरको परीक्षणमा कोरोना भाइरस पोजिटिभ देखिएको स्वास्थ्य तथा जनसंख्या मन्त्रालयले जनाएको छ। १६ दिनअघि दिल्लीबाट फर्किएका उनी एक दिन घरमै बसेको स्थानीयले बताएका छन्। त्यसको भोलिपल्ट स्थानीयले क्वारेन्टाइनमा बस्न दबाब दिएका थिए। संक्रमितका घरमा आमाबुवा, दुई भाइ, एक बहिनी छन्। कैलालीमा संक्रमण देखिएकी महिलासहित ५१ जनालाई यसअघि लम्की बहुमुखी क्याम्पसको क्वारेन्टाइनमा राखिएको थियो। काठमाडौंबाट चैत २५ गते आएको स्वास्थ्यकर्मीको टोलीले ४४ जनाको र्यापिड टेस्ट गरेको थियो। त्यसमा नेगेटिभ देखिएपछि क्वारेन्टाइनका सबैलाई चैत २९ गते घर पठाइएको थियो। वडाध्यक्ष जनकबहादुर बमले ती महिलासहित १७ जना चैत १७ गते पर्साबाट लम्की आएको बताए। नेपालबाटै आएकालाई क्वारेन्टाइनमा राख्ने व्यवस्था नभएपछि उनीहरू भुरुवास्थित आफन्तको घरमा गएका थिए। स्थानीयवासीले सीमा क्षेत्रबाट आएको भन्दै क्वारेन्टाइनमा राख्न दबाब दिएको वडाध्यक्ष बमले खुलाए। १४ दिन क्वारेन्टाइन बस्दा पनि कुनै लक्षण पनि देखिएन। र्यापिड टेस्ट पनि नेगेटिभ आएको थियो, उनले भने, १७ जनालाई नै चैत २९ गते क्वारेन्टाइनबाट घर पठाइएको थियो। क्वारेन्टाइनमा बसेका ५१ मध्ये ४४ जनाको र्यापिड टेस्टपछि स्वाब संकलन गरी काठमाडौं लगिएको थियो। काठमाडौंमा गरिएको परीक्षणले कोरोना पोजिटिभ देखाएपछि ती महिलालाई सोमबार सेती प्रादेशिक अस्पतालको आइसोलेनसनमा राखिएको छ। उनलाई टीकापुर अस्पतालको एम्बुलेन्समार्फत धनगढी पठाइएको हो। लम्की बहुमुखी क्याम्पसका स्ववियु सभापति ललित जैशीले संक्रमितको घर नभएकाले क्वारेन्टाइनबाट गएर आफन्तकहाँ बसेको बताए। उनीहरूको घर थिएन, उनले भने, चार जना आफन्तको घरमा बाँडिएर बसेका थिए। उनको परिवारका १६ सदस्यसहित आफन्तलाई पनि लम्की बहुमुखी क्याम्पसको क्वारेन्टाइनमा ल्याइएको छ। आफ्नो परिवार र बर्दगोरिया गाउँपालिकाका ५ आफन्तसहित वीरगन्जबाट ३५ जना एउटै बसमा आएको उनले सुनाए। तीमध्ये कतिपय बाँकेको कोहलपुर र चिसापानीमा झरेका थिए। १७ जना लम्कीमा झरे पनि बर्दगोरियाका पाँच आफन्त त्यतै गएका थिए। म त होटलमा काम गर्छु। आमाले चिया पकाउनु हुन्थ्यो। बुवा, दाजु र भिनाजुले वीरगन्ज बसपार्कमा घुम्दै चिया बिक्री गर्नुहुन्थ्यो, उनले भने, आमा, बुवा, भतिजा, भतिजी बसपार्कमै रहेको डेरामा बस्नुहुन्थ्यो। हामी अरू फरकफरक ठाउँमा काम गर्ने हुनाले फरक ठाउँमै बस्थ्यौं। जिल्ला प्रशासन पर्साको सिफारिसमा आफ्नो जिल्ला जान चाहनेहरूका लागि पास दिने व्यवस्था मिलाइएको थियो।लम्कीचुहा नगरपालिकाका स्वास्थ्य शाखा संयोजक जयन्ती बीसीले ती महिलामा कोरोना पुष्टि भएसँगै क्वारेन्टाइनमा सोमबारै पुनः र्यापिड टेस्ट सुरु गरिएको बताइन्। कोरोना पुष्टि भएपछि उनको सम्पर्कमा भएका व्यक्तिहरूको पुनः र्यापिड टेस्ट गरिरहेका छौं, उनले भनिन्, उनीसँगै लम्कीचुहाका विभिन्न क्वारेन्टाइनमा बसेका ९९ जनाको टेस्ट गरिएको थियो। अन्य ९८ जनाको भने नेगेटिभ आएको छ।"
वैशाख १५ गतेसम्म लकडाउन गर्ने सरकारको निर्णय,"काठमाडौं : सरकारले वैशाख १५ गतेसम्म लकडाउन बढाउने निर्णय गरेको छ। मंगलबार प्रधानमन्त्री सरकारी निवास बालुवटारमा बसेको मन्त्रिपरिषद् बैठकले कोरोना भाइरस (कोभिड१९)को महामारी रोकथाम र नियन्त्रणका लागि जारी लकडाउनलाई वैशाख १५ गतेसम्म गर्ने निर्णय गरेको सञ्चार तथा सूचना प्रविधिमन्त्री डा युवराज खतिवडाले जानकारी दिए। मंगलबार बसेको मन्त्रिपरिषद् बैठकले १२ दिन लकडाउन लम्ब्याउने निर्णय गरेको हो। यसअघि सरकारले गरेको लकडाउनको अवधि बुधबार सकिँदै छ। विश्वव्यापीरुपमा कोरोना भइरसको सङ्क्रमण फैलने सम्भावना कायम नै रहेको हुनाले यही वैशाख १५ गते मध्यरातिसम्म लागू हुने गरी लकडाउन कायम गर्ने निर्णय भएको छ, प्रवक्ता खतिवडाले भने। सरकारले पहिलो चरण चैत ११ गतेदेखि चैत १८ गतेसम्म लकडाउनको निर्णय गरेको थियो। पहिलो चरणको लकडाउनपछि फेरि सरकारले चैत २५ गतेसम्मई लकडाउन लम्ब्याएको थियो। त्यसपछि सरकारले वैशाख ३ गतेसम्म लकडाउनको निर्णय गरेको थियो। सोमबार मात्रै काठमाडौंको पेप्सीकोलास्थित सनसिटी अपार्टमेन्टमा बस्ने दुई जनाको कोरोना रिपोर्ट पोजिटिभ देखिएको छ। उनीहरु २८ दिनअघि बेलायतबाट फर्केका हुन्। नेपालमा हालसम्म कोरोना संक्रमितको संख्या १६ पुगेको छ। सरकारले यसअघि नै वैशाख १८ गतेसम्म हवाई उडान बन्द गर्ने निर्णय गरेको थियो। प्रवक्ता खतिवाडाले कोरोना भाइरसबाट सुरक्षित रहन छिमेकी मित्र राष्ट्रले चालेको प्रयास र अभ्यासलाई समेत ध्यानमा राखेर काम भइरहेको जानकारी दिए। सरकारले खुला सीमाको आवातजावत बन्द गर्दै यसको पालना नभए कानुनी कारबाही हुने जानकारीसमेत खतिवडाले दिएका छन्। नेपालमा बसोबास गर्ने सबैलाई सुरक्षा दिनका लागि नेपालमा अन्तर्राष्ट्रिय र खुला सिमानाबाट हुने आवतजावत बन्द गर्ने पहिलाको निर्णयलाई नै निरन्तरता दिइएको छ, खतिवडाले भने, आदेशको पूर्ण पालना नगर्नेलाई कानुनबमोजिम कारवाही गर्ने निर्णय भएको छ । सरकारले कोरोना सङ्क्रमण र रोगको रोकथाम तथा नियन्त्रणका लागि जारी गरेको आदेश जनताको जीवन रक्षाका लागि भएको उनको भनाइ छ। मन्त्रिपरिषद् बैठकले प्रशासन क्षेत्रका सहसचिव अर्जुन पोखरेललाई सचिवमा बढुवा गरी प्रदेश नम्बर २ का प्रमुख सचिवमा सरुवा गर्ने निर्णयसमेत गरेको छ। बालुवाटारमा तीन घण्टादेखि मन्त्रिपरिषद् बैठक : के छन् एजेन्डा ? मन्त्रिपरिषद् बैठकमा मास्क र पञ्जासहित प्रधानमन्त्री प्रदेश नम्बर २ मा रहेका मुख्य सचिवलाई सुदूरपश्चिम प्रदेशमा सरुवा गर्ने निर्णय गरेको छ। बैठकले इञ्जिनयिरिङ क्षेत्रका सहसचिव सागर राईलाई सचिवमा बढुवा गरी नेपाल ट्रष्टमा पदस्थापना गर्ने र नेपाल ट्रष्टका सचिव रामकृष्ण सापकोटालाई राष्ट्रिय पुनःनिर्माण प्राधिकरणका सचिवमा सरुवा गर्ने निर्णय गरेको छ।"
क्वारेन्टाइनमा बस्नेलाई दैनिक ५१० रुपैयाँ,"पोखरा : कोरोना भाइरस आशंका र रोकथामका लागि क्वारेन्टाइनमा बस्ने प्रत्येक व्यक्तिलाई गण्डकी प्रदेश सरकारले दिनको ५ सय १० रुपैयाँ खर्च गर्ने भएको छ। प्रदेश सरकारको आइतबार बसेको मन्त्रिपरिषद् बैठकले यस्तो निर्णय गरेको जानकारी सरकारका प्रवक्तासमेत रहेका भौतिक पूर्वाधार विकासमन्त्री रामशरण बस्नेतले दिए। बस्ने ठाउँको व्यवस्था स्थानीय तहले पनि गरेको छ, प्रदेश सरकारले पनि गरेको छ, उनले भने। प्रदेश सरकारले कोरोना रोकथामका लागि सुरक्षा सामग्री खरिद गर्न सुरक्षा निकायलाई ४५ लाख रुपैयाँ विनियोजन गरेको छ। मन्त्रिपरिषद्को बैठकले तीनवटा सुरक्षा निकायका लागि त्यतिका रकम विनियोजन गरेको मन्त्री रामशरण बस्नेतले बताए। उक्त रकम सेनाको पश्चिम पृतना, नेपाल प्रहरीको प्रदेश कार्यालय र सशस्त्र प्रहरी बल मुक्तिनाथ बाहिनी पोखरालाई १५१५ लाख रुपैयाँका दरले उपलब्ध गराइने मन्त्री बस्नेतले सुनाए। स्वास्थ्य सामग्री र अन्य उपकरण खरिद गर्नका निम्ति ४५ लाख रुपैयाँ विनियोजन भएको छ, उनले भने। डेडिकेटेड अस्पतालमा काम गर्ने चिकित्सक, स्वास्थ्यकर्मी र प्रयोगशालामा काम गर्ने प्राविधिक एवं अन्य कर्मचारीका निम्ति दिनको बढीमा २२ सय ५० रुपैयाँ दरले खर्च गर्न सीमा तोक्ने निर्णय पनि मन्त्रिपरिषद्ले गरेको छ। यो रकम खाने, बस्ने र खाजाका लागि हो। लेखनाथ सामुदायिक लायन्स अस्पताललाई प्रदेश मातहत ल्याउने काम अगाडि बढाउने अर्काे निर्णय प्रदेश सरकारले गरेको छ। यो अस्पताललाई प्रदेशले कोरोना उपचारका लागि डेडिकेटेड अस्पताल बनाउने निर्णयसअघि नै गरेको थियो। अहिले पोखरा स्वास्थ्य विज्ञान प्रतिष्ठान मातहतका पश्चिमाञ्चल क्षेत्रीय अस्पतालमा कोरोना उपचारका लागि आइसोलेसन वार्ड बनाइएको छ। लेखनाथ सामुदायिकलाई प्रदेशको नमुना अस्पताल बनाउन मर्मतसम्भारलगायत काम गर्ने निर्णय भएको मन्त्री बस्नेतले बताए।"
'सांसद विकास कोषबाट सात प्रदेशमा अस्पताल बनाऔं',"काठमाडौं : कोरोना संक्रमणको जोखिमले अधिवेशन अन्त्य भए पनि राष्ट्रिय सभा अध्यक्ष गणेशप्रसाद तिमिल्सिनाले भर्चुअल संवाद सुरु गरेका छन्। उनले कोरोना संक्रमण रोकथाम र नियन्त्रणमा सरकारलाई सुझाव दिन संवाद सुरु गरेको बताए। सिंहदरबारस्थित आफ्नै कार्यकक्षबाट अध्यक्ष तिमिल्सिनाले पहिलो चरणमा संसदीय दलका पदाधिकारी र समिति सभापतिसँग संवाद गरेका हुन्। तिमिल्सिनाले भर्चुअल संवादलाई निरन्तरता दिन पनि जानकारी दिए। संवाद सुरु गर्दै अध्यक्ष तिमिल्सिनाले कोरोना संक्रमण फैलनबाट रोक्न र उपचारका लागि नेपाल सरकारले चालेका कदम स्वागतयोग्य रहे पनि सांसदहरूले सरकारलाई घचघच्याउन र निगरानी गरिरहनुपर्ने बताए। संकटका बेला सरकारलाई सुझाव, सल्लाह दिने र निगरानी गर्ने दायित्व संसद्को हो, संवाद सकिएपछि तिमिल्सिनाले अन्नपूर्ण पोस्ट्सँग भने, जुनसुकै फोरमबाट पनि त्यस दायित्व निर्वाह गर्नुपर्छ। सांसदहरूले स्थानीय सरकारले गरिरहेका प्रयासले संक्रमण रोकथाम र उपचारका लागि सहयोग पुगेको, सरकारले अवस्था मूल्यांकन गरेर लकडाउनबारे निर्णय गर्नुपर्ने, संकटका बेला कूटनीतिक निकायमा रहेका कर्मचारी वा पदाधिकारीले पनि जिम्मेवार भएका काम गर्नुपर्नेमा जोड दिएका थिए। सत्तापक्ष र प्रतिपक्षका सांसदले सांसद विकास कोष (स्थानीय पूर्वाधार साझेदारी कार्यक्रम)को खर्च हुन बाँकी रकम सातवटै प्रदेशमा संक्रामक रोग नियन्त्रणसम्बन्धी अस्पताल बनाउन खर्च गर्न सकिने धारणा व्यक्त गरेका छन्। राष्ट्रिय सभा उपाध्यक्ष शशिकला दाहालले राहत वितरणमा स्थानीय तहले गरिरहेको प्रयास सकारात्मक रहेको जानकारी दिँदै राहत पाउनुपर्ने व्यक्तिले नपाएका हुन सक्छन्, त्यसमा चनाखो हुनुपर्ने बताइन्। राष्ट्रिय सभामा सत्तापक्ष नेकपा संसदीय दलका नेता दीनानाथ शर्माले सरकारले गरेका प्रयास स्वागतयोग्य रहेको बताए। उनले भने, सरकारले लकडाउनको अवधि बढाउनुपर्छ। सरकारले कन्ट्रयाक्ट ट्रेसिङलाई तीव्रता दिनुपर्छ। चिकित्सक र सुरक्षा निकायका लागि पर्याप्त सुरक्षा सामग्रीको व्यवस्था गर्नुपर्ने बताउँदै उनले उनीहरूको मनोबल बढाउन जरुरी रहेको उल्लेख गरे। शर्माले स्थानीय पूर्वाधार साझेदारी कार्यक्रमको खर्च हुन बाँकी रकम कोभिड १९ को उपचार, रोकथाम र नियन्त्रणमा खर्च गर्न सकिने बताए। प्रमुख विपक्षी कांग्रेस संसदीय दलका नेता राधेश्याम अधिकारीले सरकारको निर्देशन विभिन्न व्यक्ति र निकायबाट दिन नहुने धारणा व्यक्त गरे। सरकारको कमान्डर को हो ? प्रधानमन्त्री, रक्षामन्त्री, गृहमन्त्री वा स्वास्थ्यमन्त्री ? यसमा सरकार स्पष्ट हुनुपर्छ। निर्देशन दिने निकाय एउटै हुनुपर्छ, उनले भने। सीमामा रहेका नेपालीलाई राष्ट्रियता र मानवीयताका हिसाबले पनि नेपालमा ल्याउनुपर्ने बताउँदै उनले लकडाउनलगायतका हरेक कुरामा सरकारले दलीय समन्वय गरेर काम गर्नुपर्नेमा जोड दिए। राष्ट्रिय सभामा सत्तापक्ष नेकपाका मुख्य सचेतक खिमलाल भट्टराईले संक्रमित र मृतक विश्वभर बढिरहेको सन्दर्भमा सरकारले समयमै लकडाउन गरेका कारण र पूर्वतयारी व्यवस्थित बनाएकाले नेपालमा भयावह अवस्था आउने छैन भन्ने विश्वास गर्न सकिने धारणा व्यक्त गरे। विकसित मुलुकमा अहिले देखिएजस्तो गरी संक्रमण फैलने हो भने धान्न सक्ने अवस्था छैन, उनले भने, लकडाउन बढाउनुपर्छ। तर, मजदुरका लागि विशेष व्यवस्था गर्नुपर्छ। समाजवादी पार्टी संसदीय दलका नेता प्रमिला कुमारीले सरकारले संक्रमणको जोखिममा रहेकाहरूको परीक्षणलाई तीव्रता दिन जरुरी रहेको बताइन्। पीपीई, मास्कलगायत व्यवस्थापन राम्रोसँग गर्नुपर्छ, उनले भनिन्, स्वास्थ्यकर्मीलाई पनि क्वारेन्टाइनमा राख्ने र उपचारका लागि आवश्यक प्रबन्ध सरकारले गर्नुपर्छ। राजपा संसदीय दलका नेता शेखरकुमार सिंहले विदेशबाट फर्किएकाहरूको परिवारलाई आइसोलेसनमा राख्नुपर्ने, अन्तर्राष्ट्रिय उडानलाई खुला गर्न तत्काल अनुमति दिन नहुने बताए। उनले स्थानीय पूर्वाधार साझेदारी कार्यक्रमको खर्च हुन बाँकी रकम कोरोना संक्रमितको उपचारका लागि खर्च गर्नुपर्ने बताए। विधायन व्यवस्थापन समितिका सभापति परशुराम मेघी गुरुङले परीक्षणको दरलाई अझै बढाउनुपर्ने, लकडाउनको समय थप गर्नुपर्ने बताए। बोर्डर व्यवस्थापन र सरकारी अस्पतालको व्यवस्थापनमा सरकारले विशेष ध्यान दिनुपर्छ, उनले भने। प्रत्यायोजित व्यवस्थापन तथा सरकारी आश्वासन समितिका सभापति रामनारायण बिडारीले राहत वितरणको सबै कुरा प्रधानमन्त्री, मन्त्री र सांसदहरूलाई थाहा हुँदैन भन्दै वडा सदस्यलाई थाहा हुने र राहत वितरणको सिफारिस गर्ने जिम्मेवारी वडा सदस्यलाई मात्र दिनुपर्ने बताए। त्यसको अनुगमन वडाध्यक्षले गर्नुपर्ने उनको सुझाव छ। दिगो विकास तथा सुशासन समिति सभापति तारादेवी भट्टले स्थानीय पूर्वाधार साझेदारी कार्यक्रमको रकम कोरोना उपचारमा खर्च गर्ने निर्णय राष्ट्रिय सभाबाट सुरु गर्नुपर्ने बताइन्। उनले स्वास्थ्यकर्मी र सुरक्षाकर्मीलाई विशेष प्याकेजको व्यवस्था गर्न, संकटकाबेलामा पनि पारदर्शितामा ध्यान दिन ध्यानाकर्षण गराइन्। राष्ट्रिय सरोकार तथा समन्वय समितिका सभापति दिलकुमारी रावल थापा पार्वतीले अस्पतालमा स्वास्थ्य सामग्री अभाव हुन दिन नहुने, सीमा क्षेत्रमा २४ घण्टा नै कडा निगरानी गर्नुपर्ने बताइन्। उनले भनिन्, दूध, तरकारी, मासुलगायत कृषकले बजार पाएका छैनन्। काठमाडौंमा बढी मूल्यमा किन्नुपर्ने बाध्यता छ। गाउँमा भएका कृषिजन्य सामग्रीलाई बजारमा पुर्याउने व्यवस्था मिलाउनुपर्छ।"
"लकडाउनमा यात्रा गर्न अवैध सिफारिस बनाउँदै, पैसा लिँदै","विराटनगर : सुनसरीको भोक्राहा नरसिंह गाउँपालिका७ की २४ वर्षीया निलम यादवलाई प्रसूति व्यथाले च्यापेपछि चैत २७ गते धरानस्थित बीपी कोइराला स्वास्थ्य विज्ञान प्रतिष्ठानमा भर्ना गरियो। सामान्य प्रसूतिमार्फत बच्चा जन्माएकी निलमको उपचारका क्रममा लागेको ३५ हजार रुपैयाँ तिर्न पैसा अभाव भयो। सरकारले गरेको लकडाउनसँगै सवारी साधन नचलेका कारण तत्काल धरान पैसा पुर्याउन सक्ने अवस्था पनि भएन। सुत्केरी र शिशुलाई घर फर्काउन नसकेपछि परिवार समस्यामा पर्यो। त्यसपछि समस्या समाधानको उपाय खोज्दै निलमकाबुवा श्यामदेव यादव र काका सकलदेव यादव भोलिपल्ट वडा कार्यालय पुगे। वडा अध्यक्ष रामचन्द्र यादवले धरानसम्म पुग्न सिफारिस बनाइदिने र बीच बाटोमा कसैले अवरोध नगर्ने कुरा बताए। उनकै निर्देशनमा वडाका प्रशासन सहायक सीताराम मेहताले सबै विवरण खुलाएर सिफारिस तयार गरिदिए। वडा कार्यालयको लेटर प्याड मा तयार गरिएको सिफारिसमा वडा अध्यक्ष रामचन्द्रको हस्ताक्षर छ। सिफारिस पत्र थमाउने वित्तिकै मेहताले ३२० रुपैयाँ लिए। पैसा लिए वापत कुनै बिल भने दिएनन्। सकलदेवले पैसा तिरेको बिल माग्दा कम्प्युटर बिग्रिएका कारण दिन नसकिने जवाफ फर्काएको बताए। उनका अनुसार कोरोनाको त्रासमा जोखिम मोलेर काम गरिदिएबापत थोरै पैसा तिर्न पनि गाह्रो मान्ने भनेर उल्टै मेहताले थर्काए। पैसा भन्दा पनि पारिवारिक समस्या ठूलो मान्दै श्यामदेव र सकलदेव सिफारिस बोकेर धरानतिर लागे। लकडाउनका समयमा मोटरसाइकल चलाएको भन्दै बीचमा प्रहरीले रोक्केपछि उनीहरुले साथमा रहेको सिफारिस देखाए। प्रशासन कार्यालयले उपलब्ध गराएको पासका आधारमा मात्रै सवारी साधन चलाउन मिल्ने र अन्यले गरेकोे सिफारिस तथा बनाइदिएको पास अवैध हुने स्पष्ट कुरा प्रहरीले बताएपछि उनीहरु झस्किए। तर व्यवहारिक समस्या हेरेर प्रहरीले धरान जान भने दियो। महामारीका बेला समस्यामा परेकालाई प्रशासन कार्यालय जान सहजीकरण गर्नु पर्नेमा नियम विपरित पैसाकै लागि सिफारिस बनाएर थमाइदिएको उनको बुझाइ छ। उनले भने, यस्तो बेला दुःख, पीडामा परेका सर्वसाधारणलाई सहयोग गर्नु पर्नेमा जनप्रतिनिधि र कर्मचारीले पैसाकै लागि मरिहत्ते गरेको पाइयो। यस घटनाले नियम विपरित क्षेत्राधिकार मिचेर काम गर्दै स्थानीय सरकारका नाममा लुट मच्चाउने काम भइरहेको प्रष्ट हुने स्थानीय अगुवा रमेश यादव बताउछन्। यो समयमा वडाले यस्तो सिफारिस दिनै मिल्दैन, उनले भने, जिल्ला प्रशासनको क्षेत्राधिकार मिच्दै कार्यालयको लेटर प्याट दुरुपयोग गरेर सिफारिस दिँदै पैसा असुल्नु गलत हो। यदि वडाले राजस्व वापत पैसा लिएको भए पनि त्यसको बिल उपलब्ध गराउनु पर्ने उनको भनाइ छ। रमेशका अनुसार दूध, तरकारी लगायत ढुवानीमा सहजीकरण गरिदिने भन्दै यस्तै खाले सिफारिस बनाएर पैसा असुल्ने काम पनि भइरहेको छ। अति आवश्यकीय सेवाहरुका लागि जिल्ला प्रशासन कार्यालयको पास समेत आवश्यक पर्दैन। तर सिफारिस र पास आवश्यक पर्ने भन्दै वडाले आफ्नै लेटर प्याड मा बनाइदिएर एउटा सिफारिस वापत २२० रुपैयाँ भन्दामाथि लिने गरेको जानकारी उनले दिए। वडाले यस्ता धेरै खाले सिफारिस दिएको छ। पैसा तिरेर सिफारिस बनाएकाहरु जनप्रतिनिधिको डरका कारण खुल्न चाहँदैनन्, उनले भने। कानुन व्यवसायी योगानन्द यादव कोरोना त्रासका कारण संसारका मानव जाति नै संकटमा परेका बेला स्थानीय सरकारका प्रतिनिधिले भने नियम विपरित काम गरेर लुट धन्दा मच्चाइरहेको बताउछन्। अप्ठेरो समयमा परेका सर्वसाधारणलाई कुनै सिफारिस दिँदा पैसा लिनै पाइँदैन, उनले भने, सक्दो सहयोग गर्नु पर्नेमा अवैध पास बनाउँदै पैसा लिएर अमानवीय व्यवहार देखाउने काम भएको पाइयो। उनले यस्तो बेला सर्वसाधारणसँग पैसा असुलेर दुःख दिने जनप्रतिनिधिलाई कारबाही हुनु पर्ने माग राखे। सिफारिस बनाइदिँदै पैसा लिने गरेका वडा कार्यालयका प्रशासन सहायक मेहताले राजस्वबापत पैसा लिएको दाबी। बन्दाबन्दीको अवस्थामा पनि कुनै नयाँ नीति, निर्देशन नआएकाले पहिले जसरी नै काम गर्दा राजस्वबापत पैसा लिइएको हो। उनले भने पैसा लिए पनि कम्प्युटर अप्रेटर कार्यालय नआएका कारण बिल दिन नसकिएको बताए। कोरोनाको त्रासमा ज्यान जोखिममा राखेर काम गरिदिँदा खुसी हुनु पर्ने हो, मेहताले भने, यस्तो बेला सेवामा लागिरहँदा सानोतिनो कुरामा तनाव दिनु राम्रो भएन। वडाबाट सामान्य सिफारिस गर्दा २२० रुपैयाँ भन्दामाथि दस्तुर लिने गरिएकाले सोही अनुरुप गरिएको मेहेताले दाबी गरे। वडा अध्यक्ष रामचन्द्र यादवले आफ्नै निर्देशनमा सिफारिस बनाएको भए पनि कर्मचारीले थाहा नभएर पैसा लिएकाले यस विषयमा आफू पनि दोषी भएको स्वीकार गरे। पैसा फिर्ता गर्न निर्देशन दिइसकिएको उनले दाबी गरे। अरु बेला कुनै सिफारिस गर्दा राजस्ववापत पैसा लिइन्छ, उनले भने, तर यो बेला लिन हुँदैन।लकडाउन का समयमा पैसा नभएर खानै नपाएका बेला दुईतीन सय रुपैयाँ पनि कहाँबाट ल्याउने भन्ने चिन्ता सर्वसाधारणमा हुने भन्दै रामचन्द्रले त्यो पैसा तत्काल फिर्ता नगरे कर्मचारीमाथि काबारही हुने बताए। यसरी सिफारिस दिनु नियम विपरित हो भन्ने कुरा थाहा हुँदाहुँदै तत्काल सर्वसाधारण जनतामा पर्ने समस्या समाधानका लागि सिडिओसँग समन्वय गरेर दिने गरिएको दाबी गरे। गाउँपालिका अध्यक्ष महेन्द्रप्रसाद यादवले यस विषयमा आफूलाई कुनै जानकारी नभएको बताउँदै छानबिन गरेर पैसा लिनेमाथि कारबाही अघि बढाइने आश्वासन दिए। सुनसरीका प्रमुख जिल्ला अधिकारी (सिडिओ) राजेश पौडेलले सवारी पास वितरण सम्बन्धमा स्वीकृत कार्यविधिअनुरुप मात्रै लकडाउनको समयमा पास उपलब्ध गराउन मिल्ने बताए। अति आवश्यकीय सेवाका लागि पास उपलब्ध गराउन नपर्ने र आवश्यक पर्ने अवस्थामा जिल्ला प्रशासनबाट जारी गरेको पासले मात्रै काम गर्ने उनको भनाइ छ। आकस्मिक रुपमा कुनै समस्या परेमा नजिकको स्थानीय प्रशासन वा प्रहरीसँग समन्वय गरेपछि त्यहाँबाट सहजीकरण हुने जानकारी प्रजिअ पौडेलले दिए। व्यक्तिगत समस्यामा त्यो खुलाएर स्थानीय तहले कसैलाई सिफारिस दिन सक्ने भए पनि सवारी पासकै काम गर्ने गरी सिफारिस दिन भने नियमले नमिल्ने उनले बताए। कुनै स्थानीय तहले सिफारिस बनाइदिएको आधारमा कसैले सवारी चलाएको पाइएमा त्यस्ता पासलाई खिच्ने र त्यो सवारी साधन जहाँबाट आएको त्यतै पठाइदिने गरिएको उनको भनाइ छ। उनले धेरै जसो सर्वसाधारणले सवारी पासका बारेमा प्रशासनसँग समन्वय गर्नु पर्नेमा नबुझेर स्थानीय सरकार गुहार्न पुग्ने गरेको र जनप्रतिनिधि तथा त्यहाँका कर्मचारीले त्यसको फाइदा उठाउँदै अवैध सिफारिस बनाइदिने गरेको उनको आरोप छ। नियम विपरित जारी गरेको सवारी पासका सम्बन्धमा कसैबाट उजुरी आएमा छानबिन गरिने प्रजिअ पौडेलले बताए।"
राष्ट्रिय सभा अध्यक्षले सुरु गरे भर्चुअल संवाद,"काठमाडौं : कोरोना संक्रमणको जोखिमले अधिवेशन अन्त्य भए पनि राष्ट्रिय सभा अध्यक्ष गणेशप्रसाद तिमिल्सिनाले भर्चुअल संवाद सुरु गरेका छन् । उनले कोरोना संक्रमण रोकथाम र नियन्त्रणमा सरकारलाई सुझाव दिन संवाद सुरु गरेको बताए । सिंहदरवारस्थित आफ्नै कार्यकक्षबाट अध्यक्ष तिमिल्सिनाले पहिलो चरणमा संसदीय दलका पदाधिकारी र समिति सभापतिहरूसँग संवाद गरेका हुन् । तिमिल्सिनाले भर्चुअल संवादलाई निरन्तरता दिने पनि जानकारी दिए । संवाद सुरु गर्दै अध्यक्ष तिमिल्सिनाले कोरोना संक्रमण फैलनबाट रोक्न र उपचारका लागि नेपाल सरकारले चालेका कदमहरू स्वागतयोग्य रहे पनि सांसदहरूले सरकारलाई घचघच्याउन र निगरानी गरिरहनुपर्ने बताए । संकटका बेला सरकारलाई सुझाव, सल्लाह दिने र निगरानी गर्ने दायित्व संसदको हो, संवाद सकिएपछि तिमिल्सिनाले अन्नपूर्ण पोस्ट्सँग भने, जुनसुकै फोरमबाट पनि त्यस दायित्व निर्वाह गर्नुपर्छ । सांसदहरूले स्थानीय सरकारले गरिरहेका प्रयासले संक्रमण रोकथाम र उपचारका लागि सहयोग पुगेको, सरकारले अवस्था मूल्यांकन गरेर लकडाउनबारे निर्णय गर्नुपर्ने, संकटका बेला कुटनीतिक निकायमा रहनुभएका कर्मचारी वा पदाधिकारीले पनि जिम्मेवार भएका काम गर्नुपर्नेमा जोड दिएका थिए । सत्तापक्ष र प्रतिपक्षका सांसदहरूले सांसद विकास कोष (स्थानीय पूर्वाधार साझेदारी कार्यक्रम)को खर्च हुन बाँकी रकम साट वटै प्रदेशमा संक्रामक रोग नियन्त्रणसम्बन्धि अस्पताल बनाउन खर्च गर्न सकिने धारणा राखेका छन् । राष्ट्रिय सभा उपाध्यक्ष शशिकला दाहालले राहत वितरणमा स्थानीय तहले गरिरहेको प्रयास सकारात्मक रहेको बताउँदै तर, राहत पाउनुपर्ने व्यक्तिले नपाएका हुन सक्छन्, त्यसमा चनाखो हुनुपर्ने बताइन् । राष्ट्रिय सभामा सत्तापक्ष नेकपा संसदीय दलका नेता दीनानाथ शर्माले सरकारले गरेका प्रयासहरु स्वागतयोग्य रहेको बताउँदै भने, सरकारले लकडाउनको अवधि बढाउनुपर्छ । सरकारले कन्ट्रयाक्ट ट्रेसिङलाई तीव्रता दिनुपर्छ । चिकित्सक र सुरक्षा निकायका लागि प्रयाप्त सुरक्षा सामग्रीको व्यवस्था गर्नुपर्ने बताउँदै उनले उनीहरूको मनोबल बढाउन जरुरी रहेको उल्लेख गरे । शर्माले स्थानीय पूर्वाधार साझेदारी कार्यक्रमको खर्च हुन बाँकी रकम कोभिड १९ को उपचार, रोकथाम र नियन्त्रणमा खर्च गर्न सकिने बताए । प्रमुख विपक्षी कांग्रेस संसदीय दलका नेता राधेश्याम अधिकारीले सरकारको निर्देशन विभिन्न व्यक्ति र निकायबाट दिन नहुने धारणा राखे । 'सरकारको कमाण्डर को हो ? प्रधानमन्त्री, रक्षामन्त्री, गृहमन्त्री वा स्वास्थ्यमन्त्री ? यसमा सरकार स्पष्ट हुनुपर्छ । निर्देशन दिने निकाय एउटै हुनुपर्छ, उनले भने । सीमामा रहेका नेपालीलाई राष्ट्रियताका हिसाबले पनि मानवीयताका हिसावले पनि नेपालमा ल्याउनुपर्ने बताउँदै उनले लकडाउनलगायतका हरेक कुरामा सरकारले दलीय समन्वय गरेर काम गर्नुपर्नेमा जोड दिए । राष्ट्रिय सभामा सत्तापक्ष नेकपाका मुख्य सचेतक खिमलाल भट्टराईले संक्रमित र मृतकहरू विश्वभर नै बढिरहेको सन्दर्भमा सरकारले समयमै लकडाउन गरेका कारण र पूर्वतयारी व्यवस्थित बनाएका कारण नेपालमा भयावह अवस्था आउने छैन भन्ने विश्वास गर्न सकिने धारणा राखे । विकसित मुलुकमा अहिले देखिएको जस्तो गरी संक्रमण फैलने हो भने धान्न सक्ने अवस्था छैन, उनले भने, लकडाउन बढाउनुपर्छ । तर, मजदुरहरुका लागि विशेष व्यवस्था गर्नुपर्छ । समाजवादी पार्टी संसदीय दलका नेता प्रमिला कुमारीले सरकारले संक्रमणको जोखिममा रहेकाहरुको परीक्षणलाई तीव्रता दिन जरुरी रहेको बताइन् । पीपीई, मास्कलगायतको व्यवस्थापन राम्रोसँग गर्नुपर्छ, उनले भनिन्, स्वास्थ्यकर्मीलाई पनि क्वारेन्टाइनमा राख्ने र उपचारका लागि आवाश्यक प्रबन्ध सरकारले गर्नुपर्छ । राजपा संसदीय दलका नेता शेखरकुमार सिंहले विदेशबाट फर्किएकाहरुको परिवारलाई आइसोलेसनमा राख्नुपर्ने, अन्तर्राष्ट्रिय उडानलाई खुला गर्न तत्काल अनुमति दिन नहुने बताए । उनले स्थानीय पूर्वाधार साझेदारी कार्यक्रमको खर्च हुन बाँकी रकम कोरोना संक्रमितको उपचारका लागि खर्च गर्नुपर्ने बताए । विधायन व्यवस्थापन समितिका सभापति परशुराम मेघी गुरुङले परीक्षणको दरलाई अझै बढाउनुपर्ने, लकडाउनको समय थप गर्नुपर्ने बताए । बोर्डर व्यवस्थापन र सरकारी अस्पतालको व्यवस्थापनमा सरकारले विशेष ध्यान दिनुपर्दछ, उनले भने । प्रत्यायोजित व्यवस्थापन तथा सरकारी आश्वासन समितिका सभापति रामनारायण बिडारीले राहत वितरणको सबै कुरा प्रधानमन्त्री, मन्त्री र सांसदहरुलाई थाहा हुँदैन भन्दै वडा सदस्यलाई थाहा हुने र राहत वितरणको सिफारिस गर्ने जिम्मेवारी वडा सदस्यलाई मात्र दिनुपर्ने बताए । त्यसको अनुगमन वडाध्यक्षले गर्नुपर्ने उनको सुझाव छ । दिगो विकास तथा सुशासन समिति सभापति तारादेवी भट्टले स्थानीय पूर्वाधार साझेदारी कार्यक्रमको रकम कोरोना उपचारमा खर्च गर्ने निर्णय राष्ट्रिय सभाबाट सुरु गर्नुपर्ने बताइन् । उनले स्वास्थ्यकर्मी र सुरक्षाकर्मीलाई विशेष प्याकेजको व्यवस्था गर्न, संकटकाबेलामा पनि पारदर्शीतामा ध्यान दिन ध्यानाकर्षण गराइन् । राष्ट्रिय सरोकार तथा समन्वय समितिका सभापति दिलकुमारी रावल थापा पार्वतीले अस्पतालहरुमा स्वास्थ्य सामग्रीको अभाव हुन दिन नहुने, सीमा क्षेत्रमा २४ घण्टा नै कडा निगरानी गर्नुपर्ने बताइन् । उनले भनिन्, दुध, तरकारी, मासुलगायतका कृषकहरुले बजार पाएका छैनन् । काठमाडौंमा बढी मूल्यमा किन्नुपर्ने बाध्यता छ । गाउँमा भएका कृषिजन्य सामाग्रीलाई बजारमा पुर्याउने व्यवस्था मिलाउनुपर्छ । यसैबीच सभामुख अग्नि सापकोटाले कार्यव्यवस्था परामर्श समितिको बैठक बोलाएका छन् । कोरोना भाइरस नियन्त्रणमा संसदको भूमिका, सांसदहरुले खेल्नुपर्ने भूमिका र लकडाउनमा जनताले भोगेका समस्याबारे छलफल गर्न सभामुख सापकोटाले मंगलबार दिनको १ बजे कार्यव्यवस्था परामर्श समितिको बैठक बोलाएको उनको सचिवालयले जनाएको छ ।"
बालुवाटारमा तीन घण्टादेखि मन्त्रिपरिषद् बैठक : के छन् एजेन्डा ?,"काठमाडौं : प्रधानमन्त्रीको सरकारी निवास बालुवाटारमा तीन घण्टादेखि मन्त्रिपरिषद्को बैठक चलिरहेको छ। विश्वव्यापी महामारीको रुपमा फैलिएको कोरोना भाइरस (कोभिड१९) को संक्रमण, रोकथाम र लकडाउनको विषयमा निर्णय गर्न बसेको नियमित बैठक लम्बिएको हो। मंगलबार बिहान ११ : ३० मा सुरु भएको बैठक अहिलेसम्म जारी छ। बैठकको प्रमुख एजेन्डा लकडाउनको समय थप गर्ने रहेको छ। यसअघि सरकारले वैशाख ३ गते राति १२ बजेदेखिसम्म लकडाउन गर्ने निर्णय गरेको थियो। नेपालमा एकजना कोरोना संक्रमित भेटिएपछि गत चैत ११ गतेदेखि लकडाउन गरेको सरकारले पटकपटक गरेर वैशाख ३ गतेसम्म लकडाउन गर्ने निर्णय गरेको छ। नेपालमा कोरोना संक्रमितको संख्या बढ्दै जाँदा लकडाउन अवधि थप गर्ने तयारी सरकारको छ। भारतले आजैमात्र वैशाख २१ गतेसम्म लकडाउन गर्ने निर्णय गरेको छ। भारतसँग खुला सीमा रहेकाले नेपालमासमेत यसको प्रभाव पर्ने देखिन्छ। अहिलेसम्म भारतमा कोरोना संक्रमितको संख्या १० हजार नाघेको छ भने मृतकको संख्या तीन सय बढी छ। नेपालमा अहिलेसम्म १६ जनामा संक्रमण पुष्टि भएको छ।"
मन्त्रिपरिषद् बैठकमा मास्क र पञ्जासहित प्रधानमन्त्री,"काठमाडौं : भौतिक दूरी कायम गर्दै मंगलबार बसेको मन्त्रिपरिषद् बैठकमा प्रधानमन्त्री केपी ओली मास्क र पञ्जासहित उपस्थित भएका छन्। यसअघिका बैठकमा अन्य मन्त्रीले मास्क लगाए पनि प्रधानमन्त्री पहिलो पटक बैठकमा मास्क र पञ्जासहित उपस्थित भएका हुन्। प्रधानमन्त्रीको सरकारी निवास बालुवाटारमा तीन घण्टादेखि मन्त्रिपरिषद्को बैठक चलिरहेको छ। विश्वव्यापी महामारीको रुपमा फैलिएको कोरोना भाइरस (कोभिड१९) को संक्रमण, रोकथाम र लकडाउनको विषयमा निर्णय गर्न बसेको बैठक लम्बिएको हो। मंगलबार बिहान ११ : ३० मा सुरु भएको बैठक अहिलेसम्म जारी छ। बैठकको प्रमुख एजेन्डा लकडाउनको समय थप गर्ने रहेको छ। बालुवाटारमा तीन घण्टादेखि मन्त्रिपरिषद् बैठक : के छन् एजेन्डा ? यसअघि सरकारले वैशाख ३ गते राति १२ बजेदेखिसम्म लकडाउन गर्ने निर्णय गरेको थियो। नेपालमा एकजना कोरोना संक्रमित भेटिएपछि गत चैत ११ गतेदेखि लकडाउन गरेको सरकारले पटकपटक गरेर वैशाख ३ गतेसम्म लकडाउन गर्ने निर्णय गरेको छ। नेपालमा कोरोना संक्रमितको संख्या बढ्दै जाँदा लकडाउन अवधि थप गर्ने तयारी सरकारको छ। भारतले आजैमात्र वैशाख २१ गतेसम्म लकडाउन गर्ने निर्णय गरेको छ। भारतसँग खुला सीमा रहेकाले नेपालमासमेत यसको प्रभाव पर्ने देखिन्छ। अहिलेसम्म भारतमा कोरोना संक्रमितको संख्या १० हजार नाघेको छ भने मृतकको संख्या तीन सय बढी छ। नेपालमा अहिलेसम्म १६ जनामा संक्रमण पुष्टि भएको छ।"
"पूर्वमन्त्री बाँस्कोटाको घरमा बम विस्फोट गराउने तीन थुनामा, एक रिहा","भक्तपुर : पूर्वसूचना तथा सञ्चार प्रविधिमन्त्री गोकुलप्रसाद बाँस्कोटाको घरमा बम विस्फोट गराइएको आरोपमा पक्राउ परेका तीनजनालाई पुर्पक्षका थुनामा पठाइएको छ। एकजना भने घटनामा संलग्न नदेखिएको भन्दै तारेखमा छुटेका छन्। महानगरीय प्रहरी वृत्त ठिमीका अनुसार गएको चैत ३० गते भक्तपुर जिल्ला अदालतले उनीहरुलाई काठमाडौंको डिल्लीबजारस्थित कारागारमा पुर्पक्षका लागि थुनामा पठाउने आदेश दिएको हो। यसरी थुनामा जानेहरुमा कैलालीको टीकापुर नपा २ घर भई हाल काठमाडौं सामाखुसी बस्ने ३१ वर्षीय लक्ष्मण सेठ्ठी, कैलालीकै भजनी नपा ४ घर भई हाल चितवन भरतपुर बस्ने ३२ वर्षीय अमृतबहादुर कुमाल र कालीकोट शान्ति त्रिवेणी गापा ८ घर भई काठमाडांै बसुन्धरा बस्ने २७ वर्षीय अभिषेक भन्ने टेकबहादुर विक रहेका छन्। उनीहरुलाई प्रहरीले पूर्वमन्त्री बाँस्कोटाको भक्तपुरको मध्यपुर थिमि नगरपालिका१ मनहरामा रहेको घरमा घरमा बम विस्फोट गराएको आरोपमा चैत ६ गते काठमाडौंको रानीबारीबाट नियन्त्रणमा लिएको थियो। विस्फोट भएकै दिन भक्तपुर मनहराबाटै पक्राउ परेका लमजुङ घर भई हाल काठमाडौंको जडिबुटी बस्दै आएका नेकपा भक्तपुर जिल्ला सदस्य देव गुरुङ भने तारेखमा रिहा भएका छन्। उनीहरु चारैजना प्रतिबन्धित नेत्रविक्रम चन्द विप्लव नेतृत्वको नेपाल कम्युनिष्ट पार्टीका कार्यकर्ता रहेको प्रहरीले जनाएको छ। महानगरीय प्रहरी वृत्त जगातीका प्रमुख प्रहरी नायब उपरीक्षक शान्तिराज कोइरालाले उनीहरुलाई आवश्यक अनुसन्धान कार्य समाप्तपश्चात जिल्ला अदालत भक्तपुरमा पेश गरिएको बताए। जसअनुसार जिल्ला अदालतले पुर्पक्षमा थुनामा राख्न आदेश दिएको उनले जानकारी दिए। तर घटनामा संलग्न नदेखिएकाले गुरुङ भने तारेखमा रिहा भएको प्रहरी नायब उपरीक्षक कोइरालाले बताए।पूर्वमन्त्री बाँस्कोटाको निर्माणाधीन घरमा गएको फागुन २८ गते रिमोट कन्ट्रोलमार्फत कुकर बम विस्फोट गराइएको थियो। बम विस्फोटमा पूर्वमन्त्री बाँस्कोटाको बन्दै गरेको घरको पूर्वतर्फको पर्खालमा क्षति पुगेको थियो। त्यस्तै झ्याल ढोकाका सीसा फुटेका थिए। विस्फोटनले पूर्वमन्त्री बाँस्कोटाका छिमेकीहरु कपिलदेव घिमिरे, कुवेर केसी र नृपसिंह खत्रीको घरमा समेत क्षति पुयाएको थियो। त्यस्तै बाटोमा पार्किङ गरिराखेको बा १९ च ४७८१ नम्बरको भ्यानमा पनि क्षति पुगेको थियो। प्रहरीले विस्फोटननजिकै नेत्रविक्रम चन्द विप्लव नेतृत्वको नेपाल कम्युनिष्ट पार्टीको पर्चासमेत बरामद गरेको थियो। जसमा भ्रष्टाचारी गोकुल बाँस्कोटामाथि कारबाही किन ? भन्ने शीर्षकमा १० वटा कारण उल्लेख गरिएको थियो।"
सभामुखदेखि पूर्वमन्त्रीसम्म कारबाहीमा,"काठमाडौं : अपराध अनुसन्धानमा ०७६ प्रहरीका लागि प्रभावकारी बन्यो । बहालवाला सभामुखदेखि पूर्वमन्त्रीसम्मलाई प्रहरीले कारबाहीको दायरामा ल्यायो। असोजमा संसद् सचिवालयकै कर्मचारीले आफूलाई सभामुख कृष्णबहादुर महराले बलात्कार गरेको आरोप र जाहेरीसँगै प्रहरीले महरालाई पक्राउ गर्यो । जिल्ला अदालत काठमाडौंमा महराविरुद्ध जबर्जस्ती करणीमा मुद्दा चल्यो । पुर्पक्षमा महरा जेल चलान पनि भए । तर, पीडितले पछि बयान फेरेपछि तात्कालिक प्रमाणका आधारमा महरा दोषी सावित नभएपछि जिल्लाले महरालाई निर्दोष सावित गर्दै सफाइ दियो । यो प्रकरणले नेकपाको छविलाई केही धमिल तुल्यायो । स्वयं महराको समेत राजनीतिक छवि उकास्न सकस बन्यो । महरा केस सेलाउँदै थियो । अर्को ठूलो काण्ड प्रहरीसामु आइलाग्यो । पूर्वमन्त्री एवं सांसद मोहम्मद अफताव आलमको फाइल खुल्यो । ०६४ चैत २७ गते राति रौतहटको राजापुरमा इँटाभट्टामा दुई जनालाई जिउँदै जलाएको घटनामा आलम जोगिँदै आएका थिए । सरकार, राजनीतिक दल र स्थानीय रूपमा समेत राम्रो पकड जमाउँदै आएका आलमलाई पक्राउ गर्नु त्यति सहज थिएन । निवर्तमान प्रहरी महानिरीक्षक सर्वेन्द्र खनालको जोडबलमा आलमलाई पक्राउ गरियो । उनी अहिले पुर्पक्षका लागि जेलमा छन् । नेपालमा पर्यटक भिसामा बसेर वित्तीय ठगी गर्दै आएका ठूलो संख्यामा चिनियाँ नागरिक पनि ०७६ मै पक्राउ परे । पुसमा प्रहरीले स्वीप अपरेसन चलाएरै चीनकै वित्तीय लगानीमा असर पर्ने गरी ठगी गर्दै आएका १ सय २२ जना चिनियाँ नागरिकलाई प्रहरीले घर रेड नै गरेर नियन्त्रणमा लिन सफल भयो । पक्राउ परेकाले नेपालमा कुनै कसुर गरेको फेला नपरेपछि सरकारले सबैलाई चीनमै डिपोट गरिदियो । विदेशीविरुद्ध यो घटना अहिलेसम्मकै ठूलो अपरेसनमा गणना भयो। चिनियाँ नागरिक संलग्न अर्को अपराधको पनि पर्दाफास भयो । ०७६ साउनमा ४ किलो र मंसिरमा ८ किलो सुनसहित ४ चिनियाँ नागरिक पक्राउ गर्न प्रहरी सफल भयो । कृषि बैंकको सर्वर ह्याक गरेर ५ अर्ब ठगी गर्न लागेका चिनियाँ गिरोहलाई पनि प्रहरी पक्राउ गर्न सफल भयो । पिटर जोन नामका व्यक्तिले नेपालमा चिनियाँ, फ्रान्सेली र नेपाली नागरिकलाई परिचालन गरेर ठूलै रकम हत्याउने योजना प्रहरीले विफल बनायो । चिनियाँकै अर्को गिरोहले एटीएमबाट पैसा चोरेर भाग्न लागेको अवस्थामा प्रहरीले १ करोड ६७ लाख रुपैयाँ बराबरको रकमसहित पक्राउ गर्यो । प्रहरीले नेपालमा चिनियाँ ह्याकरदेखि आपराधिक गिरोह सक्रिय रहेको घटना पनि पर्दाफास गरेको थियो । ०७६ विशेषगरी नेत्रविक्रम चन्द (विप्लव) नेतृत्वको नेकपा समूहतर्फ प्रहरीको अपरेसन बढी लक्षित देखियो । चन्दा आतंकदेखि बम विस्फोट गराएर ज्यान लिनेसम्मका घटनामा संलग्न विप्लव समूहलाई पक्राउ गर्न प्रहरीलाई प्रधानमन्त्री ओलीदेखि गृहमन्त्री रामबहादुर थापाको स्पष्ट निर्देशन थियो । प्रहरी प्रधान कार्यालयका अनुसार ०७५ फागुनमा ललितपुरस्थित एनसेलको मुख्य कार्यालयमा बम विस्फोट गराएको घटनाका अधिकांश अभियुक्त ०७६ मा पक्राउ परे । विप्लव समूहको मध्य क्षेत्रीय कमान्ड इन्चार्ज सुदर्शन भन्ने हेमन्त प्रकाश ओली वर्षको सुरुवात वैशाख १० गते पक्राउ परे । उनीसँगै विप्लवका केन्द्रीय नेतादेखि कार्यकर्तासम्म गरी १ हजार ४१ जना पक्राउ परे । बीभत्स सामूहिक हत्याको पर्दाफास पाँचथरको आरुबोटेमा नौ जनाको सामूहिक हत्या अनुसन्धान प्रहरीले सफल तुल्यायो । जेठ ७ गते राति दुई परिवारका नौ जनाको बीभत्स हत्याले गाउँ नै त्रसित बनेपछि केन्द्रबाटै प्रहरीको केन्द्रीय अनुसन्धान ब्युरोका तत्कालीन एसपी उमा चतुर्वेदीको कमान्डमा खटिएको टोलीले अनुसन्धानलाई पूर्णता दियो। स्थानीय मानबहादुर माखिमले पत्नीसँग सम्बन्धविच्छेद गर्नुपरेकै कारण ससुराली र साढुदाइको परिवारका नौ सदस्यको हत्या गरेको रहस्य खुलेको थियो । मानबहादुरले पनि आत्महत्या गरेपछि घटना अनुसन्धान पेचिलो बन्यो । तर, घटनासँग मिल्ने प्रमाण जुटेपछि उनैले हत्या गरेको निष्कर्षमा प्रहरी पुगेको थियो । गृहमन्त्रीका भाइ गिरफ्तार सत्तामा रहेका बखत सकेसम्म आसेपासे र आफन्तलाई जोगाउने प्रवृत्ति यसपटक भने केही हदसम्म रोकियो । प्रहरी प्रशासनलाई नै निर्देश गर्ने गृहमन्त्री रामबहादुर थापाका भाइ नरेश गिरफ्तार भए । कारण, कर्तव्य ज्यान मुद्दामा जेलमा रहेका कैदी समीरमानसिंह बस्न्यातसँगको सम्बन्ध । तत्कालीन प्रहरी नेतृत्व सर्वेन्द्र खनालले गृहमन्त्रीकै भाइ पक्राउ गर्नुपर्ने अवस्था आएपछि थापालाई भेटेका थिए । अपराधमा जोसुकै भए पनि नछाड्ने निर्देशन दिएका थापाले भाइ नरेशको गिरफ्तारीमा लालमोहर त लगाए तर प्रहरी नेतृत्वसँग उनको चरम असन्तुष्टि देखा पर्यो । धम्की दिएर चन्दा असुली गर्ने गिरोहसँग नरेशको फोन सम्पर्कदेखि भेटघाटसम्मको रहस्य खुलेपछि उनी अहिले पुर्पक्षमा छन् । सुई आतंकको पर्दाफास युवतीलाई सुई हानेर आतंकित पारेको घटनाले राजधानी आक्रोशित बन्यो । छोरीलाई घरबाहिर पठाउन अभिभावकसमेत डराएका थिए । शृंखलाबद्ध घटना हुन थालेपछि प्रहरीले घटनाको सूक्ष्म विश्लेषण गरेर अनुसन्धान थाल्यो । अनुसन्धानकै क्रममा असार १३ गते सिरिन्ज आक्रमणमा संलग्न रामेछापका सन्तोष कार्की पक्राउ परे । कार्कीले रमाइलोकै लागि आफूले उक्त हर्कत गरेको बयान प्रहरीलाई दिएका थिए । पौडेल इन्काउन्टरको प्रश्न अझै अनुत्तरित असार ५ गते सर्लाही लालबन्दीमा विप्लवका सर्लाही इन्चार्ज कुमार पौडेलको प्रहरी मुठभेडका क्रममा गोली लागेर मृत्यु भयो । तर, विप्लव समूहले भने प्रहरीको यो दाबालाई झुटो दाबी गर्यो । संसद्मा समेत आवाज उठेपछि प्रहरी दाबीमाथि शंका गर्दै मानवअधिकार आयोगले घटनास्थलमा गएर छानबिन गर्दा प्रहरीको दाबी झुटो मान्दै केही प्रहरी अधिकारीमाथि कारबाही गर्न सरकारलाई प्रतिवेदन बुझायो । प्रतिवेदनको कार्यान्वयन भने अझै भएको छैन । तुलनात्मक रूपमा अपराध कम गत आर्थिक वर्षभन्दा यस वर्षको फागुनसम्म तुलनात्मक रूपमा आपराधिक घटना कम भएको देखिन्छ । अपराध अनुसन्धान विभागका अनुसार देशभर प्रहरीमा दर्ता भएका अपराधको संख्या हेर्दा ०७५७६ मा ४३ हजार ५१ वटा घटना भएका थिए । यो आर्थिक वर्षको फागुनसम्मको तथ्यांकअनुसार ३१ हजार २ सय ८५ वटा मात्रै घटना प्रहरीमा दर्ता भएको देखिन्छ । ज्यानसम्बन्धी घटना, आत्महत्यासम्बन्धी, चोरीसम्बन्धी, संगठित तथा आर्थिकसम्बन्धी, सामाजिक अपराध, महिला बालबालिकासम्बन्धी अपराधमा गत आर्थिक वर्षभन्दा यो वर्ष उल्लेख कमी देखिन्छ । निर्मलाको हत्या रहस्यमै ०७५ साउनमा कञ्चनपुर भीमदत्त नगरपालिकाकी निर्मला पन्तको बलात्कारपछि हत्या भएको घटना अनुसन्धानले भने अहिलेसम्म पूर्णता पाउन सकेन । घटनामा संलग्न भएको आशंकामा दिलीपसिंह विष्टलाई पक्राउ गरिए पनि डीएनए नमिलेपछि उनी छुटे । घटना अनुसन्धानमा प्रहरीले १ हजार ५ सयभन्दा बढीको फोनको कल लोकेसन हेरेको थियो । अहिले पनि कैलालीका प्रहरी प्रमुख डिल्लीराज विष्ट बर्खास्तीमा छन् । सरकारले छानबिन समिति नै बनायो । समितिले किटानसाथ हत्या आरोपी पत्ता लगाउन सकेन । बरु प्रहरी कर्मचारीमाथि नै कारबाहीको सिफारिस गर्यो । घटनास्थलमा अनुसन्धान गर्न पुगेका डीएसपी अंगुर जीसीसहित केही प्रहरी कर्मचारीलाइ निलम्बन गरियो । तर, अनुसन्धानले पूर्णता पाएको छैन । प्रहरी अझै निर्मलाको हत्या कसले गर्यो भन्नेमा अनुत्तरित छ । अपराध अनुसन्धानमा प्रहरी अब्बल केन्द्रीय प्रहरी प्रवक्ता, एसएसपी उमेशराज जोशी एकाध घटनालाई छाडेर समष्टिगत रूपमा हेर्ने हो भने यो ०७६ अपराध अनुसन्धान र आपराधिक घटना न्यूनीकरणमा प्रहरीको अहं भूमिका रह्यो । प्रहरीले ठूला घटना, हाइप्रोफाइलमा संलग्न अपराधका घटनाको अनुसन्धानसँगै अपराधमा संलग्नलाई कानुनी दायरामा ल्याउन सफल भएको छ । खासगरी प्रहरीको समुदाय साझेदारी कार्यक्रमले पनि अपराध अनुसन्धान र प्रहरीको कारबाही प्रक्रियालाई धेरै मलजल गरेको छ । सोसल मिडियाले पनि अहिले लुकेका अपराधबाहिर खुल्न थालेका छन् । सीमित स्रोत साधनका बाबजुत पनि प्रहरीले आफूलाई अब्बल राखेको छ । चिनियाँ राष्ट्रपति सी चिनफिङको नेपाल भ्रमणलाई सुरक्षा निकायले विवादरहित ढंगले सफल बनायो । यसले नेपाल प्रहरीसँगै सुरक्षा निकायको छविलाई उच्च बनाएकै हो । अहिले ठगीका अपराध बढ्न थालेका छन् । त्यसलाई पनि हामीले कसरी नियन्त्रणमा ल्याउने भनेर कार्यविधि बनाउँदै छौं ।"
कोरोनाविरुद्ध लड्न कूटनीतिज्ञको ढाडस,"काठमाडौं : मित्र राष्ट्रका कूटनीतिक प्रतिनिधिले कोरोना भाइरस (कोभिड१९) विरुद्धको लडाइँमा नेपालसँग सहकार्य गर्ने बताएका छन्। उनीहरूले नयाँ वर्ष २०७७ को शुभकामना दिँदै नेपालमा पर्न आउने कोरोना महामारीसँग जुध्न आफ्नो साथ रहने उल्लेख गरेका हुन्। चीनको हुपई प्रान्तबाट फैलिएको कोरोनाले विश्व आक्रान्त छ। नेपालमा तीन महिनापछि प्रभाव परे पनि लकडाउनमा रहेर लडिरहेको अवस्थामा कूटनीतिक ढाडस मिलेको हो। छिमेकीसहित अन्य राष्ट्रका राजदूतहरूले विपद्मा ढाडस दिँदै नेपालको संकटमा सँगै उभिने बताएका छन्। अमेरिकी राजदूत यान्डी बेरीले उज्जवल भविष्य, चमक र स्वस्थ जीवन रक्षाको लडाइँमा अमेरिका सँगै उभिने बताएका छन्। महामारीको अवस्थामा एकअर्कामा हुने सहकार्य महत्वपूर्ण रहने उनले उल्लेख गरेका छन्। उनले ट्विटरमार्फत भिडियो सन्देश जारी गरी चुनौतीपूर्ण समय रहेको र अमेरिका स्वयं यसमा लडिरहेको बताएका छन्। अमेरिकी नागरिकप्रति नेपालीले दर्शाएको सद्भावप्रति उनले आभार प्रकट गरेका छन्। अमेरिकी नागरिकका लागि नेपालमा रहेर पनि प्रार्थना गरिरहेको सन्देश पाउँदा नेपालीप्रति आफू नतमस्तक भएको संकेत उनले गरेका छन्। यो वर्ष सुख, समृद्धि तथा सफलताले भरियोस् भन्दै उनले शुभकामना दिएका छन्। चिनियाँ राजदूत होउ यान्छीले स्वस्थ, सुख, शान्ति तथा समुन्नतिको शुभकामना व्यक्त गरेकी छन्। कोरोना भाइरसविरुद्धको लडाइँ विजय गर्नुहुनेछ भन्नेमा म आशा गर्दछु, उनले भनेकी छन्, नयाँ वर्षको शुभकामना। उनले तीन दिनअघि पनि नेपाललाई साथ दिने बताएकी थिइन्। मिलेर सँगै लडे कोभिड जित्न सकिने उनको भनाइ थियो। चिनियाँ र अमेरिकी राजदूतको शुभकामनामा अन्य कूटनीतिक निकायका प्रतिनिधि र नेपालीले प्रतिक्रिया जनाएका छन्। भारतीय दूतावासले जटिल परिस्थितिमा सहकार्य गरिने जनाएको छ। इन्डिया इन नेपाल ट्विटर ह्यान्डलमार्फत दूतावासका तर्फबाट शुभकामना दिइएको छ। भारतीय राजदूत विनयमोहन क्वात्राले आफ्नो ट्विटर ह्यान्डल भने अपडेट गरेका छैनन्। बेलायतकी राजदूत निकोला पोलिटले कोरोनाविरुद्धको कठिन समयमा पनि सबैले आफ्नो तवरबाट नयाँ वर्षलाई स्वागत गर्न सक्ने विश्वास लिएको बताएकी छन्। कोभिड१९ विरुद्धको लडाइँमा बेलायत नेपालसँगै उभिने उनले उल्लेख गरेकी छन्। नेपाली भाषामै ट्विट गरेकी उनले नेपाललाई सहयोग गर्दै आएको जनाएकी छन्। बेलायती अन्तर्राष्ट्रिय सहयोग निकाय डीएफआईडीले कोरोना महामारीबाट बच्न पूर्वतयारी र नियन्त्रण कार्यलाई सबलीकरण गर्न बेलायती पाउन्ड ८ लाख २ हजार (करिब साढे १२ करोड रुपैयाँ) सहयोग गरेको छ। निकासा गरिएको उक्त सहयोगले नेपालको प्राविधिक विज्ञता वृद्धि गर्ने डीएफआईडीले एक दिनअघि जनाएको थियो। संक्रमण रोकथाम तथा नियन्त्रण, सूचना व्यवस्थापन तथा बिरामीको चिकित्सकीय व्यवस्थापन सुधारमा ध्यान केन्द्रित गर्ने गरी विश्व स्वास्थ्य संगठनलाई परिचालन गर्न सघाउ पुयाइएको पनि उसले जनाएको छ। बेलायतले नेपालमा प्रयोगशाला सुदृढीकरणमा सहयोगका लागि पब्लिक हेल्थ इङ्ल्यान्डबाट एक माइक्रोबायलोजिस्टलाई नेपालमा अल्पकालीन काजमा खटाउन सहयोग गरेको पनि जनाइएको छ। यस महामारीले निम्त्याएको अप्रत्याशित चुनौती सामना गर्न संयुक्त अधिराज्यको शीघ्र प्रतिबद्धताले नेपाल सरकारसँग हाम्रो निकट सम्बन्धलाई प्रतिविम्बित गरेको छ, डीएफआईडी नेपालकी कार्यालय प्रमुख लिसा होननले भनिन्, जोखिममा रहेकालाई संरक्षण गर्ने विषयमा ध्यान केन्द्रित गर्दै नेपालको तात्कालिक तथा दीर्घकालीन आवश्यकता सम्बोधन गर्न हामी सहयोग जारी राख्नेछौं। युरोपेली महासंघ (ईयू)की राजदूत भेरोनिका कोडीले कोरोनाविरुद्ध लड्न र नेपालको विकासका लागि सधैं साथमा हुने उल्लेख गरेकी छन्। युरोप आफैं संक्रमणको मारमा परेर पनि उनीहरूले सहयोगको प्रतिबद्धता जाहेर गरिरहेका छन्। ईयूमार्फत सहयोग पनि जारी छ। अस्ट्रेलियाली राजदूत पिटर बडले घरमै सुरक्षित रहन आग्रह गरेका छन्। आफ्ना नागरिकलाई फिर्ता पठाउन नेपाल सरकारले गरेको सहयोगप्रति धन्यवाद दिएका उनले कोभिडविरुद्ध साथमा उभिने जनाएका छन्। राष्ट्रसंघकी आवासीय प्रतिनिधि भेलरी जुलियन्डले नयाँ तरिकाले माया र सद्भाव बाँडेर अघि बढ्दै यो कठिन परिस्थितिलाई पार लगाउन सकिने उल्लेख गरेकी छन्। अन्य राजदूतले पनि परराष्ट्रसचिव शंकरदास वैरागीसहित अन्य डेस्क प्रमुखलाई सन्देश पठाउँदै कठिन परिस्थितिमा नेपालको साथमा उभिने जनाएका छन्। खाडी मुलुकका राजदूतले पनि यस्तो सहकार्यमा साथ दिने बताएका जनाएका छन्। कतिपय मुलुकका कार्यकारी प्रमुख तथा कोभिड१९ लाई नजिकबाट नियाल्नेसँग प्रधानमन्त्री केपी ओली र परराष्ट्रमन्त्री प्रदीप ज्ञवालीले पालैपालो टेलिफोन वार्ता गरिरहेका छन्।"
"मध्यराति खरिद निर्णय, किन ?","काठमाडौं : केही दिनअघि कोरोनाविरुद्ध सरकारका नीतिनिर्णयबारे पत्रकारले जिज्ञासा राख्दा स्वास्थ्यमन्त्री भानुभक्त ढकालले पन्छिँदै भने, घरमा पाहुना छन्, आज नबोलौं। सर्वसाधारणले ठाने जस्तै विपद्मा पनि स्वास्थ्य मन्त्रालयचाहिँ घाम ढल्किनासाथ सुत्ने रहेछ। तर, लगत्तै त्यही मन्त्रालयका कर्मचारीले करोडौंको खरिद निर्णय भने मध्यराति भ्याइदिएका छन्। त्यो पनि ऐननियम उल्लंघन गरेर। कोरोना महामारीले विश्व घेरिसकेको थियो। विश्व स्वास्थ्य संगठनले नेपाललाई अति जोखिमको सूचीमा राखेको थियो। स्वास्थ्य मन्त्रालय भने उपचार प्रबन्ध, पूर्वाधार र अत्यावश्यक सामग्री जोहोमा नलागी चुपचाप बसिरहेको थियो। अन्तिम घडी अत्यावश्यक प्रावधान लगाएर ओम्नी बिजनेस कर्पोरेट इन्टरनेसनल (ओब्की)सँग सोझै खरिद सम्झौता गर्यो। उसले अत्यन्त महँगो मूल्यमा गुणस्तरमा भरोसा गर्न नसकिने सामग्री ल्याउन थालेको जब खुल्यो, पहिलो लटको ढुवानीलगत्तै मन्त्रिपरिषद्ले सम्झौता रद्द गर्यो। र, जीटुजी विधिबाट नेपाली सेनामार्फत ल्याउने निर्णय गर्यो। स्रोत भन्छ सरकारका प्रभावशाली व्यक्ति एवं उच्च पदस्थ अधिकारी ओम्नीको सञ्जालमा जेलिएका थिए। ठूलो नाफाको अपेक्षामा रहेका उनीहरू यसबाट चुर्लुम्मै डुबे। त्यही कारण कम्तीमा उक्सिने अर्को खेल बन्यो चैत २४ गते रात परेपछि। त्यो खेल थियो नेपाली सेनाले खरिद गर्ने स्वास्थ्य सामग्रीको १५ प्रतिशतचाहिँ स्वास्थ्य सेवा विभागले सोझै किन्ने। सेनालाई ८५ प्रतिशत मात्र दिने। राति ८:४५ मा पत्राचार, ११:०५ मा लेखाबाट नमिल्ने टिप्पणी, बेवास्ता गर्दै मध्यराति निर्णय, रातारात प्रमुख लेखा नियन्त्रक सरुवा स्रोतका अनुसार ओम्नी समूहकै कुनै कम्पनीलाई टेन्डर पार्ने, ओम्नीले ल्याएका सामान जेजस्ता भए पनि खपत गर्ने र घुमाएर भुक्तानी दिने प्रपञ्चअन्तर्गत उक्त नाटक रचिएको थियो। त्यसमा बाधक भइदिए प्रमुख लेखा नियन्त्रक केशवप्रसाद प्रसाईं। त्यही कारण उनको रातारात सरुवा गरियो। विभागका महानिर्देशक महेन्द्रप्रसाद श्रेष्ठका अनुसार मंगलबार यससम्बन्धी खरिद सम्झौता हुँदै छ। आउनुहोस्, त्यसका लागि भएका चलखेललाई विस्तृतमा हेरौं। अन्नपूर्ण पोस्ट्लाई प्राप्त कागजातका अनुसार प्रमुख लेखा नियन्त्रक प्रसाईंकहाँ चैत २४ गते राति पौने ९ बजे ४० करोड २२ लाख ९७ हजार १ सय ४५ रुपैयाँको स्वास्थ्य सामग्री खरिदसम्बन्धी लागत अनुमान एवं बोलपत्र कागजात स्वीकृति र बोलपत्र प्रकाशन गर्ने फायल रायका लागि पुगेको थियो। उनले सार्वजनिक खरिद ऐनका प्रावधान पूरा नभएका र मन्त्रिपरिषद्ले जीटुजी विधिबाट किन्ने निर्णय गरेको, त्यसको प्रक्रिया सुरु भइसकेकाले अन्य विधिबाट खरिद गर्न नसकिने प्रस्ट राय दिएका थिए। उक्त टिप्पणीमा प्रसाईं एक्लो नभई लेखा अधिकृतद्वय ढुण्डीराज दाहाल र ऋषिराम घिमिरेले हस्ताक्षर गरेका थिए। तर, उक्त रायलाई कानुनी आधार मान्नुको साटो प्रसाईं लखेटिए। रक्षा मन्त्रालयको पत्र संख्या २०७६२०७७ चलानी नम्बर २२२ मिति २०७६१२२४ को स्वास्थ्य मन्त्रालयलाई प्रेषित पत्रअनुसार आवश्यकताअनुसारका सम्पूर्ण औषधि तथा औषधिजन्य सामग्री खरिद गर्ने सम्बन्धमा एनेक्स एबमोजिमको विवरण तयार गरी जीटुजी विधिबाट खरिद गर्न मिति २०७६१२२४ को रक्षा मन्त्रालय (सचिवस्तर)को निर्णयबाट स्वास्थ्य मन्त्रालयसँग स्वीकृति माग भएको देखिन्छ, प्रमुख लेखा नियन्त्रकसहितको टिप्पणीमा भनिएको छ, मन्त्रिपरिषद्को मिति २०७६१२१६ को निर्णय नम्बर ४ बमोजिम कोभिड१९ रोकथाम, नियन्त्रण र उपचारका लागि आवश्यक पर्ने औषधि उपकरण तथा अन्य सामग्रीहरू जीटुजीबाहेक अन्य विधिबाट खरिद गर्न नसकिने व्यहोरा प्रस्टै छ। उक्त टिप्पणीमा भनिएको छ, बाह्य विज्ञ, सप्लायर्स, वेबसाइटको माध्यमसाथै विगतमा भएका यस्तै प्रकृतिका प्रतिस्पर्धात्मक खरिदबाट तय भएको खरिद मूल्य, नेपाली सेना, नेपाल प्रहरी एवं सशस्त्र प्रहरीअन्तर्गतका अस्पतालमा भएको खरिद मूल्य, प्राइभेट अस्पतालले किनेका मूल्य, डब्लूएचओले प्रकाशित गरेको मूल्यसूचीसमेत विश्लेषण गरी खरिद व्यवस्थापन महाशाखाले लागत अनुमान र स्पेसिफिकेसन अद्यावधिक गरेको हुनुपर्ने व्यवस्था भएबमोजिम सोसम्बन्धी सत्यतथ्य बुझी महानिर्देशकज्यूबाट स्वीकृत हुनुपर्छ। प्रसाईंको टिमले महानिर्देशक श्रेष्ठलाई लागत अनुमान, खरिदको विवरण, स्पेसिफिकेसन तथा स्वीकृति सम्बन्धमा आवश्यकताअनुसार विज्ञको परामर्श लिएर मात्र निर्णयमा पुग्न सुझाएको थियो। उनीहरूले सार्वजनिक खरिद ऐन २०६३ को दफा ४ (१), ४ (२) र ५ (१) का प्रावधानतर्फ पनि ध्यानाकर्षण गराएका थिए। सार्वजनिक खरिद ऐन २०६३ को दफा ४ (१) मा भनिएको छ, सार्वजनिक निकायले मालसामान, निर्माण कार्य वा सेवा खरिद गर्नुअघि त्यससम्बन्धी स्पेसिफिकेसन, योजना, नक्सा, डिजाइन, विशेष आवश्यकता वा अन्य विवरणहरू तयार गर्नुपर्नेछ। त्यसै उपदफा (२) मा छ, विवरण तयार गर्दा त्यस्ता मालसामान, निर्माण कार्य वा सेवाको सम्बद्घ वस्तुगत प्राविधिक तथा गुणस्तरजन्य विशेषता र कामको आधारमा तयार गर्नुपर्नेछ। उक्त ऐनको दफा ५ (१) मा सार्वजनिक निकायले कुनै पनि खरिदका लागि तोकिएबमोजिम लागत अनुमान तयार गर्नुपर्ने व्यवस्था गरिएको छ। यस प्रकरणमा न स्पेसिफिकेसन तयार पारियो न लागत अनुमान गरियो। हचुवा तालमा अबेला पारेर खरिद प्रक्रिया अघि बढाइयो। उक्त टिप्पणीमा खरिद गर्ने सामग्रीको आवश्यकता पहिचान, टेक्निकल स्पेसिफिकेसन, लागत अनुमान तर्जुमा, सप्लाईको डेलिभरी सेड्युल तथा परिणामपरिमाण नियन्त्रणजस्ता विषयमा प्राविधिक सहयोग गर्ने सम्बन्धमा स्वास्थ्य मन्त्रालयबाट पनि आवश्यक पहल तथा सहयोग प्राप्त गरी व्यवस्थित ढंगमा एउटै निकायबाट खरिद गर्नुपर्ने मन्त्रिपरिषद्को निर्णयको आशय रहेको स्पष्ट पारिएको छ। पन्ध्र प्रतिशत सामान स्वास्थ्य मन्त्रालयबाट खरिद गर्ने हो भने पनि पुन : मन्त्रिपरिषद्बाटै निर्णय गराई लागत अनुमान, गुणस्तर, स्पेसिफिकेसन रक्षा मन्त्रालयअन्तर्गतको नेपाली सेनाले तयार गरेको विवरण, लागत अनुमान र स्पेसिफिकेसनसँग पनि तुलना गरी जीटुजी विधिबाट मात्र खरिद निर्णय हुनुपर्छ, त्यसमा भनिएको छ। कानुन शाखाको पनि थप राय लिन मनासिब हुने सुझाव त्यसमा दिइएको छ। कुनै पनि सामान खरिद गर्नुपूर्व बजेटको सुनिश्चितता पनि अपरिहार्य हुने हुँदा विशेष खरिदमा पनि खर्च बेहोर्ने स्रोत सुनिश्चित गरी निर्णयका बखत यकिन गरिनुपर्छ, भनिएको छ, पन्ध्र प्रतिशत सामान खरिद गर्ने सम्बन्धमा रक्षा मन्त्रालयको प्रस्ट धारणासमेत प्राप्त भइनसकेको देखिँदा दोहोरो खरिद हुन सक्ने र खरिद विधि जीटुजी हुने भनी मन्त्रिपरिषद्ले प्रस्ट उल्लेख गरिसकेपछि मन्त्रिपरिषद्को निर्णय नभई अन्य विधि छनोट गर्नुहुँदैन। स्रोतका अनुसार लेखासम्बद्ध कानुनका प्रावधानबारे राय लिनेभन्दा पनि औपचारिकता लागि पत्राचार गरिएको थियो। त्यसमा उल्टो टिप्पणी गरेपछि प्रसार्इं मन्त्रालयका लागि आँखाको तारो बने। प्रसाईंकै नेतृत्वको समूहले त्यसअघि ओम्नीसँगको सम्झौता रद्द गर्न, उसलाई कालोसूचीमा राखी धरौटी जफत गर्न चैत १८ गते सुझाव दिएको थियो। त्यसमा प्रमुख लेखा नियन्त्रक प्रसार्इं, लेखा अधिकृतद्वय दाहाल, घिमिरे र कानुन अधिकृत श्रीकृष्ण पौडेलले हस्ताक्षर गरेका थिए। उनीहरूका सुझाव थिए १ सार्वजनिक खरिद ऐन २०६३ को दफा ५९ को उपदफा ७ बमोजिम सम्झौताको पूरै अन्त्य गर्ने। २ सोही दफाको उपदफा ८ बमोजिम सो कामबापत हिमालयन बैंक लिमिटेड कमलादीमा राखिएको जमानत नम्बर एचबीएलजीपीबी ०१७६०१३३ को अमेरिकी डलर ५ लाख १६ हजार ९ सय २२ जमानत जफत गरी राजस्व दाखिला गर्ने र सो कार्य गर्नगराउन लाग्ने थप रकम यकिन गरी सरकारी बाँकीसरह असुलउपर हुनुपर्ने। ३ सोही ऐनको दफा ६३ को उपदफा १ को खण्ड (ग) मा व्यवस्था भएबमोजिम एवं सार्वजनिक खरिद नियमावली २०६४ को नियम १४१ को उपनियम १ बमोजिम सो आपूर्तिकर्तालाई कालोसूचीमा राख्नका लागि कारण र विस्तृत विवरण खुलाई सार्वजनिक खरिद अनुगमन कार्यालयलाई लेखी पठाउन मनासिब हुने देखिएको। उक्त ऐनको दफा ५९ (७) मा भनिएको छ सार्वजनिक निकायसँग खरिद सम्झौता गर्नेले सम्झौताबमोजिम काम सुरु नगरेमा, काम सुरु गरी बीचैमा छोडेमा वा सम्झौताबमोजिम कामको प्रगति नगरेमा सार्वजनिक निकायले त्यस्तो सम्झौता जुनसुकै बखत अन्त्य गर्न सक्नेछ। दफा ५९ (८) मा छ उपदफा (७) बमाजिम सम्झौता अन्त्य भएमा सो कामबापत राखिएको पूरै जमानत जफत हुनेछ। सम्झौता अन्त्य भएको कारणले सम्झौताबमोजिम बाँकी रहेको कार्य पूरा गर्न जे जति रकम आवश्यक पर्छ सो रकम त्यसरी सम्झौताबमोजिम कार्य नगर्ने बोलपत्रदाताबाट सरकारी बाँकीसरह असुलउपर गरिनेछ। दफा ६३ मा कालोसूचीमा राख्नेसम्बन्धी प्रावधान छ। त्यसको १ (ग) मा एकदेखि तीन वर्षसम्म निम्न अवस्थामा कालोसूचीमा राख्न सक्ने भनिएको छ खरिद सम्झौता कार्यान्वयन गर्दा सारभूत त्रुटि गरेको वा सम्झौताअनुरूपको दायित्व सारभूत रूपमा पालना नगरेको वा खरिद सम्झौताबमोजिमको कार्य सो सम्झौताबमोजिमको गुणस्तरको नभएको कुरा पछि प्रमाणित भएमा। स्रोत भन्छ मंगलबार हुने खरिद सम्झौता ओम्नीकै सञ्जालको कम्पनीसँग हुनेछ। सामान पुरानैले टारिनेछ। स्वास्थ्य मन्त्रालयका सचिव यादवप्रसाद कोइरालाले संकटका समयमा स्वास्थ्य सामग्री खरिदमा अवरोध गरेका कारण प्रमुख लेखा नियन्त्रक प्रसाईंलाई स्पष्टीकरण सोधिएको बताए। विश्वभर कोरोनाको रोकथाम एवं नियन्त्रण गर्ने स्वास्थ्य सामग्रीको अभाव छ, उनले भने, यो बेला स्वास्थ्य सामग्री खरिदमा अवरोध गर्न पाइन्छ ? उनले स्वास्थ्य सामग्री खरिदमा एक पैसा दायाँबायाँ गरेको पाइएमा जुनसुकै सजाय भोग्न तयार रहेको बताए। आउनुहोस्, एकएक हेर्नुहोस्। कहीं गडबड भएको छ भने टुँडिखेलमा झुन्ड्याउनुहोस्। ठाउँको ठाउँ गोली हान्नुहोस्, सचिव कोइरालाले भने, तर, यो अफवाह फैलाउने र स्वास्थ्य सामग्री खरिदमा अवरोध गर्नेलाई पनि सोही सजाय गर्नुहोस्। उनले सम्झौता गरेर पनि स्वास्थ्य सामग्री खरिदमा बेइमान गरेको भन्दै ओम्नीसँग पनि आक्रोश पोखे। सरकारले जीटुजीमार्फत स्वास्थ्य सामग्री खरिद गर्ने निर्णय गरे पनि यो महामारीको परिस्थितिमा जताबाट पाइन्छ त्यतैबाट खरिद गर्न विभागले टेन्डर खोलेको हो, उनले भने, विश्वभर कोरोनाविरुद्धका स्वास्थ्य सामग्रीमा हारालुछ भइरहेको छ। ल्याउन गाह्रो छ। विभागका महानिर्देशक श्रेष्ठले जीटुजीमार्फत किन्न समय लाग्ने भएकाले तत्काल कामचलाउ सामग्री खरिद गर्न लागिएको बताए। जीटुजीमार्फत किन्न समय लाग्छ, उनले भने, धान फल्दै छ भनेर भात नखाने कुरा भएन नि। जटिल अवस्थामा नभई नहुने सामान किन्दै छौं। अनुत्तरित केही प्रश्न १ रातारात सरुवा गराइएका प्रमुख लेखा नियन्त्रक प्रसाईंलाई रमानापत्र किन दिइएन ? २ सरुवा भइसकेपछि अर्कै निकायका कर्मचारीलाई स्वास्थ्य सेवा विभागका महानिर्देशकले कुन अधिकारले स्पष्टीकरण सोधे ? ३ ओम्नीबाट धरौटी जफत गरिएको भनिएको ६ करोड रुपैयाँ सरकारी कोषमा किन दाखिला गरिएन ? ४ ओम्नीलाई कालोसूचीमा राख्ने भनियो तर किन राखिएन ? ५ ओम्नीले समयमा सामान ल्याएन र सम्झौता रद्द गरियो भनिएको छ। तर, उसले समयमा सामान नल्याउँदा भएको सरकारी हानिनोक्सानीको हिसाबकिताब गरी असुलउपर किन गरिएन ?"
शिकार खेल्न गएका युवाको लडेर मृत्यु,"गोरखा : शिकार खेल्न जङ्गलमा गएका एक युवाको लडेर मृत्यु भएको छ । चुमनुब्री गाउँपालिका ३ देवल गाउँका कान्छा गुरुङको भीरबाट लडेर मृत्यु भएको जिल्ला प्रहरी कार्यालय गोरखाले जानकारी दिएको छ । ३० वर्षका गुरुङको गत चैत ३० गते धार्चे गाउँपालिका १ तिर्पाङडाँडाबाट लडेर घटनास्थलमै मृत्यु भएको प्रहरीले जनाएको छ । उनको साथमा अरु पाँचजना पनि शिकार खेल्न गएका प्रहरीले जनाएको छ । सिर्दिबास प्रहरीचौकीका प्रहरी र देवल गाउँका सात जना स्थानीयबासी घटनास्थलतर्फ गएका छन् । घटनास्थल फिलिम गाउँबाट मानवबस्तीबिहिन जंगलजंगलै दुई दिनको बाटो टाढा रहेको वडाअध्यक्ष रामकुमार गुरुङले बताए । प्रहरी र गाउँले खाद्यान्न र भाँडाकुँडा बोकेर घटनास्थलतर्फ गएका छन्, उनले भने, जहाँ खानेपानी पाइन्छ त्यही खाना बनाएर खानुपर्छ, जहाँ ओढार छ, त्यहीँ सुत्नुपर्छ । उनीहरु चारदिनपछि मात्र फर्कने र विस्तृत विवरण जानकारी हुने उनले बताए ।"
उदयपुरको मस्जिदमा लुकेर बसेका १६ जना सुरक्षा निगरानीमा,"उदयपुर : उदयपुरको त्रियुगा नगरपालिका३ भुल्के मस्जिदमा लुकेर बसेका १२ भारतीयसहित १६ जना भेटिएका छन् । दुई दिनअघि वीरगजको मस्जिदमा लुकेर बसेका तीन जना मुस्लिम धार्मिक गुरुमा कोरोना संक्रमण देखिएपछि प्रशासनले अनुगमन गर्दा उनीहरूलाई मस्जिदमा लुकेर बसेको अवश्थामा फेला पारेको हो । उनीहरु लकडाउन हुनुभन्दा अगाडि नेपाल आएको बताए पनि स्थनीयले भने लकडाउनको समयमा चोरबाटो हुँदै भुल्केको मस्जिदमा आइ लुकेर बसेको दावी गरेका छन् । मस्जिदमा आएका १६ जना लडकडाउनको समयमा आएर लुकेर बसेको स्थानीयले बताएका छन् । मस्जिदमा रहेका १२ भारतीय परिचयपत्र भएको र अन्य ४ जना नेपाली भएको पाइएको प्रमुख जिल्ला अधिकारी दिपककुमार पहाडीले बताए । उनीहरू मस्जिदमा बस्दा पनि समाजिक दुरी कायम गरि बसिरहेको बताए पनि स्थानीयले भने समाजमा घुलमिल गरिरहेको दावी गरेका छन् । लकडाउनको समयमा मस्जिदमा विदेशी आएर गुपचुप बसेको स्थानीयले पटकपटक त्रियुगा नगरपालिका, जिल्ला प्रशासन, प्रहरीलाई सूचना दिएको बताए । उनीहरु सबैको स्वाब परीक्षणका लागि नमुना संकलन गरिएको प्रजिअ पहाडीले जानकारी दिए । १२ जना भारतीय विराटनगरबाट सप्तरी हुँदै त्यहाँ आएको सोधपुछका क्रममा खुलेको छ । सप्तरीको वोदेबर्साइन नगरपालिका५ जाँजरमा फागुन ३५ मा भएको नेपाल इज्तिमा सहभागी हुन आएको अनुमान गरिएको छ । स्वाब सकलनसँगै सबैको ट्राभल हिस्टिरी पनि खोजिने प्रजिअ पहाडीले बताए । प्रशासनले जिल्लाका मस्जिद केन्द्र गाईघाट, देउरी, कटारी र जलजलेमा पनि अनुगमन गरेको बताएको छ । त्यहाँ कोही फेला नपरेको पहाडीले बताए । मस्जिदमा बस्दै आएका उनीहरुले लकडाउन सूरु हुनु पहिले चैत्र ४ गते आएको बताएका छन् । उनीहरु सबैलाई अहिले त्यहीँ सुरक्षा निकायको विशेष निगरानीमा राखिएको छ ।"
वालुवा चाल्ने मजदुरले पाएनन् राहत,"धनकुटा : साँगुरीगढी१ लावरवोटेका पूर्णशम्शेर लिम्बु लेउती खोलामा वालुवा चालेर बिहान बेलुकाको छक टार्छन्। कोरोना सन्त्रासले सरकारले लकडाउन घोषणा गरेसँगै यतिबेला उनको कमाइ गर्ने थलो ठप्प छ। गाडी नचल्दा चालेको वालुवा विक्री पाएको छैन। लकडाउन लम्बिएपछि स्थानीय तहले ज्यालादारी र मजदुरलाई राहत स्वरुप खाद्यान्न बाड्यो। तर लेउती खोलामा वालुवा चाल्ने अधिकांश मजदुरले राहत पाएनन्। एकातिर कमाइ गर्ने माध्यम ठप्प छ। भने राहत नपाउँदा निन्द्रा हराउन थालेको उनले दुखेसो गरे। पहुँच हुनेलाई मात्र राहत वितरण गरेको उनको आरोप छ। केही मजदुरले राहत पाएछन्, उनले भने, हामीले पत्तै पाएनौं। केही खाद्यान्न पाए केही दिनलाई हुन्थ्यो। अब भोकै मर्नुपर्ने हो की भन्ने चिन्ता लाग्न थालेको छ । सरकारले असारदेखि असोजसम्म तीन खोलावाट वालुवा उद्खनन् प्रतिवन्ध लगाउने गर्छ। दैनिक खर्च टार्दै तीन महिनाको लागि पैसा जोहो गर्न समय पनि यही हो। तर अहिले लकडाउनले ठप्प हुँदा खर्च कसरी जोहो गर्ने भन्ने चिन्ताले सताउन थालेको अर्का मजदुर शेरबहादुर लिम्बुले बताए । लकडाउन पछिका केहि समय त जोहो गरेको पैसाले धान्यो, उनले भने, अहिले छरछिमेक सँग पैचोले चलाइरहेका छौ तेह्रथुम फाक्चारा घर भएकी पूर्णमाया ठकुरी विगत १३ वर्षदेखि लेउती बगरमा वालुवा चालेर परिवारको जिविकोपार्जन चलाइरहेकी छन्। जेठो छोरो र उनले वालुवा चालेर कमाएको पैसाले ५ जना सदस्य भएको परिवारको घरखर्च चलाउने माध्यम हो। लेउती बगर किनारमा रहेको लावरवोटेमा कोठा भाडामा लिएर बसेकी छिन्। लकडाउन भएदेखि नै उनको कमाई शून्य छ। कोठामा मौज्दात खाद्यान्न रित्तिन थालेको छ। वडा कार्यालयले राहत बाँडेको सुने पनि आफूले नपाएको ठकुरीले दुखेसो गरिन्। राहत हामी जस्ता ज्याला मजदुरी गर्नेलाई दिने हो भन्ने सुनेको थिए, उनले भनिन्, राहतको प्राथमिकता पहुँच हुनेलाई मात्रै रहेछ । सिम्सुवा गोलाईदेखि लावरवोटेसम्म लेउती खोलाको किनारमा गिट्टी वालुवा चालेर काम गरि खाने डेढसय परिवारको हाराहारीमा मजदुर छन्। केहीले स्थानीय तहबाट वितरण भएको राहत पाए। अधिकांश राहतबाट छुटेका छन्। लेउती बगरमा वालुवा चाल्न स्थानीय मात्रै नभएर भोजपुर, उदयपुर, सुनसरी र तेहथुमदेखि आएर परिवार वालुवा चालेर जीविकोपार्जन गर्छन्। गाडी चल्दा र चालेको वालुवा विक्री हुँदा मात्रै ती मजदुरको हात पैसा पर्छ। स्थानीय तहले हुनेखानेलाई मात्रै राहत वितरण गरेको संघीय समाजवादी पाटीका अध्यक्ष लावरवोटेका वासिन्दा वलवहादुर राईले आरोप लगाए। यता साँगुरीगढी गाउँपालिकाका प्रवत्ता तथा कार्यपालिका सदस्य बालकृष्ण राईले दैनिक ज्यालादारी र अतिगरिब पहिचान भएका घरधुरीलाई प्राथमिकता दिएर राहत वितरण गरेको बताए। उनले वडासमिति र समन्वय समितिको सिफारिसमा भएका नामावलीलाई प्राथमिकता राखिएको बताए। थप केही नामावली छुटेकाको तथ्यांक संकलन भइरहेको कसैलाई पनि पक्षपात नगरिकन राहत दिने उनले प्रष्ट पारे ।"
संक्रमित महिलासँगै आएका दैलेखका युवकको स्वाब संकलन,"दैलेख : सुदूरपश्चिम प्रदेशअन्तरगर्त कैलाली जिल्लाको लम्कीचुहा नगरपालिकाकी कोरोना भाइरस संक्रमित महिलाको सम्पर्कमा आएका दैलेखका एक युवकको स्वाब संकलन गरिएको छ । दैलेखको नारायण नगरपालिका ११ बिन्ध्याबासीनी काँडाका ती युवकको स्वाब संकलन गरिएको हो । दैलेख अस्पतालबाट खटिएको स्वास्थ्यकर्मीको टोलीले उनको स्वाब संकलन गरेका हुन् । ती युवकसँगै उनको परिवारका श्रीमती, छोरी र बुबाको समेत स्वाब संकलन गरिएको दैलेख अस्पतालका प्रमुख डा निरन्जन पन्तले बताए । स्वाब नमूना संकलन गरी परीक्षणका लागि कर्णाली प्रदेश सरकारले प्रदेश अस्पताल सुर्खेतमा स्थापना गरेको कोरोना परीक्षण प्रयोगशालामा पठाइएको डापन्तले बताए । संक्रमित महिलाको सम्पर्कमा आएका युवकको र्यापिड डाइग्नोस्टिक टेस्ट (आरडीटी) विधिबाट कोरोना परीक्षण गरिएको छ । आरडीटी विधिबाट गरिएको परीक्षणमा कोरोना भाइरसको संक्रमण नदेखिएको डापन्तले जानकारी दिए । अलपत्र परेको अवस्थामा ती युवक कोरोना भाइरस संक्रमित महिलासँगै बिरगंजबाट चैत्र १७ गते दैलेख पठाईएको थियो । कोरोना संक्रमित महिलासहित कैलालीका ३१, दैलेखका एक, सुर्खेतका एक, अर्घखाँचीका एक, दाङका एक जना गरी ३५ जना एउटै गाडीमा पठाईएको बताईएको छ । दैलेखका ती युवकले आफ्नो स्वास्थ्यमा समस्या नदेखिएको बताएका छन् । मंगरबार अन्नपूर्णसँग टेलिफोनमा कुरा गर्दै उनले भने, 'मेरो स्वास्थ्यमा समस्या देखिएको छैन्, घरमै बसिरहेको थिएँ।'"
काभ्रेका दुई युवामा कोरोनासँग मिल्ने लक्षण : बुधबार स्वाब परीक्षण हुने,बनेपा : काभ्रेको मण्डनदेउपुर नगरपालिका र बेथान्चोक गाउँपालिकामा एकएक जनामा र्यापिड टेष्ट परीक्षणमा कोरोनासँग मिल्ने लक्षण भेटिएको छ। नगरपालिका भित्र स्वास्थ्यकर्मीको टोलीले र्यापिड टेष्ट गर्दा कोरोना मिल्ने लक्ष्ण देखिएको हो। कोरोनाको लक्षण देखिएका युवालाई अहिले धुलिखेल अस्पतालको आइसोलेसनमा वार्डमा पठाइएको मन्डनदेउपुर नगरपालिकाको मेयर टोकबहादुर वाइवाले जानकारी दिए। मण्डन देउपुर नगरपालिमा ३ नयाँगाउँका २३ वर्षीय युवामा मंगलबार भएको परीक्षणमा कोरोना देखिएको हो। उनी चैत्र ७ गते दुबईबाट नेपाल फर्केका हुन्। बेथान्थोक गाउँपालिका ५ च्याल्टीका २८ वर्षीय अर्का युवामा पनि कोरोनासँग मिल्ने लक्षण देखिएको हो। उनी चैत्र ९ गते भारतबाट नेपाल फर्किएको गाउँपालिका अध्यक्ष प्रेमबहादुर तिमल्सिनाले जानकारी दिए। उनलाई पनि धुलिखेल अस्पताल पठाउने तयारी भइरहेको अध्यक्ष तिमल्सिनाले बताए । आज बेथानचोक र मण्डनदेउपुरमा कोरोनासँग मिल्ने लक्षण देखिएका युवाको स्वाब परीक्षणपछि कोरोना भए नभएको पुष्टि हुने धुलिखेल अस्पतालका डा सुमन ताम्राकारले जानकारी दिए। विभिन्न देशबाट आएका मण्डनदेउपुर नगरपालिका भित्र ३८ जना नगरपालिकाको सम्पर्कमा आएका थिए। बेथानचोक गाउँपालिका भित्र विदेशबाट आएका २२ जना गाउँपालिकाको सम्पर्कम आएका थिए।
अछामका २ सय २६ जनाको रिपोर्ट नेगेटिभ,"अछाम : अछाममा कोरोना भाइरस परीक्षणका लागि संकलन गरिएको २ सय २६ जनाकै रिर्पोट नेगेटिभ आएको छ। नेपाली सेनाको हेलिकोप्टरमार्फत अछाममा दुई दिन लगाएर स्वाब संकलन गरिएको थियो । संकलन गरिएको सबै रिपोर्ट नेगेटिभ आएको स्वास्थ कार्यालय अछामका प्रमुख झनक ढुंगानाले जानकारी दिए । अछामको बयालपाटा अस्पतालबाट ५१ जना,मंगलसेन नगरपालिकाबाट १ सय ७ जना र कमल बजारबाट ६८ जनाको स्वाब संकलन गरिएको थियो । शुक्रराज ट्रपिकल तथा सरुवा रोग अस्पताल टेकु काठमाडौंमा गरिएको परीक्षणबाट २ सय २६ जनाको रिपोर्ट नेगेटिभ आएको हो ।"
वालुवा चाल्ने मजदुरले पाएनन् राहत,"धनकुटा : साँगुरीगढी१ लावरवोटेका पूर्णशम्शेर लिम्बु लेउती खोलामा वालुवा चालेर बिहान बेलुकाको छक टार्छन्। कोरोना सन्त्रासले सरकारले लकडाउन घोषणा गरेसँगै यतिबेला उनको कमाइ गर्ने थलो ठप्प छ। गाडी नचल्दा चालेको वालुवा विक्री पाएको छैन। लकडाउन लम्बिएपछि स्थानीय तहले ज्यालादारी र मजदुरलाई राहत स्वरुप खाद्यान्न बाड्यो। तर लेउती खोलामा वालुवा चाल्ने अधिकांश मजदुरले राहत पाएनन्। एकातिर कमाइ गर्ने माध्यम ठप्प छ। भने राहत नपाउँदा निन्द्रा हराउन थालेको उनले दुखेसो गरे। पहुँच हुनेलाई मात्र राहत वितरण गरेको उनको आरोप छ। केही मजदुरले राहत पाएछन्, उनले भने, हामीले पत्तै पाएनौं। केही खाद्यान्न पाए केही दिनलाई हुन्थ्यो। अब भोकै मर्नुपर्ने हो की भन्ने चिन्ता लाग्न थालेको छ । सरकारले असारदेखि असोजसम्म तीन खोलावाट वालुवा उद्खनन् प्रतिवन्ध लगाउने गर्छ। दैनिक खर्च टार्दै तीन महिनाको लागि पैसा जोहो गर्न समय पनि यही हो। तर अहिले लकडाउनले ठप्प हुँदा खर्च कसरी जोहो गर्ने भन्ने चिन्ताले सताउन थालेको अर्का मजदुर शेरबहादुर लिम्बुले बताए । लकडाउन पछिका केहि समय त जोहो गरेको पैसाले धान्यो, उनले भने, अहिले छरछिमेक सँग पैचोले चलाइरहेका छौ तेह्रथुम फाक्चारा घर भएकी पूर्णमाया ठकुरी विगत १३ वर्षदेखि लेउती बगरमा वालुवा चालेर परिवारको जिविकोपार्जन चलाइरहेकी छन्। जेठो छोरो र उनले वालुवा चालेर कमाएको पैसाले ५ जना सदस्य भएको परिवारको घरखर्च चलाउने माध्यम हो। लेउती बगर किनारमा रहेको लावरवोटेमा कोठा भाडामा लिएर बसेकी छिन्। लकडाउन भएदेखि नै उनको कमाई शून्य छ। कोठामा मौज्दात खाद्यान्न रित्तिन थालेको छ। वडा कार्यालयले राहत बाँडेको सुने पनि आफूले नपाएको ठकुरीले दुखेसो गरिन्। राहत हामी जस्ता ज्याला मजदुरी गर्नेलाई दिने हो भन्ने सुनेको थिए, उनले भनिन्, राहतको प्राथमिकता पहुँच हुनेलाई मात्रै रहेछ । सिम्सुवा गोलाईदेखि लावरवोटेसम्म लेउती खोलाको किनारमा गिट्टी वालुवा चालेर काम गरि खाने डेढसय परिवारको हाराहारीमा मजदुर छन्। केहीले स्थानीय तहबाट वितरण भएको राहत पाए। अधिकांश राहतबाट छुटेका छन्। लेउती बगरमा वालुवा चाल्न स्थानीय मात्रै नभएर भोजपुर, उदयपुर, सुनसरी र तेहथुमदेखि आएर परिवार वालुवा चालेर जीविकोपार्जन गर्छन्। गाडी चल्दा र चालेको वालुवा विक्री हुँदा मात्रै ती मजदुरको हात पैसा पर्छ। स्थानीय तहले हुनेखानेलाई मात्रै राहत वितरण गरेको संघीय समाजवादी पाटीका अध्यक्ष लावरवोटेका वासिन्दा वलवहादुर राईले आरोप लगाए। यता साँगुरीगढी गाउँपालिकाका प्रवत्ता तथा कार्यपालिका सदस्य बालकृष्ण राईले दैनिक ज्यालादारी र अतिगरिब पहिचान भएका घरधुरीलाई प्राथमिकता दिएर राहत वितरण गरेको बताए। उनले वडासमिति र समन्वय समितिको सिफारिसमा भएका नामावलीलाई प्राथमिकता राखिएको बताए। थप केही नामावली छुटेकाको तथ्यांक संकलन भइरहेको कसैलाई पनि पक्षपात नगरिकन राहत दिने उनले प्रष्ट पारे ।"
जुम्लाका ५०० दलितलाई आर्ट अफ लिभिङको खाद्यान्न सहयोग,"नेपालगन्ज : द आर्ट अफ लिभिङले जुम्लाका पाँच सय दलित परिवारलाई खाद्यान्न सहयोग गरेको छ । जुम्लाका पूर्वसभासद् देवीलाल थापाले लकडाउनबाट जिल्लाका चारवटा स्थानीय तहका अति विपन्न दलित परिवारलाई खाद्यान्न अभाव भएको जानकारी गराएपछि उद्योगी एवं सांसद विमल केडियाको संयोजनमा आर्ट अफ लिभिङले राहात उपलब्ध गराएको हो । आर्ट अफ लिभिङ नेपालगन्ज सेन्टरका संयोजक संजय थापाले मंगलबार पूर्वसभासद् थापालाई राहात हस्तान्तरण गरेका हुन् । राहात हस्तान्तरण कार्र्यक्रममा आर्ट अफ लिभिङ नेपालगन्ज सेन्टरका सदस्य जयनारायण शाह, माला शर्माका साथै स्वयंसेवकहरु राजु काफ्ले, सुधीर गौतम, दीपेन्द्र रावललगायतको सहभागिता रहेको थियो । यो राहात जुम्लाको चन्दनाथ नगरपालिकाको दुई सय परिवार, गोठीचौर, तीला र कनक सुन्दरी गाउँपालिकाका एक एक सय परिवारलाई वितरण हुने पूर्वसभासद् थापाले बताए । कोरोना भाइरस (कोभिड १९) को महामारीका बेलामा विपन्न, श्रमिक तथा समस्यामा परेका व्यक्तिहरुलाई मानवीय सहायता अन्तर्गत सहयोग गरेको नेपालगन्ज सेन्टरका संयोजक थापाले प्रष्ट पारे । पूर्वसभासद् थापाले राहात सामग्री अति विपन्न परिवारका दलितहरुलाई वितरण गरिने बताए । उनले भने, 'स्थानीय तहले विपन्न दलितको सूची बनाएको छ । त्यही सूचीबाट वितरण हुनेछ ।' राहात सामग्रीमा ११ किलो चामल, १५ किलो मसुरोको दाल, एक लिटर खाने तेल, चाउचाउ १५ पोका, नुन एक किलो र साबुन एक थान रहेको द आर्ट अफ लिभिङ नेपालगन्ज सेन्टरले जनाएको छ ।राहात सामग्री मंगलबार नै ट्रकमा राखेर पठाइएको छ ।यसअघि पनि नेपालगन्ज सेन्टरले नेपालगन्जको कारकाँदो चोकमा मजदुरी गरेर जिविकोपार्जन गर्ने बर्दियाका ११ जना मजदुरलाई खाद्यान्न सहयोग गरेको थियो ।"
बैतडीमा ३९० जनाको कोरोना रिपोट 'नेगेटिभ',"बैतडी : विभिन्न क्वारेन्टाइनमा रहेका ३ सय ९० जनाको थ्रोट स्वाब परीक्षण रिपोट नेगेटिभ आएको छ । गत चैत २८ गते जिल्लाका विभिन्न स्थानमा संकलन गरिएको थ्रोट स्वाबको राष्ट्रिय जनस्वास्थ्य प्रयोगशालामा परीक्षण गर्दा कोरोना रिपोट नेगेटिभ आएको स्वास्थ्य कार्यालयका प्रमुख योगेशप्रसाद भट्टले बताए । उनले भने, 'थ्रोट स्वाब संकलन भएका ४ सय २५ मध्ये ३सय ९० जनाको रिपोट आएको छ । ७ जनाको फेरी थ्रोट स्वाब संकलन गर्नुपर्ने देखिएको छ। २८ जनाको रिपोट आउन बाँकी छ ।' कोभिड १९ उच्चस्तरीय समितिको समन्वयमा हेलिकोप्टरमार्फत स्वास्थ्यकर्मीको टोली आएर पुर्चौंडी नगरपालिका र पञ्चेश्वर गाउँपालिकामा क्वारेन्टाइनमा बसेका नागरिकहरुको थ्रोट स्वाब संकलन गरेको थियो । पुर्चौंडीमा ३सय ४३ जना र पञ्चेश्वर ८२ जनाको थ्रोट स्वाबको नमूना संकलन गरिएको थियो । कोरोना रिपोट नेगेटिभ आएका सबैलाई एकहप्ते होम क्वारेन्टाइनमा बस्ने गरी क्वारेन्टाइनबाट घर फर्काउने तयारी समेत भट्टले बताए । उनले भने, 'थ्रोट स्वाबको रिपोट नेगेटिभ आएपछि अब उनीहरुलाई एक हप्ता होम क्वारेन्टाइनमा बस्ने हिसाबले घर पठाउने तयारी गरेका छौं । यसका लागि सम्बन्धित पालिकाहरुसंग छलफल भइरहेको छ ।' जिल्लामा यसअघि १३७ जनाको र्यापीड डाइग्नोस्टिक टेस्ट गर्दा उनीहरुको रिपोट पनि नेगेटिभ आएको थियो । भारतका विभिन्न स्थानबाट आएर क्वारेन्टाइनमा बसेका नागरिकहरुको थ्रोट स्वाबको परीक्षण र र्यापीड टेस्ट गरिएको हो ।"
लकडाउनमा पिकनिक !,"प्यूठान : विश्वव्यापी महामारीको रुपमा फैलिएको कोरोना भाइरस (कोभिड१९) फैलिने त्रासमा लकडाउनले मुलुक ठप्प छ। सरकारले घरभित्रै बसेर सुरक्षित हुन आग्रह गरिरहेको छ। कुनै पनि सार्वजनिक सभा, भेला गर्न पूर्ण रुपमै बन्देज लगाइएको छ। तर, गुल्मीको मदाने गाउँपालिका १ अग्लुङका युवाले लकडाउनको उल्लघंन गरेका छन्। नयाँ वर्ष २०७७ सालको पहिलो दिन अग्लुङस्थित झिगनपानीका युवा भेला भएर सार्वजनिकस्थलमा पिकनिक कार्यक्रम गरेका हुन्। गाउँका १६ युवा पिकनिक गएर लकडाउन उलंघन गरेका हुन्। सामाजिक दुरीलाई समेत ख्याल नगरी युवाले पिकनिक खाएका तस्बिर सार्वजनिक भएका छन्। स्थानीयका अनुसार गाउँकै गोलढुंगामा गएर युवाले पिकनिक खाएका हुन्। सार्वजनिक रुपमै भेला भएर पिकनिक गर्दासमेत गाउँपालिका र वडाका जनप्रतिनिधि एवं कर्मचारीले यसलाई नियन्त्रण नगरेको स्थानीयवासीको गुनासो छ। प्रहरी प्रशासनसमेत यसबारे बेखवर छ। झिगनपानीका युवा नयाँ वर्षका दिन पिकनिक खान गएको आज मात्रै थाहा भयो, वडा अध्यक्ष प्रेमचन्द बोहोराले भने,उनीहरुलाई सम्पर्क गरिरहेको छु, तर सम्पर्क हुन सकेको छैन् । साविकका ९ वटै वडामा टोल समिति गठन गरेर कोरोना नियन्त्रणका कार्यक्रम भइरहेका बेला गाउँका युवाले गरेको यस्तो कार्यले आफूलाई दुखी बनाएको उनले सुनाए। नयाँ वर्षका दिन आफू अग्लुङफेदी बजार गएकाले केही जानकारी नभएको समेत उनले सुनाए। टोल समितिमै आवद्ध युवाले नियम उल्लंघन गरेको पाइएको समेत उनको भनाइ छ। चन्दका अनुसार प्रत्येक टोलमा तीनतीन जनाको समूह बनाएर कोरोना नियन्त्रणका कार्यक्रम युवा मार्फत भइरहेका छन्। गाउँपालिका केन्द्र पुर्कोटदहदेखि अग्लुङ टाढा पर्ने भएकाले यसबारे आफूलाई कुनै जानकारी नभएको इलाका प्रहरी कार्यालय पुर्कोटदहका इन्चार्ज प्रहरी निरीक्षक पंकज चुँदालीले जानकारी दिए।"
कोरोना जित्ने बेलायतका नेपाली डाक्टर,"लण्डन : बेलायतको सन्डरल्याण्ड अस्पतालमा कन्सल्टेन्ट फिजिसियन एवम् मिर्गौला रोग विशेषज्ञका रुपमा कार्यरत छन् डा सिर्जु श्रेष्ठ। अस्पतालमा कोरोना भाइरस संक्रमण भएका बिरामी हेर्ने क्रममा आफै संक्रमित बनेका उनी अहिले भने निको भएर काममा फर्किसकेका छन्। मार्चको मध्यतिर बेलायतमा कोरोनाका केस बढ्दै गए पनि महामारी नै भइसकेको थिएन। डा श्रेष्ठ कार्यरत अस्पतालमा पनि कोरोनाका एक दुई वटा केस मात्रै थिए। हामी त मास्क र पञ्जा मात्र लगाएर बिरामी हेरिरहेका थियौं। अहिले जस्तो धेरै पीपीई अस्पतालसम्म आइपुगेको थिएन, डा श्रेष्ठ सम्झिन्छन्, मलाई बिरामीसँगकै सम्पर्कले संक्रमण भयो भन्ने लागेको छ। उनलाई सुरुको दुई दिन पखाला लाग्यो। उनले सामान्य रुपमै लिए। तेस्रो दिनदेखि ज्वरो पनि थपियो। ज्वरो निकै चर्को बन्दै गएपछि मनमा विस्तारै चिसो पस्न थाल्यो। पखाला र ज्वरोपछि खोकी पनि सुरु भयो। तर श्वासप्रश्वासमा कुनै समस्या थिएन। त्यतिबेलासम्म पखालालाई कोरोनाको लक्षणका रुपमा लिइएको थिएन। तर कोरोना संक्रमित केही बिरामी हेरिसकेका डा केसीलाई आफ्ना लक्षण राम्रो संकेत होइन भनेर बुझ्न कठिनाइ भएन। अहिलेसम्म जिन्दगीमा कहिल्यै बिरामी नपरेको मान्छे म। तेस्रो दिनसम्म आउँदा त यति धेरै कमजोर बनें कि बाथरुम नै जान पनि धौधौ भयोे, उनले भने। उमेरले ५ दशक काटेका श्रेष्ठले जीवनमै पहिलोपटक मृत्युको बारेमा सोचेको सुनाए। साँच्चै जीवनमा पहिलो पटक विरामी भएर मरिन्छ कि भन्ने सोचेँ, उनले भने, मेरो आँखै अगाडि मेरो जस्तै लक्षणहरु बिग्रिएर आइसीयूमा सारिएका कोभिड विरामीको अनुहार झल्झली आइरह्यो। श्वासप्रश्वासमा समस्या नआइञ्जेल अस्पतालले भर्ना लिंदैनन् भन्ने डा श्रेष्ठलाई थाहा थियो। सिटामोलको सहारामा घरमै बस्नुको विकल्प थिएन। श्रीमतीले तातो, झोलिलो र पचाउन सजिलो हुने खालका खानेकुरा, फलफूल, जुस खुवाइरहेकी थिइन्। एक छोरा र एक छोरीसहितको श्रेष्ठ परिवारमा सबैजना एक अर्काबाट आइसोलेट हुनुपर्ने भयो, जसकारण अवस्था झन् अफ्ठेरो बन्यो। लक्षण सुरु भएको तेस्रो र चौंथो दिन डा श्रेष्ठलाई निकै गाहे भयो। पाँचौं दिनबाट उनलाई ज्वरोले छोड्यो। अनि बिस्तारै सुधार महसुस हुन थाल्यो। यसबीचमा डा श्रेष्ठकी श्रीमतीलाई समेत हल्का ज्वरो र खोकीको लक्षण देखिएको थियो। केही दिनभित्रै दुवैले जाँच गराए, डा श्रेष्ठको रिपोर्ट पोजिटिभ आयो तर श्रीमतीको नेगेटिभ। बेलायतमै २० वर्ष काम गरेका डा श्रेष्ठका लागि फ्लुका केस नौलो होइनन्। यसअघि स्वाइन फ्लु, बर्ड फ्लुसम्मका बिरामी हेरेको अनुभव संगालेका उनलाई कोरोनाको केस भने सबैबाट फरक र अझै धेरै खतरनाक लागेको छ। अहिलेसम्म कोरोनाको उपचार सम्भव छैन। कुनै औषधि पनि बनेको छैन। सरकारले जारी गरेको सोसल दूरीको नियमपालना गर्नुपर्ने उनले बताए। नियमित हात धुने गरौं। शरीरमा पानीको कम हुन नदिऔं, स्वस्थकर खानेकुराहरु खाने गरौं, उनले भने, सावधानी नै सबैभन्दा उत्तम उपाय हो। कुनै लापरवाही नगरौं। डा श्रेष्ठलाई स्वास्थ्यलाभ गर्ने क्रममा परिवारबाट निकै ठूलो साथ मिल्यो, विशेष त मनोवैज्ञानिक हिसाबले। यो बेलामा मनोवैज्ञानिक रुपमा पनि मानिसलाई ठूलो सहयोगको खाँचो हुन्छ। जुन कुरा परिवारले बुझिदिनु आवश्यक छ, उनले भने, मेरो परिवार र श्रीमतीको सहयोगकै कारण पनिआफू छिटै निको भएँजस्तो मलाई लागेको छ। गत सातादेखि फेरि आफ्नो नियमति काममा फर्किएका छन् उनी। अहिले त अस्पताल पनि कोरोना संक्रमितले भरिभराउ छ। झण्डै ८० प्रतिशत बिरामी कोरोनाकै छन्। कोरोनाको संक्रमणबाट निको हुन नपाउँदै फेरि तीनै बिरामीकै सम्पर्कमा पुगेका उनलाई कुनै डर भने छैन। मलाई त निको भइसक्यो। मेरो शरीरमाजुन एन्टीबडी पैदा भएर मलाई निको भयो, त्यसले नै अब मलाई फेरि संक्रमितहुने जोखिमकम गरेको छ जस्तो लाग्छ, उनले भने, पहिलेको तुलनामा पीपीईको प्रयोग पनि बढाइएको छ। कोरोनाको संक्रमण हुँदै निको हुने बेलासम्मको अनुभव डा श्रेष्ठलाई जति धेरै कष्टकर भयो, त्यति नै महत्वपूर्ण पाठ सिक्ने अवसर पनि। जीवनको महत्वअझै बढी बुझेंजस्तो लागेको छ।"
जिल्लाभरि एउटा मात्रै थर्मल गन,"ओखलढुंगा : टाढैबाट मानिसको तापक्रम थाहा पाउनका लागि प्रयोग गरिने थर्मल गनको ओखलढुंगा जिल्लाभरि नै अभाव भएको छ । थर्मल गनको माग अत्यधिक भए पनि हाल जिल्लामा एउटा मात्रै थर्मल गन सञ्चालनमा छ । खिजीदेम्बा गाउँपालिकाको लिम्ती नाकाको स्वास्थ्य सहायता कक्षमा उक्त थर्मल गन प्रयोगमा छ । थर्मल गन खिजीदेम्बा गाउँपालिकाले खरिद गरेर प्रयोगमा ल्याएको हो । एउटा थर्मल गन बेलैमा जोहो गरेका थियौँ र अहिले सञ्चालनमा छ, खिजीदेम्बा गाउँपालिकाका अध्यक्ष वेदबहादुर रोकाले भने, अरु खरिद गर्नका लागि काठमाडौँका चोकचोक खोज्दा पनि पाउन सकिएन । खिजीदेम्बा गाउँपालिकामा ११ वटा थर्मल गन आवश्यक भए पनि गाउँपालिकासँग एउटा मात्रै रहेको गाउँपालिका अध्यक्ष रोकाको भनाइ छ । थर्मल गन बजारमै अभाव देखिएपछि खरिद गर्न नसकिएको सो गाउँपालिकाले जनाएको छ । जिल्ला आयुर्वेद स्वास्थ्य केन्द्रसँग भएको एउटा थर्मल गन हर्कपुर नाकामा राखिए पनि अहिले काम लाग्ने अवस्थामा छैन । थर्मल गन बिग्रिएपछि तापक्रम नाप्न समस्या भएको जिल्ला कमाण्ड पोष्टका फोकल पर्सन सुमन तिवारीले बताए । उनले जिल्लाभरि थर्मल गन अभाव भएको जानकारी दिए । खिजीदेम्बाबाहेक ओखलढुंगाका अन्य गाउँपालिकासँग थर्मल गन छैन । थर्मल गन खरिद गर्नु ठूलो कुरा नभए पनि बजारमै सटेज भएपछि समस्या भयो , सिद्धिचरण नगरपालिकाका नगरप्रमुख मोहनकुमार श्रेष्ठले भने, अहिले हामीसँग एउटै थर्मल गन छैन । कोरोना भाइरसको संभावित संक्रमणबाट सुरक्षित भए तापक्रम लिन सजिलो हुने र तापक्रम लिइएको व्यक्तिले पनि विश्वास गर्ने भएका कारण थर्मल गनको माग धेरै भएको नगर प्रमुख श्रेष्ठ बताउँछन् । प्रदेश सरकारले पनि अन्य मेडिकल उपकरण पठाए पनि थर्मल गन उपलब्ध गराएको छैन । थर्मल गन हुँदा विरामी तथा संकास्पदको टाढैबाट परिक्षण गर्न सकिने भएकाले स्वास्थ्यकर्मी पनि सुरक्षित हुने हुँदा जिल्लाभर थर्मल गनको माग छ ।"
आइएमएफले गर्यो नेपालसहित २५ देशको ऋणमोचन,"काठमाडौं : अन्तर्राष्ट्रिय मुद्रा कोष (आइएमएफ) ले नेपालसहित २५ देशको ऋण मोचन गरेको छ । कोरोना महामारीका कारण लम्बिदों संकटलाई दृष्टिगत गर्दै आइएमएफले न्यून आय भएका मुलुकको ऋणमोचन गरेको हो । आइएमएफकी प्रबन्ध निर्देशक क्रिस्टिलिना जर्जिभाले ऋण मोचनले न्यून आय भएका देशहरुलाई कोरोनाको संकटसँग जुझ्न र खासगरी गरिब र जोखिममा रहेका समुदायको लागि काम गर्न सहयोग पुग्ने उल्लेख गरेकी छिन् । नेपालसहित अफगानिस्तान, बेनिन, बुर्किना फासो, मध्य अफ्रिकी गणतन्त्र, चाड, कोमोरोस, कंगो, डोमिनिक गणतन्त्र, गाम्बिया, गुयेना, गुयेनाबिसाउ, हाइटी, लाइबेरिया, मदागस्कार, मालावी, मोजाम्बिक, नाइजर, रुवाण्डा, साओ टोमी एण्ड प्रिन्सिपी, सिरिया लिओन, सोलोमोन आइल्याण्ड, ताजिकिस्तान, तोगो, र यमनले ऋण मोचन पाएका हुन् । आइएमएफले ब्यालेन्स अफ पेमेन्ट (भुक्तानी सन्तुलन) संकटमा राष्ट्रहरुलाई ऋण दिने गर्छ। नेपालले भने भूकम्पको बेलामा पनि आइएमएफसँग ५ करोड डलर बराबरको ऋण लिएको थियो । आइएमएफकी प्रबन्ध निर्देशक जर्जिभाले विपद् रोकथाम तथा राहत कोष (क्याटसट्रफी कन्टेनमेन्ट एण्ड रिलिफ ट्रष्ट) सुधारमार्फत् २५ देशको ऋण मोचन गरी उनीहरुलाई कोराना भाइरसको महामारीले सिर्जना गरेको प्रभावलाई सम्बोधन गर्न सहयोग पुग्ने भन्दै उनले गरिब राष्ट्रहरुले आइएमएफको ऋणको बाध्यता यो सुरुवाती चरणमा पहिलो ६ महिनाका लागि बोक्नु नपर्ने बताइन् । स्रोतको यस्तो संकटको अवस्थामा उनीहरुले दुर्लभ स्रोतलाई आपत्कालीन स्वास्थ्य सामग्री तथा अन्य राहतका कार्यक्रममा लगाउन सक्छन् । क्याटसट्रफी कन्टेनमेन्ट एण्ड रिलिफ ट्रष्टबाट अहिले ५० करोड अमेरिकी डलर ऋण भुक्तानीको अवधि लम्ब्याउने प्रयोजनमा खर्च हुनेछ । यसमा बेलायतको १८ करोड ५० लाख र जापानको १० करोड डलर रहेको छ । चीन र नेदरल्याण्डस्ले पनि यसमा सहयोग गर्ने पहल अघि बढाएका छन् । त्यस्तै, प्रबन्ध निर्देशक जर्जिभाले अहिले खर्च गरिन लागेको कोषलाई परिपूर्तिका लागि अन्य दातृ निकायलाई पनि आग्रह गरेकी छिन् । उनले अति विपन्न र न्यून आय भएका सदस्य राष्ट्रलाई पूर्ण रुपमा दुई वर्षका लागि ऋण भुक्तानी गर्नु नपर्ने व्यवस्था गरिने बताएकी छिन् । अन्य दातृ निकायले के गर्छन्? नेपालले आइएमएफसहित अन्य दातृ निकायसँग पनि यस्तै निश्चित अवधिको ऋण भुक्तानी तालिका पछि सार्न र सम्भव भएसम्म ऋण मोचनका लागि आग्रह गरेको छ । अर्थमन्त्री डा युवराज खतिवडाले गत शुक्रबार दातृ निकायका प्रतिनिधिहरुसँग यसबारेमा छलफल गरेका छन् । उनले विश्व बैंक, एसियाली विकास बैंक, विश्व बैंक समूहको अन्तर्राष्ट्रिय वित्त निगम, अन्तर्राष्ट्रिय मुद्रा कोष, एसियाली पूर्वाधार लगानी बैंक लगायतसँग छलफल गरेका थिए । अहिले राजस्व प्राप्ति घटेको र रेमिट्यान्सको जगमा उभिएको नेपाली अर्थतन्त्रका लागि वित्तिय स्रोत निकै दुर्लभ हुने भन्दै उनले ऋण भुक्तानी अवधि थप्नुका साथै थप सहायता दिन आग्रह गरेका छन् ।"
अब नेपाली नोटमा हुनेछ यस्तो हस्ताक्षर,"काठमाडौं : नेपाल राष्ट्र बैंकले नयाँ गभर्नर पाएसँगै छापिने नेपाली नोटमा पनि नयाँ हस्ताक्षर हुनेछ। राष्ट्र बैकले नयाँ हस्ताक्षर सार्वजनिक गरेको छ। राष्ट्र बैंकले अब नगदको प्रयोग सकेसम्म कम गराउँदै लैजाने नीति लिएको छ । लकडाउनकाबीच गत साता आफ्नो कार्यकाल सुरु गरेका नेपाल राष्ट्र बैंकका नवनियुक्त गभर्नर अधिकारीले नोट छपाइ र ढुवानीमा रहेको खर्च डिजिटल भुक्तानीका माध्यमबाट कटौती गर्न सकिने बताए । अहिले राष्ट्र बैंकले बैंक तथा वित्तिय संस्थामार्फत् डिजिटल भुक्तानीलाई निःशुल्क गरेको भन्दै गभर्नर अधिकारीले अहिलेको अप्ठेरो अवस्थाले यसको बाध्यकारी प्रयोग समेत बढीरहेको बताए । 'नगद छपाइ, ढुवानीको खर्चलाई डिजिटल भुक्तानी माध्यमले कटौती गर्न सक्छन्,' अधिकारीले भने, 'नगदको कारोबारका लागि एकातर्फ केन्द्रीय बैंकको लागत त छँदैछ । जोखिम पनि त्यत्तिकै छ ।' डिजिटल भुक्तानीलाई विश्वसनीय, सुरक्षित र पहुँचयोग्य बनाउन आउँदा दिनमा राष्ट्र बैंकले पहल गर्ने उनको भनाइ छ । यद्यपि, अहिले नै नोटको प्रचलन हटाउने (क्यासलेस) कल्पना गर्न सकिदैन । वित्तिय स्थायित्व कायम गर्ने, वित्तिय पहुँच बढाउने, मुद्रा स्फिति नियन्त्रण गर्ने, विदेशी मुद्राको रेखदेख र विस्तारको जिम्मेवारीका अतिरिक्त केन्द्रीय बैंकको एउटा प्रमुख काम नोट निष्काशन र सर्कुलेसन (वितरण) पनि हो । यस्तै गभर्नर अधिकारीको कार्यकालमा छापिने नेपाली नोटमा नयाँ हस्तार हुनेछ।"
क्वारेन्टाइनमा राखिएका युवा भाग्ने प्रयास गरेपछि,इटहरी : इटहरी उपमहानगरपालिकाले जनता क्याम्पसमा बनाएको क्वारेन्टाइनबाट मंगलबार दिउँसो एक भारतीय युवा भाग्ने प्रयास गरेका छन् । बिहारको फारबिसगन्जबाट इटहरी आइपुगेका २१ वर्षीय युवाले भाग्ने प्रयास गरेका हुन् । इटहरीमा फलफुल व्यवसाय गर्ने आमालाई भेट्न आएका उनलाई सुरक्षाकर्मीले भेटेर इटहरी अस्पताल पुर्याएको थियो । अस्पतालमा र्यापिड टेस्ट गरिएका उनको टेस्ट रिजल्ट नेगेटिभ आएको क्वारेन्टाइनका इन्चार्ज विशाल दाहालले जानकारी दिए । क्वारेन्टाइन पुर्याइएका ती युवा क्वारेन्टाइनबाट भाग्ने प्रयास गरेका थिए । क्याम्पसबाट निस्केर चार सय मिटर अघि बढेका उनलाई सुरक्षाकर्मीको सहयोगमा क्वारेन्टाइनमा लगिएको थियो । युवालाई समात्ने क्रममा स्थानीय आतंकित बनेका थिए । इटहरीको क्वारेन्टाइनमा २१ जना राखिएका छन् ।
लकडाउनमा बढ्यो काठ तस्करी : डढेलोले वनजन्तु असुरक्षित (फोटोभिडियो),"बर्दिबास : कोरोना भाइरसको महामारीबाट बच्न सबै घरभित्र बसेका छन् । गाउँ सरह सबै सुनसान छन् । तर योबेलामा वनमा काठको चोरी तस्करी भने बढिरहेको छ । साथै वनमा लागेको डढेंलोले पनि वन्यजन्तु थप असुरक्षित भएका छन् । डिभिजन वन कार्यालय महोत्तरीको टोलीले गौशाला नगरपालिका १ स्थित एभरेष्ट चिनी कारखानामा फसेको निलगाई मृत अवस्थामा फेला परेको छ । कारखानभित्र पसेका निलगाईलाई उद्धार गर्न गाउँलेसहित गएका वन कर्मचारीले मरेको अवस्थामा बैशाख १ गते दिउँसो फेला परेका थिए । चार दिनअघि रामनगरमै जंगलबाट गाउँ पसेको चित्तललाई उद्दार गरिएको थियो । चैत्र ३० गते पनि बर्दिबासस्थित पाटु सामुदायिक वनको भीरमा फसेको निलगाईलाई गाउँले र वनकर्मचारीले उद्दार गरेर वनमा छाडेका थिए । लकडाउनको मौका छोपी वनमा काठ तस्करी र डढेंलो लगाएर वन्यजन्तुको सिकार गर्ने काम भइरहेको छ । रुखमा वसन्तु ऋतुसँगै पालुवा पलाएका छन् । शान्त, मनमोहक वातावरणबीच वनमा दानापानी नपाएर भोकाएका वन्यजन्तु भौतारिँदै गाउँ पस्ने गरेका छन् । शान्त वनमा डढेंलो दन्किरहेको छ भने, सिकारीहरूले रुखको जरामा बन्चरो, आरा चलाइरहेका छन् । मासु खान सिकारीहरूले वन्यजन्तुमाथि बन्दुक चलाइरहेको अवाज दिनहुँ वनबाट गाउँसम्म सुनिने गरेको गाउँले बताउँछन् । चैत्रवैशाखको हावाहुरीसँगै वनमा डढेंलो पनि लागिरहेको छ । भोकाएका जीवजन्तुले बास स्थानमा आगो फैलिएपछि ज्यान जोगाउन भाग्दै गाउँ पुग्ने गरेका छन् । गाउँमा ती जीवजन्तुलाई घेरा हाली सिकार गरेर मासु खाने पनि गरिएको बर्दिबास नगरपालिकाका कार्यपालिका सदस्य सूर्य विश्वकर्माले जनाए । उनका अनुसार लकडाउनले बाहिर गएका सबै गाउँ फर्किएका छन् । वनमा आगलागी भएपछि भौतारिएर गाउँ पुगेका वन्य जन्तुहरूलाई लखेटेर भगाउने, जाल हानेर सिकार गरी मार्ने क्रम बढेको छ । वनमा भएका चराचुरुंगीका गुँड जलेर खरानी भएको छ । निलगाई, बँदेल, बाँदर, हरिण, मृग, स्याल, मयुर जस्ता वन्यजन्तुलाई वनमा बास स्थानकै समस्या छ । वनमा दिनहुँ आगलागी भइरहेको छ । वनबाट काठको चोरीतस्कररी र वन्यजन्तुको सिकारी नियन्त्रण गर्न विशेष सुरक्षा सयन्त्र बनाएर काम भइरहेको डिभिवन वन कार्यालय महोत्तरीका डेफो हेमन्त साहले जनाए । लकडाउनले सबैतिर सुनसान छ । वन्यजन्तुहरू शान्त वातावरणमा गाउँसम्म पुग्ने गरेका छन् । यस्तो अवस्थामा वन्यजन्तु असुरक्षित भएका छन्,डेफो साहले भने,लडकाउनमा हामी कोही घर नगएर २४ घण्टा तीन टोली बनाएर वन र वन्यजन्तुको संरक्षणमा खटिएका छौं । फसेका वन्यजन्तुको उद्धार, वनबाट हुने काठ तस्करी नियन्त्रण गर्न हामी सक्रिय छौं । वनका भएको आगलागी नियन्त्रणको लागि कार्यालयका कर्मचारीलाई नयाँ प्रविधिको ट्रेनिङ्ग र पानी ट्यांकीको व्यवस्था मिलाएको उनले जनाए ।"
लकडाउनले दाना नपाउँदा ट्राउट व्यवसायी समस्यामा,"सिन्धुपाल्चोक : कोरोना भाइरस संक्रमण कम गर्न सरकारले जारी गरेको लक डाउनका कारण माछालाई चाहिने दाना नपाउँदा हेलम्बु क्षेत्रका दर्जन बढी ट्राउट माछा फार्म सञ्चालक समस्यामा परेका छन् । माछा बजार लान नपाउँदा पर्ने आर्थिक घाटासँगै माछालाई खुवाउने दाना सहज उपलव्ध हुन नसक्दा व्यवसायी समस्यामा परेका हुन् । पछिल्लो समय ट्राउट हबका रुपमा विकशित बन्दै गएको हेलम्बु गाउँपालिकाको मेलम्ची करिडोरका ट्राउट व्यवसायी लकडाउनपछि माछालाई खुवाउने दाना कसरी ल्याउने भन्ने चिन्तामा परेका छन् । बजार पुर्याउने समय भएका माछालाई दाना खुवाएर पाल्नुपर्ने बाध्यता त छँदै छ अझ दाना अभावमा माछा बचाउनै सकिंदैन की भन्ने चिन्ताले सताउन थालेको भण्डारी ट्राउट फार्मका सञ्चालक उत्तममणी भण्डारी बताउँछन् । फार्ममा भएको स्टक दानाले अब केही दिन मात्र थेग्ने भएकाले हुर्किएका माछा बचाउन कठिन पर्नसक्ने उनी बताउँछन् । कोरोनाबाट बच्न सतर्कता अपनाउनु जरुरी भएसँगै व्यवसायीलाई सहज दाना ल्याउने वातावरण सरकारले निर्माण गरिदिनुपर्ने भण्डारीको माग छ । फार्मसँगै रिसोर्टसमेत सञ्चालन गरेका भण्डारीको लकडाउन अघि आधाभन्दा बढि उत्पादन आफ्नै रिसोर्टमा खपथ हुने गरेको थियो । रिसोर्टमा खपथ नभएका माछा मात्र राजधानी निर्यात गर्ने गरेका भण्डारी अहिले रिसोर्ट रराजधानी दुबै ठाउँमा बिक्री शुन्य रहेको बताउँछन् । असहज परिस्थितिमा माछाले बजार पाएन भन्ने चिन्ता भन्दा पनि दाना कसरी ल्याउने भन्ने व्यवसायीका लागि चुनौति बनेको अर्का व्यवसायी रामबहादुर खड्का बताउँछन् । हेलम्बु क्षेत्रमै पहिलो पटक ट्राउट पालन सुरु गरेका खड्काले माछाले बजार नपाएर आर्थिक घाटा व्यहोर्नु परेको भन्दा पनि दाना खुवाएर बचाउन चुनौति बन्दै आएको बताए । 'असहज परिस्थितिमा बजार नपाएर केही आर्थिक घाटा व्यहोर्नु स्वभाविक भए पनि दाना अभावमा माछा नै बचाउन सकिंदैन कि भन्ने व्यवसायीको मुख्य चिन्ताको विषय हो', खड्का भन्छन्, 'दाना उद्योगसँग सहजीकरण गरेर फार्मसम्म दाना ल्याउन सक्ने वातावरण भएमा मात्र लक डाउन लम्बिदै जाँदा माछा बचाउन सम्भव हुन्छ ।' थोरै मात्रामा फार्मबाटै खपत हुने भए पनि ट्राउटको मुख्य बजार राजधानीका ठूला तथा मझौला होटल हुन् । लकडाउनका कारण होटलसमेत बन्द भएकाले बिक्री गर्ने समय भएका माछालाई दाना खुवाउनु पर्दा स्टक दानाले थेग्न कठिन भएको व्यवसायीको गुनासो छ ।"
संक्रमित राखिएको क्वारेन्टाइनबाट परीक्षण नगरी ११ जना घर पठाइयो,"गौर : रौतहट स्थित कोरोना संक्रमित फेला परेको क्वारेन्टाइनबाट रोगको लक्षण नदेखिएको भन्दै ११ जनालाई परीक्षणबिना नै घर पठाएको छ । रौतहटको ईशनाथ नगरपालिका ३ औरैया स्थित जनता माबिमा रहेको क्वारेन्टाइनबाट कारोनोका लक्षण नदेखिएको भन्दै स्वाब परीक्षण नै नगरी चैत्र २७ गते ११ जनालाई घर पठाएको खुलासा भएको छ । सो नगरपालिकाका स्वास्थ्य शाखा फांटका संयोजक ईशराजुल खानले उनीहरुलाई १५ दिन क्वारेन्टाइनमा राखेर परीक्षणबिना घर पठाइएको बताए । भारतको कोलकताबाट आएर चैत्र १२ गतेदेखि क्वारेन्टाइनमा बसेका उनीहरुमा १५ दिनसम्म कोरोना संक्रमणको लक्षण नदेखीएपछि घर पठाइएको संयोजक खानको भनाइ छ । उनले भने, त्यस समय परीक्षण गर्न जनकपुरबाट चिकित्सहरु पनि आएनन् , दुईसातासम्म कुनै लक्षण नदेखेपछि घर पठाएका हौँ ।अहिले उनीहरुलाई स्वाब परीक्षण गर्न बोलाइएको उनले जानकारी दिए । भारतको कोलकत्ताबाट घर आएका उनीहरु क्वारेन्टाइनमा बसेका थिए । उनीहरु बसेको क्वारेन्टाइनमा रौतहटको इशनाथ नपा ५ मोतीपुरका १९ वर्षीय एक युवकलाई कोरोना संक्रमण देखिएपछि अहिले त्रास बढेको स्थानीयले बताएका छन् । ईशनाथ नगरपालियकाका निमित्त प्रमुख प्रशासकीय अधिकृत नन्दकिशोर गुप्ताले जनकपुरबाट स्वास्थ्यकर्मीको टोली स्वाब संकलनका लागि समयमा नआएको उनीहरु चैत २८ गते मात्रै आइपुगेकाले २७ गते नै रौतहटका सिडिओ बासुदेब घिमिरेसँग समन्वय गरेर ११ जनालाई घर पठाइएको बताए । सिडिओ घिमिरले त्यही क्वारेन्टाइनमा बसेका व्यक्तिलाई कोरोना संक्रमण देखापरेपछि सतर्क र सजग हुँदै त्यसबेला छाडिएका व्यक्तिहरुलाई र्यापिड किटबाट टेष्ट गरिन लागिएको जनाएका छन्। हाल उक्त क्वारेन्टाइनमा ३० जना छन । चैत्र २८ गते २५ जनाको स्वाव परीक्षणका लागि संकलन गरेर लैजाँदै एकजना युवकमा सक्रमण देखिएको हो । उनलाई रौतहटमा आइसोलेसन कक्ष नभएकाले उपचारका लागि वीरगंज लगिएको छ । उनी भारतको राजधानी दिल्लीस्थित पहाडगंजको एउटा ब्याग कारखानामा काम गर्दै आएका थिए । भारतमा पनि लकडाउनका कारण कारखाना बन्द भएपछि चार जना युवक दिल्लीबाट घर फर्केका थिए । चैत १४ मा दिल्लीबाट हिँडेका उनीहरू ट्रकमा आएका थिए । ट्रकले १६ गते बिहान मोतिहारीमा उतारेपछि त्यहाँबाट करीव ४० किलोमिटरको यात्रा पैदल हिँडेर राति दश बजे ईशनाथ नपाको मोतिपुर घर आइपुगेका थिए । उनीहरु मुलबाटो नभइ खेतको बाटो सिमाना पार गरेको बताइएको छ । ईशनाथको मोतीपुर टोल सिमाना नजिकै पर्छ । संक्रमित युवकसँगै आएका अन्य तीनजनाको रिपोर्ट निगेटिभ आएको छ ।"
जाजरकोटका गाउँगाउँमा कोरोनाको द्रुत परीक्षण सुरु,"जाजरकोट : भारत र खाडी मुलुकबाट हालै जिल्ला भित्रिएकालाई उनीहरुकै घरमा गएर द्रुत खोज परीक्षण (र्यापिड डाइग्जोस्टिक टेष्ट) गर्न थालिएको छ । कर्णाली प्रदेश सरकारको सहयोग र जाजरकोटका सात वटै स्थानीय तहको समन्वयमा स्वास्थ्य सेवा कार्यालय जाजरकोटले र्यापिड टेष्ट किडमार्फत कोरोनाको संक्रमण भए नभएको पत्ता लगाउने छ । र्यापिड टेष्टमा कोरोना पोजिटिभ देखिए थप परीक्षणका लागि सुर्खेतस्थित प्रदेश अस्पतालमा रहेको प्रयोगशालामा परीक्षण गरिने छ । एक साताभित्र जिल्लामा विदेशबाट आएका र संकास्पदको परीक्षण गर्ने गरी कार्यतालिका बनाएर मंगलबारबाट र्यापिड टेष्टको काम थालिएको स्वास्थ्य सेवा कार्यालय जाजरकोटका प्रमुख टीकाराम जैसीले बताए । भेरीको पुन्मा, भुर र जगतिपुरमा मंगलवार परीक्षण हुँदैछ । विदेशबाट आएका र संकास्पदको घरमै स्वास्थ्यकर्मी पुगेर परीक्षण गर्नेछन् । तीनवटा टोली बनाएर कार्य थालिएको छ । टोलीमा एकजना चिकित्सक, एकजना ल्याव प्राविधिक र एकजना स्थानीय तहको स्वास्थ्यकर्मी रहने गरी टोली बनाएका छौं, प्रमुख जैसीले भने,' उनीहरुले मंगलबार तथा बुधबार भेरी, बिहीबार जुनिचाँदे तथा बारेकोट गाउँपालिका, शुक्रबार छेडागाड तथा नलगाड नगरपालिका र शनिबार शिवालय तथा कुशे गाउँपालिका बारेकोट गाउँपालिका परीक्षण गरिनेछ।' भेरी नगरपालिकामा यस अघि १४ जनाको जाँच गर्दा सबैमा नेगेटिभ देखिएको थियो । पहिलो चरणमा जिल्लाका दुई सय ६० जनाको जाँच गरिने छ । थप अन्य शंका लागेमा पनि जाँच हुने प्रमुख जिल्ला अधिकारी जनकराज पन्तले जानकारी दिए ।परीक्षणका लागि प्रदेश सरकारले तीन सय र्यापिड टेष्ट किड पठाएको छ । लकडाउनको समयमा बाहिरबाट आएका र बाहिरी मानिसको सम्पर्कपछि क्वारेन्टाइनमा बसेकाको स्वास्थ्यकर्मीले होम क्वारेन्टाइनमै पुगेर स्वास्थ्य परीक्षण गर्ने छन् । आरडिटी किट आइपुगेपछि जाजरकोटमा स्वास्थ्य परीक्षणमा सहज भएको र परीक्षणको काम सबै स्थानीयका क्वारेन्टाइनमा गरिने स्वास्थ्य सेवा कार्यालयले जनाएको छ । आरडिटी गर्दा र्यापिड टेस्ट नेगेटिभ रिपोर्ट देखिएका व्यक्तिलाई घर पठाइने र पोजेटिभ देखिएकालाई क्वारेन्टाइनमै राखेर थप परीक्षण गरिनेछ ।"
लकडाउन प्रभाव : तरकारीको भाउ अकाशियो,"मलंगवा : नेपाल र भारत दुबै देशमा कोरोना भाइरसको संक्रमणबाट बच्नका लागि सरकारले लकडाउन घोषणा गरेपछि सीमावर्ती बजारमा तरकारीको भाउ अकाशिएको छ । लकडाउन घोषणापछि भारतबाट तरकारी आउन बन्द भएको छ । भारतबाट तरकारी नआउँदा सर्लाहीका सीमावर्ती बजारहरुमा भाउ अकाशिएको हो । उत्तरी क्षेत्रमा बढी तरकारी उत्पादन भए पनि सवारी अवागमन नभएकाले पनि सीमावर्ती क्षेत्रमा तरकारीको भाउ अकाशिएको हो । लकडाउन भएपछि भारतबाट अहिले आलु र प्याज मात्र आयात हुने गरेको छ । हरियो साग सब्जी पूर्णरुपमा बन्द भएकाले बजारमा तरकारीको अभाव भएको व्यापारीले जनाएका छन् । बजारमा तरकारीको अभाव भएकाले चर्को मूल्यमा साग सब्जी किन्नु परेको ग्राहकले गुनासो गरेका छन् । बजारमा तरकारी अहिले निकै महंगो भएको मलंगवाका मुकेश यादवले बताएका छन् । '२० रुपैयाँ प्रतिकिलोमा पाउने तरकारी अहिले ६० रुपैयाँ प्रतिकिलो भएको छ । १०० रुपैयाँमा काउली ५ किलो आउँथ्यो। अहिले ६० रुपैयाँ किलो छ । परवल ६० रुपैयाँ प्रतिकिलो थियो । बजारमा अहिले ४० रुपैया पाउ पाइन्छ', उनले भने, 'ताजा साग पाउनै छोड्यो । बोडी १ सय २० रुपैयाँ किलो छ ।' दोब्बर तेब्बरले तरकारीको भाउ बढेको यादवले गुनासो गरे । उनले भने, 'बजारमा पहिलो जस्तो तरकारी नै हुँदैन । एकदम थोरै मात्रामा हुन्छ । बाध्य भएर मंहगोमा किन्नु पर्छ ।' सीमावर्ती बजारमा भारतीय तरकारी आउँदा सस्तो हुन्थ्यो । भारतबाट तरकारी आउन छोडेपछि महंगोमा तरकारी किन्नु परेको विष्णु गाउँपालिकाका जगजीत प्रताप पाण्डेले बताए । 'सीमामा घर छ । भारतीय बजार घर भन्दा सय मिटर परको दुरीमा लाग्छ । तर, लकडाउनका कारण किन्न जान सकेका छैनौं । मंहगोमा गाउँमा तरकारी किन्नु परेको छ । आलु प्याज मात्र कति खानु । पहिले भारतबाट तरकारी आउँदा सस्तो हुन्थ्यो । आजभोली लकडाउनले गर्दा तरकारी आउन सकेको छैन् । एकतिर ज्यानको जोगाउन पर्छ । अर्को तिर पेटको सबाल छ । के गर्ने ?', उनले निराश हुँदै भने । गाउँघरमा महंगोमा तरकारी किनेर ल्याउँदा महंगोमा बेच्नु परेको एक व्यापारीले बताए । किसानले बढी पैसा लिएर तरकारी बेच्दा बजारमा भाउ बढेको व्यापारीको गुनासो छ ।"
"काठमाडौंमा थप दुईजनामा कोरोना पुष्टि, कहाँ कति ?","काठमाडौं : काठमाडौंमा थप दुईजनामा कोरोना पुष्टि भएको छ।स्वास्थ तथा जनसंख्या मन्त्रालयले मंगलबार एकै परिवारका दुईजनामा कोरोना पुष्टि गरेको हो।काठमाडौंमा कोरोना संक्रमितको संख्या ३ पुगेको छ। कागेश्वरी मनोहरा नगरपालिका ९ पेप्सीकोला टाउन प्लानिङस्थित सनसिटी अपार्टमेन्टमा बस्ने एकै परिवारका दुईजनामा कोरोना संक्रमण देखिएको हो। आरडीटी परीक्षणबाट एकै परिवारका तीनजनामा कोरोना संक्रमण देखिएपछि पुन: परीक्षण गर्दा दुईजनामा पोजेटिभ देखिएको मन्त्रालले पुष्टि गरेको छ।एकजनाको भने कोरोना नदेखिएको मन्त्रालयले जनाएको छ। संक्रमित हुनेमा ५८ वर्षीय पुरुष र ८१ वर्षीया महिला रहेको स्वास्थ्य मन्त्रालयले जनाएको छ। अपार्टमेन्टमा बस्ने सबैजनाको कोरोना परीक्षण गरिने स्वास्थ्य तथा जनसंख्या मन्त्रालयले जनाएको छ।अपार्टमेन्टमा कोरोना पुष्टि भएपछि त्यहाँ बस्ने सबैजनाको परीक्षण सुरु गरिएको छ। त्यस्तै संक्रमित व्यक्तिको सम्पर्कमा आएकाहरुको ट्रेसिङ पनि सुरु गरिएको मन्त्रालयले फेसबुकमार्फत जानकारी दिएको छ । संक्रमित दुवैजना चैत्र ५ गते बेलायतबाट काठमाडौं आएका थिए।तीनैजनाको पाटन अस्पतालमा उपचार भइरहेको छ। उनीहरुको स्वास्थ्य अवस्था सामान्य रहेको छ। यस्तै नेपालमा कोरोना संक्रमितको संख्या १६ पुगेको छ। काठमाडौंमा ३, बागलुङमा २, रौतहटमा १, वीरगन्जमा ३, कैलालीमा ५, धादिङमा १ गरी १५ जनाको विभिन्न अस्पतालमा उपचार भइरहेको छ। एकजना भने संचो भएर घर फर्किसकेका छन्।संक्रमित सबैको स्वास्थ्य अवस्था सामान्य रहेको सम्बन्धित अस्पतालले जनाएका छन्। काठमाडौंका तीन जनामा कोरोना र्यापिड टेस्ट पोजिटिभ : सनसिटी अपार्टमेन्ट लकडाउन"
भारतीय तरकारी बेचेपछि बजार शिल,"दाङ : दाङको तुलसीपुरमा रहेको तरकारी बजार शिल गरिएको छ । तुलसीपुर उपमहानगरपालिका वडा नम्वर ६ मा रहेको तरकारी तथा फलफुल बजारमा भारतबाट ल्याइने तरकारी तथा फलफुलको अयात नरोकिएपछि स्थानीय सरकारले बजार नै शिल गरेको हो । मंगलबार बिहान गएको अनुगमन टोलीले भारतबाट अबैध रुपमा तरकारी तथा फलफुल नियमित रुपमा भित्रिइरहेको र त्यही तरकारी फलफुल बिक्रि वितरण भएको पाइएपछि बजार नै शिल गरिएको उपभोक्ता हित संरक्षण शाखा तुलसीपुरका प्रमुख रेवा रावतले बताइन् । तुलसीपुर उपमहानगरपालिका उपभोक्ता तथा हित संरक्षण शाखा, तुलसीपुर उद्योग वाणिज्य संघ, प्रशासन, प्रहरी, उपभोक्ता अधिकार अनुसन्धान मञ्च दाङ, लगायतको संयुक्त अनुगमनबाट भारतबाट अवैध रूपमा भित्रिएको तरकारी र फलफुल बिक्रिमा रोकसमेत लगाइएको छ । भारतीय सामान खुलेआम ल्याउने मनोज फ्रुट सेन्टर र सापकोटा तरकारी पसलका सञ्चालकलाई नियन्त्रणमा लिएर कोरोना क्यारेन्टाइनमा पठाइएको छ । भने पसल पूर्णरूपमा शिल गरिएको छ । कोरोना संक्रमणको प्रकोप बढिरहेको समयमा भारतबाट कुनै पनि प्रक्रिया पूरा नगरेर गाडी ल्याउने गरिएको तुलसीपुर उद्योग वाणिज्य संघका अध्यक्ष विरबहादुर रावतले जानकारी दिए । उनले स्थानीय सरकारले सर्वपक्षीय भेला राखेर भारतबाट तरकारी ल्याउन बन्द गर्ने भन्ने निर्णय गरे पनि त्यसको अवज्ञा गरेकाले र सुरक्षा आवश्यक भएकोले सरकारी निर्णयमा संघ लागेको बताए । उनले अबैध र अनाधीकृत रुपमा आउने यस्ता सामग्री आयातमा रोक्नु पर्ने र आवश्यक परे कारवाहीसमेत गरिनु पर्ने बताए । उनले बजारमा भारतबाट आएको तरकारी र फलफुलका पसल शिल गर्नुपरेको बताए । उनले गाडी चालकबाट पनि संक्रमण हुने सम्भावनालाई मध्यनजर गरेर यस्तो कदम उठाइएको जानकारी दिए । 'हरेक दिन तरकारी बजारमा ५ वटासम्म भारतीय गाडीले तरकारी ल्याउने गरेको पाइएको छ । तरकारी जस्तो अत्यन्त संवेदशील कुरामा यस प्रकारको लापरवाही राम्रो होइन', अध्यक्ष रावतले भने, 'पहिलो चरणमा तरकारी बजार ३ दिनसम्मका लागि बन्द गरिएको छ भने दुई पसल पूर्णरुपमा शिल गरिएको छ ।' रावतले स्थानीय वजारमा प्रसस्त तरकारी आउने भए पनि त्यसको बेवास्था गरेर अहिलेको अवस्थामा पनि भारतबाट तरकारी ल्याउन असुरक्षित भएको बताए । तरकारी तथा फलफुल बजारका अध्यक्ष यादव देवकोटाले समितिले केहि दिन अघि नै निर्णय गरेर भारतीय तरकारी र फलफुल यो अवस्थामा नबेच्ने निर्णय गरिसकेको भए पनि केहि व्यवसायीले अटेरी गरेको बताए । उनले अहिले यसलाई न्यूनीकरण गर्नतर्फ लागेको बताए । स्थानीय व्यवसायीहरुले भने आफूहरुले भारतीय समान ल्याइरहेका बताएका छन् । उनीहरुले स्थानीय उत्पादनले बजार आवश्यकता पूरा नगर्ने भएर नै भारतीय तरकारी र फुलफुल ल्याएको बताए । भारती तरकारी र फलफुल बिक्री गरेको भन्दै सापकोटा तरकारी पसल र मनोज फ्रुट हाउसका सञ्चालकलाई कारवाही गरिने भएको छ । सञ्चालक दुबैलाई संक्रमणको आशंकामा तुलसीपुरको क्वारेन्टाइनमा लगिएको जनस्वास्थ्य निरीक्षक विमल केसीले जानकारी दिए । यसैबीच भारतबाट अवैध ढंगले तरकारी ल्याउने गाडी चालक र बिक्रेतालाई पनि क्वारेन्टाइनमा राखिएको छ । उनीहरुले तरकारी कसरी ल्याए भन्ने बारेमा अनुसन्धान भइरहेको उपभोक्ता हित संरक्षण शाखा अधिकृत रेवा रावतले जानकारी दिइन् । वडा नम्वर ५ मा रहेको साझा बजारमा पनि अनुगमनका क्रममा भारतीय तरकारी प्रसस्त मात्रामा भेटिएपछि त्यहाँ पनि शिल गरिएको छ ।"
कोरोना कहर : संक्रमित खोज्न गाउँ पसे स्वास्थ्यकर्मी,"कालिकोट : जिल्लामा कोरोना भाइरसको महामारी रोक्न भारतबाट आएका नागरिकको स्वास्थ्य परीक्षण गर्न डाक्टर सहितको स्वास्थ्यकर्मीको टोली गाउँ गएको छ । स्वास्थ्य सेवा कार्यालय कालिकोटको नेतृत्वमा जिल्ला अस्पतालमा कार्यरत डाक्टरसहितको स्वास्थ्यकर्मीको टोली भारतबाट फर्किएका नागरिकको स्वास्थ्य परीक्षण गर्न गाउँ गएको हो । स्वास्थ्य सेवा कार्यालय कालिकोटका जनस्वास्थ्य अधिकृत तथा सूचना अधिकारी कटकबहादुर महतले जिल्लाभरी भारतबाट फर्किएका हरेक व्यक्तिको स्वास्थ्य परीक्षण गर्न टोली गाउँमा खटिएको जानकारी दिए । उनका अनुसार जिल्लाका ९ वटै स्थानीय तहमा झण्डै ४ सय नागरिक तत्कालिन अवस्थामा भारतबाट गाउँ फर्किएका छन् । पछिल्लो समय भारतबाट फर्किएका नागरिकमा धमाधम कोरोनाको संक्रमण देखिन थालेपछि जिल्लामा सबै नागरिकहरुको स्वास्थ्य परीक्षण गर्न स्वास्थ्यकर्मीको टोली गाउँ गएको हो । जिल्ला अस्पतालमा कार्यरत डा विज्ञान प्रजापतिको नेतृत्वमा गएको टोलीले सोमबार र मंगलबार जिल्लाको खाँडाचक्र नगरपालिकामा १४ जना र शुभकालिका गाउँपालिकाका ११ जना गरी २५ जनाको र्यापिड डाइगनोसिस टेष्ट गरेको छ । जसमा सबैको रिपार्ट नेगेटिभ आएको छ । गाउँमा पछिल्लो समय हुलका हुल मान्छे भारतबाट लुकेर आएका छन् । सरकारले लकडाउन गरेपछि यहाँका मान्छेहरुले पहिले पैदल हिड्ने बाटोको प्रयोग गरी गाउँ फर्किएकाले गाउँमा कोरोनाको त्रास बढी छ । सूचना अधिकारी महले भने, 'हामी गाउँमा भारतबाट फर्किएका हरेक व्यक्तिको आरडिटी परीक्षण गर्छौँ । गाउँमा एक सय दशमलव ४ डिग्री ज्वरो आएका व्यक्तिको स्वाब पनि संकलन गर्छौं। आरडिटी जाँचमा पोजेटिभ दिएपछि उनीहरुको पनि स्वाब संकलन गर्छौँ । उनका अनुसार जिल्लाका ९ वटा स्थानीय तहमा बनाइएका क्वारेन्टाइनमा २२ जना छन् । हालसम्म १ सय ९४ जना व्यक्तिलाई १४ दिनसम्म क्वारेन्टाइनमा राखेर घर पठाइएको छ । जिल्लाका ९ वटै स्थानीय तहमा ४ सय ४४ बेडको क्वारेन्टाइनको व्यवस्था गरेका छन् । अधिकांश क्वारेन्टाइनहरु खाली छन् । प्रमुख जिल्ला अधिकारी कृष्णचन्दै पौडेलले जिल्लामा हालसम्म कुनै पनि व्यक्तिमा कोरोना भाइरसका लक्षण मिल्ने बिरामी नरहेको बताए । उनले भने,' जिल्ला अस्पतालका डाक्टरसहितको स्वास्थ्यकर्मीको टोली आरडिटी जाँचका लागि गाउँमा खटिएको छ । जिल्लामा स्थानीय सरकार बाहिरबाट आउने व्यक्तिलाई क्वारेन्टाइनमा राख्ने र घर पठाइएका व्यक्तिको पनि निगरानी राख्ने गरेका छन् । जिल्लाबाट जम्मा ९ वटाको स्बाव संकलन गरी पठाएकोमा सबैको रिपोर्ट नेगेटिभ आएको छ । अहिलेसम्म जिल्ला सामान्य छ । लकडाउनको पालना गर्नृका लागि प्रशासनले कडाइ गरेको छ । जिल्लामा मानवीय चहलपहल ठप्प छ ।"
जिल्लाभर एउटा मात्रै थर्मल गन,"ओखलढुंगा : मानिसको तापक्रम थाहा पाउनका लागि प्रयोग गरिने थर्मल गन जिल्लाभरि एउटा मात्रै थर्मद गन रहेको छ। थर्मल गनको माग अत्यधिक भए पनि हाल जिल्लामा एउटा मात्रै थर्मल गन सञ्चालनमा रहेको छ। खिजिदेम्बा गाउँपालिकाको लिम्ती नाकाको स्वास्थ्य सहायता कक्षमा उक्त थर्मल गन प्रयोगमा छ। थर्मल गन सो पालिकाले खरिद गरेर प्रयोगमा ल्याएको हो। 'एउटा थर्मल गन बेलैमा जोहो गरेका थियौँ र अहिले सञ्चालनमा छ' गाउँपालिकाका अध्यक्ष वेदबहादुर रोकाले भने 'अरु खरिद गर्नका लागि काठमाडौँका चोकचोक खोज्दा पनि पाउन सकिएन।' खिजीदेम्बा गाउँपालिकामा ११ वटा थर्मल गन आवश्यकता रहे पनि गाउँपालिकासँग एउटा मात्रै रहेको गाउँपालिका अध्यक्ष रोकाको भनाई छ। थर्मल गन बजारमै अभाव देखिएपछि खरिद गर्न नसकिएको सो गाउँपालिकाले जनाएको छ। जिल्ला आयुर्वेद स्वास्थ्य केन्द्रसँग भएको एउटा थर्मल गन हर्कपुर नाकामा राखिए पनि अहिले काम लाग्ने अवस्थामा छैन्। थर्मल गन बिग्रिएपछि तापक्रम नाप्न समस्या भएको जिल्ला कमाण्ड पोष्टका फोकल पर्सन सुमन तिवारीले बताए। उनले जिल्लाभरि थर्मल गन अभाव भएको जानकारी दिए। खिजीदेम्बाबाहेक ओखलढुंगाका अन्य गाउँपालिकासँग थर्मल गन छैन्। 'थर्मल गन खरिद गर्नु ठूलो कुरा नभए पनि बजारमै सर्टेज भएपछि समस्या भयो' सिद्धिचरण नगरपालिकाका नगरप्रमुख मोहनकुमार श्रेष्ठले भने, 'अहिले हामीसँग एउटा पनि थर्मल गन छैन।' कोरोना भाइरसको सम्भावित संक्रमणबाट सुरक्षित भए तापक्रम लिन सजिलो हुने र तापक्रम लिइएको व्यक्तिले पनि विश्वास गर्ने भएका कारण थर्मल गनको माग धेरै भएको नगर प्रमुख श्रेष्ठ बताउँछन्। प्रदेश सरकारले पनि अन्य मेडिकल उपकरण पठाए पनि थर्मल गन उपलब्ध गराएको छैन्। थर्मल गन हुँदा विरामी तथा संकास्पदको टाढैबाट परिक्षण गर्न सकिने भएकाले स्वास्थ्यकर्मी पनि सुरक्षित हुने हुँदा जिल्लाभर थर्मल गनको माग छ।"
तनहुँमा कोरोना परीक्षण गराएका सबैको नतिजा 'नेगेटिभ',"दमौली : तनहुँमा हालसम्म कोरोनाको आशंकामा परीक्षण गरिएका सबैको परीक्षण नतिजा नेगेटिभ आएको छ । स्वास्थ्य कार्यालय तनहुँका अनुसार कोरोनाको संक्रमण देशमा देखिए यता जिल्लाभर गरिएका र्यापिड तथा स्वाब परीक्षण कुनैमा पनि संक्रमण भेटिएको छैन । जिल्लाबाट हालसम्म १२ जनाको स्वाब संकलन गरेर पोखरास्थित क्षेत्रीय प्रयोगशाला पठाइएको थियो । यसका अलावा एक जनाले आफैं गएर पोखरामा नमूना दिएका थिए । सरकारले विदेशबाट आएका तथा संदिग्धसँग सम्पर्कमा रहेकाको द्रुत गतिमा परीक्षण गर्न थालेयता जिल्लाका स्थानीय तहका स्वास्थ्य एकाइमार्फत पनि परीक्षण थालिएको छ । यस्तो र्यापिड टेष्टका क्रममा हालसम्म १० वटा तहले तीन सय ५८ जनाको नमूना परीक्षण गरेका छन् । १४ दिनअघि विदेशबाट आएका तीन सय ११ पुरुष तथा ४७ महिलाको नमूना परीक्षण गरिएकामा कसैको पनि पोजिटिभ नतिजा नआएको स्वास्थ्य कार्यालय प्रमुख शंकरबाबु अधिकारीले बताए । यो परीक्षण अझै केही दिन चल्ने बताइएको छ । प्रदेश सरकारमार्फत आएको ६ सय ४० र्यापिड परीक्षण किट स्थानीय तहमा वितरण भएको छ । स्थानीय तहका अस्पताल तथा स्वास्थ्य एकाइमा यस्ता व्यक्तिको नमूना परीक्षण गरिएको अधिकारीले बताए । 'आवश्यकताका आधारमा अरुको पनि परीक्षण गर्नेछौं,' उनले भने । बन्दीपुर गाउँपालिकाका अध्यक्ष पूर्णसिं थापाले बन्दीपुर अस्पतालमा पनि परीक्षणको व्यवस्था गरिएको बताए । उनका अनुसार बन्दीपुरमा १५ जनाको परीक्षण गरिएको थियो । जिल्लामा सबैभन्दा धेरै भीमाद नगरपालिकामा ७२ जनाको परीक्षया गरिएको छ । सबैभन्दा कम आँबुखैरेनी गाउँपालिकामा ११ जनाको नमूना परीक्षण गरिएको छ।"
लकडाउनको २२ औं दिनमा सुनसान मनकामना,"मनकामना : प्रसिद्ध धार्मिकस्थल मनकामनाका होटल व्यवसायीले लकडाउन अवधिको भाडा मिनाहा गरिदिन माग गरेका छन् । होटल नचलेका बेला पनि मासिक सरदर एकलाख रुपैयाँसम्म भाडा तिर्नुपर्दा समस्या भएकाले यो अवधिको भाडा मिनाहा गर्न ब्यबसायीले माग गरेको गोरखा उद्योगवाणिज्य संघ, मनकामना बजार इकाइका अध्यक्ष हरि श्रेष्ठले जानकारी दिए । मनकामना बजारमा करिब दुईसय २० जना व्यवसायी छन्, श्रेष्ठले भने, उनीहरुमध्ये करिब ३० प्रतिशत घर भाडामा लिएर व्यवसाय सञ्चालन गर्ने छन् । वार्षिक १० देखि १५ लाख रुपैयाँसम्म भाडा तिर्ने व्यवसायीलाई लकडाउनका कारण ठूलो समस्या भएको छ । उनीहरूले कमाइको आशा नगरे पनि घरभाडा मिनाहा भइदिए हुने भनेका छन् । घरवालाहरु पनि राष्ट्रिय, अन्तर्राष्ट्रिय विपत्तिका बेला सबैले सहमति गर्ने हो भने नलिन तयार रहेको श्रेष्ठले बताए । कसैले लिने, कसैले नलिने होइन, सबैजना सहमत भए भने सल्लाह गरेर नलिने निर्णय गरुँन् भन्ने कुरा भएको पनि छ, इकाइका अध्यक्ष श्रेष्ठले भने, तर सो घर बनाउँदा लिएको ऋणको किस्ता पनि बैंकले मिनाहा गरिदिनुपर्ने उहाँहरुको तर्क छ । बैंकको किस्ता मिनाहाको प्रक्रिया अघि बढाउने विषयमा जिल्लाबाट पहल अघि बढ्नु पर्ने उनले बताए । लकडाउनका कारण बिगत तीनसातादेखि मनकामना बजार क्षेत्र सुनसान बनेको छ । दैनिक करिब चारहजार जना भक्तजनको घुइँचो लाग्ने मनकामना क्षेत्रमा फुटपाथमा बसेर मागेर खाने र गाडीबाट सामान बोकेर साहुजीको घरसम्म पुर्याउने भरिया लकडाउनका कारण प्रत्यक्ष समस्यामा परेको इकाइका सचिव दीपेन्द्र श्रेष्ठको भनाइ छ । फुटपाथमा बसेर मागेर खाने पाँच छ जना र लोडअनलोडको काम गर्ने २०, २२ जना भरियाहरुको अहिले बिचल्ली भएको छ, सचिव श्रेष्ठले भने, उनीहरुको हकमा गाउँपालिकाले राम्रै व्यबस्था गरिदिनुपर्छ ।"
कोरोनाबारे अफवाह फैलाउनेको सूची तयार गर्दै रुपन्देही प्रहरी,"भैरहवा : विश्वमा फैलिएको महामारी कोरोना भाइरसबाट मुलुकमा संक्रमितको संख्या बढ्दै गएको छ। कोरोना नियन्त्रण गर्न सबै पक्ष लागेको अवस्थामा केही व्यक्तिले संक्रमण सम्बन्धी अफवाह फैलाइरहेका छन्। सामाजिक संजालमा जातजाति, सामुदाय, वर्ग र धर्म विशेषसँग सम्बन्धित केही व्यक्तिले संक्रमण फैलाएको आरोपसहित लान्छना लगाएर अफवाह फैलाइएको पाइएपछि रुपन्देही प्रहरीले त्यस्ता व्यक्तिको सूची तयार पार्न थालेको छ। रुपन्देही प्रहरीले एक सूचना जारी गर्दै माहामारीको समयमा समेत सामाजिक मान मर्यादा विपरित गैरकानुनी तरिका समाजिक संजालमार्फत साइबार अपराधजन्य क्रियाकलाप गरेको पाइए कडा कारवाही हुने जनाएको छ। 'सामाजिक संजालमा निगरानी गर्दै अफवाह फैलाउने व्यक्तिको सूची बनाइरहेका छौँ 'रुपन्देहीका प्रहरी प्रमुख एसपी हेमकुमार थापाले भने, 'यस्तो समयमा अफवाह फैलाउने जो सुकै भएपनि कारवाही गरेरै छाड्छौँ, छुट हुदैन।' अफवाह फैलाउने व्यक्तिहरुको निगरानी र पक्राउ गर्नका लागि जिल्लाको क्राइम एक्सन प्लान (क्याप) को टोली सक्रिय छ । रुपन्देही प्रहरीले अफवाह फैलाइएका केही आइडीपेजग्रुपलाई अनुसन्धानको घेरामा राखी संचालन गर्ने व्यक्ति, आइपी ठेगानालाई ट्रेस गरेर सम्बन्धित आइडीपेजग्रुपबाट गरिएको सम्पूर्ण क्रियाकलापको विवरण माग गर्दै साइबर ब्युरोलाई पत्राचार गरेको बुझिएको छ । यदि कसैले समाजिक संजालको स्ट्याटस, कमेन्ट, शेयर, च्याट म्यासेन्जर मार्फत समेत कसैले अफवाह फैलाएर डिलिट गरेपनि त्यो पत्ता लाग्छ । अफवाह फैलाइएको व्यक्ति उपर अनुसन्धान भएमा उसले चलाउने आइडीपेजग्रुप संचालनमा आएदेखि हालसम्म त्यसबाट केकस्ता साम्रगी पोस्ट भए, को सगँ कस्तो कुराकानी भयो (डिलिट गरेपनि) लगायत सबै विषय खुल्छ । साइबर अपराध गर्नेहरुको मुद्दा जिल्लाबाट चल्दैन । प्रहरीले त्यस्ता व्यक्तिलाई पक्राउ गरी काठमाडौं पठाउने गर्दछ । र, त्यहीबाट आवश्यक कारवाही प्रक्रिया अघि बढ्ने गरेको छ । प्रहरीले सामाजिक दुरी कायम गरी एक आपसमा समन्वय, सद्भाव बढाउँदै लकडाउनको पूर्ण पालना गर्न समेत आग्रह गरेको छ ।"
जसलाई कोरोनासँग युद्ध गर्दा गर्व लागेको छ,"पोखरा : भवन वरिपरि डोरी लगाएर जोकोहीलाई पस्न निषेध गरिएको छ। कोरोना भाइरसको परीक्षण गर्ने ठाउँ हो यो, अर्थात पश्चिमाञ्चल क्षेत्रीय अस्पतालको प्रयोगशाला। अरु बेला यहाँ अरुअरु बिरामीका दिसा, पिसाब, रगत, खकार लगायतको परीक्षण हुँदै आएको थियो। कोरोना जाँच्न थालेयता अरु जाँच भएको छैन, इमर्जेन्सी ल्याबबाटै काम चलाइएको छ। कोरोना जाँच्न थालेपछि प्रयोगशाला सिल जस्तै छ, भाइरस फैलन डर जो छ। यही प्रयोगशालामा मंगलबार बिहान साढे ८ बजेअघि नै २५ किलोमिटर टाढाबाट आइपुगेकी थिइन् सुभद्र दुलाल। कोरोना भाइरस जाँच्न भनेर केही स्वाब संकलन भइसकेका थिए। केही आउनेवाला थिए। केहीबेर संवाददातासँग कुरा गरेर उनलाई प्रयोगशाला छिर्नुछ। कहिले ८ बजे नै त कहिले साढे ८ बजे नै सुभद्रा प्रयोगशाला आउँछिन्। अनि सुरु गर्छिन् स्वाब परीक्षणको प्रक्रिया। स्वाब परीक्षण गर्न मेसिनमा राख्नुअघि पनि थुप्रै चरण पूरा गर्नुपर्छ। त्यस्तो काम नै घन्टौंको हुन्छ। मेसिनमा राखेपछि भने १ घन्टामा रिपोर्ट निस्कन्छ। भन्छिन्, रिपोर्ट निस्केपछि पनि त्यसको विश्लेषण गर्नुपर्छ, टाइम लाग्छ। चैतको २३ गतेदेखि नै सुभद्राको ड्युटी क्षेत्रीय अस्पतालको प्रयोगशालामा छ। खासमा भने उनी प्रदेश जनस्वास्थ्य प्रयोगशालाकी प्राविधिक कर्मचारी हुन्। संसारमा कोरोना भाइरसको संत्रास फैलिएपछि नै नेपालमा त्यसको रोकथाम तयारी सुरु भएको थियो। त्यस क्रममा सरकारले जनस्वास्थ्य प्रयोगशालाका प्राविधिकलाई कोरोनाबारे तालिम गरायो। फागुन २० गते नै काठमाडौंको टेकु पुगेर सुभद्राले त्यस्तो तालिम लिएकी थिइन्। तालिम लिएर उनी उसै दिन फर्किइन्। फागुन २३ गते गण्डकी प्रदेशमा कोरोनाको यापिट रेस्पोन्स टिम बन्यो, त्यसमा सुभद्रा पनि सामेल भइन्। ३० गते नै उनले कोरोना परीक्षणका लागि पहिलो काम गरिन्। पोखरा महानगरपालिकाको लेखनाथ क्षेत्रमा एकजना शंकास्पद व्यक्तिको स्वाब लिनुपर्ने भयो। त्यो काम सुभद्राले उहीं लेखनाथ सामुदायिक लायन्स अस्पताल पुगेर गरिन्। पहिलोपटक बिरामीको स्वाब लिन जाँदा निकै डराएकी थिइन्। भन्छिन्, सुरुमा स्वाब झिक्दा एकदम डर लाग्यो, स्वाब झिकेर घर गएँ, बच्चाहरु आउँछन् कि भनेर एकदम डर लाग्यो, बाहिरपट्टिबाट घुमेर गएर बारुरुममा गएर नुहाएरमात्रै बच्चा छोएँ। पछिपछि भने सुरक्षा सामग्री राम्ररी पाइने भएपछि डर लाग्न छोड्यो। अहिले टेस्टिङचाहिँ मलाई त्यस्तो डर लाग्दैन, भन्छिन्, पीपीई लगाइन्छ, बायोसेफ्टी क्याबिनेटभित्र काम गरिन्छ। उनकै भनाइमा बायोसेफ्टी क्याबिनेट भनेको एउटा मेसिन हो। त्यसलाई अन गरेर काम गरेपछि भाइरस पोखिइहाल्यो भने पनि मेसिनले माथि तानेर लैजान्छ र भाइरस मर्छ, संक्रमण हुन दिँदैन। सुभद्राले स्वाब संकलन पनि धेरै नै गरिन्। पीपीई पनि सजिलै पाउन थालेपछि डराउनुपर्ने कुनै कारणै छैन, सजिलै लाग्छ मलाई, भन्छिन्, पहिल्यैदेखि अरुको सेवा गर्न मन लाग्ने भएर स्वास्थ्य पनि मेरो आफ्नै रुचिले पढेको हो, अहिले प्रदेशले मलाई यत्तिको काबिल सम्झेको छ, मलाई गौरव नै महसुस हुन्छ। प्रदेशका अरु साथीहरुले गर्नुभएको छैन, मैले गरेकी छु, यो त मेरो अवसर हो। सुरुसुरुमा सबैजना भाग्दा भने सुभद्रालाई पनि डर नलागेको कहाँ थियो र ! थुप्रै चिकित्सक र स्वास्थ्यकर्मी सुरक्षा सामग्री नभएको भनेर गुनासो र दुखेसो पोखिरहेका छन्। ज्यानको मायाले डराएका छन्। जागिरभन्दा ज्यान प्यारो बताइरहेका परिवारजनको हवाला दिइरहेका छन्। सुभद्रा भने स्वास्थ्य सेवाप्रति भित्रैदेखि समर्पित छिन्। भित्रैदेखि यो मेरो दायित्व हो भन्ने उनलाई लागेको छ। पोखरा ३० शिशुवाकी सुभद्राको माइती भक्तपुर हो। मामाघर यतै पोखरा। ठूलीआमा, सानिमा पनि यतै छन्। सुभद्राले यतै पढिन्। पोखरा विश्वविद्यालयबाट मेडिकल ल्याब टेक्नोलोजीमा स्नातक गरेपछि लोकसेवा तयारी गरिन्। लोकसेवातिर लाग्न स्वास्थ्यकर्मी श्रीमान्ले हौस्याएका हुन्। लोकसेवा पास गरेपछि सुभद्राको दरबन्दी गोरखामा पयो। उनी मात्र ८ महिनाकी गर्भवती थिइन्, गोरखामा भैंचालो गयो। मेरो बाबु पेटमा थियो, त्यतिबेला पनि मैले सकेसम्म सेवा गरें, उनले सगर्व सुनाइन्, पोहोर डेंगुको प्रकोप फैलिँदा पनि यही प्रयोगशालाको माइक्रोबायोलोजी ल्याबमा डेंगु नै परीक्षण गरेर बसें। स्वास्थ्यकर्मी भएर पेसागत धर्म गर्न पाएँ, गर्नुपर्ने ठाउँमा गरें, अरु बेलाभन्दा परेको बेलामा गरें। प्रदेश सरकरले काबिल सम्झेर पत्याएको छ, गर्व छ। यसरी काम गर्दा अप्ठेरो बेलामा पनि काम गरें भनी उनी आफैं प्रेरित हुन्छिन्। अरु कसैलाई उनलाई हौसला बढाउनुपरेको छैन। आत्मबल उकास्नुपरेको छैन। भित्रैदेखि आफैं प्रेरित छिन्। परिवारको साथ भने गज्जबकै छ। सुरुमा त उनले श्रीमान्लाई मात्रै सुनाएकी थिइन् कोरोना जाँचमा बस्नुपरेको कुरा। पछि सासुससुरालाई पनि थाहा भयो। घरमा दुधे छोरी छिन् १६ महिनाकी। छोरा ४ वर्षका। ससुराले चाहिँ भनिरहन्छन्, सुरक्षित भएरमात्रै काम गर्नू है, पीपीई भएन भने नगर्नू। आरआरटी बसेर नमुना संकलन टोलीको सदस्य सचिव भएर काम गरिन्। त्यसयता अरु प्राविधिक र कर्मचारीहरुलाई पनि सुभद्राले तालिम दिएकी छन्। बिएमलटी गरेका प्राविधिकहरुलाई प्रदेश सरकारले सुरुमा सोधेको थियो। तर कतिपय पछि हटे। सुभद्रा अघि सरिन्। प्रदेशले मलाई नै रोजेको छ भनेपछि त्यसै पनि मलाई गौरव भयो नि, यसो भन्दा उनको अनुहार उज्यालियो, मलाई मन्त्रीले नै फोन गर्नुभयो, जहाँ पनि काम गर्छु भनें। तर ल्याबभित्रु संवेदनशील हुन्छ। जोपायोले आँट्दैनन् र थोरै त्रुटि हुँदा पनि संक्रमण फैलन सक्छ। सुभद्रासँगै अर्की संगीता पौडेल पनि सँगसँगै काम गर्न राजी थिइन्। आखिर संगीता पनि सुभद्राजस्तै दुधे बच्चाकी आमा हुन्। संगीता पनि निकै संवेदनशील र जिम्मेवार रहेको सुभद्रा बताउँछिन्। एउटा नमुना परीक्षण गर्दा पनि उही समय लाग्छ र दर्जनौंको पनि उत्ति समय। त्यसैले एउटामात्रै परीक्षण गर्दा पनि सबै सुरक्षा सामग्री प्रयोग गर्नुपर्छ। तसर्थ अहिले धेरैको समूह बनाएर उनीहरु काम गर्छन्। पीपीई लगायत सामग्रीको फोरो गर्नुपर्ने पनि छ। उनकै भनाइमा इमर्जेन्सी भएचाहिँ एउटैको भए पनि परीक्षण गर्छन्। नमुना आइसकेपछि रसायनसँग मिलाउने लगायत काम गर्दा गर्दै १ साढे १ बज्छ। अनिमात्रै उनीहरुको खाना खाने समय हुन्छ। प्रयोगशालामा संघ सरकारले पठाएको पीसीआर मेसिन छ। यसले १ घन्टामा एउटा नमुना परीक्षण गर्छ। अर्काे पुरानै मेसिन पनि छ। यसको क्षमता भने ७२ वटा हो। तर ७२ वटाकै घान हाल्नुपरेको छैन। एकैदिन २२ वटासम्म राखेर परीक्षण गरेको अनुभव दुलालहरुसँग छ। अहिले भने त्यति धेरै भार नरहेको उनी सुनाउँछिन्। ६ जनाको टिम छ प्रयोगशालामा। पालो मिलाएर २२ जनाले काम गर्छन्। एक घन्टामा ७२ वटा नमुना मेसिनमा राख्न मिल्ने भए पनि त्यसअघिको चरण लामो हुन्छ। यहाँको प्रयोगशालाले दिनमा ८० वटासम्मको रिपोर्ट भएको थियो। सुभद्रा भन्छिन्, त्यो दिन त बिहान ७ बजे आएर राति १० बजेसम्म काम गरेका थियौं। आफ्नो पेसाको धर्म नै हो सुभद्रलाई प्रेरित गर्ने । अरु डराएका होलान्, कतिपय रोइलो गर्दै होलान्। त्यसमा चासो छैन उनलाई। यस्ता प्राकृतिक प्रकोपमा सहभागी भएर स्वास्थ्यकर्मी भएर पेसागत धर्म गर्न पाएँ, उनी भन्छिन्, गर्नुपर्ने ठाउँमा गरें, अरु बेलाभन्दा परेको बेलामा गरें। परेको बेलामा हो नि हीरा फोर्नुपर्ने। कोरोनाको तालिम लिन जाने भन्दा अरु कतिपय हच्चिएका थिए फागुनको तेस्रो त्यो हप्ता। तर उनी डराइनन्। आखिर प्रकोप भइहाल्यो भने ट्रेनिङ लिएको छैन भनेर छोड्न त मिल्दैन, भन्छिन्, मैले मेरै लागि काम गरेको भनेर सोच्छु, मैले काम गरे एउटामात्रै पोजिटिभ केस आइसोलेट गरें भने सबैभन्दा पहिला परिवार बचाउन सक्छु, समाज बचाउन सक्छु नेसन बचाउन सक्छु, यही सोचेर मैले केही गरेर समाजमा सहयोग गर्नसक्छु भन्ने अनुभूति हुन्छ।"
"कोरोना प्रभाव: डेरी उद्योग बन्द, सरकार खोज्दै किसान","इलाम : लकडाउनसँगै नीजि उद्योगले दुग्ध खरिद गर्न बन्द गरेपछि इलामका किसान समस्यामा परेका छन् । नीजि कारखानासँग कारोबार गर्ने एक हजारभन्दा बढी कृषकको दूध बिक्री नहुँदा उनीहरु समस्यामा परेका हुन् । दुध खरिद गरेर भारतमा बिक्री गर्ने सीमावर्ती पशुपतिनगर क्षेत्रका किसानको दुध लकडाउन सुरु हुनुभन्दा केही दिनअघि देखि बन्द भएको सूर्योदय नगरपालिका २ वाघविरेका हेम भट्टराईले जाकारी दिए । उनले सुनाए, 'दैनिक ७५ लिटर दूध हुन्छ, केही सस्तोमा पशुपतिनगरमा बेच्छु अरु यसै सड्छ ।' उनीमात्रै हैन वागविरे गाउँमा एक सय ५० भन्दा बढी कृषकले उनको जस्तै समस्या भोगिरहेका छन्। उनले भने,' सहज हुँदा नीजि डेरीले अस्वस्थ प्रतिस्प्रर्धा गरेर दुग्ध विकास संस्थानलाई गाउँबाट हटाए। आज किसानलाई समस्या पर्दा नीजि कारखाना सटर बन्द गरेर हिँडे।' साधना डेरी कारखानाले दूध लिन बन्द गरेपछि गाईभैंसीलाई दानापानी गर्न समेत समस्या परेको भट्टराईले बताए । लक्की डेरीका सञ्चालक तुलु तामाङले आफूसँग कारोबार गर्ने करिब ४ सय किसानको दूध चैत्र १६ देखि खरिद बन्द गरेको बताए । उनी भन्छन्, 'किसान दूध खरिद गर्न भन्छन्, यस्तो महामारीमा ज्यानको माया मारेर काम गर्ने अवस्था छैन ।' उनले व्यवसायीको उत्पादन समेत नविकेकाले समस्या थपिएको बताए । उनले आफ्नो कारखानामा मात्रै २५ लाखको चिज स्टक रहेको बताए । राष्ट्रिय कृषक समूह महासंघ इलामका सचिव गणेश खड्काले सरकारले किसानको दुध व्यवस्थापनमा उपयुक्त व्यवस्था गर्नुपर्ने बताए । उनले भने,' सरकारले चियाजस्तै दुग्ध किसानका समस्यालाई पनि ध्यान दिनुपर्ने बताए । उनले भने, 'दुग्ध कारखाना चलाउन तीनै तहका सरकार संवेदनशिल देखिएनन् ।' बिक्री नभएको दूधको क्षतिपूर्तीको समेत व्यवस्था गर्नुपर्ने खड्काको भनाई छ । इलामका किसानले साविक अवस्थामा समेत दूध उत्पादन लागत नपाएको अवस्थामा डेरीका सटर बन्द हुँदा सबैको विजोक भएको बाघ विरेकी गाईपालक कृषक बुना कटुवालले बताइन् । उनले दुखेसो गरिन्, 'दु:ख पर्दा हाम्रो लागि स्थानीय सरकार समेत रहेन छ।' दैनिक ४५ लिटर दूध उत्पादन गर्ने उनले दाना घटाएर बाछाबाछीलाई दूधै दिने गरेको बताइन् । इलाम दुग्ध उत्पादनका लागि अग्रिणी जिल्लामा पर्दछ । दुग्ध विकास सस्थान विराटनगरका लागि इलामका आठ वटा चिस्यान केन्द्रबाट दैनिक ३५ हजार लिटर दुध संकलन हुने गरेको छ । निजी क्षेत्रले दैनिक ५३ हजार लिटरको हाराहारीमा दुध खपत गर्दै आएका थिए । निजी डेरीमा मात्रै एक हजार भन्दाबढी कृषकले दुध बिक्री गर्दै आएको महासंघका सचिव खड्काले बताए । अहिले नीज क्षेत्रमा दूध बिक्री गर्ने कृषक प्रभावित भएको उनले बताए । उनले भने, 'डिडिसिले नीजिमा दुध बिक्री गर्ने किसानको दूध खरिद गर्न अस्वीकार गरेकाले समस्या जटिल बनेको हो ।' इलामका १० वटै स्थानीय तहमा गाईपालक कृषकको सघन उपस्थिति रहेका उनले बताए । उनले भने, 'यस्तो अवस्थामा पनि स्थानीय सरकार भने संवेदनशील देखिएन।' इलामका १८ वटा चिज कारखानाले दैनिक २७ हजार लिटर दूध संकलन गर्दै आएका छन् । स्थानीय बजार क्षेत्रमा दैनिक ५ हजार लिटर दुध बिक्री हुने गरेका थियो । छुर्पी बनाउने उद्योगले दैनिक १५ हजार लिटर खपत गर्ने गरेका थिए । ललिपप, बम्बैसन जस्ता मिठ्ठाई बनाउने उद्योगले ३ हजार लिटर र भारतका बजारमा ३ हजार लिटर दुग्ध बिक्री हुने गरेको लामो समय इलाममा बसेर काम गरेका पशु चिकित्सक डा पशुपति खतिवडा बताउँछन् । इलाममा १८ चिज कारखाना, १५० को हाराहारीमा छुर्पी बनाउने उद्योग र १३ वटा दुग्ध मिठाइ बनाउने उद्योग रहेको सरकारी तथ्यांक छ । इलाममा वार्षिक एकलाख १६ हजार ८६ मेट्रिक टन दुग्ध उत्पादन हुने गरेको छ । होलिस्टिन, जर्सी गरी इलाममा ३३ हजार तीन सय ७१ वटा उन्नत जातका गाई पालिएको सरकारी तथ्यांक छ ।"
चन्दा उठाएर ६० परिवारलाई राहत,"जाजरकोट : स्थानीयले चन्दा संकलन गरेर जाजरकोटको भेरी नगरपालिका १ का अतिविपन्न ६० घर परिवारलाई खाद्यान्न सामग्री सहयोग गरेका छन् । चन्दा संकलन गरेर जम्मा भएको ७६ हजार ६ सय रकम बाट राहतस्वरुप खाद्यान्न सामग्री वितरण गरिएको हो । लामो समयको लकडाउनका कारण छाक टार्न समस्या परेपछि चन्दा उठाएर खाद्यान्न सामग्री वितरण गरिएको स्थानीय धर्म विकले बताए । प्रति परिवार ३० किलो चामल, दुई किलो दाल, एक लिटर तेल र एक किलो नुन प्रदान गरिएको हो । आफूहरु समस्यामा परेको बेला गरिएको खाद्य सहयोगले ठूलो राहत मिलेको स्थानीय प्रेमकला विकले बताइन । घरमा अन्नको गेडो थिएन । हातमा पैसा पनि छैन । केटाकेटी भोगले हैरान छन् । मेरो परिवार साह्रै समस्यामा थियो । कोही नहुनेको दैव हुन्छ भन्थ्ये । हो रहेछ।सहयोगीलाई उनले धन्यवाद दिँदै भनिन्, 'हामीलाई विपदको बेला सहयोग नर्गु भयो, तपाईको सधैं भलो होस्।' केही दिनअघि गाउँलेको भेलाले समस्यामा परेका घर परिवारलाई खाद्यान्न सहयोगको लागि वडावासी बुद्धीजीवी, शिक्षक, कर्मचारी, व्यापारी, समाजसेवी, जनप्रतिनिधि सबैले स्वस्फूर्त रुपमा चन्दा संकलन गररे विपन्न घर परिवारलाई सहयोग गर्ने निर्णय गरेको थियो । स्वस्फूर्त रुपमा जम्मा भएको रकमबाट वडा नम्बर १ का रावतगाउँ, कोलचौर र पिपे टोलका विपन्न परिवारलाई खाद्य सहयोग गरिएको स्थानीय सज्जनराज विकले बताए। विपन्नको लगत संकलनमा ढिलाई हुँदा नगरपालिकाले राहत वितरण गर्न सकेको छैन । नगरपालिकाले विपन्नको लगत संकलनका लागि वडा कार्यालयलाई जिम्मा दिएपनि विवादका कारण लगत संकलन हुन सकेको छैन।लगत संकलकलाई वडा समितिका पदाधिकारी र नेताहरुले आफ्नो मान्छे पारिदिन दबाब दिन थालेपछि लगत संकलन हुन नसकेको हो। नगरपालिकाले राहत दिन ढिलाई गरेपछि आफूहरुको पहलमा चन्दा संकलन गरेर हुनेले नहुनेलाई सहयोग गर्ने नीतिअनुरुप राहत बाँडिएको स्थानीय समाजसेवी सहदेव बस्नेतले बताए ।"
दैलेखका स्वास्थ्य संस्थालाई पीपीई पठाइयो,"काठमाडौं : गाउँमा स्वास्थ्य सामग्रीसमेत नहुँदा परीक्षण र सुरक्षामा समस्या देखिएको छ। यही समस्यालाई मध्यनजर गर्दै काठमाडौंबाट दैलेख जिल्लाका लागि आवश्यक स्वास्थ्य सामग्रीको व्यवस्थापन काठमाडौंबाट मिलाइएको छ। दैलेखी सेवा समाज काठमाडौं र मनघरी फाउन्डेसन नेपालको अगुवाइमा दैलेख जिल्लामा ८९ थान पीपीई सेट, दुई हजार थानमास्क, एक हजार थान ग्लोब्स र १० बोतल स्यानिटाइजर पठाएको छ। अहिलेसम्म दैलेखका धेरै जसो स्वास्थ्य चौकीहरूमा पीपीई सेट नहुँदा समस्या रहेको भगवतीमाई गाँउपालिका अध्यक्ष दानबहादुर थापाले बताए। स्वास्थ्य सामाग्रीहरू सिराहा समाजका बद्रीनारायण साह, राष्टिय आविस्कार केन्द्रका महावीर पुन, मनघरी फाउन्डेसन नेपालका सल्लाहकार डारविन खड्का र सीए मनोज ज्ञवाली, भिआर एफएनका विनोद अधिकारी, नारायण अधिकारी, नवराज अधिकारी, धादिङ सेवा समाजका अध्यक्ष निराजन कंडेलले सहयोग गरेको दैलेखी सेवा समाजका अध्यक्ष प्रताप शाहीले बताए। उक्त सामग्री गन्तव्यसम्म पुर्याउनका लागि स्वास्थ्य निर्देशानलयका प्राविधिक अधिकृत कलमकुमार थापा र युएनका चालकले सहयोग गरेका छन्। मनघरी फाउन्डेसनका अध्यक्ष भरतबन्धु थापाले दैलेखमा ज्वरो नाप्ने थर्मगन जिल्लाका अधिकांश स्वास्थय चौकीहरुमा नभएको बताए। थर्मलगन जुटाउनका लागि पहल भइरहेको उनको भनाइ छ।"
लमजुङका स्थानीय तहमा र्यापिड टेस्ट सुरु,"बेंसीसहर : लमजुङका सबै स्थानीय तहमा कोरोना भाइरस संक्रमणको द्रुत परीक्षण (र्यापिड टेस्ट) सुरु गरिएको छ । जिल्लास्थित कमाण्ड पोस्टका अनुसार सोमबारसम्म १ सय ८ जनाको परीक्षण गरिएको छ । प्रशासनका अनुसार आइतबार ६६ र सोमबार ४२ जनाको परीक्षण गरिएको हो । परीक्षण गरिएकामा ९१ पुरुष र १७ जना महिला रहेका छन् । प्रमुख जिल्ला अधिकारी लक्ष्मणबहादुर खड्काले मस्र्याङ्दी गाउँपालिकामा २१ पुरुष र ६ महिला गरी २७ जनाको परीक्षण गरिको बताए । बेंसीसहर नगरपालिकामा १० पुरुष र दुई महिला गरी १२ जना, मध्यनेपाल नगरपालिकामा १० पुरुष र दुई महिला गरी १२ जना, राइनास नगरपालिकामा ११ पुरुष र चार महिला गरी १५ जनाको र्यापिड परीक्षण गरिएको छ । सुन्दरबजार नगरपालिकामा १३ जना पुरुष, दोर्दी गाउापालिकामा ६ पुरुष र एक महिला गरी सात जनाको परीक्षण गरिएको छ । दूधपोखरी गाउापालिकामा १४ पुरुष एक महिला गरी १५ जना र क्व्होलासोंथर गाउापालिकामा ६ जना पुरुष र १ महिलाको कोरोना परीक्षण गरिएको छ । स्वास्थ्य कार्यालय प्रमुख अमर दवाडीले परीक्षण गरिएका १ सउ ८ जनाकै रिपोर्ट शंकास्पद नदेखिएको बताए । चैत १ गतेदेखि जिल्लामा विदेशबाट आएका स्थानीय तथा भारतीयको टेस्ट गरिएको छ । चैत १ गते यता जिल्लामा २ सय ८० जना विदेशबाट आएका थिए । उनीहरुको खोजी खोजी टेष्ट गरिने भएको छ । लमजुङमा र्यापिड टेस्टका लागि पोखराबाट १ सय ६९ थान आरडीटी किट आएको थियो । कोरोना परीक्षणका लागि बेंसीसहर नगरपालिकाको लक्ष्मीनारायाण बालमन्दिर, सुन्दरबजार नगरपालिकाको सर्वोदय मावि र लमजुङ कृषि क्याम्पस, मध्यनेपाल नगरपालिकाको इशानेश्वर क्याम्पस, राइनास नगरपालिकाको शौभाग्यदय मावि र शैलपुत्री मावि, मस्र्याङदी गाउँपालिकालको अमर मावि खुदी, जटेश्वर आधारभूत विद्यालय र प्रेम मिलन मावि, दोर्दी गाउँपालिकाको चैतन्योदय सत्य मावि र फलेनी मावि, दूधपोखरी गाउँपालिकाको गौंडा, इलमपोखरी, र विचौरमा परीक्षण हुने छ । साथै, क्व्होलासोंथर गाउँपालिको थल्जुकन्या प्रावि र घलेउत्तरकन्या मावि बगुममा हुने छ । विदेशबाट आएका १४ दिनदेखि २१ दिनसम्मको अवधि भएका व्यक्तिको परीक्षण गरिने छ । उनीहरुको किटमार्फत कोरोना संक्रमण सम्भावित भए नभएको बारे स्क्रिनिङ गरिने छ । स्क्रिनिङमा थप आशंका देखिएमा थ्रोट स्वाब लिएर परीक्षणका लागि पोखरा पठाइने प्रजिअ खड्काले बताए ।"
कोरियाले नेपाली कामदारलाई ५० दिन भिसा थप्ने,कोरिया : दक्षिण कोरिया सरकारले रोजगारीका लागि इपिएस प्रणालीमार्फत कोरिया आई रोजगारी गरिरहेका कामदारलाई ५० दिन भिसा थप्ने निर्णय गरेको छ। यहाँको श्रम मन्त्रलायका अनुसार अप्रिल १४ देखि लागू हुने गरी इपिएसमार्फत कोरिया आएर भिसा अवधि सकिनेका लागि कोरोना महामारीको समस्याका कारण स्वदेश फर्कन नसकेका नेपालसहित अन्य १५ मुलुकका प्रवासी कामदारलाई ५० दिनको भिसा थप हुने भएको हो। इपिएस प्रणालीमार्फत कोरिया आएर रोजगारी गर्ने मजदुरले कोरियामा चार वर्ष १० महिना मात्र बस्न पाउने नियम छ। उक्त नियमअनुसार चार वर्ष १० महिना अवधि पूरा भएका कामदार स्वदेश फर्कनुपर्ने हुन्छ तर अवधि पूरा भएर पनि कोरोना महामारीका कारण स्वदेश फर्कने तयारीमा रहेर फर्कन समस्यामा परेका झण्डै १८ हजार ५०० प्रवासी मजदुर (इ९) लाई यो निर्णयले सहज बनाएको छ। यसअघि फेब्रुअरीमा पनि ५० दिन भिसा थप्ने निर्णय भएको थियो।
लकडाउनमा नदीजन्य वस्तुको चोरी,"कपिलवस्तु : लकडाउनको मौका छोपी कपिलवस्तुका खोलानालामा रातारात नदीजन्य वस्तुको चोरी निकासी गर्न थालेका छन्। वाणगंगा नदीका विभिन्न घाटबाट रातको समयमा ढुंगा, गिट्टी र बालुवा निकासी हुने गरेको छ। वाणगंगा नदी, कोइली खोलामा रातको १२ बजे ब्याक हु लोडर जस्ता ठूला मेशिनरी प्रयोग गरेर नदीजन्य वस्तु निकाल्ने क्रम बढेको हो। वाणगंगा नगरपालिका ८ को बालापुर र ९ को भलवाडको कोइली खोलामा अवैध उत्खनन् तथा निकासी हुने गरेको ९ का वडाध्यक्ष धु्रव बेलवासेले बताए। डरत्रासका कारण स्थानीयले भने यस्तो अवैध धन्धाको प्रतिरोध गर्न सकेका छैनन्। नदी क्षेत्रको अनुगमन गर्दा नदीमा अवैध उत्खनन् तथा निकासी भएको पाइएको जिल्ला प्रशासन कार्यालयका प्रशासकीय अधिकृत मनोज सैनीले बताए। 'अनुगमनका क्रममा रातको सयममा ठूला मेसिनरी औजार प्रयोग गरी उत्खनन् भएको पाइयो', प्रशासकीय अधिकृत सैनीले भने, 'हामीले अगुगमन गर्दै जाँदा वाणगंगा नदी किनार दक्षिणतर्फ करिब ४ सय ट्यांकर अवैध उत्खनन् गरी डम्प गरिएको नदीजन्य पदार्थ पनि फेला पार्यौं। त्यसलाई नियन्त्रणमा लिएका छौं।' अनुगमनका क्रममा वाणगंगा नगरपालिकाको भलवाडस्थित कोइली खोलामा निकै ठूला ठूला खाल्टो बनाई मेसिनको प्रयोग गरी उत्खनन् गरेको पाइएको जिल्ला समन्वय समितिका निमित्त समन्वय अधिकारी भूमिराम पोख्रेलले बताए। यसरी गरिएको अनुगमनको अवस्था र जिल्लाका अन्य नदीनालाको अवस्था विश्लेषणका लागि चाँडै नै नदीजन्य पदार्थ जिल्ला अनुगमन तथा समन्वय समितिको बैठक बसी थप कदम अघि बढाउँछौं, पोख्रेलले भने, 'नदी क्षेत्रमा ठूलो दोहन भएको छ। यसको नियन्त्रणका लागि ठोस कदम तत्काल चाल्नुपर्छ।' रातभर नदीजन्य पदार्थ निकालेको खबर समन्धित निकायले पाए पनि त्यहाँ गएर रोक्ने आँट कसैको नभएको स्थानीयले बताए। हतियारसहित तस्कर खोलामा आउने भएकाले प्रतिकार गर्न नसकेको स्थानीय बताउँछन्। तस्करहरुले राति १२ बजेदेखि बिहान ३ बजेसम्म नदीजन्य वस्तुहरु उत्खनन् र निकासी गर्ने गरेका छन्।"
वर्षौंदेखि लकडाउन जिन्दगी,"जनकपुरधाम : कोरोना भाइरसको नाम अहिले विश्वमै सबैभन्दा बढि चर्चित छ। कोरोनाको चर्चासँगै सबैभन्दा चर्चित अर्को शब्द हो 'लकडाउन'। लकडाउनमा महिला, पुरुष, वृद्ध, बच्चाबच्ची सबै घरमा स्वतः घरमै बस्न बाध्य भएका छन्। सदैव स्वतन्त्र भई बाँच्नेहरुका लागि यो लकडाउन साह्रै दिक्क लाग्दो छ। तर, वर्षौदेखि घरमै अघोषित लकडाउन भोग्दै आएका एक वर्गलाई भने यस बन्दाबन्दीले खासै प्रभावित गर्न सकेको छैन्। घरबाट कदमकदाचित मात्र निस्कन पाउने हजारौं महिलाहरुको लागि यो लकडाउनले परिवारसँग बस्ने अवसरनै जुराएको छ। विशेषगरी मधेसका गाउँहरुमा घुम्टोले घेरेको र सामाजिक प्रथाले जकडिएको समाजमा घरभित्रै थुनिएकी महिलाहरुको सम्पूर्ण जीवननै लकडाउन झैं रहेको छ। घरबाहिर निस्कन महिलाहरुका लागि विशेष अवसर वा अत्यावश्यक कामनै हुनुपर्छ तर, पुरुषहरुका लागि भने त्यो बाध्यता छैन्। काम होस् वा नहोस् पुरुषहरुले निर्धक भई हाटबजार, छरछिमेक र गाउँघर घुम्न पाउँछन्। धनुषाको लक्ष्मीनिया गाउँपालिका३ टोकाकी रमदैयाबालीको बिहे सानैमा भयो। बिहेको बेला कति वर्षकी थिइन् उनलाई थाहा छैन्। उनलाई अहिले पनि आफ्नो उमेर कति भयो भन्ने थाहा छैन्। तर, दुईटा छोरीको बिहे भइसकेको छ भने एउटा नाति पनि खेलाउने धोको पुरा भएको छ। कान्छो छोरा जागिरको लागि भारतको गुजरातमा छन्। माइती रमदैया गाउँमा भएकोले उनी बिहे भएर घर आउँदा उनको नामै रमदैयाबाली पर्यो। तर, उनको नाम भने यो होइन्। बुवाआमाले उनको नाम सुनिता राखेका थिए। बिहे भएर माइत आएदेखि गाउँबाहिर घुम्न निस्केको रमदैयाबालीलाई खासै स्मरण छैन्। 'अब नातीनातिनी भएपछि बजार जान थालेको छु,' टाउँको सारीले छोप्दै मैथिलीमा अन्नपूर्णकर्मी अनलाइनसँग कुरा गर्दै उनले भनिन्, 'मेरी सासु जिउँदो हुँदासम्म त घरबाट बाहिर निस्कदा पनि गाली गर्थिन्, ' छरछिमेकमा जान थालेको पनि छोरीहरुको बिहेपछि मात्रै हो।' दलित समुदायकी रमदैयाबाली र 'उच्च वर्ग' भन्नेहरुका घरमा महिलाहरुको अवस्था खासै फरक भने छैन्। मधेसका अधिकांश गाउँघरमा बुहारीहरु घरबाट निस्कन साँझनै कुर्नुपर्ने हुन्छ। त्यसमा पनि काम विशेष वा पुजापाठ भयो भने मात्रै बुहारीलाई छरछिमेक लग्ने चलन छ। कतिपयले त बुहारीलाई घरको छतमा वा घर बाहिरको परिसरमा समेत निस्कन बन्देज लगाउँछन्। त्यसमा पनि घरमा यदि कोही पाहुना आयो भने महिलाहरुले अगाडी पर्नु नहुने मान्यताका कारण आफ्नै घरमा पनि लुकेर बस्नु पर्ने बाध्यता हुन्छ। 'जो कामकाजी छन् बढि घर बाहिर बस्छन् उनीहरुलाई घरमा बस्न अहिले दिक्क लागेको छ,' जनकपुरधाम४ कि शिला ठाकुर भन्छिन्, 'हामी त पहिला पनि घरमै बस्थ्यो अहिले पनि त्यस्तै छ।' वर्षौदेखि अघोषित बन्दीको जीवन बिताइरहेका महिलाहरुको लागि यो लकडाउनको अवधिले घरपरिवारसँग बस्न पाउने अवसर जुटाएको सञ्चारकर्मी रिंकु मिश्र गायत्रीको ठम्याई छ। 'अहिले श्रीमान र बच्चाहरु पनि घरमै छन् चाहेर वा नचाहेर भएपनि घरको काममा महिलाहरुले सहयोग पाइरहेका छन्,' मिश्रले भनिन्, 'घरमा एक्लै दिनभरी दिक्क भएर बस्ने दिनचर्याले थोरै दिनका लागि भएपनि महिलाहरुले राहत पाएका छन्।' 'व्यक्तिगत स्वतन्त्रतासमेत नपाएका हाम्रो समाजका महिलाहरुले वर्षौदेखि चुपचाप लकडाउन कसरी सहेका छन्। त्यसमाथि सबैले विचार गर्नुपर्ने दिन आएको छ,' महिला अधिकारकर्मी सम्झना बर्मा भन्छिन्, 'केही साताको लकडाउनमै दिक्क मान्ने पुरुषवर्गले महिलामाथिको वर्षौदेखिको लकडाउन खोल्नु पर्नेतर्फ विचार गर्नुपर्छ।'"
एचआईभी संक्रमित बालबालिकालाई खाद्यान्न तथा पोषण सहयोग,"भक्तपुर : राष्ट्रिय एचआईभी तथा एड्स महासंघ नेपाल (एनएपीएन) ले एचआईभी संक्रमित १२ वर्षमुनिका बालबालिकालाई दुईमहिनाको लागि राहतस्वरुप खाद्यान्न तथा पोषण वितरण गर्ने भएको छ । जीवनदायिनी एन्टिरेट्रोभाइरल (एआरभी) औषधि खाइरहेका देशभरका ६ सय ६८ बालबालिकालाई उक्त राहत वितरण गरिने एनएपीएनका अध्यक्ष राजेश दिदियाले जानकारी दिए । उनका अनुसार राहतमा ती बालबालिकालाई प्रतिमहिना आठ किलो चामल, एक किलो दाल, एक किलो गेडागुडी, १० वटा अन्डा, एक किलो गहुँको पीठो, एककिलो चिनी, दूध दुई लिटर, फलफूल एक किलो र खाने तेल एक लिटर वितरण गरिनेछ । उक्त राहतसँगै यातायात खर्चवापत ८० रुपैयाँसमेत प्रदान गरिने उनको भनाइ थियो । 'कोरोना भाइरस संक्रमणका दृष्टिले एचआईभी संक्रमित बालबालिका बढी जोखिममा छन्,' अध्यक्ष दिदियाले भने, 'तर उनीहरु सरकारी राहतभन्दा बाहिर रहेकाले एनएपीएनले पहल गरेको हो ।' उनका अनुसार एचआईभी संक्रमित ४५ वर्षमाथिका ७ सय ३२ जनालाई पनि बालबालिकासरह दुई महिनाको लागि राहतस्वरुप खाद्यान्न तथा पोषण सहयोग गरिने भएको छ । अभिभावक गुमाएका अति गरिब तथा विपन्न १२ वर्षमुनिका बालबालिका र ४५ वर्षमाथिका संक्रमितहरुलाई मात्रै खाद्यान्न तथा पोषण उपलब्ध गराइने अध्यक्ष दिदियाले स्पष्ट पारे । उनका अनुसार देशभर रहेका एनएपीएनमा आवद्ध ५९ वटा समुदायमा आधारित गैरसरकारी संघसंस्थाले बालबालिकालगायतलाई उक्त राहत वितरण गर्नेछन् । दुई महिना दिइने उक्त राहतको लागि नेपालस्थित सेभ द चिल्ड्रेनले आर्थिक सहयोग गरेको उनले जानकारी दिए । एनएपीएनका अनुसार नेपालमा १६ वर्षमुनिका एकहजार तीनसय ४५ जना बालबालिका एचआईभी संक्रमित रहेका छन् । जसमा सात सय ३० बालक र ६ सय १५ बालिका रहेका छन् । उनीहरुमा पनि एक अभिभावक गुमाएका बालबालिकाको संख्या पाँचसय पचास रहेको अध्यक्ष दिदियाले जानकारी दिए । उनका अनुसार एकसय ९१ बालबालिकाका दुवै अभिभावक छैनन् । एनएपीएनको तथ्यांकअनुसार सुदूर पश्चिममा सबैभन्दा बढी एचआईभी संक्रमित बालबालिका रहेका छन् । संस्थाको २०२० जनवरीसम्मको तथ्यांकअनुसार सुदूर पश्चिममा तीनसय दस बालबालिका एचआईभी संक्रमित छन् । त्यस्तै प्रदेश ५ मा दुई सय ९२, बागमती प्रदेशमा दुई सय ७४, प्रदेश २ मा एकसय ७२, गण्डकी प्रदेशमा एकसय ४८, प्रदेश १ मा ९७ र सबैभन्दा कम कर्णाली प्रदेशमा ५२ जना एचआईभी संक्रमित बालबालिका छन् । सरकारले ग्लोबल फण्डमार्फत एचआईभी संक्रमित बालबालिकालाई प्रत्येक महिना एकएक हजार रुपैयाँसमेत उपलब्ध गराउँदै आएको छ ।एनएपीएनले घरदैलो गरी कोरोना भाइरस संक्रमण नियन्त्रण तथा व्यवस्थापन गर्न सरकारले गरेको लकडाउनको समयमा घरदैलोमार्फत देशभरका एचआईभी संक्रमितको हातहातमा एआरभी औषधि पुयाउँदै आएको छ । अध्यक्ष दिदियाका अनुसार ७६ जिल्लामा रहेको संस्थाको सञ्जालले औषधि अभाव भएका एक हजार दुईसयभन्दा बढी संक्रमितलाई हातहातमा एआरभी औषधि पुर्याइएको हो । नेपालमा ३२ हजार सात सय ३५ जना एचआईभी एड्स संक्रमित रहेको अनुमान गरिएको छ । जसमा पुरुष २० हजार दुई सय ९४ र महिला १२ हजार पाँच सय ६१ जना रहेका छन् । एचआईभी संक्रमित बालबालिका क्रसं प्रदेश बालक बालिका जम्मा १ १ ५६ ४१ ९७ २ २ ९९ ७३ १७२ ३ बागमती १३४ १४० २७४ ४ गण्डकी ७१ ७७ १४८ ५ ५ १७७ ११५ २९२ ६ कर्णाली २९ २३ ५२ ७ सुदूर पश्चिम १६४ १४६ ३१०"
"सिरहामा प्रहरी र स्थानीयबीच झडप : २३ राउण्ड फायर, १४ जना प्रहरी नियन्त्रणमा",सिरहा : सिरहा नगरपालिका १७ पटेर्वा गाउँमा सोमबार राती लकडाउन निगरानी गर्दै गस्तीमा खटिएका प्रहरी टोली र स्थानीयबीच झडप भएको छ । त्यसमा ५ प्रहरी र केही स्थानीय घाइते भएका छन् । झडपलाई नियन्त्रणमा लिन प्रहरीले २३ राउण्ड हवाइ फायर गरेका छन् । १४ जना स्थानीयलाई नियन्त्रणमा लिएका छन् । जिल्ला प्रहरी कार्यालय सिरहाका प्रमुख एसपी उमाप्रसाद चतुर्वेदीका अनुसार सिरहा प्रहरी प्रवक्ता तथा डिएसपी विनोद घिमिरे सहितका टोली लकडाउन उल्लंन भएकोनभएको हेर्दै ड्युटीमा खटिएका थिए । पटेर्वा गाउँमा स्थानीयको भीडभाड हटाउने क्रममा प्रहरीसँग विवाद सुरु भई झडप भएको थियो । अहिले स्थिति समान्य बनेको उनले बताए । स्थानीयको ढुगांमुढाबाट प्रहरीको गाडीमा पनि क्षति पुगेको एसपी चतुर्वेदीले जानकारी गराए । घटनाबारे थप छानबिन भइरहेको उनले सुनाए । घाइतेलाई जिल्ला अस्पताल सिरहामा उपचार गरिएको प्रहरीले जनाएको छ ।
"जनकपुरमा लकडाउन प्रभाव, घरभित्रै 'जुरशीतल' मनाइँदै","जनकपुरधाम : गर्मीको सुरुवातसँगै शीतलताको कामना गरी मिथिलामा मनाइने जुरशीतल पर्व यस वर्ष लकडाउनले गर्दा घर भित्रै मनाइएको छ । पूजाघरमा एक रात अगाडि माटोको भाँडोमा राखिएको चिसो पानीले एकाबिहानै परिवारका जेष्ठ सदस्यले आफूभन्दा कान्छाहरुको टाउकोमा छ्याप्ने गर्छन्। सो पानी घरमा, रुख, बिरुवामा पनि हाल्ने गरिन्छ । यसो गर्नाले वर्षभरी मानिस, जीवजन्तु, पशुपन्छी र रुखबिरुवालाई शीतलता प्रदान हुने मान्यता रहेको छ । यो शीतलता सूर्यको तापविरुद्धमा पनि हुन्छ । नयाँ वर्ष अर्थात् वैशाखको आगमनसँगै सूर्यको तापमा वृद्धि हुँदै गएर मानव र अन्य जीवजन्तुसहित रुखबिरुवाको लागि समेत हानीकारक हुने हुँदा यस पर्वमा जीवजन्तु, रुखबिरुवा सबैमा पानी हाली शीतलताको कामना गरिन्छ । यस पर्वमा बाँसी भात र बेसनले बनाइएको विशेष परिकारलाई केराको पातमा राखी घरका ढोकामा राख्ने र सोही खाना दिनमा खाने परम्परा पनि छ । यस दिन चुल्हो पनि नबाली घरमा शीतल हुने बन्दोबस्त गरिन्छ । माटोको भाँडामा पानी, सरवामा चनाको सात्तु तथा आँपको टिकोला हालेर एकअर्कालाई उपहार स्वरुप दिने गरिन्छ । होलीको दिन एकअर्कालाई रंग अबिर छ्यापिए झैं जुरशीतलका दिन हिलो माटो छ्याप्ने चलन छ । अन्य वर्षमा गाउँघर र सहरमा पनि व्यापक रुपमा हिलो माटो खेलिने गर्थ्यो तर, यस वर्ष कोरोना भाइरसबाट जोगिनका लागि यो पर्व घरमै मनाइएको छ । प्रत्येक वर्ष जनकपुरको गंगासागर पोखरीको डिलमा हिलोमाटो खेल्ने गरेका प्रदेशसभा सदस्य तथा सरसफाई अभियन्ता रामअशिष यादवले यस वर्ष घरमै यो पर्व मनाएको बताए । 'पर्व मानव जातीको संरक्षण र दीर्घायुको कामनाका साथ मनाइन्छ र यस वर्ष कोरोनाबाट जोगिन सामाजिक दूरीको सिद्धान्त हामी सबैले मान्नुपर्छ, यादवले भन्छन्, 'यसवर्ष घरमै पर्व मनाउन सबैलाई आह्वान गर्छु।' गर्मीमा दादुरा र छालाजन्य रोगको प्रकोप बढ्ने हुनाले शुद्ध माटोको प्रयोग गर्दा शरीर सफा हुनुका साथै शीतलता समेत प्राप्त हुने हुँदा मिथिलामा जुडशीतलको अवसरमा हिलोमाटो खेलिन्छ ।"
संक्रमित महिलाको सम्पर्कमा रहेका ५२ जना क्वारेन्टाइनमा,टीकापुर : कैलालीको लम्की चुहा नगरपालिका भुरुवाकी कोरोना संक्रमित महिलाको सम्पर्कमा आएका ५२ जनालाई क्वारेन्टाइनमा राखिएको छ। लम्की बहुमुखी क्याम्पसको क्वारेन्टाइनमा ती महिलाका परिवारका १६ जनालाई क्वारेन्टाइनमा पुनः राखिएको हो। चैत्र २९ गते क्वारेन्टाइनबाट फर्किएपछि आफन्तका घरमा बसेकी ती महिलाका ३६ जनालाई समेत सोमबार नै क्वारेन्टाइनमा राखिएको छ। संक्रमित महिला क्वारेन्टाइनबाट घर फर्किएपछि कोरोना पोजेटिभ भएको रिपोर्ट आएको थियो । लम्की चुहा नगरपालिका वडा नं १ अध्यक्ष जनकबहादुर बमले संक्रमित परिवारका १६ जना र ती महिलाको सम्पर्कमा रहेका ३६ जना गरी ५२ जनालाई क्वारेन्टाइनमा राखिएको बताए । उनका अनुसार ५२ जनालाई नै क्वारेन्टाइनमा १४ दिन राखिनेछ। लम्की बहुमुखी क्याम्पसको क्वारेन्टाइनमा बसेकी ५३ वर्षीय महिलालाई कोरोना संक्रमण रहेको सोमबार पुष्टि भएको थियो । यो सँगै लम्की चुहा नगरपालिकामा कोरोना पुष्टिको संख्या २ पुगेको छ । यसअघि लम्कीचुहा नगरपालिका वडा नं ९ को सरस्वती माविको क्वारेन्टाइनमा राखिएका २१ वर्षीय एक युवकमा कोरोना पोजेटिभ देखिएको थियो । दुवैको सेती प्रादेशिक अस्पताल धनगढीमा उपचार भइरहेको छ।
जसले तरकारी बेचेर चामल किन्न पाएनन्,"इटहरी : विदेश जानुभन्दा गाउँठाउँमै केही काम गर्दा दीर्घकालीन फाइदा हुने सोचेर बराहक्षेत्र ९ का नवीन चन्द्रवंशीले श्रीलंका टापुमा खेती थालेका हुन्। एक वर्षदेखि झन्डै चार बिघा जग्गामा खेती गरिरहेका उनले मनग्ये तरकारी फलाएका छन्। अहिले नै पनि आलु, भिन्डी, टमाटर गरेर दुई लाखभन्दा बढी आम्दानी बारीले दिएको छ। तर लकडाउनका कारण व्यापारी किन्न नआएपछि बारीमै तरकारी कुहिने चिन्ताले उनलाई सताइरहेको छ। 'किन्ने व्यापारी पहिले घरमै आइपुग्थे, अहिले त आउने गाडी नै छैनन् भन्छन्', उनी भन्छन्, 'टमाटर त कति कुहियो कुहियो, अरु तरकारी पनि कुहिएर जाने अवस्थामा छ।' व्यापारीलाई बेच्नबाहेक उनी आफैंले पनि फत्तेपुर र रामपुर बजारमा लाने गर्थे। तर अटो, रिक्सालगायतका साधन नै नचलेपछि बजारमा लान नसकिएको उनको गुनासो छ। मलको अभावमा काँक्रा, बोडीको बिउ ल्याएर पनि रोप्न नपाएको गुनासो गर्दै उनी भन्छन्, 'संकटको बेलामा कृषि उत्पादनलाई चाहिँ बढाउने योजना ल्याए हुन्थ्यो।' तरकारी छ, नुन, तेल, चामल छैन रुख, बुट्यान र काँसघारीले भरिएको नदी किनारको श्रीलंका टापुमा झन्डै चार हजार परिवार बसोबास गर्छन्। ८० प्रतिशतको मुख्य पेशा खेती र पशुपालन हो। तर टप्पुमा अहिले तरकारी फालाफाल भए पनि दाल, चामल, नुन, तेलको भने अभाव छ। बारीमा तरकारी कुहिएर जाँदा नुन, तेलको जोहो गर्न समस्या भएको स्थानीय सन्तोषकुमार चन्द्रवंशीको गुनासो छ। टप्पुमा केही दर्जन साना किराना पसल छन्। भएका पसलमा पनि खाद्यान्न सकिँदै गएको छ। उनी भन्छन्, 'या त राहत दिनुपर्यो, या त तरकारी बेच्ने र अरु सामान किनेर खाने वातावरण बनाइदिनुपर्यो।' डुंगा बन्द, पौडेर वारपार, आफ्नै वडामा जान पनि छिमेकी नगरपालिकाको बाटो कोशीले घेरिएको श्रीलंका टापुबाट पहिले डुंगा पनि चल्थ्यो। तर अहिले लकडाउनका कारण तीन वडा डुंगाले मानिस ओसारेका छैनन्। आफ्नै सानो डुंगा हुनेहरु र पौडन सक्नेहरु मात्र कोशी वारपार गरिरहेको त्यहाँका हेल्थ असिस्टेन्ट पाण्डव चन्द्रवंशी बताउँछन्। डुंगा नचल्दा बराहक्षेत्र नगरपालिका वार्ड नम्वर ७ र ९ का जनप्रतिनिधिलाई पनि आफ्नै वडा पुग्न छिमेकी जिल्लाको बेलका नगरपालिका हुँदै जानुपर्ने बाध्यता छ। राहतका लागि तथ्यांक संकलन गर्न बराहक्षेत्र नगरपालिका वडा नं ९ का जनप्रतिनिधि शुक्रबार बेलका नगरपालिका हुँदै आफ्नो वडामा पुगेका थिए। बेलका नगरपालिकाको २ र ३ को केही भाग श्रीलंका टप्पुमा पर्छ। बेलकाबाट मात्रै टप्पु सडक सञ्जालसँग जोडिन्छ। उदयपुर र सप्तरीका बजारसम्म श्रीलंका टापुको तरकारी बिक्री हुन्थ्यो। लकडाउनका कारण यातायात ठप्प हुँदा त्यहाँका किसान बढी मारमा परेका छन्। श्रीलंका टापुमा क्वारेन्टाइन बनाउने निर्णय प्रदेश सरकारले गरेको थियो। मोरंगको टाँडी र श्रीलंका टापुमा बनाउने भने पनि यातायात र अन्य पूर्वाधारको अवस्था बुझेपछि सरकार पछि हटेको थियो। 'यहाँसम्म आउन बाटो र यातायातका साधनकै त समस्या छ,' हेल्थ असिस्टेन्ट पाण्डव भन्छन्, 'त्यसमाथि बिजुली, पानीको समेत अभाव भएको ठाउँमा कसरी बन्ला र क्वारेन्टाइन? ' चामल खोज्दै नगरपालिका लकडाउनको दुई साता बितिसक्दा पनि श्रीलंका टापुको तथ्यांक संकलन गर्नसमेत वडा र नगरपालिकाले सकेको छैन। शुक्रबार वास्तविक स्थिति बुझ्न र तथ्यांक संकलन गर्न नगरपालिकाको टोली त्यहाँ पुगेको थियो। तथ्यांक संकलन गरिएका ठाउँमा पनि राहत वितरणमा ढिलाइ भइरहेको छ। कृषिको राजधानी भएर पनि बराहक्षेत्रमा चामलको अभावका कारण केही ढिलाइ भएको बताइएको छ। विपन्नलाई वितरण गर्नका लागि चामल खोजे पनि नगरका राइस मिलमा आवश्यक परिमाणमा चामल नपाएको सूचना अधिकृत पुकार पोख्रेलले जानकारी दिए। 'यहाँ नपाएपछि सार्वजनिक सूचना पनि निकालेका छौं, साथै वरपरका नगरमा खोज्दैछौं', उनले भने, 'जहाँ जति पायो, त्यती लिँदैछौं।' उनका अनुसार नगरभर पाँच हजार बढी घरधुरीलाई राहत बाँड्ने योजना छ। तीमध्ये पाँचवटा वडामा २५० जनाका दरले अति विपन्नलाई पहिलो चरणमा राहत दिने काम भइरहेको उनले जानकारी दिए।"
विपन्न र श्रमिकलाई राहत वितरण गर्द स्थानीय सरकार,"सिन्धुपाल्चोक : कोरोना भाइरस संक्रमण कम गर्न सरकारले लागू गरेको लकडाउनका कारण खाद्यान्न संकटमा पर्न सक्ने समूहलाई जिल्लाका स्थानीय तहले राहत वितरण गर्न थालेका छन्। लकडाउनका कारण काम गर्न नपाएर भोकै बस्नु पर्ने अवस्थामा पुगेका मजदुर र अति विपन्न परिवारलाई लक्षित गर्दै स्थानीय तहले खाद्यान्न लगायतका राहत सामग्री वितरण सुरु गरेका हुन्। लकडाउन लम्बिँदै जाँदा खाद्यसंकट भोग्नु नपरोस् भन्ने उद्देश्यले जिल्लाका सबै स्थानीय तहले लक्षित वर्गको पहिचान गरी खाद्यान्न लगायतका राहत सामग्री वितरण गर्न थालेको जिल्ला समन्वय समिति प्रमुख कृष्णगोपाल तामाङले बताए। 'लकडाउनका कारण आर्थिक स्रोत जुटाउन नसक्नेलाई भोकै बस्नु नपरोस् भन्ने उद्देश्यले जिल्लाका सबै स्थानीय तहले राहत वितरण गरिरहेका छन्', तामाङले भने, 'पहिलो चरणमा सरकारले बनाएको मापदण्डमा आधारित रहेर अति विपन्न र श्रमिकलाई लक्षित गरेर राहत वितरण गरिएको छ।' जिल्लाका तीन नगरपालिकासहित १२ स्थानीय तहले लकडाउनको पूर्ण पालना गर्न सर्वसाधारणलाई आग्रह गर्दै लकडाउनका कारण खाद्यान्न लगायतको संकट कम गर्न प्रतिवद्धता समेत जनाएका छन्। अति विपन्न र श्रमिकको पहिचान गरी नगरपालिकाभित्र खाद्यसंकट आउन नदिन राहत वितरणलाई प्राथमिकता दिएको बाह्रबिसे नगरपालिकाका प्रमुख निमफुञ्जो शेर्पाले बताए। खाद्यान्नसँगै हात धुने साबुन, मास्कलगायत सुरक्षाका लागि आवश्यक सामग्री पनि वितरण गर्दै आएको उनले जानकारी दिए। कोरोना संक्रमणबाट बच्न लकडाउन नै उपयुक्त विधि भएकाले यसलाई पालना गर्न आग्रह गर्दै हेलम्बु गाउँपालिकाले खाद्यान्न जोखिममा रहेका परिवार र मजदुरलाई राहत उपलव्ध गराएको अध्यक्ष निमाग्याल्जेन शेर्पा बताउँछन्। विशेषगरी दैनिक ज्यालादारी गरेर परिवार पाल्ने समुदायलाई राहत उपलव्ध गराएको उनले जानकारी दिए। दैनिक ज्यालादारीमा काम गरेर गुजारा चलाउने परिवारलाई लक्षित गरेर मेलम्ची नगरपालिकाले चामल, दाल, नुन, तेल लगायतका सामग्री वितरण गरिरहेको छ। परिवार संख्याको आधारमा लक्षित वर्ग पहिचान गरी खाद्यसामग्री वडा कार्यालयमार्फत वितरण गरिरहेको मेलम्ची नगरपालिकाका प्रमुख डम्बर अर्यालले बताए। नगरपालिकाले यसअघि कोरोना संक्रमणबाट बच्न सरसफाईसमेत एउटा आधार रहेको भन्दै नगरभित्रका प्रत्येक परिवारलाई हात धुने साबुन वितरण गरेको थियो। राहत वितरणसँगै स्थानीय तहले कोरोना संक्रमणबाट बच्न सर्वसाधारणलाई सचेत गराउन प्रचार प्रसारमा समेत तीव्रता दिएका छन्।"
कालीगण्डकीमा स्नान गर्नेको घुइँचो,"कुश्मा : लकडाउनको बेवास्ता गरी नव वर्ष २०७७ मा कालीगण्डकी नदीमा स्नान गर्ने भक्तजनको भीड बढेको छ। मीन राशिबाट मेष राशिमा सूर्य प्रवेश गरेको दिन वैशाख संक्रान्तिको बिहानैदेखि कालीगण्डकी नदीमा स्नान गर्ने भक्तजनको घुइँचो लागेको हो। जिल्ला प्रशासन कार्यालय पर्वतले पाँच दिनअघि नै सूचना जारी गरी कालीगण्डकीमा मेला भर्न र स्नान गर्नका लागि नजान अनुरोध गरे पनि यस क्षेत्रका नागरिक भने बिहान ५ बजेदेखि नै नदी किनारमा पुगेका थिए। तर, सेतीवेणी धाममा भने विगत वर्षजस्तो घुइँचो नभएको भक्तजनले जनाएका छन्। ती स्थानमा ठूलो भीड लाग्ने भन्दै सुरक्षाकर्मी र स्थानीय तहले समेत भक्तजनलाई रोक लगाएका छन्। त्यसैगरी, जैमिनी घाट, पुर्तीघाट, नयाँ पुल, गोपाङघाट, राजाको बगर, गलेश्वरधाम, मिलनचोक, वारीवेनी, खनियाघाटलगायत स्थानमा स्थानीयको बाक्लो सहभागिता देखिएको छ। विगत वर्षजस्तो छिमेकी जिल्ला स्याङ्जा, कास्की, तनहुँलगायत जिल्लाबाट आउने भक्तालु भने यस वर्ष लकडाउनका कारण रोकिएका छन्। वैशाखे संक्रान्ति बिग्रेकाहरूले बिहानै कालीगण्डकी नदी स्नान गर्ने परम्पराअनुसार बिहानैदेखि भीड लागेको हो। कागबेनीबाट सुरु भएको कालीगण्डकी नदीमा स्नान गरे वर्षैभरि राम्रो हुने विश्वाससाथ कालीगण्डकी नुहाउन आउनेको घुइँचो लाग्ने गर्छ। संक्रान्ति बायाँ खुट्टा, बायाँ हातमा परेकाहरू नदीमै पुग्ने गर्छन् भने गण्डकीमा जान नसक्नेहरू जल ल्याएर घरमै स्नान गर्ने परम्परा छ।"
ट्याक्टरबाट खसेर मजदुरको मृत्यु,नवलपुर : बालुवा चोरी गर्न गएको ट्याक्टरबाट खसेर एक मजदुरको मृत्यु भएको छ । पूर्वी नवलपरासीको विनयीत्रिवेणी गाउँपालिकामा पर्ने विनयी खोलामा सोमबार राती लु ३ त ९१८३ नं को टेक्टरबाट खसेर सोही गाउँपालिका३ का २६ वर्षीय प्रमेन्द्र चौधरीको मृत्यु भएको हो । ट्याक्टरबाट खसेर घाइते भएका चौधरीको उपचारका क्रममा मंगलबार बिहान भरतपुर अस्पतालमा मृत्यु भएको जिल्ला प्रहरी कार्यालय नवलपुरका नायब उपरीक्षक मोहन बहादुर खाँणले बताए । ट्याक्टर र चालकलाई प्रहरीले नियन्त्रणमा लिएको छ । लकडाउनको समयमा गाउँमा प्रहरीको गस्ती कम हुने भएपछि त्यस क्षेत्रमा नदीजन्य पदार्थको चोरी निकासी बढेको स्थानीयले बताएका छन्।
रोकियो सिन्दुर खेलेर मनाइने सुथ : सिया जात्रा,"यस वर्षको बिस्केट जात्राका लागि मध्यपुरथिमि४ को प्रसिद्ध बालकुमारी मन्दिरमा केही दिनअघि मात्रै सुनको गजुर र छाना राखियो । भूकम्पपछि जीर्णोद्धार भइरहेको यो मन्दिरमा वैशाख २ गते हुने भव्य जात्राका लागि मन्दिरलाई तयारी गर्दै मध्यपुरथिमि नगरपालिका र स्थानीय दाताको सहयोगबाट सुनको गजुर र छाना हाल्ने काम सम्पन्न भए पनि स्थानीयवासीले जात्रा भने मनाउन पाएनन् । जात्राका लागि मन्दिरमा सुनको छाना लगाउने, गजुर हाल्ने काम सम्पन्न गर्यौँ तर कोभिड१९ को महामारी फैलिन नदिन सरकारले लगाएको लकडाउन र भीडभाड हुन नदिन मध्यपुरथिमि नगरपालिकाले जात्रा रोक्ने निर्णय गर्नुपर्यो । आजको दिन बिहानैदेखि हजारौँको भीडमा एकापसमा सिन्दुर दलेर टोलटोलबाट देवताको खट ल्याएर भव्यरूपमा मनाइने सुथः सिया जात्रा यस वर्ष मनाउन सकेनौँ, नगरप्रमुख मदनसुन्दर श्रेष्ठले भने । मध्यपुरथिमिका बासिन्दाले हरेक वर्ष वैशाख २ गते बिहानैदेखि हर्षोल्लासका साथ सिन्दुर खेलेर सुथः सिया जात्रा मनाउने गर्दै आएका थिए । बिहानैदेखि मध्यपुरथिमिको टोलटोलबाट विभिन्न देवताहरुको मूर्तिलाई खटमा विराजमान गराई खट बोकेर सिन्दुर खेल्दै पूजाआजाका साथ यो जात्रा मनाउने परम्परा छ । थिमिमा मात्र मनाइने यो जात्रामा एकअर्कामा सिन्दुर दलेर धिमेलगायतका स्थानीय बाजामा नाच्दै हातहातमा चिराग बालेर खट बोकी बालकुमारीमा ३२ खट ल्याएर भव्यरूपमा मनाउने परम्परा रहे पनि यस वर्ष सम्झना मात्रै भएको नगरप्रमुख श्रेष्ठको भनाइ छ । यो जात्रामा बिहानै बालकुमारी र कालिका अर्थात् बालाखुको खट बालकुमारी मन्दिरबाट बाहिर निकालेपछि विष्णुवीर र दक्षिण बाराहीको खटसमेत मन्दिरमा राखेर बिहानै सिद्धिकालीको खट ल्याएर आफ्ना गणहरुसहित बालकुमारी प्रवेश गराएपछि यो जात्रा शुरु हुने परम्परा थियो । जात्रा शुरु भएपछि पमाहरु हातहातमा चिराग अर्थात् बत्ती लिएर नाइके प्रधानको अनुमतिमा बालकुमारीको खट उचालेपछि जात्रालाई दिगुटोलस्थित देवता घर परिक्रमा गराउन बालकुमारी, दक्षिणबाराही, विष्णुवीर, सिद्धिकाली, नगदेशको सिद्धिगणेश, बोडेको महालक्ष्मी र टिगनीको नीलबाराही मन्दिरका देवताका नेतृत्वमा खट बोकेर जात्रा गरी टोलटोलमा सिन्दुर खेल्दै जात्रा मनाउने परम्परा यस वर्ष रोकिँदा बालकुमारी र थिमि क्षेत्र बिहानैदेखि सुनसान छ । मूल देवता खटमा राखी धिमेबाजाका साथ चिराग बाली सुथः सिया जात्रा प्रत्येक चोक, चौबाटो, घर र टोलमा पुग्दा घरका झ्याल, कौशी र छतबाट सिन्दुर छर्ने, फूल बर्साएर स्वागत गर्ने, जात्रामा काँयाबाजा, भुस्याबाजा, धिमेबाजा बजाएर देवताका खटलाई घुमाउँदै एकअर्कालाई सिन्दुर दल्ने, आपसमा सिन्दुर खेली स्थानीय जात्रालुहरु रमाइलो गर्ने यो जात्राको तयारी भए पनि जात्रा मनाउन नपाएको वडा नं ४ का वडाध्यक्ष कुमार श्रेष्ठ बताए। मध्यपुरथिमिको बोडेमा आजकै दिन मनाइने विश्व प्रसिद्ध जिब्रो छेड्ने जात्रा पनि यस वर्ष नहुने भएको नगरप्रमुख श्रेष्ठले जानकारी दिए । रासस"
उद्योगपति तथा समाजसेवी कावराको निधन,"राजविराज : सप्तरीमा पहिलो राइस मिल स्थापना गर्ने सप्तरी उद्योग बाणिज्य संघका संस्थापक सीताराम कावराको ९६ वर्षको उमेरमा निधन भएको छ । बिस १९८१ बैशाख १ गते जन्मेका वरिष्ठ उद्योगपति काबराको आफ्नै निवास सप्तरीको हनुमाननगर कंकालिनी नगरपालिका९ मा निधन भएको र मङ्गलबार दाहसंस्कार हुने परिवारका सदस्यले जानकारी दिएका छन् । सप्तरीको रूपनगरमा पहिलो राइस मिल स्थापना गरेसँगै उद्योग तथा व्यापार थालेका काबराले उद्योग व्यवसाय बढाएर अहिले विभिन्न ठूला उद्योग स्थापना गरेका छन् । क्वालिटी बिस्कुट, चाउचाउ, साबुनलगायतको उनको उद्योग रहेको छ । उद्योग व्यवसायका साथ समाजसेवीका रुपमा काबरा स्थापित थिए । सामाजिक र धार्मिक कार्यमा सक्रिय काबरा विपद्को बेला सहयोग गर्न अग्रपंक्तिमा रहन्थे । विभिन्न मन्दिर तथा धर्मशाला निर्माणका साथै आगलागी, बाढीलगायतका विपद्को बेला उद्योगी कावरा सहयोगी थिए । क्वालिटी फूड प्रोडक्ट्सका सञ्चालक तथा सप्तरी उद्योग बाणिज्य संघका पूर्व अध्यक्ष समेत रहेका कावरा लामो समयदेखि अस्वथ्य थिए । काबरा विस २०२१ देखि २०२९ सालसम्म सप्तरी उद्योग बाणिज्य संघको अध्यक्ष रहे । उद्योगपति कावराका चार छोरा र दुई छोरी छन् । उद्योगपति काबरा सप्तरी उद्योग बाणिज्य संघका पूर्व अध्यक्ष श्रीराम काबरा र उद्योग संगठन मोरङका पूर्व उपाध्यक्ष नवलकिशोर कावराका पिता हुन् ।"
