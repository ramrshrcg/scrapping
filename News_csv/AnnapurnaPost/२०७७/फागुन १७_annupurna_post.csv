शीर्षक,विवरण
विकासशील बन्ने मौका,"अति कम विकसित मुलुक भएको नाताले अहिलेसम्म नेपालले संयुक्त राष्ट्रसंघबाट सहुलियतपूर्ण कर्जा र अनुदानजस्ता अन्तर्राष्ट्रिय सहायता, बौद्धिक सम्पत्तिको अधिकार एवं अन्तर्राष्ट्रिय व्यापार सुविधामार्फत् विविध सहायता पाइरहेको छ। सन् २०२६ बाट भने यो सुविधा कटौती हुनेछ। अर्थात त्यतिबेलासम्म नेपाल आफैं सम्पन्न भइसक्नेछ र उसलाई राष्ट्रसंघबाट कुनै पनि सहयोगको जरुरत पर्नेछैन। राष्ट्रसंघअन्तर्गतको कमिटी फर डेभलप्मेन्ट पोलिसी (सीडीपी) ले नेपाललाई अति कम विकसित मुलुकबाट विकासशील राष्ट्रमा स्तरोन्नतिको सिफारिस गरेकाले यी सहायतामा कटौती हुन लागेको हो। सीडीपीको निर्णयसँगै अब अन्तर्राष्ट्रिय मञ्चहरूमा नेपालको हैसियत विगतको तुलनामा माथि उठ्नेछ। यो सुखद पक्ष पनि हो। यससँगै अर्को चुनौती पनि थपिएको छ, विकासशील मुलुकमा स्तरोन्नति भएसँगै राष्ट्रसंघबाट प्रदान भइरहेको सुविधा कटौती हुनेछ र आफ्नै खुट्टामा उभिनुपर्नेछ। विकासशील मुलुकमा स्तरोन्नति हुनका लागि मुख्यगरी तीनवटा मापदण्ड पूरा गर्नुपर्नेमा नेपालले प्रतिव्यक्ति आयबाहेक आर्थिक तथा वातावरणीय जोखिम र मानव सम्पत्तिको लक्ष्य हासिल गरिसकेको छ। प्रतिव्यक्ति आयबाहेक दुई सूचक भूकम्पको वर्ष (सन् २०१५) मै पूरा गरेको थियो। त्यसपछि सन् २०१८ मा स्तरोन्नति गर्नेबारे छलफल हुँदा राष्ट्रिय योजना आयोगले भूकम्पका कारण ठूलो आर्थिक एवं मानवीय क्षति भएको र त्यसपछि पनि प्राकृतिक प्रकोपले सताएको भन्दै नगर्न सल्लाह दिएको थियो र सोहीअनुसार सरकारले अनुरोध गरेपछि स्तरोन्नति रोकिएको थियो। पछि सरकारले सन् २०२२ मा विकासशील राष्ट्रमा स्तरोन्नति गर्ने योजना बनाएको थियो। तर, व्यावसायिक संघसंस्था र कतिपय अर्थशास्त्रीले अहिलेकै अवस्थामा स्तरोन्नति गर्न नहुने बताउँदै आएका थिए। संसद्को दिगो विकास तथा सुशासन समितिले एक महिनाअघि मात्रै सरकारलाई स्तरोन्नतिको मिति पछि सार्न आग्रह गरेको थियो। सामान्यतया स्तरोन्नतिका लागि तीन वर्षको समय दिने चलन रहे पनि नेपाललाई भने पाँच वर्षको समय दिइएको छ। भूकम्पले थिलथिलो भएर उत्रिनै लागेको अर्थतन्त्रलाई फेरि कोरोनाले थला पारेपछि नेपाल यतिखेर चरम आर्थिक संकटमा छ। सोही संकटबाट पार लाग्दै थप तयारीका लागि पाँच वर्ष समय दिइएको हो। यो समयलाई आर्थिक विकास र प्रतिव्यक्ति आम्दानीमा उल्लेख्य सुधारका लागि नेपालले पर्याप्त तयारी गर्नुपर्छ। कोरोनाले संकटग्रस्त भएको अर्थतन्त्रलाई चलायमान बनाउनेतर्फ ध्यान दिनुपर्छ। मुलुकलाई अति कम विकसित मुलुकबाट स्तरोन्नति गर्ने वा नगर्ने भन्ने विषयमा लामो समयदेखि बहस हुँदै आएको छ। यसमा अर्थशास्त्री, उद्योगी तथा व्यवसायीको आआफ्नै धारणा छन्। खासगरी युरोप, अमेरिकाजस्ता विकसित मुलुकमा पाइरहेको निर्यात सुविधासमेत हट्ने, औषधि उद्योगहरूले उपयोग गरिरहेको बौद्धिक सम्पत्तिको अधिकार पनि खोसिने भन्दै एकथरिले स्तरोन्नतिको विरोध गरिरहेका छन्। विकसित मुलुकले गरिब देशमा बनेको उत्पादनलाई भन्सार सुविधामा आफ्नो देशमा बेच्न पाउने सुविधामा सन् २०२६ पछि कटौती हुनेछ। त्यस्तै, नेपाली औषधि उद्योगले गरिब मुलुक भएकै कारण संसारका जुनसुकै स्थानमा पत्ता लगाइएका नयाँ औषधि सहजै उत्पादन गरेर बेच्न पाउने सुविधा पनि स्तरोन्नतिपछि कटौतीमा पर्नेछ। यसले मुलुकको व्यवसायमा प्रत्यक्ष असर पर्नेछ। यसतर्फ सरकारी संयन्त्र विशेष होसियार हुनुपर्छ। यससँगै अब नेपाललाई गरिब मुलुक भनेर लगाइएको ट्याग हट्नेछ। मुलुकको प्रतिष्ठा बढ्नेछ। अझ भन्नुपर्दा सुखी नेपाली समृद्ध नेपाल भन्ने सरकारी नारालाई मूर्तरूप दिन यसले थप सघाउ पुग्नेछ। यो अवसरको नेपाल सरकारले भरपुर प्रयोग गर्नुपर्छ। गरिब मुलुकको ट्याग भिरेर अर्काले दिएको भागमा मात्रै भर पर्ने मानसिकताबाट उठ्नुपर्छ।"
क्रसर उद्योगको मनोमानी : उत्खननले गाउँ नै जोखिममा,"विराटनगर : केराबारी गाउँपालिका८ आमजुंगी बस्तीमा पाँच सय घरपरिवार बस्छन्। खदम खोला किनारमा रहेको यो बस्तीका नागरिकको सैयौं कट्ठा जमिन पनि यसै खोला किनार आसपासमा छ। खोलाबाट ल्याएको नहरले खेतीमा सिँचाइ गर्दै उनीहरूका पुर्खाले यो स्थानमा धेरै युग सहजै बिताए। न उनीहरूलाई खोलाले गाउँ बगाउला भन्ने चिन्ता थियो न त, खेती गर्न र खानका लागि पानीको अभाव नै। तर, केही वर्षअघि खोला किनारमा दुई वटा क्रसर स्थापना भएर खोलामा मापदण्डभन्दा बढी उत्खनन गर्न थालेपछि खोलाको धार गाउँतर्फ सोझिएको छ। क्रसर उद्योगको ध्वनिले गाउँमा सामान्य रूपमा कुराकानीसमेत गर्न सक्दैनन् स्थानीयवासी। पछिल्लो समय यसै विषयले नयाँ रूप लिएको छ। क्रसर व्यवस्थित रूपले चलाउन माग गर्दै गाउँले आन्दोलित बनेका छन्। समयमा स्थानीय तहका जनप्रतिनिधि र क्रसर उद्योगीले स्थानीयको समस्या समाधान नगर्दा यस क्षेत्रका पीडित स्थानीय गाउँपालिका घेराउदेखि तोडफोडसम्म उत्रिएका छन्। शनिबार क्रसर उद्योग क्षेत्रमा नाराजुलुस लगाउँदै टिपर र स्काभेटर रोकेका स्थानीयले आइतबार गाउँपालिकाको कार्यालय घेराउसमेत गरे। आइतबार गाउँपालिकाको कार्यालय रहेको क्षेत्र दिनभर तनावग्रस्त बन्यो। क्रसर उद्योग र उत्खनन भएको क्षेत्रमा नै पुगेर क्रसर उद्योग हटाउन र प्रहरी प्रशासन मिलेमतोमा नफस्न स्थानीयले समूहले गाउँपालिका कार्यालयमा ताला लगाउन खोज्दा प्रहरीसँग ठेलाठेलसमेत भयो। ठूलो संख्यामा परिचालन भएको प्रहरीले दिनभर गाउँपालिकाको कार्यालय र जनप्रतिनिधिलाई सुरक्षा दिनुपयो। अझै पनि स्थानीयको समस्या समाधान भएको छैन। गाउँ नजिकै भएर बग्ने खदम खोलामा रहेका दुई क्रसर उद्योगले गाउँतर्फको भागमा अत्यधिक गहिरो पार्दै गिटी, बालुवा उत्खनन गरेका कारण गाउँ बाढीको उच्च जोखिममा परेको स्थानीयको गुनासो छ। महादेव मिनरल इन्ड्रस्टिज र शिवम् क्रसर उद्योगले अव्यवस्थित रूपमा उत्खनन गर्दै गाउँसम्म आइपुगेकाले केराबारी गाउँपालिका८ आमजुंगी बस्ती जोखिममा परको स्थानीय गोपाल खड्का बताउँछन्। पहिले त उत्खनन धेरै टाढा थियो, अहिले खोलाभन्दा गहिरो पार्दै बस्तीतर्फ उत्खनन गर्दै ल्याएकाले गाउँ नै जोखिममा परेको, खड्काले भने हामीले बारम्बारभन्दा समेत बेवास्ता गरेकाले आन्दोलित बन्नु परेको हो। गत जेठ महिनामा खोला खुलाउने (गिटी, बालुवा निकाल्न दिने) गाउँपालिकाले तयारी गर्दा नै स्थानीयले त्यसको विरोध गरेका थिए। खोला मापदण्डमा रहेर उत्खनन गर्ने गाउँपालिकाले बताएपछि ढुक्क भएका स्थानीय अकस्मात खोला सकेर गाउँतर्फ उत्खनन बढ्दै जाँदा झस्किएका स्थानीय गोपाल थापा बताउँछन्। गाउँपालिकाले मापदण्डमा खन्न दिने बताएकाले विश्वास गरेका थियौं तर पछि हेर्दा खोला कोल्टिसकेको थियो, उनले भने मंसिरमा नै सचेत गराएका थियौं तर कसैले टेरेन। खोलाको अवैध र मापदण्डविपरीत उत्खनन भएकाले यसलाई रोक्न भन्दै स्थानीयले हस्ताक्षर संकलन गर्दै इलाका प्रहरी कार्यालय केराबारी र वडा कार्यालयमा निवेदन दिँदासमेत यसको सुनुवाइ नभएको स्थानीय बताउँछन्। मंसिरमा नै जनप्रतिनिधि र प्रहरीलाई जानकारी गराए पनि उहाँहरूले यस विषयमा चासो दिनु भएन, स्थानीय जितबहादुर बस्नेत भन्छन् अहिले बाध्य भएर जनप्रतिनिधि र प्रहरी प्रशासनका विरुद्ध आन्दोलिन हुनु परेको हो। खोला किरानामा महादेव मिनरल इन्डस्ट्री र शिवम् क्रसर उद्योग सञ्चालित छन्। महादेव मिनरल इन्डस्ट्री उद्योगी भीम पौडेलले सञ्चालन गरेका छन् भने शिवम् देवु तामाङले चलाइरहेका छन्। शिवम्ले भन्दा महादेवले गाउँतर्फको किनारको जमिन बढी उत्खनन गरिरहेको स्थानीयको भनाइ छ। अहिले दुवै क्रसर उद्योगले यस क्षेत्रमा तीस फुटसम्म गहिरो बनाएर नदी उत्खनन गरेको प्रत्यक्ष देखिन्छ। विरोध गर्दा मुद्दाक्रसर उद्योगले खोला दोहन मापदण्डविपरीत गर्दा गाउँ नै जोखिममा परेको भन्दै शनिबारदेखि आन्दोलनमा उत्रिएकामध्ये चार जनालाई क्रसर उद्योगी भीम पौडेलले इलाका प्रहरी कार्यालय बेलबारीमा चोरीमा उजुरी दिएका छन्। आन्दोलित बनेका स्थानीयलाई त्रास देखाउन टिपर रोकेर १७ लाख चोरी गरेको आरोप लगाउँदै प्रहरीमा क्रसर व्यवसायीले उजुरी दिएको स्थानीयको गुनासो छ। क्रसर सञ्चालक पौडेलले स्थानीय गोपाल खड्का, गोपाल थापा, जितबहादुर बस्नेत र राजेश राईविरुद्ध चोरी गरेको भन्दै प्रहरीमा उजुरी दिएका हुन्। स्थानीयलाई फसाउन उजुरी दिएको भन्दै स्थानीयवासी थप आन्दोलित बनेका छन्। स्थानीय जितबहादुर बस्नेतका अनुसार खदम खोलाको गाउँतर्फको भागबाट क्रसरसँगै टिपर र उत्खनन गर्ने स्काभेटर हटाउन भन्दै क्रसर उद्योग पुगेका स्थानीयमध्ये चार जनालाई प्रहरीमा उजुरी दिएको छ। क्रसर सञ्चालक र स्थानीयबीच शनिबार विवाद हुँदा आक्रोशित स्थानीयले क्रसर उद्योगको बिल काउन्टरको सिसा तोडफोडसमेत गरेका थियो। सोही रिस साँध्न स्थानीयलाई प्रहरीमा उजुरी दिएको हुन सक्ने स्थानीय बस्नेत बताउँछन्। विवाद र तोडफोड हुँदा प्रहरी र अन्य स्थानीयसमेत उनीहरूसँगै रहेकाले उजुरी दिएका चार जना निर्दोष रहेको स्थानीयको दाबी छ। क्रसर उद्योग सञ्चालक भीम पौडेलले जनप्रतिनिधिदेखि प्रहरी प्रशासन सबैलाई मिलाएकाले अवैध उत्खनन नरोकिएको र प्रहरी प्रशासनले पनि पौडेललाई नै साथ दिने गरेको स्थानीयको आरोप छ। गाउँपालिका अध्यक्ष रोहितकुमार कार्कीले यस विषयमा आन्दोलित स्थानीय र क्रसर सञ्चालकलाई राखेर वार्ताको प्रयास गरिरहेको बताए। समस्याको विषयमा बुझ्न पटकपटक अन्नपूर्णले फोन गर्दा क्रसर व्यवसायी भीम पौडेल सम्पर्कमा आउन चाहेनन्।"
धरौटी तिराउन अपहरण,"विराटनगर : राजस्व अनुसन्धान कार्यालय इटहरी (सुनसरी)को टोलीले असार २९ गते ना६ ख ८३१२ नम्बरको ट्रक नियन्त्रणमा लियो। कपडा ओसारपसारमा नक्कली बिलविजक प्रयोग गरेको भेटियो। त्यसपछि विराटनगर१८ खोक्साका २३ वर्षीय सुभाष कामत पक्राउ परे। अनुसन्धान गर्दै जाँदा विराटनगर६ का ५८ वर्षीय दीपक शर्मा, उनकी पत्नी ५६ वर्षीया मञ्जु शर्मा र छोरी २८ वर्षीया रीमा पासवानसमेत संलग्न भेटिएको कार्यालय प्रमुख दीपक खड्काले बताए। मञ्जु कात्तिक १७ गते पक्राउ परिन् भने दीपक र रीमा फरार बने। राजस्व अनुसन्धानले पक्राउ दुईसहित चार जनाविरुद्ध उच्च अदालत विराटनगरमा मंसिर १८ गते राजस्व चुहावटको मुद्दा चलायो। अदालतले १०१० लाख धरौटी लिएर छाड्न आदेश दियो। धरौटी बुझाएर सुभाष छुटे, मञ्जु भने उक्त रकम नतिरेपछि जेलमा पुगिन्। उनै सुभाष शनिबार दिउँसो विराटनगरबाट अपहरणमा परे। मञ्जुलाई छुटाउन उनका पतिसहितको समूहले सुभाषलाई दबाब दिएको प्रहरी अनुसन्धानबाट खुलेको छ। तर, सुभाषले १० लाख तिरिदिने आफ्नो हैसियत नभएको बताएका थिए। पाँच जनाको समूहले सुभाषको अपहरण गर्ने योजना बनाएको खुलेको मोरङ प्रहरी प्रमुख एसपी सन्तोष खड्काले बताए। उनका अनुसार उक्त योजना मञ्जुका पति दीपक, विराटनगर१६ दरैयाका २० वर्षीय रोहित पण्डित, ३२ वर्षीय सिकेन्द्र यादव, २१ वर्षीय अजय यादव र विराटनगर६ रामपुरकी २८ वर्षीया सन्ध्या शर्माले बनाएका हुन्। योजनाअनुसार शनिबार दिउँसो १:३० बजेतिर घर छेउबाटै सुभाषको अपहरण भएको एसपी खड्काले बताए। मोटरसाइकलसहित अपहृतलाई सन्ध्याको घरमा पुर्याएर बन्धक बनाइयो। पीडितमाथि कुटपिट गर्दै परिवारका सदस्यसँग बार्गेनिङ गर्न थालेको खुलेको खड्काले बताए। सुरुमा सुभाषका भाइ विकास कामतलाई फिरौती माग गर्दै फोन गएको थियो। विकासले घटनाबारे प्रहरीलाई जानकारी गराएको थियो। खबर आउनासाथ खोजीका लागि विशेष टोली परिचालन गरियो, खड्काले भने, दुई घण्टाभित्र सकुशल उद्धार पनि गर्न सकियो। प्रहरीले खोज्न थालेको जानकारी पाएपछि सुभाषलाई दीपक शर्माको घरमा पुर्याएको खुलेको छ। त्यहाँबाट पनि परिवारका सदस्यसँग बारम्बार फिरौती माग गरेको पाइएको छ। प्रहरीले खोजी तीव्र पारेको जानकारी पाएपछि उक्त समूहले भारततिर लैजाँदै गर्दा विराटनगर१२ बखरीबाट अपहृतको उद्धार गरिएको खड्काले उल्लेख गरे। सबैतिर सर्च अभियान चलाएर खोजी तीव्र पारिएका कारण अपहरणकारीलाई पक्राउ गर्न सकियो, उनले भने, केही ढिला भए भारत पुर्याउने थिए वा जे पनि गर्न सक्ने अवस्था रहेको देखिन्छ। मोरङ प्रहरीका प्रवक्ता डीएसपी मानबहादुर राईले सुभाषलाई सकुशल उद्धार गर्दै अपहरणमा संलग्नमध्ये रोहित, अजय र सन्ध्यालाई पक्राउ गरिएको बताए। उनका अनुसार रोहितलाई शनिबार राति घरबाट र आइतबार बिहान अजयलाई विराटनगर१२ बखरी अनि सन्ध्यालाई विराटनगर१ पोखरीयाबाट नियन्त्रणमा लिइएको हो। मञ्जुका पति दीपक र सिकेन्द्र फरार छन्। पक्राउ परेकाहरूविरुद्ध अपहरण तथा शरीर बन्धक मुद्दा चलाउन आइतबार अदालतबाट म्याद थप गरेर घटनाको विस्तृत अनुसन्धान सुरु गरिएको डीएसपी राईले जानकारी दिए।"
औद्योगिक क्षेत्र धमाधम निर्माण,"काठमाडौं : लामो समयदेखि अलपत्र रहेका औद्योगिक क्षेत्रको धमाधम शिलान्यास भई निर्माण अघि बढेको छ। बाँकेको नौबस्ता, मकवानपुरको मयुरधाम, झापाको दमक र कञ्चनपुरको दैजीछेला औद्योगिक क्षेत्रको निर्माण सुरु भएको उद्योग, वाणिज्य तथा आपूर्ति मन्त्रालयले जनाएको छ। मन्त्रालयका सहसचिव बलराम रिजालले यी औद्योगिक क्षेत्र यस वर्षदेखि निर्माणको चरणमा पुगेको बताए। रुपन्देहीको मोतीपुर, सर्लाहीको मुर्तिया, चितवनको शक्तिखोर औद्योगिक क्षेत्रको निर्माण चाँडै सुरु हुने मन्त्रालयले जनाएको छ। जग्गा प्राप्ति र वातावरणीय प्रभाव मूल्यांकन (ईआईए) सकिएपछि निर्माण सुरु हुनेछ। औद्योगिक क्षेत्र व्यवस्थापन लिमिटेडका अध्यक्ष नन्दकिशोर बस्नेतले रुपन्देहीको मोतीपुर औद्योगिक क्षेत्र प्राविधिक कारणले शिलान्यास हुन नसकेको बताए। बस्नेतका अनुसार चितवनको शक्तिखोरमा रूख खाली गर्न बाँकी रहेकाले ६ महिनाभित्र र लक्ष्मीपुरको एक वर्षभित्र निर्माण सुरु हुनेछ। सरकारले ६ महिनाभित्र औद्योगिक क्षेत्रमा उद्योगीलाई जग्गा उपलब्ध गराउने जनाएको छ। ती क्षेत्रमा २ वर्षभित्र उद्योग सञ्चालन हुने गरी पूर्वाधार निर्माण भइरहेको अध्यक्ष बस्नेतले बताए। पाँच वर्षभित्र औद्योगिक पूर्वाधार निर्माण गरिसक्ने सरकारको तयारी छ। बस्नेतले निर्माण सुरु भएका क्षेत्रमा उद्योग आइसकेपछि मात्रै अन्य क्षेत्रमा औद्योगिक क्षेत्र खोलिने बताए। औद्योगिक क्षेत्र खोल्दै जाने, विकास गर्दै जाने र उद्योग ल्याउने हो, उनले भने। दैजीमा ३५० बिघा, नौवास्तामा ३३८, मोतीपुरमा ८१३, मयुरधाममा २०० र दमकमा १४०० बिघा सरकारको नाममा आइसकेको छ। थप जग्गा प्राप्तिका लागि पनि पहल भइरहेको उनले बताए। सरकारले हालै मात्र घोराहीको लक्ष्मीपुरमा औद्योगिक क्षेत्र बनाउने घोषणा गरेको छ। मन्त्रालयले चालु वर्ष कर्णाली प्रदेश, कोत्रे, दोधराचाँदनी सुर्खेत र काभ्रेमा औद्योगिक क्षेत्र घोषणा गर्ने तयारी गरेको छ। लक्ष्मीपुुरसहित यी क्षेत्रको विस्तृत परियोजना प्रतिवेदन (डीपीआर) र वातावरणीय मूल्यांकन प्रभाव (ईआई) का लागि ५० लाख बजेट विनियोजन गरेको छ। कैलालीको लम्की, तनहुँको चिन्तुटार, दैलेखको चुप्रा औद्योगिक क्षेत्र बनाउन मन्त्रिपरिषद्मा प्रस्ताव लगिएको छ। अध्यक्ष बस्नेतका अनुसार प्रादेशिक सन्तुलन मिलाउन यी क्षेत्रमा औद्योगिक घोषणा हुन आवश्यक छ। हामीले यी क्षेत्रमा औद्योगिक क्षेत्र घोषणाका लागि पहल गर्दै आएका छौं, उनले भने। प्रदेश २ को मुर्तिया पनि औद्योगिक क्षेत्र घोषणा गरी छिट्टै निर्माण सुरु गर्नुपर्ने उनको भनाइ छ। अब बन्ने औद्योगिक क्षेत्रमा उत्पादनमूलक उद्योगले मात्रै प्राथमिकता पाउनेछन्। एउटा औद्योगिक क्षेत्रमा एकै खालको उत्पादनमूलक उद्योग खोल्ने सरकारको तयारी छ। सरकारले सात स्थानमा औद्योगिक क्षेत्र बनाउने निर्णय गरे पनि जग्गा प्राप्तिमै अलमल भएको थियो। जग्गा प्राप्ति र वन क्षेत्रको समस्याले गर्दा लामो समयदेखि प्रक्रिया अघि बढ्न नसकेको मन्त्रालयका शाखा अधिकृत टोपलाल अर्यालले बताए। सरकारले केही वर्षदेखि बजेट उपलब्ध गराए पनि जग्गा प्राप्ति, ईआईएलगायत समस्याले काम अघि बढ्न सकेको थिएन। औद्योगिक क्षेत्रको विकासका लागि मन्त्रालयले नीतिगत सहज गरिरहेको सहसचिव रिजालले बताए। औद्योगिक क्षेत्रका लागि चालु वर्ष ५६ करोड बजेट विनियोजन गरिएको छ। सरकारले दमक, मोतीपुर, कोत्रे, सागरनाथ, चुप्रा औद्योगिक क्षेत्र, दोधरा चाँदनी अन्तरदेशीय आर्थिक क्षेत्र निर्माणका लागि जग्गा खरिद र मुआब्जा व्यवस्थापनका लागि मात्रै ४० करोड बजेट छुट्याइएको छ। १० औद्योगिक क्षेत्र सञ्चालनदेशभर १० वटा औद्योगिक क्षेत्र सञ्चालनमा छन्। जसमा बालाजु, भक्तपुर, पाटन, धरान, बुटवल, नेपालगञ्ज, पोखरा, वीरेन्द्रगर, हेटौंडा र गजेन्द्रनारायण सिंह औद्योगिक क्षेत्र छन्। बालाजुमा ०१९ सालमा पहिलोपटक औद्योगिक क्षेत्र स्थापना गरिएको थियो। गजेन्द्रनारायण सिंह औद्योगिक क्षेत्र ०४४ सालमा स्थापना गरिएको थियो। पोखरा र बुटवल औद्योगिक क्षेत्र आफैं बनाए पनि अन्य ८ वटा दातृ राष्ट्रहरूको सहयोगमा निर्माण भएका थिए। ६ हजार रोपनी जग्गामा १० वटा औद्योगिक क्षेत्र सञ्चालनमा छन्। सरकारले ०४५ सालमा औद्योगिक क्षेत्र व्यवस्थापन लिमिटेड स्थापना गरेको थियो। आयातीत सामानको सोरुमऔद्योगिक विकासका लागि स्थापना गरिएको बालाजु र पाटन औद्योगिक क्षेत्रमा आयातीत वस्तुको सोरुमको वर्चस्व छ। अन्य क्षेत्रमा पनि उद्योगभन्दा आयातीत सोरुमले प्राथमिकता पाएका छन्। सरकारले सोरुम हटाउन खोजे पनि अड्डा जमाएर बसेको स्रोत बताउँछ। बालाजु औद्योगिक क्षेत्रमा गाडी तथा मोटरसाइकलका सोरुमको वर्चस्व देखिएको छ। बालाजुमा ६ सय ७० रोपनी क्षेत्रफल रहेको औद्योगिक क्षेत्रमा झण्डै आधाभन्दा बढी व्यापारिक आउटलेट छन्। अध्यक्ष बस्नेतले २ वर्षभित्र सोरुम हटाइसक्ने बताए। सोरुमलाई औद्योगिक क्षेत्रमा रुपान्तरण गर्छांै, उनले भने। उत्पादनमूलक क्षेत्रमा जान दबाब दिने उनले बताए। बालाजु औद्योगिक क्षेत्रमा एक सय ४१ उद्योग छन्। बालाजुमा गाडी तथा मोटरसाइकलका सोरुम (मर्मत, सर्भिसिङ)सँगै बैंक, हुलाक, कलेज, विद्युत् प्राधिकरण, प्रहरीको कार्यालय छ। सञ्चालनमा आएको करिब पाँच वर्षपछि बालाजु अटो वर्कसप हुँदै अन्य व्यापारिक केन्द्रले प्रश्रय पाउँदै आएका हुन्। कुल गार्हस्थ उत्पादनमा उद्योगको हिस्सा विगतमा धेरै भए पनि पछिल्लो समय ५ प्रतिशत हाराहारीमा खुम्चिएको छ।"
साँघुरियो फेवा ताल,"कृष्णमणि बरालकेशवशरण लामिछाने पोखरा : नेपालभारत सहयोग मिसनको रिपोर्टले २०१८ सालमा फेवा तालको क्षेत्रफल १०३५ वर्ग किलोेमिटर रहेको उल्लेख गरेको थियो। नापी कार्यालय कास्कीका प्रमुख इन्जिनियर खिमलाल गौतमले त्यसकै आधारमा प्रमाण खोजी गर्दै गए। तर, कुनै प्रमाणले त्यसो भनेन। न स्थानीय बूढापाकाका अनुभवले त्यसो भन्यो, गौतमले भने, त्यही रिपोर्ट आउँदाको बेलाको तालको नक्सा खोजेर नाप्दा पनि भनिएजति भेटिएन। तत्कालीन प्रधानमन्त्री डा बाबुराम भट्टराईले विश्वप्रकाश लामिछानेको नेतृत्वमा फेवा ताल अतिक्रमण जग्गा छानबिन समिति बनाए। उक्त समितिले तालको क्षेत्रफल १२ हजार ८ सय ७४ रोपनी (६५४ वर्गकिमि) रहेको प्रतिवेदन बनायो। इन्जिनियर गौतम सदस्यसचिव रहेको समितिको प्रतिवेदनले भने त्योभन्दा फरक तथ्य निकालेको छ। गण्डकी प्रदेश सरकारको सिफारिसमा पुण्य पौडेलको संयोजकतत्वमा गठित समितिले फेवाको क्षेत्रफल ५७२६ वर्गकिमि निक्र्याेल गरेको छ। मुख्यमन्त्री पृथ्वीसुब्बा गुरुङले आइतबार पौडेल संयोजकत्वको प्रतिवेदन सार्वजनिक गरेका हुन्। फेवा तालबारे गरिएका दर्जन अध्ययनभन्दा बेग्लै तथ्यांक पछिल्लो समितिले निकालेको छ। फेवा ताल संरक्षण गर्न सीमा कहाँ हो भन्ने यकिन नभएका बेला सीमा निर्धारण र नक्सांकन हुनु ऐतिहासिक उपलब्धि भएको मुख्यमन्त्री गुरुङले बताए। संरक्षणकै लागि सीमांकन भयो, नक्सांकन भयो। अब संरक्षण पनि हुन्छ, मुख्यमन्त्री गुरुङले भने। समितिका सदस्यसचिव गौतमले वैज्ञानिक आधारमै क्षेत्रफल निर्धारण र नक्सांकन गरिएको दाबी गरे। गौतमका अनुसार तालको अहिलेसम्मको अध्ययन, वैज्ञानिक आधार, प्रमाणका आधारमा क्षेत्रफल तयार पारिएको हो। सबै अध्ययन, प्रतिवेदनलाई केलाएर त्यसबाट वैज्ञानिक हुने क्षेत्रफल कायम गर्न समितिले सिफारिस गरेको संयोजक पौडेलले बताए। समितिले तालको चार किल्ला पूर्वमा ड्यामसाइड, पश्चिममा मोरेबगर, उत्तरमा खपौंदीचङ्खपुरबीचको दम्किलो र दक्षिणमा चिसोपानी रानी वन कायम गर्ने निर्णय गरेको छ। तालको तल्लो तटीय क्षेत्र (ड्यामसाइड, रानीवन, गौरीघाट, लेकसाइड, गैराको चौतरा, सेदी, खपौंदी, लामीडाँडा, अनदु समेतको क्षेत्र)मा वर्षायामको अधिकतम पानीको किनारालाई तालको सिमाना मान्ने उल्लेख छ। मुहानतर्फ मोरेबगरको माछापोखरीबाट उत्तरपूर्वतर्फ हर्पन खोला पार गरी भकुण्डेखोलाको अन्तिम घुम्तीनजिक हुँदै माझथुम ढिस्कोको दक्षिणी भागलाई छोई पूर्वतर्फ रहेको दलदले ढाप क्षेत्रलाई समेटी पामे घाँटीछिना मोटरबाटोसम्म सीमांकन कायम गर्ने जनाइएको छ। फेवाको सीमा यकिन हुनु कोसेढुंगा भए पनि अबको काम झन् चुनौतीपूर्ण रहेको संयोजक पौडेलले स्विकारे। सर्वाेच्च अदालतले फेवाबारे दर्जनौं मुद्दाको २०७६ वैशाख १६ गते फैसला गर्दै संरक्षण गर्न सरकारलाई आदेश दिएको थियो। त्यही फैसलाका लागि गर्नुपर्ने अपरिहार्य काम सीमांकन र नक्सांकन थियो। अबचाहिँ सीमाभित्रका दूषित जग्गा दर्ता बदर मुख्य चुनौतीपूर्ण रहेको पौडेलले बताए। अब तीन महिना दूषित जग्गा छानबिनमा लाग्छौं, पौडेलले अन्नपूर्ण पोस्ट्सँग भने। अवैध तरिकाले व्यक्तिका नाममा दर्ता भएको फेवाको जमिन दर्ता बदरका लागि समितिले मालपोत कास्कीलाई सिफारिस गर्नेछ। तालको स्वीकृत सीमाभित्र कति जग्गा व्यक्तिको नाममा छ भन्ने खोजी गर्छौं, उनले भने, ती जग्गाको दर्ता कुन तरिकाले भयो हेर्छौँ, पुख्र्र्यौली हो कि त्यसै दर्ता गरिएको हेरेर दूषित जग्गा पहिचान गर्छौँ। लामिछाने संयोजकत्वको समितिले १६ सय ९२ रोपनी व्यक्तिको नाममा गएको हुँदा बदर गरिनुपर्ने सुझाएको थियो। सर्वोच्चको फैसला, प्राकृतिक न्यायको सिद्धान्तलगायत विषयवस्तुमा ध्यान दिई ऐन कानुन एवं नीतिमा रही मापदण्ड तय गर्न पोखरा महानगरपालिकालाई निर्देशन दिइने मुख्यमन्त्री गुरुङले बताए। फेवा तालभित्र परेका तथा दूषित दर्ता भएका जग्गाको लगत तगार गर्ने र त्यस्ता जग्गाको दर्ता बदर गरी नेपाल सरकारको नाममा कायम गर्न भूमिसुधार तथा मालपोत कार्यालय कास्कीमा सिफारिस गर्ने हो, उनले भने। तालदेखि ६५ मिटर जमिन खाली गर्ने मापदण्ड लगाउँदा आवश्यक पर्ने मुआब्जासम्बन्धी प्रतिवेदन पोखरा महानगरपालिकाले प्रधानमन्त्री केपी शर्मा ओलीलाई बुझाइसकेको छ।"
थप ५० लाख कोरोनाविरुद्धको खोप किनिँदै,"काठमाडौं : सरकारले कोरोना भाइरसविरुद्धको कोभिसिल्ड खोप थप ५० लाख डोज (मात्रा) खरिद प्रक्रिया अघि बढाएको छ। स्वास्थ्य तथा जनसंख्या मन्त्रालयका सचिव लक्ष्मण अर्यालले खरिद प्रक्रिया सुरु गरिएको जानकारी दिए। त्यसपछि कोभ्याक्स सुविधाअन्तर्गत प्राप्त हुने खोप उपलब्ध गराइनेछ। त्यसले २० प्रतिशत जनसंख्यालाई पुग्ने जनाइएको छ। दोस्रो पटक कति मूल्यमा खोप खरिद गर्न लागिएको भन्ने यकिन भइसकेको छैन। सेयरजस्तै उत्पादक कम्पनीले खोपको मूल्य बढाउन पनि सक्छन्। तर, हामीले बजारको मूल्यभन्दा सस्तोमा पनि खरिद गर्न सक्छौं, सचिव अर्यालले भने। यसअघि भारतको सेरम इन्स्टिच्युटसँग चार डलरका दरमा २० लाख डोज खरिद गर्ने सम्झौता भएको थियो। अग्रिम रकम भुक्तानी गरिएको उक्त खोप १० लाख डोज मात्र ल्याइएको छ। त्यसअघि भारतले सहयोगस्वरूप उपलब्ध गराएको १० लाख डोज खोप झन्डै ४ लाख जनाले लगाएका छन्। खोप लगाएका कसैलाई पनि गम्भीर समस्या नदेखिएपछि सेरमकै थप खोप खरिद गर्न लागिएको हो। दोस्रो चरणको खोप अभियान पूरा हुँदा २० प्रतिशत जनसंख्याले खोप पाइसक्ने मन्त्रालयले जनाएको छ। चीन सरकारबाट पनि ५ लाख डोज खोप उपलब्ध हुँदै छ। खरिद गरिएको र अनुदानमा प्राप्त खोपले आधारभूत जनसंख्यालाई पुग्छ, सचिव अर्यालले आइतबार मन्त्रालयले आयोजना गरेको अन्तरक्रिया कार्यक्रममा भने। आधारभूत जनसंख्याअन्तर्गत १ करोड २५ लाखलाई खोप पुग्ने अनुमान छ। सेरम इन्स्टिच्युट अफ इन्डियाले उत्पादन गरेको कोभिसिल्ड नै खरिद गर्न लागिएको मन्त्रालयले जनाएको छ। मन्त्रिपरिषद्ले नै निर्णय गरेको छ। खोपको मूल्यमा तलमाथि हुने सम्भावना छैन। पारदर्शिता कायम गरेर नै खोप खरिद गरिन्छ। खरिदका लागि वार्ता कमिटीलाई म्यान्डेट दिइएको छ, अर्यालले भने। पहिलो पटक खरिद गर्दा सार्वजनिक खरिद ऐनको प्रावधानलाई बाधा अड्काउ फुकाउ गरिएको थियो। यसअघि कोभिड १९ खोप विज्ञ सल्लाहकार समितिले ७२ प्रतिशत जनसंख्यालाई खोप खरिद गर्नुपर्ने सुझाव दिएको थियो। यसअघि समितिले १० डलर प्रतिडोजका दरले खरिद गर्दा झण्डै ४८ अर्ब खर्च हुने अनुमान गरेको थियो। निजी क्षेत्रलाई तीन सर्त२० प्रतिशत जनसंख्याले खोप लगाइसकेपछि निजी क्षेत्रलाई पनि खरिद गर्न दिइने भएको छ। निजी क्षेत्रले खोप ल्याइसकेपछि सरकारले तोकेको मूल्यमा बेच्नुपर्छ, अर्यालले भने, मन्त्रालयले तोकेको स्वास्थ्य संस्थाले मात्र खोप वितरण गर्नुपर्छ। मन्त्रालयले तोकेको प्राथमिकताको आधारमा मात्र खोप लगाउनुपर्ने हुन्छ। निजी क्षेत्रले खोपको मूल्य, परिमाण र समयसीमासहितको विवरण औषधि व्यवस्था विभागमा पेस गर्नुपर्ने हुन्छ। विभागमा खोप दर्ता गरेपछि मात्र आयात गर्न अनुमति दिइनेछ। सामान्य प्रयासले खोप आएको होइन : हृदयेश त्रिपाठी कोरोना भाइरसविरुद्धको खोप अहिले कमर्सियल कोमोडिटीभन्दा पनि पोलिटिकल कोमोडिटी भएको छ। सामान्य प्रयासले नेपालमा खोप आएको होइन। खोप उत्पादक मुलुक, संस्था एवं निकायले सहयोग नगर्ने हो भने प्राप्त गर्न कठिन छ। भारतबाट प्रति डोज चार डलरमा २० लाख डोज खरिद गरिएको छ। यो सहुलियत दरमा ल्याइएको हो। केही सर्त हुन्छन्। ती सर्त पूरा नगर्ने हो भने खोप पाउन सक्ने अवस्था छैन। खरिदका लागि वार्ता चलिरहेको छ। पारदर्शिताको विकल्प छैन। श्वेतपत्र जारी गर्ने पक्षमा छु म। खरिद कति कति भयो ? अनुदान कहाँबाट कति कति पाइयो ? उपहारमा कति प्राप्त भयो ? खर्च कति भयो भनेर श्वेतपत्र जारी गर्ने पक्षमा छु। सम्भवतः आउँदो संसद् अधिवेशनमा एउटा जरुरी सार्वजनिक महत्त्वको वक्तव्य पनि सार्वजनिक गर्दै छु। खोप खरिद गर्न ४८ अर्ब बजेट लाग्ने अनुमान गरिएको छ। जति रकम अनुमान गरिएको छ, त्यो खर्च हुँदैन। खर्च (विकास खर्चजस्तो) नगर्दा कारबाही त हुँदैन होला नि ! खोप लगाउन २३ गतेदेखि योग्य हुन्छु। मन्त्रीजी र सांसदजीहरूले पनि यसपटक खोप लगाउने कार्यक्रम छ।(स्वास्थ्य तथा जनसंख्यामन्त्री त्रिपाठीले काठमाडौंमा आयोजित अन्तरक्रियामा व्यक्त गरेको विचार)"
सकारात्मक आलोचनामा कारबाही गर्न मिल्दैन,"काठमाडौं : सर्वोच्च अदालतले अदालतको काम कारबाही, फैसला, आदेश र न्यायाधीशउपर सकारात्मक आलोचना हुँदा अस्त्रको रूपमा अवहेलनाको कारबाही चलाउन नमिल्ने ठहर गरेको छ। सर्वोच्चले संविधानमा प्रेसको कर्तव्यसहितको अधिकार सुनिश्चित रहेको समेत औंल्याएको छ। अदालतका काम कारबाही, फैसला एवं आदेश वास्तविकतामा आधारित भएर स्वच्छ चर्चा, परिचर्चा, प्रकाशन, प्रसारण भएमा त्यसलाई अदालतको अवहेलना मान्न नमिल्ने सर्वोच्चको ठहर छ। अदालतको अवहेलना, सम्पादकीय स्वतन्त्रता, न्यायाधीशउपरको आलोचना, पत्रकार र सम्पादकको जिम्मेवारी, आचारसंहिता, समाचार संवेदनशीलता, प्रेसको दायित्व, आचारसंहितालगायत विषयमा फैसलामा सर्वोच्चले मार्गनिर्देशन गरेको छ। सेतोपाटी अनलाइनमा कार्यरत पत्रकार खिलनाथ ढकालविरुद्ध दायर भएको अवेहलनासम्बन्धी मुद्दामा सर्वोच्चका न्यायाधीश अनिलकुमार सिन्हा र हरि फुँयालको संयुक्त इजलासले उक्त निर्णय सुनाएको हो। नागरिक दैनिकमा प्रकाशित अपहरण मुद्दामा सामान्य तारेख शीर्षकको समाचार सामाग्रीबारे दर्ता भएको मुद्दामा तत्कालीन पुनरावेदन अदालत विराटनगरले २०६९ माघ ८ मा एक सय रुपैयाँ जरिवाना गरेपछि ढकालले सर्वोच्चमा पुनरावेदन गरेका थिए। अदालतप्रतिको स्वच्छ आलोचना र टीकाटिप्पणीलाई अवहेलना मान्न नसकिने भन्दै ढकाललाई मुद्दाबाट सफाइ दिइएको छ। उक्त विवादमा सर्वोच्चले समाचार प्रकाशन प्रसारण गर्नपूर्व सूचनाको स्रोतको पुष्ट्याँइलाई जोड दिनुपर्ने र समाचारको पुष्टि हुन नसक्ने अपुष्ट सूचनाका आधारमा थप पुष्ट्याँइ गर्न नहुनेतर्फ सजग गराएको छ। अदालत तथा न्यायिक प्रक्रियासँग सम्बन्धित समाचार लेख्दा न्यायाधीश, अदालतका कर्मचारी र समग्रमा न्यायपालिकाको आस्था र मर्ममाथि नराम्रो असर पर्न सक्दछ। समाचार प्रकाशन गर्दा आधिकारिकता र विश्वसनियतामा ध्यान दिनु पर्दछ, फैसलामा भनिएको छ। पत्रकारिताको सत्य, सन्तुलन र विश्वसिनयताका सिद्धान्तलाई अपनाउन ध्यानाकर्षण गरिएको छ। यो सिद्धान्तमा कुनै एकको अभावले समाचार पूर्ण नहुने भएकाले यसप्रति संवाददाता, सम्पादक सजग हुन भनिएको छ। माघ ३ गतेको फैसलाको पूर्णपाठ आइतबार सार्वजनिक भएको हो।"
औद्योगिक पार्क शिलान्यास,"झापा : देशकै ठूलो औद्योगिक पार्क झापामा बन्ने भएको छ। चीन सरकारको सहयोगमा दमक, गौरादह र कमल गरी तीन स्थानीय तहको १६ सय हेक्टर (२२ सय बिघा)मा पार्क बन्न लागेको हो। प्रधानमन्त्री केपी शर्मा ओलीले आइतबार कमल गाउँपालिका७ स्थित झर्काहमा आयोजित कार्यक्रममा चीननेपालमैत्री औद्योगिक पार्कको शिलान्यास गरेका छन्। प्रधानमन्त्री ओलीले सुविधासम्पन्न यो पार्कको पूर्वाधार निर्माणले पाँच वर्षभित्र पूर्णता पाउने र १० वर्षभित्र पूर्णरूपमा सञ्चालनमा आउने बताए। औद्योगिक पार्कले अबको २ वर्षमा ४५ हजारलाई रोजगारी दिनेछ, प्रधानमन्त्री ओलीले भने। प्रधानमन्त्री ओलीले हरेक नेपाली उत्पादनले विश्व बजारमा बजार पाउने बताए। सरकारले देशभर यस्तै औद्योगिक पार्क स्थापना गर्ने काम सुरु गरेको ओलीको भनाइ थियो। सरकारले तीन वर्षमै चामत्कारिक ढंगले आर्थिक समृद्घि ल्याउनका लागि काम गरेको छ, उनले भने, अब देशमा बेरोजगारी हटेर औद्योगिक क्रान्ति सुरु भएको छ। पार्क शिलान्याससँगै स्थानीय बासिन्दा उत्साहित भएका छन्। स्थानीय पदम सेढाईंले औद्योगिक पार्कमा आफ्नो पाँच बिघाभन्दा धेरै जग्गा परेको बताए। लामो समय औद्योगिक पार्कले गति नपाउँदा बन्ने हो कि हैन भन्ने थियो अब गति लिने भयो, सेढाइँले भने। उनले विकासमा राजनीति नगरी बरु राजनीतिचाहिँ विकासका लागि गर्नुपर्ने सुझाव नेताहरूलाई दिए। अर्का स्थानीय जगन धिमालले पुर्खाले पसिना बगाएको जमिन पार्क बनाउन छाड्नुपर्दा अलिकति पनि दुःख नलागेको बताए। देश, जनता र सन्ततिको भाग्य तथा भविष्य फेर्ने पार्क बन्न लागेकोमा गर्व महसुस गरेको धिमालको भनाइ छ। यसअघि सस्तै मूल्यमा सरकारलाई जग्गा उपलब्ध गराए पनि २ वर्षसम्म काम अघि नबढेकामा स्थानीयको गुनासो थियो। स्थानीयले चाँडोभन्दा चाँडो काम थालेर पार्कमा उद्योग स्थापना गरिनुपर्ने माग गरेका छन्। चीनको बेल्ट एन्ड रोड परियोजनाअन्र्तगत नेपालमा यो पहिलो विकास निर्माण हो। यसको निर्माण चार चरणमा सम्पन्न हुने जनाइएको छ। पहिलो चरणमा ५८ करोड ६० लाख अमेरिकी डलरमा निर्माण हुनेछ। यो पार्क काम, आराम, मनोरञ्जन र संस्कृतिका दृष्टिले दक्षिण एसियामै उत्कृष्ट हुने सरोकारवालाको विश्वास छ। पार्क निर्माण गर्न नेपाल लगानी बोर्ड र दमक क्लिन इन्डस्ट्रियल पार्कबीच सम्झौता भएको छ। पार्कका अध्यक्ष गोविन्द थापा र बोर्डका अध्यक्ष महाप्रसाद अधिकारीले समझदारीपत्रमा हस्ताक्षर गरेका थिए। जग्गा प्राप्ति प्रक्रिया पूरा भएको र अब निर्माण थालिने जनाइएको छ। अध्यक्ष थापाले यो निर्माण प्रभावकारी, आकर्षक र पारदर्शी हुने बताए। पार्क निर्माणपछि नेपालमा विकासको नयाँ मोडल स्थापित हुने थापाको विश्वास छ। नेपालीले विकासको ठोस परियोजनाको उदाहरण दिनुपर्दा विदेशतिरको दिनुपथ्र्यो, थापाले भने, अब दमकमै नेपाल र नेपालीका लागि उदाहरणीय र गर्व गर्नलायक विकासको मोडल तयार हुनेछ। यो पार्क उद्योग र सहरको एकीकृत विकासको मोडलमा तयार हुनेछ। यो दक्षिण एसियामै एक मात्र आधुनिक औद्योगिक क्षेत्रका रूपमा विकास हुने आशा गरिएको छ। पार्क बनेपछि ठूलो परिमाणमा राजस्व वृद्धि हुने अपेक्षा राखिएको छ। नेपालमा पीपीपी मोडलमा जलविद्युत्बाहेक पहिलो पटक आयोजना सुरु भएको हो। यसमा चीनको ल्हासा इकोनोमिक एन्ड टेक्निकल डिपार्टमेन्ट र जोन जिङपिङ क्रियसन कन्स्ट्रक्सन कम्पनीको लगानी रहनेछ। बोर्डले विस्तृत परियोजना प्रतिवेदन (डीपीआर) बनाउन चिनियाँ लगानीकर्तालाई अनुमति दिएको थियो। बोर्डले कम्पनीको ६४ अर्ब लगानी स्वीकृत गरेको थियो। पार्कमा विदेशी लगानीका उद्योगलाई आकर्षित गर्ने योजना छ। चीनमा स्थापित बहुराष्ट्रिय कम्पनीहरू पार्कमा आउने अपेक्षा गरिएको छ। पार्कमा इलेक्ट्रोनिक, अटो मोबाइल्स, गार्मेन्ट, खाद्यान्नलगायत उद्योगलाई आकर्षित गर्ने योजना रहेको अध्यक्ष थापाले बताए।। पार्क निर्माण हुने स्थानका स्थानीय तहले कम्तीमा १० वर्ष कुनै उद्योगसँग कर नलिने घोषणा गरेका छन्। चीनले पार्क ४० वर्ष सञ्चालन गरी नेपाललाई हस्तान्तरण गर्नेछ। पार्क निर्माणका लागि नेपाल सरकारले जमिन उपलब्ध गराएको हो। पार्कमा करिब एक लाख रोजगारी सिर्जना हुने अपेक्षा गरिएको छ। २२ सय बिघा क्षेत्रफलमा फैलिने पार्कका लागि १३ सय बिघा एकीकृत गरिसकिएको छ। कुल लगानी पहिलो चरणमा ७० अर्बसम्म हुन सक्ने थापाले बताए। एक हजार सात सय ९० बिघा औद्योगिक क्षेत्र व्यवस्थापन लिमिटेडको नाममा दिइसकिएको छ। नौ सय ४२ बिघा जग्गा लिमिटेडको नाममा निःशुल्क प्राप्त भएको छ। जिल्ला प्रशासन कार्यालयअन्तर्गतको सिफारिस समितिले जग्गालाई तीन वर्गमा बाँडेर मुआब्जा निर्धारण गरेको थियो। चिनियाँ उद्योगी, व्यवसायीले आयोजनास्थल अवलोकन गरेका थिए। केही समयअघि चिनियाँ ग्लोबल एनजीओ युनियनका उपाध्यक्ष चउ हुई जोनको नेतृत्वको टोली अवलोकनमा आएको थियो।"
नेपाली कला संस्कृति विश्वमै धनी : राष्ट्रपति,"काठमाडौं : राष्ट्रपति विद्यादेवी भण्डारीले मुलुकलाई एकताबद्ध गराउन स्रष्टाहरुको उल्लेख्य योगदान रहेको बताएकी छन्। सङ्गीत महर्षि नातिकाजी श्रेष्ठको ९६ औँ जन्मजयन्तीको अवसरमा नातिकाजी स्मृति समाजद्वारा सोमबार राष्ट्रपति भवन शीतल निवासमा आयोजित नातिकाजी राष्ट्रिय सङ्गीत सम्मान तथा पुरस्कार वितरण समारोह, २०७६ कार्यक्रममा उनले नेपाली कला संस्कृति विश्वमै धनी भएको उल्लेख गरिन्। राष्ट्रपति भण्डारीले विविधतायुक्त संस्कृतिकै कारण नेपाल विश्वभर चिनिएको उल्लेख गर्दै पूराना स्रष्टाको सिर्जना जगेर्ना गर्नु आजको आवश्यकता रहेको बताइन्। उनले नातिकाजी नेपाली साङ्गीतिक क्षेत्रको उज्ज्वल नक्षत्र भएको र उनको विशिष्ट पहिचान भएको धारणा राखिन्। रेडियो नेपालको स्थापनासँगै नातिकाजी उदाउनुभएको हो, उनले भनिन्, नातिकाजीद्वारा सिर्जित राष्ट्रिय भावका गीतको जगेर्ना गर्नु अति आवश्यक छ। राष्ट्रपति भण्डारीले नातिकाजीको सिर्जनाले कर्मक्षेत्रमा लागिरहन थप प्रेरणा मिल्ने बताइन्। सो अवसरमा राष्ट्रपति भण्डारीले विभिन्न स्रष्टाहरुलाई दोस्सला ओढाएर कदरपत्र तथा नगदद्वारा सम्मान गरिन्। नातिकाजी राष्ट्रिय विशेष सङ्गीत सम्मान, २०७६ बाट सम्मानित हुनेमा वरिष्ठ गीतकारद्वय बालकृष्ण सजिव र चुडामणि देवकोटा, वरिष्ठ तवलावादक राजु अग्रवाल, वरिष्ठ सङ्गीतकार सुनिल मास्के, राजु सिंह, मदनसिंह नेपाली, मनोहर सुनाम, प्राज्ञ शान्तिराम राई र महेश खड्का रहेका छन्। त्यस्तै नातिकाजी राष्ट्रिय सङ्गीत पुरस्कार, २०७६ बाट सम्मानित हुनेमा गायिका प्राश्ना शाक्य, गायक एंव सङ्गीतकार चेतन सापकोटा, गीतकार दयाराम पाण्डे तथा गायक एंव सङ्गीतकार सुगम पोख्रेल छन्। यसैगरी नातिकाजी राष्ट्रिय प्रतिभा पुरस्कार, २०७६ बाट सम्मानित हुनेमा गायिका मेलिना राई, सङ्गीतकार एंव गीतकार बसन्त सापकोटा, गायक सुरजकुमार थापा तथा गीतकार हर्क साउद छन्। त्यस्तै नातिकाजी राष्ट्रिय सङ्गीत संयोजक तथा वाद्य पुरस्कारबाट सङ्गीतकार, सङ्गीत संयोजक तथा वाद्यवादक जीवित जल्मी, नातिकाजी राष्ट्रिय कला पत्रकारिता पुरस्कारबाट विदुर गिरी र श्याम स्मृत, नातिकाजी राष्ट्रिय शास्त्रीय सङ्गीत पुरस्कारबाट शास्त्रीय सङ्गीत साधक विकास नाथ योगी, नातिकाजी राष्ट्रिय लोक सङ्गीत पुरस्कारबाट लोक गायक बद्री पँगेनी र नातिकाजी राष्ट्रिय सम्मान पुरस्कारबाट नवराज केसी र जारा प्रसाइ सम्मानित भए। यसैगरी नातिकाजी राष्ट्रिय विशिष्ट श्रष्टा सम्मान, २०७६ बाट नोर्वु छिरिङ लामा सम्मानित भए। सो अवसरमा बाल गायिका जारा प्रसाईं, सुगम पोखरेल, प्राश्ना शाक्य, मेलिना राई र सुरज थापाले आआफ्नो साङ्गीतिक प्रस्तुति दिएका थिए। कार्यक्रममा सञ्चार तथा सूचना प्रविधिमन्त्री पार्वत गुरुङ, नेपाल प्रज्ञा प्रतिष्ठानका कुलपति गङ्गाप्रसाद उप्रेती, नातिकाजी स्मृति समाजका अध्यक्ष एवं वरिष्ठ सङ्गीतकार शम्भुजित बाँस्कोटा, वरिष्ठ सङ्गीतकार प्रेमध्वज प्रधान, गीतकारद्वय किरण खरेल र राजेन्द्र थापालगायतको उपस्थिति थियो।"
देशको विकासका लागि सत्तापक्ष र प्रतिपक्ष मिलेर जानुपर्छ : प्रधानमन्त्री,पोखरा : गण्डकी प्रदेशस्तरीय कार्यकर्ता भेलालाई सम्बोधन गर्न पोखरा आएका प्रधानमन्त्री केपी शर्मा ओलीले गण्डकी प्रशिक्षण प्रतिष्ठान भवनको शिलान्यास गरेका छन्। संघीयताको मर्म अनुसार जनप्रतिनिधि र कर्मचारीलाई प्रशिक्षित गर्ने गरी गठन भएको प्रतिष्ठानको भवनको प्रधानमन्त्री ओलीले शिलान्यास गरेका हुन्। अण्डर ग्राउण्डसहित ४ तले भवन ३३ करोड २१ लाख ५५ हजार रुपैयाँ लागतमा निर्माण हुन लागेको हो। प्रदेशको भौतिक पूर्वाधार विकास मन्त्रालयले निर्माण कार्यान्वयन गर्ने भवन डिपीआर तयार भएर दुई दिन भित्र टेण्डर प्रक्रियामा जाने बताइएको छ। भवन ४ हजार ९ सय ६४ वर्गमिटर क्षेत्रफलमा बन्न लागेको हो। यसैगरी प्रधानमन्त्री ओलीले पोखरा रंगशालाको पनि अवलोकन गरेका छन्। रंगशालाको अवलोकन गर्दै प्रधानमन्त्री ओलीले पोखरा रंगशालामा आवश्यक पर्ने सबै पूर्वाधार निर्माणका लागि बजेट उपलब्ध गराउने बताए। प्रधानमन्त्रीलाई पोखरा रंगशाला अवलोकन गराउने क्रममा राष्ट्रिय खेलकुद परिषद सदस्य सचिव रमेशकुमार सिलवाल र राखेप सदस्य राजेशकुमार गुरुङले पोखरा रंगशालाको विकास निर्माणका बारेमा जानकारी दिदै आवश्यक पूर्वाधार निर्माण गर्न बजेट अभाव भएको बताएका थिए।
सबै देशसँग मैत्री सम्बन्ध राख्न सरकार प्रतिबद्ध छ : परराष्ट्रमन्त्री ज्ञवाली,"काठमाडौं : परराष्ट्रमन्त्री प्रदीपकुमार ज्ञवालीले नेपाल द्विपक्षीयस्तरमा आफ्ना छिमेकी र विश्वका अन्य सबै देशसँग मैत्री सम्बन्ध कायम राख्न प्रतिबद्ध रहेको बताएका छन्। नेपाल विश्व सम्बन्ध परिषद्को ७३ औँ वार्षिकोत्सव समारोहलाई आज सम्बोधनका क्रममा उनले नेपालको संविधानले राष्ट्रिय हितका मूल आधारभूत परिभाषाका साथै संयुक्त राष्ट्र सङ्घको बडापत्र, असम्लग्नता, पञ्चशील, अन्तर्राष्ट्रिय कानून र विश्वशान्तिका मापदण्डमा निहित सिद्धान्तहरूको पालनाका साथ स्वतन्त्र परराष्ट्र नीतिको अनुशरण गर्न मार्गदर्शन गरेको बताए। पछिल्लो चरणमा दुवै छिमेकी भारत र चीनसँगको सम्बन्ध थप सौहार्द बनेको धारणा व्यक्त गर्दै उनले नेपालले आफ्नो भूमिमा छिमेकीविरूद्ध कुनै गतिविधि नगर्न प्रतिबद्धता पूरा गरेको बताए। भारतसँगको उच्चस्तरीय आर्थिक साझेदारीले नेपालले महत्वपूर्ण परियोजनामा राम्रो प्रगति हासिल गरेको उल्लेख गर्दै मन्त्री ज्ञवालीले चीनसँग पनि घनिष्ट एवं सौहार्दपूर्ण सम्बन्ध रहेको र नेपाल एक चीन नीतिप्रति पूर्ण प्रतिबद्ध रहेको जनाए। नेपालले छिमेकीबाहेक विकास साझेदारका साथै नेपाली आप्रवासी कामदारको गन्तव्य देशसँग घनिष्ट र सहकारी सम्बन्ध कायम राखेको उनको भनाइ थियो। विकास साझेदार र ठूला शक्तिहरुसँग पनि नेपालको सम्बन्ध सदैव सौहार्दपूर्ण र सहयोगी नै रहेको मन्त्री ज्ञवालीले बताए। महामारीका समयमा पनि नेपालले राम्रो प्रदर्शन गरेको र सबै नागरिकलाई निःशुल्क कोराना विरुद्धको खोपहरू उपलब्ध गराएको बताउँदै उनले यस अवधिमा गरिबी निवारण, प्रतिव्यक्ति आम्दानी, शिक्षा, स्वास्थ्य, खानेपानी र सरसफाइ, ऊर्जा उत्पादन, पूर्वाधार निर्माणमा महत्वपूर्ण उपलब्धि हासिल गरेको तथ्याङ्क सुनाए। मन्त्री ज्ञवालीले मुलुकको पछिल्लो राजनीतिक घटनाक्रमका बारेमा सर्वोच्च अदालतको फैसलापछि राष्ट्रपतिबाट यही फागुन २३ गते संसद्को बैठक बोलाउन आह्वान भइसकेको बताउँदै सरकार लोकतान्त्रिक प्रक्रियाप्रति दृढ प्रतिबद्ध रहेको संवैधानिक प्रणालीमा पूर्ण विश्वास राख्न आग्रह गरे। कार्यक्रममा परिषद्का अध्यक्ष हेमन्त खरेल, सचिव भुवन पाठकलगायतले परिषद्को गतिविधि र दृष्टिकोणबारे प्रकाश पारेका थिए।  रासस"
रोकिएन कित्ताकाट,"काठमाडौं : सरकारले जग्गाको कित्ताकाट रोकेको छ। नापी र मालपोतका कर्मचारी र भूमाफियाको मिलोमतोमा कित्ताकाट भइरहेको छ। काठमाडौं उपत्यकाका साथै देशभरी नै कर्मचारीले भूमाफियासँग मिलेर जग्गाको कित्ताकाट गराइरहेका छन्। सरकारले रोकेको कित्ताकाट गरिदिन्छु भन्दै घुस लिने नापीका सर्वेक्षक हरिचन्दर ठाकुर र लेखनदास अरुणकुमार यादवविरुद्ध अख्तियार दुरुपयोग अनुसन्धान आयोगले मुद्दा दायर गरेको छ। लेखनदास यादवले पटकपटक नापी सर्वेक्षक ठाकुरसँग कुरा गरी सेवाग्राहीको जग्गा कित्ताकाट गर्ने कामका लागि के कति अतिरिक्त रकम चाहिन्छ ? भनी मोलाहिजा गरी १५ हजार घुस लिँदालिँदै अख्तियारको कब्जामा परेका थिए। यो एउटा उदाहरण मात्रै हो देशभर नै पछिल्लो समय भूमाफियाको मिलोमतोमा कित्ताकाट भइरहेको छ। कित्ताकाट रोक्दारोक्दै भूमाफियाको मिलोमतोमा कित्ताकाट भइरहेको हुँदा सरकारले पनि केही समयअघि कित्ताकाट खोल्ने निर्णय गरेको थियो। पछिल्लो पटक २०७७ भदौ १८ गतेको मन्त्रिस्तरीय निर्णयबाट भूमि व्यवस्था मन्त्री पद्माकुमारी अर्यालले कृषियोग्य जग्गाको खण्डीकरण सम्बन्धी भएका पूर्वनिर्णयहरू बदर गरिएको छ। भूउपयोग नियमावली जारी भई भूउपयोग नक्सा र तथ्यांक तयार गरी स्थानीय तहलाई हस्तान्तरण भएपछि सोहीबमोजिम हुने गरी हाललाई भूउपयोग ऐन, २०७६ र प्रचलित कानुनको परिधिमा रही जग्गाको कित्ताकाट सम्बन्धी व्यवस्था खुलाउने निर्णय गरेकी थिइन्। तर, मंसिर २३ मा सर्वोच्च अदालतले सरकारले कित्ताकाट खोल्न गरेको निर्णय खारेज गरिदिएको छ। २०७४ असार १६ मा कित्ताकाट रोक्का गर्ने निर्णय भएको थियो। कृषियोग्य जमिन प्लटिङ गरेर खण्डीकरण गर्ने कार्य बढेसँगै कषियोग्य जमिनको कित्ताकाट रोकिएको थियो। यसरी कित्ताकाटको निर्णय लामो समयदेखि राकिएका कारण पनि नापी र मालपोतका कर्मचारीको मिलोमतोमा कित्ताकाट रोकिएको छैन। अंशबण्डालगायत विभिन्न बहानामा स्थानीय तहको स्वीकृतिमा प्लटिङ गरेर कित्ताकाट भइरहेको छ। सर्वोच्च आदेशपछि कित्ताकाट गरेर प्लटिङ र घडेरी बनाउने कार्य रोकिएको छैन। काठमाडौं उपत्यकाको चन्द्रागिरी नगरपालिका, सूर्यविनायक नगरपालिका, साँघु, कागेश्वरी मनहरालगायतका स्थानमा पनि कित्ताकाट भइरहेको छ। भूमि व्यवस्था तथा अभिलेख विभागका महानिर्देशक शेषनारायण पौडेलले रोकिएको हल्ला चलाएर सोझासाझा जनतालाई बिचौलियाले ठगी गर्ने काम भइरहेको बताए। उनले कृषियोग्य जमिनमात्रै कित्ताकाट रोकिएको बताउँदै अंशबन्डा, अदालतको आदेश गरेको जग्गाको कित्ता भइरहेको बताए। काठमाडौं विकास प्राधिकरणमार्फत जग्गा प्लटिङ भइरहेको उनले जानकारी दिए। कित्ताकाट सम्बन्धी व्यवस्था कारण कर्मचारी पनि अप्ठ्यारोमा छन्, स्थानीय तहबाट कित्ताकाटको सिफारिस लिएर आउँछन्, गर्नैपर्छ, उनले भने। उनले निशेषले अझ विकृति जन्माउने बताए। विगतका वर्षभन्दा यो वर्ष कित्ताकाट बढेको विभागले जनाएको छ। यसैबीच जग्गाको कित्ताकाट गरिदिने सप्तरीस्थित कञ्चनपुर नगरपालिका४ स्थित नापी कार्यालय, कञ्चनपुरमा कार्यरत निमित्त कार्यालय प्रमुख सर्वेक्षक ठाकुर र लेखनदास यादवविरुद्ध विशेष अदालतमा मुद्दा दायर गरिएको अख्तियारका प्रवक्ता एवं सहसचिव नारायणप्रसाद रिसालले जानकारी दिए। घुस लिने ३ जनाविरुद्ध मुद्दा वाणिज्य आपूर्ति तथा उपभोक्ता संरक्षण विभाग, वाणिज्य व्यवसाय व्यवस्थापन तथा नियमन शाखामा अधिकृतस्तर (सातौं) अर्जुन सुवेदीसहित ३ जनाविरुद्ध मुद्दा दायर गरिएको छ। अख्तियार दुरुपयोग अनुसन्धान आयोगले उनीविरुद्ध घुस मुद्दा दायर गरेको हो। अख्तियारले लेखापढी व्यवसायी रामबाबु दाहालले नासु नरेन्द्र चन्दलाई घुस दिइसकेको अवस्थामा नियन्त्रणमा लिएको थियो। सुवेदी, नासु चन्द र सोही विभागमा लेखापढी व्यवसाय गर्ने लेखापढी व्यवसायी दाहालले सेवाग्राहीको वाणिज्य व्यवसाय दर्ता र प्राइभेट फर्म दर्ताको प्रमाणपत्र दिलाइदिएबापत ८ हजार घुस लिएको अख्तियारले जनाएको छ। उनीहरू तीनैजनाविरुद्ध भ्रष्टाचार निवारण ऐन बमोजिम सजाय मागदाबीसहित विशेष अदालत, काठमाडौंमा आरोप पत्र दायर गरिएको छ।"
यी हुन् मन्त्रिपरिषद् बैठकका निर्णय (सूचीसहित),"काठमाडौं : सर्वोच्च अदालतको परमादेशले प्रधानमन्त्रीलाई राज्य सञ्चालन गर्नेबाहेक अरु संवैधानिक विकल्प नदिएको सरकारले दाबी गरेको छ। सञ्चार मन्त्रालयमा सोमबार आयोजित नियमित पत्रकार सम्मेलनमा सरकारका प्रवक्ता एवम् सञ्चार तथा सूचना प्रविधिमन्त्री पार्वत गुरुङले सर्वोच्च अदालतको फैसलाले प्रधानमन्त्री केपी ओलीलाई राजीनामा दिनबाट रोकेको दाबी गरेका हुन्। उनले सर्वोच्च अदालतले बहुमतप्राप्त संसदीय दलको प्रधानमन्त्रीले राज्य सञ्चालन गर्नु संवैधानिक र नैतिकताको विषय भएको फैसला गरेको जिकिर गरे। निर्वाचनको माध्यमबाट बहुमत पाएको र त्यसको संसदीय दलको नेतासँग सरकार बनाउने र राज्य सञ्चालन गर्ने बाहेक अन्य कुनै संवैधानिक विकल्प नै रहँदैन। उनले भने, अदालतले नै राजीनामा दिनबाट रोकेकाले प्रधानमन्त्रीले राजीनामा दिन मिल्दैन। प्रचण्डमाधव पक्षका नेताहरूले नैतिकताको आधारमा प्रधानमन्त्रीको राजीनामा माग्ने गरेको भन्दै उनले बचाउमा मन्त्रि गुरुङले प्रचण्डमाधव पक्षको चाहि नैतिक धरातल नरहेकाले राजनीतिबाट सन्यास लिनु उपयुक्त हुने सुझाव दिए । गुरुङले प्रतिबन्धित नेत्रविक्रम चन्द विप्लव नेतृत्वको पार्टी शान्तिपूर्ण राजनीतिमा आउने प्रक्रियामा रहेको बताए। कुनै पनि हिंसात्मक गतिविधि नगरौ भन्ने नेपाल सरकारको आह्वान हो, सबै मूलधारमा आउनुपर्छ, उनले भने, विप्लव पार्टी पनि शान्तिपूर्ण राजनीतिमा आउने प्रक्रियामा छ। सरकारले राष्ट्रिय जनगणना २०७८ को प्रशासनिक व्यवस्थापन तथा आर्थिक सुविधासम्बधी (पहिलो संशोधन) मापदण्ड, २०७७ स्वीकृत गर्ने निर्णय गरेको छ। सरकारले सहसचिव कृष्ण प्रसाद पुडासैनीलाई सचिवमा बढुवा गरेको छ। प्रधानमन्त्री तथा मन्त्रिपरिषद् कार्यालयको सिफारिसमा मन्त्रिपरिषद बैठकले नेपाल न्याय सेवा सरकारी वकिल समूह, राजपत्रांकित द्वितीय श्रेणी अर्थात सहसचिव सरहका कृष्ण प्रसाद पुडासैनीलाई सचिवमा बढुवा गरेको हो। यस्तै बैठकले जनक शिक्षा सामग्री केन्द्र लिमिटेडको प्रबन्धकमा अनिल कुमार झालाई नियुक्त गरेको छ। यस्ता छन् २०७७ फाल्गुन ११, १४ र १७ गते बसेको नेपाल सरकार मन्त्रिपरिषद्को मुख्य मुख्य निर्णयहरु"
पोखरामा आज प्रधानमन्त्री ओलीका ३ कार्यक्रम,पोखरा : प्रधानमन्त्री केपी शर्मा ओली सोमबार पोखरा आएका छन्। ३ वटा कार्यक्रममा भाग लिने गरी उनी पोखरा आएका हुन्। ओली साढे १२ बजे पोखरा विमानस्थलमा ओर्लिए। उनलाई विमानस्थलमाा गण्डकीका मुख्यमन्त्री पृथ्वीसुब्बा गुरुङले स्वागत गरे। १५ फागुनमा निर्धारित नेकपा ओली समूहको आमसभा प्रतिनिधि सभा पुनःस्थापनापछि स्थगित भएको थियो। त्यसपछि सोमबारलाई कार्यकर्ता भेला आयोजना गरिएको छ। प्रम ओलीले उक्त भेलालाई दिउँसो सम्बोधन गर्ने कार्यक्रम छ। त्यसअघि उनले गण्डकी प्रदेश सरकारले निर्माण गर्न लागेको प्रदेश प्रशिक्षण प्रतिष्ठानको भवन शिलान्यास गर्दै छन्। उनले आजै पोखरा रंगशाला निरीक्षण गर्ने कार्यक्रम छ।
म खाऊँ मै लाऊँ भन्ने भावना त्यागेर राष्ट्र निर्माणमा जुटौं : प्रधानमन्त्री ओली,"गण्डकी : प्रधानमन्त्री केपी शर्मा ओलीले ७५३ वटै स्थानीय तहबाट विकासका काम अघि बढेको बताएका छन्। गण्डकी प्रदेश प्रशिक्षण प्रतिष्ठान भवनको सोमबार पोखरा महानगरपालिका३ नदीपुरमा शिलान्यास गर्दै उनले सङ्घीय सरकारले सात प्रदेशमार्फत र प्रदेश सरकारले ७५३ स्थानीय तहमार्फत विकासका प्रयासलाई अघि बढाउने बाटो लिएको बताए। सरकारले सबै नागरिकलाई पुग्ने गरी खोप ल्याउन लागेको तथा त्यसलाई सबैमा पुर्याइने विश्वास व्यक्त गरे। हामी गरीब छौँ तर मनका धनी छौँ, कोभिडविरुद्ध सफलता प्राप्त गर्ने विश्वका एक प्रतिशत देशभित्र हामी पनि परेका छौँ, उनले भने, हामीले आराम कम, थकाइ कम र काम बढी गरेका छौँ। संयुक्त राष्ट्र सङ्घले नेपाललाई अल्पविकसित राष्ट्रबाट विकासोन्मुख राष्ट्रमा सिफारिश गरेको बताउँदै उनले अन्य सूचकाङ्कमा पनि नेपाल अघि रहेको र सन् २०३० अघि नै दिगो विकासको लक्ष्य हासिल गरिने दृढता व्यक्त गरे। सो अवसरमा गण्डकी प्रदेशका मुख्यमन्त्री पृथ्वीसुब्बा गुरुङले प्रदेश सरकार समग्र प्रदेशको समृद्धि र विकासको लक्ष्यका साथ अघि बढिरहेको बताए। भने भौतिक पूर्वाधार तथा विकासमन्त्री रामशरण बस्नेतले तीनवर्षे अवधिमा विकासका जग निर्माण भएको तथा सार्वजनिक सेवा प्रवाहलाई प्रभावकारी बनाउने सन्दर्भमा गण्डकी प्रदेश प्रशिक्षण प्रतिष्ठान स्थापना गरिएको जानकारी दिए। प्रतिष्ठानको ३३ करोड २१ लाख ५५ हजार लागतमा चार हजार ९६४ वर्गमिटर क्षेत्रफलमा सुविधासम्पन्न र अत्याधुनिक चारतले भवन निर्माण गर्न लागिएको हो।"
नेकपा दाहालनेपाल पक्षको स्थायी र केन्द्रीय कमिटी बैठक बस्ने,काठमाडौं : नेपाल कम्युनिस्ट पार्टी (नेकपा) दाहालनेपाल पक्षको सचिवालय बैठकले स्थायी कमिटी र केन्द्रीय कमिटी बैठक बोलाउने निर्णय गरेको छ । सोमबार दलको कार्यालय सिंहदरबारमा बसेको सचिवालय बैठकले मंगलबार स्थायी कमिटी र बुधबार केन्द्रीय कमिटी बैठक बोलाउने निर्णय गरेको हो । प्रवक्ता नारायणकाजी श्रेष्ठका अनुसार पछिल्लो राजनीतिक घटनाक्रमबारे छलफल गर्न बैठक बस्न लागेको हो । तर बैठकको मिति भने तोकिएको छैन । प्रतिनिधसभा विगठनको मुद्दा सर्वोच्च अदालतले बदर गर्ने फैसला गरेपछि नयाँ राजनीतिक घटनाक्रम विकास भएको हो ।
पुनर्स्थापित संसद बैठक २३ गतेका लागि बोलाइयो,काठमाडौँ: प्रतिनिधिसभाको अधिवेशन २३ गते दिउँसो ४ बजेका लागि आह्वान गरिएको छ । राष्ट्रपति विद्यादेवी भण्डारीले सूचना जारी गर्दै सोमबार बैठक आह्वान गरेकी हुन् । गत शुक्रबार बसेको मन्त्रिपरिषद बैठकले फागुन २३ गतेका लागि संसद अधिवेशन बोलाउन राष्ट्रपतिसमक्ष सिफारिस गरेको थियो । गत पुस ५ गते मन्त्रिपरिषदको सिफारिसमा राष्ट्रपतिबाट विघटन गरिएको संसद सर्वोच्च अदालतको फैसलासँगै पुनर्स्थापित भएको छ । सोही अनुरुप फागुन ११ गते सर्वोच्च अदालतले १३ दिनभित्र संसद बैठक बोलाउन आदेश दिएको थियो । सर्वोच्चको आदेश अनुरुप नै १३ दिनभित्रै संसद अधिवेशन बोलाइएको हो । पुनर्स्थापित प्रतिनिधिसभाको अबको बैठक विशेष रहने अपेक्षा गरिएको छ । विभाजित नेकपाका नेताहरुले प्रधानमन्त्रीमाथि अविस्वासको प्रस्ताव दर्ता गर्नसक्ने सन्दर्भमा प्रधानमन्त्री केपी ओलीले भने आफूलाई प्रधानमन्त्रीबाट हटाएर देखाउन चेतावनी दिएका छन् ।
"निर्वाचन आयोगको सेटिङ भत्किँदै गएको छ, बहुमतको निर्णयलाई आधिकारिकता दिन्छ : प्रचण्ड","काठमाडौं : नेपाल कम्युनिस्ट पार्टी (नेकपा)का अध्यक्ष पुष्पकमल दाहाल प्रचण्डले नेकपाको वैधानिकता र चिन्ह आफूहरुले पाउने भन्दै त्यसको आधिकारिक घोषणा हुन मात्रै बाँकी रहेको बताएका छन्। सोमबार नेकपा निकट पेसागत महासंघ र नेपाल राष्ट्रिय कर्मचारी महासंघको एकता घोषणा सभालाई सम्बोधन गर्दै उनले भने, कोही भ्रममा पर्नु पर्दैन। नेकपा र सूर्य चिन्ह हाम्रै हो, घोषणा हुन मात्र बाँकी छ। निर्वाचन आयोगको सेटिङ भत्किँदै गएको भन्दै उनले आयोगले केही दिनमा नै बहुमतले गरेको निर्णयलाई आधिकारिकता दिने विश्वास व्यक्त गरे। प्रचण्डले भने, राजीनामा दिनु त कता हो कता ? उल्टै ओली आफैं पार्टी सदस्य पनि हुनुहुन्न कारवाही गर्दै हिँड्नुहुन्छ। उनले छिट्टै नयाँ सरकार बन्ने भन्दै उक्त सरकारले लोकतान्त्रिक व्यवस्था अनुसारको सुशासन दिने कुरामा आफू ढुक्क रहेको बताए। सत्ता र कुर्सी प्राप्तिका लागि ओली जे पनि सम्झौता गर्दिने तर सत्ता प्राप्तिपछि सबै कुरा छोड्ने प्रवृतिको मान्छे भएको उनको भनाई थियो। उनले भने, सत्ता प्राप्तिका लागि पहिला एमाले विघटन र जबज त्याग्ने पनि केपी ओली नै हुन्, यसबाट उहाँमा इमान्दारीता र निष्ठा रहेन। उहाँले पार्टीका स्थायी समिति र केन्द्रीय कमिटीका निर्णयलाई पनि लत्याउनुभयो। ओली पतनको बाटोमा लागेको भन्दै पतन भइ नसक्दासम्म केही नछोड्ने पात्रका रुपमा देखिएको उनको भनाई थियो। हेर्नुहोला अब केही दिनमा। हिजो सर्वोच्चमा सेटिङ छ भनेर भ्रम छरिएको थियो त्यो त अदालतले देखाइसक्यो। त्यही भएर साथीहरू फर्किनुस् मुल पार्टी हाम्रो नेतृत्व कै हो निन्द्रामा नपर्नुस्। पार्टीको मान्यता र सुर्य चिन्ह हामीले पाइसकेका छौं, अब घोषणा हुन मात्रै बाँकी छ, उनले भने। अध्यक्षले सर्वोच्चको फैसलापछि केपी शर्मा ओली प्रधानमन्त्रीको कुर्सीमा एकछिन पनि बस्न लायक नभएको टिप्पणी गरे। उनले भने, मैले त सर्वोच्च अदालतको निर्णय आउदा नै ओलीजीलाई राजीनामा दिनुस् भनेर सुझाव दिएको थिएँ, ओली पुरै ध्वस्त नभएसम्म सुध्रिने देखिएनन्। अब केही दिनमै दलहरुबीच एउटा समझदारी बनेर मुलुकले निकास पाउने भन्दै जनताको आशा भरोसालाई माथि उठाउनुपर्ने बताए।"
प्रधानमन्त्रीको चिन्ता: ममाथि शारीरिक आक्रमण हुनसक्छ,"पोखरा: प्रधानमन्त्री केपी शर्मा ओलीले आफूमाथि शारीरिक आक्रमण हुनसक्ने चिन्ता व्यक्त गरेका छन् । र यदी आफूमाथि शारीरिक हमला भएर ज्यान तलमाथि पर्यो भने पनि अनौठो नमान्न सबैलाई आग्रह गरे । तर आफ्नो पार्टी र आन्दोलन अन्त्य नहुने उनको भनाइ थियो । पोखरामा सोमबार दिउँसो आफ्नो पक्षका अगुवा कार्यकर्ता भेलालाई सम्बोधन गर्दै यस्तो बताएका हुन् । यस क्रममा उनले आफूमाथि निरन्तर आक्रमण बढेको र त्यो आक्रमण शारीरिक आक्रमणकै तहमा पुग्नसक्ने दावी गरे । म रहिन भने पनि आन्दोलन रोकिन्न, पार्टीलाई तलमाथि पर्न दिन हुन्न, लोकतान्त्रिक आन्दोलन तलमाथि हुन दिइनु हुँदैन । ममाथि शारीरिक हमला हुन सक्छ र ज्यान तलमाथि भयो भने पनि अनौठो नमान्नुहोला ओलीले भने। यसवाहेक पुष्पकमल दाहाल प्रचण्ड र माधव नेपालले आफूमाथि झुटा आरोप लगाएको पनि उनको दावी छ । यस्तै आफूलाई प्रक्रिया अनुसार पदबाट हटाउन समेत दाहालनेपाल समूहलाई चेतावनी दिए ।"
टिक्दैनन् कर्मचारी,"विराटनगर : विराटनगरलाई उपमहानगरपालिकाबाट महानगरपालिका बनाउँदा प्रमुख प्रशासकीय अधिकृत दीपक कोइराला थिए। विराटनगरलाई २०७४ जेठ १७ गते महानगर घोषणा गरिएको हो। उपमहानगर रहँदै विराटनगर आएका उपसचिव कोइरालाको सरुवा २०७४ कात्तिक ७ गते भयो। उनको ठाउँमा सरकारले अर्का उपसचिव प्रदीपकुमार निरौलालाई सरुवा गरेर पठायो। विराटनगरमा सात महिना नबित्दै उनको पनि २०७५ साल जेठ २ गते सरुवा भयो। निरौलाको ठाउँमा जेठ ३ गते सहसचिव कुमारप्रसाद दाहाल प्रमुख प्रशासकीय अधिकृतका रूपमा विराटनगर महानगरपालिकामा हाजिर भए। ९ महिनाभन्दा बढी टिक्न नसकेका उनी २०७५ फागुन २६ गते सरुवामा परे। चौथो प्रमुख प्रशासकीय बनेर उपसचिव एकदेव अधिकारी २०७५ चैत ४ गते आए। अधिकारीको २०७६ चैत ५ गते विराटनगरबाट सरुवा भयो। महानगरपालिका घोषणा भएको झन्डै चार वर्ष पुग्न लाग्दा प्रमुख प्रशासकीय अधिकृतका रूपमा एक वर्षसम्म टिक्न सकेका अधिकारी मात्रै हुन्। तर, ९ महिना नपुग्दै हटाउने चलखेल हुँदा सरुवा हुनुभन्दा तीन महिनाअघि नै अधिकारीका ठाउँमा सरकारले सहसचिव भीष्मराज न्यौपानेलाई विराटनगरमा पोस्टिङ गर्यो। तर, न्यौपाने आएनन् र अधिकारीले तत्कालै विराटनगर छाड्नु परेन। प्रशासकीयका रूपमा सरुवा भए पनि विराटनगर आउँदै नआई न्यौपानेले सेवाबाट अवकाश पाए। सरुवा भएपछि अधिकारीको स्थानमा २०७६ चैत ६ गते सहसचिव इन्द्रमणि पोखरेल विराटनगर हाजिर भए। विराटनगरमा ११ महिना बिताएका पोखरेल फागुन ११ गते सरकारले गरेको सहसचिवको अन्तरमन्त्रालय सरुवामा परेका छन्। उनको ऊर्जा मन्त्रालयमा सरुवा भएको छ। अहिले विराटनगरको छैठौं प्रमुख प्रशासकीयका रूपमा स्याङ्जामा प्रमुख जिल्ला अधिकारी रहेका सहसचिव उमेश बस्नेतको पोस्टिङ भएको छ। निजामती सेवा ऐनले साधारणतया दुई वर्ष कार्यावधि तोकिदिएको छ। तर, साढे तीन वर्षको अवधिमा मात्रै विराटनगरमा ६ जना प्रमुख प्रशासकीय अधिकृत फेरिएपछि कसैले पनि पूरा कार्यकाल काम गरेर बिदा हुने अवसर पाएनन्। सात महिनादेखि एक वर्षभित्रमा सबैको सरुवा भयो। सहसचिवको दरबन्दी रहे पनि उपसचिवलाई समेत प्रशासकीयको भूमिकामा विराटनगर पठाउने गरिएको छ। स्थानीय सरकार सञ्चालन ऐनले प्रशासकीय नियुक्ति गर्न सक्ने अधिकार स्थानीय तहलाई नै दिएको छ। तर, अहिलेसम्म आउनेजानेको खटनपटन संघीय सरकारबाटै भइरहँदा स्थानीय सरकारले अधिकार क्षेत्रभित्र प्रवेश गर्नै पाएको छैन। कम्तीमा समन्वय गरेर प्रमुख प्रशासकीय पठाउन गरिएको आग्रहलाई समेत संघीय सरकारले बेवास्ता गर्ने गरेको गुनासो स्थानीय सरकारको छ। अन्य स्थानीय तहमा पनि यस्तै समस्या रहेको बताइन्छ। तीनै तहका सरकारबीचको समन्वय बढाउने र सहकार्य गराउनेलगायतका महत्त्वपूर्ण भूमिकामा रहनुपर्ने प्रमुख प्रशासकीयकै टुंगो नहुँदा अवस्था अन्योल र समस्याग्रस्त बनिरहेको गुनासो विराटनगर महानगरका मेयर भीम पराजुलीको छ।"
स्याङ्जामा १६ महिनामै चार सिडिओ फेरिए,"स्याङजा: पछिल्लो १६ महिनाको अवधिमा स्याङ्जामा ४ जना प्रमुख जिल्ला अधिकारी हेरफेर एवं सरुवा भएका छन् । संघ, प्रदेश र स्थानीय तहको निर्वाचनपछि सरुवा भइ गएका तत्कालिन प्रजिअ कोशहरि निरौलापछि हालसम्म ४ जना प्रजिअ स्याङ्जा सरुवा भइ आइसकेका छन्। प्रजिअ निरौलाको १८ महिना बसाइपछि सरुवा भएको थियो। प्रजिअ निरौलाको २०७६ कात्तिक महिनामा सरुवा भएको हो। तर, त्यसपछिका प्रजिअका भने बसाइ अवधि ७ महिना पनि कट्न पाएनन् । निरौलापछि सरुवा भइ आएकाहरु क्रमश: रामबहादुर कुरुम्वाङ, गंगा बहादुर क्षेत्री, उमेश बस्नेत र दीपकराज नेपालले कार्यकाल चलाए । प्रजिअ कुरुम्वाङ ७ महिना, क्षेत्री ४ महिना र बस्नेतले पनि ५ महिनामात्र जिल्ला बस्ने मौका पाए। नेकपा सरकारले यति छोटो अवधिमै प्रजिअ सरुवा गरिदिँदा नियमित काममा बाधा पर्ने कर्मचारीहरुको गुनासो छ । स्थानीय नागरिक अगुवा राम शर्मा भन्छन् अन्य जिल्लावाट सरुवा भइ आउनेलाई ५६ महिना त सोही जिल्लाकै अवस्थाका बारेमा बुझ्न समय लाग्छ । एकजना निजामति कर्मचारी भन्छन् यसरी छिट्छिटो सरुवा गर्दा कर्मचारीको काम गर्ने मनोवल गिराउँछ।स्याङ्जामा सहसचिव तहका प्रमुख जिल्ला अधिकारीको दरबन्दी छ। सरकारको त्यसतर्फ पनि ध्यान पुगेको देखिँदैन। यसअघि, उपसचिवलाई पनि प्रजिअको जिम्मेवारी दिएर पठाउने गरेको थियो। हाल जिल्लाबाट सरुवा भइ गएका प्रजिअ उमेश बस्नेत र नवआगन्तुक प्रजिअ दीपकराज नेपाल भने सहसचिव तहका भएको बताइएको छ। गृह मन्त्रालयले ३ दिनअघि स्याङ्जाका प्रजिअ बस्नेतलाई बिराटनगर महानगरपालिकामा र वाराका प्रअिज दीपकराज नेपाललाई स्याङ्जाको प्रजिअमा सरुवा गरेको छ। प्रजिअ बस्नेतले सोमबार बिहान स्याङ्जा छाडेका छन्। कर्मचारीहरुले आइतबार उनको विदाइ गरेका थिए।"
"उर्लाबारीका युवाको शंकास्पद मृत्यु प्रकरण: घरधनी धरौटीमा छुटे, मुद्दा दर्ता नहुँदा आन्दोलन","विराटनगर: मोरङ उर्लाबारीका एक युवाको शंकास्पद मृत्यु प्रकरणमा जोडिएका घरधनीलाई अदालतले सोमबार धरौटीमा छाड्न आदेश दिएको छ । जिल्ला अदालत मोरङका न्यायाधीश सुदर्शन लामिछानेको इजलासले उर्लाबारी नगरपालिका६ का ६० वर्षीय रमेश गिरीलाई एक लाख रुपैयाँ धरौटी लिएर छाड्न आदेश दिएको हो । इलाका प्रहरी कार्यालय उर्लाबारीका प्रहरी निरीक्षक उद्धव पोखरेल नेतृत्वको टोलीले उर्लाबारी नगरपालिका५ का ३१ वर्षीय प्रवीण बास्तोलाको मृत्यु प्रकरणमा फरार रहेका गिरीलाई आइतबार साँझ पक्राउ गरेको थियो । पक्राउ गरेर सरकारी वकिल कार्यालयमार्फत् प्रहरीले बुझाएपछि उनीविरुद्ध यसअघि नै दर्ता भएको कर्तव्य ज्यान मुद्दामा इजलासले धरौटी माग गरेको अदालतका सूचना अधिकारी राजेन्द्रप्रसाद धमलाले जानकारी दिए । उनका अनुसार धरौटी रकम बुझाएर सोमबारसाँझ नै गिरी छुटेका छन् । अदालतमा बयान लिएर कानुन व्यवसायीबीच थुनछेक बहस सकिएपछि गिरीविरुद्धको मुद्दामा आदेश आएको धमलाले बताए । उर्लाबारी६ स्थित गिरीको घरमा डेरा बस्ने साथीहरुको कोठामा अघिल्लो रात सुत्न गएका प्रवीणको गत पुस ५ गते शंकास्पद मृत्यु भएको थियो । परिवारका सदस्यले उनको शव उर्लाबारीस्थित गोदावरी अस्पतालमा पाएका थिए । सुतेकै ठाउँमा बेहोस अवस्थामा भेटिएकाले उपचारका लागि पुर्याएपछि प्रवीणको मृत्यु भएको दाबी गरिएको थियो । परिवारका सदस्यले भने हत्या भएको भन्दै छ जनाविरुद्ध किटानी जाहेरी दिएपछि प्रहरीले घटनालाई कर्तव्य ज्यान मुद्दाका रुपमा अनुसन्धान अघि बढायो । घटनाका आरोपीमध्ये पक्राउ परेका मोरङको रतुवामाई नगरपालिका१० का २९ वर्षीय निकेश शिवा भनिने मेहरमान दर्जी र उर्लाबारी९ का ३४ वर्षीय कुमार राईको हकमा अदालतले गत बिहीबार आदेश दिइसकेको थियो । आदेश अनुसार दर्जी पूर्पक्षका लागि थुनामा छन् भने राई तीन लाख रुपैयाँ धरौटी बुझाएर छुटिसके । मुद्दामा झापाको दमक नगरपालिका१० का ३३ वर्षीय राजेश रणपहेली, मोरङ कानेपोखरीका २१ वर्षीय सुदीप परियार र झापा बैगुनधुराका ३१ वर्षीय दिपेश पौडेललाई पनि प्रतिवादी बनाइएको छ । फरार रहेका तीनै जनाको खोजी तीव्र बनाइएको प्रहरीले जनाएको छ । राजेश सुदीपको आफ्नै ठूलीआमाका छोरा (दाजु) हुन् । प्रहरीका अनुसार मेहरमान, सुदीप र दिपेश पक्राउ परेका गिरीको घरमा डेरा बस्थे । प्रहरीका अनुसार आफूसँगै पढेका र अत्यन्तै मिल्ने साथी प्रवीणलाई लिएर राजेश पुस ४ मा त्यहाँ पाहुना गएका थिए । कोठामा पुग्नुअघि खानपिन गर्ने क्रममा शौरभ होटलका सञ्चालक कुमार राईसँग विवाद भएको देखिएको एसपी सन्तोष खड्काको भनाइ छ । त्यसपछि साथीको डेरामा पुगेर सबै एउटै कोठामा सुतेकामध्ये प्रवीणको भने शंकास्पद मृत्यु भएको अवस्थामा शव भेटिएको हो । मुद्दा दर्ता नहुँदा आन्दोलन उर्लाबारीका प्रहरी निरीक्षक उद्धव पोखरेल नेतृत्वको टोलीले कर्तव्य ज्यान मुद्दामा पहिलो पटक अनुसन्धान सक्दा पोस्टमार्टम रिपोर्टबाट मृत्युको कारण खुल्न सकेन । तर पनि प्रहरीले छ जनालाई अभियुक्त बनाउँदै मुद्दा दर्ताका लागि मिसिल (अनुसन्धान प्रतिवेदन) सरकारी वकिल कार्यालयमा बुझायो । तर वकिल कार्यालयले आवश्यक प्रमाण नपुगेको भन्दै गत माघ २ गते सबैलाई हाजिर जमानीमा छाडेर घटनाको थप अनुसन्धान अघि बढाउन प्रहरीलाई निर्देशन दियो । त्यसपछि प्रहरी भिसेरा परीक्षण रिपोर्टको पर्खाइमा रहयो । रिपोर्ट प्राप्त हुनसाथ फागुन २ गते प्रहरीले बुझाए पनि वकिल कार्यालयले अझै थप प्रमाण जुटाउन निर्देशन दिएर दोस्रो पटकसमेत अदालतमा मुद्दा दर्ता गरेन । मृतकका आफन्तले मुद्दा दर्ता नहुनुको कारण खोजी गरे । त्यस क्रममा प्रहरीमा रहेको कपि मिसिलमा अर्कै व्यक्तिको फोटो भेटिएको भन्दै मृतकका परिवारका सदस्य र आफन्त अघिल्लो आइतबारबाट आन्दोलित बने । यता वकिल कार्यालय र अदालतमा रहेको सक्कली मिसिलमा भने मृतककै फोटो रहेको पाइएको छ । प्रहरीले भुलवश कपी मिसलमा अर्कैको फोटो परे पनि गम्भीर ढंगले घटनाको अनुसन्धान गरिएका कारण कुनै लापरबाही नभएको प्रष्टिकरण पत्रकार सम्मेलन गरेरै दिनु पर्यो । तर घटनालाई कमजोर बनाएर दोषीलाई उन्मुक्ती दिन खोजिएको भन्दै सुरु भएको आन्दोलन निक्कै भाइरल बन्यो । मृतक प्रवीणकी बहिनी सदीक्षाले घटनालाई ढाकछोप गर्न लागि परेको भन्दै प्रहरीविरुद्ध गालीगलौज र चर्को विरोध गरेर सामाजिक सञ्जालमार्फत लाइभ नै गरिन् । जिल्ला न्यायाधीवक्ता मनोज आचार्यले अनुसन्धानलाई थप मजबुत बनाउने प्रयास गरिएका कारण मुद्दा दर्ता गर्न थोरै समय लागेको बताए । राम्रोसँग घटनाको अनुसन्धान गर्दै मुद्दालाई मजबुत बनाउने प्रयास गरिएको हो, उनले भने, अदालतमा मुद्दा दर्ताको तयारी भइरहेका बेला आफन्तबाट आन्दोलन गरियो । एसपी खड्काका अनुसार मृतकको भिसेरा परीक्षण रिपोर्टले भ्वाइलेन्ट एपेक्सिया भनेका कारण श्वासप्रश्वास अवरुद्ध बनाएर प्रवीणको हत्या गरिएको निस्कर्ष निकालिएको छ । मुद्दामा आवश्यक पर्ने सबै प्रमाण संकलन गरेर मिहिन ढंगले अनुसन्धान गरिएका कारण यस घटनामा प्रहरीको कुनै कमजोरी एवं लापरबाही नरहेको जानकारी खड्काले दिए । मिसिल दुई पटकसम्म बुझाउँदा पनि मुद्दा दर्ता नहुनु प्रहरीको लापरबाही र कमजोरी हैन । प्रहरी अनुसन्धान गर्ने निकाय मात्रै भएकाले मुद्दा दर्ता वकिल कार्यालयले गर्ने हो, प्रहरी स्रोतले भन्यो, अनुसन्धानलाई थप मजबुत बनाउन वकिल कार्यालयले निर्देशन दिनु पनि गलत हैन । तर दोषीलाई उन्मुक्ती दिन खोजिएको आरोप लगाएर आन्दोलन गर्ने नाममा घटनालाई अतिरञ्जीत गर्दै प्रहरीको अनुसन्धानलाई कमजोर पुष्टि गराउने प्रयत्न भयो । स्रोतका अनुसार त्यतिबेलै मुद्दा दर्ता भइदिएको भए अदालतबाट एउटा निस्कर्ष आएर यत्रो ठूलो आन्दोलन बेहोर्नुपर्ने अवस्था आउँदैन थियो ।"
बाघको आक्रमणमा परी एक वृद्धा बेपत्ता,गुलरिया : बर्दियामा बाघले आक्रमण गरी एकजनालाई बेपत्ता पारेको छ। राजापुर नगरपालिका १० कालाबन्जरा निवासी अन्दाजी ६५ वर्षीय लालबहादुर थारुलाई भैँसी चराउने क्रममा बर्दिया राष्ट्रिय निकुञ्जबाट निस्किएको पाटेबाघले आक्रमण गरी बेपत्ता पारेको हो। कर्णाली नदीको टापुमा भैँसी चराउन गएका थारुलाई सोमबार दिउँसो बाघले आक्रमण गरी बेपत्ता पारेको पीडित परिवारले प्रहरीलाई जानकारी गराएपछि ईलाका प्रहरी कार्यालय पाताभारको टोली र निकुञ्ज सुरक्षार्थ तैनाथ नेपाली सेनाको बन्जरीया पोष्टको संयुक्त टोली तत्काल घटनास्थल पुगी खोजतलास कार्यमा खटिएको जिल्ला प्रहरी कार्यालय बर्दियाका प्रहरी नायव उपरीक्षक हेमबहादुर शाहीले बताए। बेपत्ता परेका थारुका दाजु बजारु थारुले सवा ४ बजे भाईलाई बाघले बेपत्ता पारेको प्रहरीलाई जानकारी गराएका हुन्। नेपाल प्रहरीका ५ जना र नेपाली सेनाका ६ जना गरी ११ जना सुरक्षाकर्मीले खोजी कार्य गर्दासमेत बेपत्ता थारु फेला परेका छैनन्। सामुदायिक वनमा भैसी चराउन गएका व्यक्तिलाई बाघले आक्रमण गरी बेपत्ता पारेको सुचना पाएपछि उनको खोजीका लागि निकुञ्जले हात्ती सहितको थप टोली परिचालन गरेको बर्दिया राष्ट्रिय निकुञ्जका प्रमुख संरक्षण अधिकृत विष्णुप्रसाद श्रेष्ठले जानकारी दिए। बेपत्ता व्यक्तिको खोजीका लागि निकुञ्जले प्रयास जारी राखेको उनले बताए।
तनहुँ कारागारमा झडपको अनुसन्धानका लागि समिति,"दमौली : दमौलीस्थित तनहुँ कारागारमा कैदीबन्दीबीचको झडपपछि अवस्था नियन्त्रणमा रहेको प्रशासनले बताएको छ। सहायक प्रमुख जिल्ला अधिकारी चित्रांगत बरालले कारागारभित्रको सेवामा विभेद भएको भन्दै आइतबार भएको झडपका क्रममा पाँच जना घाइते भएको र उनीहरु डिस्चार्ज भएको उल्लेख गरेका छन्। यद्यपी छ जना घाइते भएको सार्वजनिक भएको थियो। सहायक प्रजिअ बरालले प्रेस विज्ञप्तिमा घटनाको अध्ययन र छानविन गरी सुझावसहितको प्रतिवेदन दिन भन्दै प्रमुख जिल्ला अधिकारी सागर आचार्यको संयोजकत्वमा तीन सदस्यीय छानविन समिति गठन गरिएको उल्लेख गरेका छन्। कारागार प्रशासनले घटना भएकै साँझ र भोलिपल्टसम्म गरेर झडपमा संलग्न २५ कैदीबन्दीलाई स्थानान्तरण गरिसकेको छ। बाँस, कराई, लौरो आदिबाट आक्रमण हुँदा छ कैदी बन्दी घाइते भएपछि आकस्मिक रुपमा प्रमुख जिल्ला अधिकारी सागर आचार्यसहितको बैठक बसेर कैदीबन्दीलाई तत्काल स्थानान्तरणको निर्णय गरेको थियो। कारागारमा आन्तरिक प्रशासनले विभेद गरेको भन्दै असन्तुष्ट समूह आन्दोलनमा उत्रिए पछि झडप भएको थियो। दमौली कारागार झडप प्रकरण : झडपमा संलग्न २५ लाई स्थानान्तरण गर्ने निर्णय"
प्रदेश सरकारबाट पश्चिम नवलपरासीमा २ अर्बका योजना,"परासी: लुम्बिनी प्रदेश सरकारले पश्चिम नवलपरासीका लागि यस वर्ष करिब २ अर्ब बराबरको भौतिक पूर्वाधारका योजना छुट्टाएको छ । त्यसरी छुट्टाएका योजनामा सबैभन्दा बढी पुल निर्माणका योजना प्राथमिकतामा परेका छन् । भौतिक पूर्वाधार विकास मन्त्री बैजनाथ चौधरी पश्चिम नवलपरासी जिल्लाका भएका कारण पनि जिल्लामा भौतिक पूर्वाधारका योजनाले प्राथमिकता पाएको बताइन्छ । प्राथमिकतामा परेका पुलहरु हुलाकी सडक र घण्टौं लगाएर एक गाउँबाट अर्को गाउँमा जाने स्थानमा छन् । पुल निर्माणपछि स्थानीयहरुले वर्षौदेखि भौग्दै आएको आवतजावतको समस्या समाधान भएको रामग्राम नगरपालिका वडा नं १५ का अध्यक्ष धनपत यादवले बताए । यसवर्ष सडक सञ्जाल र पुल निर्माण अन्तरग भई रहेका कामहरु केही सम्पन्न भइसकेका छन् । भने केही निर्माणका चरणमा छन् । नवलपरासी जिल्लामा हरेक वर्ष करिब २ अर्ब बराबरका भौतिक पूर्वाधारका योजनाहरु प्रदेश सरकारबाट छुट्टिने गरेको भौतिक पूर्वाधार विकास मन्त्री बैजनाथ चौधरीले बताए । स्थानीयहरुको मागका आधारमा अति आवश्यक योजनाहरुलाई प्राथमिकतामा राखेर काम गरेकोले त्यसको संरक्षणका लागि स्थानीयहर नै लाग्नु पर्नेमा उनले जोड दिए । प्रदेश सरकारका प्रवक्ता समेत रहेका मन्त्री चौधरीले प्रदेश सरकारले आगामी वर्ष पनि विभिन्न स्थानीय तहहरुमा सडक सञ्चाल, खानेपानी,पुल निर्माणदेखि रामग्रामको विकासका लागि बजेट विनियोजन गर्ने बताए । यसैबीच सोमबार मात्र मन्त्री चौधरीले २ वटा पुलको शिलन्यास गरेका छन् भने अन्य २ वटा पुलको उद्घाटन गरेका छन् । ति चार वटा पुलको लागत २५ करोडको छ । उद्घाटन गरेका पुलमा सुनवल नगरपालिका अन्तरगतको महलपोखरीहुँदै पाल्पा सडक जोड्ने पुल र बर्दघाट र सुनवल नगरपालिका जोड्ने खुर्सानी खोलाका पुल छन् । त्यसैगरी सोमबार नै शिलन्यास गरेका पुलमा रामग्राम नगरपालिकाको घिनहवा सडकको पुल तथा रामग्राम र सुनवल जोड्ने तुरिया खोलामा अर्को पुल शिलन्यास गरिएको छ । शिलन्यास गरेका पुल २ वर्षभित्र सम्पन्न गर्नुपर्ने उल्लेख छ ।"
"प्रिमनसुन सुरु, आजदेखि जाडोयाम समाप्त","काठमाडौं : सोमबारदेखि यस वर्षको जाडोयाम समाप्त भइ प्रिमनसुन सुरु भएको छ। जल तथा मौसम विज्ञान विभागले सोमबार एक बुलेटिन निकालेर मार्च १ अर्थात् आजदेखि यस वर्षको जाडोयाम अन्त्य भइ प्रिमनसुन सिजन सुरु भएको जनाएको छ। अङ्ग्रेजी महिना मार्चदेखि सुरु हुने प्रिमनसुन मे महिनासम्म चल्ने गर्छ। यो समयमा अपराह्न तथा साँझतिर मेघगर्जन, चट्याङका साथै हावाहुरी र असिना पानीको सम्भावना रहने हुन्छ। विभागले मेघ गर्जनचट्याङ, हावाहुरी र असिना पानीबाट हुनसक्ने क्षतिबाट जोगिन आवश्यक सतर्कता अपनाउन सबैमा अनुरोध गरेको छ। मार्च, अप्रिल र मेसम्म तीन महिना प्रिमनसुन चल्ने भएकाले देशका पहाडी भूभागको मौसम अपराह्न तथा साँझपख लगातार प्रभावित भइरहने हुन्छ। जाडोयाम सकिएलगत्तै स्थानीय वायुको प्रभाव पर्न थालेकाले प्रिमनसुन समय सुरु भएको मौसमविद् प्रतिभा मानन्धरले बताए। 'तापक्रम बढ्न थालेकाले यसको प्रभाव देखिन थालेको हो', उनले भने। पहाडी भेगमा प्रिमनसुनको प्रभाव देखिए पनि अन्य स्थानमा भने त्यसको असर पर्ने छैन। यस समयमा पश्चिमी वायुको प्रभाव स्थानीय वायुसँग जोडिँदा बलियो भएर चट्याङ पर्ने गर्दछ।"
"डोजरको ठक्करबाट महिलाको मृत्यु, स्थानीयले गरे डोजरमा आगजनी",सल्यानटार (धादिङ) : धादिङको त्रिपुरासुन्दरी गाउँपालिका १ सल्यानटार खोल्सी नजिक डोजरले ठक्करबाट एक महिलाको मृत्यु भएको छ। बाटो पीच गर्नको लागि सडकमा भएको माटो फाल्दै गरेका बेला घाँस काटेर फर्कदै गरेकी त्रिपुरासुन्दरी१ कि सरस्वती कुमाललाइ जेसीवी डोजरले ठक्कर दिएको हो। महिलाको शव भने माटोले पुरिएको अवस्थामा भेटिएको थियो। घटना कसरी भयो भन्ने बारेमा प्रहरीले विस्तृत जानकारी दिएको छैन। यद्यपी घटनास्थलमा रहेका स्थानीय बासीन्दाका अनुसार डोजरको ठक्करपछि घाइते भएकी महिलालाइ जिउदै अवस्थामा डोजरले माटो खनेर पुरिदिएपछि चालक फरार भएका थिए। ठक्करबाट घाइते भएकी महिलालाइ डोजर चालकले उद्धार गर्नुको साटो थप माटोले पुरिदिएर घाइते अवस्थामै हत्या गरेको भन्दै आक्रोशित स्थानीयले डोजरमा आगजनी गरिदिएका छन्। आक्रोशित स्थानीयले घटनास्थलमा नाराबाजी गरी क्षतिपुर्तिको माग गरिरहेका छन्। डोजर चालक र बाटो बनाउने ठेकेदारलाई प्रहरीले खोजी गरिरहेको जानकारी दिएको छ।
"सामूहिक आक्रमणमा संलग्न ११ जना ६ महिनादेखि फरार, एक पक्राउ","विराटनगर: मोरङको बेलबारी नगरपालिका५ कसेनीस्थित लोहन्द्रा खोलामा ज्यानै जाने गरी भएको सामूहिक आक्रमणको घटनामा संलग्नमध्ये एक जना ६ महिनापछि पक्राउ परेका छन् । घटना भएको लामो समयपछि मोरङको ग्रामथान गाउँपालिका४ मोतीपुरका ३८ वर्षीय ओमनारायण धामीलाई पक्राउ गरिएको मोरङ प्रहरीका प्रवक्ता डीएसपी मानबहादुर राईले जानकारी दिए । उनका अनुसार आइतबार राति ९:३० बजेतिर बूढीगंगा गाउँपालिका२ बाट धामीलाई नियन्त्रणमा लिइएको हो । गत भदौ १२ गते दिउँसोको घटनापछि फरार रहेका धामीलाई पक्राउ गरेर थप अनुसन्धान थालिएको उनको भनाइ छ । घटनामा संलग्नमध्ये सात जना यसअघि नै पक्राउ परेका थिए । अदालतको आदेशबाट गत असोजदेखि पाँच जना पूर्पक्षका लागि थुनामा रहेका छन् भने दुई जना धरौटीमा छुटेका छन् । घटनामा संलग्न मुख्य अभियुक्त मोरङको बेलबारी नगरपालिका५ का ३१ वर्षीय विनयकुमार सरदारसहित बेलबारी५ का ३२ वर्षीय राजेन भनिने राजेन्द्र थुलुङ राई, ग्रामथान गाउँपालिका ६ का ३३ वर्षीय वीरेन्द्रकुमार खाँ, ग्रामथान५ का ३१ वर्षीय दीपेन भनिने दीपेन्द्रकुमार चौधरी र बेलबारी नगरपालिका६ का ३८ वर्षीय विशालकुमार खवास (गच्छदार) थुनामा छन् । अदालतले ग्रामथान गाउँपालिका ६ का ३४ वर्षीय जितेन्द्रकुमार चौधरीसँग चार लाख र २० वर्षीय यानव थुलुङ राईसँग दुई लाख रुपैयाँ धरौटी माग गरेको थियो । कहाली लाग्दो हत्याको घटनामा १९ जनाविरुद्ध अदालतमा कर्तव्य ज्यान र ज्यान मार्ने उद्योगको मुद्दा दर्ता भएको थियो । घटनामा संलग्नमध्ये हालसम्म आठ जना पक्राउ परेका छन् । तर ११ जना अझैसम्म फरार छन् । फरार रहेकाहरुको खोजी जारी राखिएको डीएसपी राईले बताए । लोहन्द्रा खोलामाथि लगाइएको बाँसको पुलका विषयलाई लिएर उत्पन्न विवाद ज्यानै लिने सामूहिक आक्रमणको घटनासम्म पुगेको थियो । पुल बनाएका स्थानीय युवाहरुले पुल प्रयोग गर्दा एउटा मोटरसाइकलसँग २५ रुपैयाँ पैसा उठाउँदै आएको विषयमा विवाद सुरु भएको थियो । पछि घटना सामूहिक आक्रमणमा परिणत भयो । घटनापछि ग्रामथान २ का २७ वर्षीय कृष्णकुमार चौधरी, ७ का २५ वर्षीय प्रभात चौधरी, ६ का ३५ वर्षीय अनोज भनिने अनोदकुमार माझी, ३४ वर्षीय बलराम चौधरी, ४ का ३७ वर्षीय ओम धामी, ५ का ३४ वर्षीय दिनेश चौधरी माझी, ७ का २५ वर्षीय प्रेम चौधरी फरार छन् । त्यस्तै फरार हुने अन्यमा मोरङकै सुन्दरहरैँचा नगरपालिका २ का २५ वर्षीय अशोक खवास, ११ का ३३ वर्षीय शम्भु भनिने दिनेश मास्के, २५ वर्षीय राजिन राई, २ का ३५ वर्षीय कचालु भनिने गीतार खवास, १ का २४ वर्षीय नलिन खवास छन् । प्रहरीका अनुसार घटनाका मुख्य योजनाकार र नाइके विनयकुमार सरदार र कृष्णकुमार चौधरी हुन् । आक्रमणमा उत्रिएको समूहले बन्चरो, खुकुरी लगायत घरेलु हतियारले प्रहार गरेर ४० वर्षीय चन्द्रकुमार राईको हत्या गरिएको थियो । युवाहरुबीचको विवाद छुट्याउन जाँदा बन्चरो प्रहार गरेर घाइते बनाइएका उनको मोरङको बूढीगंगा गाउँपालिकास्थित विराट शिक्षण अस्पतालमा घटना भएकै दिन ज्यान गयो । त्यही समूहले आक्रमण गर्दा चन्द्रकुमारका दाई ४२ वर्षीय सइकुमार राई, भाइ ३२ वर्षीय समुन्द्र र भतिज (सइकुमारका छोरा) १६ वर्षीय गौरव राई घाइते भएका थिए । पुलको विवादमा उक्त समूहले स्थानीय दिनेश भनिने घनेन्द्र श्रेष्ठलाई कुटपिट गरिरहेको देखेपछि सम्झाउन पुगेका चन्द्रकुमार र उनको परिवारकै अरु सदस्यमाथि त्यतिबेला आक्रमण भएको डीएपसी राईले बताए ।"
मुस्ताङको घरपझोङमा हिमचितुवा आतंक,"जोमसोम : पछिल्लो समय मुस्ताङको घरपझोङमा हिमचितुवाको आतंक बढेको छ। हिमचितुवा दिन दहाडै र रातको समय स्थानीय पशुपालक किसानको गोठमा पसेर भेडा र च्याङ्ग्रा मार्न थालेकोले किसान ठूलो क्षति ब्यहोर्न बाध्य छ्न्। आइतबार मुस्ताङको घरपझोङ २ मार्फा नजिकैको सामुदायिक थाले वनमा पालन गरिएको च्याङग्रा गोठमा पसेर हिमचितुवाले आक्रमण गर्दा २२ भन्दा बढी चौपाया मरेका छन् भने एक दर्जन बढी बेपत्ता भएका अन्नपूर्ण सरक्षण क्षेत्र आयोजना (एक्याप)ले जनाएको छ। मार्फाका स्थानीय पशुपालक श्यामप्रसाद लालचनको च्याङग्रा गोठमा करिव १ सय बढी च्याङग्रा भएको जानकारी दिए। पीडित किसान लालचनका अनुसार हिम चितुवाले आक्रमण गरी मरेका र बेपत्ता भएका पशुचौपायाबाट करिव ५ लाख क्षति भएको बताएका छन्। हिमचितुवाको आक्रमणबाट क्षति ब्यहोर्न परेका किसानलाई एक्यापले २० प्रतिशत क्षतिपूर्ति उपलब्ध गराउने एक्याप जोमसोमका कार्यालय प्रमुख तुलसी दाहालले जानकारी दिए। उनका अनुसार घटना स्थल वरिपरि कुन बन्यजन्तुको आक्रमणबाट मरेको हो भन्ने पत्ता लगाउन क्यामेरा ट्यापिङ गरिएको बताए। मुस्ताङको उच्चलेकमा चरनक्षेत्रमा घाँस पलाउन छोडेपछि लेकमा बस्ने नाउर लगायत बन्यजन्तु तल झर्न थालेका छन्। हिम चितुवा आहाराका लागि पछ्याउँदै बस्तीसम्म आउने गरेको एक्याप प्रमुख दाहालले उल्लेख गरे। चालू आर्थिक वर्षको ६ महिनामा घरपझोङ गापाको वडा १, २, ४ र ५ मा हिम चितुवाले किसानलाई सास्ती दिन थालेको छ। एक साता अघि घरपझोङ ५ ठिनीमा स्थानीयको एक घोडा समेत हिमचितुवाले मारेको थियो। मुस्ताङमा बर्सेनि हिमचुतुवा र मानव द्वन्द बढेको छ। एक्यापको संरक्षित क्षेत्र भएका स्थानीयले वन्यजन्तुको आक्रमण रोक्न असहज भएको बताउँछ्न्। एक्यापले वन्यजन्तुको आक्रमण रोक्न कुनै प्राविधिक उपाय अवलम्बन गर्न नसकेकै कारण किसान मर्कामा मरेका हुन्। यस्तै मुस्ताङको थासाङ गापाको केही वडामा भालुले स्थानीयले लगाएको अन्नबाली समेतमा क्षति पुर्याउने गरेको पाइएको छ।"
"पुल अलपत्र, डुंगाबाट यात्रा","भोजपुर : अरुण नदीको लम्छुवाघाटमा सम्झौताअनुसार २०७० सालमै पुल बन्नुपथ्र्यो। स्वच्छन्द निर्माण कम्पनीले तीन वर्षभित्र पुल बनाउने गरी २०६७ असार २५ गते ठेक्का लिएको थियो। तर, दशक बिते पनि निर्माण सम्पन्न नभएपछि जोखिमपूर्ण तवरले नदी तर्नुपर्ने स्थानीयवासीको बाध्यता हटेको छैन। षडानन्द नगरपालिका केउरेनीपानी मथेटारकी अञ्जना कुमाल बिहान ८ बजे लम्छुवाघाट किनारमा पुग्छिन्। संखुवासभाको तुम्लिङटारस्थित मनकामना रत्न अम्बिका माविको कक्षा ८ मा पढ्ने कुमाल नाउँ चढेर नदी तर्छिन्। बिहानै हतारहतार स्कुल जान तयार हुनुपर्छ। किनारमा नाउँ आएको हुँदैन, पर्खनै पर्यो। धेरैजसो ढिला हुन्छ। समयमा पुगिन्न। स्कुल पनि छुट्छ, उनले भनिन्, नाउँ चढ्दा सतर्क रहनुपर्छ। नदीमा खसिएला कि भन्ने डर हुन्छ। नाउँबाट विद्यालय आउजाउ गर्नु लम्छुवाघाट बस्तीका बालबालिकाको बाध्यता हो। हिउँदभन्दा वर्षायाममा नदीको सतह बढ्नाले जोखिम झनै बढ्छ। हिउँद होस् या वर्षा, भोजपुरको उत्तरी भेगका बासिन्दालाई अरुण नदी तर्न समस्या छ। पुल नहुँदा अत्यावश्यक सामान लिन १५ किलोमिटर घुमाउरो बाटो र नाउँको भरमा नदी तर्नुपर्ने बाध्यता रहेको स्थानीय रुद्रबहादुर मगरले बताए। नुनभुटुन लिन पनि संखुवासभाको खाँदबारी नै जानुपर्छ, मगरले भने। तत्कालीन उपप्रधान तथा भौतिक योजना तथा निर्माणमन्त्री विजयकुमार गच्छदारले ०६७ सालमा पुल शिलान्यास गरेका थिए। तर, ठेकेदारको लापरबाहीले अलपत्र बन्दा षडानन्द नगरपालिका, साल्पासिलिछो गाउँपालिकालगायत उत्तरी भेगका ७० हजारभन्दा बढी जनसंख्या कष्टकर यात्रा गरी खाँदबारी आउजाउ गर्छन्। षडानन्दका मेयर वीरबल राईले पुल निर्माण गर्न संघीय र प्रदेश सरकारसँग पहल भइरहेको बताए। हाम्रो क्षेत्रको विकासको मूलढोका भएकाले पुल निर्माण गर्न हामीले पहल गरिरहेका छौं, मेयर राईले भने, सम्भवतः यसै वर्ष पुलको काम सुरु हुनेछ। पुलको विकल्पमा षडानन्द नगरपालिकाको केही किलोमिटर दूरीमा फेरी सञ्चालनमा ल्याइए पनि निरन्तरता भने छैन। ठेकेदारले पुलको पिलर राख्न खाल्डो खन्ने क्रममा चट्टान भेटिएको भन्दै काम अलपत्र छाडेको थियो। पुनः डिजाइनअनुसार पुलमा चारवटा पायर (पिलर) १६ मिटर गहिराइसम्म गाडिनुपर्ने भए पनि तीन वर्षअघि काम छाडेर ठेकेदार हिँडेको थियो। पछि २०७२ असोजमा निर्माण सम्पन्न हुनुपर्ने १ सय ६७ मिटर लामो पुलमा ६ वटा पिल्लर उठाउने काम मात्रै भयो। सडक विभागको बेवास्ता र ठेकेदारको लापारबाहीले निर्माण पुनः रोकियो। उक्त पुलको पुनः डिजाइनपछि निर्माण खर्चसमेत १६ करोड ६३ लाख पुगेको छ। थप डिजाइनपछि २ सय ४७ मिटरको पुल बन्ने भए पनि थप ९० मिटरको ठेक्का लाग्न बाँकी रहेको सडक डिभिजन कार्यालय तुम्लिङ्टारले जनाएको छ।"
धरानको खानेपानी महसुल घट्यो,"धरान : धरान उपमहानगरपालिकाले खानेपानी संस्थान धरानलाई खानेपानी व्यवस्थापन बोर्डमा मर्ज गरेको छ। सोमबारदेखि संस्थानलाई उपमहानगरपालिका अन्तर्गतको धरान खानेपानी व्यवस्थापन बोर्डमा समायोजन गरेर उपमहानगरले खानेपानीको महसुल समेत घटाएको छ। धरान खानेपानी व्यवस्थापन बोर्डले लिदै आएको २२० रुपैयाँ न्युनतम महसुलबाट घटाएर १३० रुपैयाँ लिने निर्णय गरिएको छ। आइतबार धरान खानेपानी व्यवस्थापन बोर्डको बैठकको निर्णयले खानेपानी महसुल घटाएको हो। बोर्डमा धरानका मेयर तिलक राई अध्यक्ष रहेका छन्। यस अगाडि नेकपा नेतृत्वको स्थानीय सरकारले धरानमा कर बढाएको व्यापक जनगुनासो थियो। तत्कालिन एमालेबाट निर्वाचित भएका धरानका तत्कालिन मेयर स्वर्गिय तारा सुब्बा र उममेयर मञ्जु भण्डारीले धरानको घरजग्गा, खानेपानी महशुल लगायतको करमा भारी बृद्धि गरेका थिए। आइतबार बसेको खानेपानी व्यवस्थापन बोर्डको बैठकमा मेयर राईले खानेपानी महसुल महंगो भएको जनताको गुनासो आएको भन्दै महसुल घटनाउन प्रस्ताव पेश गरेका थिए। बोर्ड बैठकमा खानेपानी महसुल खटाउने प्रस्ताव बोर्डले सर्बसहमतिले पारित गरेको राईले बताए। राई मेयर सुब्बाको निधनपश्चात भएको उपनिर्वाचनमा कांग्रेसका तर्फबाट धरानको मेयरमा विजयी भएका थिए। उनले धरान खानेपानी संस्थानलाई समायोजन गरि एकद्धार प्रणलीबाट पानी वितरण गरिने बताए। धरानमा यस अगाडि खानेपानी बोर्ड र संस्थानले अलगअलग खानेपानी वितरण गर्दै आएका थिए। धरानमा संस्थानले १८ हजार र बोर्डले ९ हजार घरधुरीलाई पानी वितरण गर्दै आएका थिए। खानेपानी व्यवस्थापन बोर्डमा मेयर राई अध्यक्ष, उपमेयर मञ्जु भण्डारी, सुनसरी उद्योग वनणिज्य संघका अध्यक्ष गिरीधारी सापकोटा, धरान १७ का वडाअध्यक्ष मनोज भट्टराई, इन्जिीनियर देबराज श्रेष्ठ र श्याम पोखरेलले सदस्य रहेका छन्। खानेपानी महसुल घटाइए पश्चात धरानबासीले खुसि व्यक्त गरेका छन्। नेकपा धरानका अध्यक्ष नारायण सुवेदीले उपमहानगरपालिकाले जनतालाई खानेपानी महसुल घटाएर सकारात्मक काम गरेको बताए। उनले यस अगाडि बृद्धि गरिएको घरजग्गा, व्यपार, व्यवसायलगायतका शिर्षकमा बृद्धि गरिएको कर समेत घटाउन माग गरेका छन्।"
विसं २०७८ मा तीन दसैं,"काठमाडौं : विसं २०७८ मा तीन दसैं परेको छ। यो वर्ष चैत्र शुक्ल पक्षमा पर्ने दुई वटा चैते दसैं परेको छ। वैशाख ७ गते मङ्गलबार चैत्र शुक्ल अष्टमी अर्थात् चैते दसैं परेको नेपाल पञ्चाङ्ग निर्णायक समितिले स्वीकृत गरेको पात्रो (पञ्चाङ्ग) मा उल्लेख छ। यसैगरी विसं २०७८ को चैत २६ गते शनिबार पनि अर्को चैत्र शुक्ल अष्टमी अर्थात् चैते दसैं परेको छ। बडादसैंका रूपमा मनाइने आश्विन शुक्ल पक्षको दसैं आगामी वर्ष असोज २१ गते बिहीबार घटस्थापना गरेर सुरु हुने भएको छ। असोज २७ गते बुधबार महाअष्टमी, असोज २८ गते बिहीबार महानवमी र असोज २९ गते शुक्रबार विजयादशमी पर्व परेको छ। कार्तिककृष्ण पक्षमा सुरु भएर शुक्ल पक्षमा सकिने तिहार कात्तिक १६ गते मङ्गलबारदेखि सुरु हुनेछ। दसैं र तिहारलाई नेपालमा विशेषरूपमा मनाइन्छ। लक्ष्मीपूजा कात्तिक १८ गते बिहीबार र भाइटीका कात्तिक २० गते शनिबार परेको छ। चैत्र शुक्ल र आश्विन शुक्ल पक्षमा पर्ने दसैंलाई वैदिक सनातन धर्मावलम्बी नेपालीले ठूलो चाडका रूपमा मनाउँछन्। शक्तिको आराधना गर्न वर्षमा चार नवरात्र पर्ने भए पनि चैत्र शुक्ल र आश्विन शुक्लको दसैंलाई नेपालीले महत्वका साथ मनाउने गरेको समितिका अध्यक्ष एवं धर्मशास्त्रविद् प्रा डा रामचन्द्र गौतम बताउँछन्। वर्षमा चारपटक अर्थात् चैत, असार, असोज र पुस महिनाको शुक्ल पक्षमा देवीको आराधना गर्ने नवरात्र पर्छ। असार र पुसमा पर्ने नवरात्रमा साधकले साधना गर्ने गरे पनि आमरूपमा मनाउने परम्परा छैन। यस वर्ष विसं २०७७ असोजमा मलमास (अधिकमास) परेकाले विसं २०७८ मा तीन वटा दसैं परेको उनले जानकारी दिए।"
सेनिटाइजर खाएर मोरङमा एकै दिन दुई जनाको मृत्यु,विराटनगर : कोरोना भाइरस संक्रमण रोक्नलाई प्रयोग गरिने सेनिटाइजर सेवन गरेका कारण मोरङमा एकै दिन वृद्ध अवस्थाका दुई जनाले ज्यान गुमाउनु परेको छ। किटाणु नष्ट गर्नका लागि हातमा लगाइने सेनिटाइजर सेवन गर्दा मृत्यु भएकामा एक वृद्धा महिला र एक वृद्ध पुरुष रहेका छन्। कोरोना महामारी फैलिएयता सेनिटाइजरको प्रयोग बढेको छ। तर यसको सेवनका कारण मानिसको ज्यानै गएको घटना भने मोरङमा पहिलो पटक भएको हो। सेनिटाइजर सेवनपछि मृत्यु हुनेमा झापाको शिवसताक्षी नगरपालिका४ घर भइ विराटनगर महानगरपालिका१७ रघुपति लाइन क्वार्टरमा बस्दै आएकी ६५ वर्षीया अम्बिका गिरी र मोरङको जहदा गाउँपालिका४ का ६० वर्षीय दिनेश मण्डल रहेका छन्। दुवै जनाको विराटनगरस्थित कोसी अस्पतालमा उपचारका क्रममा सोमबार बिहान मृत्यु भएको जानकारी मोरङ प्रहरी प्रमुख एसपी सन्तोष खड्काले दिए। उनका अनुसार गिरीले मदिरा भनेर र मण्डलले पारिवारिक विवादपछि सेनिटाइजर सेवन गरेको पाइएको छ। मदिराको नशामा रहेकी गिरीले गत शनिबार राति ११ बजेतिर बोतलमा रहेको आधा लिटरजति सेनिटाइजर एकै पटकमा पिएको जानकारी उनका श्रीमान छविलाल गिरीले प्रहरीलाई दिएका छन्। छविलाल रघुपति जुट मिल्समा मजदुरी गर्छन्। पारिवारिक विवादपछि मण्डलले पनि शनिबार राति १० बजेतिर सेनिटाइजर सेवन गरेको खुलेको प्रहरीले जनाएको छ। दुवै जनालाई उपचारका लागि शनिबार राति नै अस्पताल ल्याइएको थियो। कोसी अस्पतालका अनुसार सुरुमा उपचारका लागि ल्याउँदा बोल्न सक्ने अवस्थामा रहेका दुवै जनाको स्वास्थ्य पनि सामान्य नै थियो। तर केही समयमै दुवै जनाको स्वास्थ्य अवस्था बिग्रिएर गयो। अवस्था गम्भीर बनेपछि मण्डललाई आईसीयूमा राखिएको र उपचारकै क्रममा उनको सोमबार बिहान ८ बजेतिर मृत्यु भएको अस्पतालका मेडिकल सुपरिटेन्डेन्ट डा चुमनलाल दासले जानकारी दिए। उनका अनुसार स्वास्थ्य अवस्था थप जटिल बनेर गएकी वृद्धा महिलाको आकस्मिक कक्षमै बिहान १ बजेतिर मृत्यु भएको हो। सेनिटाइजर सेवन स्वास्थ्यका लागि अत्यन्तै हानिकारक हुने बताउँदै डा दासले सावधानी अपनाउन सबैमा आग्रह गरेका छन्। कोरोना महामारी सुरु भएपछि सेनिटाइजरको प्रयोग अत्याधिक बढेको छ। कोरोनाबाट जोगिन यसको प्रयोग गर्ने गरिए पनि केही खाने बेलामा भने राम्ररी साबुनपानीले हात धुनुपर्ने बताउँदै डा दासले नभए त्यसले ठूलो असर पुर्याउने उल्लेख गरे। सेनिटाइजरमा पनि विषादी हुने भएकाले अस्पतालले मृत्युको कारण विषादी भएको जानकारी दिएको एसपी खड्काले बताए। उनले घटनाका बारेमा प्रहरीले थप अनुसन्धान थालेको उल्लेख गरे।
गोरखाका दुई बालिका लामो समयदेखि बलात्कारको शिकार,"गोरखा : गोरखाका दुई बालिका लामो समयदेखि बलात्कारको शिकार भएको खुलेको छ। आरुघाट गाउँपालिका वडा नं ६ आरुआर्बाङ र गण्डकी गाउँपालिका वडा नं ४ फुजेलका दुई बालिका बारम्बार बलात्कृत भएको पिडितका आफन्तहरुले जनाएका छन्। गोरखा नगरपालिकाकी १४ वर्षीया एक बालिकालाई आफ्नै आश्रयमा राखी पटकपटक बलात्कार गरेको आरोपमा प्रहरीले आरुआर्बाङ कल्लेरीका २६ वर्षीय काशिराम सुनारलाई पक्राउ गरेको छ। पिडितले दिएको जाहेरीको आधारमा सुनारलाई पक्राउ गरिएको प्रहरीले जनाएको छ। गण्डकी गाउँपालिका वडा नं ४ गैरीगाउँकी एक बालिकालाई पटक पटक बलात्कार गरेको भन्दै प्रहरीले ८७ वर्षका केदारप्रसाद देवकोटालाई पक्राउ गरेको छ। गोठालो जाँदा वृद्ध देवकोटाबाट बलात्कारको शिकार हुने गरेको भन्दै पिडितकी ठुलीआमाले दिएको जाहेरीको आधारमा उनलाई पक्राउ गरिएको प्रहरी प्रमुख एसपी सुरेन्द्र गुरुङले जानकारी दिए। सुनारले गोरखा नगरपालिकाकी १४ वर्षकी बालिकालाई मामाको घर लगिदिने भन्दै मामाको घरमा नलगी आफ्नै घरमा राखेको बलात्कार गर्ने गरेको प्रहरीसमक्ष उनका परिवारले बयान दिएका छन्। आरोपी सुनारलाई प्रहरीले शनिबार पक्राउ गरीआइतबार जिल्ला अदालतबाट १० दिनको म्याद थप गरी अनुसन्धान गरिरहेको एसपी सुरेन्द्र गुरुङले बताए। लामो समयसम्म बालिका परिबारको सम्पर्कमा नरहेपछि खोजी गर्दा सुनारको घरमा भेटेको बताएका छन्। पिडकले बालिकालाई गोरखा सदरमुकामदेखि ललाई फकाई मोटरसाइकलमा लगेका थिए। यस्तै गण्डकी गाउँपालिका ४ गैरीगाउँकी १३ वर्षकी बालिकाको स्वास्थ्यमा समस्या देखिएपछि परिवारले सोधखोज गर्दा गोठालो गएका बेला आफू वृद्ध देवकोटाबाट बलात्कृत हुने गरेको पिडित बालिकाले बताएकी छिन्। गोरखा अस्पतालमा स्वास्थ्य जाँचपछि उनलाई घर पठाइएको प्रहरीले जनाएको छ। घटनाका आरोपी दुबैजनालाई पक्राउ गरी जिल्ला अदालतबाट १० दिनको म्याद थपिएको प्रहरीले जनाएको छ। दुबै घटनाका आरोपीलाई पक्राउ गरी जबरजस्ती करणी अभियोगमा मुद्धा दर्ता गरी अनुसन्धान गरिरहेका छौँ, एसपी गुरुङले भने।"
बालुवा भर्ने क्रममा ट्याक्टरको ट्रलीले किचेर मृत्यु,विराटनगर: मोरङ र झापाको सिमाना भएर बग्ने मावा खोलाबाट बालुवा भर्दै गर्दा ट्याक्टरको ट्रलीले किचेर एक जनाको सोमबार दिउँसो मृत्यु भएको छ । बालुवा लोड गर्दैगर्दा पल्टिएको प्रदेश १०४०१ त १२० नम्बरको ट्याक्टरको ट्रलीले किचेर मोरङको रतुवामाई नगरपालिका८ का ५१ वर्षीय गौरीमान खड्काको मृत्यु भएको जानकारी मोरङ प्रहरीका प्रवक्ता डीएसपी मानबहादुर राईले दिए । उनका अनुसार मोरङको उर्लाबारी नगरपालिका१ र झापाको दमक नगरपालिका३ को सिमाना भएर बग्ने मावा खोलामा घटना भएको हो । खोलाबाट बालुवा उठाएर भर्दै गर्दा अचानक पल्टिएको ट्रलीले दिउँसो १ बजेतिर किचेपछि खड्काको घटनास्थलमै ज्यान गएको राईको भनाइ छ । बालुवामा पछाडिको चक्का भासिएर ट्रली पल्टिएको प्रहरीले जनाएको छ । मृतक खोलाबाट उठाएर बालुवा र गिट्टी ढुवानीका साधनमा लोड गर्ने मजदुर भएको खुलेको डीएसपी राईले बताए । प्रहरीले ट्याक्टरका चालक उर्लाबारी९ का २८ वर्षीय रामबहादुर श्रेष्ठलाई नियन्त्रणमा लिएर घटनाको अनुसन्धान थालिएको उनको भनाइ छ ।
"बास्तोलाको शंकास्पद मृत्यु प्रकरणमा घरधनी पक्राउ, मुद्दा दर्ता नहुँदा आन्दोलन","विराटनगर : सामाजिक सञ्जालमार्फत भाइरल बनाइएपछि चर्चामा पुगेको मोरङको उर्लाबारीका एक युवाको शंकास्पद मृत्यु प्रकरणमा जोडिएका घरधनी पक्राउ परेका छन्। इलाका प्रहरी कार्यालय उर्लाबारीका प्रहरी निरीक्षक उद्धव पोखरेल नेतृत्वको टोलीले उर्लाबारी नगरपालिका५ का ३१ वर्षीय प्रवीण बास्तोलाको मृत्यु प्रकरणमा घरधनी ६० वर्षीय रमेश गिरीलाई आइतबारसाँझ पक्राउ गरेको हो। फरार रहेका उर्लाबारी६ का उनलाई प्रहरीले खोजी गरिरहेको थियो। उनीविरुद्ध जिल्ला अदालत मोरङमा यसअघि नै कर्तव्य ज्यान मुद्दा दर्ता भइसकेको छ। उनलाई जिल्ला सरकारी वकिल कार्यालयमार्फत अदालतमा बुझाइने मोरङ प्रहरी प्रमुख एसपी सन्तोष खड्काले जानकारी दिए। अदालतमा बयान लिएर कानुन व्यवसायीबीच थुनछेक बहस सकिएपछि गिरीविरुद्धको मुद्दामा आदेश आउने अदालतका स्रेस्तेदार राजकुमार दाहालले बताए। उनका अनुसार अदालतबाट गिरीलाई पूर्पक्षका लागि थुनामा पठाउने अर्थात धरौटीमा वा साधारण तारेखमा छाड्नेमध्ये एउटा आदेश आउने छ। उर्लाबारी६ स्थित गिरीको घरमा डेरा बस्ने साथीहरुको कोठामा अघिल्लो रात सुत्न गएका प्रवीणको गत पुस ५ गते शंकास्पद मृत्यु भएको थियो। परिवारका सदस्यले उनको शव उर्लाबारीस्थित गोदावरी अस्पतालमा पाएका थिए। सुतेकै ठाउँमा बेहोस अवस्थामा भेटिएकाले उपचारका लागि पुर्याएपछि प्रवीणको मृत्यु भएको दाबी गरिएको थियो। तर परिवारका सदस्यले भने हत्या भएको भन्दै छ जनाविरुद्ध किटानी जाहेरी दिएपछि प्रहरीले घटनालाई कर्तव्य ज्यान मुद्दाका रुपमा अनुसन्धान अघि बढायो। घटनाका आरोपीमध्ये पक्राउ परेका मोरङको रतुवामाई नगरपालिका१० का २९ वर्षीय निकेश शिवा भनिने मेहरमान दर्जी र उर्लाबारी९ का ३४ वर्षीय कुमार राईको हकमा अदालतले गत बिहीबार आदेश दिइसकेको छ। आदेश अनुसार दर्जी पूर्पक्षका लागि थुनामा छन् भने राई तीन लाख रुपैयाँ धरौटी बुझाएर छुटिसके। मुद्दामा झापाको दमक नगरपालिका१० का ३३ वर्षीय राजेश रणपहेली, मोरङ कानेपोखरीका २१ वर्षीय सुदीप परियार र झापा बैगुनधुराका ३१ वर्षीय दिपेश पौडेललाई पनि प्रतिवादी बनाइएको छ। फरार रहेका राजेश, सुदीप र दिपेशको खोजी तीव्र रुपमा भइरहेको प्रहरीले जनाएको छ। राजेश सुदीपको आफ्नै ठूलो ममिका छोरा (दाजु) हुन्। प्रहरीका अनुसार मेहरमान, सुदीप र दिपेश पक्राउ परेका गिरीको घरमा डेरा बस्थे। प्रहरीका अनुसार आफूसँगै पढेका र अत्यन्तै मिल्ने साथी प्रवीणलाई लिएर राजेश पुस ४ मा त्यहाँ पाहुना गएका थिए। कोठामा पुग्नुअघि खानपिन गर्ने क्रममा शौरभ होटलका सञ्चालक कुमार राईसँग विवाद भएको देखिएको एसपी खड्काको भनाइ छ। त्यसपछि साथीको डेरामा पुगेर सबै एउटै कोठामा सुतेकामध्ये प्रवीणको भने शंकास्पद मृत्यु भएको अवस्थामा शव भेटिएको हो। मुद्दा दर्ता नहुँदा आन्दोलन उर्लाबारीका प्रहरी निरीक्षक उद्धव पोखरेल नेतृत्वको टोलीले कर्तव्य ज्यान मुद्दामा पहिलो पटक अनुसन्धान सक्दा पोस्टमार्टम रिपोर्टबाट मृत्युको कारण खुल्न सकेन। तर पनि प्रहरीले छ जनालाई अभियुक्त बनाउँदै मुद्दा दर्ताका लागि मिसिल (अनुसन्धान प्रतिवेदन) सरकारी वकिल कार्यालयमा बुझायो। तर वकिल कार्यालयले आवश्यक प्रमाण नपुगेको भन्दै गत माघ २ गते सबैलाई हाजिर जमानीमा छाडेर घटनाको थप अनुसन्धान अघि बढाउन प्रहरीलाई निर्देशन दियो। त्यसपछि प्रहरी भिसेरा परीक्षण रिपोर्टको पर्खाइमा रहयो। रिपोर्ट प्राप्त हुनसाथ फागुन २ गते प्रहरीले बुझाए पनि वकिल कार्यालयले अझै थप प्रमाण जुटाउन निर्देशन दिएर दोस्रो पटकसमेत अदालतमा मुद्दा दर्ता गरेन। मृतकका आफन्तले मुद्दा दर्ता नहुनुको कारण खोजी गरे। त्यस क्रममा प्रहरीमा रहेको कपि मिसिलमा अर्कै व्यक्तिको फोटो भेटिएको भन्दै मृतकका परिवारका सदस्य र आफन्त अघिल्लो आइतबारबाट आन्दोलित बने। यता वकिल कार्यालय र अदालतमा रहेको सक्कली मिसिलमा भने मृतककै फोटो रहेको पाइएको छ। प्रहरीले भुलवश कपि मिसलमा अर्कैको फोटो परेपनि गम्भीर ढंगले घटनाको अनुसन्धान गरिएका कारण कुनै लापरबाही नभएको प्रष्टिकरण पत्रकार सम्मेलन गरेरै दिनु पर्यो। तर घटनालाई कमजोर बनाएर दोषीलाई उन्मुक्ती दिन खोजिएको भन्दै सुरु भएको आन्दोलन निक्कै भाइरल बन्यो। मृतक प्रवीणकी बहिनी सदीक्षाले घटनालाई ढाकछोप गर्न लागि परेको भन्दै प्रहरीविरुद्ध गालीगलौज र चर्को विरोध गरेर सामाजिक सञ्जालमार्फत लाइभ नै गरिन्। बास्तोला मृत्यु प्रकरण : छ जनाविरुद्ध कर्तव्य ज्यान मुद्दा बास्तोला शंकास्पद मृत्यु प्रकरण : एक प्रतिवादीलाई थुनामा राख्न र अर्कालाई धरौटीमा छाड्न आदेश जिल्ला न्यायाधीवक्ता मनोज आचार्यले अनुसन्धानलाई थप मजबुत बनाउने प्रयास गरिएका कारण मुद्दा दर्ता गर्न थोरै समय लागेको बताए। राम्रोसँग घटनाको अनुसन्धान गर्दै मुद्दालाई मजबुत बनाउने प्रयास गरिएको हो, उनले भने, अदालतमा मुद्दा दर्ताको तयारी भइरहेका बेला आफन्तबाट आन्दोलन गरियो। एसपी खड्काका अनुसार मृतकको भिसेरा परीक्षण रिपोर्टले भ्वाइलेन्ट एपेक्सिया भनेका कारण श्वासप्रश्वास अवरुद्ध बनाएर प्रवीणको हत्या गरिएको निस्कर्ष निकालिएको छ। मुद्दामा आवश्यक पर्ने सबै प्रमाण संकलन गरेर मिहिन ढंगले अनुसन्धान गरिएका कारण यस घटनामा प्रहरीको कुनै कमजोरी एवं लापरबाही नरहेको जानकारी खड्काले दिए। मिसिल दुई पटकसम्म बुझाउँदा पनि मुद्दा दर्ता नहुनु प्रहरीको लापरबाही र कमजोरी हैन। प्रहरी अनुसन्धान गर्ने निकाय मात्रै भएकाले मुद्दा दर्ता वकिल कार्यालयले गर्ने हो, प्रहरी स्रोतले भन्यो, अनुसन्धानलाई थप मजबुत बनाउन वकिल कार्यालयले निर्देशन दिनु पनि गलत हैन। तर दोषीलाई उन्मुक्ती दिन खोजिएको आरोप लगाएर आन्दोलन गर्ने नाममा घटनालाई अतिरञ्जीत गर्दै प्रहरीको अनुसन्धानलाई कमजोर पुष्टि गराउने प्रयत्न भयो। स्रोतका अनुसार त्यतिबेलै मुद्दा दर्ता भइदिएको भए अदालतबाट एउटा निस्कर्ष आएर यत्रो ठूलो आन्दोलन बेहोर्नुपर्ने अवस्था आउँदैन थियो।"
देवदहमा बौद्ध विश्वविद्यालयलाई सय बिगा जग्गा दिने मन्त्रीपरिषद्को निर्णय,"बुटवल : बुद्धको मावली देवदहमा लुम्बिनी बौद्ध विश्वविद्यालयका लागि सरकारले एक सय बिगा जमिन दिने निर्णय गरेको छ। मन्त्री परिषद्को फागुन ११ गतेको बैठकले देवदह नगरपालिका वडा नम्बर ८ स्थित बुद्धमावली सामुदायिक वन क्षेत्रको जग्गा विश्वविद्यालयलालाई दिने निर्णय गरेको हो। लुम्बिनीमा केन्द्रीय कार्यालय रहेको विश्वविद्यालयलाई शैक्षिक कार्यक्रम विस्तारका लागि जग्गा अपुग रहेको थियो। विश्वविद्यालयले पाँच वर्षदेखि देवदहमा जग्गा प्राप्तीका लागि पहल थालेको थियो। वनको जग्गा प्राप्तिका लागि अन्य स्थानमा जग्गा खरिद गरेर सोधभर्ना गर्नुपर्ने या सो वापतको रकम बुझाउनुपर्ने कानूनी प्रावधान छ। अर्थ मन्त्रालयले विश्वविद्यालयका लागि जमिन दिँदा चाहिने करिव २० करोड रकम बन मन्त्रालयलाई दिने प्रतिवद्धतापछि मन्त्रीपरिषद्ले जग्गा दिने निर्णय गरेको हो। रुपन्देहीका जनप्रतिनिधि एवं अर्थमन्त्री विष्णु पौडेलले विशेष पहलकदमी गर्दै वनमन्त्रालयलाई अर्थ नै सोधभर्ना गर्ने निर्णय लिएपछि विश्वविद्यालयले जग्गा प्राप्ती गरेको हो। पौडेलले निर्वाचनमा आफ्नो घोषणा पत्रमै बौद्ध विश्वविद्यालयको विकासलाई प्राथमिकतामा राखेका थिए। सोही अनुरुप देवदहमा ६१ दशमलव २५ हेक्टर क्षेत्रफल रहेको जग्गामा विश्वविद्यालयले पूर्वाधार निर्माण गर्नेछ। रुपन्देहीको पूर्वाधार विकासमा ठूलो काम गरिरहेका अर्थमन्त्री पौडेलले शिक्षा र स्वास्थ्य क्षेत्रको पूर्वाधार विकासमा जोड दिदै आएका छन्। बुटवल मेडिकल कलेज, लुम्बिनी बौद्ध विश्वविद्यालयका डीन कार्यालय स्थापना र पूर्वाधार निर्माणको काम शुरु भइसकेको छ। बुटवल मेडिकल कलेजको गुरुयोजना अन्तिम चरणमा पुगेको छ। बौद्ध विश्वविद्यालयले बुटवलको नयाँगाउँमा डीन कार्यालयसहितको आंगिक क्याम्पस सुरु गर्दैछ। जसका लागि समेत स्थानीय स्तरबाट जग्गा प्राप्ति भएको छ। विश्वविद्यालयका रजिष्ट्रार डा तिलक आचार्यले लामो मेहनतपछि देवदहमा जग्गा प्राप्ति भएको बताए। यही जग्गाका लागि म आफैँ पाँच वर्षदेखि हिंडिरहे, अर्थमन्त्री विष्णु पौडेलको विशेष पहलपछि क्याविनेटले जग्गा दिने निर्णय गरेको छ', उनले भने, यो विश्वविद्यालयको मात्रै नभइ लुम्बिनी प्रदेशकै लागि ठूलो उपलब्धी हो। विश्वविद्यालयले अहिले तीन वटा विषयमा देवदहमै पठनपाठन सुरु गरिसकेको छ। पूर्वाधार निर्माणको काम तत्काल नै सुरु हुने रजिष्ट्रार आचार्यले बताए। देवदह, तिलौराकोट, बुटवल र लुम्बिनीमा विश्वविद्यालयका आंगिक संरचना हुनेछन्', उनी भन्छन, अब पूर्वाधारको अभाव नहुने गरी निर्माणको काम थाल्छौं। ०६१ सालमा स्थापना भएको विश्वविद्यालय ०७१ मा मात्रै लुम्बिनीमा आएको हो। त्यसअघि विश्वविद्यालय सम्पर्क कार्यालयका रुपमा काठमाण्डौंमा मात्रै सिमित रहेको थियो। अहिले लुम्बिनीमा सुबिधा सम्पन्न पूर्वाधार निर्माण भएका छन्। केन्द्रीय कार्यालय भवन, पुस्तकालय, छात्रावास, आवास गृह, बौद्ध स्तुपासहितका संरचना लुम्बिनीमा तयार भएका छन्। विभिन्न ८ वटा क्याम्पसलाई सम्बन्धन दिएको छ। विश्वविद्यालयले तिलौराकोट, लुम्बिनी, बुटवल र देवदहमा पठनपाठन गराइरहेको छ। अहिले विश्वविद्यालयमा करिव ३ हजार विद्यार्थी अध्ययनरत छन्। देवदहमा प्राप्त भएको जग्गामा तपोवनसहितको पूर्वाधार निर्माण गर्ने योजना रहेको छ। त्यसको गुरुयोजना कोरियन प्रोफेसर क्वाकको टिमले बनाइरहेको छ। क्वाक लुम्बिनीको बृहत्तर गुरुयोजना बनाउने योजनाकार हुन्। रुपन्देही क्षेत्र नम्बर १ का सांसद छविलाल विश्वकर्माले विश्वविद्यालयलाई जग्गा दिने निर्णयको स्वागत गरेका छन्। यो निर्णयले समग्र देवदहकै विकासमा आमुल परिवर्तन गर्नेछ', उनले भनेका छन,जग्गा प्राप्तिका लागि सहयोग गर्ने जनप्रतिनिधि, स्थानीय सबैलाई धन्यवाद छ। देवदहमा विश्वविद्यालयले जग्गा पाएपछि स्थानीय उत्साहित छन्। सोही खुसीयालीमा दीपावली नै भएको छ। स्थानीयले देवदहको विकासमा विश्वविद्यालय आउँदा ठूलो योगदान हुने अपेक्षा गरेका छन्।"
"लम्कीमा एक व्यक्ति मृत भेटिए, अनुसन्धान हुँदै",टीकापुर: कैलालीको लम्कीचुहा नगरपालिका वडा नं १ इलाका वन कार्यालय नजिकै सोमबार एक व्यक्ति मृत अवस्थामा फेला परेका छन् । इलाका प्रहरी कार्यालय लम्कीका अनुसार स्थानीय ५५ वर्षीय गणेशबहादुर थापाको शव बेवारिसे अवस्थामा फेला परेको हो । आफ्नो घर भन्दा झण्डै आधा किलोमिटर टाढा उनको शव भेटिएको हो । आइतबार साँझ ६ बजे घरबाट निस्केका थापा सोमबार दिउँसो स्थानीयले मृत अवस्थामा भेटेका थिए । इलाका प्रहरी कार्यालय लम्कीले घटनास्थलमा प्रारम्भिक अनुसन्धान भइरहेको जनाएको छ । पारिवारिक स्रोतका अनुसार उनका दुई श्रीमती छन् । उनी विगत केही समयदेखि जेठी श्रीमतीसँग कञ्चनपुरको महेन्द्रनगरमा बस्दै आएका थिए । ऐलानी जग्गा आफ्नो नाममा दर्ता गर्नका लागि उनी लम्की आएको बताइएको छ । यद्यपि उनको मृत्युको कारण पत्ता लागेको छैन ।
दमौली कारागार झडप प्रकरण : झडपमा संलग्न २५ लाई स्थानान्तरण गर्ने निर्णय,"दमौली : एक आपसमा विवाद र झडपमा संलग्न तनहुँ कारागारका २५ कैदीबन्दीलाई प्रशासनले रातारात स्थानान्तरण गरेको छ। आइतबार दिउँसो दुई समूहबीच विवादमा झडप हुँदा घाइते हुने ६ जना पुगेका छन्। झडपमा संलग्नलाई सुरक्षा जोखिमका कारण स्थानान्तरण गर्ने निर्णय भएको निमित्त जेलर नारायण अधिकारीले जानकारी दिए। प्रमुख जिल्ला अधिकारी सागर आचार्य, प्रहरी उपरीक्षक अरुण पौडेलसहित कारागारमा बसेको सुरक्षा अधिकारीको बैठक पछि स्थानान्तरणको निर्णय भएको हो। कारागारको नयाँ भवनमा सरुवा भएर आएका पाल्पा, काठमाडौंसहित विभिन्न ठाउँका कैदीबन्दी र रैथाने समूह आपसमा भिडेका थिए। नाइके नियुक्तिको विवाद सिर्जना भए यता कैदीबन्दी दुई समूहमा विभाजित थिए। त्यसै क्रममा आइतबार झडप भएको हो। झडपमा परी घाइते दमौली अस्पतालबाट डिस्चार्ज भएका छन्। सबैको टाउकोमा चोट लागेको छ। बाँस, कराई आदिबाट आफूमाथि आक्रमण भएको घाइते कैदी नाइके धनबहादुर शाहीले बताए। गत कात्तिकमा स्थानान्तरण भएर आएका नयाँ कैदी बन्दीको समूह भित्रिए यता त्यहाँ गुटबन्दी भएको बताइन्छ।"
ठगी मुद्दाका फरार अभियुक्त पक्राउ,काठमाडौं : वैदेशिक रोजगार ठगी मुद्दामा फरार अभियुक्तलाई प्रहरीले पक्राउ गरेको छ। एक वर्ष ६ महिना कैद र २५ हजार जरिवाना ठेकीएका नवलपरासी देवचुली नगरपालिका १३ का गुरुदत्त पौडेललाई केन्द्रीय अनुसन्धान ब्यूरोले बागबजारबाट पक्राउ गरेको हो। वैदेशिक रोजगार न्यायाधिकरणले २०६८ माघ १७ गते पौडेलको विरुद्ध फैसला सुनाएको थियो। नवलपरासी देवचुलीस्थित रिलायवल एचआर सोलुसन प्रालिका संचालक पौडेलले एक व्यक्तिलाई सिंगापुरमा आकर्षक तलब दिलाईदिने प्रलोभन देखाएर चार लाख ५० हजार लिएर दुवई पठाई ठगी गरेको आरोप थियो।
छोरी जन्मिनेबित्तिकै बैंक खातामा पैसा,"दाङ : तुलसीपुर उपमहानगरपालिकाले चालु वर्ष जन्मिएका छोरीहरूको बैंक खाता खोली मासिक रकम जम्मा गर्न सुरु गरेको छ। छोरीलाई जन्मेदेखि २० वर्षसम्म मासिक सय रुपैयाँ बैंक खातामा रकम जम्मा गरिदिने नीति छ। यो रकम उनीहरूले २० वर्षपछि एकमुष्ट बैंकबाट निकाल्न पाउनेछन्। नगर प्रमुख घनश्याम पाण्डेले तुलसीपुरलाई स्मार्ट नगरका रूपमा विकास गर्ने उद्देश्यअनुरूप स्मार्ट छोरी कार्यक्रम लागू गरिएको बताए। यससँगै १२ जनाको खातामा पैसा जम्मा गरिएको छ। बालिका शिक्षा प्रवद्र्धन र बालविवाह न्यूनीकरणका लागि यो कार्यक्रम लागू गरिएको उपमहानगरपालिकाले जनाएको छ। छोरीहरूको सशक्तीकरणका लागि स्मार्ट छोरी बिहेवारी २० वर्ष पारि कार्यक्रमलाई अघि सारेको महिला, बालबालिका तथा सामाजिक विकास शाखाले बताएको छ ।"
