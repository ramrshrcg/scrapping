शीर्षक,विवरण
सामाजिक सञ्जाल नियमन,"मुलुकभित्र सामाजिक सञ्जाल प्रयोगकर्ताको संख्या दिनदिनै बढिरहेको छ। सूचना प्रविधिको बढ्दो विस्तारका कारण बहुसंख्यक नागरिकका लागि यो अभिन्न अंग बनेको छ। तर यस्ता सञ्जालमा लेखिएका, बोलिएका सामग्री र पोष्ट गरिएको फोटोको अर्थ कति रहन्छ भन्नेतर्फ भने कमैमात्र प्रयोगकर्ता सचेत देखिन्छन्। सामान्य ठानेर सञ्जालमा पोष्ट गरिएका सामग्रीकै कारण धेरै नागरिक कानुनी फन्दामा परेका छन्। कतिपयले भने यसैलाई हतियार बनाएर विरोधीसँग तुस पोख्ने गरेका छन्। अन्जानमा गरिएको प्रयोगले धेरैको जीवन नै बर्बाद भएको उदाहरण पनि प्रशस्तै छन्। सामाजिक सञ्जाल प्रयोगका क्रममा सरकारी निकायबाट प्रशस्तै चेतना फैलाउन नसक्नुले यस्तो परिणाम निम्त्याएको हो। यसतर्फ अब भने सोच्ने बेला भएको छ। मुलुकमा विशेषगरी फेसबुक, इन्स्ट्राग्राम, ट्विटर, युट् युबलगायतका सञ्जाल बढी लोकप्रिय छन्। आधिकारिक सरकारी तथ्यांक नभए पनि यी सञ्जालमा प्रत्यक्ष तथा परोक्षरूपमा करोड हाराहारीका नागरिक जोडिएको अनुमान छ। प्रयोगकर्तालाई एक प्रकारको दुर्व्यसनीजस्तै बनाएको यो सञ्जालको सदुपयोगबारे पर्याप्त चेतना फैलाउन सक्ने हो भने विविध प्रकारका दुर्घटनाबाट जोगाउन सकिन्छ। यतिखेर सामाजिक सञ्जालले व्यक्तिलाई एकल्याउँदै लगेको छ। समाजबाट टाढा बनाएको छ। व्यक्तिलाई असामाजिक बनाउँदै लगेको छ। धेरैको पारिवारिक सम्बन्ध तोडिनुमा पनि यसले भूमिका खेलिरहेको छ।आपराधिक घटना वृद्धि गर्नमा पनि यसको कुनै न कुनै भूमिका रहने गरेको छ। सामाजिक सञ्जालका धेरै प्रयोगकर्ता आफूले पोष्ट गर्ने सामग्रीले समाजमा पार्ने प्रभावबारे चासो नराख्नुले यो अवस्था निम्त्याएको हो। कानुनी तथा अन्य प्राविधिक पक्षबारे पनि उनीहरू अनभिज्ञ रहन्छन्। जुन नितान्त गलत हो। कम्तीमा आफूले बोलेको, लेखेको र फोटो खिचेको सामग्रीले कसलाई कति असर पुयाउँछ भन्नेतर्फ हरेक प्रयोगकर्ता सचेत हुनु आवश्यक छ। होइन भने अन्जानमा गरिएको यस्ता सामान्य गल्तीका कारण विविध कानुनी झन्झटसमेत सामना गर्नुपर्ने अवस्था आउन सक्छ। सम्भावित दुर्घटनाबाट जोगिन प्रयोगकर्ता पनि होसियार हुनुपर्छ। कुनै कुरामा चित्त बुझेन भने एक लाइन फेसबुक स्ट्याटस लेखेर सन्तुष्टि लिने प्रवृत्ति प्रयोगकर्ताले त्याग्नुपर्छ। सामाजिक सञ्जाललाई समेत नियमन गर्ने प्रावधान समेटिएको सूचना प्रविधिसम्बन्धी विधेयक यतिखेर संसद्मा विचाराधीन छ। उक्त विधेयक पारित हुन समय लाग्ने देखेर सरकारले सामाजिक सञ्जालसम्बन्धी निर्देशिका जारी गर्ने तयारी गरिरहेको छ। निर्देशिका ल्याउने तयारीसँगै यसका पक्ष र विपक्षमा वहस सुरु भएको छ। छलफलकै क्रममा रहेकाले निर्देशिकाले कस्ताकस्ता प्रावधान समेट्ला भन्ने निश्चित छैन। तर तल्लो स्तरमा झरेर गालीगलौजमा उत्रने, व्यक्तिगत मर्यादामा आँच आउने अभिव्यक्ति दिने तथा समग्रमा सामाजिक एकता नै खलबल्याउने प्रवृत्ति रोक्न भने सामाजिक सञ्जालको नियमन आवश्यक भइसकेको छ। त्यसभन्दा ठूलो कुरा विदेशमा कार्यालय रहेका सामाजिक सञ्जाललाई मुलुकको कानुनी दायरामा ल्याउनुपर्छ। यही माध्यमका भरमा धेरैले व्यवसाय प्रवर्द्धन गरे पनि त्यसरी गरिने प्रचारप्रसारलाई कानुनी नियन्त्रणमा ल्याउन सकिएको छैन। यी माध्यममा टेकेर गरिने हरेक प्रकारको व्यवसायलाई करको दायरामा ल्याउन पनि नियन्त्रणको व्यवस्था अपनाउनु आवश्यक छ। तर ऐन, नियम वा जस्तो प्रकृतिका निर्देशिका ल्याए पनि प्रेस तथा अभिव्यक्ति र व्यक्तिगत स्वतन्त्रता खुम्च्याउन सरकार अग्रसर हुनु हुँदैन। अन्जानमा गरिएको गल्तीका आधारमा प्रविधिमा निरक्षर नागरिकलाई कडा कारबाही गरिनु हुन्न। तर जानजान हुने संविधान र कानुन उल्लंघनमा भने कडा नियमन एवं कारबाही आवश्यक छ। सरकारले ल्याउने निर्देशिकाले त्यतातिर ध्यान दिनैपर्छ।"
लोकमार्गले फेरिए गाउँ,"सिन्धुली : केही वर्ष अघिसम्म सिन्धुलीका ग्रामीण भेगबाट सदरमुकाम सिन्धुलीमाढी आउन निक्कै सास्ती थियो। मदन भण्डारी राजमार्ग निर्माण भएपछि दुधौली, डाकाह, भलुवाही, मरिण, हरिहरपुरगढीलगायतका क्षेत्रका स्थानीयले पैदल र जोखिमपूर्ण यात्रा गर्नुपर्ने बाध्यता हटेको छ। लोकमार्गले स्थानीयको जीवनस्तरमा परिवर्तन ल्याएको छ। आम्दानीका नयाँनयाँ बाटा पनि खुल्न थालेका छन्। घर आँगनमा पक्की सडक निर्माण भएपछि ग्रामीण भेगमा सहरीकरण सुरु भएको छ। विगतमा उदयपुरको कटारीदेखि सिन्धुलीहुँदै मकवानपुरको हेटांैडासम्म पुरानो कच्ची सडकखण्डका नदी र खोलामा पक्की पुल नहुँदा करिब ६ महिनासम्म सदरमुकामसँग सम्पर्कविच्छेद हुन्थ्यो। अहिले राजमार्ग बनेपछि त्यस्तो समस्या हटेको दुधौली नगरपालिका२ हत्पतेका स्थानीय रेखराज दाहाल बताउँछन्। पहिले सडक र कमला नदीमा पुल नहुँदा वर्षामा गाउँबाट कत्तै जान सकिन्न थियो, अहिले एक घण्टामा सिन्धुलीमाढी पुगिँदा ठूलै परिवर्तन भएको महसुस भएको छ, उनले भने। लामो समय पत्रकारितामा सक्रिय दाहाल गाउँमै उद्यम गरेर बस्न थालेका छन्। गाउँमा उत्पादन गरेका कृषि, फलफूल, खसी बाख्रा सहजै बजारसम्म पुर्याउन सकिने भएपछि उनीसहितका स्थानीयले कृषि व्यवसाय थालेका छन्। राजमार्ग क्षेत्रमा नयाँनयाँ बजार विस्तार हुने क्रम बढेपछि उद्योग, कलकारखाना, होटेललगायतका व्यवसाय सुरु भएको छ। राजमार्गले आर्थिक क्रियाकलाप बढाएको दुधौली नगरपालिकाका मेयर घनश्याम राउतले बताए। दुधौली नगरपालिका२ भलुवाहीमा राजमार्गले छोएका जमिन भाडामा लिएर सामूहिक चक्लाबन्दी खेती गरेर किसानले राम्रो आम्दानी लिन थालेका छन्। पहिले बजारको अभावले गाउँमा कृषि उत्पादनले उचित मूल्य पाउन सकेको थिएन। चुरे तथा भित्री मधेसको उपत्यका जोड्ने गरी निर्माण थालिएको १२ सय किलोमिटर लामो मदन भण्डारी राजमार्गले सिन्धुली सदरमुकाम सिन्धुलीमाढीबाट हेटौंडासम्मको १ सय १५ किलोमिटर पार गर्छ। यो राजमार्ग पूर्वपश्चिम राजमार्ग र मध्यपहाडी लोकमार्गको बीचबाट भित्री मधेसकालाई जोड्ने गरी निर्माण गरिएको छ। यो राजमार्गले सदरमुकाम सिन्धुलीमाढीसँगको दूरी छोट्ट्याउँदा सिन्धुली पश्चिमी क्षेत्रका बासिन्दाले सुविधा पाएका हरिहरपुरगढी गाउँपालिकाकी उपाध्यक्ष अनिताकुमारी राईले बताइन्। राजमार्गको निर्माणसँगै सडक आसपासको जग्गाको मूल्य पनि अकासिएको छ। पहिले प्रतिकठ्ठा दुई लाख पर्ने जग्गाको मूल्य राजमार्ग निर्माणपछि २० लाख पुगेको छ, उनले भनिन्।कमलामाई नगरपालिका १ डाँडीका दीपक घिमिरेका अनुसार राजमार्गले छुने गाउँगाउँसम्म विद्युत् र खानेपानीसँगै स्वास्थ्यको पहुँच पनि पुगेको छ। केही स्थानमा काम ढिला भए पनि बनेका सडकले धेरै कुरालाई नजिक बनायो, उनले भने, दुर्गम भनेर जग्गा बेचेर सहर पस्नेलाई पनि अहिले यो राजमार्ग निर्माणले गाउँ फर्काएर उद्यमी बनाएको छ। राजमार्गको सिन्धुली खण्डमा मात्र १ सय १५ किलोमिटर सडक आयोजनामा ३३ वटा पुल, ५७ स्थानमा कजवे, ३ सय ९७ वटा ह्युमपाइप, १९ वटा बक्स कल्भर्ट, ४ वटा स्ल्याब कल्भर्ट निर्माण गरिएको छ। तीन वर्षभित्र निर्माण सम्पन्न गर्नेगरी ९ सय करोड रुपैयाँभन्दा बढीमा २०७३ कात्तिक २२ गते ठेक्कासम्झौता भएको राजमार्ग निर्माणमा वर्षात्ले केही क्षेति पुर्याएको राजमार्ग निर्माण कम्पनीका प्रोजेक्ट म्यानेजर उज्ज्वल प्रसाईंले बताए। राजमार्गका विभिन्न खोला नदी तथा खहरेमा पक्की पुल, कज्वे निर्माण गर्दा सयौं मिटर तटबन्धन गरिएको छ। यसले चुरेबाट बर्सेनि बगेर आउने खहरे रोक्न मद्दत गरेको कमलामाई नगरपालिका १४ का स्थानीय शिक्षक शम्भु परियार बताउँछन्।"
निवासबाटै रामकुमारी झाँक्री पक्राउ,"काठमाडौं : आन्दोलनरत नेपाल कम्युनिष्ट पार्टीको प्रचण्डमाधव समूहकी नेतृ रामकुमारी झाँक्रीलाई प्रहरीले पक्राउ गरेको छ। गोरखामा आयोजित एक कार्यक्रममा राष्ट्रपति विद्यादेवी भण्डारीलाई व्यक्तिगत रुपमा चरित्रहत्या गर्ने ढंगले र एकल महिलाप्रति लक्षित गरेर आपत्तिजनक अभिव्यक्ति दिएको अभियोगमा प्रहरीले उनलाई पक्राउ गरेको हो। बिहीबार बिहान महानगरीय अपराध महाशाखाको टोली झाँक्रीको निवासमा पुगेको थियो। उनले दिएको अभिव्यक्तिका सन्दर्भमा सोधपुछ गर्न प्रहरीले कार्यालयमा बोलाइएको महानगरीय अपराध महाशाखाका प्रमुख एसएसपी दीपक थापाले जानकारी दिए। तर, झाँक्री हाजिर नभएपछि प्रहरी उनलाई पक्राउ गर्न घरमै पुगेको थापाले बताए। प्रहरीले नियन्त्रणमा लिनु अगाडि उनले प्रतिगमनको विरुद्ध र लोकतन्त्रका लागि लडिरहँदा अभिव्यक्त गरेको आधारमा पक्राउ पूर्जी गरेको जानकारी दिइन्। उनले कानुनको पालना गर्दै आफूले गिरफ्तारी दिएको बताइन्। उनले राज्यको कानून पालना गर्न आएका प्रहरीमाथि कुनै अमर्यादित व्यवहार भएको भए क्षमा दिन आग्रह गरिन्। उनलाई राज्यविरुद्धका कसुर अन्तर्गत दफा ५८ कसुरमा पक्राउ गरेको हो। अहिले झाँक्री निवासमा उनका समर्थकले नाराबाजी गरिरहेका छन्। उनीहरुले प्रतिगमन मूर्दावाद, प्रहरी हस्तक्षेप बन्द गरलगायतका नारा लगाइरहेका छन्। झाँक्रीले गोरखाको कार्यक्रममा भनेकी थिइन्, राष्ट्रपतिका कुरा त के गर्नु ? म बडामहारानीलाई गोरखाबाटै सन्देश दिन चाहन्छु : निर्वाचनको तयारीका लागि सुखसुविधा ऐशआराम छाडेर शितलनिवास छाडेर पहिला कोटेश्वरमा आउनुस्, चाबहिल कि कता बानेश्वरतिर बसाइ छ भन्ने सुन्या छु, होइन भने बालकोटै गएपनि हुन्छ। नेपालको कुन जिल्लाबाट चुनाव लड्ने हो ? त्यसको तयारी गरेर सन्देश पठाउनुस्, तपाईंसँग म पनि भारी हुन्छु। बुधबार विरोध सभामा पनि राष्ट्रपतिको भूमिकामाथि प्रश्न उठाउँदा आलोचना भएको भन्दै झाँक्रीले आक्रोश समेत व्यक्त गरेकी थिइन्। उनले आफूले राष्ट्रपति विद्यादेवी भण्डारीको विरुद्ध नबोलेर र व्यक्तिको प्रवृत्तिविरुद्ध आवाज उठाएको जिकिर गरिन्। उनले भनिन्, कार्यकारी प्रधानमन्त्रीको एउटा कोठाको एसिस्टेन्सजस्तै प्रधानमन्त्री या मन्त्रिपरिषदका निर्णयहरुलाई खुसुस्क सही छाप गर्ने राष्ट्रपतिका विरुद्ध आवाज उठाएको हो। यो राष्ट्रपति सम्मानीय संस्था हो। यो हाम्रो बलिदानीले प्राप्त गरेको संस्था हो। हाम्रो शीरमाथिको संस्था हो। त्यो संस्थामा कुनै व्यक्तिले निर्वाचनको प्रक्रियाबाट गएर निरुंकुशको सांक्षी बस्छ भने त्यस्ता व्यक्तिको विरुद्धमा बोल्न पाइन्छ। एउटा खलपात्रकाविरुद्ध बोल्दै गर्दै कसले भन्छ महिला अस्मिता मिचियो भनेर ? बोल्न पाइन्छ, उनले भनिन्।"
अख्तियार अझै सशक्त बनोस्,"काठमाडौं : राष्ट्रपति विद्यादेवी भण्डारीले अख्तियार दुरुपयोग अनुसन्धान आयोग अझ सशक्त रूपमा अगाडि बढ्ने विश्वास व्यक्त गरेकी छन्। भ्रष्टाचार र अख्तियारको दुरुपयोगविरुद्ध परेका उजुरीको छानबिन र अभियोजनमा आयोगले विगतमा झैं निष्पक्षता, तटस्थता र निर्भीकतालाई मूलमन्त्र मानी कार्य गर्नेछ, राष्ट्रपति भण्डारीले बुधबार आयोगको ३०औं स्थापना दिवसका अवसरमा आयोजित समारोहमा भनिन्, राज्यलाई सुशासन र समृद्धिको मार्गमा सफलतापूर्वक अघि बढ्न महत्वपूर्ण योगदान दिनेछ। राष्ट्रपति भण्डारीले आयोगले स्थापनाकालदेखि निर्वाह गर्दै आएको भूमिकाले सार्वजनिक उत्तरदायित्व, सुशासन र समृद्धि तथा सेवा प्रवाहमा सकारात्मक प्रभाव पारेको धारणा व्यक्त गरिन्। राष्ट्रपतिले भ्रष्टाचार नियन्त्रण गरी राज्यलाई समृद्धिको दिशामा अघि बढाउने तथा सुशासन प्रवद्र्धनमा सहयोग पुर्याउने गरी आयोग स्थापना भएको उल्लेख गरिन्। उनले भ्रष्टाचार नियन्त्रण, सुशासन प्रवद्र्धन तथा आर्थिक समृद्धिमार्फत राज्यको पहिचानलाई अन्तर्राष्ट्रिय क्षेत्र र समुदायसम्म पुर्याउने कार्यमा राजनीति, प्रशासन र नागरिक सबैको उत्तिकै र समान भूमिका रहने बताइन्। यस कार्यमा आयोगलाई सबैले सहयोग गर्नुपर्ने उनको भनाइ थियो। प्रधानमन्त्री केपी शर्मा ओलीले संवैधानिक निकायहरूलाई त्रासबाट मुक्त भएर काम गर्न आग्रह गरेका छन्। धम्की, त्रासमुक्त भई निर्भीक र निष्पक्ष रूपमा काम गर्नुहोस्। सरकारका तर्फबाट कुनै हस्तक्षेप हुने छैन, प्रधानमन्त्री ओलीले भने। प्रधानमन्त्री ओलीले असफल नहुने गरी मुद्दा दायर गर्न आयोगका पदाधिकारीलाई सुझावसमेत दिए। फरक पर्ने गरी मुद्दा दायर गर्नु हुँदैन। निर्दोष मान्छेमाथि आरोप लाग्ने लगाउने गर्नु हुँदैन। तथ्य, प्रमाण पुगेपछि मात्रै मुद्दा चलाउनुपर्छ, प्रधानमन्त्रीले भने, कुनै पनि भ्रष्टाचारमा संलग्नलाई उन्मुक्ति पनि दिन हुँदैन।प्रधानमन्त्रीले भ्रष्टाचारलाई साझा शत्रुको संज्ञा दिँदै राज्यले शून्य सहनशीलताको नीति अवलम्बन गरिएको स्पष्ट पारे। उनले भ्रष्टाचार गरी कारबाही गर्नुभन्दा भ्रष्टाचार नै हुन नदिनेतर्फ काम गर्नुपर्नेमा जोड दिए। उनले समृद्ध नेपाल, सुखी नेपालीको आकांक्षा पूरा गराउन लोकतान्त्रिक, सभ्य, सुशासनयुक्त र सामाजिक न्यायसहितको समाज निर्माण गर्न आवश्यक रहेको बताए। राज्यका सबै निकाय उत्तिकै जिम्मेवार भई अगाडि बढ्नुपर्ने उनको भनाइ थियो। उनले आयोगलाई स्वतन्त्र र निष्पक्ष भई काम गर्ने गरी भ्रष्टाचारविरुद्धको अभियानमा थप सफलता मिलोस् भनी शुभकामना दिएका थिए। सूक्ष्म निगरानी बढाउँदै आयोग आयोगले सार्वजनिक सेवाप्रवाहमा हुने अनियमितता, घुसखोरी, बिचौलिया धन्दा रोक्न सूक्ष्म निगरानी बढाउने भएको छ। प्रमुख आयुक्त प्रेमकुमार राईले गलत कार्य एवं अनियमिततालाई कारबाहीको दायरामा लैजाने विषयलाई उच्च प्राथमिकता दिने घोषणा गरेका छन्। प्रमुख आयुक्त राईले अनियमितता, घुसखोरी नियन्त्रण गर्न द्रुत निगरानी टोली, सूक्ष्म अनुसन्धान टोली खटाइने जानकारी दिए। सेवाप्रवाह गर्ने निकायका अधिकारीलाई जिम्मेवार, जवाफदेही र उत्तरदायी बनाउन आयोगले आफ्नो तर्फबाट पहल गर्नेछ, प्रमुख आयुक्त राईले भने। राईले सार्वजनिक सम्पत्तिको अतिक्रमण, दोहन अत्यधिक बढेको उल्लेख गर्दै आयोगले विशेष प्राथमिकताका साथ अनुसन्धान गरिने बताए। सार्वजनिक सम्पत्तिका रूपमा रहेको भूमि व्यवस्थापन नेपालको सन्दर्भमा चुनौतीपूर्ण देखिएको उनको भनाइ थियो। सरकारी, सार्वजनिक तथा वन क्षेत्रको जग्गाजमिन अतिक्रमण गर्ने, खोला, खोल्सा एवं पर्ती जमिन ओगट्ने कार्य सह्य हुन सक्दैन, उनले भने, यसमा संलग्न सार्वजनिक पदाधिकारी र उनीहरूसँग जोडिएका जोसुकैलाई अनुसन्धान गर्ने र यो प्रवृत्ति रोक्ने कार्य पनि आयोगको प्राथमिकतामा रहनेछ। उनले ३० वर्षको दौरान आयोगले सार्वजनिक सेवा, विकास निर्माणलगायत क्षेत्रमा भएका कैयौं भ्रष्टाचारजन्य कार्यको अनुसन्धान तहकिकात गरी अदालतमा मुद्दा दायर गरेको जानकारी दिए। आयोगले भ्रष्टाचार नियन्त्रणका लागि प्रवद्र्धनात्मक रणनीतिसमेत अवलम्बन गरेको उनले बताए। उनले संघ, प्रदेश तथा स्थानीय तहका सरकार, नागरिक समाज, समुदाय, सञ्चार जगत्सँगको सहकार्यलाई उच्च महत्व दिएको बताए। उनका अनुसार आयोगमा सहज ढंगले उजुरी दर्ता गर्न हटलाइन, सामाजिक सञ्जाल, इमेल, हुलाकबाट पत्राचार वा आयोगका कार्यालयमा प्रत्यक्ष सम्पर्क गर्न सकिने संयन्त्रको व्यवस्था मिलाइएको छ। आयोगमा प्राप्त हुने उजुरीलाई बिनापूर्वाग्रह तथ्य र प्रमाणका आधारमा अनुसन्धान प्रक्रियामा लैजाने गरिएको छ। अनुसन्धानको दायरामा ठूलो सानो वा अरू कुनै पनि आधारमा विभेद हुनै नसक्ने प्रणालीलाई आयोगले अवलम्बन गरेको उनले स्पष्ट पारे। उनले अनुसन्धान तथा अभियोजन पद्धतिलाई वस्तुनिष्ठ बनाउन प्राविधिक परीक्षणलगायत आधुनिक पद्धतिलाई अनुसरण गर्न थालिएको बताए। आयोगको केन्द्र र मातहतका आठवटै कार्यालयको संस्थागत क्षमता अभिवृद्धि गर्ने कार्यले निरन्तरता पाएको जानकारी उनले दिए। उनका अनुसार विकास निर्माणका सिलसिलामा लागत इस्टिमेटमै अनियमितता, बोलपत्र प्रक्रियामा हुने मिलेमतो, गुणस्तरहीन निर्माण कार्य, काम सम्पन्न नगरी हुने भुक्तानी, एउटै काममा दोहोरो तेहोरो खर्च लेख्ने, काम ढिलो गर्ने र लागत बढाउने तथा बढी भुक्तानी दाबी गर्ने, ठेक्का ओगट्ने र काम नगर्ने जस्ता अनेकन प्रवृत्ति देखिएका छन्। खोला नदी नै रित्तिने गरी भइरहेका ढुंगा, गिट्टी, बालुवा उत्खनन, पहाड नै फोडेर प्राकृतिक स्रोतको दोहन गर्ने कार्य भइरहेकाले यसलाई नियन्त्रण गर्न जरुरी रहेको उनको भनाइ थियो। प्राकृतिक स्रोतको व्यवस्थित र दिगो उपयोग अबको आवश्यकता हो, उनले भने, प्राकृतिक स्रोतको दोहन पैसा कमाउने माध्यम बन्न हुँदैन। यसमा हुने र भइरहने अनियमितता उपर आयोग आँखा चिम्लने छैन।उनले राजस्व क्षेत्रमा हुने कर छली, चुहावट, सीमा क्षेत्रमा हुने तस्करी, न्यून बिजकीकरणलाई रोक्ने, यस्तो गतिविधिमा संलग्न हुने सार्वजनिक पदाधिकारीलगायतलाई छानबिनको दायरामा ल्याइने बताए। उनले विपद् एवम् संकटको समयमा सरकारले प्रभावित नागरिकलाई प्रदान गर्ने राहत सुविधा, पुनरुत्थान सामग्री, औषधि उपचारलगायतमा पनि अनियमितता भएका थुप्रै उजुरी परेको सुनाए। संवेदनशील विषयमा पनि हुने अनियमितता उपर विशेष रूपमा छानबिन गरी दोषीलाई कारबाहीको प्रक्रियामा जाने घोषणा उनले गरे। सार्वजनिक पद धारण गरेका राष्ट्रसेवकले कानुनविपरीत सुविधा लिने, बिनादरबन्दी कर्मचारी भर्ना गरी तलब सुविधा दिने, सवारीसाधनको दुरुपयोग गर्ने, नक्कली बिल भर्पाई बनाई रकम भुक्तानी लिने कार्यले राज्य कोष माथिको अनुचित व्ययभारलाई बढाउने भएकाले यस्ता विषयसमेत आयोगको अनुसन्धानको प्राथमिकतामा पर्ने उनको भनाइ थियो। भ्रष्टाचारविरुद्धको अन्तर्राष्ट्रिय महासन्धि तथा आयोगको संस्थागत रणनीतिक योजनामा उल्लेख भएका विषयलाई पूर्ण कार्यान्वयन गरी सुशासन प्रवद्र्धन गर्न प्रभावकारी भूमिका निर्वाह गर्ने प्रतिबद्धता उनले जनाए।"
शौच गर्न जाँदा बलात्कृत,"विराटनगर : रातको समयमा शौच गर्न निस्किएकी बालिकामाथि सामूहिक बलात्कार गरिएको छ। सोमबार राति मोटरसाइकलमा आएका दुई युवाले अपहरणपछि १४ वर्षीया ती बालिकाको बलात्कार गरेका प्रहरीले जनाएको छ। घटनास्थल मोरङको जहदा गाउँपालिका१ नेपालभारत सीमा क्षेत्रअन्तर्गत पर्छ। उक्त ठाउँ बालिकाको घरभन्दा करिब डेढ किलोमिटर पर रहेको मोरङ प्रहरीका प्रवक्ता डीएसपी लोकदर्शन थापाले बताए। राति करिब ९:३० बजेतिरजबरजस्ती मोटरसाइकलमा लैजाँदै गरेको देखेपछि छिमेकीले परिवारका सदस्यलाई जानकारी दिए। छोरी घर नफर्किएपछि करिब ११ बजेतिर हल्लाखल्ला गर्दै अभिभावक र स्थानीय बासिन्दा खोजीमा निस्किए। तर फेला पार्न सकेनन्। त्यसको दुई घण्टापछि बालिका अत्तालिँदै घर आइपुगिन्। स्थानीय वीरेन्द्र राजवंशीका अनुसार मोटरसाइकलमै ल्याएर बालिकालाई घरनजिक छाडिदिएपछि बलात्कारी भागेका थिए। बालिका निक्कै डराएकी, आत्तिएकी र मानसिक रूपमा विक्षिप्त अवस्थामा रहेकी थिइन्। पछि बालिकाले आफूमाथि बलात्कार भएको सुनाएकी थिइन्। प्रहरीले घटनाराति १ बजेतिर मात्रै थाहा पायो। खोजी गर्दा बलात्कारमा संलग्न फेला नपरेपछि मात्र आफन्त र स्थानीयले नै ढिलो गरेर घटनाका बारेमा प्रहरीलाई जानकारी दिएका डीएसपी थापाको भनाइ छ। त्यसपछि खोजी थालेको प्रहरीले पनि बलात्कारमा संलग्न युवालाई फेला पार्न सकेन। घटनालगत्तै प्रहरीलाई जानकारी दिइएन।गाउँले आफैं होहल्ला गर्दै खोजीमा निस्किएछन्। त्यो कुरा चाल पाएर बलात्कारमा संलग्नहरूले भाग्ने मौका पाए, डीएसपी थापाले भने, घटना सुन्नेबित्तिकै खोजी थालिए पनि उनीहरू भागिसकेका थिए।घटनास्थलबाट भारतीय भूमि नजिकै भएका कारण भारततिर नै फरार भएको आशंका छ। बलात्कारमा संलग्न दुवै जनाको पहिचान भइसकेको छ।प्रहरीले घटनामा संलग्नजहदा१ का २२ वर्षीय दिपेशकुमार यादव र २१ वर्षीय अजय बैठाको खोजी गरिरहेको छ। दुवै जना अहिले गाउँबाट फरार छन्। उनीहरूको खोजीमा सहयोग गर्न नेपाल प्रहरीले भारतीय प्रहरीलाई पनि आग्रह गरेको छ। यस घटनाको गम्भीर ढंगले अनुसन्धान थालिएको प्रहरीले जनायो। घटना अनुसन्धानका लागि इलाका प्रहरी कार्यालय रानीका प्रहरी निरीक्षक दीपक थापालाई खटाइएको छ। उनकै नेतृत्वको टोलीले घटनास्थल मुचुल्का उठाउँदै घटनाका बारेमा परिवारका सदस्य तथा स्थानीय बासिन्दासँग जानकारी लिने काम गरिरहेको छ। डीएसपी थापाले घटनामा प्रयोग गरेको को २२ प १८१६ नम्बरको डिस्कभर मोटरसाइकल स्थानीय उदितचन्द यादवको घरनजिक फेला परेको जानकारी दिए। पेट्रोल सकिएका कारण घटनापछि भागेका उनीहरूले मोटरसाइकल भने लैजान सकेनछन् उनले भने, रातको समयमा बेवारिसे अवस्थामा भेटिएको मोटरसाइकल नियन्त्रणमा लिएर अनुसन्धान गर्दा घटनामा प्रयोग गरेको पाइयो। रातको समय भएकाले आफूलाई लैजानेलाई पीडित बालिकाले चिन्न सकिनन्। कुराकानी गर्ने क्रममा उनीहरूले एकअर्काको नाम लिएपछि चिनजानकै व्यक्ति भएको बालिकाले पत्तो पाइन्। मुख थुनिदिएका कारण आफूले बोल्न नसकेपछि घरदेखि निक्कै पर पराल थुपारेको बारीमा लगेर कपडा खोल्न लगाउँदै आफूमाथि बलात्कार गरेको बालिकाले बताइन्।बालिकाले कसैलाई सुनाएमा मारिदिने धम्कीसमेत उनीहरूले दिएकाप्रहरीले जनाएको छ। पीडित बालिकालाई माइती नेपालको संरक्षण गृहमा राखिएको छ। बलात्कृत बालिका अझै मानसिक रूपमा विक्षिप्तजस्तै छिन्, डीएसपी थापाले भने, कोसी अस्पतालमा उपचारपछि संरक्षणका लागि संस्थाको जिम्मा लगाइएको छ।हाल बालिकालाई आवश्यक काउन्सिलिङ गर्ने काम भइरहेको उनले जानकारी दिए।"
दाहालनेपालले विरोध सभामार्फत के दिए सन्देश ?,"काठमाडौं : नेकपाको दाहालनेपाल समूहले काठमाडौंमा प्रधानमन्त्री केपी शर्मा ओलीविरुद्ध तीन पटक शक्ति प्रदर्शन गर्यो। त्यसमध्येको पछिल्लो हो, बुधबार काठमाडौंमा गरेको बृहत् विरोध प्रदर्शन। यसअघि पुस १४ र माघ ९ गते शक्ति प्रदर्शन गरिसकेको दाहालनेपाल समूहले बुधबार देशभरबाट हजारौं नेता कार्यकर्ता काठमाडौंमा जम्मा पारेर विरोध सभामार्फत तीन सन्देशसमेत दिए। दाहालले निर्वाचन आयोगप्रति भने शंका गर्दै आयोगले लक्षण राम्रो नदेखाएको आरोप लगाए। अहिले आयोगका केही मान्छेहरू खोइ के हो के हो अहिले नभनौं। भन्यो भने फेरि बिग्रने हो कि, दाहालले निर्वाचन आयोगप्रति आशंका व्यक्त गर्दै भने, तर लक्षण राम्रो देखाएको छैन। उनले कांग्रेसलाई पनि संयुक्त आन्दोलनमा आउन अपिल गरे। अर्का अध्यक्ष नेपालले पनि निर्वाचन आयोगमा पुगेर प्रधानमन्त्री ओलीले आयोगका पदाधिकारीलाई थर्काउने र धम्क्याउने काम गरिरहेको आरोप लगाए। निर्वाचन आयोगले ओलीको कुरा पत्याउन जरुरी नरहेको भन्दै अध्यक्ष नेपालले पार्टीका विधान, निर्णय, सर्कुलर जे हेरे पनि आफूहरूलाई राजनीतिक दलको दफा ४४ का आधारमा आधिकारिकताको निर्णय दिनबाट कसैले रोक्न नसक्ने बताए। आयोगले राजनीतिक दलसम्बन्धी ऐनदेखि पार्टीको विधान सबै हेरेर सही निर्णय नगरे आयोगलाई पनि कसैले मानिरहन जरुरी नभएको नेपालको भनाइ थियो। केपी ओलीजी तपाईंले मदन भण्डारीको नाम जप्ने गर्नुहुन्छ। अब त्यो नाम पनि बिर्सिसक्नु भएको छ। अहिले पशुपतिनाथको मन्त्र जप्न सुरु गर्नु भएको छ, अध्यक्ष नेपालले भने, तर पशुपतिनाथले कसलाई माया गर्छन् थाहा छ ? जो मानिस असल छ, राम्रो प्रवृत्तिको छ, जसले धर्म गर्दछ। पाप गर्नेलाई पशुपतिले पनि माफी गर्दैनन्। अधर्मीलाई पशुपतिनाथले माया गर्नुहुन्न। केपी ओलीलाई चेतना भया। वरिष्ठ नेता झलनाथ खनालले केपी ओली बेलैमा नसच्चिए देशले फेरि २०६२०६३ को जस्तै अर्काे जनआन्दोलनको उठान गर्ने बताए। उनले निर्वाचन आयोगलाई नअलमलिकन आफूहरूलाई आधिकारिकता दिन आग्रह पनि गरे। उनले ओलीको १ सय ६५ वटै निर्वाचन क्षेत्रबाट जमानत जफत हुने दाबी पनि गरे। प्रवक्ता तथा केन्द्रीय संघर्ष समितिका संयोजक नारायणकाजी श्रेष्ठले आफूहरूले संयुक्त संघर्ष चाहेको बताए। उनले कांग्रेस र जसपा पनि संयुक्त आन्दोलनमा आउनुपर्ने बताए।कार्यक्रममा रामचन्द्र झा, जनार्दन शर्मा, रघुजी पन्त, देव गुरुङ, अमृता थापा, रामकुमारी झाँक्री, भानुभक्त जोशीलगायतका नेताहरूले पनि सम्बोधन गरेका थिए। सभाअघि काठमाडौंका पाँच स्थानबाट जुलुस निकालेर सुन्धारामा केन्द्रित गरी शक्ति प्रदर्शन गरिएको थियो।"
"सुशासन, पारदर्शिता र स्वच्छताका लागि नियमन हुनुपर्छ : प्रधानमन्त्री ओली","काठमाडौं : प्रधानमन्त्री केपी ओलीले समाजकल्याण परिषद् र विश्वविद्यालयबीच परियोजना मूल्याङ्कनसम्बन्धी समझदारीपत्रमा हस्ताक्षर नयाँ अभ्यासको प्रारम्भ भएको बताएका छन्। प्रधानमन्त्री निवास बालुवाटारमा परिषद् र विभिन्न विश्वविद्यालयबीच परियोजना मूल्याङ्कनसम्बन्धी समझदारीमा हस्ताक्षर समारोहलाई बिहीबार सम्बोधन गर्दै प्रधानमन्त्री ओलीले कार्यक्रम नतिजामुखी बनाउन र कार्यान्वयन भइरहेको काम परिणाममुखी बनाउने प्रभावकारी माध्यम अध्ययन, अनुगमन र विश्लेषण भएको बताए। सामाजिक क्षेत्र र समाजकल्याणका क्षेत्रका कार्यक्रम अनुगमनका अभावमा अलपत्र हुने जनगुनासा बीच पहिलो पटक एक करोडभन्दा तलका परियोजनामा विश्वविद्यालयका विद्यार्थी सहभागी गराएर परियोजना मूल्याङ्कन गर्ने कार्य प्रारम्भ गरिएको हो । प्रधानमन्त्री ओलीले भने, 'विद्यार्थीलाई अध्ययन, मूल्याङ्कनमा लगाउनु महत्ववूर्ण आयाम हो, अध्ययनबाट पुस्तकका ज्ञान मात्रै होइन, विद्यार्थीमा ज्ञान, सीपको विकास हुने र समाज विकासमा समेत सहयोग पुग्नेछ ।' यस्ता कार्यक्रमले सङ्घसंस्थाले गरेका कामको अनुगमन हुन्छ भन्ने सुनिश्चितता गराउँदै कार्यक्रम लागू गर्नेलाई पनि सावधानी अपनाउन प्रेरित गर्ने प्रधानमन्त्री ओलीको भनाइ थियो । उनले यसले विगतका कमजोरी सच्याउँदै प्रभावकारी ढङ्गले अघि बढ्न सहयोग पुग्ने विश्वास व्यक्त गरे। समृद्ध नेपाल, सुखी नेपालीको राष्ट्रिय लक्ष्य लिएर नयाँ अठोटका साथ मुलुक अघि बढिरहेको सन्दर्भ जोड्दै प्रधानमन्त्री ओलीले मुलुकको गन्तव्य भेट्न पनि अनुगमन मूल्याङकन जस्ता कार्यक्रमले मुख्य भूमिका खेल्ने बताए। प्रधानमन्त्री ओलीले सुखी नेपाली हुनका लागि अधिकार, सामाजिक न्याय र समानता तथा निर्भय वातावरण हुनुपर्नेमा जोड दिँदै सरकार त्यस्तो वातावरण तयार पार्न अग्रसर रहेको जनाए। उनले सुशासन, पारदर्शिता र स्वच्छताका लागि नियामक निकायले नियमन, अनुगमन गर्नुपर्नेमा पनि जोड दिए। अर्को प्रसङ्गमा प्रधानमन्त्री ओलीले मुलुकमा डरलाग्दो अवस्थाको परनिर्भरता रहेको स्मरण गर्दै भने, 'हामी आफैँले उपभोग गर्ने चिजको उत्पादन गर्न सकिरहेका छैनौँ, विदेशी सामान आयात गरेर प्रयोग गर्ने गरेका छौँ र चाहिनेभन्दा नचाहिने कुरा खपत गरिरहेका छौँ ।' नेपालीले बढी नक्कल गर्ने गरेको जनाउँदै उनले मौलिक प्रयोग र मौलिक उत्पादनतर्फ जान आग्रह गरे। प्रधानमन्त्री ओलीले मुलुकले अङ्गीकार गरेको सदुपयोगको सिद्धान्तअनुसार जमीन, पानी, खानी, जनशक्ति र बौद्धिक क्षमता तथा परम्परागत ज्ञानको सदुपयोग जरुरी रहेको औंल्याए। श्रीलङ्काले बुद्धको दाँत भनेरै व्यापक पर्यटन प्रवद्र्धन गरेको सन्दर्भ जोड्दै प्रधानमन्त्री ओलीले बुद्धको उत्खनन नगरिएको अस्तु रामग्राम जस्ता मौलिक सम्पदाको सदुपयोग गर्न सके नेपाल विश्वकै उत्कृष्ट गन्तव्य मुलुक हुन सक्ने बताए। सो अवसरमा महिला, बालबालिका तथा ज्येष्ठ नागरिकमन्त्री जुलीकुमारी महतोले सामाजिक क्षेत्रमा नतिजामुखी कार्यक्रम र सुशासनको अवधारणालाई मूल कर्याभारका रुपमा विकास गर्ने लक्ष्यअनुसार नयाँ अभियान थालनी भएको बताउँदै आगामी दिनमा परिषद्का सबै कार्यक्रमको मूल्याङ्कन हुने जानकारी दिए। सो अवसरमा शिक्षा, विज्ञान तथा प्रविधिमन्त्री कृष्णगोपाल श्रेष्ठ, सञ्चार तथा सूचना प्रविधिमन्त्री पार्वत गुरुङ, कानून न्याय तथा संसदीय मामिलामन्त्री लीलानाथ श्रेष्ठलगायतको सहभागिता थियो। रासस"
राजनीतिक पूर्वाग्रहले मलाई विवादमा तानियो : राष्ट्रियसभा अध्यक्ष तिमिल्सिना,"चितवन : राष्ट्रिय सभाका अध्यक्ष गणेशप्रसाद तिमल्सिनाले संवैधानिक परिषद बैठकमा सहभागी भएको नाममा आफूलाई विवादमा तान्ने काम भएको बताएका छन्। अध्यक्ष तिमिल्सिनाले आफूलाई राजनीतिक पूर्वाग्रहले अनावश्यक विवादमा तानेको बताएका हुन् । संवैधानिक परिषद नियुक्तिको बैठकमा आफूले संवैधानिक अधिकार भित्र रहेर भूमिका निर्वाह गरेको बताए। भरतपुरमा आयोजना गरिएको एक कार्यक्रममा सम्बोधन गर्दै उनले आफूलाई बारम्बार प्रधानमन्त्री केपी ओलीको निकट भन्दै पूर्वाग्रह राखिएको बताएका हुन् । चितवनबाट प्रकाशित हुने नारायणी टुडे मासिकको २० औं वार्षिकोत्सव समाहोरमा बोल्दै अध्यक्ष तिमिल्सिनाले आफू जुन दलबाट चुनिए पनि सबै संवैधानिक अधिकार बाहिर जान नसक्ने बताए । उनले राष्ट्रियसभाको अध्यक्ष परिषदको बैठक बहिष्कार गर्न नमिल्ने बताए । बारम्बार प्रधानमन्त्री केपी ओलीसंग जोडिएको छ । हिजो ओलीकै अध्यक्षता म अध्यक्ष भए । जब अध्यक्ष भए म केपी ओलीको पार्टीको निर्णयमा बस्ने गरेको छैन। आफू संविधान दायरामा रहेर भूमिका खेलेको उनको भनाइ छ । आफूले दल हेरेर व्यवहार नगरेको प्रष्ट पारेका छन् । अदालतमा विचाराधीन रहेको मुद्दामा अदालती निर्णय पर्खिन आग्रह गरे । भोलि काङ्ग्रेसको प्रधानमन्त्री होलान अनि त्यति बेला केपी ओलीले भनेर जाने नत्र नजाने भन्ने हुन्छ?, प्रश्न गर्दै भने ।"
नेकपा नेतृ रामकुमारी झाँक्री रिहा,काठमाडौं : बिहीबार दिउँसो पक्राउ परेकी नेपाल कम्युनिस्ट पार्टी (नेकपा) नेतृ रामकुमारी झाँक्री रिहा भएकी छन् । दिउँसो १ बजे शंखमुलस्थित निवासबाट पक्राउ परेकी झाँक्री साँझ रिहा भएकी हुन् । महानगरीय प्रहरी अपराध महाशाखाका प्रमुख एसएसपी दीपक थापका अनुसार झाँक्रीलाई साँझ रिहा गरिएको हो । राजनीतिक प्रतिशोधले पक्राउ गरिएको भन्दै चौतर्फी विरोध भएपछि सरकारको निर्देशनमा प्रहरीले झाँक्रीलाई तत्काल रिहा गरेको हो । उनको रिहाइको माग गर्दै नेकपा युवा संगठनले बिहीबार नै आन्दोलन चर्काएका थिए । राज्यविरुद्धको कसुर गरेको आरोपमा नेतृ झाँक्रीलाई प्रहरीले बिहीबार शंखमूलस्थित घरबाटै पक्राउ गरेको थियो । गोरखामा आयोजित एक कार्यक्रममा राष्ट्रपति विद्यादेवी भण्डारीलाई व्यक्तिगत रुपमा चरित्रहत्या गर्ने ढंगले एकल महिलाप्रति लक्षित गरेर आपत्तिजनक अभिव्यक्ति दिएको अभियोग झाँक्रीविरुद्ध छ। झाँक्रीलाई पक्राउ गर्न प्रधानमन्त्री केपी ओलीले गृहमन्त्री रामबहादुर थापाबादललाई निर्देशन दिएका थिए। प्रहरीले हाजिर हुन बोलाए पनि उनी नगएपछि महाशाखाका डीएसपी दुर्गाराज रेग्मीको टोली बिहीबार पक्राउ पुर्जी लिएर शंखमूल पुगेको थियो। नेकपा प्रचण्डनेपाल समूहले बिहीबार दिउँसो नै विज्ञप्ति सार्वजनिक गर्दै झाँक्रीलाई तत्काल रिहा गर्न माग गरेको थियो ।
गगन थापाको चेतावनी: हिम्मत छ भने हामी सबैलाई राजद्रोहको मुद्दा लगाऊ,"काठमाडौँ: नेपाली कांग्रेसका युवा नेता तथा केन्द्रीय सदस्य गगन थापाले आफूलाई पनि राजद्रोहको मुद्दा लगाउन सरकारलाई चुनौती दिएका छन् । नेकपा प्रचण्ड समूहकी नेत्री रामकुमारी झाँक्रीलाई प्रहरीले पक्राउ गरेको सन्दर्भ जोड्दै नेता थापाले यस्तो चुनौती दिएका हुन् । राष्ट्रपतिका बारेमा आफूले पनि बोलेकाले राजद्रोहको मुद्दा लगाउन उनले चुनौती दिएका हुन् । थापाले भनेका छन् 'तपाईंको आदेशले हाम्रो मुख बन्द हुँदैन्, आज रामकुमारी झाँक्रीले राष्ट्रपतिविरुद्ध बोलेको भन्दै राजद्रोहको मुद्दा लगाइँदै छ, झाँक्रीले राष्ट्रपति भण्डारीका बारेमा व्यक्तिगत कुरा गरिन् भनिएको छ । राष्ट्रपति भनेको व्यक्ति होइन संस्था हो । उहाँले संस्थाको गरिमा राख्न सक्नुभएन, संसद् पुनःस्थापना भएपछि राष्ट्रपतिलाई घर फिर्ता पठाउने हो । थापाले अघि थपे, चपलीमा उहाँको घर छ, घर फिर्ता पठाउने हो । मैले पनि बोलेको छु । हिम्मत छ भने राजद्रोहको मुद्दा हामी सबैलाई लगाऊ, तिम्रो झ्यालखानाको संख्या अझै बढाऊ । नेता थापाले संसद विघटनको मुद्दामा अदालतले न्याय गर्छ भन्नेमा आफूहरु आशावादी रहेको पनि बताए । बिहीबार विराटनगरमा नेपाली कांग्रेस महानगर समितिले 'वर्तमान राजनीतिक अवस्था संवैधानिक संकट, यसको निकास अवको आवश्यकता' विषयक बिचार गोष्ठीमा उनले यस्तो बताएका थिए ।"
"रिहा भएपछि रामकुमारीले भनिन् : म बिनाशर्त निस्किएकी छु, प्रतिगमन झुक्यो","काठमाडौं : नेपाल कम्युनिस्ट पार्टी (नेकपा) नेतृ रामकुमारी झाँक्रीले आफ्नो रिहा भएसँगै प्रतिगमन झुकेको बताएकी छन् । बिहीबार दिउँसो १ बजे आफ्नै निवास काठमाडौंको शंखमुलबाट पक्राउ परेकी झाँक्रीले साँझ रिहा भएपछि यस्तो बताएकी हुन् । उनले आफ्नो गिरफ्तारी गरेपछि देशभरबाट भएको दबाबलाई सरकारले थेग्न नसकेको बताइन् । यहाँ केही कुरा भएन । देशव्यापी दबाबको अगाडि प्रंतिगमन झुक्ने प्रक्रिया सुरु भएको छ, साथीहरु नेतृ झाँक्रीले भनिन्, हामीले जित्दै छौँ । त्यसका लागि यहाँ कुनै शर्त नामाको कुरा होइन । म बिनाशर्त निस्किएकी छु । उनले प्रतिगमनविरुद्धको आन्दोलनमा देशव्यापी रुपमा आफ्नो उपस्थिति देखाएर आन्दोलनलाई उचाईमा पुर्याउने प्रयास गर्दा राज्यले गिरफ्तारी गरेको उनको आरोप छ ।"
नेतृ झाँक्रीको रिहा गर्न माग गदै राजधानीमा प्रदर्शन : प्रहरीसँग घम्साघम्सी,काठमाडौं : नेपाल कम्युनिस्ट पार्टी (नेकपा) केन्द्रीय सदस्य रामकुमारी झाँक्रीको रिहाइको माग गर्दै युवाहरुले माइतीघर मण्डलामा प्रदर्शन गरेका छन् । बिहीबार बिहान नेपाल प्रहरीको महानगरीय अपराध महाशाखाको टोलीले झाँक्रीलाई उनकै निवास शंखमुलबाट पक्राउ गरेको हो । त्यसको विरोधमा नेकपाका युवा संगठन आन्दोलित भएका हुन् । माइतीघर मण्डलाबाट सुरु भएको प्रदर्शन नयाँ बानेश्वर पुगेर सभामा परिणत हुनेक्रममा प्रहरीसँग घम्साघम्सी परेको हो । प्रहरीले संयमता अपनाउन आग्रह गरेपनि प्रदर्शनकारी आक्रोशित बनेका छन् । राज्यविरुद्धको कसुर गरेको आरोपमा नेतृ झाँक्रीलाई प्रहरीले बिहीबार शंखमूलस्थित घरबाटै पक्राउ गरेको हो। गोरखामा आयोजित एक कार्यक्रममा राष्ट्रपति विद्यादेवी भण्डारीलाई व्यक्तिगत रुपमा चरित्रहत्या गर्ने ढंगले एकल महिलाप्रति लक्षित गरेर आपत्तिजनक अभिव्यक्ति दिएको अभियोग झाँक्रीविरुद्ध छ। झाँक्रीलाई पक्राउ गर्न प्रधानमन्त्री केपी ओलीले गृहमन्त्री रामबहादुर थापाबादललाई निर्देशन दिएका थिए। प्रहरीले हाजिर हुन बोलाए पनि उनी नगएपछि महाशाखाका डीएसपी दुर्गाराज रेग्मीको टोली बिहीबार पक्राउ पुर्जी लिएर शंखमूल पुगेको थियो। नेकपा प्रचण्डनेपाल समूहले बिहीबार दिउँसो नै विज्ञप्ति सार्वजनिक गर्दै झाँक्रीलाई तत्काल रिहा गर्न माग गरेको छ । झाँक्री पक्राउ परेको प्रति विभिन्न दलका नेताले आपत्ति जनाएका छन् । पूर्वप्रधानमन्त्री बाबुराम भट्टराईले नेतृ झाँक्री पक्राउपरेपछि प्रतिक्रिया दिँदै केपी ओली सरकारको आलोचना गरेका छन् । उनले ओलीको कामल पुगेको भन्दै आपत्ति जनाएका हुन् । कांग्रेस नेता गगन थापाले सत्य बोल्नेलाई पक्राउ गर्ने भए पहिला झ्यालखानाको संख्या थप्न सरकारलाई सुझाव दिएका छन् ।
बागमती प्रदेशका तीन वर्ष,"बागमती प्रदेश सरकार गठन भएको तीन वर्ष पुगेको छ। २८ माघ २०७४ मा डोरमणि पौडेल मुख्यमन्त्रीमा नियुक्त भए। पाँचबर्से कार्यकालमध्येको तीन वर्षमै मुख्यमन्त्रीविरुद्ध अविश्वास प्रस्ताव अहिले प्रदेशसभामा दर्ता भएको छ। सरकारले तीन वर्षका बीचमा गरेका कामकारबाहीमा केन्द्रित रहेर भन्दा पनि सत्ताधारी दल नेकपाभित्रको विभाजनको असरले मुख्यमन्त्रीविरुद्ध अविश्वास प्रस्ताव आएको छ। तीन वर्षमा बागमती प्रदेश सरकारले देखाएको सम्भावना र चनौती केकस्ता देखिए ? संघीयता कार्यान्वयनका प्रदेश सरकारको स्थान कस्तो रह्यो त ? संघीयता नेपालका लागि नयाँ व्यवस्था हो। हाम्रा लागि यो प्रयोग आफैंमा चुनौतीपूर्ण छँदै थियो। आफैंले बाटो बनाउनुपर्ने र त्यही बनाएको बाटोका आधारमा समृद्ध प्रदेशका खाका कोरेर घरघरमा सिंहदरबारको व्यावहारिक अनूभूति गराउनुपर्ने चुनौती थियो। सीमित साधनस्रोत, त्यहींभित्र रहेर अन्य प्रदेशसँगको विकास, सुशासनलगायतका विषयमा प्रतिस्पर्धा गर्नुपर्ने चुनौती हरेक प्रदेशलाई छँदै थियो। त्यसमाथि पनि देशको केन्द्रीय राजधानीसमेत रहेको बागमती प्रदेशले केन्द्रीय सरकारको छायाँसँग पनि जुध्नुपर्ने बाध्यता स्वाभाविक थियो। पहिलो वर्ष संघीयता बुझ्नमै अलमलमा रहेको प्रदेश सरकारले त्यसयताको अवधीमा कानुन निर्माण र त्यसको कार्यान्वयनका पक्षमा चासो देखाएको छ। अलमलमा रहे पनि कतिपय भौतिक पूर्वाधार, सुशासन, संघीयताको व्यावहारिक कार्यान्वयनको पक्षमा प्रदेश सरकारको गति अगाडि बढ्न खोजेजस्तो देखिएको छ। तर जुन गतिमा जनताले प्रदेश सरकारबाट अपेक्षित परिणाम खोजी गरेका थिए; त्यसअनुसारको व्यवस्थापन भने हुन सकेन। यसो भन्दैमा केही नै भएनन् भन्ने होइन। बागमती प्रदेश कानुन निर्माण तहमा अगाडि जान खोजेको देखिन्छ तर बजेट कार्यान्वयनका पक्षमा भने अलिक फितलोपना देखिएको छ। बजेट कार्यान्वयन सबैभन्दा चुनौती बनेर देखा परेको छ। प्रदेशको मुख्य जिम्मेवारीमा रहेको प्रदेशको नाम र राजधानी टुंग्गो लगाउन प्रदेश सरकार सफल भएको छ। पहिलोपटकको अभ्यास र केन्द्र सरकारको केन्द्रीकृत मनोविज्ञानका कारण पनि कतिपय सबालमा एकल अधिकारको व्यवहारतः प्रयोगका सबालमा प्रदेशसभा चुकेको छ। प्रदेशको नामाकरण र राजधानी यसको उदाहरण हो। यो विषयको निर्णय लिँदा प्रदेश सरकार र प्रदेशसभाले आफ्नो अधिकार स्वतन्त्र हैसियतमा प्रयोग गर्न सक्दथ्यो। मौलिकता प्रदर्शन गर्न सक्दथ्यो। तर त्यसमा केन्द्रबाट शासित भएजस्तो देखिन पुग्यो। सांसदहरूले आफ्नो स्वत्व प्रयोग गर्न सकेनन्। केन्द्रकै मुख ताक्ने अवस्था देखापर्यो। संविधानमा प्रदेशसभाका एकल अधिकारको व्यवस्था छ तर त्यसमा प्रदेश सरकारले निर्णय लिने बेला चुकेको छ। संविधानमा साझा अधिकारका सूची छन् राजस्व बाँडफाँटलगायतका विषयमा। तर संघीय सरकारकै केन्द्रीकृत मानसिकताको उपज कतिपय सवालमा प्रदेश सरकारलाई चाहँदाचाहँदै पनि सोअनुसारको भूमिका निर्वाह गर्न जटिलता निम्तिएका उदाहरण पनि छन्। संविधानभित्रबाट हेर्दा यसमा प्रदेश सरकार संघीय सरकारको छाया बन्न पुगेको हो कि भन्ने आभास पनि भए। स्थानीय, प्रदेश तथा संघसँग समन्वय, सहकार्य र सहअस्तित्वका माध्यम पहिल्याउने संविधानमा व्यवस्था थियो। यसमा तीनवटै तहका सरकारका बीचमा आवश्यक समन्वय हुन अझै नसकेजस्तो देखिन पुगेको छ। तीन तहको सरकारका बीचमा समन्वय र तालमेल गर्न नसक्दा कतिपय अवस्थामा प्रदेश सरकार संघीय सरकारको आदेशपालकजस्तो मात्र वन्न पुगेको छ। शून्यबाट काम सुरु गरेको प्रदेश सरकारले मुख्य मुद्दा नाम र स्थायी राजधानी टुंगो लगाउन सकेकोमा त्यसलाई नै मुख्य सफलता ठानेको छ। विकास र समृृद्धिका आधार तयार गरेको जिकिर पनि प्रदेश सरकारको देखिन्छ । कानुन निर्माणमा भने देखाएको तदारुकताले प्रदेश सरकार तीन वर्षका बीचमा अति आवश्यक कानुन निर्माण गरेर विकासको गतिमा अघि बढ्न थालेको संकेत देखिँदैछ । प्रदेश लोकसेवा आयोग गठन गरेर पदपूर्तिका काम अगाडि बढाउनु, प्रदेश खेलकुद परिषद्, सञ्चार रजिस्ट्रार, दुग्ध विकास बोर्डलगायतका निकाय प्रदेश सरकारले कानुनबमोजिम स्थापना गर्न सफल भएको छ। युवा परिषद् स्थापनाको प्रयास अन्तिम चरणमा रहनु पनि प्रदेश सरकारका यसबीचका उपलब्धिपूर्ण कार्य हो। कानुन निर्माणको तथ्यांक हेर्दा पनि ११ वटा संशोधनसहितका ५८ वटा ऐन निर्माण हुनु, तीनवटा अध्यादेश, चारवटा संशोधनसहितका २० वटा नियमावली, एउटा संशोधनसहितका दुई विनियम, १८ वटा कार्यविधि, तीनवटा निर्देशिका र आठवटा आदेश गरी कानुन तर्जुमा गर्ने सवालमा कुल ११२ वटा कानुन निर्माण गरेर प्रदेश सरकारले नीतिगत उपलब्धि हासिल गरेको देखिन्छ। स्थानीय तहसँगको समन्वयमा पनि प्रदेश सरकारले कतिपय कानुुन निर्माणका काममा पाइला चाल्न खोजेको देखिन्छ। यो सकारात्मक कदम हो। तीन वर्ष धेरै लामो अवधि होइन, नयाँ अनुभवमा शून्यबाट काम गर्दा यो अवधिमा यति काम हुनु आफैंमा उल्लेखनीय कार्यभित्रै पर्छन्। संघीयताको अभ्यास भनेकै घरघरमा शासन व्यवस्था पुर्याउने अभ्यास हो। त्यो अभ्यासका लागि प्रदेश सरकार जुटेको उसका कतिपय नीति तथा योजनाले पनि देखाएको छ। जस्तो कि हरेक स्कुलमा नर्स अनिवार्य राख्ने निर्णय बागमती प्रदेश सरकारले गरेको छ। त्योअनुसारका कार्यक्रम ल्याएको पनि छ। यसले एकातिर रोजगार सिर्जना गर्ने काम गरेको छ भने अर्कातिर सचेतना अभिवृद्धि गर्ने काम भएको छ। प्राविधिक विश्वविद्यालय निर्माण गर्ने निर्णय प्रदेश सरकारले गरेको छ। केन्द्रमा मात्र प्राविधिक विश्वविद्यालय हुन्छ भन्ने मान्छेको धारणामा ब्रेक लगाउने काम प्रदेश सरकारको यो निर्णयले गरेको छ। ठूलाठूला विश्वविद्यालय अब चाहने हो भने हामीकहाँ पनि बन्न सक्दा रहेछन् भन्ने अवधारणाको विकास भएर गएको छ। अझै पनि संघीय सरकारको भर पर्नुपर्ने, केही निर्णय लिनुपर्दा केन्द्रीय सरकारकै मुख ताक्नुपर्ने, उसले के भन्छ भनेर पर्ख र हेरको नीतिमा बस्नुपर्ने अवस्था प्रदेश सरकारसँग छ। सुरुङ मार्गदेखि बिजुली बस सञ्चालन गर्नेसम्मका कामको थालनीको श्रेय बागमती प्रदेशलाई नै जान्छ। यी काम सुरु नभए पनि सम्झौता भएर अगाडि जाने तयारीमा छ। शून्यबाट काम गर्नुपर्ने अवस्थामा तयारीका लागि रोडम्याप बनाउनु र त्यसअनुसारको सम्झौता हुनु महत्त्वपूर्ण उपलब्धिभित्रै पर्छन्। भौतिक पूर्वाधार निर्माणका क्षेत्रमा पनि प्रदेश सरकार अग्रणी भएर हिँड्न चाहेको तीन वर्षका कामले देखाएको छ। जस्तो कि संघीय सरकारसँगको सहकार्य र समन्वयमा पष्ुपलाल चक्रपथ निर्माण गर्ने योजना प्रदेश सरकारले अगाडि सारेको छ। प्रदेशका जिल्लालाई जोड्ने वैकल्पिक चक्रपथका रूपमा यो मार्ग अगाडि बढाउने योजनामा प्रदेश सरकारले हात हालेको छ। रामेछापदोलखासिन्धपुाल्चोकनुवाकोटधादिङचितवनमकवानपरुसिन्धुलीकाभे्र जिल्लालाई एउटै पथबाट जोडिएर यात्रा गर्न मिल्ने गरी प्रदेश चक्रपथको डीपीआर दुई करोडमा तयार भइरहेको छ। करिब पाँच सय किमि लम्बाइमा यो चक्रपथको अवधारणा अगाडि बढाउने काम भएको छ। सुसस्ंकृत र सुखी जनता, समाजवादउन्मुख समृद्ध प्रदेशको दूरगामी सोच बागमती प्रदेश सरकारले बनाएको देखिन्छ। यसबाट पनि बुझ्न सकिन्छ दीर्घकालीन भिजनका साथ बागमती प्रदेश सरकार अगाडि बढ्न खोजेको छ। चीनसँगको एक मात्रै पक्की सडक यातायातले जोडिएको कोदारी नाका यही प्रदेशमा पर्छ। केरुङरसुवागढी नाकालाई चीनले अन्तर्राष्ट्रिय नाकाका रूपमा विकसित गरेको छ। छिट्टै केरुङ आउने क्रममा रहेको रेल मार्गलाई काठमाडौं उपत्याकासँग जोड्ने प्रस्ताव चीनले गरिसकेको छ। यो प्रस्ताव कार्यान्वयन हुनासाथ प्रदेश ३ मुलुककै सबैभन्दा समृद्ध प्रदेश हुनेमा दुईमत छैन। प्रदेशको आर्थिक अवस्थाको विश्लेषण तथा आर्थिक नीति तर्जुमा, कार्यान्वयन र नियमन, प्रदेशस्तरको आर्थिक स्रोतको बाँडफाँट, लगानी प्रक्षेपण र वित्तीय व्यवस्थापन तथा प्रदेश राजस्वसम्बन्धी नीति तथा कानुन तर्जुमा, कार्यान्वयन र नियमन गर्ने दायित्व प्रदेश सरकारलाई छ । त्यही दायित्वभित्र रहेर जसरी प्रदेश सरकारले आफ्नो गाडी अगाडि बढाउन चाहेको छ, त्यसले पक्कै पनि समृद्ध बागमती प्रदेश निर्माणलाई टेवा नै पुग्ने देखिन्छ। राजनीतिक नेतृत्वले देखाउने तदारुकतालाई प्रशासनिक संरचनाले साथ उही गतिमा दिएमा समृद्ध प्रदेश निर्माणमा बल पुग्ने प्रस्टै छ। तर हामीकहाँ राजनीतिक नेतृत्वमा जुन इच्छाशक्ति हुन्छ; त्यही आधारमा प्रशासनिक संरचनाले गति दिन नसक्दा पनि विकास र सुशासनमा सुस्तता आइरहेको छ। संविधान र त्यसअन्तर्गत बन्ने कानुनबारे राजनीतिक नेतृत्वले प्रशासनिक संरचना बुझाउन सकेमा वा प्रशासनिक संरचनाले ती संवैधानिक र कानुनी व्यवस्था बुझेर काम गरेमा समृद्ध प्रदेश निर्माणमा बल नै पुग्नेछ। संघीयताको नयाँ प्रयोग भनेकै प्रदेश हो। तर यसमा प्रदेश सरकार अलिक सार्वभौम हुन नसकेको हो कि भन्ने देखिन्छ। अझै पनि संघीय सरकारको भर पर्नुपर्ने, केही निर्णय लिनुपर्दा केन्द्रीय सरकारकै मुख ताक्नुपर्ने, उसले के भन्छ भनेर पर्ख र हेरको नीतिमा बस्नुपर्ने अवस्था हामीकहाँ छ। यसलाई तोडेर जान सक्नुपर्छ। स्थानिय तहसँग विकास निर्माण र सामाजिक उत्तरदायित्वसँग जोडिएर साँच्चै काम प्रदेश सरकारले नै गरिरहेको महसुस प्रत्यक्षरूपमा प्रदेश सरकारका तीन वर्षका कतिपय कामले जनताले गर्न सकेका छन्। यसमा प्रदेश सरकारले नै नेतृत्व गरिरहेको देखिन्छ। संघीयताको व्यावहारिक कार्यान्वयनका सवालमा यो पक्ष बलियो छ।"
"तिम्रो त्रासले सत्य बोल्ने मुख बन्द हुँदैन, झ्यालखानाको संख्या थप सरकार","काठमाडौं : नेपाली कांग्रेसका नेता गगन थापाले सरकारलाई झ्यालखनाको संख्या थप्न सुझाव दिएका छन् । बिहीबार नेपाल कम्युनिस्ट पार्टी (नेकपा) नेतृ रामकुमारी झाँक्री पक्राउ परेपछि उनले सरकारलाई यस्तो सुझाव दिएका हुन् । नेता थापाले सत्यको पक्षमा बोल्ने मुख सरकारको त्रासले बन्द नहुने भन्दै झ्यालखानाको संख्या थप्न सुझाव दिएका हुन् । नेता थापाले सरकारको असंवैधानिक र अलोकतान्त्रिक कदमविरुद्ध प्रश्न गर्दा झ्यालखानामा राखेर तर्साउन खोजेको भन्दै यस्तो टिप्पणी गरेका हुन् । उनले अहिलेका राजामहाराजा र अहिलेको राष्ट्रपति उस्तै भएको उल्लेख गरेका छन् । कर्तव्य निर्वाह गर्न छोडेर, असंवैधानिक र अलोकतान्त्रिक कार्य गर्ने अनि त्यसमा प्रश्न गर्नेलाई झ्यालखानामा राखेर तर्साउन खोज्ने ? उहिले महाराजा अहिले राष्ट्रपति !, थापाले फेसबुकमा लेखेका छन्, सरकार झ्यालखानाको संख्या थप,किनकि सत्य को पक्षमा बोल्ने मुख तिमिले देखाएको त्रासले बन्द हुँदैन।"
सडकमा भीड जम्मा गरेर अदालतलाई तर्साउने काम नगरौं : देउवा,"काठमाडौं : नेपाली काँग्रेसका सभापति शेरबहादुर देउवाले प्रतिनिधिसभा विघट्नको विषय सर्वोच्च अदालतमा विचाराधीन रहेको अवस्थामा जुलुसमा नारा लगाएर अदालतलाई यही गर् भन्न नमिल्ने बताएका छन्। पार्टीको आदिवासी जनजाति केन्द्रीय विभागले बिहीबार आयोजना गरेको कार्यक्रममा उनले भने, 'अदालतमा मुद्दा छ, नारा लगाएर यही गर् भन्न मिल्दैन, हामी त्यस्तो गर्दैनौं, जुलुसले हुने भए किन चाहियो अदालत।' सभापति देउवाले काँग्रेस निर्वाचनमा विश्वास गर्ने लोकतान्त्रिक पार्टी भएको बताउँदै संसद् पुनःस्थापना र निर्वाचन दुवैका लागि तयार हुनुपर्ने धारणा व्यक्त गरे। आफूले जान्दाजान्दै हार्ने निर्वाचन पनि गराएको स्मरण गर्दै उनले भने, 'दुई वर्षपछि भए पनि अहिले भए पनि मुलुकमा निर्वाचन हुन्छ, लोकतान्त्रिक पार्टी निर्वाचनका लागि सधैँ तयार हुनुपर्छ।' फरक प्रसङ्गमा उनले काँग्रेसले आफ्नो विधानमा महिला, आदिवासीजनजाति, दलित, थारू, मधेसी, मुस्लिम, पिछडिएको क्षेत्र, अल्पसङ्ख्यक समुदाय सबैलाई उचित आरक्षणको व्यवस्था गरी सबैभन्दा समावेशी पार्टी बनेको बताए। सभापति देउवाले पार्टीले गरेको समावेशी व्यवस्थाका बारेमा सबै समुदायको तल्लोस्तरमा पुगी सो बारेमा प्रचार गर्न र काँग्रेसको पक्षमा माहोल बनाउन नेता कार्यकर्तालाई निर्देशनसमेत दिए। कार्यक्रममा पार्टी उपभापति विमलेन्द्र निधिले सरकारले प्रतिनिधिसभा विघटन गरेको कार्यविरुद्ध वडास्तरसम्म राष्ट्रव्यापी कार्यक्रम गरेको बताए। साथै उनले संविधानको व्यवस्थाविपरीत खोसिएको प्रतिनिधिसभा पुनःप्राप्ति हुनुपर्ने उल्लेख गर्दै त्यसका लागि संसद् पुनःस्थापना र निर्वाचन दुई बाटो रहेको बताए। आफूहरु स्वतन्त्र न्यायपालिकाको पक्षमा रहेकाले अदालतमा विचाराधीन रहेको विषयलाई प्रभाव पर्ने गरी नबोल्ने स्पष्ट पार्दै उनले काँग्रेस संसद् पुनःस्थापना र निर्वाचन दुवैका लागि तयार हुनुपर्ने उल्लेख गरे। सहमहामन्त्री डा प्रकाशशरण महतले प्रतिनिधिसभा विघटन भएको अवस्थामा संसद् चाँडै आउनुपर्ने बताउँदै भने, 'चाहे पुनःस्थापना होस्, चाहे निर्वाचनबाट आओस्, त्यसका लागि अदालतले छिटो निर्णय गर्नुपर्छ।'"
नेतृ झाँक्री पक्राउ परेपछि बाबुराम भने यो सरकारको काल आएकै हो त ?,"काठमाडौं : नेकपा दाहालनेपाल समूहकी नेतृ रामकुमारी झाँक्री पक्राउ घटनाप्रति पूर्वप्रधानमन्त्री डाबाबुराम भट्टराईले आपत्ति जनाएका छन्। भट्टराईले संविधानले प्रत्येक नागरिकलाई विचार र अभिव्यक्तिको स्वतन्त्रता दिएको तर संविधानको पालन र संरक्षण गर्नुपर्ने राष्ट्रपतिले नै उल्लंघन गरेपछि किन नबोल्ने भन्दै आपत्ती जनाएका छन्। प्रधानमन्त्रीको यो कदमलाई डा भट्टराईले सरकारको काल आएको संज्ञा दिएका छन्। बिहीबार सामाजिक संजाल ट्वीटमा लेखेका छन्,' 'ओली सरकारले राष्ट्रपतिवारे विचार अभिव्यक्ति दिएकै आधारमा युवा नेतृ रामकुमारी झाँक्रीलाई गिरफ्तार गरेछ ! नेपालको संविधानले प्रत्येक नागरिकलाई विचार र अभिव्यक्तिको स्वतन्त्रता दिन्छ । संविधानको पालन र संरक्षण गर्नुपर्ने राष्ट्रपतिले नै उल्लंघन गरेपछि किन नबोल्ने ? यो सरकारको काल आएकै हो ? राज्यविरुद्धको कसुर गरेको आरोपमा नेतृ झाँक्रीलाई प्रहरीले बिहीबार शंखमूलस्थित घरबाटै पक्राउ गरेको हो। गोरखामा आयोजित एक कार्यक्रममा राष्ट्रपति विद्यादेवी भण्डारीलाई व्यक्तिगत रुपमा चरित्रहत्या गर्ने ढंगले एकल महिलाप्रति लक्षित गरेर आपत्तिजनक अभिव्यक्ति दिएको अभियोग झाँक्रीविरुद्ध छ। झाँक्रीलाई पक्राउ गर्न प्रधानमन्त्री केपी ओलीले गृहमन्त्री रामबहादुर थापाबादललाई निर्देशन दिएका थिए। प्रहरीले नियन्त्रणमा लिनु अगाडि झाँक्रीले पत्रकारसँग संक्षिप्त प्रतिक्रिया दिएकी छन्। उनले प्रतिगमनको विरुद्ध र लोकतन्त्रका लागि लडिरहँदा सरकारले अभिव्यक्ति स्वतन्त्रता हनन् गरेको बताइन्। कानुनको पालना गर्दै आफूले गिरफ्तारी दिएको उनको भनाइ छ। प्रहरीले हाजिर हुन बोलाए पनि उनी नगएपछि महाशाखाका डीएसपी दुर्गाराज रेग्मीको टोली पक्राउ पुर्जी लिएर शंखमूल पुगेको थियो। झाँक्री पक्राउको विरोधमा प्रचण्डनेपाल नेपाल पक्षका विद्यार्थी संगठनका नेता तथा कार्यकर्ताले नाराबाजी गरेका थिए। पक्राउ परेको विरोधमा विद्यार्थीले आन्दोलन नै सुरु गरेका छन्। अखिल नेपाल महिला संघले दिएको उजुरीका आधारमा झाँक्रीलाई पक्राउ गरिएको हो।"
रामकुमारी झाँक्रीलाई पक्राउ गर्न निवासमा प्रहरी,"काठमाडौं : आन्दोलनरत नेपाल कम्युनिष्ट पार्टीको प्रचण्डमाधव समूहकी नेतृ रामकुमारी झाँक्रीलाई पक्राउ गर्न प्रहरी उनको निवासमा पुगेको छ। गोरखामा आयोजित एक कार्यक्रममा राष्ट्रपति विद्यादेवी भण्डारीलाई व्यक्तिगत रुपमा चरित्रहत्या गर्ने ढंगले र एकल महिलाप्रति लक्षित गरेर आपत्तिजनक अभिव्यक्ति दिएको अभियोगमा प्रहरीले उनलाई पक्राउ गर्न लागेको हो। बिहीबार बिहान महानगरीय अपराध महाशाखाको टोली झाँक्रीको निवासमा पुगेको छ। राष्ट्रपति भण्डारीविरुद्ध बोलेपछि विवादमा परेकी झाँक्रीलाई पक्राऊ गर्न अनेम संघले गृहमन्त्री रामबहादुर थापा 'बादल'लाई समेत ज्ञापनपत्र बुझाएका थिए। उनले दिएको अभिव्यक्तिका सन्दर्भमा सोधपुछ गर्न प्रहरीले कार्यालयमा बोलाइएको महानगरीय अपराध महाशाखाका प्रमुख एसएसपी दीपक थापाले जानकारी दिए। तर, झाँक्री हाजिर नभएपछि प्रहरी उनलाई पक्राउ गर्न घरमै पुगेको थापाले बताए। अहिले झाँक्री निवासमा उनका समर्थकले नाराबाजी गरिरहेका छन्। उनीहरुले प्रतिगमन मूर्दावाद, प्रहरी हस्तक्षेप बन्द गरलगायतका नारा लगाइरहेका छन्। झाँक्रीले गोरखाको कार्यक्रममा भनेकी थिइन्, राष्ट्रपतिका कुरा त के गर्नु ? म बडामहारानीलाई गोरखाबाटै सन्देश दिन चाहन्छु : निर्वाचनको तयारीका लागि सुखसुविधा ऐशआराम छाडेर शितलनिवास छाडेर पहिला कोटेश्वरमा आउनुस्, चाबहिल कि कता बानेश्वरतिर बसाइ छ भन्ने सुन्या छु, होइन भने बालकोटै गएपनि हुन्छ। नेपालको कुन जिल्लाबाट चुनाव लड्ने हो ? त्यसको तयारी गरेर सन्देश पठाउनुस्, तपाईंसँग म पनि भारी हुन्छु। बुधबार विरोध सभामा पनि राष्ट्रपतिको भूमिकामाथि प्रश्न उठाउँदा आलोचना भएको भन्दै झाँक्रीले आक्रोश समेत व्यक्त गरेकी थिइन्। उनले आफूले राष्ट्रपति विद्यादेवी भण्डारीको विरुद्ध नबोलेर र व्यक्तिको प्रवृत्तिविरुद्ध आवाज उठाएको जिकिर गरिन्। उनले भनिन्, कार्यकारी प्रधानमन्त्रीको एउटा कोठाको एसिस्टेन्सजस्तै प्रधानमन्त्री या मन्त्रिपरिषदका निर्णयहरुलाई खुसुस्क सही छाप गर्ने राष्ट्रपतिका विरुद्ध आवाज उठाएको हो। यो राष्ट्रपति सम्मानीय संस्था हो। यो हाम्रो बलिदानीले प्राप्त गरेको संस्था हो। हाम्रो शीरमाथिको संस्था हो। त्यो संस्थामा कुनै व्यक्तिले निर्वाचनको प्रक्रियाबाट गएर निरुंकुशको सांक्षी बस्छ भने त्यस्ता व्यक्तिको विरुद्धमा बोल्न पाइन्छ। एउटा खलपात्रकाविरुद्ध बोल्दै गर्दै कसले भन्छ महिला अस्मिता मिचियो भनेर ? बोल्न पाइन्छ, उनले भनिन्।"
झाँक्री निवासमा समर्थकको नाराबाजी,"काठमाडौं : नेपाल कम्युनिष्ट पार्टीको प्रचण्डमाधव समूहकी नेतृ रामकुमारी झाँक्रीको पक्षमा उनको शंखमुल निवासमा समर्थक नाराबाजीमा उत्रेका छन्। झाँक्रीलाई समर्थक एवम् प्रचण्डमाधव समूहका कार्यकर्ताहरु भने उनको पक्राउको विरोधमा नाराबाजी गरिरहेका छन्। गोरखामा आयोजित एक कार्यक्रममा राष्ट्रपति विद्यादेवी भण्डारीलाई व्यक्तिगत रुपमा चरित्रहत्या गर्ने ढंगले आपत्तिजनक अभिव्यक्ति दिएको अभियोगमा प्रहरीले उनलाई पक्राउ गर्न घरमा पुगेपछि अखिल र प्रचण्डमाधव पक्षका कार्यकर्ताले नाराबाजी गरेका हुन्। उनीहरुले राष्ट्रपति,प्रधानमन्त्री विरुद्ध र प्रतिगमन मूर्दावाद, प्रहरी हस्तक्षेप बन्द गर लगायतका नारा लगाइरहेका छन्। झाँक्रीले यो राजनीतिक मुद्दा भएकाले पक्राउ पूर्जी लिएर आउन प्रहरीलाई आग्रह गरेकी छन्। मलाई फोन आएको थियो, मैले पक्राउ पुर्जी चाहिन्छ भनेकी छु निवासमा उनले पत्रकारसँग भनिन्, राज्यले नागरिकलाई प्रक्रिया पुर्याएर पक्राउ गर्न पाउँछ। पुर्जी दियो भने जानैपर्छ। बिहीबार बिहान महानगरीय अपराध महाशाखाको टोली झाँक्रीलाई पक्राउ गर्न निवास बाहिर प्रहरी पुगेको छ। उनले दिएको अभिव्यक्तिका सन्दर्भमा सोधपुछ गर्न प्रहरीले कार्यालयमा बोलाइएको महानगरीय अपराध महाशाखाका प्रमुख एसएसपी दीपक थापाले जानकारी दिए। तर, झाँक्री हाजिर नभएपछि प्रहरी उनलाई पक्राउ गर्न घरमै पुगेको थापाले बताए। राष्ट्रपति भण्डारीविरुद्ध बोलेपछि विवादमा परेकी झाँक्रीलाई पक्राऊ गर्न अनेम संघले गृहमन्त्री रामबहादुर थापा 'बादल'लाई समेत ज्ञापनपत्र बुझाएका थिए। झाँक्रीले गोरखाको एक कार्यक्रममा भनेकी थिइन्, राष्ट्रपतिका कुरा त के गर्नु ? म बडामहारानीलाई गोरखाबाटै सन्देश दिन चाहन्छु : निर्वाचनको तयारीका लागि सुखसुविधा ऐशआराम छाडेर शितलनिवास छाडेर पहिला कोटेश्वरमा आउनुस्, चाबहिल कि कता बानेश्वरतिर बसाइ छ भन्ने सुन्या छु, होइन भने बालकोटै गएपनि हुन्छ। नेपालको कुन जिल्लाबाट चुनाव लड्ने हो ? त्यसको तयारी गरेर सन्देश पठाउनुस्, तपाईंसँग म पनि भारी हुन्छु।"
नेतृ झाँक्रीलाई भेट्न नेकपा प्रवक्ता श्रेष्ठ र नेता भट्टराई अपराध महाशाखामा,"काठमाडौं : नेपाल कम्युनिस्ट पार्टी (नेकपा) केन्द्रीय सदस्य रामकुमारी झाँक्री पक्राउ परे लगत्तै नेताहरु नेपाल प्रहरीको महानगरीय अपराध महाशाखामा पुगेका छन्। नेकपा प्रचण्डनेपाल समूहका प्रवक्ता नारायणकाजी श्रेष्ठ र नेता योगेश भट्टराई नेतृ झाँक्रीलाई भेट्न अपराध महाशाखा पुगेका हुन्। प्रवक्ता श्रेष्ठ र नेता भट्टराईले नेतृ पक्राउ परेपछि त्यहाँ पुगेर उनलाई भेट्नुका साथै महाशाखाका प्रमुख एसएसएसपी दीपक थापासँग छलफल गरेका छन्। प्रहरी अधिकारीसँग कुरा गर्यौं। केन्द्रको आदेश पालना गर्ने नै कुरा भयो। नेपाली जनताले धेरै ठूलो बलिदानीपूर्व संघर्षबाट प्राप्त गरेको लोकतान्त्रिक अधिकार र सविधानप्रदत्त अधिकार माथि अपहरण हो, भेटेर संक्षिप्त प्रतिक्रिया दिंदै श्रेष्ठले भने, सर्वसत्तावादी निरंकुशतावादको नांगो अभिव्यक्ति हो। अब आन्दोलन सशक्त बनाउनुको विकल्प छैन। आशा गरौं उहाँ चाडै छुट्नुहुन्छ। कसरी पक्राउ परिन् झाँक्री ? राज्यविरुद्धको कसुर गरेको आरोपमा नेतृ झाँक्रीलाई प्रहरीले बिहीबार शंखमूलस्थित घरबाटै पक्राउ गरेको हो। गोरखामा आयोजित एक कार्यक्रममा राष्ट्रपति विद्यादेवी भण्डारीलाई व्यक्तिगत रुपमा चरित्रहत्या गर्ने ढंगले एकल महिलाप्रति लक्षित गरेर आपत्तिजनक अभिव्यक्ति दिएको अभियोग झाँक्रीविरुद्ध छ। झाँक्रीलाई पक्राउ गर्न प्रधानमन्त्री केपी ओलीले गृहमन्त्री रामबहादुर थापाबादललाई निर्देशन दिएका थिए। प्रहरीले नियन्त्रणमा लिनु अगाडि झाँक्रीले पत्रकारसँग संक्षिप्त प्रतिक्रिया दिएकी छन्। उनले प्रतिगमनको विरुद्ध र लोकतन्त्रका लागि लडिरहँदा सरकारले अभिव्यक्ति स्वतन्त्रता हनन् गरेको बताइन्। कानुनको पालना गर्दै आफूले गिरफ्तारी दिएको उनको भनाइ छ। प्रहरीले हाजिर हुन बोलाए पनि उनी नगएपछि महाशाखाका डीएसपी दुर्गाराज रेग्मीको टोली पक्राउ पुर्जी लिएर शंखमूल पुगेको थियो। झाँक्री पक्राउको विरोधमा प्रचण्डनेपाल नेपाल पक्षका विद्यार्थी संगठनका नेता तथा कार्यकर्ताले नाराबाजी गरेका थिए। पक्राउ परेको विरोधमा विद्यार्थीले आन्दोलन नै सुरु गरेका छन्। महाशाखाका प्रमुख एसएसपी दिपक थापाले अखिल नेपाल महिला संघले दिएको उजुरीका आधारमा झाँक्रीलाई पक्राउ गरिएको बताए। उनले भने,हामीलाई उहाँविरुद्ध उजुरी आएको थियो। थप अनुसन्धान गर्न पक्राउ गरेका हौं। के छ राज्यविरुद्धको कसुरमा कारबाही ? मुलुकी अपराध संहिताको दफा ५८ मा राष्ट्रपति वा संसदलाई धम्की दिन नहुने व्यवस्था छ। यसको दफा १ मा लेखिएको छ, कसैले नेपालको राष्ट्रपति वा संसदलाई संविधान तथा कानुन बमोजिम गर्नुपर्ने कार्य सम्पादन गर्नबाट रोक लगाउन वा वञ्चित गर्न वा कुनै खास तरिकाबाट कार्यसम्पादन गर्न बाध्य गराउन कुनै किसिमको बल प्रयोग गरी वा नगरी कुनै किसिमको धम्की दिन, डर वा त्रास देखाउन वा अन्य कुनै किसिमले दबाब दिन हुदैन। उक्त कसूर प्रमाणित भएमा कसूरदारलाई ७ वर्ष कैद वा ७० हजा रुपैयाँ जिरवाना वा दुबै सजाय हने व्यवस्था छ। यो हो पक्राउ पूर्जी"
विप्लव नेतृत्वको नेकपासहित चार दलको संयुक्त मोर्चा आज घोषणा हुँदै,"काठमाडौं : नेत्रविक्रम चन्द 'विप्लव' नेतृत्वको नेपाल कम्युनिस्ट पार्टीसहित चार राजनीतिक दलबीच संयुक्त मोर्चाबन्दी हुने भएको छ। विप्लव नेतृत्वको नेपाल कम्युनिस्ट पार्टी, मोहन वैद्य नेतृत्वको नेपाल कम्युनिस्ट पार्टी (क्रान्तिकारी माओवादी), ऋषिराम कट्टेल नेतृत्वको नेपाल कम्युनिस्ट पार्टी र विश्वभक्त दुलाल (आहुति) नेतृत्वको वैज्ञानिक समाजवादी कम्युनिस्ट पार्टीबीच मोर्चाबन्दी हुन लागेको हो। उनीहरूले बिहीबार दिउँसो १२ बजे प्रज्ञा भवनमा त्यसको औपचारिक घोषणा गर्दैछन्। हाल विप्लवको समूहलाई सरकारले प्रतिबन्धत लगाएकाले नेता पक्राउ पर्न सक्ने भएकोले उनीहरु सहभागी हुने सम्भावना न्यून रहेको स्रोतले बतायो। तर विप्लवको सन्देश कार्यक्रममा सार्वजनिक हुनेछ। कार्यक्रममा अन्य पार्टीका शीर्ष नेताहरू सहभागी हुने जनाइएको छ। राष्ट्रिय राजनीतिको मूलधारमा नरहेका चार राजनीतिक दलले मोर्चाको अवधारणापत्र र संघर्षका कार्यक्रम घोषणा गर्ने बताइएको छ। संसद विघटनपछिको विकसित राजनीतिक परिस्थितिमा संसदको पुनर्स्थापना तथा संसदको निर्वाचनबाट मुलुकमा विद्यमान राष्ट्रियता, जनतन्त्र, जनजीविका लगायतका समस्याहरुको वास्तविक समाधान नहुने उनीहरुको निष्कर्ष रहेको छ। सरकार र नेत्रविक्रम चन्द (विप्लव) नेतृत्वको नेकपा बीच वार्ताका लागि अनौपचारिक छलफल चलेको छ। तर, औपचारिक वार्ताका लागि दुवै पक्ष अझै तयार देखिएका छैनन्।"
नेतृ रामकुमारी झाँक्रीलाई तत्काल रिहा गर्न प्रचण्डनेपाल समूहको माग,"काठमाडौं : नेपाल कम्युनिस्ट पार्टी (नेकपा) प्रचण्डनेपाल समूहले नेतृ रामकुमारी झाक्री पक्राउ परेकोप्रति चर्को विरोध जनाएको छ । पार्टी प्रवक्ता नारायणकाजी श्रेष्ठले विज्ञप्ति सार्वजनिक गर्दै झाँक्री पक्राउ परेकोप्रति आपत्ति जनाउँदै तत्काल रिहा गर्न माग गरेका छन् । प्रवक्ता श्रेष्ठले सार्वजनिक गरेको विज्ञप्तिमा झाँक्रीको गिरफ्तारिले आश्चर्यचकित पारेकोर यो शैलीले अभिव्यक्ति स्वतन्त्रताको खिल्ली उडाएको भन्दै आपत्ति जनाएका छन् । । विज्ञप्तिमा झाँक्री पक्राउ परेपछि सरकारको अलोकतान्त्रिक, निरंकुश र सर्वसत्तावादी चरित्र उदांगो भएको उल्लेख गरिएको छ । हाम्रो पार्टीका केन्द्रीय कमिटी सदस्य तथा प्रतिनिधिसभा सदस्य कमरेड रामकुमारी झाँक्रीलाई आज गरिएको गिरफ्तारीबाट हाम्रो पार्टी आश्चर्यचकित भएको छ, प्रवक्ता श्रेष्ठले सार्वजनिक गरेको विज्ञप्तिमा भनिएको छ, नेपालको संविधानले प्रत्याभूत गरेको भिव्यक्ति स्वतन्त्रताको खिल्ली उडाउँदै गरिएको यस गिरफ्तारिले वर्तमान सरकारको घोर अलोकतान्त्रिक, निरंकुश र सर्वसत्तावादी चरित्रलाई उदांगो पारेको छ । राजनीतिक आलोचनालाई राज्यविरुद्धको कसुर देख्नु गम्भीर दृष्टिभ्रम र पूर्वाग्रह भएको प्रवक्ता श्रेष्ठले बताएका छन् । उनले यो कदमलाई सरकारको स्वेच्छाचारिताको संज्ञासमेत दिएका छन् । झाँक्री पक्राउ परेकोप्रति आपत्ति जनाउँदै प्रवक्ता श्रेष्ठले विज्ञप्तिमा निःशर्त र अविलम्ब रिहा गर्न जोडदार माग गरेका छन् । लोकतन्त्रमा राजनीतिमा संलग्न कुनै पनि व्यक्ति वा संस्था आलोचनाभन्दा माथि हुन सक्दैनन् भन्ने तथ्य स्पष्ट हुँदाहुँदै पनि राजनीतिक आलोचनालाई राज्यविरुद्धको कसुर देख्नु गम्भीर दृष्टिभ्रम, पूर्वाग्रह र स्वेच्छाचारिताबाहेक केही होइन, विज्ञप्तिमा थप भनिएको छ, हाम्रो पार्टी सरकारको यस हर्कतको घोर निन्दा तथा भत्सना गर्दै केन्द्रीय कमिटी सदस्य कमरेड रामकुमारी झाँक्रीलाई निःशर्त र अविलम्ब रिहा गर्न जोडदार माग गर्दछ । केही दिनअघि गोरखामा आयोजित एक कार्यक्रममा राष्ट्रपति विद्यादेवी भण्डारीलाई व्यक्तिगत रुपमा चरित्रहत्या गर्ने ढंगले र एकल महिलाप्रति लक्षित गरेर आपत्तिजनक अभिव्यक्ति दिएको अभियोगमा प्रहरीले उनलाई पक्राउ गरेको हो। बिहीबार बिहान महानगरीय अपराध महाशाखाको टोली झाँक्रीको निवासमा पुगेको थियो। प्रहरीले नियन्त्रणमा लिनु अगाडि झाँक्रीले प्रतिगमनको विरुद्ध र लोकतन्त्रका लागि लडिरहँदा अभिव्यक्त गरेको आधारमा पक्राउ पूर्जी जारी गरेको जानकारी दिएकी छन्। उनले कानुनको पालना गर्दै आफूले गिरफ्तारी दिएको बताइन्। उनले राज्यको कानुन पालना गर्न आएका प्रहरीमाथि कुनै अमर्यादित व्यवहार भएको भए क्षमा दिन आग्रह गरिन्। उनलाई राज्यविरुद्धका कसुर अन्तर्गत दफा ५८ कसुरमा पक्राउ गरेको हो। झाँक्रीलाई पक्राउ गर्न प्रहरी निवासमा पुग्दा उनका समर्थकले प्रतिगमन मुर्दावाद, प्रहरी हस्तक्षेप बन्द गरलगायतका नारा लगाएका थिए । गोरखाको कार्यक्रममा झाँक्रीले के भनेकी थिइन् ? झाँक्रीले गोरखाको कार्यक्रममा राष्ट्रपति बडामहारानी भएको अभिव्यक्रि दिएकी थिइन् । राष्ट्रपतिका कुरा त के गर्नु ? म बडामहारानीलाई गोरखाबाटै सन्देश दिन चाहन्छु, निर्वाचनको तयारीका लागि सुखसुविधा ऐशआराम छाडेर शीतलनिवास छाडेर पहिला कोटेश्वरमा आउनुस्, चाबहिल कि कता बानेश्वरतिर बसाइ छ भन्ने सुन्या छु, होइन भने बालकोटै गएपनि हुन्छ, उनले भनेकी थिइन्, नेपालको कुन जिल्लाबाट चुनाव लड्ने हो ? त्यसको तयारी गरेर सन्देश पठाउनुस्, तपाईंसँग म पनि भारी हुन्छु। बुधबारको अभिव्यक्ति बुधबार राजधानीमा आयोजित विरोध सभामा पनि राष्ट्रपतिको भूमिकामाथि प्रश्न उठाउँदा आलोचना भएको भन्दै झाँक्रीले आक्रोश व्यक्त गरेकी थिइन्। उनले आफूले राष्ट्रपति विद्यादेवी भण्डारीको विरुद्ध नबोलेर र व्यक्तिको प्रवृत्तिविरुद्ध आवाज उठाएको जिकिर गरेकी थिइन्। कार्यकारी प्रधानमन्त्रीको एउटा कोठाको एसिस्टेन्सजस्तै प्रधानमन्त्री या मन्त्रिपरिषदका निर्णयहरुलाई खुसुस्क सही छाप गर्ने राष्ट्रपतिका विरुद्ध आवाज उठाएको हो, उनले भनेकी थिइन, यो राष्ट्रपति सम्मानीय संस्था हो। यो हाम्रो बलिदानीले प्राप्त गरेको संस्था हो। हाम्रो शीरमाथिको संस्था हो। उनले राष्ट्रपति संस्थाविरुद्ध नभएर व्यक्तिविरुद्ध बोल्न पाइने बताएकी थिइन् । त्यो संस्थामा कुनै व्यक्तिले निर्वाचनको प्रक्रियाबाट गएर निरुंकुशको सांक्षी बस्छ भने त्यस्ता व्यक्तिको विरुद्धमा बोल्न पाइन्छ, उनले बुधबार थप भनेकी थिइन्, एउटा खलपात्रकाविरुद्ध बोल्दै गर्दै कसले भन्छ महिला अस्मिता मिचियो भनेर ? बोल्न पाइन्छ ।"
ओली समूहको आमसभा तयारी : बुटवलमा मोटरसाइकल र्याली,"बुुटवल : सत्तारुढ नेपाल कम्युनिस्ट पार्टी (नेकपा)को बुटवलमा फागुन १ गते हुने आमसभाको पूर्वसन्ध्यामा मोटरसाइकल र्याली निकालेको छ । सयौं मोटरसाइकल सहभागि र्यालीले बुटवल सहर परिक्रममा गरेको छ । मोटरसाइकल र्यालीको लुम्बिनी प्रदेशका मुख्यमन्त्री एवं पार्टीका स्थायी कमिटी सदस्य शंकर पोखरेलले उद्घाटन गरे । ओली समूहले फागुन १ गते बुटवलमा आमसभा गर्दैछ, जसलाई सम्बोधन गर्न प्रधानमन्त्री एवं पार्टीका अध्यक्ष केपी ओली आउने कार्यक्रम छ । बुटवलमा अहिलेसम्मकै विशाल प्रदर्शन हुने सो पार्टीले जनाएको छ । मोटरसाइकल र्याली अघि भएको पत्रकार सम्मेलनमा बोल्दै मुख्यमन्त्री पोखरेलले जनतालई वर्तमान राजनीतिको विषयमा जानकारी दिन अभियान थालिएको बताए । जनमतको अपहरण गर्न खोजेपछि जनतामा जाने फैसला गरिएको भन्दै उनले प्रचण्ड र माधवकुमार नेपालकै कारण प्रतिनिधिसभा विघटनको स्थिति आएको जिकिर गरे । प्रचण्ड र माधव नेपाल पार्टी एकता र जनमतको पक्षमा उभिएको भए, संसद विघटन हुने थिएन लुम्बिनी प्रदेश इन्चार्जसमेत रहेका पोखरेलले भने, प्रधानमन्त्रीलाई कमजोर बनाउने खेल खेलेकै कारण ताजा जनादेशमा जान खोजिएको हो । सभाको अघिल्लो दिन शुक्रबार बुटवलमा पूर्वजनमुक्ति सेनाको भेला आयोजना गरिएको छ । भेलालाई उद्योगमन्त्री लेखराज भट्ट र मुख्यमन्त्री पोखरेलले सम्बोधन गर्दैछन् । नेकपा ओली समूहले बुुटवलमा हुने आमसभालाई आफ्नो शक्ति प्रदर्शनको हिसाबले निकै महत्वका रुपमा प्रचार गरेको छ । मुख्यन्त्री पोखरेलले बुुटवलमा हुने प्रदर्शन ऐतिहासिक हुने जिकिर गरे । भनिने होइन, सहभागी नै २ लाख हुन्छन, उनले भने ।"
सप्तकोशीमा हामफालेर प्रहरी हबल्दारले बचाए ज्यान,"धरान : घरायसी तनावका कारण सप्तकोशीमा आफ फालेर आत्महत्या गर्न लागेका एक पुरुषलाई सशस्त्र प्रहरीका सहायक हबल्दार डम्बर श्रेष्ठले सकुशल उद्दार गरेका छन् । श्रेष्ठले सुनसरीको बराहक्षेत्र नगरपालिका५ का ६० वर्षीय भुवन घिमिरेको सकुशल उद्दार गरेका हुन् । हप्तादिनदेखि घरायसी समस्याका कारण तनावमा रहेका घिमिरेले आत्महत्या गर्ने उद्देश्यले बुधवार दिउसो ३ः३५ बजे सप्तकोसी नदीमा हाम फालेको उद्धारपछि प्रहरीलाई बताएका छन् । सशस्त्र प्रहरीको ४ नम्बर गण सुनसरीका प्रमुख सशस्त्र प्रहरी उपरीक्षक माधवप्रसाद पौडेलका अनुसार उद्धारपछि घिमिरेले पारिवारिक तनावका कारण आत्महत्याको प्रयास गरेको बताएका हुन् । उनका अनुसार घिमिरेले सप्तकोसीमा हाम फल्ने बित्तिकै गस्तीमा रहेका सहायक हबल्दार डम्बर श्रेष्ठल सप्तकोशीमा पौडेर उद्दार गरेका हुन् । तनावमा रहेका घिमिरेले बुधबार बिहानैदेखि बराहक्षेत्र मन्दिर नजिकै सप्तकोशीमा हाम फालेर आत्महत्या गर्न उपस्थित भएको प्रहरीसँग बताएका छन् । सुरुमा मन्दिर नजिकै मानिसहरुको भीडले केही समय पर्खेका उनले कोही पनि मानिस नभएको मौका छोपी सप्तकोशीमा हामफालेको प्रहरीसँग स्वीकार गरेका हुन्। गस्तीमा गएका सशस्त्र प्रहरी सहायक हबल्दार श्रेष्ठ घिमिरेले सप्तकोशीमा हामफालेको देखेपछि बचाउन पुगेका थिए । श्रेष्ठले पौडीको सहायताले घिमिरेलाई सकुशल कोसी किनारासम्म ल्याए । त्यस पश्चात अन्य सशस्त्र प्रहरी र स्थानीयले बराहक्षेत्र स्वास्थ्य चौकीमा उपचारका लागि भर्ना गरेका थिए । घिमिरेलाई प्राथामिक स्वास्थ्य उपचार पश्चात परिवारको जिम्मा लगाइएको पनि सशस्त्र प्रहरी उपरीक्षक पौडेलले बताए । आत्महत्या गर्न कोशीमा हामफालेका घिमिरेलाई जीवितै उद्धार गर्न सक्दा खुसी लागेको श्रेष्ठले बताए । जनताको ज्यूधनको सुरक्षाका लागि कसम खाएर जागिर खाएकाले मैले कर्तव्य पालना गरेको हुँ, श्रेष्ठले भने, कर्तव्य पालना गर्नेक्रममा उहाँको ज्यान बचेको छ । मेरो लागि यो एउटा खुसी हो ।"
निजामती कर्मचारीको अवकाशका लागि उमेरको हद ६० वर्ष,"धनुषा : प्रदेश नं २ सरकारले प्रदेशका निजामती कर्मचारीको अनिवार्य अवकाशको सन्दर्भमा उमेरको हदलाई ६० वर्ष कायम गरेको छ। प्रदेशसभाबाट २०७७ कात्तिक ३ गते पारित भइ २०७७ माघ १६ गते प्रदेश प्रमुख कार्यालयमा दर्ता भएको विधेयकलाई नेपालको संविधानको धारा २०१ को उपधारा २ बमोजिम बुधबार प्रदेश प्रमुख तिलक परियारले प्रमाणीकरण गरेको प्रदेश निजामती सेवा ऐन, २०७७ मा प्रदेश निजामती कर्मचारीले ६० वर्ष पूरा भएपछि सेवाबाट अनिवार्य अवकाश पाउने व्यवस्था रहेको छ। सो ऐनबमोजिम अनिवार्य अवकाश वा अन्य प्रयोजनका लागि प्रदेश निजामती कर्मचारीको उमेर गणना गर्दा निजले पेश गरेको शिक्षण संस्थाको प्रमाणपत्रमा उल्लेख गरिएको जन्म वा वर्षबाट हुन आउने उमेर वा निजको नागरिकताको प्रमाणपत्रमा उल्लेख गरिएको जन्मदिन तथा वर्षबाट आउने उमेर वा निजले व्यक्तिगत विवरणमा लेखी दिएको जन्मदिन वा वर्षबाट आउने उमेरमध्ये जुन उमेरबाट पहिले अवकाश हुन्छ, त्यसैलाई आधार मानेर गणना गरिने भनेर व्यवस्था रहेको उल्लेख गरिएको छ। त्यसैगरी ऐनअनुसार निवृत्तभरण पाउने अवस्था र उमेरको हद ५३ वर्ष पूरा भएका प्रदेश निजामती कर्मचारीले प्रदेश सरकारद्वारा प्रदेश राजपत्रमा प्रकाशित सूचनामा तोकिएको अवधिभित्र सोही सूचनामा उल्लेखित शर्तमा स्वेच्छिक अवकाश लिनसक्ने व्यवस्था गरिएको छ। सो ऐनअन्तर्गत प्रदेश निजामती सेवामा सहायक तेस्रो तहदेखि अधिकृत बाह्रौँ तहसम्मका कर्मचारी रहने व्यवस्था छ। प्रदेश निजामती सेवामा प्रशासन सेवा, कृषि सेवा, शिक्षा सेवा, स्वास्थ्य सेवा, कानून सेवा, वन सेवा, आर्थिक, योजना तथा तथ्याङ्क सेवा, इञ्जिनीयरिङ सेवा र विविध सेवाको गठन गरिएको छ। ऐनमा खुला र अन्तर सेवा प्रतिस्पर्धाको दायरा बढाइएको छ। जनसङ्ख्याका आधारमा समानुपातिक र समावेशीको सुनिश्चितता गरिएकालगायत थुप्रै प्रगतिशील प्रावधानको व्यवस्थासमेत गरिएको छ। मुख्यन्यायाधिवक्ता दीपेन्द्र झाले सङ्घीयता कार्यान्वयनमा कोशेढुङ्गाका रूपमा रहेको यो प्रदेश निजामती ऐनले प्रदेशलाई स्वायत्त, अधिकार सम्पन्न बनाई विकासको बाटोका लागि मार्गप्रशस्त गरेको बताए। झाका अनुसार प्रदेश निजामती सेवा ऐनले बाँकी अन्य छ प्रदेश र सङ्घीय निजामती ऐन बनाउनसमेत मार्गनिर्देशनको सन्दर्भमा बाटो खोलेको छ।"
"बलात्कार मुद्दा: उजुरीकर्तालाई कैद, आरोपित रिहा","राजविराज: झुठा जाहेरी दिने र अदालतमा बयानका क्रममा बोली फेर्ने क्रम बढेपछि बुधबार सप्तरी जिल्ला अदालतले एक जाहेरवालालाई नै कैद सजाय र जरिवाना गरेको छ । जिल्ला न्यायाधीश चन्द्रमणि ज्ञवालीको इजलाशले बलात्कार मुद्दामा झुठा उजुरी दिने महिला जाहेरवालालाई एक महिना कैद र एक हजार रुपैयाँ जरिवानाको फैसला गरेको सप्तरी जिल्ला अदालतले जनाएको छ । जाहेरवालाले आफ्नी १६ वर्षीया छोरीलाई ०७७ भदौ २० गते सप्तरीको खडक नगरपालिका११ का १८ वर्षीय तेजनारायण साहले बलात्कार गरेको भन्दै उजुरी दर्ता गराएकी थिइन् । इलाका प्रहरी कार्यालय कञ्चनरूपले पीडितको स्वास्थ्य परीक्षण गर्नुका साथै साहलाई भदौ २१ गते पक्राउ गरी जबरजस्ती करणी मुद्दामा कारवाही थालेको थियो । अदालतको आदेश बमोजिम ०७७ असोज १६ गतेदेखि पुर्पक्षका लागि राजविराज कारागारमा थुनामा राखिएका साह भने निर्दोष साबित हुँदै बुधबार नै रिहा भएका छन् । साथी अनील साहसँगै खाना खान पीडितको घर गएका परिचित साहले कोठामा कोही नभएको मौका छोपी बलात्कार गरेको पीडितले समेत प्रारम्भिक वयान दिएकी थिइन् । तर अदालतको थुनछेक आदेशबमोजिम आरोपित कारागारमा थुनामा पुगेपछि पीडित र पीडितकी आमा होस्टाइल भएकी छन् । उनीहरुले पछिल्लोपटक आफूहरुले प्रहरीमा उजुरी नदिएको, आफूले सहीछाप नगरेको, आरोपितले बलात्कार नगरेको जस्ता उल्टा वयान दिएका छन् । पाँच महिनादेखि चिनजान भई घरकोठामा सँगै बसेको बेला पीडितका परिवारले थाहा पाएर विवाह गर्न दवाव दिएको र नमान्दा प्रहरीमा झुठा उजुरी गरेको आरोपितले सुरुदेखिनै बताउँदै आएका थिए । चिनजानका आधारमा ओभरसियर अध्ययनरत सहलाई खाना खान घर बोलाएर विवाह गर्न दवाव दिएको तथा सो दवाव नमाने पछि प्रहरीमा बलात्कारको झुठा उजुरी गरेको साहका बुवा श्रवण साहले बताए । जबर्जस्ती करणीका हकमा उजुरी गर्ने र बकपत्र गर्नेले झुठा विवरण दिए वा लेखाएमा कानुनले सजायको व्यवस्था गरेको छ । झुठा जाहेरी दिने र अदालतमा बयानका क्रममा बोली फेर्ने क्रम बढेपछि यस सम्बन्धी कानुन बनेको हो ।"
बलात्कार मुद्दामा अदालतले दोषी ठहर गरेका अभियुक्त ७ वर्षपछि पक्राउ,जाजरकोट: बलात्कार मुद्दामा जिल्ला अदालत जाजरकोटले दोषी ठहर गरेका जाजरकोट कुशे गाउँपालिका २ टालेगाउँका ३१ वर्षीय साजन सिंह सात वर्षपछि पक्राउ परेका छन् । जबर्जस्ती करणी मुद्दामा २०७० सालमा चार वर्षको जेल सजाय सुनाइएका साजन बुधबार पक्राउ परेका हुन् । उनी हाल सम्म फरार प्रतिबादीको सुचीमा थिए । प्रहरीले खोजी गरेपनि भेटाउन सकेको थिएन । गाँउकै एक २१ वर्षीया युवतीलाई जबर्जस्ती करणी गरेको अभियोग लागेको थियो । पक्राउ परेका सिंहलाई जिल्ला अदालत जाजरकोटको आदेशपछि कारागार चलान गरिएको जिल्ला प्रहरी प्रमुख डिएसपी मधुकुमार थापाले बताए ।
गोरखाका स्थानीय तहले नदीजन्य सामग्री उत्खननमा आलटाल गर्दा चोरी बढ्यो,"गोरखा: गोरखाका अधिकांश पालिकाले अहिलेसम्म ढुंगा, गिटी, बालुवा उत्खनन् कार्य सुरु गरेका छैनन् । उत्खनन् गर्न पाउने अवधी जम्मा चार महिना मात्र बाँकी छँदा अहिलेसम्म कतिपयले ठेक्का आह्वान नै नगरेको र कतिपयले भर्खरै ठेक्का नै नगर्ने जनाएका छन् । विधि र प्रक्रियाअनुसार उत्खनन हुन नपाउँदा अधिकांश घाटहरुमा ढुंगा, गिटी, बालुवा चोरी भइरहेका छन् । घाटबाट धमाधम ढुंगा, गिटी, बालुवा चोरी भएका छन् । त्यस्ता घाटबाट निर्धारित परिमाणमा ढुंगा, गिटी, बालुवा नपाउने भएकाले ठेकेदारले ठेक्का हाल्नै मुस्किल छ, पालुङ्टार नगरपालिका ९ का वडाअध्यक्ष भेजराज पाण्डेले भने । अजीरकोट गाउँपालिका, बारपाक सुलीकोट गाउँपालिका, सिरानचोक गाउँपालिका, शहीद लखन गाउँपालिका र भीमसेन थापा गाउँपालिकाले अहिलेसम्म नदीजन्य सामग्री उत्खनन्को ठेक्का आह्वान गरेका छैनन् । नदीजन्य सामग्री उत्खननको ठेक्का नै नगर्ने बारपाक सुलीकोट र भीमसेनथापा गाउँपालिकाका प्रमुख प्रशासकीय अधिकृतहरुले जनाएका छन् । सिरानचोक र शहीद लखन गाउँपालिकाले ठेक्का आह्वान गर्ने क्रममा रहेको बताएका छन् । गोरखा नगरपालिका, धार्चे र गण्डकी गाउँपालिकाले भने भर्खरै उत्खनन्सम्बन्धी ठेक्काको सूचना प्रकाशित गरेको जनाएका छन् । पालुङटार नगरपालिका र आरुघाट गाउँपालिकाले यसअघि नै ठेक्का प्रक्रिया पूरा गरी उत्खनन् कार्य सुरु गरिसकेको छ । चेपे, मस्र्याङ्दी र दरौँदी नदीका विभिन्न घाटमा गरी तीन प्याकेजमा उत्खननको ठेक्का लागेको पालुङ्टार नगरपालिकाका प्रमुख प्रशासकीय अधिकृत तेजराज सापकोटाले जानकारी दिए । त्यस्तै दुईवटा प्याकेजमा ठेक्का लागेको आरुघाट गाउँपालिकाका प्रमुख प्रशासकीय अधिकृत एकदेव खनालले बताए । बिगतमा धेरै पटक ठेक्काको सूचना आह्वान गर्दा पनि ठेक्का नलागेकाले यस वर्ष ठेक्का नगरिएको बारपाक सुलीकोट गाउँपालिकाले जनाएको छ । गत वर्ष पाँच, छ पटकसम्म ठेक्का आह्वान गर्दा पनि कसैको ठेक्का परेन । त्यसैले यस वर्ष ठेक्का नै नगर्ने भएका छौं, प्रमुख प्रशासकीय अधिकृत गौतम भण्डारीले भने, हाम्रो पालिकाभित्रका घाटमा खासै ढुंगा, गिटी, बालुवा पनि छैनन् । विकास निर्माणको परियोजनाले माग गरेको आधारमा उत्खनन अनुमति दिने उनले बताए । बूढीगण्डकी जलविद्युत आयोजनाले बालुवा उत्खनन नगर्न भनेर बारम्बार पत्राचार गरेकाले यस वर्ष बूढीगण्डकी किनारका घाटहरुमा उत्खनन ठेक्का नगरिने भीमसेन थापा गाउँपालिकाका प्रमुख प्रशासकीय अधिकृत कृष्ण थापाको तर्क छ । गोरखा नगरपालिकाले सातवटा प्याकेजका लागि दाखिला भएका सिलबन्दी दरभाउपत्र मूल्यांकनको चरणमा रहेको जनाएको छ । धार्चेले छ वटा घाटमा ८५ लाखको टेण्डर गरेको छ भने गण्डकी गाउँपालिकाले १२ वटा प्याकेजमा सूचना जारी गरेको जनाएको छ । सिरानचोक गाउँपालिकाले भने आइईई स्वीकृतको अन्तिम चरणमा रहेको जनाएको छ । त्यस्तै आईईई स्वीकृत गरेर ठेक्का आह्वानको अन्तिम चरणमा रहेको शहीद लखन गाउँपालिकाका प्रमुख प्रशासकीय अधिकृत जीवन आलेले बताएका छन् । ठेक्का प्रक्रिया सुरु नगरेका पालिकाहरुमा नदीजन्य सामग्री उत्खननमा ढिलाइ हुने भएको छ । ठेक्का प्रक्रिया पूरा गर्न कम्तिमा पनि एक महिना लाग्ने र बाँकी रहेको तीन महिनामा उत्खनन गरी सक्न हतपतमा लतपत हुने अवस्था रहेको कतिपयको टिप्पणी छ ।"
"लमजुङ दोर्दीमा जीप दुर्घटना : ३ जनाको मृत्यु, ३ घाइते","बेंसीसहर : बिहीबार साँझ लमजुङको दोर्दी गाउँपालिकाको चौताराडाँडामा जीप दुर्घटना हुँदा ३ जनाको घटनास्थलमा मृत्यु भएको छ । दुर्घटनामा ३ जना घाइते भएका छन् । दोर्दीखोलामा निर्माणाधीन सुपरदोर्दी जलविद्युत् आयोजना ख को कर्मचारी लिएर प्रदेश ३०१०२२ च १३८३ नम्बरको जीप बिहीबार साँझ सवा ५ बजेतिर ताँजेतर्फ जाँदै गर्दा भीरबाट खसेर दुर्घटना भएको हो । दुर्घटनामा आयोजनामा कार्यरत २ जना इन्जिनियर र जीप चालकको घटनास्थलमै मृत्यु भएको डीएसपी गंगाबहादुर थापाले जानकारी दिए । उनका अनुसार दुर्घटनामा मृत्यु हुनेमा सुपरदोर्दी जलविद्युत् आयोजना ख मा कार्यरत स्याङ्जा घर भएका ३४ वर्षीय इन्जिनियर यदुनाथ भट्टराई, भानु नगरपालिका १०, तनहुँ घर भएका ४५ वर्षीय इन्जिनियर जयप्रकाश लौडारी र जीप चालक खोटाङ घर भएका २६ वर्षीय किशोर राई रहेका छन् । धरान सुनसरी घर भई सुपरदोर्दी ख मा कार्यरत इन्जिनियर सुनिलकुमार साह, दोर्दी गाउँपालिका ६, ताँजे घर भई सिमी गाउँस्थित अमरज्योति आधारभूत विद्यालय कक्षा ७ मा अध्ययनरत १५ वर्षीया अनु घले र कक्षा ६ मा अध्ययनरत १५ वर्षीया सुसना विक घाइते भएका छन् । विद्यार्थी स्कुल बिदा भएपछि गाउँ जान जिप चढेका थिए । घाइतेको सदरमुकाम बेंसीसहरस्थित लमजुङ जिल्ला अस्पतालमा उपचार भइरहको छ । घटनास्थलमा नौथर प्रहरी चौकी श्रीमञ्ज्याङका असई अजय गुप्तासहितको प्रहरी टोली र स्थानीयले मृतक र घाइतेको उद्धार गरेका थिए । घटनाबारे थप अनुसन्धानका लागि इलाका प्रहरी कार्यालय भोटेओडारका प्रहरी निरीक्षक लोकेन्द्र अधिकारी नेतृत्वको टोली घटनास्थल खटाइएको छ ।"
तीन सांस्कृतिक सम्पदा पुननिर्माण र संरक्षणका लागि भारतले दियो १४२ करोड,"काठमाडौं : भारत सरकारले नेपालका तीनवटा सांस्कृतिक सम्पदा परियोजनाको पनस्र्थापनाका लागि १ सय ४२ करोड आर्थिक सहयोग गरेको छ। बिहीबार तीनवटा ठेक्का सम्झौतामा हस्ताक्षर भएको छ। भारतीय राजदूतावसको विकास साझेदारी एवम् पुननिर्माण विभागका प्रमुख र परियोजना परामर्शदाता केन्द्रीय आयोजना कार्यान्वयन इकाई (भवन)का अधिकारी र अन्य साझेदारको उपस्थितिमा सम्झौता भएको हो। सम्झौता अनुसार सेतो मच्छिन्द्रनाथ मन्दिरको संरक्षण र सबलीकरण, बूढानीलकण्ठमा धर्मशालाको निर्माण तथा कुमारी छेँ र कुमारी निवासको संरक्षण र विकासका निम्ति काम हुनेछ। बिहीबार राष्ट्रिय पुनर्निर्माण प्राधिकरणको केन्द्रीय आयोजना कार्यान्वयन इकाई (भवन) का परियोजना निर्देशक तथा ठेकेदारले सम्झौता गरेका हुन्। ललितपुरका मेयर, बूढानीलकण्ठ मन्दिरका मठाधीश, काठमाडौं वडा नम्बर नम्बर २५ का वडा अध्यक्ष, परियोजना क्षेत्रका उपभोक्ता समितिका प्रतिनिधि पनि सम्भझौता हस्ताक्षर समारोहमा उपस्थित थिए। भूकम्पपछिको संरक्षण तथा पुनस्र्थापनाका लागि भारत सरकारले नेपाल सरकारसँग गरेको सम्झौता अनुरुप निर्माण भइरहेका सांस्कृतिक सम्पदा भित्रकै यी तीन परियोजना हुन्। नेपालका आठ जिल्लामा २८ वटा सांस्कृतिक सम्पदाको पुनर्निमार्णका लागि भारत सरकारले प्रतिवद्धता गरेको ५० मिलियन अमेरिकी डलर अनुदान रकम प्रयोग गरी यी परियोजनाको काम हुनेछ। सेतो मच्छिन्द्रनाथ मन्दिर एक महत्वपूर्ण जीवित सम्पदा हो । जुन काठमाडौंको जनबहालमा छ। काठमाडौं उपत्यकाको प्रमुख मन्दिरमध्येकै एक उक्त मन्दिरलाई हिन्दु र बौद् दुवै धर्मावलम्बीले पूजा आराधना गर्दछन्। करिब ६२ करोडको लागतमा मन्दिरको जीर्णोद्वार र सबलीकरण गरिनेछ। रत्नाकर महाविहार भित्र अवस्थित कुमारी छेँ पाटनकी जीवित देवीको ऐतिहासिक घर हो। कुमारी छेँ नेवार बौद्व समुदायको संस्कृति र परम्पराको केन्द्र हो र जीवित देवीसँग सम्बन्धित रितिरिवाजहरुमा कुमारी निवासको महत्वपूर्ण सम्बन्ध छ। कुमारी छेँ र कुमारी निवासको संरक्षणका लागि करिब ४५ करोड लाग्नेछ। दुई जीवित सांस्कृतिक सम्पदाको गौरवगाथा एवम् परम्पराको जर्गेना गर्दै सेतो मच्छिन्द्रनाथ मन्दिर, कुमारी छेँ र कुमारी निवासको संरक्षण नेपालको प्राचीन स्मारक संरक्षण ऐन अनुसार संरक्षण गरिनेछ। परियोजनाको निर्माण तथा संरक्षण एवम् बलीकरण कार्य निरीक्षणका लागि इन्डियन नेशनल ट्रस्ट फर आर्ट एण्ड कल्चरल हेरिटेजलाई परियोजना व्यवस्थापन परामर्शदाताको रुपमा चयन गरिएको छ । यी परियोजनाको निर्माणमा भारतीय संस्थाले नेपाल सरकारका अधिकारीसँग मिलेर काम गर्नेछन्। स्थानीय रुपमा नारायणथानको नामले परिचित बूढानीलकण्ठ मन्दिर भित्रकै परिसरमा धर्मशाला अवस्थित छ। ३३ करोडको लागतमा सो धर्मशालाको निर्माण गरिनेछ। यसअघि सन् २०१९ नोभेम्बरमा भारतले बूढानीलकण्ठ मन्दिरका लागि करिब २१८ करोडमा मठाधीशको निर्माण गरेको थियो।"
ट्रकसँग ठोक्किँदा बाइकसँगै जलेर बावुछोराको मृत्यु (अपडेट),"धादिङ : पृथ्वीराजमार्गअन्तर्गत धादिङको थाक्रे गाउँपालिकामा मोटरसाइकल र ट्रक ठक्कर खाएर भएको आगलागीमा बावु छोराको मृत्यु भएको छ। मृत्यु हुनेमा नीलकन्ठ नगरपालिका ३ का बलराम अधिकारी र उनको छोरा डा सुरेश अधिकारी रहेको इलाका प्रहरी कार्यालय खानिखोलाको प्रहरी निरीक्षक रुपा थापाले जानकारी दिइन्। थाक्रेको वडा नम्बर ८ को चार किलास्थित एभरेष्ट पम्प नजिकै ट्रक र मोटरसाइकल जुधेका थिए। लगत्तै आगो लाग्दा मोटरसाइकमा सवार बावु छोराको जलेर मृत्यु भएको हो । गल्छिबाट काठमाडौंतर्फ जाँदै गरेको बा प्र ३ ०२ ००९प ८२३० नम्बरको मोटरसाइकल विपरीत दिशाबाट आउँदै गरेको ना १ क ६५४७ नम्बरको ट्रकसँग ठोक्किएर दुर्घटना हुँदा मोटरसाइकलमा एक्कासी आगो लागेको स्थानीयले बताएका छन् । मोटरसाइकलमा आगो लागेपछि स्थानीयले निभाउने प्रयास गरेपनि सफल नभएको बताएका छन्। धादिङमा मोटरसाइकल र ट्रक ठोक्किँदा आगलागी, दुईजनाको जलेर मृत्यु"
"धादिङमा मोटरसाइकल र ट्रक ठोक्किँदा आगलागी, दुईजनाको जलेर मृत्यु",धादिङ : पृथ्वीराजमार्गअन्तर्गत धादिङको थाक्रे गाउँपालिकामा मोटरसाइकल र ट्रक ठक्कर खाएर भएको आगलागीमा दुईजनाको मृत्यु भएको छ। थाक्रेको वडा नम्बर ८ को चार किलास्थित एभरेष्ट पम्प नजिकै ट्रक र मोटरसाइकल जुधेका थिए। लगत्तै आगो लाग्दा मोटरसाइकमा सवार दुईजनाको जलेर मृत्यु भएको छ। गल्छिबाट काठमाडौंतर्फ जाँदै गरेको बा प्र ३ ०२ ००९प ८२३० नम्बरको मोटरसाइकल विपरीत दिशाबाट आउँदै गरेको ना १ क ६५४७ नम्बरको ट्रकसँग ठोक्किएर दुर्घटना हुँदा मोटरसाइकलमा एक्कासी आगो लागेको स्थानीयले बताएका छन् । घटनापछि मोटरसाइकलमा सवार दुबैजनाको घटनास्थालमा मृत्यु भएको इलाका प्रहरी कार्यालय खानिखोलाले जानकारी दिएको छ । मृत्यु हुने डा सुरेश अधिकारी रहेका छन् भने उनको ठेगाना खुलेको छैन । अर्का एकजनाको सनाखत हुन बाँकी रहेको प्रहरीले बताएको छ । मोटरसाइकलमा आगो लागेपछि स्थानीयले निभाउने प्रयास गरेपनि सफल नभएको बताएका छन्।
दैलेखमा अवैध सालका काठ बरामद,"दैलेख : डिभिजन वन कार्यालय दैलेखले अवैध ढंगबाट काटिएका सालको काठ बरामद गरेको छ । पछिल्लो तीन हप्तामा कार्यालयले एक सय २५ क्यू फिटभन्दा बढी चिरान र गोलिया काठ बरामद गरेको हो । कार्यालयले माघ पहिलो साता (माघ ५ गते) एक सय २४ थान अर्थात् ६५२९ क्यू फिट चिरान काठ बरामद गरिएको जनाएको छ । ती काठ आठबीस नगरपालिका१ नौखालबाट बरामद गरिएको कार्यालयका डिभिजनल वन अधिकृत मुनबहादुर रावतले बताए । ट्याक्टरमा लोड गरी ओसार पसार गरिरहेको अवस्थामा प्रहरी चौकी पाल्तडाको प्रहरी टोलीले कामठ बरामद गरेको रावतले बताए । अवैध रुपमा सालको काठ ओसार पसार गर्ने चार जना माथी अनुसन्धान थालिएको डिभिजनल वन अधिकृत रावतले बताए । यस्तै माघ तेस्रो साता (माघ १७ गते) चामुण्डाविन्द्रासैनी नगरपालिका३ स्थित चौतारा स्याउले सामुदायिक वनबाट २० थान सालको चिरान काठ बरामद गरिएको थियो । वन कार्यालयका कर्मचारी र समुहका वन हेरालुको संयुक्त टोलीले १६ क्यू फिट चिरान काठ बरामद गरेको बताईएको छ । सोही ठाउँबाट ५ थान अर्थात २६७१ क्यू फिट गोलिया काठ बरामद गरिएको डिभिजनल वन अधिकृत रावतले जनाकारी दिए । वनमा लुकाइ छिपाइ राखेको अवस्थामा सालको काठ बरामद गरिएको हो । अवैध रुपमा सालको काठ राखेको आरोपमा सामुदायिक वन उपभोक्ता समितिका पूर्वअध्यक्ष समेत रहेका मनबहादुर विक पक्राउ परेका थिए । उनीमाथि थप अनुसन्धान भइरहेको वन कार्यालयले जनाएको छ । त्यस्तै नारायण नगरपालिका७ किमुगाउँबाट समेत सालको काठ बरामद गरिएको छ । कार्यालयका डिभिजनल वन अधिकृत रावतका अनुसार १८४६ क्यू फिट गोलिया काठ र दाउरा बरामद गरिएको छ । रुख काटिएको विषयमा थप अध्ययन, अनुसन्धान भइरहेको डिभिजनल वन अधिकृत रावतले जानकारी दिए ।"
भागिरथीको हत्यामा संलग्नलाई कारवाहीको माग गर्दै बेनीमा प्रर्दशन,"बेनी: बैतडीकी भागिरथी भट्टको बलात्कार र हत्यामा संलग्नको पहिचान गरी कारवाहीको माग गर्दै बिहीबार बेनीमा महिला संघ संगठनहरुले बिरोध प्रदर्शन गरेका छन् । विभिन्न राजनीतिक दल सम्बद्ध महिला संगठन सहित १० भन्दा बढी संघ संस्थाहरुले संयुक्त बिरोध प्रदर्शन गरेका हुन् । जिल्ला प्रशासन कार्यालय अगाडीको चोकबाट सुरु भएको र्याली बेनी बजारका विभिन्न भाग परिक्रमा गरेर सोही ठाउँमा पुगी कोणसभामा परिणत भएको थियो । अन्तरपार्टी महिला सञ्जालकी उषा घिमिरेले भागिरथी भट्टलाई बलात्कार, हत्या गर्नेको जति सक्दो छिटो पहिचान गरी, निष्पक्ष छानबिन र कारवाहीका लागि सरकारलाई दबाब दिन विरोध प्रदर्शन गरिएको बताइन् । अन्तरपार्टी महिला सञ्जाल, अनेमसंघ, नेपाल महिला संघ, अनेमसंघ क्रान्तिकारी लगायत संघ संगठनहरुले संयुक्त रुपमा बिरोध प्रर्दशन गरेका हुन् । उनीहरुले बलात्कार होइन सुरक्षा दे, दमन होइन अधिकार दे लेखिएको कालो ब्यानर र प्ले कार्ड बोकेका थिए । एक हप्ताअघि बिद्यालयबाट घर फर्कने क्रममा गत हप्ता बाटोमै बलात्कार र घाँटी थिचेर भागिरथीको हत्यामा संलग्नको प्रहरीले अहिलेसम्म पहिचान, पक्राउ गर्न नसकेको भन्दै महिला नेताहरुले आक्रोश व्यक्त गरेका छन् । प्रहरीको लापरबाहीले कञ्चनपुरकी निर्मला पन्तको बलात्कारी र हत्यारा अहिलेसम्म पहिचान हुन सकेको छैन, महिला नेता ज्योती लामिछानेले भनिन् भागिरथीको बलात्कार र हत्याको अनुसन्धानमा त्यस्तो लापरवाही नहोस् । पीडितले न्याय पाउन र दोषीलाई कारवाहीको दायरामा ल्याइयोस् । यसैगरी बेनीको लिटिल गार्डेन एकेडेमीका छात्राहरुले प्रजिअ उमाकान्त अधिकारी मार्फत् प्रधानमन्त्रीलाई ज्ञापनपत्र बुझाउँदै दोषीलाई कारवाहीको माग गरेका छन् । बिद्यालयमा गठित गुणस्तर बृत्त समूह मार्फत् ज्ञापनपत्र बुझाएका उनीहरुले बालिका तथा छात्राहरुको सुरक्षामा गम्भीर बन्न सरकारलाई आग्रह गरेका छन् । विद्यालय जान आउँदा पनि हुनुपर्ने अवस्थाको अन्त्य गर्न माग गरेका छन् ।"
नेपालगन्जमा खुल्यो आर्ट ग्यालरी,"नेपालगन्ज : बाँकेको नेपालगन्जमा पहिलो पटक आर्ट ग्यालरी सञ्चालनमा आएको छ । नेपालगन्ज उपमहानगरपालिका प्रमुख डाधवल शम्शेर राणा र मोर्डन आर्टकी कलाकार शिवाङ्गिनी राणाले बिहीबार संयुक्त रुपमा नेपालगन्जको होटल वाटिकामा वाटिका आर्ट ग्यालरीको उद्घाटन गरेका हुन् । होटलको प्रबन्ध निर्देशक समेत रहेकी कलाकार राणाले ग्यालरी सञ्चालनको खुसी साँट्दै आफ्नो पेन्टिङ करियरबारे बेलिविस्तार गरिन् । पहिलो पटक बेच्दा १५ हजार रुपैयाँ मात्र मूल्य थियो । अहिले यसको मूल्य पाँच गुणा बढी भएको छ, मोर्डन आर्टकी कलाकार शिवाङ्गिनी राणाले आफूलाई मन परेको एउटै पेन्टिङ ११ पटक बनाएको अनुभव सुनाइन्, दोस्रो पटक ३० हजार, त्यसपछि ४५ हजार हुँदै अहिले ७५ हजार पुगेको छ । वाटिका आर्ट ग्यालरीमा राखिएको सेतो, गोल्डेन र खैरो रंग प्रयोग गरिएको उनको गार्डन अफ इभ नामको पेन्टिङ देखाउँदै उनले भनिन्, मोर्डन आर्टको हरेक पेन्टिङ ओर्जिनल हुन्छ । एक पटक एउटा मुडमा बनाएको पेन्टिङ अर्को पटक दुरुस्तै बनाउन गाह्रो हुन्छ । मलाई मन पर्ने र कलाप्रेमीको रोजाइको यो पेन्टिङ ११ पटकसम्म बनाएकी छु । स्पेनमा आर्ट सम्बन्धी अध्ययन गरेर फर्केकी राणा विगत ८९ वर्षदेखि आर्ट क्षेत्रमा व्यवसायिक रुपमा क्रियाशील छिन् । उनले आफ्ना झन्डै तीन सय कलाकृति नेपालका विभिन्न सहर, अमेरिका, बेलायत, अष्ट्रेलिया, भारतलगायतका देशमा विक्री भएको बताइन् । कम्तीमा ५ हजारदेखि बढीमा ४ लाख ५० हजार रुपैयाँमा पेन्टिङ बेचेकी छन् । उनले घोडा आकृतिको एउटैपेन्टिङ काठमाडौंमा एउटा बैंकको सिइयोलाई ४ लाख ५० हजार रुपैयाँमा बेचेको बताइन् । ग्यालरी उद्घाटनकै दिन राणाको मयुर प्वाँख आकृतिको कलाकृति नेपाल प्रहरीका एसएसपी सौरभ शम्शेर राणाले ५० हजार रुपैयाँमा खरिद गरेका थिए । राणाले खुसी बाँडिन, विगतमा पेन्टिङ किन्न विदेश जानुपथ्र्यो । अब स्वदेशमै राम्रो पेन्टिङ बनाउने कलाकार छन् । बिक्री पनि भइरहेका छ । वाटिका आर्ट ग्यालरीमा कलाकार राणा र विमल प्रधानका ४० वटा विभिन्न कलाकृति राखिएका छन् । आर्ट ग्यालरी बिहान ११ बजेदेखि राति ८ बजेसम्म सर्वसाधारणलाई निःशुल्क अवलोकन गर्न खुला गरिएको छ । नेपालगन्जका स्थानीय कलाकार र अरु जिल्लाका कलाकारका कलाकृतिलाई पनि हामी ग्यालरीमा स्थान दिनेछौं, राणाले सञ्चारकर्मीलाई प्रतिक्रिया दिइन्, राजधानी बाहिर हामीले पहिलो पटक आर्ट ग्यालरी खोलेका छौं । कलाबारे बुझ्न, आफूलाई मन परेको पेन्टिङ उचित मूल्यमा खरिद गर्न सकिनेछ ।"
मुस्ताङमा ड्रोन क्यामेरासहित विदेशी नागरिक पक्राउ,"जोमसोम : हिमाली जिल्ला मुस्ताङको वारागुङ मुक्तिक्षेत्र गाउँपालिका१ मुक्तिनाथमा ड्रोन क्यामेरा उडाउँदै गरेका एक विदेशीसहित ३ जना नेपाली नागरिकलाई जिल्ला प्रहरी कार्यालय मुस्ताङले पक्राउ गरेको छ । नेपाल नागरिक उड्ययन प्राधिकरणको दर्ताबिना र संरक्षित क्षेत्रमा स्थानीय प्रशासनको अनुमतीबिना मानवरहित हवाई उपकरण ड्रोन क्यामेरा उडाएको भन्दै इलाका प्रहरी कार्यालय मुक्तिनाथको प्रहरी टोलीले अमेरिकी नागरिक वर्ष २८ का जेम्स राईसहितका अरु ३ जना नेपाली पक्राउ गरेको हो। ड्रोन क्यामेरासहित पक्राउ परेका अमेरिकी नागरिक राईको पोसपोर्ट नंम्बर ५९८९२२०४५ रहेको छ । अमेरिकाबाट ३० दिनको भिसा लिइ नेपाल आएका राईसहित अरु ३ नेपाली मोटरसाइकल चढेर मुस्ताङ आएका थिए । जिल्ला प्रहरी कार्यालय मुस्ताङले अमेरिकी नागरिक राईले प्रयोगको ७५० ग्राम वजनको मानवरहित हवाई उपकरण ड्रोन जफत गरेको छ भने पक्राउ परेका राईसहित अन्य ३ जनालाई सामान्य सोधपुछपछि छोडिएको जिल्ला प्रहरी कार्यालय मुस्ताङका प्रहरी निरीक्षक आशिष अधिकारीले जानकारी दिए । पक्राउ परेका उनीहरुले मुक्तिनाथ दर्शन गर्ने क्रममा मनोरञ्जनका लागि ड्रोन उडाएको प्रहरी समक्ष बताएका छन् । जिल्ला प्रहरी कार्यालय मुस्ताङले जफत गरिएको ड्रोन क्यामेरा बिहिबार जोमसोम नागरिक उड्ययन कार्यालयमा बुझाउने बताएको छ । कृषि ,शिक्षा,स्वास्थ्य,वन तथा वातावरण ,कलासंस्कृति ,मनोरञ्जन ,विकास तथा पिपद् व्यवस्थापन ,सुरक्षा तथा आम संञ्चार जस्ता बिषयमा अध्ययन अनुसन्धान,सूचना सम्प्रेषण र सर्वेक्षण आदीका लागि ड्रोन उपयोग गर्ने व्यक्ति ,संघ र संस्था लगायतका निकायले नागरिक उड्डयन प्राधिकरणको अनुमती लिनु पर्ने हुन्छ । एक वर्ष उपल्लो मुस्ताङमा निशेधित तथा नियन्त्रित क्षेत्रमा ड्रोन उडाएको भन्दै स्थानीय प्रशासनले एक चिनिया नागरिकलाई पक्राउ गरी ड्रोन जफत गरिएको थियो । यस्तै उपल्लो मुस्ताङमा ड्रोन उडाएकोमा नेपाली कथानक चलचित्र सम्हालिन्छ कहिले मन युनिटको ड्रोन जफत गरिएको थियो ।"
मोटरसाइकल चोर्ने गिरोह पक्राउ,"नेपालगन्ज : गत ५ माघमा नेपालगन्ज उपमहानगरपालिका२० का प्रतीक गुरुङको भे १० प ३५०६ नंको २०० सीसीको एनएस मोटरसाइकल चोरी भयो। नेपालगन्ज१८ को क्लाउड ९ रेस्ट्रो एन्ड डान्स बारको पार्किङबाट चोरी भएको सो मोटरसाइकल खोजी गर्दा प्यूठानमा बिक्री भएको प्रहरीले सूचना पायो। जिल्ला प्रहरी कार्यालय बाँकेले प्रहरी सहायक निरीक्षक विवेक अधिकारीको कमान्डमा विशेष टोली परिचालन गर्र्दा बाँके र बर्दियाबाट मोटरसाइकल चोरेर पहाडी जिल्लामा बिक्री गर्ने गिरोहलाई पक्राउ गर्न सफल भएको छ। बाँके प्रहरी प्रमुख एसपी ओमबहादुर रानाले चोरीका मोटरसाइकल रोल्पा, प्यूठान, दाङ र जाजरकोट जिल्लामा बिक्री गर्ने गिरोहका ६ जनालाई पक्राउ गरी बुधबार सार्वजनिक गरे। प्रहरीले बाँकेको खजुरा गाउँपालिका३ धौलागिरीका वर्ष ३५ का रामबहादुर थापा, जुम्ला चन्दननाथ नगरपालिका११ कालीखोलीका वर्ष ३१ का धीरेन्द्रविक्रम शाही, दाङको गढवा गाउँपालिका४ खड्कपुरका वर्ष २८ का इरसाद अहमद मुसलमान (वर्कसप मिस्त्री) लाई नियन्त्रणमा लिएको छ। त्यसैगरी रोल्पा लुग्री गाउँपालिका१ पाङका (जिपकार भाडामा चलाउने) वर्ष २८ का छविलाल पुनमगर, रोल्पाकै लुग्री गाउँपालिका५ गुम्चालका वर्ष २४ का नवराज रोका क्षेत्री र नेपालगन्ज१० सुगन्धटोलका वर्ष २८ का रञ्जित शर्मा (वर्कसप मिस्त्री) पक्राउ परेका छन्। प्रहरीले ६ थान चोरी भएका मोटरसाइकल पनि फेला पारेको छ। रामबहादुरले विगतमा भारतीय नागरिकसँग मिलेर चोरीका मोटरसाइकल खरिदबिक्री गर्ने गरेको र लकडाउनमा भारतीयसँग सम्पर्क सम्भव नभएपछि धीरेन्द्रविक्रम शाहीसँग मिलेर मोटरसाइकल चोर्ने गरेको प्रहरीले जनाएको छ। उनीहरूले भीडभाड ठाउँको मोटरसाइकलको तार काटेर डाइरेक्ट स्टार्ट हुने बनाएर ढकेरी र शमशेरगन्जको जंगलमा लुकाउने गरेको प्रहरीलाई प्रारम्भिक बयानमा बताएका छन्। चोरी गरिएका मोटरसाइकल प्यूठानको दरभानमा रहेको इरसाद र चेरनेटाको रञ्जितको वर्कसपमा पुर्याउने गरेका थिए। इरसाद र रञ्जित शर्माले चोरीको मोटरसाइकलको नंं प्लेट, इन्जिन र चेसिस नं परिवर्तन गरेर बिक्री गर्ने गरेको प्रहरी अनुसन्धानमा खुलेको छ। छविलाल र नवराजले चोरीको मोटरसाइकल खरिद गरी अन्य व्यक्तिलाई खरिद बिक्री गर्ने लगाउने गरेका थिए, एसपी रानाले भने। पक्राउ व्यक्तिले एक वर्षदेखि मोटरसाइकल चोरी गरेको स्वीकारेका छन्। उनीहरूले तीन साताअघि मालपोत कार्यालय अगाडिबाट २२० सीसीको पल्सर, पाँच महिनाअघि रोयल बाँके होटलभित्र गल्लीबाट १५० सीसीको, पाँच महिनाअघि एनटीभी कोहलपुर रोडबाट २२० सीसी पल्सर, ६ महिनाअघि नेपालगन्ज १२ कोरियनपुरबाट १५० सीसी पल्सर चोरी गरेका थिए। त्यसैगरी नौ महिनाअघि बाँके गाँउबाट डिस्कभर र २२० सीसीको पल्सर र कोहलपुरको हबल्दारपुरबाट २२० सीसीको पल्सर र एक वर्षअघि कोहलपुर दस बिघाबाट १५० सीसी पल्सर मोटरसाइकल उनीहरूले चोरेको स्वीकारेका छन्। बर्दियाको बढैयाताल गाउँपालिकाको तीन महिनाअघि बर्दियाको मानखोलाबाट १५० सीसी पल्सर र चार महिनाअघि बर्दियाबाटै हराएका २२० सीसी पल्सर मोटरसाइकल उनीहरूले चोरी गरेको एसपी रानाले बताए। यस्तो कार्यमा संलग्न हुनेलाई मुलुकी अपराध संहिता ऐन २०७४ मा चोरीसम्बन्धी कसुरमा तीन वर्षसम्म कैद र ३० हजार रुपैयाँसम्म जरिवाना हुने व्यवस्था छ।"
केन्द्रीय कारागारका २७०३ कैदीबन्दीलाई कोरोना खोप,"काठमाडौं : सरकारले केन्द्रीय कारागारका दुई हजार ७०३ कैदीबन्दीलाई कोरोना खोप प्रदान गरेको छ। सरकारले प्राथमिकताका आधारमा कोरोना खोप प्रदान गर्ने निर्णयअनुसार पहिलो चरणमा स्वास्थ्यकर्मी, सफाइकर्मीसँगै कैदीबन्दीलाई समेत कोरोना खोप प्रदान गरेको हो। केन्द्रीय कारागार जगन्नाथदेवलका सूचना अधिकारी रविनकुमार राईले तीन हजार ३३६ कैदीबन्दी रहेको केन्द्रीय कारागारमा दुई हजार ७०३ कैदीबन्दीलाई कोरोना खोप प्रदान गरिएको जानकारी दिए। कोरोना खोप लगाउन नमान्ने कैदीबन्दी र विरामी कैदीबन्दीबाहेक अन्य सबै कैदीबन्दीलाई कोरोना खोप प्रदान गरेका छौँ, राईले भने। विसं १९७१ मा स्थापना भएको मुलुककै पुरानो कारागारमा देशभरका अरु कारागारको तुलनामा धेरै कैदीबन्दी रहेका छन्। केन्द्रीय कारागार परिसरभित्र हाल केन्द्र, भद्र र महिला गरी तीनवटा जेल रहेका छन्। देशभरका कैदीबन्दीको उपचारका लागि केन्द्रीय कारागार परिसरभित्र कारागार अस्पतालसमेत सञ्चालनमा आएको छ। उक्त अस्पतालको क्षमता ३० शय्याको रहेको छ। मुलुककै सबैभन्दा पुरानो र ठूलो कारागारमा ७३ जनालाई कोरोना सङ्क्रमण देखिएको थियो। तीमध्ये कोरोना सङ्क्रमणका कारण सातको मृत्यु भएको सूचना अधिकारी राईले बताए।"
हिमाली भेगमा सडक,"जोमसोम : गण्डकी प्रदेशका हिमाली जिल्ला जोड्ने सडक डोल्पा र मुस्ताङको सीमा क्षेत्र याकखर्च नजिक पुगेको छ। सडक डिभिजन कार्यालयमार्फत निर्माणाधीन उक्त सडकको ४३ किलोमिटर स्तरोन्नति पूरा भएको छ। मनाङ, मुस्ताङ, डोल्पा र मुगुलाई सडक सञ्जालमा जोड्न आर्थिक वर्ष २०७६०७७ मा मुस्ताङको एक्लेभट्टीबाट डोल्पाको सिमाना याकखर्कसम्म पाँच प्याकेजमा सडक स्तरोन्नति अघि बढाएको थियो। उपल्लो डोल्पा र मुस्ताङको सीमासम्म ११ मिटर चौडा सडक विस्तारका लागि सरकारले ११ करोड बजेट उपलब्ध गराएको थियो। मुस्ताङ र डोल्पासम्म सडक विस्तार गर्न प्याकेज १ र २ को सडक स्तरोन्नतिको जिम्मा महादेव निर्माण सेवा, प्याकेज ३ र ४ को सडक स्तरोन्नतिको जिम्मा अमित बिल्डर्सले लिएको थियो। यस्तै मुस्ताङ र डोल्पाको अन्तिम बस्ती साङ्तादेखि याकखर्क सीमासम्म पुग्ने ९ किमि नयाँ ट्याक ओपन गरी सडक विस्तार गर्ने जिम्मा राधाकृष्ण एन्ड ब्रदर्स कन्ट्रक्सनले लिएको थियो। डोल्पामुस्ताङ सडकका लागि तीन निर्माण कम्पनीले पाँच प्याकेजमा काम गरेका थिए। जसअन्र्तगत पहिलो फेजको १ र २ प्याकेज १४ किमि सडकको २ करोड, दोस्रो फेजको ३ र ४ प्याकेज १७ किमि सडकको २ करोड बजेट छुट्ट्याइएको थियो। तेस्रो फेजको पाँचौं प्याकेज ९ किमि साङ्तादेखि नयाँ ट्र्याक ओपनसहितको सडक विस्तारमा ७ करोड बजेट थियो। कोरोना कहर तथा लकडाउनमा समेत मुस्ताङडोल्पा सडक विस्तारको काम रोकिएको थिएन। सडक डिभिजन कार्यालय बागलुङका सबइन्जिनियर सगुनकुमार सार्कीले गत वर्ष विनियोजित ११ करोड बजेटमा पाँच प्याकेजको सडक विस्तार पूरा भएको बताए। उनले तीन वटा निर्माण कम्पनीले ४३ किमि सडक निर्माण गरी कार्यालयलाई हस्तान्तरण भइसकेको उनले जानकारी दिए। निकै जोखिम र भौगोलिक विकट रहेको मुस्ताङडोल्पा सडक समुद्री सतहदेखि ४५ सय मिटरको उचाइबाट सडक स्तरोन्नति भएको छ। उत्तरी हिमाली क्षेत्र र पश्चिमतर्फका विभिन्न जिल्लालाई सडक सञ्जालमा जोड्न थप नयाँ ट्र्याक खोल्न चालू वर्षमा भौतिक पूर्वाधार मन्त्रालयले बजेट विनियोजन गरेको छैन। सिमानासम्म सडक पुर्याउन अब केही किमि मात्र बाँकी छ, सार्कीले भने बजेट विनियोजन नभएकाले काम भएको छैन। सडक निर्माण पूरा भएपछि उत्तरी डोल्पाका बासिन्दालाई मुस्ताङबाट खाद्यान्न तथा मालसामान ढुवानी गर्न सहज हुनेछ। यसअघि उपल्लो डोल्पाबाट मुस्ताङ आउजाउ गर्न हप्तौंदिन लाग्ने गरेकोमा यातायात सञ्चालनमा आए एकैदिन ओहोरदोहोर गर्न सकिन्छ।"
बलात्कार प्रयास गरेको आरोपमा पक्राउ,विराटनगर : विराटनगरका एक जना घरजग्गा कारोबारीलाई युवतीमाथि बलात्कार प्रयास गरेको आरोपमा प्रहरीले बुधबार साँझ पक्राउ गरेको छ। पक्राउ पर्नेमा विराटनगर महानगरपालिका२ का ६० वर्षीय ज्ञानु प्रधान रहेका छन्। मोरङ प्रहरीका प्रवक्ता डीएसपी लोकदर्शन थापाका अनुसार दुर्व्यवहार गर्दै एक युवतीमाथि साँझ बलात्कारको प्रयास गरेको आरोप लागेपछि प्रधानलाई नियन्त्रणमा लिएर घटनाको अनुसन्धान थालिएको छ। पक्राउ परेका व्यक्ति विराटनगरमा लामो समयदेखि घरजग्गा सम्बन्धी कारोबार गर्दै आएको पाइएको छ। प्रहरीका अनुसार उनी प्राइम लाइफ इन्सुसेन्सका एजेन्ट पनि हुन्। सुरुमा छिमेकीले विराटनगरमा रहेको आफ्नो घर बिक्री गरिदिन प्रधानसँग आग्रह गरेको प्रहरीले जनाएको छ। घर किन्ने ग्राहक ल्याइएको बहाना बनाएर पुगेका उनले एक्लै रहेका बेला घरधनीकी छोरीमाथि हातपात गर्दै बलात्कारको प्रयास गरेको खुलेको प्रहरीको भनाइ छ। प्रहरीका अनुसार बिक्रीको तयारीमा रहेको घर किन्ने ग्राहक खोजेका उनी ती ग्राहकलाई लिएर दिउँसो त्यहाँ पुगेका थिए। विदेश जाने तयारीमा रहेका घरधनी अहिले काठमाडौंमा छन्। प्रहरीका अनुसार अमेरिका जानुअघि विराटनगरमा भएको जग्गा र घर बिक्री गर्ने योजना रहेको कुरा उनलाई घरधनीले सुनाएपछि उनले ग्राहक खोज्न थालेका थिए। त्यही क्रममा दिउँसो ग्राहाक लिएर घरमा गएको र साँझ पुनः पुगेर एक्लै रहेकी घरधनीकी छोरीमाथि हातपात गर्दै बलात्कारको प्रयास गरेको प्रारम्भिक अनुसन्धानबाट खुलेको प्रहरीको भनाइ छ। डीएसपी थापाले घटनाका सम्बन्धमा थप अनुसन्धान भइरहेको जनाए। उनले पीडित पक्षबाट परेको किटानी जाहेरीका आधारमा प्रधानविरुद्ध मुद्दा चलाउन म्याद थप गरेर अनुसन्धान थालिने जानकारी दिए।
ललिता निवास प्रकरणमा ढकाललाई थुन्न आदेश,"काठमाडौं : बालुवाटारस्थित ललिता निवासको सरकारी जग्गा व्यक्तिमा नामसारी गरेको घटनाका अभियुक्त डाशोभाकान्त ढकाललाई विशेष अदालतले थुना राख्न आदेश दिएको छ। ढकाललाई न्यायाधीशहहरू अब्दुल अजिज मुसलमान, बालेन्द्ररूपाखेती र चन्द्रबहादुर सारूको संयुक्त इजलासले पुर्पक्षका लागि थुन्न आदेश दिएको हो। २०७६ माघ २२ मा अख्तियार दुरुपयोग अनुसन्धान आयोगले ढकालसहित १सय७५ जनाविरुद्ध विशेष अदालतमा मुद्दा दायर गरेको थियो। ललिता निवासको २ सय ९९ रोपनीमध्ये १ सय ३६ रोपनी व्यक्तिको नाम गराउन बिचौलियाको भूमिकामा रहेका ढकालविरुद्ध अख्तियारले ३९ करोड २८ लाख बिगो मागदाबी गरेको थियो। ढकालले ललिताको निवासको सरकारी जग्गामा नक्कली मोही खडा गरेर व्यक्तिको नाम कायम गराउन मूख्य भूमिका निर्वाह गरेका थिए। ढकाल र रामकुमार सुवेदीलाई पूर्वसचिव शारदाप्रसाद त्रितालको संयोजकत्वको छानबिन समितिले भूमाफिया भनेर किटान गरेर कारबाहीका लागि सिफारिस गरेको थियो। ढकाल ललिता निवासको जग्गा व्यक्तिको नाममा कायम गर्ने प्रक्रियामा प्रारम्भदेखि नै संलग्न रहेको देखिएको विशेष अदालतको आदेशमा उल्लेख छ।ढकालका पक्षबाट वरिष्ठ अधिवक्ता शम्भु थापा,विश्वनाथ दाहाल, केदारप्रसाद दाहाल र समिर शर्मालगायतले बहस गरेका थिए। ललिता निवास जग्गा प्रकरणमै ढकालकी पत्नी उमाकुमारी ढकाल्नी विशेष अदालतबाट धरौटीमा रिहा भएकी छन्। उनीसँग अख्तियारले ९१ लाखभन्दा बढी बिगो मागदाबी गरेको छ। ललिता निवास प्रकरणमै अख्तियारका पूर्वप्रमुख आयुक्त दीपकुमार बस्न्यातलाई थुनामा राख्न अदालतले यसअघि नै आदेश दिएको छ। व्यापारी मीनबहादुर गुरुङलाई भने धरौटीमा रिहा गरेको छ। अख्तियारले यो प्रकरणमा पूर्वउपप्रधानमन्त्री विजयकुमार गच्छदार, डम्बर श्रेष्ठ, चन्द्रदेव जोशीगरी तीन मन्त्री, ६ विशिष्ट श्रेणीका कर्मचारीसहित १ सय ७५ जनाविरुद्ध मुद्दा दायर गरेको थियो। विशेष अदालतमा यो मुद्दा चलिरहेको छ।"
शुक्रबारदेखि पुनः वर्षा र हिमपातको सम्भावना,"काठमाडौं : पश्चिमी वायुको आंशिक प्रभावले बिहीबार वाग्मती, गण्डकी र प्रदेश नं एक मा आंशिक बदली रही अन्य भूभागमा मौसम सामान्यतया सफा हुने भएको छ। पश्चिमी वायुको प्रभावले शुक्रबारबाट देशभर मौसम बदली भई उच्च पहाडी तथा हिमाली भूभागका केही स्थानमा हल्का वर्षा र हिमपातको सम्भावना रहेको मौसमविद् प्रतिभा मानन्धरले बताए। 'शुक्रबारदेखि आइतबारसम्म देशभर आंशिकदेखि सामान्य बदली भई उच्च पहाडी र हिमाली भूभागमा हिमपातको सम्भावना रहेको छ', उनले भने। मौसमविद्का अनुसार पश्चिमी वायुको प्रभावले ठूलो पानी पर्ने सम्भावना नरहे पनि हिमपातका कारण तापक्रम घट्ने सम्भावना रहेको छ। जल तथा मौसम विज्ञान विभागले आगामी २४ घण्टाभित्र उच्च पहाडी तथा हिमाली भूभागमा हल्कादेखि मध्यम हिमपातको सम्भावना र तराईका केही भूभागमा बिहानपख हुस्सुकुहिरो लाग्नसक्ने हुँदा चिसो अझै रहिरहने देखिएकाले आवश्यक सतर्कता अपनाउन सबैमा अनुरोध गरेको छ। हाल देशभर मौसम सामान्यतया सफा रहेको छ र तराई तथा पहाडका केही भूभागमा हुस्सुकुहिरो लागेको छ। दिउँसो वाग्मती, गण्डकी र प्रदेश नं १ मा आंशिक बदली रही बाँकी भूभागमा मौसम सामान्यता सफा रहने छ। मौसम पूर्वानुमान महाशाखाको पछिल्लो विवरण अनुसार आज काठमाडौँ उपत्यकाको न्यूनतम तापक्रम ६ दशमलव चार डिग्री र अधिकतम तापक्रम २० दशमलव तीन डिग्री सेल्सियस रहने छ। त्यस्तै आज सबैभन्दा कम जिरीको न्यूनतम तापक्रम शून्य दशमलव तीन डिग्री सेल्सियस रहेको छ।"
महिला विदेश जाँदा सिफारिसका विषयमा निर्णय भएको छैन : अध्यागमन विभाग,"काठमाडौं : भिजिट भिसामा विदेश जाने महिलाले परिवार र स्थानीय तहको सिफारिस अनिवार्य चाहिने भन्ने विषयमा कुनै पनि निर्णय नभएको अध्यागमन विभागले जनाएको छ। पछिल्ला केही दिनयता भिजिट भिसामा जाँदा अनिवार्यरूपमा परिवार र स्थानीय तहको सिफारिस आवश्यक पर्ने गरी निर्णय हुन लागेको भन्ने विषयमा भएको चर्चाको विषयमा गम्भीर ध्यानाकर्षण भएको जनाइएको छ। विभागले बिहीबार एक विज्ञप्ति जारी गर्दै उक्त विषयमा कुनै पनि निर्णय नभएको भन्दै भ्रममा नपर्न अनुरोध गरेको छ। विभागले सार्वजनिक गरेको विज्ञप्तिमा भनिएको छ, 'हाल विभिन्न सञ्चारमाध्यममा आएजस्तो नभई खाडी र अफ्रिकी मुलुकजस्ता जोखिम सम्भाव्य मुलुकमा पहिलोपटक एक्लै यात्रा गर्ने र आफ्नो यात्राबारे सामान्य जानकारीसमेत नभएका महिलाका लागि आवश्यक पर्न सक्ने गरी आन्तरिक छानबिन कार्यदलका सुझावका रूपमा आएको विषय हो, सो विषयमा हालसम्म कुनै निर्णय भएको छैन, सार्वजनिक सरोकारका विषयमा निर्णय गर्दा संविधान प्रदत्त अधिकार, विश्वव्यापी मान्यता, आम जनताको धारण र कार्यान्वयन सहजतासमेत हेरी नागरिकका मौलिक अधिकार कुण्ठित नहुने गरी निर्णय हुनेछ।' रु १५ लाखको बीमा अनिवार्य विभागले भिजिट भिसामा विदेश जाने नेपालीलाई रु १५ लाख बराबरको जीवन बीमा अनिवार्य गर्ने तयारी गरेको छ। पछिल्लो समय पासपोर्ट बनाउन नसक्ने नेपालीसमेत दलालको चङ्गुलमा परेर भिजिट भिसामा विदेश गएर अलपत्र पर्ने गरेको गुनासोपछि विभागले बीमा अनिवार्य रहने गरी अध्यागमन कार्यविधि संशोधनका लागि गृह मन्त्रालयमा प्रस्ताव पठाइसकेको छ। जुनसुकै देशमा जाने जो कोही नेपालीले रु १५ लाख बराबरको बीमा गरेको प्रमाणपत्र पेश गरेपछि मात्र अनुमति दिने गरी विभागले कार्यविध संशोधन गर्न केही दिनअघिमात्र मन्त्रालयमा सिफारिस गरिएको विभागका महानिर्देशक रमेशकुमार केसीले जानकारी दिए। विभागले पठाएको प्रस्तावका आधारमा गृहमन्त्री रामबहादुर थापाले (मन्त्रीस्तरीय निर्णयबाट) उक्त प्रस्ताव स्वीकृति गरेपछि कार्यान्वयनमा आउनेछ।"
खर्चिलो बन्दै आन्दोलन र समर्थन,"चितवन : नेपाल कम्युनिष्ट पार्टी (नेकपा) का अध्यक्ष एवं प्रधानमन्त्री केपी शर्मा ओलीले प्रतिनिधिसभा विघटन गरेपछि शक्ति प्रदर्शनका नाममा गरिने समर्थन र विरोधका कार्यक्रम खर्चिला बन्दै गएका छन्। ठूला सभा सम्मेलनमा कार्यकर्ता उतार्नका लागि ठूलो खर्च हुने गरेको छ। नेपाल कम्युनिष्ट पार्टी (नेकपा) को ओली पक्षधर, प्रचण्डनेपाल पक्ष र नेपाली कांग्रेसले जिल्ला, प्रदेश र केन्द्रस्तरका विरोध र समर्थनका कार्यक्रम गरिरहेका छन्। ती कार्यक्रममा टाढाटाढाबाट कार्यकर्ता ओसार्न, स्टेज तयार गर्न, झण्डा बनाउन, माइक, पानी, स्टेशनरी, खाना, प्रचारप्रसारलगायतमा ठूलो खर्च हुने गरेको छ। नेकपा चितवनका अध्यक्ष यमबहादुर परियारले बुधबार काठमाडौँमा भएको विरोधसभामा २०० वटा ठूला बस र ठूलै सङ्ख्याका साना गाडीमा कार्यकर्ता गएको बताए। यसअघि माघ ९ गते ८० वटा बस र पुस १४ गते ४९ वटा बस कार्यकर्ता बोकेर काठमाडौँ गएको उनको भनाइ छ। यी कार्यक्रममा साना गाडी पनि ठूलो सङ्ख्यामा गएका थिए। एउटा बसले चितवनदेखि काठमाडौँसम्म जाँदा आउँदा रु २५ हजार हाराहारी भाडा लिने गर्दछन्। नेता कार्यकर्तालाई बाटोमा खाजा, खाना, पानी पनि ठूलै खर्च हुने गर्दछ। यस्तै झण्डा र ब्यानरमा पनि खर्च हुने गरेको छ। परियारले पार्टीभित्रकै नेता कार्यकर्ताबाट आर्थिक सङ्कलन गरेर खर्च जुटाउने गरेको बताए। उनका अनुसार कतिपय कार्यकर्ता आफैँले खर्चको व्यवस्थापन गर्ने गरेका छन्। नेकपा ओली पक्षले जिल्लामा माघ १७ गते प्रधानमन्त्री ओलीको उपस्थितिमा जनसभा आयोजना गर्यो। सो सभामा १०० हाराहारी बसले जिल्लाका विभिन्न ठाउँबाट कार्यकर्ता ओसारेका थिए। सोही पक्षले माघ २३ गते काठमाडौँमा यहाँबाट ठूलो सङ्ख्यामा कार्यकर्ता लगेको थियो। भरतपुर महानगरपालिका११ बाट मात्रै चार वटा बसमा कार्यकर्ता लगेको स्थानीय नेता ईश्वरी पण्डितले जानकारी दिए। जिल्लाका सात पालिकामा ९८ वटा वडा छन्। ती सबै वडाबाट धेरथोर कार्यकर्ता सभामा गएका थिए। पण्डितका अनुसार एउटा बसलाई रु २१ हजारका दरले आवतजावत भाडा बुझाइएको थियो। कार्यकर्ता कतिपयले आफ्नै खर्चमा खाजा खाना खाए पनि केहीलाई भने खाना खाजाको व्यवस्था गरिएको थियो। सो पार्टीका केन्द्रीय सदस्य एवं जिल्ला पार्टी कार्यालय संयोजक पार्वती रावल जिल्लाबाट काठमाडौँ कति सवारी गए भन्ने यकिन सङ्ख्या आइनसकेको बताउँछन्। यस्तै नेपाली कांग्रेस चितवनले यस बीचमा वडादेखि जिल्ला तहसम्मका विभिन्न विरोध कार्यक्रम गरेको छ। सभापति जीतनारायण श्रेष्ठका अनुसार मङ्सिर २९ गते जिल्ला तहको, पुस १३ गते क्षेत्रीयस्तरको, पुस २५ गते प्रदेशस्तरको, माघ ३ गते नगरस्तरको र माघ ८ गते वडास्तरको विरोध कार्यक्रम सम्पन्न भइसकेका छन्। फागुन ३ गतेको विरोधसभाको तयारीमा रहेको उनले जानकारी दिए। ती सबै कार्यक्रममा झण्डा, माइकिङ, अन्य प्रचारप्रसार, स्टेजलगायतमा निकै खर्च हुने गरेको श्रेष्ठको भनाइ छ। उनका अनुसार जिल्लास्तरमा एउटा कार्यक्रम गर्दा रु एक लाखदेखि दुई लाखसम्म खर्च हुने गरेको छ। यस्ता कार्यक्रममा वडास्तरबाट सहयोग जुटाएर कार्यकर्ता बसमा समेत ल्याउने गरिएको छ। खर्चको लेखाजोखा नहुने भए पनि निकै खर्चिलो हुने गरेको नेता बताउँछन्। सबै पक्षले निकट उद्योगी व्यवसायीसँग सहयोग जुटाउने गरेका छन्। बाहिर चन्दा नउठाइएको भए पनि आन्तरिकरूपमा खर्चको व्यवस्थापन भने गरिरहेका छन्। उद्योग वाणिज्य सङ्घ चितवनका अध्यक्ष राजु श्रेष्ठ संस्थागतरूपमा चन्दा नमागेको बताउँछन्। उद्योग सङ्घ चितवनका अध्यक्ष राजु पौडेलले पार्टी निकट उद्योगी व्यवसायीसँग स्वेच्छिक चन्दा मागेको बताए। उनले भने, 'म निकटको पार्टीले सहयोग गर्नुपर्यो भनेका छन्, मेरो भागमा कति पर्छ दिन्छु भनेको छु। सबैको यस्तै हो।' हेर्दा सामान्य लाग्ने भए पनि यस्ता कार्यक्रममा लाखौँ रुपैयाँ खर्च भइरहेको छ। खर्च व्यवस्थापन गर्ने जिल्लाका नेतालाई धौधौ पर्ने गरेको छ।"
