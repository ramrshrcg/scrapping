शीर्षक,विवरण
रोजगारी जोगाऊ,"कोरोना भाइरस महामारी (कोभिड१९) का कारण देशभित्र र वैदेशिक रोजगारमा रहेका धेरै नेपालीको रोजगारी संकटमा पर्ने देखिएको छ। राष्ट्रिय योजना आयोगको तथ्यांकले देशभित्र झण्डै ९६ लाख मानिसले रोजगारी गुमाउन सक्ने अनुमान गरेको छ। त्यस्तै विदेशमा रहेका ६७ लाख नेपालीले रोजगारी गुमाउन सक्छन्। गरिबी, भोकमरी, स्वास्थ्य, शिक्षा, पोषणमा यसको प्रत्यक्ष असर देखा पर्नेछ। ठूलो संख्यामा मानिसले रोजगारी गुमाएपछि मानव विकासमा समस्या देखा पर्नेछ। हामीकहाँ हरेक वर्ष झण्डै पाँच लाख नयाँ श्रमशक्ति श्रम बजारमा आउँछन्। रोजगारीका अवसर संकुचित भएपछि मुलुकभित्र बेरोजगारीले अन्य धेरै आर्थिक, सामाजिक र राजनीतिक संकट समेत निम्त्याउन सक्छ। कोभिड१९ को महामारी लम्बिँदै गर्दा दैनिक ज्यालामजदुरी गर्नेहरू ठूलो मारमा परेका छन्। उनीहरूलाई बचाउन र जीवन निर्वाहका लागि सरकारले राहतका कार्यक्रमलाई निरन्तरता दिनुपर्छ। जटिल परिस्थितिलाई सम्बोधन गर्न सरकारले रोजगारी सिर्जनालाई प्राथमिकतामा राख्नुपर्छ। ठूलो संख्यामा रोजगारी सिर्जना गर्ने निजी क्षेत्र पनि संकटमा रहेकाले यसलाई वित्ताीय तथा मौद्रिक प्रोत्साहनका माध्यमबाट रोजगारी जोगाउनुपर्ने हुन्छ। सरकारले विकास निर्माणका कामबाट रोजगारी सिर्जना हुने भन्दै यो समस्यालाई सरल ढंगले लिएको आभास हुन्छ। तर, कोभिड१९ का कारण विगतमा जस्तो धेरै आयोजनामा काम हुन गाह्रो देखिन्छ। निर्माण सामग्री आपूर्ति, स्वास्थ्य मापदण्डको पालना, मजदुरको सुरक्षित बसोबास, कार्यस्थलमा स्वास्थ्योपचारको प्रबन्ध जस्ता व्यवस्था गर्नुपर्ने भएकाले सरकारले ठूला र राष्ट्रिय गौरवका आयोजनामा पर्याप्त बजेट विनियोजन गरी निर्माण सम्पन्न हुने चरणमा रहेकालाई सम्पन्न गर्ने र अन्यमा वर्षैभर काम हुने वातावरण मिलाउनुपर्छ। ठूला पूर्वाधार आयोजनामा ठूलो संख्यामा रोजगारी सिर्जना हुन्छ भने निश्चित आयोजनामा निर्माण सामग्री जुटाउन र स्वास्थ्यसम्बन्धी सुरक्षाका सबै मापदण्ड अपनाएर सरकारले काम गराउन सक्छ। अर्कोतर्फ, कृषि क्षेत्रमा धेरैलाई स्वरोजगार गराउने सरकारको नीति देखिन्छ। हाम्रो मुलुकको निर्वाहमुखी कृषि, उचित प्रतिफल, भण्डारण तथा बजारको अभावले युवा कृषिबाट पलायन भएका हुन्। कृषि क्षेत्रको यो नियतिलाई रूपान्तरण गरी व्यावसायीकरण गर्न सरकारको स्पष्ट सोच र नीति पर्याप्त छैनन्। कृषि क्षेत्रमा कार्यान्वयनमा ल्याइएका दीर्घकालीन कृषि योजना असफल भयो। अहिलेको कृषि विकास रणनीतिमा पनि स्पष्ट सोचको अभाव देखिन्छ। कृषि उत्पादनको बजारीकरण, न्यूनतम प्रतिफलको सुनिश्चितता, देशभित्र उत्पादनलाई राष्ट्रिय आपूर्ति सञ्जाल अर्थात् बजार केन्द्रहरूसँग जोड्नुपर्ने आवश्यकता छ। कृषि प्रशोधन उद्योगलाई बढावा तथा उच्च मूल्यका कृषि वस्तुको उत्पादन, प्याकेजिङ, प्रशोधन तथा निर्यातको सम्भावनालाई समेत हेर्नुपर्ने हुन्छ। वर्षौंदेखि नफेरिएको कृषि क्षेत्रको नियति फेर्न सरकारले कृषि व्यावसायीकरणको एकीकृत योजना ल्याउनुपर्छ। अर्कोतर्फ, देशव्यापी रहेका साना, मझौला उद्योग बचाउन सरकारले सहुलियत कर्जा, चालु पुँजी (वर्किङ क्यापिटल), कर सहुलियत लगायतका अत्यावश्यक व्यवस्था गर्नुपर्ने हुन्छ। स्टार्ट अप र प्रविधिमा आधारित कम्पनीहरूलाई बढावा दिनेतर्फ सरकारले ध्यान दिनुपर्छ। एकै पटक करोडौं मानिसलाई रोजगारी दिनुपर्दा सरकारले रोजगारीलाई विशेष कार्यक्रमका रूपमा सञ्चालन गर्नुपर्छ। प्रधानमन्त्री रोजगार कार्यक्रम जस्ता रोजगारीकेन्द्रित कार्यक्रम प्रभावकारी, निष्पक्ष र उत्पादनमा आधारित बनाउनुपर्छ। सबैभन्दा धेरै रोजगारी सिर्जना गर्ने निजी क्षेत्रलाई सरकारले आर्थिक प्याकेजमार्फत् सम्बोधन गर्नुपर्छ। उदाहरणका लागि व्यवसाय ठप्प भएपछि पर्यटन र खासगरी होटेल क्षेत्रले कर्मचारीलाई ६ महिनासम्म तलबको १२५ प्रतिशत र सेवा शुल्क आफ्नोतर्फबाट दिने र बाँकी सरकारका तर्फबाट २० अर्ब रुपैयाँको रोजगारी संरक्षण प्याकेज माग गरेका छन्। अतिप्रभावित पर्यटन क्षेत्रले रोजगारी जोगाउन सरकारको सहयोग खोजेको छ। उद्यम बचाउन कर्मचारी, रोजगारदाता र सरकारको त्रिपक्षीय भूमिका हुन्छ। अहिले कतिपय अवस्थामा रोजगारदाताको एकपक्षीय निर्णयले श्रमिकमाथि अन्यायपूर्ण व्यवहार र श्रम सम्बन्धमा तिक्तताको अवस्था देखापरेको छ। यसलाई सरकारले त्रिपक्षीय समन्वयका माध्यमबाट सम्बोधन गर्नुपर्छ। सरकारले नगदप्रवाह सुकेका उद्योगलाई सहुलियतपूर्ण पुनर्कर्जा, चालु पुँजी, कर, विद्युत्मा सहुलियतका माध्यमबाट सम्बोधन गर्न सक्छ। जसले गर्दा उद्यमीहरूले रोजगारी बचाउन सकुन्। रोजगारी बचाउन सरकारले प्रभावित उद्योग, व्यवसायलाई वर्गीकरण गरी क्षतिका आधारमा उपयुक्त सम्बोधन गर्नुपर्छ। अन्यथा, न उद्योगधन्दा बचाउन सकिन्छ न त रोजगारी नै बाँकी रहन्छ। सरकारको अकर्मण्यताले उद्यम, व्यवसाय मर्ने र रोजगारी गुम्ने अवस्थामा पुगेको खण्डमा देशको अर्थतन्त्रले त्यसको भयावह क्षति व्यहोर्नु पर्नेछ। यसबाट मानव विकास र गरिबी निवारणमा ठूलो चुनौती थपिनेछ।"
नयाँ नक्सा संयुक्त राष्ट्रसंघमा पठाइने,"काठमाडौं : सरकारले राजनीतिक र प्रशासनिक नयाँ नक्सा सार्वजनिक गरेसँगै छिमेकीद्वयसहित अन्तर्राष्ट्रिय समुदायलाई दिने भएको छ। परराष्ट्र मन्त्रालयले पहिलो चरणमा सार्वजनिक नक्सा संयुक्त राष्ट्रसंघमा बझुाउने तयारी गरेको छ। राष्ट्रसंघमा सदस्यता लिँदा बुझाएको विवरणसँग नक्सा मेल खाने भएपछि त्यहाँ नक्सा बुझाउने तयारी गरिएको परराष्ट्र उच्चस्रोतले बतायो। यसअघि नेपालले औपचारिक रूपमा नक्सा बुझाएको थिएन। सदस्य बन्ने समयमा राष्ट्रसंघले नक्सा माग गरेको तर नक्सा अनुसारको नेपालको सिमानाको सम्पूर्ण विवरण बुझाएको हुनाले त्यसयता यसको आवश्यकता परेको थिएन। यहीबीचमा अन्नपूर्ण पोस्ट्मा नक्साको विवरणमात्र राष्ट्रसंघमा बुझाएको समाचार सार्वजनिक भएदेखि नै सरकारले नेपालको नक्सा जारी हुने वित्तिकै राष्ट्रसंघलाई पठाउने योजना बनाएको थियो। अहिले सरकारले १८१६ को सुगौली सन्धिमा भएको सम्झौता अनुरूपकै भूभागलाई समेटेर आफ्नो नयाँ राजनीतिक एवं प्रशासनिक नक्सा बुधबार सार्वजनिक गरेलगत्तै त्यसलाई अन्तर्राष्ट्रिय समुदायमा पठाउने तयारी गरेको हो। परराष्ट्र मन्त्रालयले पहिलो दुई छिमेकीलाई जानकारी दिने र त्यसपछि राष्ट्रसंघमा पठाउने सुझाव दिए पनि राजनीतिक नेतृत्वले राष्ट्रसंघमा पठाउन पर्ने बताउँदै अँएका छन्। यसै साता नक्सा पठाउने भने पनि नक्सा सार्वजनिक भएपछि भारतले कडा शब्दमा नेपालले जारी गरेको नक्सामा आपत्ति जनाएपछि के गर्ने भन्दै छलफल अघि बढाउने भएका छन्।भारतले कात्तिकमा आफ्नो राजनीतिक नक्सा सार्वजनिक गर्दा नेपाली भूभाग परेको भन्दै नेपालले आपत्ति गरेकै शैलीमा अहिले भारतले पनि आपत्ति गरेको छ। नेपालले उक्त नक्सा संयुक्त राष्ट्रसंघको अलवा भारतमा शासन गरेको राष्ट्र बेलायत, छिमेकी भारत र चीनलाई पठाउने पररराष्ट्र स्रोतले जानकारी दियो। यद्यपी परराष्ट्रमन्त्री प्रदीप ज्ञवालीले यो विषयमा कुनै जानकारी दिएका छैनन। लगातारको जिज्ञासामा उनले यो विषयलाई वेवास्ता गरे। बेलायत र चीनसहित राष्ट्रसंघ सुरक्षा परिषद् अन्य स्थायी सदस्य अमेरिका, रसिया र फ्रान्सलाई उक्त नक्सा पठाउने तयारी गरेको हो। तर मन्त्रालयमा भएको बहसमा उक्त नक्साको विषयमा विवाद आएकाले भारतसँग स्पट छलफल गरेर मात्र अन्यत्र पठाउन राम्रो हुने सुझाव पनि आएको छ। तर, भारतले उक्त नक्सामा आपत्ति जनाउँदै आफ्नो भूभाग नेपाली नक्सामा परेको भनिसकेकाले नक्सा सबै सम्बन्धित अन्तर्राष्ट्रिय निकायमा लैजान राजनीतिक दलहरूबाट सुझाव आएको छ। नक्सा नै सार्वजनिक गरिसकेपछि जानकारी दिन कुन ठूलो कुरा भयो भन्दै जानकारी दिन सबै दूतावासहरूलाई नक्सा पठाउने तयारी गरेको छ। उक्त नक्सा पहिले त भारतलाई नै जानकारी दिँदै त्यसबारेमा स्पष्ट पार्ने प्रक्रिया नेपालले अघि बढाउने जनाएको थियो। नेपालको उक्त भूभाग बारे जतिबेला भारत र चीनले सहमति गरेर नयाँ नाका खोल्ने तयारी गरी त्यतिबेला नै दुवै मुलुकलाई विरोध पत्र दिएको बताइएको छ। सुशील कोइराला प्रधानमन्त्री रहँदा दिइएको उक्त विरोध पत्र बाहिर ल्याउन पनि परराष्ट्रलाई दबाब परिरहेको अवस्थामा नक्सा राष्ट्रसंघमा बुझाउने या नबुझाउने अर्को समस्या आइलागेको छ। यस विषयमा परराष्ट्रसचिव शंकरदास बैरागीदेखि अन्य मातहतका कोही पनि अधिकारीले औपचारिक धारणा राखेका छैनन। उनीहरू यो विषय राजनीतिक तहबाट टिप्पणी लिन भनिरहेका छन्। सीमा कता मिचियो के भयो भन्ने विषय नितान्त प्राविधिक कुरा हुन तर वास्तविकता त्यही हो काली (महाकाली) नदी र मेची नदी वारिको भूभाग नै नेपाल हो। त्यही भूभाग नेपालले स्पष्ट पारेर नयाँ नक्सा जारी गरेको परराष्ट्र अधिकारीले पनि बताए। यद्यपी परराष्ट्रले भारतको प्रतिक्रियाबारे कुनै जवाफ दिएको छैन। यसमा निशानलाई परिवर्तन गर्ने विषय भन्दा पनि त्यहाँ नयाँ नक्सा राख्ने र अनुसूची थप्ने कार्य राम्रो हुने सुझाव पनि परराष्ट्रको रहेको छ।"
नक्सामा नयाँ इतिहास : मन्त्री अर्याल,"काठमाडौं : सरकारले सन् १८१६ मार्च ४ मा भारतमा राज गरेका ब्रिटिस शासकसँग गरेको सन्धिमा अडेर लिम्पियाधुरासहित नयाँ राजनीतिक तथा प्रशासनिक नक्सा बुधबार सार्वजनिक गरेको छ। भूमि व्यवस्था, सहकारी तथा गरिबी निवारणमन्त्री पद्माकुमारी अर्यालले नेपालको नयाँ नक्सा सार्वजनिक गर्दै भनिन्, भारतद्वारा अतिक्रमित लिम्पियाधुरा, कालापानी, लिपुलेक क्षेत्रका साथै ७ प्रदेश, ७५३ स्थानीय तह, ७७ जिल्लासमेत समेटिएको छ। नयाँ नक्सा सार्वजनिकसँगै नक्साबाट नेपालको नयाँ युग सुरु भएको उनको दाबी छ। उनले आगामी दिनमा छिमेकी मित्रराष्ट्र भारत सरकारसँग द्विपक्षीय वार्ता र कूटनीतिक प्रयासमार्फत नक्सामा रहेको भूमि नेपालतर्फ भोगचलनमा ल्याउने पनि बताइन्। त्यहाँको समस्या समाधान गर्न सरकार प्रतिबद्ध रहेको पनि उनले बताइन्। भनिन्, नक्सा प्रकाशनलाई भारतले सकारात्मक रूपमा लिएको विश्वास सरकारको छ। नक्सा प्रकाशन गर्न र प्रचलनमा ल्याउन नेपाल केपी ओली नेतृत्व मन्त्रिपरिषद्ले जेठ ४ मा निर्णय लिएको हो। मन्त्रिपरिषद्ले नेपालको अद्यावधिक राजनीतिक प्रशासनिक नक्सा स्वीकृत गरी लागू गर्दै सबै स्थानमा प्रयोगमा ल्याउने निर्णय लिएको थियो। भूमि व्यवस्था, सहकारी तथा गरिबी निवारण मन्त्रालयका सचिव केदार न्यौपानेको प्रस्तावअनुसार मुख्य सचिव लोकदर्शन रेग्मीले लिम्पियाधुरालाई दार्चुला जिल्लाको व्यास गाउँपालिकामा समेटेर नक्सा प्रमाणीकरण गरेका हुन्। मन्त्रीले नक्सा सार्वजनिक गरेसँगै निसान छाप, पाठ्यक्रममा पहिलो पटक लिम्पियाधुरा सहितको नक्सा लागू हुने भएको छ। नापी विभागका महानिर्देशक प्रकाश जोशीसहितको प्राविधिक टोलीले यो नक्सा बनाएको हो। प्रमाणित नक्सा नै नेपालको नयाँ नक्साका रूपमा रहनेछ। जसमा भारतले अतिक्रमण गरेका गुन्जी, नाबी र कुटीलगायत बस्ती समेटिएको छ। सन् १८१६ मार्च ४ मा तत्कालीन इस्ट इन्डिया कम्पनी र नेपाल सरकारबीच भएको सुगौली सन्धिअनुसार कालीनदी र सोभन्दा पूर्वको भूभाग नेपाल राज्यको अभिन्न अंग भएको तर हाल नेपालमा प्रचलित नक्सामा कालीनदी पूर्वका गुन्जी, नाबी, कुटीलगायत केही भूभाग समेटिएको थिएन, मन्त्री अर्यालले भनिन्, ती भूभागसमेत देशको सीमाभित्र पर्ने गरी तथा कालीनदीको उद्गमस्थल लिम्पियाधुरासम्म नक्सामा देखिने गरी नेपालको अद्यावधिक प्रशासनिक नक्सा तयार गरिएको हो। जग्गा नापजाँच नियमावलीबमोजिम गठित समितिको ०७६ फागुन १३ को बैठकले लिम्पियाधुरासहित उक्त भूभाग समेटी नक्सा प्रकाशन गर्न सिफारिस गरेको थियो। संघीय संसद्को राज्य व्यवस्था तथा सुशासन समिति, अन्तर्राष्ट्रिय सम्बन्ध समितिलगायत बैठकले निर्देशन दिएका थिए। उक्त अद्यावधिक नक्सा प्रकाशनका लागि नेपाल सरकार परराष्ट्र मन्त्रालयबाट समेत सहमति प्राप्त भएको मन्त्री अर्यालले बताइन्। नक्सा सार्वजनिक गर्दै मन्त्री अर्यालले भनिन्, राष्ट्रको सार्वभौमसत्ता र अखण्डता अक्षुण्ण राख्न देशको सिमानाको स्पष्ट अभिलेख महŒवपूर्ण हुन्छ। देशको सम्पूर्ण भूभाग स्पष्टसँग देखिने नक्सा प्रकाशन गरी प्रचलनमा ल्याउन अत्यन्त आवश्यक छ। कालीनदीको उद्गमस्थल लिम्पियाधुरासम्म नक्सामा देखिने गरी अद्यावधिक, राजनीतिक एवं प्रशासनिक नक्सा तयार गरी प्रकाशन गर्ने निर्णयले नेपाल सरकार आफ्नो राष्ट्रियता र सम्प्रभुताको रक्षा गर्न प्रतिबद्ध रहेको पुनः प्रमाणित भएको मन्त्रीले बताइन्। मुलुकको सबै भूभाग समेटिएको राजनीतिक र प्रशासनिक नक्सा सार्वजनिक गर्न पाउँदा गौरवान्वित र पुलकित भएको उनको भनाइ छ। मन्त्री अर्यालले भनिन, नेपाल सरकारको ०७७७८ को वार्षिक नीति तथा कार्यक्रममा राष्ट्रपतिबाट घोषणा भएबमोजिम त्यसको साताभित्रै नेपालको राजनीतिक एवं प्रशासनिक नक्साको नयाँ संस्करण सार्वजनिक हुनु सुखद क्षण हो। यो गौरवशाली इतिहास निर्माण गर्न आमनेपाली जनताले देखाएको चासो र दिएको साथप्रति उनले आभार व्यक्त गरिन्। सिंगो नेपाल र नेपालीका लागि ऐतिहासिक सुखद क्षण भएको उनले बताइन्। उनले भनिन्, प्रधानमन्त्री केपी ओलीको काँधमा आएको यो जिम्मेवारीले नेपालमा मात्र होइन, सिंगो विश्वमानचित्रमा नेपालको परिचय र नेपालीको मन बदलिएको छ। उनले भनिन्, केपी ओली नेतृत्वको सरकारले नेपाल र नेपालीको शिर झुक्न दिएको छैन र दिने पनि छैन। सरकार सुखी नेपाली, समृद्ध नेपालको राष्ट्रिय आकांक्षा पूरा गर्ने दिशामा राष्ट्र, राष्ट्रियता, सार्वभौमिकता र भौगोलिक अखण्डताको रक्षा गर्न दृढ संकल्पित छ। यो अद्यावधिक, राजनीतिक, प्रशासनिक संस्करणको नक्सा छिट्टै वेब भर्सन र हार्डकपी दुवै प्रकाशनमा ल्याइनेछ। अबउप्रान्त नेपालको नक्सा प्रयोग भएका सबै सरकारी दस्ताबेज एवं पाठ्यपुस्तकमा नयाँ संस्करणबमोजिम नक्सा प्रयोग गरिनेछ। क्षेत्रफल अझै यकिन हुन बाँकी प्रधानमन्त्री केपी ओलीका सल्लाहकारका आधिकारिक फेसबुकमा नेपालको नयाँ राजनीतिक तथा प्रशासनिक नक्सा र क्षेत्रफल १ लाख ४७ हजार ५ सय १६ वर्गकिमि उल्लेख गरेका छन्। तर, सम्बन्धित मन्त्रालय भूमि व्यवस्था तथा सहकारी र नापी विभागले क्षेत्रफल अझै यकिन भइनसकेको बताएको छ। भूमि व्यवस्था, सहकारी तथा गरिबी निवारण मन्त्रालयका प्रवक्ता एवं सहसचिव जनकराज जोशीले नेपालको आधिकारिक क्षेत्रफल अझै सार्वजनिक नगरिएको बताए। क्षेत्रफलको विषयमा काम भइरहेको छ, छिट्टै यकिन क्षेत्रफल निकालेर सार्वजनिक गर्छौं, उनले भने। नापी विभागका पूर्वउपमहानिर्देशक एवं सीमा प्राविधिक सुरेशमान श्रेष्ठका अनुसार नापीले पहिले प्रकाशन गरेको १: १०,००,००० मान नापको डिजिटल डाटा र अध्यावधिक क्षेत्रसमेत समावेश गरी क्षेत्रफल गण गर्दा नेपालको क्षेत्रफल करिब १ लाख ४७ हजार ९५० वर्गकिमि देखिन्छ। जुन हालको क्षेत्रफलभन्दा ७ सय ६९ वर्गकिमि बढी हुन्छ। हाल नेपालको क्षेत्रफल १ लाख ४७ हजार १ सय ८१ छ। नापी विभागका पूर्व महानिर्देशक पुण्यप्रसाद ओली पनि अहिले नयाँ नक्साअनुसार ७८ सय वर्गकिमिभन्दा क्षेत्रफल बढ्न सक्ने बताउँछन्। ओली महानिर्देशक हुँदा नै ०३२ सालमा नेपालको पहिलो पटक नक्सा बनाइएको थियो। त्योभन्दा पहिला भारतलगायत विदेशीले बनाइदिएको नक्सा नेपालले प्रयोग गर्दै आएको थियो।"
प्रदेशसभाका दुई सांसदको आरडीटी रिपोर्ट पोजिटिभ,"बुटवल : प्रदेश नम्बर ५ को प्रदेशसभाका दुई सांसदको आरडीटी विधिबाट कोरोना भाइरस (कोभिड१९) परीक्षण गर्दा दुई सदस्यको आरडीटी रिपोर्ट पोजिटिभ आएको छ। भोलीदेखि सुरु हुने बजेट अघिवेशन अघि गरिएको परीक्षणमा दुई सांसदसहित ११ जनाको पाजिटिभ रिपोर्ट आएको हो। प्रदेशसभा सचिवालयका प्रवक्ता श्यामप्रसाद श्रेष्ठका अनुसार दुई सांसद, एक सचिवालयका कर्मचारी र अन्य ८ जना सांसदका स्वकीय सचिव तथा सुरक्षागार्ड रहेका छन्। प्रदेशसभाले पीसीआर टेष्ट गर्ने किट अभाव भएको भन्दै आरडीटी परीक्षण गरिएको हो। ८० सांसद, सुरक्षाकर्मी र स्वकीय सचिवको पनि परीक्षण भएको छ। पत्रकार महासंघ रुपन्देहीका अध्यक्ष यानेन्द्र जिसीका अनुसार ४० जना पत्रकारको पनि आरडीटी परीक्षण गरिएको छ। पोजिटिभ नजिता आएका सांसदलाई क्वारेन्टाइनमा राखिएको प्रवक्ता श्रेष्ठले जानकारी दिए। उनीहरुको पीसीआर परीक्षणका लागि स्वाब समेत संकलन गरिएको छ। प्रदेश ५ को बजेट अधिवेशन भोलि दिउँसो एक बजेका लागि आह्वान गरिएको छ।"
राखेप सदस्य सचिवको छिनोफानो मन्त्रिपरिषद्ले गर्ने,"काठमाडौं : राष्ट्रिय खेलकूद परिषद् (राखेप)को सदस्य सचिवको छिनोफानो अब मन्त्रिपरिषद्ले गर्ने व्यवस्था गरिएको छ। राष्ट्रिय खेलकूद विकास विधेयक, २०७५ लाई बुधबार राष्ट्रियसभाले पारित गरेपछि सदस्य सचिव नियुक्तिको नयाँ प्रावधान आएको हो। यसअघि सदस्य सचिवको नियुक्ति सोझै युवा तथा खेलकूदमन्त्रीको सिफारिसमा गरिँदै आएको थियो। राष्ट्रियसभाको बुधबार बसेको बैठकमा युवा तथा खेलकूदमन्त्री जगतबहादुर विश्वकर्माले राष्ट्रियसभाबाट पारित भई प्रतिनिधिसभामा पठाइएको विधेयक प्रतिनिधिसभाबाट भएको संशोधन स्वीकारसहित पुनः पारित गरियोस् भनी प्रस्ताव पेश गरेका थिए। विधेयक राष्ट्रियसभामा सर्वसम्मत पारित भएको छ। यसअघि गत वर्ष साउनमा राष्ट्रियसभाबाट पारित सो विधेयक फागुन तेस्रो साता प्रतिनिधिसभाको बैठकले पारित गरेको थियो। राष्ट्रियसभाबाट पारित विधेयकानुसार अब राखेपको सदस्य सचिव हुनका लागि ३० वर्ष उमेर पुगेको हुनुपर्ने छ। यस्तै उक्त व्यक्तिले खेलकूदका क्षेत्रमा कम्तीमा पाँच वर्ष काम गरेको तथा स्नातक तह उत्तीर्ण गरेको हुनुपर्ने पारित विधेयकमा व्यवस्था गरिएको छ। प्रतिनिधिसभा र राष्ट्रियसभाबाट पारित उक्त खेलकूद विधेयक अब राष्ट्रपतिले प्रमाणीकरण गरेपछि ऐनका रूपमा लागू हुनेछ। विधेयकमा राखेप सदस्य सचिव सिफारिसका लागि तीन सदस्यीय समितिको व्यवस्था गरिएको छ। समितिका संयोजकमा युवा तथा खेलकूद मन्त्रालयका सचिव तथा सदस्यमा एक खेलकूदविज्ञ र एक महिला रहने छन्। उक्त समितिले एक महिलासहित तीन उपयुक्त व्यक्तिको नाम युवा मन्त्रालयमा सिफारिस गर्नेछ। मन्त्रालयले समितिले सिफारिस गरेका मध्येबाट एक जनाको नाम सदस्य सचिवका लागि मन्त्रिपरिषद्समक्ष पेश गर्नेछ। मन्त्रिपरिषद्ले उचित ठानेको व्यक्तिलाई राखेप सदस्य सचिवमा नियुक्त गर्ने विधेयकमा व्यवस्था गरिएको छ। सदस्य सचिवको पदावधि चार वर्षको हुनेछ। निजलाई अर्को एक पटकका लागि पुनः नियुक्त गर्न सकिने प्रावधान छ। राखेप बोर्डमा पहिलोपटक नेपाल प्रहरी, सशस्त्र प्रहरी बल, नेपाली सेना र नेपाल उद्योग वाणिज्य महासङ्घका प्रतिनिधि अनिवार्य रहने व्यवस्था गरिएको छ। राखेप सञ्चालनका लागि सात सदस्यीय कार्यकारी समितिको व्यवस्था गरिएको छ। समितिका संयोजकमा सदस्य सचिव तथा सदस्यमा खेलकूद महाशाखा प्रमुख, परिषद्का सदस्यमध्येबाट अध्यक्षले मनोनय गरेको एक महिलासहित दुई, परिषद्ले मनोनयर गरेको एक महिलासहित दुई तथा परिषद्को प्रशासन महाशाखा प्रमुख सचिव रहने विधेयकमा उल्लेख छ। यस्तै ओलम्पिक, एशियाली खेलकूद र दक्षिण एशियाली औपचारिक खेलकूद प्रतियोगिता वा अन्तरराष्ट्रय खेल सङ्घ तथा महासङ्घद्वारा आयोजित विश्वस्तरीय खेलकूद प्रतियोगितामा सहभागी भएका नेपाली खेलाडीलाई अन्तरराष्ट्रिय खेलाडीको मान्यता दिइने विधेयकमा उल्लेख छ। राष्ट्रियस्तरका खेलाडी भन्नाले राखेपद्वारा आयोजित राष्ट्रिय खेलकूद प्रतियोगितामा सहभागी भएका नेपाली खेलाडीलाई जनाइनेछ। विधेयकमा भलिबललाई राष्ट्रिय खेलका रूपमा कायम गरिएको छ।"
नक्सामा नयाँ इतिहास : मन्त्री अर्याल,"काठमाडौं : सरकारले सन् १८१६ मार्च ४ मा भारतमा राज गरेका ब्रिटिस शासकसँग गरेको सन्धिमा अडेर लिम्पियाधुरासहित नयाँ राजनीतिक तथा प्रशासनिक नक्सा बुधबार सार्वजनिक गरेको छ। भूमि व्यवस्था, सहकारी तथा गरिबी निवारणमन्त्री पद्माकुमारी अर्यालले नेपालको नयाँ नक्सा सार्वजनिक गर्दै भनिन्, भारतद्वारा अतिक्रमित लिम्पियाधुरा, कालापानी, लिपुलेक क्षेत्रका साथै ७ प्रदेश, ७५३ स्थानीय तह, ७७ जिल्लासमेत समेटिएको छ। नयाँ नक्सा सार्वजनिकसँगै नक्साबाट नेपालको नयाँ युग सुरु भएको उनको दाबी छ। उनले आगामी दिनमा छिमेकी मित्रराष्ट्र भारत सरकारसँग द्विपक्षीय वार्ता र कूटनीतिक प्रयासमार्फत नक्सामा रहेको भूमि नेपालतर्फ भोगचलनमा ल्याउने पनि बताइन्। त्यहाँको समस्या समाधान गर्न सरकार प्रतिबद्ध रहेको पनि उनले बताइन्। भनिन्, नक्सा प्रकाशनलाई भारतले सकारात्मक रूपमा लिएको विश्वास सरकारको छ। नक्सा प्रकाशन गर्न र प्रचलनमा ल्याउन नेपाल केपी ओली नेतृत्व मन्त्रिपरिषद्ले जेठ ४ मा निर्णय लिएको हो। मन्त्रिपरिषद्ले नेपालको अद्यावधिक राजनीतिक प्रशासनिक नक्सा स्वीकृत गरी लागू गर्दै सबै स्थानमा प्रयोगमा ल्याउने निर्णय लिएको थियो। भूमि व्यवस्था, सहकारी तथा गरिबी निवारण मन्त्रालयका सचिव केदार न्यौपानेको प्रस्तावअनुसार मुख्य सचिव लोकदर्शन रेग्मीले लिम्पियाधुरालाई दार्चुला जिल्लाको व्यास गाउँपालिकामा समेटेर नक्सा प्रमाणीकरण गरेका हुन्। मन्त्रीले नक्सा सार्वजनिक गरेसँगै निसान छाप, पाठ्यक्रममा पहिलो पटक लिम्पियाधुरा सहितको नक्सा लागू हुने भएको छ। नापी विभागका महानिर्देशक प्रकाश जोशीसहितको प्राविधिक टोलीले यो नक्सा बनाएको हो। प्रमाणित नक्सा नै नेपालको नयाँ नक्साका रूपमा रहनेछ। जसमा भारतले अतिक्रमण गरेका गुन्जी, नाबी र कुटीलगायत बस्ती समेटिएको छ। सन् १८१६ मार्च ४ मा तत्कालीन इस्ट इन्डिया कम्पनी र नेपाल सरकारबीच भएको सुगौली सन्धिअनुसार कालीनदी र सोभन्दा पूर्वको भूभाग नेपाल राज्यको अभिन्न अंग भएको तर हाल नेपालमा प्रचलित नक्सामा कालीनदी पूर्वका गुन्जी, नाबी, कुटीलगायत केही भूभाग समेटिएको थिएन, मन्त्री अर्यालले भनिन्, ती भूभागसमेत देशको सीमाभित्र पर्ने गरी तथा कालीनदीको उद्गमस्थल लिम्पियाधुरासम्म नक्सामा देखिने गरी नेपालको अद्यावधिक प्रशासनिक नक्सा तयार गरिएको हो। जग्गा नापजाँच नियमावलीबमोजिम गठित समितिको ०७६ फागुन १३ को बैठकले लिम्पियाधुरासहित उक्त भूभाग समेटी नक्सा प्रकाशन गर्न सिफारिस गरेको थियो। संघीय संसद्को राज्य व्यवस्था तथा सुशासन समिति, अन्तर्राष्ट्रिय सम्बन्ध समितिलगायत बैठकले निर्देशन दिएका थिए। उक्त अद्यावधिक नक्सा प्रकाशनका लागि नेपाल सरकार परराष्ट्र मन्त्रालयबाट समेत सहमति प्राप्त भएको मन्त्री अर्यालले बताइन्। नक्सा सार्वजनिक गर्दै मन्त्री अर्यालले भनिन्, राष्ट्रको सार्वभौमसत्ता र अखण्डता अक्षुण्ण राख्न देशको सिमानाको स्पष्ट अभिलेख महŒवपूर्ण हुन्छ। देशको सम्पूर्ण भूभाग स्पष्टसँग देखिने नक्सा प्रकाशन गरी प्रचलनमा ल्याउन अत्यन्त आवश्यक छ। कालीनदीको उद्गमस्थल लिम्पियाधुरासम्म नक्सामा देखिने गरी अद्यावधिक, राजनीतिक एवं प्रशासनिक नक्सा तयार गरी प्रकाशन गर्ने निर्णयले नेपाल सरकार आफ्नो राष्ट्रियता र सम्प्रभुताको रक्षा गर्न प्रतिबद्ध रहेको पुनः प्रमाणित भएको मन्त्रीले बताइन्। मुलुकको सबै भूभाग समेटिएको राजनीतिक र प्रशासनिक नक्सा सार्वजनिक गर्न पाउँदा गौरवान्वित र पुलकित भएको उनको भनाइ छ। मन्त्री अर्यालले भनिन, नेपाल सरकारको ०७७७८ को वार्षिक नीति तथा कार्यक्रममा राष्ट्रपतिबाट घोषणा भएबमोजिम त्यसको साताभित्रै नेपालको राजनीतिक एवं प्रशासनिक नक्साको नयाँ संस्करण सार्वजनिक हुनु सुखद क्षण हो। यो गौरवशाली इतिहास निर्माण गर्न आमनेपाली जनताले देखाएको चासो र दिएको साथप्रति उनले आभार व्यक्त गरिन्। सिंगो नेपाल र नेपालीका लागि ऐतिहासिक सुखद क्षण भएको उनले बताइन्। उनले भनिन्, प्रधानमन्त्री केपी ओलीको काँधमा आएको यो जिम्मेवारीले नेपालमा मात्र होइन, सिंगो विश्वमानचित्रमा नेपालको परिचय र नेपालीको मन बदलिएको छ। उनले भनिन्, केपी ओली नेतृत्वको सरकारले नेपाल र नेपालीको शिर झुक्न दिएको छैन र दिने पनि छैन। सरकार सुखी नेपाली, समृद्ध नेपालको राष्ट्रिय आकांक्षा पूरा गर्ने दिशामा राष्ट्र, राष्ट्रियता, सार्वभौमिकता र भौगोलिक अखण्डताको रक्षा गर्न दृढ संकल्पित छ। यो अद्यावधिक, राजनीतिक, प्रशासनिक संस्करणको नक्सा छिट्टै वेब भर्सन र हार्डकपी दुवै प्रकाशनमा ल्याइनेछ। अबउप्रान्त नेपालको नक्सा प्रयोग भएका सबै सरकारी दस्ताबेज एवं पाठ्यपुस्तकमा नयाँ संस्करणबमोजिम नक्सा प्रयोग गरिनेछ। क्षेत्रफल अझै यकिन हुन बाँकी प्रधानमन्त्री केपी ओलीका सल्लाहकारका आधिकारिक फेसबुकमा नेपालको नयाँ राजनीतिक तथा प्रशासनिक नक्सा र क्षेत्रफल १ लाख ४७ हजार ५ सय १६ वर्गकिमि उल्लेख गरेका छन्। तर, सम्बन्धित मन्त्रालय भूमि व्यवस्था तथा सहकारी र नापी विभागले क्षेत्रफल अझै यकिन भइनसकेको बताएको छ। भूमि व्यवस्था, सहकारी तथा गरिबी निवारण मन्त्रालयका प्रवक्ता एवं सहसचिव जनकराज जोशीले नेपालको आधिकारिक क्षेत्रफल अझै सार्वजनिक नगरिएको बताए। क्षेत्रफलको विषयमा काम भइरहेको छ, छिट्टै यकिन क्षेत्रफल निकालेर सार्वजनिक गर्छौं, उनले भने। नापी विभागका पूर्वउपमहानिर्देशक एवं सीमा प्राविधिक सुरेशमान श्रेष्ठका अनुसार नापीले पहिले प्रकाशन गरेको १: १०,००,००० मान नापको डिजिटल डाटा र अध्यावधिक क्षेत्रसमेत समावेश गरी क्षेत्रफल गण गर्दा नेपालको क्षेत्रफल करिब १ लाख ४७ हजार ९५० वर्गकिमि देखिन्छ। जुन हालको क्षेत्रफलभन्दा ७ सय ६९ वर्गकिमि बढी हुन्छ। हाल नेपालको क्षेत्रफल १ लाख ४७ हजार १ सय ८१ छ। नापी विभागका पूर्व महानिर्देशक पुण्यप्रसाद ओली पनि अहिले नयाँ नक्साअनुसार ७८ सय वर्गकिमिभन्दा क्षेत्रफल बढ्न सक्ने बताउँछन्। ओली महानिर्देशक हुँदा नै ०३२ सालमा नेपालको पहिलो पटक नक्सा बनाइएको थियो। त्योभन्दा पहिला भारतलगायत विदेशीले बनाइदिएको नक्सा नेपालले प्रयोग गर्दै आएको थियो। लिम्पियाधुरा, कालापानी र लिपुलेक हाम्रो भूमि हो, फिर्ता लिएरै छोड्छौं : प्रधानमन्त्री अतिक्रमित भूमि फिर्ता गर्छौं : प्रधानमन्त्री लिम्पियाधुरासहितको नेपालको नक्सा सार्वजनिक (भिडियोसहित) नक्सा सार्वजनिकयुगकै स्मरणीय क्षण: भूमिमन्त्री अर्यालको ऐतिहासिक सम्बोधन (पूर्णपाठ) नेपालको नयाँ नक्सालाई भारतले गर्यो ठाडै अस्वीकार"
कांग्रेस नीति प्रतिष्ठानको पूर्ण बैठक : लिपुलेक सडक गम्भीर र आपत्तिजनक,"काठमाडौं : नेपाली कांग्रेसको केन्द्रीय नीति, अनुसन्धान तथा प्रशिक्षण प्रतिष्ठानको पूर्ण बैठकले भारतले एकपक्षीय रुपमा निर्माण गरेको लिपुलेक सडक नेपाल र नेपालीका लागि गम्भीर र आपत्तिजनक भएको बताएको छ। बिहीबार अनलाइन जुमका माध्यमबाट भएको पूर्ण बैठकले भारतको कदमप्रति आपत्ति जनाएको हो। वर्तमानमा भारतले एकपक्षीय रुपमा निर्माण गरी उद्घाटन गरेको भनिएको र अत्यन्त चर्चामा रहेको लिपुलेक सडकको विषय नेपाल र नेपालीका लागि गम्भीर र आपत्तिजनक छ, बैठकपछि जारी विज्ञप्तिमा भनिएको छ, केही वर्ष पहिले भारत र चीनले लिपुलेकबाट व्यवसायिक मार्ग खोल्ने सहमति गरेका समय नेपाली कांग्रेसका तत्कालीन सभापति एवम् प्रधानमन्त्री सुशील कोइरालाले दुवै देशसंग आपत्ति प्रकट गर्नुभए पनि त्यसपछि आएको केपी ओली नेतृत्वकै सरकार मौन बस्दा आजको परिणाम आएको हो। सँगै कांग्रेसले भारतले गत कात्तिकमा नेपाली भूमि समावेश गरेर नक्सा सार्वजनिक गर्दा सरकारलाई कुराकानी गर्न आग्रह गरेकोसमेत सम्झना गरेको छ। करिब आठ महिनापछि मात्र लिपुलेक, कालापानी, लिम्पियाधुरासमेत समेटिएको नक्सा सरकारले जारी गरेको छ। यसलाई कुनै पनि नेपालीले अन्यथा मान्न सक्दैन, कांग्रेसले भनेको छ, तर नक्सा जारी गर्नासाथ महान् क्रान्तिकारी, राष्ट्रवादी काम गरिएको भ्रम छर्ने र उत्तेजना फैलाउने प्रयास भइरहेको छ। लिपुलेक हुँदै व्यवसायिक मार्ग खोल्ने भारत र चीनबीचको सहमति नेपालका लागि आपत्तिजनक छ भन्ने प्रतिष्ठानको निष्कर्ष छ। मंगलबार र बुधबार प्रतिष्ठानका प्रमुख एवम् पार्टी उपसभापति विमलेन्द्र निधिको अध्यक्षतामा बसेको बैठकले यस्तो निर्णय गरेको हो । बैठकमा दार्चुलादेखि झापासम्मका सदस्य सहभागी थिए । बैठकमा विषय प्रस्तुति प्रतिष्ठानका कार्यकारी निर्देशक प्रा पुरुषोत्तम दाहालले गरेका थिए । बैठकमा कोरोना महामारीका समयमा नागरिकको स्वास्थ्यप्रति सरकार जिम्मेवार हुनु पर्ने र जहाँ बसेका भएपनि स्वदेश फर्कन चाहने नेपालीलाई नेपाल फर्कन सरकारले नै सहयोग गर्नु पर्ने विचार निधिले व्यक्त गरेका थिए ।"
क्वारेन्टाइनको अवस्था सुधार्नू : प्रधानमन्त्री,"काठमाडौं : प्रधानमन्त्री केपी ओलीले देशभरका क्वारेन्टाइनको अवस्था सुधार गर्न निर्देशन दिएका छन्। कोभिड१९ क्राइसिस म्यानेजमेन्ट सेन्टर (सीसीएमसी अप्स) को कार्यालय अनुगमनका लागि बुधबार छाउनीस्थित कार्यालय पुगेका प्रधानमन्त्रीले क्वारेन्टाइनको व्यवस्थापनमा देखिएका समस्याका विषयमा चासो राख्दै अवस्था सुधार गर्न निर्देशन दिएका हुन्। मुलुकभरका क्वारेन्टाइनमा २३ हजार २ सय २ जना छन्। देशभरका क्वारेन्टाइनको अवस्था राम्रो नभएका खबर आइरहेका छन्, क्वारेन्टाइनमा बसेका बाहिर निस्केर हिँडेका कुरा पनि आइरहेका छन्, किन त्यसो भइरहेको छ ? , क्वारेन्टाइनको व्यवस्थापनमा उल्लेख्य सुधार गर्नुहोस्, प्रधानमन्त्रीको भनाइ उद्धृत गर्दै ती मन्त्रीले भने। ओलीलाई त्यहाँ प्रधानमन्त्री तथा मन्त्रिपरिषद्को कार्यालयका सचिवसमेत रहेका सीसीएमसी अप्सका संयोजक महेन्द्रप्रसाद गुरागाईँले अहिलेसम्मका अवस्थाबारे ब्रिफ्रिङ गरेका थिए। विदेशबाट सरकारले नागरिक ल्याउन गरेको तयारीका विषयमा पनि सीसीएमसीले अहिलेसम्म गरेको तयारीका बारेमा प्रधानमन्त्रीलाई जानकारी गराइएको थियो। विदेशमा रहेका नेपालीलाई स्वदेश ल्याएपछि राखिने क्वारेन्टाइनका विषयमा क्षमता वृद्धि गर्न र आवश्यक तयारी गर्न प्रधानमन्त्रीले त्यस अवसरमा निर्देशन गरेका थिए। कति नेपालीलाई नेपाल ल्याउन सकिन्छ भन्ने विषयमा पनि प्रधानमन्त्री सहितको बैठकमा छलफल भए पनि त्यसरी ल्याउने नेपालीमा हुने सम्भावित कोभिड संक्रमण र व्यवस्थापनका विषयमा पनि प्रधानमन्त्रीले सीसीएमसीका प्रतिनिधिलाई निर्देशन दिएका थिए। सरकारले कोभिड१९ रोकथाम र नियन्त्रणका लागि उपप्रधानमन्त्री ईश्वर पोखरेलको संयोजकत्वमा दुई छुटाछुटै कमिटि गठन गरेर काम गरिरहेको छ। उच्चस्तरीय समितिले नीतिगत निर्णय गर्ने र कार्यक्षेत्रमै व्यावहारिक रूपमा परिचालन गर्ने गरी सीसीएमसी बनाएर सरकारले काम गरिरहेको छ।"
नयाँ नक्सा संयुक्त राष्ट्रसंघमा पठाइने,"काठमाडौं : सरकारले राजनीतिक र प्रशासनिक नयाँ नक्सा सार्वजनिक गरेसँगै छिमेकीद्वयसहित अन्तर्राष्ट्रिय समुदायलाई दिने भएको छ। परराष्ट्र मन्त्रालयले पहिलो चरणमा सार्वजनिक नक्सा संयुक्त राष्ट्रसंघमा बझुाउने तयारी गरेको छ। राष्ट्रसंघमा सदस्यता लिँदा बुझाएको विवरणसँग नक्सा मेल खाने भएपछि त्यहाँ नक्सा बुझाउने तयारी गरिएको परराष्ट्र उच्चस्रोतले बतायो। यसअघि नेपालले औपचारिक रूपमा नक्सा बुझाएको थिएन। सदस्य बन्ने समयमा राष्ट्रसंघले नक्सा माग गरेको तर नक्सा अनुसारको नेपालको सिमानाको सम्पूर्ण विवरण बुझाएको हुनाले त्यसयता यसको आवश्यकता परेको थिएन। यहीबीचमा अन्नपूर्ण पोस्ट्मा नक्साको विवरणमात्र राष्ट्रसंघमा बुझाएको समाचार सार्वजनिक भएदेखि नै सरकारले नेपालको नक्सा जारी हुने वित्तिकै राष्ट्रसंघलाई पठाउने योजना बनाएको थियो। अहिले सरकारले १८१६ को सुगौली सन्धिमा भएको सम्झौता अनुरूपकै भूभागलाई समेटेर आफ्नो नयाँ राजनीतिक एवं प्रशासनिक नक्सा बुधबार सार्वजनिक गरेलगत्तै त्यसलाई अन्तर्राष्ट्रिय समुदायमा पठाउने तयारी गरेको हो। परराष्ट्र मन्त्रालयले पहिलो दुई छिमेकीलाई जानकारी दिने र त्यसपछि राष्ट्रसंघमा पठाउने सुझाव दिए पनि राजनीतिक नेतृत्वले राष्ट्रसंघमा पठाउन पर्ने बताउँदै अँएका छन्। यसै साता नक्सा पठाउने भने पनि नक्सा सार्वजनिक भएपछि भारतले कडा शब्दमा नेपालले जारी गरेको नक्सामा आपत्ति जनाएपछि के गर्ने भन्दै छलफल अघि बढाउने भएका छन्।भारतले कात्तिकमा आफ्नो राजनीतिक नक्सा सार्वजनिक गर्दा नेपाली भूभाग परेको भन्दै नेपालले आपत्ति गरेकै शैलीमा अहिले भारतले पनि आपत्ति गरेको छ। नेपालले उक्त नक्सा संयुक्त राष्ट्रसंघको अलवा भारतमा शासन गरेको राष्ट्र बेलायत, छिमेकी भारत र चीनलाई पठाउने पररराष्ट्र स्रोतले जानकारी दियो। यद्यपी परराष्ट्रमन्त्री प्रदीप ज्ञवालीले यो विषयमा कुनै जानकारी दिएका छैनन। लगातारको जिज्ञासामा उनले यो विषयलाई वेवास्ता गरे। बेलायत र चीनसहित राष्ट्रसंघ सुरक्षा परिषद् अन्य स्थायी सदस्य अमेरिका, रसिया र फ्रान्सलाई उक्त नक्सा पठाउने तयारी गरेको हो। तर मन्त्रालयमा भएको बहसमा उक्त नक्साको विषयमा विवाद आएकाले भारतसँग स्पट छलफल गरेर मात्र अन्यत्र पठाउन राम्रो हुने सुझाव पनि आएको छ। तर, भारतले उक्त नक्सामा आपत्ति जनाउँदै आफ्नो भूभाग नेपाली नक्सामा परेको भनिसकेकाले नक्सा सबै सम्बन्धित अन्तर्राष्ट्रिय निकायमा लैजान राजनीतिक दलहरूबाट सुझाव आएको छ। नक्सा नै सार्वजनिक गरिसकेपछि जानकारी दिन कुन ठूलो कुरा भयो भन्दै जानकारी दिन सबै दूतावासहरूलाई नक्सा पठाउने तयारी गरेको छ। उक्त नक्सा पहिले त भारतलाई नै जानकारी दिँदै त्यसबारेमा स्पष्ट पार्ने प्रक्रिया नेपालले अघि बढाउने जनाएको थियो। नेपालको उक्त भूभाग बारे जतिबेला भारत र चीनले सहमति गरेर नयाँ नाका खोल्ने तयारी गरी त्यतिबेला नै दुवै मुलुकलाई विरोध पत्र दिएको बताइएको छ। सुशील कोइराला प्रधानमन्त्री रहँदा दिइएको उक्त विरोध पत्र बाहिर ल्याउन पनि परराष्ट्रलाई दबाब परिरहेको अवस्थामा नक्सा राष्ट्रसंघमा बुझाउने या नबुझाउने अर्को समस्या आइलागेको छ। यस विषयमा परराष्ट्रसचिव शंकरदास बैरागीदेखि अन्य मातहतका कोही पनि अधिकारीले औपचारिक धारणा राखेका छैनन। उनीहरू यो विषय राजनीतिक तहबाट टिप्पणी लिन भनिरहेका छन्। सीमा कता मिचियो के भयो भन्ने विषय नितान्त प्राविधिक कुरा हुन तर वास्तविकता त्यही हो काली (महाकाली) नदी र मेची नदी वारिको भूभाग नै नेपाल हो। त्यही भूभाग नेपालले स्पष्ट पारेर नयाँ नक्सा जारी गरेको परराष्ट्र अधिकारीले पनि बताए। यद्यपी परराष्ट्रले भारतको प्रतिक्रियाबारे कुनै जवाफ दिएको छैन। यसमा निशानलाई परिवर्तन गर्ने विषय भन्दा पनि त्यहाँ नयाँ नक्सा राख्ने र अनुसूची थप्ने कार्य राम्रो हुने सुझाव पनि परराष्ट्रको रहेको छ।"
एमसीसी खारेज गर्न १० वामको माग,"काठमाडौं : नेपालका १० साना वाम दलले अमेरिकी सहयोग नियोग मिलेनियम च्यालेन्ज कर्पाेरेसन (एमसीसी) को कम्प्याक्ट सम्झौता खारेज गर्न सरकारसँग माग गरेका छन्। एमसीसी नेपालको राष्ट्रियता र सार्वभौमिकता तथा असंलग्न परराष्ट्र नीति समेतका विरुद्ध भएको ठहर गर्दै ती दलका नेताले त्यसलाई दृढतापूर्वक अस्वीकार गर्न माग गरेका हुन्। संयुक्त वक्तव्य जारी गर्दै बुधबार उनीहरूले एमसीसी पारित भयो भने नेपालको असंलग्न परराष्ट्र नीति समाप्त हुने, नेपाल अमेरिकी साम्राज्यवादको क्याम्पमा सामेल हुने र त्यसको अखडा बन्न पुग्ने जिकिर गरिएको छ। वक्तव्य जारी गर्नेमा नेकपा मसालका महामन्त्री मोहनविक्रम सिंह, नेकपा क्रान्तिकारी माओवादीका महासचिव मोहन वैद्य (किरण), नेकपा मालेका महासचिव सिपी मैनाली, राष्ट्रिय जनमोर्चाका अध्यक्ष चित्रबहादुर केसी, देशभक्त जनगणतान्त्रिक मोर्चाका अध्यक्ष सिपी गजुरेल, नेकपाका सहसंयोजक लोकनारायण सुवेदी, नेकपा (माओवादी केन्द्र) का अध्यक्ष गोपाल किराती, जनसमाजवादी पार्टी नेपालका अध्यक्ष सुभासराज काफ्ले, जनजागरण परिषद्, नेपालका साध्यबहादुर भण्डारी र नेकपा संयुक्तका महासचिव केदारचन्द शर्मा छन्।"
भारतको दवावबाट नेपाल झुक्दैन : कमल थापा,"काठमाडौं : राष्ट्रिय प्रजातन्त्र पार्टीका अध्यक्ष कमल थापाले भारतको दवावबाट नेपाल नझुक्ने धारणा राखेका छन्। उनले सन्धि विपरित नेपाली भूमी अतिक्रमण गरी भारतले ६ दशकदेखि सिमाको 'कृत्रिम विस्तार'गर्दै आएको बताए। बिहीबार बिहान ट्वीटरमार्फत सिमानाबारे भारत सरकारको अभिव्यक्तिलाई लक्षित गर्दै थापाले चेतावनी दिएका छन्। थापाले अतिक्रमित क्षेत्रमा सैनिक ब्यारेक खडा गर्ने,बाटो बनाउने र नयाँ नक्सा बनाउने काम भारतले गरेको भन्दै विरोध जनाएका छन्। वार्ताबाट समधान खोज्ने सहमति विपरित यसबिच अतिक्रमितक्षेत्रमा सैनिक ब्यारेक खडागर्ने,बाटोबनाउने र नयाँ नक्सा बनाउने काम भारतले गरेको हो। , थापाले ट्वीटमा लेखेका छन, नेपाल वार्ताबाट समाधान खोज्न तयार छ,तर दवावबाट झुक्दैन।लामो विवादपछि सरकारले लिम्पियाधुरासहितको नेपालको नयाँ राजनीतिक तथा प्रशासनिक नक्सा बुधबार सार्वजनिक गरेको छ। नक्सा प्रकाशन गर्न र प्रचलनमा ल्याउन नेपाल केपी ओली नेतृत्व मन्त्रिपरिषद्ले जेठ ४ मा निर्णय लिएको हो। मन्त्रिपरिषद्ले नेपालको अद्यावधिक राजनीतिक प्रशासनिक नक्सा स्वीकृत गरी लागू गर्दै सबै स्थानमा प्रयोगमा ल्याउने निर्णय लिएको थियो। तर भारत सरकारले लगत्तै उक्त नक्सा सार्वजनिक भएपछि अस्वीकार्य भन्दै टिप्पणी गरेको छ। नेपालको भारतसँग जोडिएको पश्चिम सीमामा पर्ने लिपुलेक, लिम्पियाधुरा र कालापानीलाई लिएर पछिल्लो समय नेपाल र भारतीय सरकारबीच नै मतभेद भइरहँदा थापाबाट यस्तो टिप्पणी आएको हो। थापाले यस अगाडि नै भारतको मिचाहा प्रवृत्तिविरुद्ध संयुक्त राष्ट्रसंघमा आवाज उठाउनुपर्ने धारणा राखेका थिए। लिपुलेकमा नेपालीभूमी अतिक्रमण गरेर भारतले बाटो बनाएकोप्रति विरोध जनाउँदै थापाले यस्तो बताएका हुन्। अभिनेत्री मनिषा कोइरालाले गरेको एक ट्वीटप्रति भारतीय मिडियाहरु खनिएपछि थापाले त्यहाँका मिडियाले पित पत्रकारितागरेको भन्दै विरोध गरेका छन्।"
पोखरीमा डुबेर जुम्ल्याहा बालकको मृत्यु,कपिलवस्तु : कपिलवस्तु नगरपालिका११ का दुई बालकको घर नजिकैको पोखरीमा डुबेर मृत्यु भएको छ । मृत्यु हुनेमा स्थानीय करिम शेखका जुम्ल्याहा अढाई वर्षीय छोरा नतिस शेख र रेहान शेख रहेको प्रहरीले जनाएको छ । घर नजिकै खेल्दै गर्दा घरबाट करिब ७० मिटरको दूरीमा रहेको माछा पोखरीमा डुबेर उनीहरुको मृत्यु भएको कपिलवस्तु नगरपालिका११ का वडा अध्यक्ष रामगोपाल यादवले जानकारी दिए । मृतक दुवै बालकको शव पोष्टमार्टमका लागि कपिलवस्तु अस्पताल तौलिहवामा लगिएको छ । बिहीबार साँझ ५ बजे तिर घरबाट खेल्न निस्केका दाजुभाइ खेल्दाखेल्दै घर नजिकैको पोखरीमा डुबेर मृत अवस्थामा फेल परेका थिए । पोखरीमा डुबेर पानीमा तैरिएको अवस्थामा उनीहरुको शव देखेपछि छिमेकी बालबालिकाले परिवारलाई जनकारी गराएका थिए । पोखरीमा एक भाइ डुबेपछि अर्को भाइ बचाउन जाँदा दुवै दाजुभाइको डुबेर मृत्यु भएको हुन सक्ने अनुमान गरिएको छ ।
मकवानपुरका संक्रमितका परिवारसहित सबैको रिपोर्ट नेगेटिभ,"शुभलक्ष्मी विश्वकर्मा हेटौंडा : मकवानपुर थाहा नगरपालिका टिष्टुङ देउरालीका कोरोना संक्रमित २८ वर्षीय युवाको परिवारका सदस्यसहित सबैको रिपोर्ट नेगेटिभ आएको छ। संक्रमित युवाकी पत्नी र दुईजना छोरीसहित सबैको रिपोर्ट नेगेटिभ आएको छ, हेटौंडास्थित आइसोलेसन वार्डका इञ्चार्ज भोला चौलागाईंले भने। उनका अनुसार बिहीबार दिउँसो प्राप्त मकवानपुरका३१ जनाको स्वाब परीक्षणको रिपोर्टमा सबै नेगेटिभ नै छ। थाहा नगरपालिका११, देउरली घर भएका युवामा कोरोना संक्रमण देखिएपछि उनको परिवारका सबैलाई हेटौंडास्थित आइसोलेसनमा राखी परीक्षण गरिएको थियो। हेटौंडाको किटजन्य रोग अनुसन्धान तथा तालिम केन्द्रमा संक्रमितका परिवारका सदस्यहरुको पीसीआर विधिबाट स्वाब परीक्षण गर्दा बिहिबार रिपोर्ट नगेटिभ आएको हो। कोरोना संक्रमण नरहेको पुष्टि भएपछि हेटौंडाको आइसोलेसन वार्डमा रहेका ३१ जनालाई डिस्चार्ज गरिएको आइसोलेसन वार्डका इञ्चार्ज चौलागाईंले बताए। ट्रक चालकको काम गर्दै आएका संक्रमित युवामा जेठ ६ गते कोरोना संक्रमण भएको पुष्टि भएको थियो। गत बैशाख २७ गते थाहा नगरपालिकाबाट काठमाडौं गएका उनी बाफलस्थित डेरामा बस्दै आएका थिए। किट अभाव, अत्यावश्यकबाहेक जाँच नहुने हेटौंडाको प्रयोगशालामा शुक्रबारबाट अत्यावश्यकबाहेक आरडीटी र पीसीआरको नमूना संकलन तथा जाँच नहुने भएको छ। परीक्षण प्रविधि (किट) थोरै मात्रामा रहेको र थप आउने विषयमा अन्योल नै रहेका कारण तत्काल अत्यावश्यकबाहेक अन्यको नमूना संकलन तथा जाँच गर्न नसकिने हेटौंडास्थित आइसोलेसन वार्डका इञ्चार्ज चौलागाईंले बताए। पीसीआर प्रविधिको १० वटा र आरडिटी प्रविधिको १६ वटा मात्र हामीसँग छ, थप किटहरु आउने विषयमा अझै जानकारी प्राप्त भएको छैन, इञ्चार्ज चौलागाईंले भने। दुई जनामा संक्रमण देखिएसँगै जोखिम बढेको मकवानपुरमा थप प्रविधिका लागि पहल भैरहेको छ। तर, तत्काललाई यसैले काम चलाउन भनेको हुनाले अत्यावश्यकबाहेकको परीक्षण रोक्ने तयारी भएको हो।एम्बुलेन्समा आउने बिरामीलाई मात्र जाँच्न सक्ने अवस्था छ, ११ जना भयो भने फिर्ता पठाउनुपर्ने हुन्छ, चौलागाईंले भने, खपत नभएको जिल्लाबाट माग्ने भनिएको छ। हालसम्म हेटौंडाको प्रयोगशालामा ३१२ जनाको जाँच भएको छ। रिपोर्ट आउन बाँकी ५ जना आइसोलेसनमा छन्।"
छिमेकीलाई विष खुवाएर मार्ने तीनजना पक्राउ,"डोल्पा : डोल्पामा विष खुवाएर मान्छे मार्ने तीनजना पक्राउ परेका छन् । गत जेठ २ गते विष राखेको खाना खाँदा एकै परिवारका एकजनाको ज्यान गएको थियो भने दुईजनाको गम्भीर भएका थिए। गम्भीर भएकाहरुको हाल उपचार भइ रहेको छ । त्रिपूरा सुन्दरी नगपालिका १ रल्लीका ३२ वर्षीय शुकलाल कुलालको विष राखेको खाना खाँदा जिल्ला अस्पतालमा मृत्यु भएको थियो । उनका दुई श्रीमतीको हेलिकोप्टरबाट सुर्खेत लगि उपचार भइइरहेको छ । चैत्र २ गते राति शुकलालकै घरमा खानामा विष राखेर खुवाउने त्रिपूरा सुन्दरी नगरपालिका १ रल्लीका ४१ वर्षीय ओमबहादुर शाही, सोहि वडा गल्ली ३० वर्षीय जयबहादुर कठायत र सोही वडाका ३७ वर्षीय धन बुढालाई प्रहरीले पक्राउ गरी सार्वजानिक गरेको छ । प्रहरीले पक्राउ गरेका तीनैजनालाई म्याद थप गरी थप अनुसन्धानको लागि हिरासतमा राखेको जिल्ला प्रहरी कार्यालय डोल्पाका प्रमुख प्रहरी नायव उपरीक्षक नारायण रञ्जितकारले जानकारी दिए । डिएसपी रञ्जितकाराका अनुसार उनीहरु शुकलाल कुलाको परिवारलाई ज्यान मर्ने उद्देश्यले डोल्पाकै पाटनमा पाइने विष खानामा मिलाएर खुवाएको भन्ने प्रमाणसहित प्रहरीले प्रक्राउ गरी सार्वजानिक गरेको बताए । विस सेवनबाट शुकलाल कुलालको मृत्यु भएपछि प्रहरीले अनुसन्धान गर्दा उनीहरु शंकास्पद देखिएपछि पक्राउ गरेको र उनीहरुको साथबाट विषको बोटसहित विष घोलिएको बोतल र अन्य सामगी समेत बरामत भएको डिएसपी रञ्जितकारले जानकारी दिए ।"
कागेश्वरी मनोहरामा १९२ जनाको पीसीआर रिपोर्ट 'नेगेटिभ',"काठमाडौं : कागेश्वरी मनोहरा नगरपालिकामा पीसीआर विधिबाट परीक्षण गराएका १९२ जनाको कोरोना रिपोर्ट 'नेगेटिभ ' आएको छ। नगर प्रवक्ता राजाराम पुडासैनीले पीसीआर विधिबाट परीक्षण गराएका १९२ जनाको कोरोना परीक्षण रिपोर्ट नेगेटिभ आएको जानकारी दिए। गत सोमबार लकडाउनमा नगरपालिकाभित्र विषेश सेवामा खटिएका ४३८ जनाको कोरोना परीक्षण गरिएको थियो। जसमध्ये २६९ आरडीटी र १६९ पीसीआर गरी ४३८ नमूना परीक्षण गरिएको नगरपालिकाकी उपप्रमुख बिन्दु पुडासैनीले जानकारी दिइन्। परीक्षणका क्रममा आरडीटी विधिबाट परीक्षण गराएका २३ जनाको रिपोर्ट पोजिटिभ आएको थियो। आरडीटी पोजिटिभ देखिएका सबैको स्वाब परीक्षणका लागि राष्ट्रिय प्रयोगशाला टेकु पठाइएको थियो। आरडीटी परीक्षण पोजिटिभ आएपछि नगरपालिकाले उनीहरुलाई स्थानीय अस्पतालको आइसोलेसनमा राखेको थियो। उपप्रमुख पुडासैनीका अनुसार उनीहरुलाई बिहीबार नै डिस्चार्ज गरिएको छ। उनीहरुको स्वास्थ्य अवस्था सामान्य छ। परीक्षण गर्न बाँकी रहेकाहरुको पनि केही दिनभित्रै परीक्षण गरिने उपप्रमुख पुडासैनीले बताइन्। जेठ ४ गते सोमबार नगरपालिकाको स्वास्थ्य शाखा र स्वास्थ्य मन्त्रालयको संयुक्त टोलीले कोरोना परीक्षण गरेको थियो। नगरपालिकाको वडा नम्बर २ को आलापोट स्वास्थ्य केन्द्र र ६ को मुलपानी नगर अस्पतालमा कोरोना परीक्षण गरेको थियो। लकडाउनमा नगरपालिकाभित्र विशेष सेवामा जुटिरहेका १ हजार जनाको कोरोना परीक्षण गर्ने अभियानअन्तर्गत ४३८ जनाको कोरोना परीक्षण गरिएको हो। नगरपालिकाले नगरपालिकाभित्रका सरसफाइ कर्मचारी, स्वास्थ्यकर्मी, प्रहरी,ट्राफिक प्रहरी,नगर प्रहरी,निर्वाचित प्रतिनिधि,राहत बाँड्न खटिने पार्टी प्रतिनिधि,समाजसेवी, रेडक्रसका सदस्य र विभिन्न संघसंस्थामा आवद्ध कर्मचारीको आरडीटी र पीसीआर विधिबाट कोरोना परीक्षण सुरु गरेको छ। यसअघि पनि नगरपालिकाले ९ वटै वडामा कोरोना परीक्षण गरेको थियो। परीक्षणका क्रममा २ जनामा कोरोना परीक्षण पोजिटिभ देखिएको थियो।दुवैजना कोरोना जितेर फर्किसकेका छन्।नेपालमा हालसम्म कोरोना संक्रमितको संख्या ४५३ पुगेको छ भने ४९ जना निको भएका छन्। तीन जनाको भने मृत्यु भएको छ। कागेश्वरीले पार्टी प्यालेसलाई क्वारेन्टाइन बनाउने"
हतियारसहित पक्राउ परेका आरोपित रिहा गर्न माग,"राजविराज : हतियार र लागु औषधसहित पक्राउ परेका आरोपित सप्तरीको हनुमाननगर कंकालिनी नगरपालिका१४ का कृष भनिने ३६ वर्षीय कृष्णकुमार यादवलाई रिहा गर्न समाजवादी पार्टी सप्तरीले माग गरेको छ। समाजवादी पार्टी सप्तरीका अध्यक्ष केदारप्रसाद यादवले बिहीबार विज्ञप्ति जारी गरी समाजवादी पार्टीका हनुमाननगर कंकालिनी नगरपालिका कार्यसमितिका पूर्वकोषाध्यक्ष कृषको रिहाइको माग गरेका हुन्। कृषलाई एक थान कटुवा पेस्तोल, तीन थान गोली र लागुऔषधसहित पक्राउ गरी सुनसरी प्रहरीले बुधबार हातहतियार खरखजाना ऐन तथा लागू औषध नियन्त्रण ऐन २०३३ बमोजिम कारवाही सुरु गरेको छ। सुनसरी प्रहरीका अनुसार कृष सवार बीआर ५० पी १२४१ नम्बरको भारतीय नम्बर प्लेटको गाडीबाट एक थान कटुवा पेस्तोल, तीन राउण्ड गोली, २५ बोतल डाइलेक्स डिसी, ५७६ क्याप्सुल स्पास्मो प्रोक्सिभोन प्लस, १६० ट्याब्लेट नाइट्रोसन, ७५ ट्याब्लेट नाइट्राभेट बरामद गरिएको छ। बुवा बद्रीनारायण यादवको हत्यापछि परिवारको संरक्षणका लागि नेकपा माओवादी र भुमिगत सशस्त्र समूहमा हिंडेका उनीमाथि ६ जनाको हत्यालगायत विभिन्न अपराधमा संलग्न रहेको आरोप रहेको र अनुसन्धान भइरहेको सुनसरीका प्रहरी प्रवक्ता डिएसपी विनोद शर्माले जानकारी दिएका छन्। स्थानीय तहको निर्वाचनको संघारमा ०७४ जेठ १७ गते सप्तरीको हनुमाननगरमा आयोजित एक समारोहमा संघीय समाजवादी फोरम नेपालका अध्यक्ष उपेन्द्र यादवबाट अबिर ग्रहण गरी कृष फोरम प्रवेश गरेका थिए। उनकी आमा सियावती यादवलाई फोरमले हनुमाननगर कंकालिनी नगरपालिकाको उपप्रमुखको उम्मेदवार बनाएको थियो। संरक्षणका लागि सत्तासिन पार्टीसँग नजिकिने कृषमन्त्री पदबाट उपेन्द्र हटेपछि पछिल्लो समय नेकपा प्रवेशको तयारीमा थिए। प्रहरीले सुनसरीको भोक्राहा नरसिंह गाउँपालिका ४ स्थित पूर्वपश्चिम लोकमार्गमा चेकजाँच गरी अवैध हतियार र लागु औषधसहित कृषलाई पक्राउ गरेको र कारवाही सुरु गरिएको जनाएको छ। यता समाजवादी पार्टी सप्तरीका अध्यक्ष यादवले सुनसरीको भण्टाबारीस्थित लक्ष्मी किराना पसलको अगाडी गाडी रोकी ट्रयाक्टर मालिकसँग कुरा गरिरहेका बेला सुनसरीका डिएसपी विनोद शर्माको नेतृत्वको टोलीले प्रहरीको गाडीमा राखी इनर्वा लगेको दावी गरेका छन्। प्रहरीले कपोलकल्पित र षडयन्त्रपूर्वक यादवलाई फसाउँन खोजेको भन्दै अध्यक्ष यादवले सत्यतथ्य छानबिन गरी दोषीमाथि कारवाही गर्न र कृषलाई रिहा गर्न माग गरेका हुन्। सुनसरीको कोशी गाउँपालिका ८ का वडाध्यक्ष विन्देश्वरप्रसाद यादवले कोशी गाउँपालिका ८ स्थित भण्टाबारी बजारमा राहत वितरणका सम्बन्धमा छलफल भइरहेको स्थानबाट कृषलाई प्रहरीले नियन्त्रणमा लिएको र तत्काल गाडी खानतलाशी गर्दा केही नभेटिएको जनाएको छ। १ नम्बर प्रदेश प्रहरी कार्यालयका सूचना अधिकारी डिएसपी सुमनकुमार तिम्सिनाले थप जनशक्ति भोक्राहामा आएपछि मात्र चेकजाँच गरिएको बताए। सुनसरीका डीएसपी शर्माले पनि तत्कालीन माओवादीका नेता मातृका यादवको एके ४७ र एसएमजीसहित भागेका कृषसँग सोही हतियार रहेको आंशका गरिएकाले भिड भएको भन्टाबारीमा खानतलासी नगरिएको बताएका छन्। प्रहरीको अनुपातमा भण्टाबारीमा भिंड बढी भएको र २० मिनेटदेखि सो ठाउँमा कृष बसेकाले त्यहाँ कुनै दुर्घटना हुन नपाओस भनेर बाटोमा थप प्रहरी मगाएर चेकजाँच गरिएको शर्माले बताए। भारतीय ठेकेदारका लागि कोशी बाँधको स्पर मर्मत सम्भारको काम गरिरहेका कृष लकडाउनका बेला भूअर्जन कार्यालय बिराटनगरको पास लिई भारतीय गाडीमा सप्तरी, सुनसरी, मोरङ्ग आवतजावत गर्ने गरेका छन्।"
"उपत्यकाका सबै नाका 'सिल' गर्न गृहको पत्र, काठमाडौं आउनेलाई आरडीटी रिपोर्ट अनिवार्य","काठमाडौं : गृहमन्त्रालयले लकडाउन अवधिभर अत्यावश्यक बाहेकका काममा उपत्यका प्रवेशमा निषेध गर्न उपत्यकाका सबै स्थानीय तहलाई अनुरोध गरेको छ । उपत्यकाका जनप्रतिनिधिको छलफलपछि गृहले यस्तो निर्णय गरेको हो । जेठ १ गतेको बैठकमा भएको छलफलको निर्णयलाई कार्यान्वय गर्न भन्दै गृहले उपत्यकाका सबै स्थानीय तहलाई यस्तो अनुरोध गरेको हो। यसअघि वैशाख २७ गते उपत्यकाका दुई महानगर र १६ नगरपालिकाका मेयरउपमेयरहरुको साझा संस्था नगरपालिका फोरमले पनि सरकारलाई उपत्यका प्रवेशमा कडाई गर्न माग गरेको थियो । स्थानीय तहको माग अनुसार उपत्यका छिर्ने नाका बन्द गर्ने गरी गृहमन्त्रालयले पत्र सबै स्थानीय तहलाई पठाएको हो । गृहमन्त्रालयले उपत्यकाका सबै स्थानीय तहलाई कार्यान्वयनका लागि पठाएको पत्रमा काठमाडौँ उपत्यका प्रवेशका सबै नाकाहरु अत्यावश्यक प्रयोजन बाहेक पूर्णरुपमा सिल गर्न आग्रह गरिएको छ । पत्रमा लुकिछिपी हुने प्रवेशलाई समेत पूर्ण पमा रोक्न आग्रह गरिएको छ । त्यस्तो पाइएमा कारवाही समेत गर्ने समेत बताइएको छ । नाका प्रवेशका स्थानीय तहलगायत काठमाडौं उपत्यकाका सबै स्थानीय तहले स्थानीय प्रशासनसँग समन्वय गरी आआफ्नो क्षेत्रमा रहेका होटल, पार्टी प्यालेस, सामूदायिक भवन र अन्य सम्भाव्य स्थललाई क्वारेन्टाइन बनाउन र त्यहाँ बस्ने व्यक्ति स्वयमले क्वारेन्टाइन खर्च भुक्तानी गर्ने गरी व्यवस्थपन गर्न समेत पत्रमा उल्लेख गरिएको छ । अत्यावश्यक काममा उपत्यका प्रवेश गर्नुपर्ने भएमा उपत्यका प्रवेश पूर्व स्वयं आफ्नो खर्चमा उपलब्ध भएसम्म आरडीटी परीक्षण गरी रिपोर्ट साथ काठमाडौं उपत्यका प्रवेश अनुमतिका लागि माग गर्नुपर्ने पत्रमा बताइएको छ। 'काठाडौँ उपत्यकास्थित स्थानीय तहले स्थानीय प्रशासनको समन्वयमा लुकीछिपी उपत्यका प्रवेश गर्नेको खोजी र लगत संकलन गरी आवश्यक कारवाही प्रक्रिया सुरु गर्ने,' पत्रमा भनिएको छ, 'सबै सुरक्षा निकायले उपत्यका प्रवेश नाकाको चेकचाँच र निगरानीमा थप कडाई गर्ने, स्थानीय तहसँग समन्वय गर्ने ।' गृहले उपत्यकाका स्थानीय तहलाई अनुरोधसहित पठाएको पत्रमा स्थानीय संघसंस्थाक्लबले गरिरहेको सामूहिक राहत वितरण गर्ने, खाना वितरणले भीडभाड बढ्न गई जोखिम बढाएकाले उक्त कार्य स्थानीय तहसँग समन्वय नभएमा रोक्ने र समन्वय गरी स्वास्थ्य सम्बन्धि प्रोटोकल पालना गरी वितरण गर्ने पनि उल्लेख छ।"
लकडाउनमा पोखराका दुई युवकलाई साथीले खेतबारीमा गाडेपछि,"पोखरा : जेठ २ गते पोखरा २६ सुन्दरीबजारका सुजन विक हराए । ५ गतेमात्रै उनी हराएको खबर प्रहरीले पायो । खोज गरेर १० जनालाई पक्रेर सोधपुछ गयो । केही सूत्र भेटेपछि सबैलाई छाड्यो । छाडिएकालाई प्रहरीलाई फलो गरिरहेकै थियो । तिनीहरुमध्ये नै शंकाको घेरामा परेकाले नै ६ गते सुजनको शव देखाइदिए । शव पनि फेला पयो र हत्याको पोल पनि खुल्यो । प्रहरीले सुजन हत्या आरोपमा उनकै साथीहरु प्रकाश घर्तीमगर र थमन पुनमगरलाई पक्राउ गयो । कास्की प्रहरी प्रमुख एसपी दानबहादुर कार्कीका अनुसार घर्ती र पुनले घटनाको नालीबेली खोलिसकेका छन् । उनीहरुकै भनाइमा सुजनसहित ५ जना प्रकाश र थमन बस्ने डेरामा बसेर मदिरापान गरेका थिए । मदिरापानकै सिलसिलामा भनाभन हुँदा प्रकाश र थमनले मुक्का र ढुंगाले हिर्काएर सुजन मारिएको बयान उनीहरुबाट प्रहरीले पाएको एसपी कार्की सुनाउँछन् । मारेर पर्खाल लगाएको खेतमा फालेका रहेछन्, सुजनकी आमाले छोरा खोई भनेर आएपछि त्यसै राति फेरि दाउराले खनेर गाडेछन्, कार्कीले भने । २१ वर्षे पुन र २३ वर्षे घर्ती प्युठानको गौमुखी गाउँपालिकाका हुन् । उनीहरु पोखरा २६ मा मजदुरी गर्छन् । साथी मारेर ठेकेदारसँग पैसा मागेर घर जान खोजेका रहेछन्, ठेकेदारले पैसा नदिएकाले त्यत्तिकै बसेछन्, कार्कीले सुनाए, सोधपुछ गर्दै जाँदा छोडिदिन्छौं भनेपछि उनीहरुले नै शव भएको ठाउँ देखाइदिए, घटना पनि खुलाए । मदिराको नसामा लठ्ठिएपछि सुजनले आफूलाई गाली गरेको प्रकाश र थमनले प्रहरीलाई बताएका छन् । नबोल भन्दा पनि बोलिरहेपछि पहिला थमनले सुजनलाई मुक्का हाने, सुजन थचक्क बसे, त्यसपछि पनि सुजन बोलिरहे, अनि प्रकाशले ढुंगाले टाउकामा हाने, एसपी कार्कीले घटना विवरण सुनाए, मरेपछि खेतको पर्खालभित्र धकेलेर छाडे, पछि फेरि राति गएर शव नालीमा हालेर माटोले पुरे । मृत्यु भएका सुजनको स्थायी घर कास्कीको मादी ११ गाउँपालिका हो । उनी पनि सुन्दरीबजारमा डेरामै बस्थे । यसै साता अर्का एक युवाको शव पनि बारीमा गाडिएको अवस्थामा कास्की प्रहरीले फेला पारेको थियो। पोखरा १४ मसिनतराका २२ वर्षे विमल रानाभाट आफ्नै साथी २१ वर्षे ज्ञानबहादुर परियारबाट मारिएको तथ्य प्रहरीले सार्वजनिक गरेको छ । ज्ञानबहादुरले विमललाई आफ्नै घरमा घनले हिर्काएर मारेको प्रहरीसँग स्वीकारेका छन् । रानाभाट एक महिनाअघिदेखि सम्पर्कविहीन थिए । उनी मारिएको गाइँगुइँ गाउँठाउँ हुँदै प्रहरीमा पुगेपछि खोजी सुरु भएको थियो । ज्ञानबहादुरकहाँ आउजाउ गरिरहने विमललाई साथी ज्ञानबहादुरले व्यक्तिगत शंकाको भरमा मारेको प्रहरीको प्रारम्भिक अनुसन्धानले देखाएको छ । जबर्जस्ती करणी मुद्दामा फरार शेरबहादुर राना मगरलाई पनि हालै पक्राउ गरेको समेत कास्की प्रहरी प्रमुख एसपी कार्कीले बिहीबार जानकारी दिए । उनकै भनाइमा जिल्ला अदालतबाट १० वर्ष कैद र पीडितलाई ५ हजार क्षतिपूर्ति तिराउने फैसला भएपछि फरार राना फरार थिए । ०७६ वैशाख १६ गते कास्की जिल्ला अदालतले त्यस्तो फैसला रानाविरुद्ध गरेको थियो ।"
दार्चुलाको घाँटीबगर इलाकामा पुग्यो नेपाली सेना,"काठमाडौं : वैशाख १४ गतेको मन्त्रिपरिषद् निर्णय अनुसार बिहीबार नेपाली सेनाको फौज दार्चुलाको व्यास गाउँपालिका २ घाँटीबगरमा पुगेको छ। घाँटीबगर इलाकामा दुई मिटर चौडाइको ४५० मिटर बाटो निर्माणको बन्दोबस्तीका लागि नेपाली सेनाको फौज त्यहाँ पुगेको हो। सरकारको निर्णय बमोजिम महाकाली करिडोर (दार्चुला टिंकर सड्क योजना) अन्तरगत उत्तरी तर्फ रहेको ८७ किलोमिटर सडकखण्ड नेपाली सेना मार्फत निर्माण गराउने निर्णय भएको हो । व्यास गाँउपालिका २ स्थित घाँटीबगर इलाकामा करिव २ मिटर चौडाइको ४५० मिटर गोरेटोघोडेटो बाटो निर्माण कार्यको लागि आवश्यक सुरक्षा तथा बन्दोबस्तीको निमित्त आज घाँटीबगर इलाका नजिकको थी भन्ने स्थानमा नेपाली सेनाको एक सेक्सन प्लस फौज तैनाथ भएको छ, नेपाली सेनाले विज्ञप्ति सार्वजनिक गर्दै भनेको छ। निर्माण कार्यको लागि दक्ष प्रावधिक जनशक्ति र थप सुरक्षा तथा बन्दोबस्तीको निमित्त आवश्यक नफ्रिको फौज, उपकरण एवं अन्य सामाग्रीहरु सहितको शुक्रबार अर्को टोली पुग्ने छ। चीन र भारतको सीमा नाकासमेत पर्ने दार्चुला जिल्लाको व्यासको छाङरु र टिंकर गाउँका करिब १८२ घर परिवारको करिब १२ सय स्थानीयलाई आवतजावतका लागि सेनाले बाटो बनाउन लागेको हो। जिल्ला सदरमुकाम खलङ्गा आवतजावत गर्नको लागि व्यास२ मा पर्ने मौरी भिरमा ठुलो चट्टान र घाँटीबगर भन्ने स्थानमा पहिरोसमेत गएकोले बाटो निर्माणको जिम्मा सरकारले सेनालाई दिएको हो। सडक खण्ड सुचारु भए पश्चात स्थानीय बासिन्दा नेपालकै भूमी प्रयोग गरी आवत जावत गर्न सक्नेछन्।"
कृषिजन्य उद्योग स्थापना गर्ने सरकारको तयारी,"काठमाडौं : कृषि उत्पादन तथा बजारीकरणका लागि सरकारले कृषिजन्य उद्योग स्थापना गर्ने भएको छ । आउँदो आर्थिक वर्षमा कृषिजन्य उद्योगमा विशेष प्राथमिकता दिने गरी बजेट विनियोजन गर्ने सरकारको तयारी छ । कृषि उत्पादन, बजारीकरण र प्रशोधन क्षेत्रमा प्रयाप्त बजेट विनियोजन गर्ने र अन्तर मन्त्रालय समन्वय गरी कृषिजन्य उद्योग सञ्चालन गर्ने सरकारले योजना बनाएको छ । वैदेशिक रोजगारीबाट फर्केका युवालाई कृषि र उद्यमसँग जोडेर आकर्षक प्याकेज ल्याउने सरकारले योजना अघि सारेको छ । उद्योग, वाणिज्य तथा आपूर्ति मन्त्रालय र कृषि विकास तथा पशुपन्छी मन्त्रालयले कृषि उत्पादन र कृषिजन्य उद्योगमा उच्च प्राथमिकता दिने योजना अघि सारेका छन् । कृषिमन्त्री घनश्याम भुसालले दुई वर्षभित्र कृषिमा आत्मनिर्भर हुने योजना अघि सारेका छन् । कृषिमा आत्मनिर्भर हुनेगरी कार्यक्रम अघि सारको कृषि मन्त्रालयले जनाएको छ । उद्योग मन्त्रालयले उद्यमशीलताका विविध कार्यक्रमका साथै औद्योगिक ग्रामार्फत कृषिजन्य उद्योगमा उच्च प्राथमिकता दिने योजना अघि सारेको छ । उद्यशमीलता बढाउन मन्त्रालयले साना तथा घरेलु उद्योगमा प्रोत्साहन गर्ने, पाठ्यक्रममा उद्यमशीलता अध्ययान गराउने, उत्पादन र उत्पादकत्व बढाउने र स्थानीय स्तरमै प्रशस्त रोजगारी सिर्जना गर्ने योजना अघि सारेको छ । अहिले दुई खर्ब भन्दा बढीको कृषिजन्य वस्तु आयात भइरहेको छ । कृषिसहित स्वदेशमै उत्पादन हुन सक्ने अधिकांश क्षेत्रमै उत्पादन नभई आयात हुदाँ दिनप्रतिदिन व्यापारघाटा बढी रहेको छ । सरकारले लघु, घरेलु तथा साना उद्योग प्रवद्र्वन गरी कृषिजन्य उद्योगमा प्रोत्साहन गर्ने नीति तथा कार्यक्रमममै समावेश गरिसकेको छ । कुल ग्राहस्थ उत्पादनमा उद्योगको योगदान सात प्रतिशत र कृषिको योगदान करिब ४१ प्रतिशत छ । सरकारले वर्षेनी कृषिमा चार प्रतिशतसम्म बजेट विनियोजन गर्दै आएको छ । कृषिमा ६७ प्रतिशत भन्दा बढी जनसंख्या आश्रित छ । तर कृषि आधाुनिक तथा व्यवसायीकरण नहुदाँ धेरैलाई खानसमेत पुग्दैन । राष्ट्रिय कृषक समूह महासंघका पूर्व अध्यक्ष उद्वव अधिकारीले कोभिड १९ को असरबाट जोगिन आउँदो आर्थिक वर्षमा कृषिमा ३० प्रतिशतसम्म बजेट विनियोजन गर्नुपर्ने बताउँछन् । कृषिलाई उद्योगसँग जोड्न सक्नुपर्छ,उनले भने, 'यसो हुन सके रोजगारी पनि बढ्छ, उत्पादन पनि बढ्छ ।' उनले कृषि उत्पादन र कृषिजन्य उद्योग स्थापनाका लागि सरकारले प्याकेजक नै ल्याउनुपर्ने बताउँछन् । उखु खेती र चिनी उद्योग, कपास खेती र जुट उद्योग, रबर खेती र उद्योग, दूध उत्पादन र दूधजन्य उद्योगमा एकीकृत प्याकेज ल्याउन सके एक वर्ष भित्रै कृषिमा आत्मनिर्भर हुन सकिने उनको भनाइ छ । प्रांगारिक मल र रासायानिक मल कारखाना खोल्न सरकारले प्राथिमकता दिनुपर्ने विज्ञहरु बताउँछन् । कृषिमा आधारित उद्योगमा उच्च प्राथमिकता दिन सके केही वर्षभित्रै व्यापारघाटा कम गर्न सकिनेमा उनले जोड दिए । मुलुकभर दुई हजारमात्रै प्राविधिक छन् । ती प्राविधिक कृषकसम्म पुग्न सकेका छैनन् । पूर्व अध्यक्ष अधिकारीले प्रत्येक वडामा दुईजना प्राविधिक (कृषि र पशु) अनिवार्य राख्नुपर्ने आवश्यकता थान्छन् । यसले कृषिमा व्यापक सुधार आउने र किसान उत्साहित भएर व्यवसायिकतामा जाने उनको ठहर छ । नेपालको प्रमुख खाद्यन्न बाली धान भएपनि मल, बिउ र सिँचाईको प्रबन्ध नहुदाँ उत्पादन घटिरहेको छ । अधिकारीले कृषि सामग्रीको उचित बन्दोबस्तीका लागि कृषि सामाग्री कम्पनी ब्यूताएर प्रभावकारी सेवा दिनुपर्ने बताउँछन् । कृषि केन्द्रीय सहकारी संघका अध्यक्ष खेम पाठकले कृषिको परनिर्भरता रोक्न सरकारले कृषिलाई पहिलो प्राथमिकता दिनुपर्ने बताउँछन् । सहकारीमार्फत उद्योग स्थापना गर्न सरकारले बजेटमा प्राथमिकता दिनुपर्छ उनले भने । मल, बिउ, सिँचाइका साथै प्रविधि प्रयोगमा सरकारले ध्यान दिनुपर्ने उनले बताए । आयातित बिउ न्यूनिकरण गर्र्दै रैथाने बिउमा जोड दिनुपर्ने प्राविधिकहरु बताउँछन् । कृषि केन्द्रीय संघले वर्षेनी पाँच सय जनालाई इजरायलको कृषि प्रविधि सिकाउन पठाउने गरेको छ । अध्यक्ष पाठकले इजरायलबाट फर्केका दुई हजार व्यक्तिलाई उद्यमशीलतामा जोड्न सरकारले सहुलियत कर्जाका साथै भुगोल सुहाउँदो प्रविधि उपयोगमा सहजीकरण गरिदिनुपर्ने बताए । कृषिलाई निर्वाहमुखीबाट आधुनिक र व्यावसायिकमा रूपान्तरण गर्दै कृषिजन्य उद्योग स्थापना र बजारीकरणमा ध्यान दिनु अहिलेको आवश्यकता भएको उनको भनाइ छ ।"
दाङमा थप एक जनामा कोरोना सक्रमण,दाङ : दाङमा थप एक जनामा कोरोना भाइरस (कोभिड१९) संक्रमण पुष्टि भएको छ । राप्ती सवास्थ्य विज्ञान प्रतिष्ठानमा भएको पीसीआर परिक्षणमा घोराही उपमहानगरपालिकाले सचालन गरेको कुइरेपानी क्यारेन्टाइनमा बसेका एकजनामा कोरोना पुष्टि भएको हो । घोराही उपमहानगरपालिका ३ का ३७ वर्षीया पुरुषको कोरोना रिपोर्ट पोजेटिभ देखिएको राप्ती स्वास्थ्य विज्ञान प्रतिष्ठानका उपकुलपति प्राडा संगीता भण्डारीले जानकारी दिइन् । उनी जेठ ५ गते भारतबाट आएका थिए । उनीसहित आएका ५ जनामा एक जनालाई कोरोना पोजेटिभ देखिएको हो । योसहित दाङमा तीन जनाका कोरोना संक्रमण देखिएको छ ।
क्वारेन्टाइनमा किरिया !,"बैतडी : बैतडीका एकजना क्वारेन्टाइनमै किरियामा बसेका छन्। मेलौली नगरपालिका ७ पच्कोराका रामसिंह रावत आफ्ना बुवाको किरिया क्वारेन्टाइनमा बसेका हुन्। भारतको मुम्बईमा काम गर्दै आएका रावत यही जेठ ४ गतेदेखि मणिलेक मावि मेलौली क्वारेन्टाइनमा बसेका हुन्। रावतका बुवा प्रतापसिंह रावतको बिहीबार बिहान निधन भएपछि उनले क्वारेन्टाइनमै किरिया गरेका हुन्। उनले भने, बल्लतल्ल स्वदेश फर्कन पाएँ। तर अन्तिम पटक बुवाको मुख हेर्ने धोको अधुरै रह्यो। कोरोनाका कारण बुवासँग अन्तिम पटक भेट हुन पाएन्। जेठ ४ गतेदेखि मणिलेक मावि मेलौलीको क्वारेन्टाइनमा बसिरहेका रावतले बुवा बिरामी भएको खबर पाए पनि कोरोनाको जोखिमका कारण भेटघाट गर्न पाएनन्। केही दिन अघि भारतको पलियाबाट उद्धार गरिएका रावत नगरपालिकाले बनाएको क्वारेन्टाइनमा बसेका हुन्। भारतको मुम्बईबाट गाउँमा पुगेको थिए। तर क्वारेन्टाइनमा बस्नुपर्ने भएकाले बुवासँग अन्तिम पटक भेट हुन पाएन्, उनले भने, अन्तिम समयमा पनि बुवाले मलाई खोजी रहनु भएको थियो रे ! के गर्नु ? अहिले क्वारेन्टाइनमै किरियाकर्म गरिरहेको छु। रामसिंह रावतले क्वारेन्टाइनमै किरिया कर्म सुरु गरेको उनीसंगै क्वारेन्टाइनमा बसिरहेको मेलौली ७ का किशोर कार्कीले बताए। कोरोना भाइरसको जोखिम कारण भारतबाट उद्धार गरेर ल्याएका सबै नागरिकलाई क्वारेन्टाइनमा राखेको र उनीहरुको दुई हप्तापछि आरडीटी गरेर मात्रै घर पठाउने तयारी भएको मेलौली नगरपालिकाका स्वास्थ्य शाखा प्रमुख नारायण चन्दले जानकारी दिए। यद्यपि क्वारेन्टाइनमै किरिया बसेका रावतलाई भने आरडीटी गरेर घर पठाउने वा क्वारेन्टाइनमा राखेर किरिया गर्न दिने विषयमा छलफल भइरहेको उनले बताए। भारतबाट फर्केका नागरिकमा देशका विभिन्न ठाउँमा कोरोनाको संक्रमण देखिएकाले भारतबाट फर्केकालाई क्वारेन्टाइनमा राखिएको चन्दले जानकारी दिए। मेलौली नगरपालिकाले मणिलेक माविमा सञ्चालन गरेको क्वारेन्टाइनमा भारतबाट फर्केका १६ जना बसेका छन्। किरियापुत्रीलाई स्वदेश ल्याउने पहल जारी बैतडीसंग सीमा जोडिएको भारतको झुलाघाटमा गएको ९ दिनदेखि किरियामा बसेका ४ जना किरियापुत्रीलाई स्वदेश फर्काउने पहल जारी रहेको जिल्ला प्रशासन कार्यालयले जनाएको छ। जिल्ला प्रशासनका तर्फबाट ८ दिन अघि पिथौरागढस्थित डिएम कार्यालयलाई पत्र पठाइसकेको भएपनि भारतीय पक्षको निर्णय नहुँदा किरियापुत्रीलाई स्वदेश फर्काउन नसकिएको सहायक प्रमुख जिल्ला अधिकारी लोकेन्द्रसिंह नेगीले जानकारी दिए। भारतीय क्वारेन्टाइनमा दुई बुवा गुमाएका, एकजना आमा गुमाएका र एकजना श्रीमती गुमाएका गरी ४ जना किरियामा बसेका छन्। क्वारेन्टाइनमै किरियामा बस्नुपर्दा निकै समस्या भएको उनीहरुले बताएका छन्। बैतडीको सुर्नया गाउँपालिका राजेन्द्रप्रसाद भट्ट र तारा भट्टका बुवा बितेपछि उनीहरु भारतीय क्वारेन्टाइनमै किरियामा बसेका हुन्। सीमा नाकाबाट स्वदेश फर्कन नपाएपछि भारतीय क्वारेन्टाइनमै किरियामा बस्नुपरेको उनीहरुले बताएका छन्। यस्तै पुर्चौैंडी नगरपालिका ७ का ठगी साउद पनि आफ्नी आमाको किरिया भारतीय क्वारेन्टाइनमै बसेर गरिरहेका छन्। यस्तै सिगास गाउँपालिका ९ का कृष्णसिंह धामी पनि आफ्नी श्रीमतीको किरिया भारतीय क्वारेन्टाइमै बसेर गरिरहेका छन्।"
अव्यवस्थित क्वारेन्टाइन बसाइले संक्रमणको जोखिम बढ्यो,"कपिलवस्तु : भारतबाट आएका सर्वसाधारणलाई सीमा क्षेत्रका अव्यवस्थित क्वारेन्टाइनमा राखिदा कोरोना संक्रमण फैलने त्रास बढेको छ । यहाँ बनाइएका क्वारेन्टाइन अव्यवस्थित र मापदण्ड विपरितका छन् । क्वारेन्टाइन व्यवस्थापन मापदण्ड २०७६ अनुसार क्वारेन्टाइन कोठामा ७ फिटको फरकमा बेड तयार गरी २ जनासम्म राख्नुपर्ने व्यवस्था छ । तर, जिल्लाका अधिकांश क्वारेन्टाइनमा एउटै कोठामा १० जना बढी सर्वसाधारण राखिएका छन् । अझ पछिल्लो समयमा कोरोना संक्रमण फैलिएको भारतका विभिन्न सहरबाट आएका सर्वसाधारणलाई सीमा क्षेत्र नजिकैका विद्यालयमा एउटै कोठामा करीब १० जना बढीलाई राखिएको छ । महाराजगंज नगरपालिका ७ गगौडामा क्वारेन्टाइन बस्नुपर्ने सर्वसाधारण बगैचामा खटिया राखेर बसेका छन् । १० वटा खटियासँगै जोडिएको अवस्थामा राखेर उनीहरु बस्ने गरेको र आफूहरुले सामाजिक दूरी कायम राख्न निर्देशन गर्दा अटेर गर्ने गरेको महाराजगंज नगरपालिकाका एक स्वास्थ्यकर्मीले बताए । नगरपालिका क्षेत्रभित्र ४८ वटा क्वारेन्टाइनमा १ हजार ६ सय ३२ जना छन् । सबै क्वारेन्टाइनमा प्रहरी ड्युटी नहुँदा क्वारेन्टाइनमा मनोमानी ढंगले बस्ने, घर परिवारलाई क्वारेन्टाइनमै भेटघाट गर्ने, घरबाट खाना मगाएर सँगै बसेर खाने गरिएको छ । जिल्लाका क्वारेन्टाइनको अवलोकन तथा अनुगमन गर्दा मापदण्ड अनुसारको व्यवस्थापन नपाइएको प्रदेश ५ स्वास्थ्य निर्देशनालयका प्रवक्ता रोशन लाल चौधरीले बताए । 'यहाँका क्वारेन्टाइनमा मुख्यरुपमा सामाजिक दूरी कायम गरिएको छैन, स्वास्थ्य निर्देशनालयका प्रवक्ता चौधरीले भने, 'एउटा संक्रमितले क्वारेन्टाइनका अधिकांशलाई संक्रमण फैलाउने अवस्था छ ।' 'कोरोना भाइरस संक्रमण रोक्न जिल्लामा क्वारेन्टाइनको संख्या विस्तार र मापदण्ड अनुसारको व्यवस्थापन जरुरी छ,' उनले भने । क्वारेन्टाइनमा रहेकाले अनिवार्यरुपमा मास्क र सेनिटाइजरको प्रयोग गर्नुपर्ने हुन्छ । तर त्यसको सबैले प्रयोग गरिएको देखिँदैन । दिनको ४ पटक पोषिलो खानेकुरा खुवाउने पर्छ तर अधिकांश क्वारेन्टाइनमा बसेकाले २ छाक मुस्किलले खाना खान पाएका छन् । जिल्लामा ७ हजार ६ सय १ जना क्वारेन्टाइनमा छन् ।"
मुस्ताङमा उच्चघनत्वको स्याउ बेर्ना,"जोमसोम : स्याउ उत्पादनले महत्वपूर्ण मानिएको हिमाली जिल्ला मुस्ताङमा बुधबार ४ वटा ट्रकमा १० हजार उच्चघनत्वको स्याउ बेर्ना ल्याइएको छ । २ महिनाअघि मुस्ताङका किसानलाई वितरण गर्नुपर्ने बताइए पनि विश्वव्यापी माहामारीको रुपमा फैलिएको कोरोना भाइरस ( कोभिड१९) ले सिर्जित लक डाउनका कारण ढिलो गरी जिल्ला भित्रिएको हो । प्रधानमन्त्री कृषि आधुनिकीकरण परियोजना, परियोजना कार्यान्वयन इकाई ( स्याउ जोन मुस्ताङ) ले जिल्लाका किसानको मागलाई सम्वोधन गर्दै उच्चघनत्वको ४ जातका कलमी स्याउका बेर्ना उपलब्ध गराएको हो । स्याउ जोन मुस्ताङले इटालीयन उच्चघनत्वको स्याउ बेर्ना ल्याउन मनाङको एग्रो मनाङ प्राइभेट कम्पनीसंग संम्झौता गरेको थियो । स्याउ जोन र एग्रो मनाङको समन्वनमा इटालीदेखि भारतको कोलकत्ता हुँदै उच्चघनत्वको स्याउ बेर्ना मुस्ताङ ल्याइएको परियोजना कार्यान्वयन इकाई स्याउ जोन मुस्ताङले जनाएको छ । जोनका अनुसार मुस्ताङ ल्याइएका स्याउ बेर्नामा गोल्डेन डेलिसियस, रेड डेलिसियस, फुजी र गावा जातका छन् । स्याउ किसानले उच्चघनत्वको स्याउ बगैंचा व्यवस्थापन गर्न स्याउ जोनको ५० प्रतिशत अनुदान र किसानको ५० प्रतिशत लगानी रहने गरी स्याउका बेर्ना झिकाइएको स्याउ जोन मुस्ताङका प्रमुख माधव लम्सालले जानकारी दिए । स्थानीय जातका स्याउ बेर्नाभन्दा १० औं गुणा महङ्गो पर्ने उच्चघनत्वको स्याउ बेर्ना विदेशबाट झिकाइएको हो । ढुवानीका कारण महङ्गो पर्ने देखिए पनि यसको उत्पादनले किसानलाई बर्सेनि राहतको महशुस गराउने जोन प्रमुख लम्सालले बताए । मुस्ताङमा स्थानीय जातको स्याउ बेर्नाको मुल्य ७० रुपैयाँ पर्छ भने ईटालीबाट ल्याइएको उच्चघनत्वको स्याउ बेर्नाको मुल्य १ हजार १ सय ५० रुपैयाँ पर्ने देखिन्छ । स्याउ जोनले झिकाएको उच्चघनत्वको स्याउ बेर्ना बुधबार नै स्याउ किसान समूहलाई वितरण भएको छ । स्याउ जोन कार्यालयमा सुचिकृत भएका ४ वटा स्थानीय तहका स्याउ किसान समूहलाई बेर्ना वितरण गरेको हो । जसअनुसार लोघेक दामोदरकुण्डमा ३ हजार बेर्ना ,वारागुङ मुक्तिक्षेत्रमा १ हजार २ सय ६० बेर्ना ,घरपझोङमा १ हजार ६ सय ३० बेर्ना र थासाङ गाउँपालिकामा १ हजार ८ सय ६० बेर्ना वितरण गरिएको स्याउ जोन मुस्ताङले जनाएको छ । स्थानीय जातका स्याउ बेर्नाको बगैचा व्यवस्थापन गरेको दशौं वर्षपछि फल दिने र त्यसको तुलनामा उच्चघनत्वको स्याउ बेर्नाको बगैचा व्यवस्थापन गरेको दोश्रो वर्षमै फल दिने भएकाले जिल्लाका किसानमा यसको माग बढेको स्याउ जोन मुस्ताङका प्रमुख लम्सालले उल्लेख गरे । परम्परागत स्याउ खेतीभन्दा निकै छिटो र छरितो रुपमा फल दिनसक्ने उच्चघनत्वको स्याउ उत्पादनले किसानलाई व्यवसायिक लाभ दिने उनले बताए । बेर्ना खरिददेखि स्याउ बगैंचा व्यवस्थापनमा सुरुवाति खर्च देखिए पनि यसको उत्पादनले कृषि लाभान्वित हुने जोन प्रमुख लम्सालको भनाइ छ । स्याउ जोनका अनुसार १ उच्चघनत्वको स्याउ बेर्नाले औसत २० केजीदेखि २५ केजीसम्म उत्पादन दिने गर्छ । उच्च घनत्वको बेर्ना लगाइएको २५ वर्षसम्म बर्सेनि उत्पादन दिन्छ। १ हेक्टरमा लगाइएको बेर्नाले बर्सेनि ४० टनसम्म स्याउ फलाउँछ । एक हेक्टरमा ३ हजार बेर्ना रोप्न सकिन्छ। यसपटक जिल्लाका किसानलाई उच्चघनत्वको स्याउ खेतीतर्फ आर्कर्षित गराउन सरकारी तवरबाट पहल भएको जोन प्रमुख लम्साले बताए । मुस्ताङमा करिव १४ सय हेक्टरमा स्याउ खेती गरिएको छ भने ५ सय हेक्टरमा लगाइएको स्याउ बोटले उत्पादन दिने गरेको छ । चालु वर्ष मुस्ताङमा ६५ सय मेट्रिक टन स्याउ उत्पादन भएको थियो ।"
बारामा भारतबाट फर्केका ३० वर्षीय पुरुषमा कोरोना संक्रमण,"बारा : भारतको आदापुरबाट नेपाल आएका बाराका एक पुरुषमा कोरोना संक्रमण देखिएको छ । आदापुरस्थित क्वारेन्टाइनमा बसेर नेपाल आएका पचरौता नगरपालिका १ पिपरपातीका ३० वर्षीय पुरुषमा कोरोना संक्रमण देखिएको हो । रोजगारीका लागि भारत पुगेका उनको आदापुरस्थित क्वारेन्टाइनमा रहेका बेला स्वाब परीक्षण गरिएको थियो । परीक्षण रिपोर्ट नआउँदै उनी जेठ ५ गते आदापुरबाट नेपाल आएका थिए । पिपरपातीस्थित नाकाबाट नेपाल प्रवेश गर्न खोजेका उनलाई प्रहरीले नियन्त्रणमा लिएर स्थानीय क्वारेन्टाइनमा राखेको थियो । पचरौता नगरपालिका पिपरपातीस्थित क्वारेन्टाइनमा रहेका पुरुषमा कोरोना संक्रमण देखिएको जानकारी आदापुरबाट आएपछि उनलाई कलैयास्थित अस्पतालको आइसोलेसनमा ल्याउने तयारी गरिएको छ । बाराका प्रहरी प्रवक्ता गौतम मिश्रले आदापुरबाट स्थानीय स्वास्थ्यकर्मीलाई जानकारी आएपछि उनलाई कलैया ल्याउने तयारी गरिएको बताए । पुरुषलाई कोरोना संक्रमण देखिएको भन्दै खबर आएपछि उनलाई कलैया ल्याउन लागिएको छ, मिश्रले भने, 'कलैया ल्याएर आइसोलेसनमा राखेर पुनः पीसीआर परीक्षण गर्छौं।"
भारतीय सीमाबाट उर्लिन थाल्यो जनसागर,"धनगढी : पूर्वअनुमान गरेझैं भारतबाट जनसागर उर्लिन थालेको छ। सुदूरपश्चिमका लागि, लकडाउन अघि झण्डै डेढ लाख मानिस फर्केका थिए। अझै भारतबाट दुईदेखि तीन लाख मानिस फर्किने अनुमान विज्ञले गरेका छन्। बुधबार मात्रै ८५० जना नेपाल प्रवेश गरेकोमा बिहीबार समाचार तयार पारुन्जेलसम्म १५ सय नेपाल भित्रिएका छन्। सीमा क्षेत्रमा खटिएका जिल्ला प्रशासन कार्यालय कैलालीका प्रवक्ता शिवराज जोशीले बिहीबार ६ बजेसम्म १६ सय आएको बताए। भारतमा गौरीफन्टा नाका मात्रै खुलेको भन्ने हल्ला चलेकाले पूर्वको झापाका मानिस पनि गौरीफन्टा नाका भएर फर्किन थालेका छन्। तर भारतबाट फर्किनेको संख्या बढिरहेका बेला प्रदेश र स्थानीय तहको तयारी भने प्रभावकारी देखिएको छैन। प्रदेश सरकारका मुख्यमन्त्री त्रिलोचन भट्टले, भारतबाट नेपाली भित्रिन दिए यहाँको यातायात, क्वारेन्टाइन, आरडीटी टेस्ट र बस्न खानको पुरै व्यवस्था प्रदेश सरकारले गर्ने भनेर पटक पटक अभिव्यक्ति पनि दिएका थिए। तर बुधबार ८५० जनाको थर्मल गनबाट ज्वरो मात्रै मापन गरेर नेपाल आउन दिइएको छ। प्रदेश सरकारले आरडीटी किट छैन, भनेपछि बुधबार थर्मल गनबाट ज्वरो मापन गरेर मात्रै भित्र्याइएको छ, जिल्ला प्रशासन कार्यालय कैलालीका प्रवक्ता शिवराज जोशीले भने। उनले बिहीबार भारतबाट आएकामध्ये कैलाली र कञ्चनपुरबाहेकका जिल्लाका नागरिकलाई मात्रै आरडीटी टेस्ट गरिएको बताए।"
स्वास्थ्यकर्मीको नक्कली परिचयपत्र बोक्ने दुई पक्राउ,डडेल्धुरा : स्वास्थ्यकर्मीको नक्कली परिचयपत्र बोकेर हिँड्ने दुई युवा पक्राउ परेका छन्। धनगढीबाट अछाम जान लागेका दुई युवालाई डडेल्धुराको स्याउले बजारमा पक्राउ गरिएको हो। लकडाउनको समयमा सवारी चेकजाँच गर्ने क्रममा प्रहरीले अछाम चौरपाटी१ का चन्द्रबहादुर साउद र अछाम सिउडी बस्ने जितबहादुर साउँदलाई पक्राउ गरेको डडेल्धुरा प्रहरिले जनायो। उनीहरुले अर्कै स्वास्थ्यकर्मीको कार्ड बोकेको भेटिएपछि पक्राउ गरिएको हो जिल्ला प्रहरी कार्यालय डडेल्धुराका प्रहरी नायव उपरीक्षक दधिराम न्यौपानेले बताए। पक्राउ परेका दुवैलाई संक्रमण ऐन अनुसार कार्वाहीका लागि जिल्ला प्रशासन कार्यालय डडेल्धुरामा बुझाएको प्रहरी नायव उपरीक्षक न्यौपानेले बताए।
भारतबाट नेपाल प्रवेश गरेका नागरिक आफ्नै जिल्ला पठाइने,"झापा : सुरक्षा संवेदनशीलतालाई मध्यनजर गर्दै भारतीय सीमामा अलपत्र परेका नागरिकलाई झापा जिल्ला प्रशासनले सम्बन्धित जिल्लामै पठाउने निर्णय गरेको छ। दुई देशका सुरक्षाकर्मीको सहयोगमा नेपाल आएकालाई झापा प्रशासनले सम्बन्धित जिल्लामा पठाउने भएको हो। सहायक प्रमुख जिल्ला अधिकारी राजकुमार राईका अनुसार ६६ जिल्लाका ६०८ जना नागरिकलाई सम्बन्धित जिल्लामा पठाउने निर्णय भएको छ। उनिहरुलाई आजैदेखि पठाइनेछ। जिल्लामा संक्रमण बढ्ने क्रममा रहेकाले एउटै होल्डिङ सेन्टरमा राखिदा झनै संक्रमण बढ्ने डर भयो, उनले भने, सम्बन्धित जिल्लामा पठाउँदा थोरै हुन्छन् र सहज व्यवस्थापन हुन्छ। राईका अनुसार एउटा जिल्लाले मात्र थेग्न सम्भव नभएपछि यस्तो निर्णय भएको हो। भारतबाट आएकाको नाम ठेगाना अनुसार उनीहरुकै जिल्लामा पठाउने काम बिहीबारबाट सुरु भइसकेको छ।"
लकडाउनमा अपराध बढ्यो,"काठमाडौं। लकडाउनको अवधिमा बलात्कार, आत्महत्या र घरेलु हिंसाले विकराल रूप लिएको छ। नेपाल प्रहरीले राष्ट्रिय मानवअधिकार आयोगलाई पठाएको अपराध प्रतिवेदनले यस्तो भयावह स्थिति देखाएको हो। झण्डै दुई महिनाको अवधिमा बलात्कारका घटना मात्रै एक सय ५५ वटा छन्। बलात्कारको मारमा बालिका बढी परेका छन्। सबै भन्दा बढी ३७ बलात्कारका घटना प्रदेश नम्बर ५ मा भएका छन्। प्रदेश १ मा २६, २ मा २५, ३ मा २०, ६ मा १५ र ७ मा १५ बलात्कारका घटना भएका छन्। गण्डकी प्रदेशमा ७ र उपत्यकामा १० वटा बलात्कारका घटना भएका छन्। यस्तै, ३१ वटा बलात्कार उद्योगका घटना भएका छन्। आत्महत्याका घटना पनि तीन सय दश पुगेका छन्। प्रहरी प्रतिवेदनले सबैभन्दा बढी आत्महत्या प्रदेश नम्वर ५ मा ६४ देखाएको छ। त्यसपछि प्रदेश, २ मा ५९, गण्डकी प्रदेशमा, ८३, प्रदेश, ३मा ४३, प्रदेश, १ मा ३६, प्रदेश, ७ मा २८, प्रदेश, ६ मा १७ र उपत्यकामा १५ वटा यस्ता घटना भएका छन्। घरेलु हिंसाका दुई सय १० घटना भएका छन्। यस्तै प्रदेश २ मा सबैभन्दा बढी ४२ घटना भएका छन्। त्यसपछि प्रदेश ७ मा ४१ घटना भएका छन्। यस्तै प्रदेश ३ मा ३७, उपत्यकामा ३०, प्रदेश ५ मा २७, प्रदेश ६ मा १३, गण्डकीमा १७ र प्रदेश १ मा ३ वटा घरेलु हिंसाका घटना छन्। यस अवधिमा बाल यौन दुराचारका १७ घटना भएका छन्। यसबाहेक बोक्सीको आरोप, अवैध गर्भपतन, अप्राकृतिक मैथुन, बहुविवाह र बालविवाहका घटनामासमेत अस्वाभाविक बढोत्तरी भएको छ। कुल अपराध संख्या सात सय ७५ छ। सबैभन्दा बढी अपराधका घटना प्रदेश २ मा एक सय ४२, त्यसपछि प्रदेश, ५ मा एक सय ३६ र प्रदेश ३ मा एक सय १३ छन्। चैत ११ देखि वैशाख २७ सम्मको अपराधका घटना प्रहरीले पठाएको छ। तुलनात्मक विवरण नभए पनि छोटो समयको तथ्यांकले मानवअधिकारको अवस्था गम्भिर देखिन्छ, आयोगका सचिव वेद भट्टराईले भने, यो विषयमा आयोगमा छलफल र विश्लेषण भइरहेको छ।"
करेन्ट लागेर तीन दिनमा तीनजनाको मृत्यु,"राजविराज : सप्तरीमा बिजुलीको करेन्ट लागेर तीन दिनको अवधिमा तीनजनाको मृत्यु भएको छ । बोदे बरसाईन नगरपालिका९ मा बिहीबार करेन्ट लागेर ४० वर्षीया मिरकुन सदाको मृत्यु भएको जानकारी दिँदै सप्तरी प्रहरीले तीन दिनको अवधिमा तीनजनाको मृत्यु भएको जनाएको छ । बिजुली बत्तीको होल्डरमा प्लग लगाई बत्ती बाल्ने क्रममा करेन्ट लागेर घाइते भएकी सदाको उपचारका क्रममा अस्पताल लैजाने क्रममा बाटोमा मृत्यु भएको परिवारका सदस्यले बताए। मृतक परिवारका सदस्यका अनुसार बोदे बरसाईन ५ स्थित जिवन दिप हस्पिटलका चिकित्सकले अस्पताल ल्याउना साथ सदालाई मृत घोषणा गरे । उनको शवलाई राजविराजस्थित गजेन्द्रनारायण सिंह सगरमाथा अस्पताल ल्याउने तयारी भइरहेको छ । बुधबार डाक्नेश्वरी नगरपालिका तथा मंगलबार खडक नगरपालिकामा करेन्ट लागेर एक पुरुष र एक महिलाको मृत्यु भएको जिल्ला प्रहरी कार्यालय, सप्तरीले जनाएको छ । डाक्नेश्वरी नगरपालिका१० का ३६ वर्षीय रन्जितकुमार साहको घरमा मोटर जडान गर्ने क्रममा मृत्यु भएको थियो । यसैगरी खडक नगरपालिका३ की २२ वर्षीया बबिताकुमारी मण्डलको खेतमा घाँस काटिरहेकीका बेला करेन्ट लागेर मृत्यु भएको थियो ।"
भारतबाट आए हजार बढी कर्णालीबासी,"कर्णाली प्रदेशको प्रमुख प्रवेशद्वार भेरीगङ्गा नगरपालिका५ बबईमा एक हजार २०७ नागरिक आइपुगेका छन् । भारतका विभिन्न ठाउँबाट नेपालगञ्ज जमुनाह तथा पश्चिम गड्डाचौकी नाका हुँदै आज मात्र उनीहरु सो स्थानमा आइपुगेका हुन् । प्रवेशद्वारमा आइपुग्ने सबै कर्णालीवासी नागरिक रहेको कर्णाली प्रदेश सरकारका आन्तरिक मामिला तथा कानूनमन्त्री नरेश भण्डारीले जानकारी दिए । उनकाअनुसार दैलेखका ५००, सुर्खेतका ३२०, सल्यानका २६६, जाजरकोटका ७७ र कालिकोटका ४४ नागरिक रहेको छन् । उनले भारतबाट सयौँको सङ्ख्यामा कर्णालीवासी नागरिक भित्रिदै गरेको यस परिवेशमा प्रदेश सरकारले सबैको आरडिटी गर्ने यद्यपि स्थानीय सरकारसहित नागरिक सबैलाई उच्च सतर्कताका अपनाएर आफ्नो दायित्व पूरा गर्न अनुरोध गरेका छन् । उनले भने, 'यतिमात्र होइन भारतबाट आउने सङ्ख्या दिनप्रतिदिन बढिरहेको छ । नागरिकको स्वास्थ्य र सुरक्षामा सरकार संवेदनशील भएर लागेको छ । सीमामा आरडिटी भएकाले पनि जिल्लामा अनिवार्य क्वारेन्टिनमा बस्ने गरिएको छ ।' प्रदेश सरकारले तत्काल आरडिटीका लागि आवश्यक किटसहित स्वास्थ्य जनशक्ति त्यहाँ पुगेको सामजिक विकासमन्त्री दल रावलले जानकारी दिए । 'त्यहाँ पुगेका सबैको आरडिटी परीक्षण गर्छौँ र पोजेटिभ देखिएमा प्रदेशको क्वारेन्टाइनमा राख्छौँ । उनीहरुको पिसीआर गरेर सङ्क्रमण देखिएमा आइसोलेसनको पनि तयारी भइरहेको छ', उनले भने । स्वास्थ्य सेवा कार्यालयका प्रमुख चेतनिधि वाग्लेले अहिले तत्काल ७०० किटसहित १६ जना आरडिटीका लागि कर्मचारी त्यहाँ परिचालन भएको बताए । आवश्यकतामा अन्य थप किट पठाउने र परीक्षणकार्यलाई तीव्र बनाउने उनले जनाएका छन् । कर्णाली प्रदेश प्रहरी कार्यालयका प्रहरी प्रमुख प्रहरी नायब महानिरीक्षक वसन्तकुमार पन्तले भारतबाट आउने नागरिकको शान्ति सुरक्षार्थ प्रहरी तयारी अवस्थामा राखिएको जानकारी दिए । केही जनशक्ति सीमा निर्वाध रहेको र केही जनशक्ति यहाँबाट पठाइएको उहाँले बताए। यो डेढ साताभित्र प्रदेशमा १५२० हजार नागरिक भित्रीसकेको अनुमान छ ।"
३ हजार लिटर घरेलु मदिरा नस्ट,"सन्धिखर्क : जिल्ला प्रहरी कार्यालय अर्घाखाँचीले अबैध घरेलु मदिरा तथा मदिरा बनाउन प्रयोग गरिने कच्चापदार्थ बरामद गरि नष्ट गरेको छ । सन्धिखर्क नगरपालिका वडा नम्बर १ सन्धिखर्क र वडा नम्बर २ चुत्राबेसीका विभिन्न स्थानमा जिल्ला प्रहरी कार्यालय अर्घाखाँचीबाट खटिएको प्रहरी टोलीले विशेष सुचनाको आधारमा घरेलु मदिरा नियन्त्रणमा लिएर नष्ट गरेको प्रहरी नायव उपरीक्षक प्रकाश विष्टले बताए । जसअन्तर्गत बेच्न राखेको २६ सय लिटर तथा तयारी अवस्थामा रहेको करिव ३ सय ६५ लिटर घरेलु रक्सी र रक्सी बनाउन प्रयोग गरिएको भाँडा १२ सेट, कच्चा पदार्थ तथा तयारी रक्सी भण्डारण गरिएका ९४ ड्रम, गेलेन र अन्य प्लाष्टिकका भाँडा नियन्त्रणमा लिइ कुल २९ सय ६५ लिटर घरेलु मदिरा बनाउने कच्चापदार्थ र मदिरा नस्ट गरिएको प्रहरी नायव उपरिक्षक विष्टले जानकारी दिए ।"
"दाजुभाई मिलेर बाबुको हत्या, शव घरभित्रै गाडियो","विराटनगर : विराटनगर महानगरपालिका१४ झटियाईका ५५ वर्षीय सत्यराम चौहानको हत्या उनकै दुई छोरा मिलेर गरेको खुलेको छ। जेठो छोरो २९ वर्षीय रोहित र माइलो २६ वर्षीय नागेन्द्र चौहानले मिलेर बाबुको हत्या गरेको प्रहरीको प्रारम्भिक अनुसन्धानबाट खुलेको हो। मोरङ प्रहरीका प्रवक्ता डीएसपी मानबहादुर राईले गत शनिबार राति ८:३० बजेतिर हत्या गरेपछि दुवै जनाले घरभित्रै खाल्डो खनेर शव तन्नाले बेरेर गाडेको पत्ता लागेको जानकारी दिए। उनकाअनुसार घटना भएको चार दिनपछि घरभित्रै पुरेको अवस्थामा बुधबार साँझ सत्यरामको शव भेटिएको छ। सत्यराम तीन छोरामध्ये जेठो रोहितसँग आफ्नै घरमा बस्दै आएका थिए। माइलो छोरो नागेन्द्र बिहे गरेर श्रीमतीसहित विराटनगर१५ मा डेरामा बस्थे। प्रहरीकाअनुसार तीन वर्षदेखि वेपत्ता रहेका कान्छो छोरो सोमकुमार परिवारको सम्पर्कमा छैनन्। जेठो र माइलो दुवै छोरा ज्याला मजदुरी गर्छन्। गत शनिबार जेठो रोहित कामबाट फर्किए। त्यत्तिकैमा माइलो नागेन्द्र पनि दाजु र बुवा बस्ने घरम आइपुगे, प्रहरी स्रोतले भन्यो, त्यत्तिकैमा रोहितसँग सत्यरामको विवाद सुरु भयो। विवादले उग्ररुप लिएपछि रक्सीको नसामा रहेका दुवै छोरा मिलेर हत्या गरेको खुल्यो। रोहितले काम गरेर कमाएको पैसाले कपडा र जुत्ता किनेर लगेपछि बाबुसँग विवाद सुरु भएको देखिएको प्रहरीको प्रारम्भिक अनुसन्धानबाट खुलेको छ। बाबुले आफूलाई पनि पैसा चाहियो भनेर मागेपछि जेठो छोरो रोहितले छैन भन्ने जवाफ दिएछन्, प्रहरीका एक अनुसन्धान अधिकृतले भने, त्यसपछि बाबु सत्यरामले रोहितलाई घरबाटै निकालिदिन्छु भनेपछि विवादले उग्ररुप लिएको पाइयो। बाबुले घरबाटै निकालिदिने चेतावनी दिएपछि नजिकै रहेको फरुवाले टाउकोमा पहिलो पटक रोहितले प्रहार गरेपछि बाबु ढलेको र त्यसपछि नागेन्द्रले पनि बाबुलाई आक्रमण गर्न सघाएको प्रहरीको भनाइ छ। प्रहरी स्रोतले भन्यो, सुरुमा फरुवाले दाजुले प्रहार गरे र त्यसपछि भाईले पनि थपेपछि बाबुको मृत्यु नै भयो। बाबुको मृत्यु नै भएपछि घटनाका बारेमा बाहिर कोही कसैले थाहा नपाउन् भनेर घर भित्रै गाड्ने सल्लाह दाजुभाईले गरे, प्रहरीका एक अनुसन्धान अधिकृतले भने,त्यसपछि बाबु सुत्ने खाटको साइटमा खाल्डो खन्दै शव पुरेछन्। शव पुर्नका लागि बाबुको हत्यामै प्रयोग गरेको फरुवाले खाल्डो खनेको पनि प्रहरीको भनाइ छ। शव व्यवस्थापनका लागि बाहिर निकालेमा गाउँलेले थाहा पाएर घटना सार्वजनिक हुने थियो, प्रहरीले सोधपुछ गर्ने क्रममा रोहितले भने, त्यही भएर घरभित्रै खाल्डो खनेर शव गाडिएको हो। छोराहरुले सत्यरामको हत्या राति गरे पनि शव भने आइतबार बिहान उज्यालो भएपछि मात्रै गाडेको पाइएको प्रहरीले जनाएको छ। त्यसबीचमा शवलाई कसरी व्यवस्थापन गरेर घटनालाई लुकाउन सकिन्छ भन्ने सल्लाह दाजुभाईबीचमा भएको पाइएको छ। प्रहरीका अनुसार आफ्नो डेरामा आइरहने ससुरा सत्यराम धेरै दिनदेखि नआएपछि बुहारी (नागेन्द्रकी श्रीमती) जेठाजु रोहित र ससुरा बस्ने घरमा बुधबार पुगेकी थिइन्। ससुरा र जेठाजुलाई नदेखेकी उनले घर भित्र खनेको देखेपछि त्यो कुरा श्रीमान नागेन्द्रलाई सुनाइन्। त्यसपछि घरका झ्याल ढोका सबै खुल्ला राखेर बुवा र दाजु वेपत्ता भएको भन्दै नागेन्द्र आफै प्रहरी कार्यालयमा पुगेका थिए। अविवाहित रहेका रोहित कर्कटपातको छानो भएको र काठले बनाएको एक तले घरमा बुवा सत्यरामसँगै बस्दै आएका थिए। प्रहरी घरमा पुग्दा उनी थिएनन्। केही बेरमा रक्सीले मातेर आइपुगेका उनलाई त्यतिबेलै प्रहरीले नियन्त्रणमा लिएको थियो। बाबुको हत्यामा भाईको पनि संलग्नता रहेको उनले बताएपछि सत्यरामका माइलो छोरो नागेन्द्रलाई पनि पक्राउ गरिएको प्रहरीले जनाएको छ। प्रहरीले गाडेको स्थानबाट शव उत्खनन् गर्दै पोस्टमार्टमका लागि कोसी अस्पताल ल्याएको छ। सत्यरामको टाउको र शरीरका विभिन्न भागमा चोट लागेको अवस्थामा शव रहेको छ। प्रहरीले दुईतीन फिट जति गहिरो खाल्डो खनेर गाडेको अवस्थामा शव फेला पारेको थियो। बाबुको हत्यामा संलग्न दाजुभाई विरुद्ध भने कर्तव्य ज्यान मुद्दा चलाउन गम्भीर रुपमा घटनाको अनुसन्धान अघि बढाइएको जानकारी डीएसपी राईले दिए।"
सुनकोशी बोलेरो दुर्घटनामा बेपत्तामध्ये एकको शव भेटियो,काभ्रे : बोलेरो दुर्घटनामा वेपत्ता भएका दुईनामध्ये एकजनाको शव भेटिएको छ। भुम्लु गाउँपालिका १ का २७ वर्षीय भोला महतको शव भेटिएको प्रहरीले जनाएको छ। बुधबार भुम्लु गाउँपलिका ८ सिलामे भीरबाट बोलेरो सुनकोशी नदीमा खसेको थियो। उक्त दुर्घटनामा भुम्लु गाउँपालिका १ का २६ वर्षीय अशोक गिरी भने अझै वेपत्ता छन्। बिहीबार बिहानदेखि प्रहरी र एपीएफका टोलीले भोला महतको शव खोलामा भेटाएको जिल्ला प्रहरी काभ्रेले जनाएको छ। अर्का वेपत्ताको खोजकार्य जारी रहेको प्रहरिले जनाएको छ । बुधबार दिउँसो करिब ४ बजेतिर बा १६ च ८८३८ नम्बरको बोलेरो दोलालघाटबाट सापिङ जाँदै गर्दा नदीमा खसेको थियो।उक्त बोलेरोमा सवार ३४ वर्षीय सानुमाया गिरीको भने जिवितै उद्धार गरिएको थियो। उनको बनेपा शिरमेमोरियल अस्पतालमा उपचाररत भइरहेको छ।
कोरोना संक्रमितको मृत्यु,"बुटवल : गुल्मीका कोरोना संक्रमित ४१ वर्षीया पुरुषको मृत्यु भएको छ। रुपन्देहीको मणिग्रामस्थित क्रिमसन अस्पतालमा उपचाररत उनको बिहीबार विहान ८ बजेर १० मिनेटमा मृत्यु भएको सामाजिक विकास मन्त्रालयका स्वास्थ्य महाशाखा प्रमुख डा उमाशंकर चौधरीले जानकारी दिए। अस्पतालले औपचारिक रुपमा मन्त्रालयलाई मृत्युको जानकारी पठाएको छ, चौधरीले भने,शव व्यवस्थापनको तयारी थालिएको छ। विरामीको भेन्टिलेटरमा उपचार भइरहेको थियो। जेठ १ गते उपचारका लागि क्रिमसन अस्पतालमा आएका उनको दुई गते स्वाब संकलन गरिएको थियो। जेठ ५ गतेमात्रै उनका कोरोना पोजेटिभ देखिएको हो। भैरहवास्थित प्रयोगशालाले स्वाव परीक्षण गरेको थियो। उनको मृत्युसँगै नेपालमा कोरोना संक्रमणबाट मृत्यु हुनेको संख्या तीन पुगेको छ। प्रदेश ५ मै दुई जनाको मृत्यु भएको छ। १ सय ९६ जना संक्रमित भएका छन्। गुल्मीमा कोरोना पोजटिभमा कसरी संक्रमण भयो भन्ने अझै खुलेको छैन्। जण्डिस, रुघा र ज्वरो आएपछि उनी स्थानीय स्वास्थ्यचौकीमा उपचारका लागि पुगेका थिए। त्यहाँ निको नभएपछि उनी अर्घाखाचीको छाया पोलिक्लिनिकमा आएका थिए। त्यसपछि मात्रै उनी बुटवल आएका थिए। उनको सम्पर्कमा आएका चिकित्सकसहित ३८ जनाको स्वांब संकलन गरेर कोरोना परीक्षण गरिदैछ। उनको अन्य व्यक्तिसंगको सम्पर्कको विषयमा अध्ययन भइरहेको स्वास्थ्य निर्देशनालयले जनाएको छ। संक्रमितको शव नेपाली सेनाले व्यवस्थापन गर्ने बताइएको छ। कोरोना संक्रमणपछि क्रिमसन अस्पताल, अर्घाखाचीको छाया पोलिक्लिनिक शील गरिएका छन्। बुधबार संक्रमितको मृत्यु भएको हल्ला फैलिएपछि अस्पतालले विज्ञप्ति जारी गर्दै मृत्यु नभएको जनाएको थियो।"
"धरान १३ को शिवधारा क्षेत्र 'सिल', तीन महिनाअघि दिल्लीबाट आइएकी थिइन् कोरोना संक्रमित","धरान : धरानकी ५१ वर्षीया महिलामा कोभिड१९ कोरोना भाइरसको संक्रमण देखिएपछि धरान१३ स्थित शिवधारा क्षेत्र सिल गरिएको छ । कोरोना भाइरसको संक्रमण अन्यत्र फैलन नदिनका लागि धरानधनकुटा लोकमार्गमा पर्ने शिवधारा क्षेत्र सिल गरिएको इलाका प्रहरी कार्यालय धरानका डिएसपी ढुण्डिराज न्यौपानेले बताए । वीपी कोइराला स्वास्थय विज्ञान प्रतिष्ठान धरानमा ती महिलाको स्वाव परिक्षण गर्दा कोराना पोजिटिभ आएको सहायक प्रवक्ता डा अशोक ऐरले जानकारी दिएका छन् । श्रीमानलाई उपचार गर्न प्रतिष्ठानको ओपीडी शाखामा गएकी संक्रमित महिलाको बुधबार स्वाबको नमूना संकलन लिइएको थियो। संक्रमित महिलालाई उपचारका लागि प्रतिष्ठानको आइसोसेलन वार्डमा भर्ना गरिएको छ। संक्रमित महिलाका श्रीमानको भने कोरोना भाइरस नतिजा नेगेटिभ आएको छ । संक्रमित महिला धरान १५ स्थित एक निजी विद्यालयकी प्रिन्सिपल हुन् । संक्रमित महिला तीन महिना अगाडि श्रीमानको उपचारका लागि दिल्ली गएको पत्ता लागेको डिएसपी न्यौपानेले बताए। संक्रमित महिलाको नियमित भेटघाट भने आफ्नै घरमा भाडामा बस्ने महिला, बच्चा, आमाजु दिदीको घर र चोकमा सब्जी किन्न जाने गरेको पाइएको उनले बताए । संक्रमित महिलाको बयानका आधारमा उनको नियमित संपर्कमा आएकाको पहिचान गरी उनीहरुको समेत स्वाब परीक्षण गर्न प्रहरी र जनप्रतिनिधिको टोली परिचालन गरिएको छ । संक्रमित महिलासँग नियमित सम्पर्कमा आउने सबैको खोजी सुरु गरिएको धरान १३ का वडा अध्यक्ष नेत्र काफ्लेले बताए । सुनसरी र खोटाङमा दुई संक्रमित भेटिए सुनसरी र खोटाङ जिल्लाका एकएक जनामा कोराना भाइरसको संक्रमण देखापरेको छ । सुनसरीको गडी गाउँपालिका र खोटाङको हलेसी तुवाचुङ नगरपालिकाका एकएक जनामा कोराना संक्रमण देखापरेको वीपी कोइराला स्वास्थ्य विज्ञान प्रतिष्ठान धरानका सहायक प्रबक्ता डा अशोक ऐरले बताए। कोराना भाइरसको संक्रमणको आशंकामा दुबैको स्वाब परीक्षणका लागि प्रतिष्ठान ल्याइएको थियो । दुबैको स्वाबको रिपोर्ट पोजिटिभ देखिएको सशायक प्रवक्ता ऐरले जानकारी दिएका छन् ।कोरोना संक्रमित धनकुटाकी स्टाफ नर्सले उपचार गरेकी धनकुटाकै एक सुत्केरी महिलाको स्वाबको परीक्षण रिपोर्ट भने नेगेटिभ देखिएको छ । प्रतिष्ठानको प्रसूति वार्डमा उपचार गराई रहेकी ती महिलालाई संक्रमित नर्सले उपचार गरी धरान रेफर गरेको खुलासा भएपछी प्रतिष्ठानको आइसोलेसन वार्डमा भर्ना गरी प्रसूति वार्ड सिल गरिएको थियो ।"
लकडाउनमा संकटका सारथी बन्दै मनोज,"काठमाडौं : बूढानीलकण्ठ निवासी मनोज श्रेष्ठलाई लकडाउनमा भ्याइनभ्याइ छ। प्राय सबै घरमै बसिरहेका बेला उनी भने बिहानदेखि बेलुकीसम्म संकटमा परेकालाई सेवा दिनमै व्यस्त हुन्छन् । कहिलेकाहीँ दिनमा १९, २० घण्टासम्म पनि खटिनुपर्दा उनी थकित महशुस गर्छन्। नेपाल सरकारअन्र्तगतको बूढानीलकण्ठ क्षेत्र विकास समितिका पूर्वसदस्य सचिवसमेत रहिसकेका मनोज दैनिक आफै कार चलाएर लकडाउनमा समस्यामा परेका मानिसलाई सुविधा दिइरहेका छन् । विशेषगरी बिरामी, सुत्केरी, महिला बालबालिका, वृद्धवृद्धालगायतलाई उनले आफ्नै गाडीमा राखेर अस्पताल तथा अन्य गन्तव्यसम्म पुर्याउँदै आएका छन्।बूढानीलकण्ठ निवासी एक महिलालाई अत्याधिक रक्तश्राव भएपछि उनले बिहीबार राति ती महिलालाई ठमेलस्थित मनमोहन अस्पतालमा पुर्याएर भर्ना गरिदिए । राति करिब ९:२५ मा ती महिलालाई अस्पताल पुर्याएर उनी घर फर्किँदा झन्डै १० बजिसकेको थियो । उनकै घरमा बस्ने एउटा भाइ दुर्घटनामा परेपछि लकडाउनका कारण अस्पताल लैजान उनले गाडी पाएनन् । त्यसपछि मनोजले महानगरीय प्रहरी प्रभाव बूढानीलकण्ठसँग समन्वय गरेर आफैले गाडी चलाए र आपतमा परेकालाई सेवा दिन सुरु गरे । उनले गत वैशाख २ गतेदेखि मानवीय सेवा शीर्षकमा पास बनाएर समस्यामा परेका व्यक्तिलाई यातायातको सुविधा दिन थालेका हुन् । उनको सेवाले विशेषगरी डायलासिसका बिरामीले राहत पाएका छन् । बूढानीलकण्ठ वडा नं २ मा बस्ने नुवाकोटका दिल बहादुर तामांग मनोजको गाडीमा बसेर डायलासिसका लागि बनस्थलीस्थित राष्ट्रिय मिर्गौला उपचार केन्द्रमा पुगेको १४औं पटक भइसकेको छ । 'तपाईंलाई नभेटेको भए म त जान्छुकी जस्तो लागेको थियो सर,' पछिल्लो पटक तामांगले अस्पतालबाट घर फर्कने क्रममा मनोजलाई यसै भनेका थिए । मिर्गौलाकै अर्का एक बिरामीले हात्तिगौडादेखि भक्तपुर क्यान्सर अस्पतालसम्म डायलासिसका लागि जान एम्बुलेन्सलाई बोलाउँदा पैंतिस सय नभइ जान मानेन । मनोजले थाहा पाएर ती बिरामीलाई भक्तपुरस्थित अस्तपालसम्म ल्याउने मात्र होइन, अस्पतालबाट पुन घर पनि पुर्याइदिए । त्यसैगरी उनले सेवा दिएकामा प्रसूति अवस्थाका महिला पनि पर्छन् । सुत्केरी हुने अवस्थामा रहेका ती महिलालाई उनले बूढानीलकण्ठस्थित स्वास्थ्य चौकीसम्म पुर्याइ दिने गरेका छन् । बिरामीमा केही जटिलता देखिएमा वा सल्यक्रिया गर्नुपर्ने भएमा उनीहरुलाई थापाथलीस्थित प्रसूति गृहसम्म पनि पुर्याइदिन्छन्। यी बाहेक दुर्घटनामा परेका व्यक्तिलाई अस्पताल पुर्याउने, राहतका लागि आएका वृद्धवृद्धा र असक्तलाई घरसम्म पुर्याइ दिने, पसलसम्म आएर औषधि लिन नसक्ने व्यक्तिको घरघरमा औषधि पुर्याइदिने काममा पनि उनी सक्रिय रहेका छन् । एक दिन यस्तै सेवा दिएर घर फर्कने क्रममा उनले शिक्षण अस्पताल अगाडिको बाटोबाट महाराजगन्जतिर जाँदै गरेका एक दम्पत्तीलाई देखे । प्यारालाइसिस पनि भएका ती बिरामीलाई डायलासिस गराएर उनकी पत्नीले ह्विलचेयरमा बसुन्धारास्थित आफ्नो कोठामा लैजाँदै थिइन् । त्यो दृष्यले मनोजलाई आफ्नो बुबा बिरामी हुँदा आमाले नाम्लोले बोकेर ट्याक्सी पाउने ठाउँसम्म पुर्याएको बिगत सम्झायो । यही घटनाले पनि आफूलाई यो काममा उत्प्रेरित गरेको उनले बताए । अरुलाई सेवा दिने क्रममा उनले आफ्नो सुरक्षालाई पनि त्यति नै ध्यान दिने गरेका छन् । उनले सकेसम्म पीपीई, मास्क, पन्जा र स्यानिटाइजर लगाएरै हिँड्ने गरेका छन् । आफूले सेवा दिने ब्यक्तिलाई पनि पहिले ज्वरो आएको छ की छैन भनेर नापेर मात्रै गाडीमा बसाउने गर्छन् । ज्वरो आएको भेटिएमा प्रहरी प्रभावमा समन्वय गरेर स्वास्थ्य चौकीमा पुर्याउने गरेको उनले बताए । स्यानिटाइजर के हो उनलाई थाह थिएन । नेपालमा पनि कोरोनाका बिरामी देखिन थालेपछि अमेरिकामा बस्ने उनकी दिदीले स्यानिटाइजर प्रयोग गर्नुपर्छ भनेर भाइलाई सिकाइन् । दिदीले भनेअनुसार नाम टिपेर औषधि पसलबाट उनले स्यानिटाइजर किने र प्रयोग गर्न थाले । त्यसैगरि दिदीसँगै रहेकी आफ्नी आमाले चिन्तित हुँदै आफूलाई सुरक्षित राख्नु र समस्यामा परेका व्यक्तिको सेवा गर्नु भनेपछि उनको हौसला झन बढ्दै गयो । उनको गाडीमा तेल हाल्न दैनिक तीन, चार हजार खर्च हुन्छ । तर बूढानीलकण्ठका स्थानीय समाजसेवी र अन्य व्यक्तिले आफ्नो कामको प्रशंसा गर्दै दिने केही सहयोगले तेल खर्च जुटिरहेको मनोजले बताए । समाजसेवामा जुटिरहेका मनोजकी पत्नी पाँचौ महिनाकी गर्भवती छिन् । पत्नी र हुनेवाला बच्चालाई असर नपरोस् भनेर घरमा बुढाबुढी समेत छुट्टाछ्ट्टै कोठामा बस्ने गरेको उनले बताए । घरमा पत्नी, बहिनी र विदेशमा बस्ने आमा दिदीले चिन्ता गर्दा गर्दै पनि मनोज मानवीय सेवामा खटिरहेका छन् । उनी बूढानीलकण्ठ नगरपालिका ३ का बासिन्दा हुन् । आफ्नो वडाका अध्यक्ष बालकृष्ण श्रेष्ठको प्रेरणाले समाजसेवामा लागेको उनले बताए । लकडाउनलाई सफल पार्न वडा नं ३ ले विभिन्न योजना बनाउँदै वडामा बस्ने बासिन्दालाई ग्यास, खाद्यान्न, राहत, दैनिक भोजन, औषधि, स्वास्थ्य उपचारलगायतका सुविधा दिने गरेको वडा अध्यक्ष श्रेष्ठले बताए । यही क्रममा युवा समाजसेवी मनोजले पनि वडाका क्रियाकलापमा सघाउनुका साथै आफै चालक बनेर बिरामीलाई अस्पतालसम्म पुर्याउने काम गरेकोमा प्रशंसा गरे । प्रशंसा मात्र होइन, वडाअध्यक्ष श्रेष्ठ स्वयं पनि आवश्यक परेकालाई अस्पताल पुर्याउन र अन्य सहयोग जुटाउन मनोजसँगसँगै उनको गाडीमा हिँड्ने गरेका छन् ।"
झगडा मिलाएर फर्कदै गरेका असईको बाटैमा मृत्यु,ताप्लेजुङ : ताप्लेजुङको सिरिजङ्घा गाउँपालिका७ खेवाङ प्रहरी चौकीका ईञ्चार्ज असई बालकुमार राईको मृत्यु भएको छ। गाउँमा झगडा मिलाएर कार्यालयतर्फ फर्कदैं गरेका ४२ वर्षीय राईको बुधबार राति बाटैमा मृत्यु भएको ताप्लेजुङका प्रमुख जिल्ला अधिकारी डोरेन्द्र निरौलाले जानकारी दिए। सिदिङ्वा गाउँपालिका ७ सुरुम्खिममा भएको झगडा मिलाएर फर्कँदै गरेका उनी तावाखोला नजिक आई पुगेपछि अचानक बिरामी परेका थिए। त्यसपछि स्थानीय कुमार सार्कीको घरसम्म पुगेका उनले त्यसपछि बान्ता गर्न थालेको र केही समयमै उनको मृत्यु भएको खबर आफुलाई प्राप्त भएको प्रजिअ निरौलाले जानकारी दिए। अहिले जिल्ला प्रहरी कार्यालय ताप्लेजुङका प्रहरी प्रमुख (डिएसपी) महेन्द्रकुमार श्रेष्ठको नेतृत्वमा टोली घटनास्थलतर्फ प्रस्थान गरेको छ। भोजपुरको लेकखर्क घर भई झापाको दमक बस्दै आएका राई केहि महिना अघि मात्र प्रहरी ईञ्चार्ज भएर खेवाङ पुगेका थिए।
मदिराको मातमा आफ्नै घरमा आगो लगाएपछि,"बागलुङ : जिल्लाको बडिगाड गाउँपालिकाको एक व्यक्तिले मदिराले मातेर आफ्नै घर जलाएका छन् । बडिगाड गाउँपालिका वडा नम्बर २ सिमलचौर हुकुर्थुम डाँडाका शिव भनिने सुरजबहादुर कुमालले लगाएको आगोबाट उनको घर गोठ दुवै पूर्ण रुपमा जलेर नष्ट भएको छ । कुमाल गाउँमा मदिराले मातेर घरमा आइ श्रीमती राधिका र छोराछोरीलाई कुटपिट गर्न थालेपछि उनीहरु भागेका थिए । परिवारका सदस्यलाई घरबाट लखेटेपछि सुरजले आफ्नै घरमा आगो लगाएको पाइएको खर्बाङ प्रहरी चौकीका प्रमुख प्रहरी सहायक निरीक्षक गुरुप्रसाद न्यौपानेले बताए । उनका अनुसार, आगलागीबाट घर गोठ जल्दा २ लाख ४५ हजार बराबरको क्षति भएको छ । मदिरा पिएको विषयमा सम्झाउन खोज्दा उल्टै आफूहरुलाई पिट्न थालेपछि भागेर ज्यान बचाएको श्रीमती राधिकाले बताइन् । 'गाउँबाट रक्सी खाएर आउनुभएको थियो, सम्झाउन खोज्दा रिसले चुर भएर म र छोराछोरी सबैलाई पिट्न थाले,' राधिकाले भनिन्, 'हामी त बल्लतल्ल जोगियौ तर घर गोठ जलाउनु भएछ, आगोको ज्वाला देखेर फर्किँदा घर जलेर नष्ट भयो।' घरमा आगो लगाएर घरभित्रै बसेका सुरजलाई तत्कालै जुटेका स्थानीयले घर भित्रैबाट उद्धार गरेका थिए । बुधबार राति ९ बजे लगाइएको आगो प्रहरी र स्थानीयको सक्रियतामा राति ११ बजेपछि मात्रै नियन्त्रणमा लिइएको थियो । खरको छानो भएको घर र गोठ एकै ठाउँमा भएकाले पशु चौपाया बाहेक अरु लत्ताकपडा,भाँडाकुडा केही जोगाउन नसकिएको कुमालकी श्रीमती राधिकाले बताइन् । आफ्नै घर गोठ जलाउने कुमाललाई प्रहरीले नियन्त्रणमा लिई प्रहरीचौकी खर्बाङमा राखेको छ । घटनाको थप अनुसन्धान भइरहेको प्रहरी सहायक निरीक्षक न्यौपानले जानकारी दिए । यस वर्ष बडिगाडको वडा कार्यालयको खरको छानो विस्थापित गर्ने कार्यक्रम अन्र्तगत टिनको छाना लगाउने गरी तयार गरिएका सबै काठसहित सिँगो घर गोठ नै जलेपछि कुमाल परिवार बिचल्लीमा परेको छ। उनीहरुले दैनिक रुपमा ज्याला मजदुरी गरेर गुजारा चलाउँदै आएका थिए । कुमाल दम्पतीका छोरा र १ छोरी छन् । जेठो छोराले काठमाडौंमा होटलमा काम गर्ने गरे पनि अहिले बन्दाबन्दीले आफै समस्यामा परेका छन् भने घरमा रहेका छोरा छोरी साना भएकाले चिन्ता थपिएको राधिकाले बताइन्। अहिले छिमेकीको घरमा आश्रय लिएको परिवारलाई नेपाल रेडक्रस सोसाइटी उपशाखा खर्बाङले त्रिपालसहित सहयोग गरेको अध्यक्ष होमनाथ अर्यालले जानकारी दिए ।"
"अनियमितताबारे उजुरी दिँदा तीन लाख ५० हजार जरिवाना, समूहबाट निष्कासन","दमौली : सरकारले लकडाउनको समयमा अति जरुरी बाहेकका कुनै पनि गतिविधि नगर्न निर्देशन दिएको छ । तर यही अवधिमा तनहुँको ऋषिङ गाउँपालिका ४ मण्डलीमा अनिवार्य उपस्थितिको उर्दी जारी गर्दै डाकिएको वनको भेलाले एक सदस्यलाई जरिवाना र सामाजिक बहिष्कारको निर्णय गरेको छ । वनमा काठ अनियमितताको उजुरी दिएका स्थानीय लक्ष्मण रानाभाटलाई तीन लाख ५० हजार जरिवाना र समूहबाट निष्कासनको निर्णय गरेको छ। सो निर्णय मण्डली सामुदायिक वन उपभोक्ता समितिले गरेको हो । दमौलीदेखि उपभोक्ता अनिवार्य उपस्थिति डाकी गरिएको भेलाले रानाभाटलाई ठेक्का लिएको काठ नकाटेको र धरौटी नबुझाएको भन्दै यस्तो कारबाही गरेको हो । रानाभाटले आफूले वनका पदाधिकारी र स्थानीय दानबहादुर र प्रेम रानाभाटले काठ तस्करी गरेको उजुरी वनमा दिएकाले कारबाही गरिएको दाबी गरे । 'मैले अनियमितताको उजुरी दिएकाले प्रतिसोध साँधिएको हो,'उनले भने, 'भेलामा म गएको थिइन । तर यस्तो कारबाही भएको सुनाइयो ।' लकडाउनमा भेला नगर्न भने पनि अटेर गरी भेला डाकिएको प्रहरी चौकी भिरकोटका ईञ्चार्ज सन्त बरामुले बताए । उनले आफूहरुले अनुमति नदिए पनि भेला भएको सूचना पाएको बताए । 'हामीले भेला नडाक्न भनेका थियौं,' उनले भने, 'तर डाकेर निर्णय गरेको सुनियो।' उता, वनका अध्यक्ष यामलाल श्रेष्ठले लकडाउन भएपनि गम्भीर विषय भएकाले भेला डाकिएको बताए । उनले लक्ष्मण रानाभाटले सम्झौता अनुसार काम नगरेकाले कारबाही गरिएको दाबी गरे । 'यसअघि पनि पहिलो चरणमा छलफल भएको थियो,' उनले भने, 'विवाद टुंग्याउन फेरि डाकेका हौं ।' वनका व्यक्तिविरुद्ध उजुरी दिएपछि छलफलका लागि बोलाउँदा पनि नआएको र ठेक्काअनुसार काम नभएकाले जरिवाना गरिएको उनले बताए । 'ठेक्का सम्झौता अनुसार काम नगरेकाले कारबाही गर्ने सर्वपक्षीय निर्णय भएको हो,' उनले भने । वनले रानाभाटलाई कारबाही गरे पनि लक्ष्मणले काठ तस्करीको उजुरी दिएका दानबहादुर र प्रेमलाई भने घरायसी प्रयोजनका लागि काठ लगेको भन्दै सफाइ दिएको छ । यसअघि सोही विवादमा साता दिनअघि पनि वनले भेला डाक्दा भएको विवादमा लक्ष्मणका काका ७५ वर्षीय कालिदासमाथि कुटपिट भएको थियो । घटना बाहिर ल्याएकाले उनीमाथि प्रतिसोध साँधिएको परिवारको दाबी छ ।"
"सप्तरीमा वन गस्ती र तस्करबीच भिडन्त, दुई राउण्ड हवाई फायर","राजविराज : काठ तस्करले घेरा हालेपछि सप्तरीको अग्नीसाइर कृष्णसवरण गाउँपालिका १ स्थित महुली र अमसोत खोलामा वन गस्तीसँग भिडन्त भएको छ। लकडाउनको मौका छोपेर सप्तरीमा बढेको वन्यजन्तु शिकारी र काठ तस्करी रोक्न गएको वन गस्ती टोलीलाई तस्करले घेरा हालेपछि दुई राउण्ड हवाई फायर गरिएको डिभिजन वन कार्यालयका प्रमुख सन्तोष झाले बताए । झाका अनुसार ठूलो सङ्ख्यामा संगठित भइ भेला भएर वन गस्तीलाई नै घेरा हाली आक्रमण गर्न थालेपछि आत्मरक्षाका लागि हवाई फायर गर्नु परेको हो । 'बरामद गरिएको काठ गस्ती टोलीबाट लुटने प्रयासस्वरूप तस्करले घेरा हाले,' डिभिजन कार्यालय प्रमुख सन्तोष झाले भने,' 'वन गस्तीलाई देखेर चिरान काठ छाडी भागेका तस्कर नै संगठित भएर घेरा हाली आक्रमण गर्न थालेपछि आत्मरक्षाका लागि हवाई फायर गर्नु पर्यो।' गस्ती टोलीले दुई राउण्ड हवाई फायर गरेपछि तस्करहरू भागेको र उनीहरूबाट बरामद ६ क्यूफिटको ६ थान चिरान काठ बरामद गरिएको छ । गोली प्रहार गरी रतुवा मृग मारेर सप्तरीको महुली सव डिभिजन अन्तर्गतको जङ्गलमै छाला निकाल्न पानी उमालिरहेका बेला वन गस्तीले दुईजना वन्य जन्तु शिकारीलाई पक्राउ गर्यो । सहायक वन अधिकृत धनराज मण्डलको नेतृत्वमा चुरे डाँडामा रहेको पानीढलो क्षेत्रसम्म पुगेको वनगस्तीले उदयपुरको त्रियुगा नगरपालिका१ मैन्हाका मिश्रीलाल चौधरी र अशोक राईलाई मृत मृगसहित पक्राउ गर्यो । पानी तताइरहेका बेला राई र चौधरी पक्राउ परे पनि संलग्न अन्य तस्कर फरार भए । तस्कर हतियारसहित वन क्षेत्रमा प्रवेश गर्न थालेपछि डिभिजन वन कार्यालय सप्तरीले द्वन्द्वकालमा बुझाएको १० थान बन्दुक र गोलीगट्ठा जिल्ला प्रशासन कार्यालयबाट फिर्ता लिएको छ । वन तथा वन्यजन्तु संरक्षणमा थपिँदै गएको सुरक्षा चुनौतीको प्रभावकारी व्यवस्थापन गर्न हतियार फिर्ता लिएर गस्ती टोली परिचालन गरिएको वन कार्यालयको भनाइ छ । मातहतमा रहेको दौलतपुर, कल्याणपुर, रूपनी, महुली, कञ्चनरूप र पत्थरगाढास्थित ६ वटा सव डिभिजन कार्यालयबाट सहायक वन अधिकृत र रेञ्जरको नेतृत्वमा पाँचदेखि सातजनाको टोलीले चरणबद्ध रूपमा गस्ती गर्न थालेपछि ठूलो परिमाणमा लुकाई छिपाइ राखेको काठ समेत बरामद भएको कार्यालयले जनाएको छ । जिल्ला वन अधिकृत झाका अनुसार वन गस्तीले तस्करी गर्न वनभित्र लुकाइ छिपाइ राखिएको र वनबाट ल्याउँदै गरेको अवस्थामा साल गोलिया बल्लाबल्ली ५३ थान र सालको चिरान काठ ३९ थान बरामद गरेको छ । बरामद गरिएको काठ १४१ क्यूफिट रहेको छ ।दिनरात गस्तीमा खटिरहेको वन कार्यालयले जनाए पनि कोरोना भाइरसको संक्रमणबाट बच्न सरकारले गरेको लकडाउनतर्फ सबैको ध्यान केन्द्रीत भएको मौका छोपी काठ तस्करी र वन्यजन्तु चोरी शिकारी बढिरहेको स्थानीयवासीको गुनासो छ । वन कार्यालयले पनि महुली, रूपनगर, रूपनी र दौलतपुरअन्तर्गतको जंगलमा बढी मात्रामा चोरी तस्करी बढेको जनाएको छ । वन्यजन्तु चोरी सिकारी र वनपैदावर तस्करी मौलाएसँगै डिभिजन वन कार्यालयले ठोस कार्ययोजना र अभियानका साथ गस्ती गर्नुपर्ने रूपनी गाउँपालिका१ का राजु जायसवालले बताए । चोरी, तस्करीलाई रोक्न अभियान नचलाए लकडाउनको मौका पारेर तस्करले वन र वन्यजन्तु सक्ने स्थानीयको चिन्ता छ ।"
भारतबाट फर्किएका स्याङ्जाका एक जनामा आरडिटी पोजिटिभ,स्याङ्जा : स्याङ्जामा एक जनामा आरडिटी पोजिटिभ देखिएको छ। भारतबाट यहाँ आउदै गर्दा सीमा नाका राम्दीमा दूत परिक्षण बिधिवाट परिक्षण गर्ने क्रममा पोजिटिभ देखिएको हो। रोजगारका लागि भारत पुगेका उनी १९ दिनका दिन यहाँ आइपुगेको बताउछन्। भारतको नौतनवामा १४ दिन र रुपन्देहीको देवदहमा ४ दिन बिताएरपछि उनी स्याङजामा आइपुगेको गल्याङ नगर स्वास्थ्य शाखा प्रमुख लिलाप्रसाद भण्डारीले जानकारी दिए। उनीसँगै ११ जना आएको थिए। गल्याङका ६ जना र अन्य जिल्लाका ५ जना छन। अन्यको भने आरडिटी नेगेटिभ देखिएको छ। अहिले उनको पीसीआर परिक्षणका लागि स्वाव संकलन गर्ने तयारी भएको छ। उनी गल्याङबासी हुन। उनलाई गल्याङको क्वारेन्टाइनमा राखिएको छ। गण्डकी प्रदेश र प्रदेश ५ अर्थात स्याङजा र पाल्पा जिल्लाको संगम स्थल राम्दी सिमा नाका हो। कोरोना भाइरस संक्रमण देखिनासाथ यो नाकामा बसेर चेकजाँचमा कडाई गरिएको छ।
कोरोना संक्रमितको बसाइँ तीन जिल्लामा,"नवलपुर : मंगलबार कोरोना संक्रमण पुष्टि भएकी महिला तीन जिल्लामा हिड्डुल गरेको पाइएको छ। गत बैशाख १९ देखि जेठ ५ गतेसम्म उनी रुपन्देही, नवलपरासी र काठमाडौं पुगेको खुलेको छ। रुपन्देहीको कोटीहवा घर भएकी २४ वर्षीया ती महिला बैशाख १९ गते पूर्वी नवलपरासीको देवचुली नगरपालिका२ (माईती घर) मा पुगेकी थिइन्। माइती घरमा उनी ९ दिन बसेकी थिइन्। श्रीमान्सँग २९ गते मोटरसाइकलमा काठमाडौं पुगेकी उनले जेठ ५ गते स्वाब परीक्षण गर्न दिइएकी थिइन्। काठमाडौंको कलंकीमा डेरामा बस्ने उनीहरु दुवैलाई घरधनीले स्वाब परीक्षण गर्न सुझाव दिएका बताइएको छ। दुई मध्ये महिलाको मात्र मंगलबार पोजेटिभ रिपोर्ट आएको हो। जिल्लामा रहँदा उनीसँग सम्पर्कमा आएका १२ जनाको बुधबार स्वाब संकलन गरेर परीक्षणका लागि भरपुर पठाइएको पूर्वी नवलपरासीका स्वास्थ्य कार्यालय प्रमुख केशव चापागाईले बताए। संक्रमित पाइएपछि नगरपालिकाले वडावासीलाई घरबाहिर हिडडुल नगर्न निर्देशन दिएको छ। यसअघि यहाँ एक जनामा संक्रमण देखिएको थियो। ८ स्थानीय तह रहेको पूर्वी नवलपरासीमा अहिले ९० जना क्वारेन्टाइनमा छन्।"
सर्वसाधारणमाथि कुटपिट र दुर्व्यवहार,"काठमाडौं : घटना १ गत वैशाखमा धादिङस्थित ज्वालामुखी गाउँपालिकामा मानिसको आउजाउ रोक्न बुंकोटघाट पुलमा लगाएको बार नाघ्न खोज्दा होमबहादुर रानामगरको ज्यान गयो। उनी चितवनबाट घर फर्कंदै थिए। परिवारलाई आफू घर फर्कंदै गरेको सूचना दिए पनि रानामगर भने कहिल्यै घर नफर्किने गरी अचेत भए। सर्वसाधारणलाई सचेत गर्न गाउँपालिका अक्षम भएको यो ज्वलन्त उदाहरण बन्यो। घटना २ गत शुक्रबार नागढुंगामा स्वयंसेवकका नाममा खटिएका चन्द्रागिरि नगरपालिकाका उत्तम कार्कीले बागमती प्रदेश जनस्वास्थ्य प्रयोगशालाका डानारायण कार्कीमाथि दुर्व्यवहार गरे। कार्यालयका अत्यावश्यक काम लिएर केन्द्रमा आएका डाकार्कीले परिचय पत्र देखाउँदा पनि दुर्व्यवहार भयो। उनले घटनाबारे प्रहरीमा जाहेरी दिइसकेका छन्। प्रहरीले स्वयंसेवक कार्कीविरुद्ध अभद्र व्यवहारमा मुद्दा चलाएर अनुसन्धान गरिरहेको छ। घटना ३ वीरगन्ज महानगरपालिका१६ बस्ने ६७ वर्षीय नागेन्द्र पटेल लकडाउनका बेला नातिनीलाई दूध लिन गएका बेला प्रहरी लाठीको सिकार बने। लाठी बज्रँदा दाहिने खुट्टा भाँचियो। प्रहरीले राम्रोसँग सम्झाइबुझाइ फर्काउनुपर्ने पटेललाई उल्टै लाठी बजारेको घटनामा संलग्न प्रहरीमाथि अनुसन्धान भइरहेको छ। ०० लकडाउनका बेला सर्वसाधारणलाई सचेत गराउनुपर्ने दायित्वबाट पन्छिएर उल्टै कुटपिट र दुर्व्यवहारका यी तीनवटा घटना ज्वलन्त उदाहरण हुन्। कोही कुटिएका छन् भने कोहीले स्थानीय तहको गम्भीर लापरबाहीले ज्यान गुमाए। संविधानले समेत नागरिकको मौलिक अधिकारको रक्षा गरेको छ। राष्ट्रिय मानवअधिकार आयोगले समेत सरकारलाई यी घटनाबारे राज्यको ध्यानाकर्षण गराइसकेको छ। नागढुंगामा स्वास्थ्यकर्मी डाकार्कीमाथि भएको दुर्व्यवहारबारे संसद् तथा गृह मन्त्रालयमा चर्चा भयो। गृहले घटना भएको भोलिपल्टै विज्ञप्ति जारी गर्दै स्वयंसेवकका नाममा जोकोहीले सर्वसाधारणलाई दुर्व्यवहार गरेको पाइए कानुनी कारबाही गर्न प्रहरीलाई निर्देशनसमेत दियो। मन्त्रालय पहिल्यै सचेत भएको अवस्था थियो भने धादिङका होमबहादुर रानामगरले ज्यान गुमाउनु पर्दैनथ्यो। वीरगन्जका नागेन्द्र पटेलको खुट्टा भाँचिँदैनथ्यो। स्वास्थ्यकर्मी डाकार्कीमाथि दुर्व्यवहार हुँदैनथ्यो। राष्ट्रिय मानवअधिकार आयोगकी सदस्य मोहना अन्सारीले विपद् र महामारीमा जुध्न राज्यले नागरिसँग सहकार्य गर्नुपर्नेमा उल्टै दुर्व्यवहार गर्नु ठाडै मानव अधिकार उल्लंघन भएको बताइन्। उनले पछिल्ला दिनमा घटेका केही घटनाले राज्यबाट परिचालित व्यवहार मानवअधिकार मैत्री छैन भन्ने स्पष्ट देखिएको बताइन्। उनले भनिन्, अहिले सिंगो राज्य आहतको अवस्थामा छ, एकले अर्कोलाई सघाउनुपर्ने अवस्था छ। न्यून आर्जन भएका नागरिकले समेत एक छाक खाएर लकडाउन पालना गरेका छन्। उनीहरूले राज्यले बनाएको नियम पालना गरेका छन्। यस्तो अवस्थामा नागरिकमाथि कुनै पनि दुर्व्यवहार गरिनुहँुदैन। अन्सारीले राज्यले नागरिकको जिउ ज्यानको रक्षा गर्ने दायित्वबाट पन्छिएर उल्टै नागरिकमाथि दुर्व्यवहार गर्ने घटनालाई आयोगले सूक्ष्म निगरानी गरिरहेको र परिस्थिति बदलिएपछि कारबाहीको सिफारिस गर्ने जानकारी दिइन्। गृह मन्त्रालयका प्रवक्ता केदारनाथ शर्माले नागरिकमाथि हुने र भएका दुर्व्यवहारका घटनाबारे मन्त्रालय सचेत रहेको बताए। उनले भने, स्वयंसेवकका नाममा कोही सर्वसाधारणलाई दुर्व्यवहार गरिनु हुँदैन। मन्त्रालयले सुरक्षा निकायलाई स्पष्ट भनिसकेको छ। त्यस्ता दुर्व्यवहार गर्नेलाई कानुनी दायरमा ल्याउनुस् भनेर। शर्माले महामारीका बेला सर्वसाधारण आफैं संयम र सचेत हुनुपर्ने बताए। स्वयंसेवकका नाममा जथाभावी बाटो छेक्ने र सर्वसाधारणलाई रोक्ने काम बन्द गर्न गृहले निर्देशन दिइसकको जानकारी शर्माले दिए।"
नवलपरासीका पत्रकारको कोरोना बीमा,"परासी : नेपाल पत्रकार महासंघ पश्चिम नवलपरासी जिल्ला शाखाले शाखामा आवद्ध सदस्य पत्रकारको कोरोना बीमा गराएको छ । बीमा रकम प्रति व्यक्ति ५० हजारको छ । पश्चिम जिल्ला भारतसँग सीमाना जोडिएको र उच्च जोखिममा रही समाचार संकलन गर्नु परेकाले शाखामा आवद्ध सबै सदस्यको बीमा गरिएको शाखा सचिव राजकुमार रेश्मीले बताए । शाखामा ६३ जना सदस्य आवद्ध छन् । आवद्ध सदस्यमध्ये केही विदेशमा रहेको र केहीको यसअघि नै बीमा भइसकेकाले १ जना कर्मचारीसहित ४९ जना सदस्यको बीमा गरिएको सचिव रेश्मीले जानकारी दिए । जनरल इन्स्योरेन्स कम्पनी शाखा कार्यालय, पश्चिम नवलपरासीमार्फत बीमा गरिएको हो । बीमावापत लाग्ने सम्पूर्ण खर्च पत्रकार महासंघ जिल्ला शाखाले व्यहोरेको हो । कोरोना परीक्षण गर्दा कुनै पनि व्यक्तिको पीसीआर पोजेटिभ रिपोर्ट आए बीमा रकम उपलब्ध हुने बीमा कम्पनीका शाखा प्रबन्धक नारायण न्यौपानेले जानकारी दिए । कोरोना संक्रमणविरुद्ध अग्रपंक्तिमा रहेका पत्रकारको मनोबल उच्च बनाउन सरकारबाट कुनै सहयोग उपलब्ध नभएको अवस्थामा शाखामा आवद्ध पत्रकारहरुलाई पेशाप्रति उत्साहित बनाउन बीमा गरिएको सचिव रेश्मीले बताए । सरकारी निकायबाट कुनै सहयोग प्राप्त नभएपनि शाखाले आवद्ध सदस्य र जिल्लामा कार्यरत अन्य पत्रकारलाई स्वास्थ्य सामाग्री, प्रेसज्याकेट लगायतका सामाग्रीहरु उपलब्ध गराउँदै आएको छ । यसैबीच पत्रकार महासंघले जिल्लामा कार्यरत सम्पूर्ण पत्रकारहरुको पीसीआर परीक्षणका लागि सम्बन्धित निकायसँग समन्वय गरिरहेको शाखाले जनाएको छ।"
अंपुन चक्रवात प्रभाव : चट्याङसहित वर्षाको सम्भावना,"काठमाडौं : अंपुन चक्रवातको प्रभावले आज देशभर बदली रही काठमाडौँ उपत्यकासहित देशका अधिकांश भूभागमा हल्कादेखि मध्यम वर्षाको सम्भावना रहेको छ। बङ्गालको खाडीमा बनेको चक्रवात जमिनमा प्रवेश गरिसकेकाले यसको प्रभाव अझै दुई दिन कायम रहने मौसम पूर्वानुमान महाशाखाले जनाएको छ। चक्रवात अंपुनको अप्रत्क्ष प्रभावले आज देशको पूर्वी भूभागमा पूर्ण बदली रही केही स्थान र पश्चिमी तथा मध्यका एकदुई स्थानमा मेघगर्जन, चट्याङसहित हल्कादेखि मध्यम वर्षाको सम्भावना रहेको मौसमविद् मीनकुमार अर्यालले बताए। चक्रवात वेस्त बङ्गाल र बङ्गलादेशको तटीय क्षेत्र पार गरी लगाातार उत्तरपूर्वतर्फ अगाडि बढिरहेको छ। त्यसपछि यो चक्रवात क्रमशः कमजोर बन्दै उत्तरपूर्वी दिशातर्फ मोडिने सम्भावना रहेको जनाइए छ। मौसमविद्का अनुसार चक्रवातको प्रत्यक्ष प्रभाव नरहे पनि यसको अप्रत्यक्ष प्रभावबाट देशको खासगरी पूर्व र मध्य क्षेत्रका केही स्थान प्रभावित भई आगामी दुई दिनसम्म केही स्थानमा वर्षाका साथै उच्च हिमाली क्षेत्रमा हिमपातसमेत हुन सक्ने तथा पूर्व र मध्यक्षेत्रमा खोलानालामा जलप्रवाहमा बढोत्तरी हुने भएकाले सतर्कता अपनाउन अनुरोध गरिएको छ। राति देशको पूर्वी भूभागमा पूर्ण बदली रही बाँकी भूभाग बदली भई पूर्वी भूभागका केही स्थान र मध्य भूभागका एकदुई स्थानमा मेघगर्जन, चट्याङसहित हल्कादेखि मध्यम वर्षाको सम्भावना रहेको बताइएको छ। देशको पूर्वी भूभाग तथा मध्य पहाडी भूभागमा शुक्रबार सामान्य बदली रही पूर्वी भूभागका केही स्थान साथै मध्य र पश्चिमी पहाडी भूभागमा हल्कादेखि मध्यम वर्षाको सम्भावना छ। शनिबार देशको मध्य तथा पूर्वी भूभागमा सामान्य बदली रही पश्चिमी भूभागमा आंशिक बदली रही मध्य तथा पूर्वी भूभागका केही स्थान र पश्चिमी भूभागका थोरै स्थानमा मेघगर्जनसहित हल्कादेखि मध्यम वर्षाको सम्भावना रहेको महाशाखाले जनाएको छ। महाशाखाको पछिल्लो विवरणानुसार आज काठमाडौँ उपत्यकाको न्यूनतम तापक्रम १६ दशमलव शून्य डिग्री र अधिकतम तापक्रम ३० दशमलव तीन डिग्री सेल्सियस रहेको छ। आज सबैभन्दा कम जुम्लाको न्यूनतम तापक्रम छ दशमलव चार डिग्री र सबैभन्दा बढी नेपालगञ्जको अधिकतम तापक्रम ३८ दशमलव दुई डिग्री सेल्सियस रहेको छ।  रासस"
खलंगामा तीन सय बेडको क्वारेन्टाइन बनाइँदै,"जाजरकोट : कोभिड१९ महामारी रोकथाम तथा नियन्त्रणका लागि जाजरकोट सदरमुकाम खलंगामा तीन सय बेड क्षमताको क्वारेन्टाइन बनाउने तयारी थालिएको छ । संक्रमित जिल्ला र भारतबाट आएकालाई राख्नको लागि क्वारेन्टाइन बनाउन लागिएको हो । जिल्लाका सातवटै पालिकाले जिल्ला सदरमुकाम खलंगामा तीन सय बेडको संयुक्त क्वारेन्टाइन निर्माण गर्न थालिएको हो । जिल्ला समन्वय समितिको पहलमा सदरमुकाममा बसेको स्थानीय तहका प्रमुख, प्रमुख प्रशासकीय अधिकृत, सुरक्षा निकाय, स्वास्थ्य लगायतका सरोकारवाला निकायको बैठकले तत्काल सदरमुकामस्थित त्रिभुवन मावि र भेरी ज्ञानोदय क्याम्पसमा तीन सय जना बस्न मिल्ने क्वारेन्टाइन बनाउने निर्णय गरेको जिल्ला समन्वय समितिका संयोजक मनबहादुर रावलले बताए । बैठकले कोभिड१९ रोकथाम तथा नियन्त्रण गर्न भारत र अन्य जिल्लाबाट आएका तथा ल्याउनुपर्ने नागरिकको स्वाब परीक्षण गरेर मात्र घर पठाउने निर्णय गरिएको छ । जिल्ला सदरमुकाम खलंगामा स्थापना गरिने तीन सय बेडको क्वारेन्टाइन संचालन तथा व्यवस्थापन गर्न अस्पताल विकास समितिका अध्यक्ष धर्मशिला बस्नेतको संयोजकत्वमा प्रत्येक पालिकाले आआफ्ना पालिकाका प्रभावित नागरिकको जिम्मेवारी लिनेगरी एकएक जना स्वास्थ्यकर्मी र एकएकजना सम्पर्क व्यक्ति परिचालन गर्ने निर्णय गरिएको संयोजक रावलले बताए । सदरमुकाममा स्थापना गरिने क्वारेन्टाइनको क्षमता भन्दा बढी भारत तथा अन्य जिल्लाबाट आउने नागरिकको संख्या भएमा सम्बन्धित पालिकाको केन्द्रमा यथासम्भव क्वारेन्टाइन निर्माण गरी राख्ने निर्णय समेत गरिएको छ । क्वारेन्टाइनमा राखिएका व्यक्तिको स्वास्थ्य परीक्षणमा अपुग भिटिएम (भाइरल ट्रान्सपोर्ट मिडिया), व्यक्तिगत सुरक्षा (पीपीइ सेट) सामाग्री लगाएतका अन्य स्वास्थ्य सामाग्री स्वास्थ्य सेवा कार्यालयको परामर्शमा सम्बन्धित पालिकाले खरिद तथा व्यवस्थापन गर्नुपर्ने निर्णय गरिएको प्रमुख जिल्ला अधिकारी जनकराज पन्तले बताए । निर्णय सँगै नेपाली सेना र शसस्त्र प्रहरीका जवान क्वारेन्टाइन निर्माणमा जुटेका छन् । तर स्थानीयले सदरमुकाममा जिल्लाभरका मानिस राख्ने कुराको विरोध गरेका छन् । कोरोनाको जोखिम बढ्ने भन्दै स्थानीयले सम्बन्धित पालिकामा नै क्वारेन्टाइनको व्यवस्था गर्न आग्रह गरेका छन् । भेरी नगरपालिका ३ का निमबहादुर डाँगीले सदरमुकाममा जिल्लाभरका मानिसलाई राख्दा कोरोनाको संक्रमण फैलने भन्दै निर्णयको विरोध गरे । उनले सम्बन्धित स्थानिय तहमा नै क्वारेन्टाइनको व्यवस्था गरी स्वाब संकलन गर्ने प्रबन्ध मिलाउनुपर्ने बताए । भेरी नगरपालिका ३ का वडाध्यक्ष लिलाबहादुर शाहले थाप्लेचौरमा मात्र क्वारेनटाइन बनाउने निर्णय गलत भएको बताए । निर्णय नसच्याएर क्वारेन्टाइन निर्माणमा अवरोध गर्ने चेतावनी दिए ।"
भारतबाट फर्केका पुरुषमा कोरोना संक्रमण,बारा : भारतको आदापुरबाट नेपाल आएका बाराका एक पुरुषमा कोरोना संक्रमण देखिएको छ। आदापुरस्थित क्वारेन्टाइनमा बसेर नेपाल आएका पचरौता नगरपालिका १ पिपरपातीका ३० वर्षीय पुरुषमा कोरोना संक्रमण देखिएको हो। रोजगारीका लागि भारत पुगेका उनको आदापुरस्थित क्वारेन्टाइनमा रहेका बेला स्वाब परीक्षण गरिएको थियो। परीक्षण रिपोर्ट नआउँदै उनी जेठ ५ गते आदापुरबाट नेपाल आएका थिए। पिपरपातीस्थित नाकाबाट नेपाल प्रवेश गर्न खोजेका उनलाई प्रहरीले नियन्त्रणमा लिएर स्थानीय क्वारेन्टाइनमा राखेको थियो। पचरौता नगरपालिका पिपरपातिस्थित क्वारेन्टाइनमा रहेका पुरुषमा कोरोना संक्रमण देखिएको जानकारी आदापुरबाट आएपछि उनलाई कलैयास्थित अस्पतालको आइसोलेसनमा ल्याउने तयारी गरिएको छ। बाराका प्रहरी प्रवक्ता गौतम मिश्रले आदापुरबाट स्थानीय स्वास्थ्यकर्मीलाई जानकारी आएपछि उनलाई कलैया ल्याउने तयारी गरिएको बताए। पुरुषलाई कोरोना संक्रमण देखिएको भन्दै खबर आएपछि उनलाई कलैया ल्याउन लागिएको छ मिश्रले भने कलैया ल्याएर आइसोलेसनमा राखेर पुन : पिसिआर परीक्षण गर्छौँ। नेपालमा बिहीबार बिहानसम्म ४४४ जना संक्रमित देखिएका थिए।
४२ घण्टापछि कोरोना संक्रमितको उद्धार,"दैलेख : आठबीस नगरपालिका१ का ३५ वर्षीय युवाको पीसीआर परीक्षणमा कोरोना संक्रमणको आशंका गरियो। सोमबार बिहानको रिपोर्ट शंकास्पद् देखिएपछि दिउँसो पुनः परीक्षणका लागि नेपालगन्जस्थित भेरी अस्पतालको प्रयोगशालामा नमुना पठाइयो। स्वास्थ्य तथा जनसंख्या मन्त्रालयले सोमबार राती १० बजे ती युवामा कोरोना भाइरस (कोभिड१९) भएको पुष्टि गर्यो। संक्रमण पुष्टि भएको १८ घण्टापछि मंगलबार दिउँसो ४ बजे स्वास्थ्य सेवा कार्यालयका चिकित्सकसहितको टोली संक्रमित बसेको लक्ष्मी मावि सात्ततास्थित क्वारेन्टाइनमा पुग्यो। क्वारेन्टाइनमा बसेका ३९ मध्ये एक जनालाई संक्रमण देखिएको खबर गाउँभरी फैलियो। तर, कसलाई कोरोना पोजेटिभ देखिएको भन्नेबारे सबै बेखबर थिए। हामी जनप्रतिनिधि, क्वारेन्टाइनमा रहेका अन्य व्यक्ति, स्वयं कोरोना संक्रमितलाईसमेत थाहा थिएन, जिल्लाबाट टोली नपुग्दासम्म क्वारेन्टाइनमा रहेका ३९ जनासँगै बसे, सँगै खेले, वडाध्यक्ष पर्वसिंह विश्वकर्माले भने। विभिन्न निकायमा हारगुहार गरेपछि मात्र संक्रमित व्यक्तिको उद्धार भएको वडाध्यक्ष विश्वकर्मा बताउँछन्। संक्रमित युवालाई मंगलबार राती ९ बजे मात्र दैलेख सदरमुकाम पुर्याइयो। प्रादेशिक जनस्वास्थ्य प्रयोगशाला सुर्खेतमा गरिएको परीक्षणमा शंकास्पद् देखिएको ४२ घण्टाभन्दा बढी समयपछि उनलाई मंगलबार रातीदेखि आइसोलेसनमा राखिएको छ। संक्रमितलाई नारायण नगरपालिकाको तर्ताङ्ग झुप्रेसालस्थित जंगलको बीचमा रहेको सरस्वती माविको आइसोलेसनमा राखिएको छ। उक्त विद्यालयमा २० बेडको आइसोलेसन निर्माण गरिएको थियो। संक्रमितको स्वास्थ्य अवस्था सामान्य रहेको स्वास्थ्य सेवा कार्यालयका कोभिड१९ फोकल पर्सन थीरबहादुर रेग्मीले बताए। दैलेखका यी युवा कर्णाली प्रदेशको पहिलो संक्रमित हुन्। कर्णालीका अन्य जिल्लामा हेलिकप्टर प्रयोग गरेर स्वाब संकलन गरिरहेको कर्णाली प्रदेश सरकारले दैलेखका संक्रमितको उद्वारमा भने वेवास्ता गरेको यहाँका स्थानीयको आरोप छ। प्रदेशका मन्त्रीहरुले पहुँचको भरमा जहाजमार्फत कालिकोट, मुगु, हुम्लामा पीसीआर परीक्षणका लागि स्वाब संकलन गरिएपनि संक्रमितको उद्धारमा ४२ घण्टा लगाइएको आठबीस नगरपालिका१ का वीरबहादुर नेपाली बताउँछन्। प्रदेश सरकारले संक्रमितको उद्धार र उपचारमा वेवास्ता गरेको संघीय सांसद पार्वतीकुमारी विशुन्केले बताइन्।"
कोरोना केन्द्रविन्दुमा एक थान मात्र भीटीएम,"उदयपुर : कोरोना भाइरसको केन्द्रविन्दु बनेको उदयपुरमा पीसीआर परीक्षण ज्यादै सुस्त गतिमा भइरहेको छ। स्वाब नमुना संकलन गर्ने जनशक्ति पर्याप्त भए पनि परीक्षणका लागि चाहिने भीटीएम अभाव छ। भीटीएम नभएपछि स्वाब संकलन स्थगित गरिएको छ। भीटीएम अभावका कारण त्रियुगा नगरपालिका ३ भुल्के र आसपासका क्षेत्रमा परीक्षण सुस्त भएको जिल्ला स्वास्थ्य कार्यालय प्रमुख मोहनप्रसाद सुवेदीले बताए। स्वास्थ्य कार्यालयमा हाल एक थान मात्र भीटीएम रहेको उनले जानकारी दिए। सुवेले भने, जेठ ३ गतेदेखि भीटीएम सकिएको माथिल्लो निकायलाई जानकारी गराइएको छ, आउने आश्वसन पाएका छौ तर, आईसकेको छैन। संक्रमित पत्रकारको कन्ट्रायक्सेसनका आधारमा जेठ ३ गते ३८ जनाको नमुना संकलन गर्दा एक थान बाँकी रहेको उनले बताए। प्रदेश सरकारले पठाएको ५ थान भीटीएम उतैबाट आउँदा ड्यामेज (काम नलाग्ने) भएको प्रमुख सुवेदीले बताए। हालसम्म भुल्के क्षेत्रमा ३२ र त्रिनपा ११ गाईघाटमा १ गरी ३३ जनामा संक्रमण पुष्टि भइसकेको छ। परीक्षणले तीव्रता नपाउँदा जोखिम बढेको भन्दै स्थानीय चिन्तित छन्। एउटा बस्ती र समुदायबाट अन्यत्र संक्रमण फैलदासमेत स्वाब परीक्षणको दायरलाई फराकिलो बनाउन नसक्नु सरकारको कमजोरी रहेको कांग्रेसका नेता तथा त्रियुगा नगरपालिकाका छायाँ सरकार प्रमुख बसन्त बस्नेतले बताउँछन्। उनले भने, यो महामारीको संकटमा जनताले विकास चाहेका छैनन्, सबैको चाहना आफ्नो स्वास्थ्य ठिक होस भन्ने छ, त्यसैले विकास निर्माणभन्दा जनताको स्वास्थ्यमा केन्द्रित रहेर काम गर्नु अहिलेको आवश्यकता हो। उदयपुर प्रदेश १ कै कोरोना इपिसेन्टर बन्दासमेत सरकारको ध्यान पुग्न नसकेको बताउँदै बस्नेतले भने, महामारीको अवस्थालाई मध्यनजर गरी जिल्ला अस्पताललाई कोरोना उपचार केन्द्र बनाउने र पीसीआर परीक्षणका लागि मेसिन पठाउने निर्णय तत्काल कार्यान्वन होस। संक्रमित व्यक्ति मास्क सिलाएर वितरण गर्ने, गाउँघर घुमेर चुरा बेच्नेदेखि छाता र कुकर मर्मत गर्ने जस्ता काममा संलग्न रहेका स्थानीयको आशंका छ। भुल्के र आसपासका बस्तीमा मात्र होइन, संक्रमितसँग सम्पर्कमा आएका सबैको परीक्षण गर्न स्थानीयले माग गरेका छन्। स्वास्थ्य कार्यालयले हालसम्म ५ सय ५२ महिला र ९ सय ८९ पुरुषसहित १ हजार ५ सय ४१ जनाको पीसीआर परीक्षण गरेको छ। त्यसमध्ये ३३ जनामा कोरोना संक्रमण पुष्टि भएको छ। भीटीएमलगायतका स्वास्थ्य सामग्री अभाव हुँदा परीक्षणमा ढिलाइ भएको त्रियुगा नगरपालिका प्रमुख बलदेव चौधरीले बताए। उनले भने, परीक्षणका लागि भीटीएम, थप स्वास्थ्य सामग्री, स्वास्थ्यकर्मी र राहतका लागि प्रदेश र संघीय सरकारलाई पटकपटक अनुरोध गरिएको छ। तर, अहिलेसम्म पर्याप्त सामग्री नभएकोले समस्या जटिल भएको छ।"
५ जनालाई कोरोना देखिएपछि प्रादेशिक क्वारेन्टाइन सिल,"जनकपुरधाम : धनुषाको गंगुलीमा रहेको क्वारेन्टाइनलाई सिल गरिएको छ। धनुषाको नगराइन नगरपालिकामा रहेको क्वारेन्टाइनस्थलमा रहेका ५ जनामा कोरोना संक्रमण पुष्टि भएपछि क्वारेन्टाइनलाई सिल गरिएको हो। एक हप्ताको अवधिमा पाँच जनामा कोरोना संक्रमण पुष्टि भएपछि क्वारेन्टाइनलाई सिल गरिएको प्रादेशिक क्वारेन्टाइन गंगुलीका संयोजक सन्तोष ठाकुरले जानकारी दिए। प्रादेशिक क्वारेन्टाइनमा भारतको विहार, उत्तरप्रदेश, दिल्लीबाट प्रहरीलाई छलेर नेपाल प्रवेश गरेकाहरुलाई क्वारेन्टाइनमा राखिएको छ। जसमा पाँच जनामा एक साता भित्रै कोरोना पोजिटिभ पाइएको छ। क्वारेण्टाइनमा रहेकाहरु मध्ये जेठ ३, ४, ६ गते गरी ५ जनामा कोरोना संक्रमण पुष्टी भएको थियो। सो क्वारेन्टाइनस्थललाई नेपाली सेनाको सहयोगमा सील गरिएको क्वारेन्टाइन स्थलका संयोजक सन्तोष ठाकुरले बताए। क्वारेन्टाइनलाई सिल गरिएपछि सो क्वारेन्टाइनमा रहेका ४८ जनामध्ये कसैलाई पनि बाहिर जान नदिइने र नयाँ व्यक्तिलाई समेत नराखिने संयोजक ठाकुरको भनाइ छ। १ सय २० बेड संख्या रहेको सो क्वारेन्टाइनमा हालसम्म २ सय २० जनालाई राखिएको छ। जसमध्ये ५ जना संक्रमितलाई प्रादेशिक अस्पताल जनकपुरधाममा भर्ना गरिएको छ भने १ सय ४१ जना घर फर्किसकेका छन् र बाँकी अहिले पनि क्वारेन्टाइनमै छन्। प्रादेशिक क्वारेन्टाईनमा संक्रमणको जोखिमलाई मध्यनजर गर्दै तत्कालका लागि सिल गरिएको जनस्वास्थ्य प्रशासक विजय झाले जानकारी दिए। उनले भने, क्वारेन्टाइनमा बसेकाहरु मध्ये पाँच जनामा संक्रमण भेटियो, अब त्यहाँ अन्य सम्भातिलाई समेत त्यहीबाट सर्न सक्छ, त्यसैले क्वारेन्टाइनमा बस्दै आएकोलाई व्यवस्थापन गर्दै सेनिटाइजर गरेर पुनः केही दिनमा सञ्चालन गरिन्छ।"
वडाध्यक्ष मल्ल ५० हजार धरौटीमा छुटे,"दमौली : एक युवकको मृत्यु प्रकरणमा प्रहरी अनुसन्धानमा रहेका भानु ५ का वडाध्यक्ष प्रकाश मल्ल ५० हजार धरौटीमा रिहा भएका छन् । गत वैशाख १० गते भानु ६ नाब्रुङमा साथीसँग गएका भानु १ भन्सारका २१ वर्षीय प्रविण गुरुङ मृत भेटिएपछि परिवारले मल्लसहित १६ जनाविरुद्ध जाहेरी दिएको थियो । जिल्ला प्रहरी कार्यालय तनहुँले अध्यक्ष मल्लसहित अभियुक्तविरुद्ध कर्तव्यज्यान मुद्दा दर्ता गरेकामा जिल्ला अदालत तनहुँको इजलासले मल्ललाई ५० हजार धरौटीमा रिहा गर्ने आदेश दिएको हो । जिल्ला न्यायाधिश वासुदेव पौडेलको एकल इजलासले अर्का अभियुक्त गोविन्दबहादुर थापालाई एक लाख धरौटी तथा अर्का अभियुक्त रामु अछामीलाई पुर्पक्षका लागि कारागार चलानको आदेश दिएको छ । घटनामा संलग्नताको अभियोग लागेका दीपक भण्डारी, अमित अधिकारी र धनबहादुर घर्तीलाई साधारण तारेखमा रिहाको आदेश दिएको छ । घटनामा संलग्नताको आरोप लागेका १० जना नाबालक भएकाले उनीहरुलाई हाल अभिभावकको जिम्मा लगाउने आदेश प्राप्त भएको अदालतका निमित्त श्रेष्तेदार कृष्णप्रसाद गौतमले बताए । लक डाउनका समयमा युवाहरु भन्सारबाट नाब्रुङ गएका बेला खाजा खाने क्रममा मृतकसहितका चार युवासँग विवाद भए पछि भोलिपल्ट गुरुङ मृत भेटिएका थिए ।"
स्वास्थ्यकर्मी र सुरक्षाकर्मीलाई दुर्व्यवहार गर्नेलाई कारवाही गरिने,"गोरखा : व्यक्तिगत स्वास्थ्य सतर्कताको नाममा स्वास्थ्यकर्मी तथा सुरक्षाकर्मीमाथि दुर्व्यवहार गर्नेलाई पक्राउ गरी कानूनी कारवाही गरिने भएको छ । बिहीबार गोरखा जिल्ला प्रशासन कार्यालयमा सम्पन्न सर्वपक्षीय बैठकले यस्तो निर्णय गरेको हो । कठिन परिस्थितिको बाबजुद ड्युटीमा खटिएका स्वास्थ्यकर्मी र सुरक्षाकर्मीलाई घरबेटी, टोलबासीले अपमान गर्ने, अवरोध गर्ने, निकाल्ने, गैरकानूनी चेकजाँच गर्ने, दुव्र्यवहार गर्ने घटना सुन्नमा आएका छन्, बैठकपछि प्रमुख जिल्ला अधिकारी सुरेन्द्र पौडेलले भने, यस्ता कानून विपरीतका कार्यहरु गरी मनोवल गिराउन खोज्नेलाई नियन्त्रणमा लिई कानुन बमोजिम कारवाही गर्ने निर्णय भएको छ । सोही बैठकले लकडाउनका बेला गोरखा प्रवेश गर्नेलाई क्वारेण्टाइनमा राखी कोरोना परीक्षण गरेर मात्र घरमा जान दिने निर्णय भएको छ । सम्बन्धित पालिकाको समन्वयमा समूहगत रुपमा गोरखा प्रवेश गर्नेलाई सम्बन्धित पालिकाले व्यवस्था गरेको मास क्वारेण्टाइनमा राख्ने, कोरोना परीक्षण गर्ने र नतिजाको आधारमा उनीहरुको घर पठाउने निर्णय भएको छ, प्रजिअ पौडेलले भने, यदि कोही अनौपचारिक ढंगले व्यक्तिगत रुपमा जिल्ला प्रवेश गरेको पाइएमा जिल्ला प्रवेश गर्ने विन्दूमा निर्माण गरिएको मास क्वारेण्टाइनमा १४ दिन राखेर कोरोना परीक्षण गरी सम्बन्धित पालिकाको सम्पर्कमा पठाउने निर्णय भएको छ । क्वारेण्टाइन अवधिभरको खानाको व्यवस्था सम्बन्धित व्यक्तिको घर ठेगाना रहेको पालिकाले व्यहोर्ने निर्णय भएको प्रजिअ पौडेलले बताए । बैठकले जिल्ला प्रवेश गर्ने प्रमुख नाकाहरु आरुघाट, घ्याल्चोक, मझुवा देउराली क्षेत्र, नयाँ पुल र तुरतुरेमा भएका मास क्वालेण्टाइनलाई थप व्यवस्थित गरी क्षमता विस्तार गर्ने पनि निर्णय गरेको छ । यसअघि व्यक्तिगत वा समूहगत रुपमा जिल्ला प्रवेश गर्नेलाई प्रवेश विन्दूमा रहेको क्वारेण्टाइनमा मात्र राख्ने निर्णय भएको थियो । जसले गर्दा क्वारेण्टाइनको क्षमता अपुग हुनसक्ने र एउटै पालिकालाई मात्र व्यवस्थापकीय भार परेकाले निर्णयलाई संशोधन गरिएको हो । त्यस्तै बैठकले दुर्गम धार्चे र चुमनुब्री गाउँपालिकामा व्यवस्थित क्वारेन्टाइन नभएको हुदाँ तत्काल व्यवस्थित मास क्वारेण्टाइनस्थल निर्माणको व्यवस्था मिलाउने निर्णय भएको प्रजिअ पौडेलले जानकारी दिए । साथै बैठकले खाद्य सामग्री, निर्माण सामग्री, औषधिजन्य सामग्री, कृषि सामग्री, मल, कुखुराका दाना लगायतका अत्यावश्यकीय सामग्रीहरु बिहान छ बजेदेखि बिहान १० बजेमात्र ढुवानी गर्ने निर्णय गरेको छ । यसअघि साँझ छ बजेदेखि बिहान ६ बजेसम्म मात्र ढुवानी गरेको थियो ।"
थप नेपाली श्रमिक ल्याउन कोरिया तयार,सउल : जेठमा हुनुपर्ने रोजगार अनुमति प्रणालीअन्तर्गत कोरियाली भाषा परीक्षा कोरोना भाइरसका कारण रोकियो। परीक्षा रोकिए पनि दक्षिण कोरिया सरकारले भने भाषा परीक्षा तयारी गरिरहेका युवालाई डिजिटल प्रविधिमार्फत परीक्षामा सामेल गराई कोरिया ल्याउन तयार भएको जनाएको छ। नेपालस्थित इपिएस कोरियाका एचआरडी प्रमुख पार्क ही सुङले मङ्गलबार रोजगार विभागमा भएको बैठकमा उक्त कुरा बताएका हुन्। उनका अनुसार पूर्वनिर्धारित तालिकानुसार जुन महिनामा हुनुपर्ने कोरियाली भाषा परीक्षा कोरोना भाइरसका कारण केही पछि सरे पनि डिजिटल प्रविधिमार्फत भाषा परीक्षा लिन सकिनेछ। इपिएस प्रणालीअन्तर्गत १६ देशका विदेशीहरु रोजगारीका लागि कोरियाली भाषा परीक्षा दिई कोरियामा श्रम गर्छन्। ती १६ देशमध्ये नेपाल पनि एक हो। कोरियामा ४० हजारभन्दा बढी नेपाली इपिएसअन्तर्गत प्रत्यक्ष रोजगारी गरिरहेका छन्। हरेक वर्ष लगभग सात हजार नेपाली युवाले कोरियामा प्रत्यक्षरूपमा रोजगारी पाउँदै आइरहेका छन्। यस वर्ष पनि सात हजार दरबन्दी नेपालका लागि छुट्याइएको थियो। कोरोना भाइरस महामारी रोक्न नेपाल सरकारले गरेको लकडाउनका कारण परीक्षा कहिले हुने भन्ने अनिश्चितता थियो। यसैबीच कोरिया सरकारको पक्षबाट यो निर्णय आएको हो। दक्षिण कोरियामा पठनपाठन कोरोना महामारीपछि बन् यहाँका विद्यालय पुनः सञ्चालन भएका छन्। कोरोना भाइरस केही साम्य हुन थालेपछि पहिलो चरणअन्तर्गत माध्यमिक तहका पठनपाठन बुधबारदेखि सञ्चालन भएका हुन्। पूर्वप्राथमिकदेखि अन्य तहका विद्यालय भने जुन ८ देखि सञ्चालन गरिने शिक्षा मन्त्रालयले बताएको छ। गत फेब्रुअरीदेखि कोरोना भाइरसले महामारीको रुप लिएपछि सम्पूर्ण तहका विद्यालय बन्द भएका थिए। पुनः सञ्चालनमा आएका हरेक विद्यालयमा शिक्षक तथा विद्यार्थीको स्वास्थ्य निगरानी तथा सेल्फ आइसोलेसनलगायत कुरालाई बढी जोड दिइने बताइएको छ। ती विद्यालयमा शिक्षा मन्त्रालयले सात चेक प्वाइन्टसमेत उपलब्ध गराएको छ। विद्यालय खुलेर पठनपाठन शुरु भए पनि कोरियामा कोरोना भाइरस भने पूर्णरूपमा नियन्त्रणमा आइसकेको छैन। दुई हप्ताअघि सउल नजीकैको इथेवन बजारको एक रात्रि क्लबबाट सामूहिक सङ्क्रमणपछि कोरियामा सङ्क्रमण पुनः थपिएको छ। बुधबार मात्र ३२ नयाँ सङ्क्रमित थपिएसँगै कूल सङ्क्रमितको ११ हजार ११० पुगेका छन्। त्यसैगरी नौ हजारभन्दा धेरै निको भई घर फर्किसकेका छन्। कोरोना सङ्क्रमणबाट मृत्यु हुने २६३ पुगेका छन्।
१५ जना थपिएसँगै झापामा कोरोना संक्रमितको संख्या २७ पुग्यो,"झापा : झापामा बिहीबार बिहान १५ जनामा थप कोरोना संक्रमण देखिएसँगै जिल्लामा संक्रमितको संख्या २७ पुगेको छ। स्वास्थ्य मन्त्रालयले जारी गरेको विज्ञप्ति अनुसार संक्रमित सबै कचनकवल गाउँपालिकाका हुन्। उनीहरु सबै लकडाउनकै बीचमा सीमा क्षेत्रबाट नेपाल छिरेका थिए। संक्रमितहरु गाउँपालिकाको क्वारेन्टाइनमा बसेका थिए। जिल्लामा यसअघि दमक र बाह्दशीमा दुईजनामा संक्रमण देखिएको थियो। उनीहरु सबै भारतको मुम्बई र दिल्लीलगायत विभिन्न शहरमा रोजगारीका लागि गएर फर्किएका हुन्। संक्रमित युवाहरु सीमा नाकामा आएर अलपत्र परेका थिए। सीमा क्षेत्रमा आएर भोकभोकै बस्न थालेपछि भारतीय सीमा प्रहरी एसएसबी र नेपाल पक्षका सीमा सुरक्षार्थ खटिएका सुरक्षाकर्मी र जनप्रतिनिधिको सहयोगमा उनीहरुलाई नेपाल ल्याएर क्वारेन्टाइनमा राखिएको कचनकवल गाउँपालिकाका प्रमुख अञ्जार आलमले जानकारी दिए। १४४२ किलोमिटर सीमा क्षेत्र भारतसँग खुल्ला नाका छ। कचनकवल गाउँपालिकामा कोरोना संक्रमण देखिएकै दिन १ सय नेपाली नागरिक गाउँपालिका भित्रका बोर्डरबाट नेपाल भित्रिएका थिए। त्यो सँगै अहिले १६५ जना कचनकवल गाउँपालिकाको क्वारेन्टाइनमा बसेका छन्। झापाका प्रमुख जिल्ला अधिकारी उदयराना मगरले भने, भारतमा रेल सञ्चालनमा आएर लकडाउन केही खुकुलो बनाएसँगै नेपालीहरु सीमामा आउने क्रम तीव्र छ। सुरक्षित व्यवस्थापन गरिएन भने यसले भयानक रुप लिन सक्छ।' उनले भने, हामीलाई अहिलेसम्म सीमामा अलपत्र परेका नागरिक ल्याउने कुरामा संघिय सरकारबाट कुनै निर्देशन आएको छैन। यता पूर्वी नेपालको काँकडभिट्टा पानीट्यांकी सीमा नाकामा महिनौदेखि अलपत्र परेका नेपालीहरुलाई ल्याउन गृह मन्त्रालयले लिखित निर्देशन नदिएपछि दुवै देशका सुरक्षाकर्मीहरुले आपसी समझदारीमा थोरै थोरै संख्यामा नेपालीहरु मेची पुलमुनि नेपाल प्रवेश गरेका छन्।काँकडभिट्टामा रहेको नेपालभारत जोड्ने मेचीपुल मुनिबाट नेपाल आउँदै गरेका नेपाली जिल्ला प्रहरी कार्यालय झापाका प्रहरी प्रमुख कृष्ण कोइरालाले भने, भारतले उताबाट छोड्दिएपछि ल्याउनुपर्ने बाध्यता छ। उनीहरु आफ्नै देशका नागरिक हुन्। नेपाल छिरिसकेका नागरिकलाई कसरी फेरि भारतै पठाउनु ? उनले भने, जिल्लामा मंगलबार र बुधबार गरेर २ दिनमा करिब ६ सय नेपाली नेपाल प्रवेश गरेका छन्। त्यसरी नेपाल आएकालाई जिल्लाका मेची क्याम्पस र कलबलगुडी प्रशिक्षण केन्द्रमा रहेको क्वारेन्टाइनमा राखिएको छ। प्रहरी प्रमुख कोइरालाले भने, बुधबार मात्र भारतबाट आएकामध्ये १६१ जनाको आरडिटि टेष्टको लागि पठाइएको छ। उनीहरुको बिहीबार आउने रिर्पोटका आधारमा सम्बन्धित पालिकाहरुमा पठाउने काम गरिने छ। संक्रमित देखिएको क्षेत्र कचनकवल गाउँपालिकाका ७ वटै वडा बुधबारदेखि जेठ ११ गते सम्मका लागि सिल गरिएको छ। बुधबारै गाउँपालिकाबाट थप ६५ जनाको स्वाव टेष्टका लागि पठाइएको छ। कचनकवलमा देखिएका संक्रमितलाई विराटनगर स्थित कोभिड अस्पताल लगिएको छ। थप १७ जनामा कोरोना पुष्टि : संक्रमितको संख्या ४४४ पुग्यो"
भक्तपुर केन्द्रबिन्दु भएर भूकम्पको धक्का,काठमाडौं : भक्तपुरमा भूकम्पको धक्का महसुस भएको छ। राष्ट्रिय भूकम्प मापन केन्द्रका प्रमुख लोकविजय अधिकारीका अनुसार बिहीबार बिहान ८ बजेर १४ मिनेटमा भक्तपुर अनन्तलिङ्गेश्वरको केन्द्रविन्दु भएर ३४ रेक्टर स्केलको भूकम्प गएको हो। भक्तपुरसँगै काठमाडौंलगायत आसपासका जिल्लाका स्थानीयले धक्का महसुस भएको जनाएका छन्। २०७२ सालको विनाशकारी भूकम्पको धक्का जान अहिलेसम्म छाडेको छैन्। यो भूकम्प पनि नयाँ नभएर २०७२ सालकै भूकम्पको पराकम्प भएको बताइएको छ।
एक व्यक्तिका लागि सडक बन्द,"काठमाडौं। राजधानीको नक्सालमा एक व्यक्तिमा कोरोना संक्रमणको आशंकामा निवासमा आवतजावत गर्ने सडक नै बन्द गरिएको छ। केही दिनअघि दाङबाट काठमाडौं आएका नक्सालस्थित एस अपार्टमेन्टका सुरक्षा गार्डको द्रूत स्वास्थ्य परीक्षण (आरडीटी) का क्रममा पोजेटिभ रिपोर्ट आएपछि बिना सूचना नारायणचौरबाट एमआरआई सेन्टरदेखि उत्तरतर्फ जाने पूरै सडक सिल गरिएको हो। ती सुरक्षा गार्ड गरुड सेक्युरिटी सर्भिस प्रालिसम्बद्ध हुन्। प्रहरी प्रधान कार्यालयनजिकै रहेको स्थानमा जबर्जस्ती सडक बन्द गरिएपछि स्थानीयको आवतजावतमा बाधा उत्पन्न भएको छ। एक व्यक्तिका लागि एकतर्फी रूपमा सडकमा प्रहरी नै राखेर हिँडडुलमै बाधा उत्पन्न गरेपछि मानवअधिकारको प्रश्नसमेत उठेको छ। यदि जोखिम हो भने घरहरूमा पनि स्प्रे गर्नुपर्यो। प्रहरी राखेर घर कम्पाउन्डबाट निस्कनै नदिने गरी नै सिल गरियो, वरिष्ठ अधिवक्ता सुशील पन्तले जानकारी दिँदै अन्नपूर्णसँग भने, आईजीपी बस्ने घर भएकै ठाउँमा त यस्तो अवस्था छ, दूरदराजका नागरिकको अवस्था झन् कस्तो होला ? हातमा लठ्ठी बोकेका प्रहरीले त्यस क्षेत्रका मेडिकलसमेत बन्द गर्न लगाएका छन्। प्रहरीले स्थानीयसँग सल्लाहबिनै एकतर्फी बन्द गरेको हो।"
१३ सुरक्षाकर्मी कोरोना संक्रमित,"काठमाडौं : महानगरीय प्रहरी वृत्त कालिमाटीमा कार्यरत प्रहरी नायब निरीक्षक र ट्राफिक प्रहरी जवानलाई कोरोना संक्रमण पुष्टि भएको छ। चार दिनअघि मात्रै उनीहरूको स्वाब संकलन गरिएको थियो। दुई सुरक्षाकर्मीमा कोरोना देखिएसँगै वृत्त र ट्राफिक प्रहरी प्रभागमा कार्यरत एक सय ४५ जना सुरक्षाकर्मीलाई आइसोलेसनमा राखिएको छ। संक्रमित दुई सुरक्षाकर्मी सशस्त्र प्रहरी बल अस्पतालमा उपचारका लागि राखिएको छ। कालिमाटी वृत्त र ट्राफिक प्रभाग मातहतका सबै प्रभाग र बिट सिल गरिएको छ। त्यहाँ काम गर्न महानगरीय प्रहरी कार्यालय रानीपोखरी र प्रहरी मुख्यालयबाट सुरक्षाकर्मी परिचालित छन्। यसअघि नेपाली सेनाको मध्यपूर्वी पृतनापति एवं उपरथी र सैनिक जवानलाई कोरोना संक्रमण भएको थियो। यससँगै हालसम्म पूर्वगृहमन्त्री भीम रावलका पूर्व पीएसओसहित सशस्त्र प्रहरीका तीन, नेपाल प्रहरीका सात र राष्ट्रिय अनुसन्धान विभागका एक जनालाई कोरोना संक्रमण पुष्टि भइसकेको गृह मन्त्रालयले जनाएको छ। कोरोना संक्रमण फैलन नदिन सरकारले अग्रपंक्तिमा यिनै सुरक्षा निकायलाई खटाउँदै आएको छ। सवारी जाँचदेखि संक्रमित फेला परेका स्थान सिल गर्न सुरक्षाकर्मी परिचालित छन्। सुरक्षाकर्मी नै संक्रमणको चपेटामा परेपछि सर्वसाधारणमा थप त्रास सिर्जना भएको छ। तर, नआत्तिन सुरक्षा निकायले आग्रह गरेको छ। प्रहरी महानिरीक्षक ठाकुरप्रसाद ज्ञवालीले कोरोना संक्रमणले कुनै पद वा निकाय नभन्ने भएकाले सबैलाई नआत्तिन आग्रह गरेका छन्। अग्रपंक्तिमा सुरक्षा निकाय नै खटिने भएकाले जोखिम बढ्न नदिन ड्युटीमा खटिँदा संवेदनशील भएर काम गर्ने सबैलाई एलर्ट गरिएको जानकारी ज्ञवालीले दिए। उनले भने, जिल्लामा रहेका आइसोलेसन वार्ड र क्वारेन्टाइनमा बसेकाको सुरक्षासँगै सुरक्षाकर्मी स्वयंले पनि स्वास्थ्यलाई ध्यान दिन परिपत्र जारी गरेका छौं। ज्ञवालीले उपत्यकाको कालिमाटी वृत्तमा दुई जनालाई कोरोना संक्रमण देखिएसँगै प्रहरीका सकल दर्जा सबैलाई एलर्ट रहन निर्देशन दिएको बताए।"
