शीर्षक,विवरण
सर्वदलीय सहमतिको पहल,"मुलकमा राजनीतिक जटिलता गहिरिँदै जाँदा राष्ट्रपति विद्यादेवी भण्डारीले सर्वदलीय बैठक राखेर सहमतीय प्रणालीमा जोड दिएकी छन्। दलबीच तिक्तता बढिरहेको अवस्थामा आह्वान गरिएको बैठकले सहमतिको वातावरणलाई सहज बनाउने विश्वास गरिएको छ। मुलुकको अभिभावकको हैसियतले राष्ट्रपतिबाट यस्तो बैठक बसाउनु सकारात्मक काम हो। राष्ट्रपतिको भावनाको कदर गर्दै मुख्य राजनीतिक दलबीच पनि संवादहीनता अन्त्य गरेर सहमतीय राजनीतिमा जोड दिनुपर्छ। यो अभियानमा मुख्य गरी ठूला राजनीतिक दलले चासो दिनुपर्छ। र, मुलुकमा राजनीतिक अस्थिरता निम्तिने गतिविधि गर्नु हुँदैन। दलबीच नै संवादहीनताको अवस्था आयो भने जनतामा निराशा पैदा हुन्छ। यसले समग्रमा मुलुकलाई नै घाटा पुग्छ। प्रतिनिधिसभा विघटनसँगै मुलुकमा राजनीतिक हानथाप सुरु भएको थियो। अदालतले विघटनलाई बदर गरिदिएको छ। यसले राजनीतिलाई पुरानै लयमा फर्काउन मद्दत गर्ने अपेक्षा गरिएको थियो। यससँगै सर्वोच्च अदालतले एमाले र माओवादी केन्द्रको एकतालाई मान्यता नदिएपछि अर्को राजनीतिक खिचातानी सुरु भएको छ। यो अवस्थाले यतिखेर सत्ताधारी र सत्ताबाहिर रहेका दलमा पनि किचलो निम्त्याएको छ। यतिखेर सरकारको भविष्यलाई लिएर सर्वत्र छलफल मात्रै भएको छ। सँगसँगै नयाँ सरकार गठनका सन्दर्भमा दिनदिनै विकसित भएका घटनाक्रमले पनि सरकारको भविष्य अनिश्चित बनाएको छ। यी सबै घटनाक्रमले मुलुकमा राजनीतिक अस्थिरतालाई टेवा दिएको छ। यस्तो अवस्थामा राष्ट्रपतिले आह्वान गरेको बैठकलाई निकै चासोसाथ हेरिएको थियो। दलहरू आफ्नै अडानमा रहे पनि राष्ट्रपतिले आह्वान गरेको यसप्रकारको बैठकबाट थोरै भए पनि दलहरूलाई संवादको बाटो समात्न प्रेरित गरेको छ। यस अर्थमा पनि राष्ट्रपतिको कदम सकारात्मक छ। दलहरूबीच संवाद, सहकार्य र एकता हुनु राजनीतिक सौन्दर्य हो। यसले संविधानको प्रभावकारी कार्यान्वयन र लोकतन्त्रको सुदृढीकरणका लागि दलहरूको सहकार्यलाई आगामी दिनमा पनि निरन्तरता दिनुपर्नेमा जोड दिएको छ। हाम्रो समाज शालीन, सभ्य र सहिष्णु रहिआएको छ। दलीय नेतृत्वले सधैं उच्च राजनीतिक संस्कार कायम गर्दै आएको छ, यो असल संस्कार निरन्तर कायम रहनुपर्छ। आगामी दिनमा पनि राष्ट्रिय हितमा सबै राजनीतिक दलबीच यस्तै सहकार्य र एकता आवश्यक छ। त्यसमा दलहरूले सोहीअनुसारको भूमिका निर्वाह गर्नुपर्छ। कोभिड१९ महामारीका कारण मुलुकको अर्थतन्त्र, शिक्षा, स्वास्थ्य, पर्यटनलगायत क्षेत्रमा परेको प्रतिकूल प्रभावका बेला यसको सामना गर्न सबै दलका नेताकार्यकर्ताले सरकारको अभियानमा उत्तिकै योगदान पुयाउनुपर्छ। राष्ट्रपतिले आह्वान गरेको बैठकमा सबैजसो दलका शीर्ष नेता तथा पूर्वप्रधानमन्त्रीको सहभागिता हुनु अर्को सुन्दर पक्ष हो। विगतमा राष्ट्रपतिलाई लक्ष्य गरी गरिएका विविध टीकाटिप्पणी तथा राष्ट्रपतिको राजनीतिक सक्रियतालगायत विषयमा उत्पन्न आशंका निवारणका लागि पनि यस्ता बैठक फलदायी हन्छन्। तसर्थ मुलकमा कुनै पनि राजनीतिक अन्योल उत्पन्न भएको अवस्थामा, मुलुक गहिरो आर्थिक संकटमा परेकोलगायत परिस्थितिमा पनि यस्तो बैठक आह्वान गर्नुपर्छ। राष्ट्राध्यक्षको हैसियतमा टुटफुटमा लागेका दललाई एकजुट गराउन पनि यस्ता बैठकलाई निरन्तरता दिनुपर्छ। अहिलेको बैठक त्यस प्रयोजनार्थसमेत कामयावी सावित भएको छ।"
दाइजोले छिनिएकी रेखादेवी,"काठमाडौं : दाइजोको भुंग्रोमा परेकी २३ वर्षीया रेखादेवी ठाकुर अघिल्लो फागुनमा माइत गएकी थिइन्। बुवाआमाले जग्गा बेचेर कसिदिएको लगनगाँठोकै सम्मान खातिर रेखादेवी मन नलाग्दानलाग्दै ईशनाथ५ लक्ष्मीनियास्थित घर फर्किइन्। त्यसपछि बहिनी रेखादेवी फर्केर आइनन्, उनका दाइ रोशन ठाकुरले भावविह्वल हुँदै सम्झिए, आयो त केवल मृत्युको खबर। आठ महिनाकी गर्भवती रेखादेवीको मृत्युको खबर वैशाख १६ गते साँझ मोतीपुरभरि फैलियो। रेखादेवीको माइती पक्ष दुई किलोमिटर दूरीमा रहेको लक्ष्मीनिया पुगे। तर, उनका पति सञ्जय ठाकुर त्यहाँ देखिएनन्। गाउँलेहरू सञ्जय फरार भएको बताइरहेका थिए। घर प्रहरी घेरामा थियो। सञ्जयका काका देवेन्द्र ठाकुर (तत्कालीन वडाध्यक्ष)ले पावर लगाए। माइती पक्षलाई गेटमै रोकियो। राति ८ बजे मात्र शव रहेको कोठामा जान दिइयो। प्रहरी मुचुल्कामा सही गर्न भनियो। सञ्जयका बुवा नागेन्द्रले बिजुलीको मेन स्विच अफ गरिदिए। मोबाइलको लाइट बालेर बहिनीको शव हेर्यौं। गालामा हातको डाम थियो, शरीरभरि नीलडाम, रोशनले भने, कपाल लुछिएको थियो। अनुहार र घाँटी वरपर रगतका टाटा थिए। अनुहार कोतरिएको थियो अनि खुट्टा पनि अस्वाभाविक बांगा देखिन्थे। उनका अनुसार कोठामा फुटेका चुरा र सामान यत्रतत्र छरिएका थिए। प्रहरी तिनै चुरा टिप्दै थिए। रेखादेवीको शव ओछ्यानमा थियो। एउटा सल दुई टुक्रा पारेर छोपिएको थियो। रेखाका ससुरालाई उद्धृत गर्दै रोशनले भने, यही सलमा झुन्डिएर मरेकी हो। तर, न झुन्डिएको अवस्थामा शव थियो न त कुनै फोटो देखाइयो। माइती पक्षले प्रहरी मुचुल्कामा सहीछाप त गरिदियो तर चित्त बुझेन। माइतीलाई थाहै नदिई शव जलाउने तयारी रहेछ, उनले भने, मेरी बहिनीलाई दाइजोले मार्यो।बहिनीको मृत्यु शंकास्पद देखिएपछि उनले हत्या भएको हो अनुसन्धान गरिदिनुस् भनेर प्रहरीलाई आग्रह गरे। तर, उनको कुरा सनिएन। लकडाउनका बेला झन्झट बेहोरेर कहिले मानव अधिकार कार्यालय त कहिले प्रहरी अनि जिल्लाका संघसंस्थामा पुगे। सबैले आश्वासन दिए, सहयोग गरेनन्। एक महिनासम्म उजुरी दर्ता भएन। हत्यालाई आत्महत्या बनाउन सञ्जयका परिवारदेखि प्रहरीका हाकिमसम्म लागेको माइती पक्षको दाबी छ। महिला आयोगमा कुरा तर सुने तर निवेदन दर्ता गरेनन्। दिदी रिंकु ठाकुरले भनिन्, मधेसका पीडित महिलाको पक्षमा बोल्ने कोही रैनछ। घटनाको विरोध भएपछि ३८औं दिनमा रेखादेवीका पति सञ्जयलाई प्रहरीले पक्राउ त गर्यो तर प्रमाण नपुगेको भन्दै छाडिदियो। त्यसयता बहिनीको न्यायका लागि रोशन भौंतारिइरहेका छन्। पीडित पक्षले पछिल्लो समय महान्यायाधिवक्ताको कार्यालय काठमाडौंमा न्यायका लागि याचना गरेको छ। नायब महान्यायाधिवक्ता नारायणप्रसाद पौडेलले घटनाको विस्तृत अनुसन्धान गरी मुद्दा अगाडि बढाउन आदेश गरिएको बताए। घटनाको अनुसन्धान गर्ने क्रममा केही प्रक्रिया पूरा भएको छैन। मृतकका बुवाआमालगायत आफन्तलाई पनि बुझिएको छैन, नायब महान्यायाधिवक्ता पौडेलले भने, अनुसन्धान बाँकी रहेकाले पुनः अनुसन्धान गरी कारबाही अगाडि बढाउन महान्यायाधिवक्ता कार्यालयले आदेश गरेको छ। रौतहटका जिल्ला न्यायाधिवक्ता सुभाष भट्टराईले मिसिल हेर्दा मुद्दा चलाउन आवश्यक नदेखिएको बताए। प्रहरीको मिसिल हेर्दा मुद्दा चलाउन आवश्यक ठानिनँ। यसैले निकासाका लागि उच्च अदालत वीरगन्ज पठाएको हो, जिल्ला न्यायाधिवक्ता भट्टराईले भने। यो विषय महान्यायाधिवक्ताको कार्यालयसम्म पुगेको र त्यहींबाट अन्तिम निर्णय हुने उनले बताए।मिसिलमा रेखादेवी झुन्डिएको फोटो पनि थियो कि भनेर सोध्दा उनी अनकनाए। झुन्डिएको अवस्थाको फोटो आफूले नदेखेको उनले सुनाए। मैले गरेको निर्णय सही हो भन्ने छैन, मैले आफ्नो जिकिरसहित निकासाका लागि माथि पठाएको छु। अरू कारण मिसिलमै हेर्नुहोस्, उनले भने। जिल्ला प्रहरी कार्यालयका एसपी रविराज खड्कासहितको टोली घटनास्थल पुगेको थियो। प्रहरीले आफूमाथि गरेको व्यवहार देख्दा नै घटनाको अनुसन्धानमा शंका लागेको रिंकुले सुनाइन्। झन् मिसिलै कमजोर बनाएर बुझाएपछि सरकारी वकिलको कार्यालयले मुद्दा चलाउन योग्य नठानेको उनको दाबी छ।दाइजो माग्दै यातनारेखादेवी कक्षा ११ मा पढ्दै थिइन्। पढ्न रहर गरिरहेकै अवस्थामा ठूलो घरमा सुख पाउली भनेर परिवारले सञ्जयसँग बिहे गराइदिए। बैनीको सुख सोच्नु नै ठूलो भूल भयो। उसले त बिहे गर्न मानेकै थिइन, रोशनले सम्झिए, धनी र शिक्षित परिवार भनेर सम्बन्ध जोडेको तर उनीहरू त अपराधी सोचका रहेछन्।माइती पक्षले २०७६ जेठमा २० लाख रुपैयाँ खर्चेर रेखादेवीको विवाह गरिदिएको थियो। खर्च जुटाउन रोशनले १५ लाखमा जग्गा बेचे। दाइजोमा ११ लाख र अन्य खर्च ९ लाख गरी २० लाख खर्च भएको जनाइएको छ। केटा पक्षको मागअनुसार रेखाको परिवारले बिहेअघि नै सञ्जयका दाजु र बुवालाई मोटरसाइकल किन्न ३ लाख २८ हजार नगद बुझाएको थियो। तर, उनीहरूले त्यो रकम अन्तै खर्च गरिदिए। मोटरसाइकल नपाएपछि रेखामाथि अत्याचार सुरु भयो। फेरि पैसा माग भन्दै कुटपिट गर्न थालेछन्, रोशनले भने, कहिले टीभी माग्न भन्थे त कहिले फ्रिज। कहिले सुनको सिक्री मागेर कुट्थे। बिहेमा मोटो रकम खर्च भइसकेकाले फेरि पैसा दिन नसकेको उनले सुनाए। माइतीको सबै नम्बर ब्लक गरिदिएको थियो, बोल्नै दिँदैनथ्यो बहिनीलाई। माइत आउनै नदिने। आए पनि सँगै लिएर आउने तुरुन्तै लिएर गइहाल्ने। ऊ घर जान मनै गर्दिनथी खाली रुन्थी मात्रै, दिदी रिंकुले भनिन्, उसलाई सबै दिदीबहिनीसँग बोल्न र भेट्न बन्देज थियो। अन्तिमपटक फोनमा कुरा हँुदा ऊ बोल्नै सकिन। १० मिनेटसम्म रोइमात्रै रही।रेखादेवीले आफूमाथि भइरहेको शारीरिक तथा मानसिक यातनाका विषयमा माइतीलाई सुनाएकी थिइन्। रिंकुले भनिन्, प्रहरीमा जान भनेकी पनि हुँ। तर, ऊ इज्जत जान्छ भनेर बोल्नै चाहिन। टीभी दिइदिनुस् भनेर रुन्थी। लकडाउनका बेला एक्लै पारेर मारेछन्। रोशन र रिंकुले सञ्जय, उनका बुवा नागेन्द्र, काका देवेन्द्र ठाकुर मिलेर मारेको आरोप लगाए। हत्यालाई आत्महत्या करार गर्न पैसा खर्च गरे, सेटिङ गरे, उनीहरूको दाबी छ।सञ्जय र उनको परिवारका सदस्य गाउँमा खुलेआम डुलिहिँडेका छन्। आफूविरुद्ध मुद्दा गरे परिवारै सखाप बनाइदिने भन्ने सञ्जयको धम्कीपछि रोशनले गाउँ छाडेका छन्। गाउँमा ओछ्यान परेका बुवाआमा र श्रीमती छन्। बैनीलाई सुख हुन्छ भनेर राम्रो धनी परिवार भनेर जग्गा बेचेरै पनि बिहे गरिदियौँ, ललितपुर सानेपास्थित एक सिलाइ पसलमा भेटिएकी रिंकुले भनिन्, यही सुख भयो कि बिहे गरेको ११ महिनामा ८ महिनाको गर्भवतीको शव उठाइदियो। तराईमा अझै दाइजोका कारण चेलीको हत्या भइरहेको उनको गुनासो छ। गरिबका छोरीहरू बाच्नै नपाउने ?, उनको प्रश्न छ, कानुनलाई हात लिएर अपराधी गाउँगाउँ डुलिहिँड्ने ? उसलाई देखेर गाउँका छोरी चेली कसरी सुरक्षित महसुस गर्छन् ?"
यसरी आउँदै छ मेलम्ची,"काठमाडौं : मेलम्चीको पानीले तिर्खा मेट्ने काठमाडौंवासीको चाहना यही महिना पूरा हुँदै छ। सिन्धुपाल्चोकको अम्बाथानबाट सुन्दरीजलसम्म साढे २६ किलोमिटर सुरुङ परीक्षण भइसकेको छ। सुन्दरीजलमा १७ करोड लिटर क्षमताका दुई ठूला प्रशोधन केन्द्र छन्। मेलम्चीबाट आउने १७ करोड लिटर पानी दैनिक ती प्रशोधन केन्द्रमा प्रशोधित हुन्छ। प्रशोधन केन्द्रबाट पाइपलाइनमार्फत चैत १५ गतेदेखि पानीट्यांकीमा पानी पठाइने मेलम्ची खानेपानी आयोजनाका कार्यकारी निर्देशक तिरेशप्रसाद खत्रीले बताए। काठमाडौं उपत्यका खानेपानी लिमिटेड (केयूकेएल)अन्तर्गत आयोजना कार्यान्वयन निर्देशनालयका उपनिर्देशक उज्ज्वल प्रजापतिका अनुसार प्रशोधित पानी १० ठाउँमा रहेका पानीट्यांकीमा आउनेछ। काठमाडौंका मीनभवन, अनामनगर, आरुबारी, महांकाल, बाँसबारी, बालाजु, पानीपोखरी, कीर्तिपुर, भक्तपुर बोडे, ललितपुर खुमलटारमा पानीट्यांकी छन्। भक्तपुर कटुन्जेमा भने निर्माणाधीन छ। यी ट्यांकीको कुल क्षमता ७४ हजार ५ सय घनमिटर छ। यी ट्यांकीबाट मेलम्चीको पानी पाइपलाइनमार्फत सेवाग्राहीका धारामा आउनेछ। १ हजार १ सय किलोमिटर पाइपलाइन निर्माण भइसकेको उपनिर्देशक प्रजापतिले बताए। २ सय किमि पाइपलाइनको प्रारम्भिक परीक्षणसमेत गरिएको छ। पाइपलाइनको अन्तिम परीक्षण गरी पानी वितरण गरिनेछ। अन्तिम परीक्षण सक्न दुईतीन हप्ता लाग्ने जनाइएको छ। पानीट्यांकी र पाइपलाइनको पहिलो चरणको परीक्षण र सफाइको काम भइसकेको प्रजापतिले सुनाए। बाँकी ९ सय किमिको पाइपलाइन पानी आएपछि परीक्षण गर्दै वितरण गर्छौं, उनले भने। उनका अनुसार सुरुमा केयूकेएलका पुराना पाइपलाइनबाट चैत १५ गतेदेखि पानी वितरण गरिनेछ। १ लाख १० हजार धारा जडान गर्नुुपर्नेमा ८० हजार वटा जोडिएको छ। प्रत्येक घरमा चैतभित्र पानी पुर्याउने गरी काम भइरहेको उनले बताए। निर्देशनालयको आधा जनशक्ति तयारीमा लागेको छ, उनले भने, पाइपलाइन परीक्षण गर्ने, घरघरमा मिटर जोड्ने काम भइरहेको छ। केयूकेएलले काठमाडौंमा प्रतिदिन ९ करोडदेखि १६ करोड लिटरसम्म खानेपानी वितरण गरिरहेको छ। अब मेलम्चीको पानी १७ करोड लिटर थपिनेछ। यससँगै प्रतिदिन एक व्यक्तिले १ सय लिटर पानी पाउनेछन्। २०५५ सालमा मेलम्ची खानेपानी विकास समिति गठनपछि मेलम्ची खानेपानी आयोजनाको काम अघि बढेको थियो। सरकारले एसियाली विकास बैंकको सहयोगमा आयोजना सम्पन्न गर्न लागेको हो। सुरुङ निर्माण ०६५ सालमा थालिएको थियो। आयोजनाको सुरुवाती लागत १७ अर्ब ४३ करोड ७४ लाख रुपैयाँ अनुमान गरिएको थियो। हालसम्म सुरुङ, हेडबक्स, सडकलगायतमा २९ अर्ब ५० करोड खर्च भएको आयोजनाका अधिकारीको भनाइ छ। काठमाडौंको खानेपानीको माग पूरा गर्न यांग्री र लार्केबाट थप १७१७ करोड लिटर ल्याउने काम पनि अघि बढाइएको छ। त्यसको विस्तृत परियोजना प्रतिवेदन (डीपीआर) सम्पन्न भइसकेको छ।"
गुरुलाई गाउँपालिकाको दक्षिणा,"डोटी : शिक्षकलाई प्रोत्साहन र सम्मान गर्न डोटीको केआईसिंह गाउँपालिकाले गुरु दक्षिणा दिने भएको छ। सामुदायिक विद्यालयका सबै शिक्षकलाई वार्षिक एक हजार दुई सय रुपैयाँ दिने तयारी गरिएको हो। गुरु पुर्णिमाको अवसर पारेर मासिक एक सय रुपैयाँ वितरण गरिने गाउँपालिका अध्यक्ष लोकेन्द्र शाहीले जानकारी दिए। सिकाइ पद्धतिलाई प्रभावकारी र व्यवस्थित बनाउन यस्तो अभ्यास सुरु गरिएको उनले बताए। पछिल्लो समय सरकार, समाज र विद्यार्थी अभिभावकले समेत शिक्षकलाई हेर्ने दृष्टिकोण विगतको जति सकारात्मक छैन, शाहीले भने, गुरु भगवान् सरहको भूमिकामा हुन्छन् भन्ने दर्साउन गाउँपालिकाले गुरु दक्षिणा दिने निर्णय गरेको हो। केआईसिंह गाउँपालिकाका सामुदायिक विद्यालयमा २ सय ६ जना शिक्षकशिक्षिका कार्यरत रहेका गाउँपालिका शिक्षा शाखाका निमित्त प्रमुख तेजबहादुर ऐरले जानकारी दिए। केन्द्र र प्रदेश सरकारले शिक्षकलाई सम्बोधन गर्न नसकेकाले स्थानीय तहको यो कार्यले हौसला बढेको सरस्वती मावि रानागाउँका प्रधानाध्यापक मीन रानाले बताए। राना जस्तै उत्साहित छन् भुवनेश्वरी आधारभूत विद्यालयका शिक्षक हरि सुदामा जैसी। केआईसिंह बाहेक सुदूरपश्चिम प्रदेशमा अन्यत्र यस्तो अभ्यासको तयारी गरिएको छैन। गाउँपालिकाले दलित, अति विपन्न, अपांग, अनाथ तथा जेहेनदार विद्यार्थीलाई छात्रवृत्ति दिने व्यवस्था गरिएको सो गाउँपालिकाका शिक्षा शाखाका निमित्त प्रमुख ऐरले बताए। गत वर्ष कक्षा ११ र १२ का ४२ र ९ र १० मा अध्ययनरत सय छात्रछात्रालाई छात्रवृत्ति वितरण गरिएको उनले जानकारी दिए। विद्यालयले कक्षा १ देखि ५ सम्म स्थानीय पाठ्यक्रम तयार गरिसकेको छ। आगामी शैक्षिकसत्र देखि स्थानीय पाठ्यक्रम पठनपाठन गर्ने तयारी भएको ऐरले बताए।"
दोस्रो डोज खोप वैशाखमा,काठमाडौं : कोरोना भाइरसविरुद्ध पहिलो चरणमा कोभिसिल्ड खोप लगाएकालाई वैशाखमा दोस्रो डोज दिइने भएको छ। वैशाख ७ देखि ११ गतेसम्म दोस्रो डोज दिने निर्णय भएको स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले बताए। मन्त्रालयका सचिव लक्ष्मण अर्यालको अध्यक्षतामा बुधबार बसेको इन्सिडेन्ट कमान्ड सिस्टमको बैठकले पहिलो चरणको खोप लिएका सबै नागरिकलाई दोस्रो डोज दिने निर्णय गरेको हो। पहिलो चरणको अभियान माघ १४ देखि फागुन १० गतेसम्म ४ लाखभन्दा बढीले पहिलो डोज खोप लगाएको मन्त्रालयले जनाएको छ। लक्षित समूहको झन्डै ८५ प्रतिशतले खोप लगाएका हुन्। दोस्रो चरणअन्तर्गत फागुन २३ देखि चैत ३ गतेसम्म पहिलो डोज लगाएका नागरिकलाई सूचनापछि प्रकाशन गरिने भएको छ। सरकारले ५५ वर्षदेखि ६४ वर्ष उमेर समूहका व्यक्तिलाई खोप लगाउने कार्यक्रम स्थगन गरेको छ। थप खोप प्राप्त हुनासाथ निरन्तरता दिइने स्वास्थ्य तथा जनसंख्या मन्त्रालयका प्रवक्ता डा जागेश्वर गौतमले बताए। खरिद र अनुदान गरी २३ लाख ४८ हजार डोज खोप आएको छ। दोस्रो चरणको खोप अभियान फागुन २३ गते सुरु गरिएको थियो। ६५ वर्षभन्दा माथिका नागरिकलाई प्राथमिकता दिइएको थियो। १६ लाखभन्दा बढीले खोप लगाएको मन्त्रालयले जनाएको छ।
मिलेमतोमा दुर्घटना गुपचुप,"विराटनगर : दुर्घटना गराउने पक्षले उपचार खर्च नब्यहोरेपछि विराटनगरको एउटा अस्पतालबाट बच्चा लिएर बाबुआमा सुटुक्क भागेका छन्। दुर्घटनामा घाइते भएका तीन वर्षीय बालक कार्तिक सदालाई लिएर बाबु जगदीश र आमा गेनादेवी सदा विराट नर्सिङ होमबाट भागेका हुन्। उनीहरू सिरहास्थित सिरहा नगरपालिका१४ खिरौनाका हुन्। मंसिर २० गते सिरहा१३ का वडाध्यक्ष सचिन साहको ज२त ७०३ नम्बरको ट्याक्टरले सिरहा१४ लबटोलीमा ठक्कर दिँदा नाबालक कार्तिक गम्भीर घाइते बनेका हुन्। अस्पतालका प्रशासन प्रमुख पदम बिनाडीका अनुसार अत्यन्तै नाजुक अवस्थामा बालकलाई उपचारका लागि ल्याइएको थियो। बचाउन नसकिने भन्दै अरू अस्पतालले लिन नमानेपछि अभिभावकले कार्तिकलाई नर्सिङ होम पुर्याएका हुन्। नाबालकको दाहिने आँखाको दृष्टि गुमेको छ। आवाज बिग्रिएर राम्ररी बोल्न सक्दैनन्। बिनाडीका अनुसार कार्तिकलाई झन्डै दुई महिनासम्म भेन्टिलेटर, आईसीयू हुँदै बच्चा वार्डमा राखेर उपचार गरियो। माघ १६ गते नै डिस्चार्ज गरिदिए पनि उपचारबापतको सबै पैसा नतिरेको भन्दै घर लैजान नदिएर बालकलाई डेढ महिना अघिदेखि अस्पतालमै बन्धक बनाइएको थियो। बन्धक बनाइएका छोरा रुँघेर बसेका बाबुआमा उनलाई लिएरै गत सोमबार दिउँसो विराटनगरबाट भागेका हुन्। प्रशासन प्रमुख बिनाडीका अनुसार अस्पतालमा उपचार बापत ७ लाख १९ हजार ८ सय २८ रुपैयाँ खर्च भएको छ। जसमा वडाध्यक्ष साहले ३ लाख ५१ हजार सुरुमै तिरिदिएका थिए। ३ लाख ६८ हजार ८ सय २८ रुपैयाँ तिर्न बाँकी छ। बिनाडीका अनुसार औषधिको ८८ हजार र होटलमा खाना र नास्ताको ६० हजार रुपैयाँ पनि तिर्न बाँकी नै छ। दुर्घटनामा कसैको शरीरको अंगमा क्षति पुगेमा वा गुमेमा अंगभंग मुद्दामा कारबाही गर्नुपर्ने कानुनी व्यवस्था छ। क्षतिपूर्ति एवं उपचार खर्च दुर्घटना गराउनेले बेहोर्नु पर्छ। तर प्रहरीले भने गुपचुप राखेर घटनालाई नै मोड्दै नियमअनुसार कारबाही नगरेको र उपचार खर्च पनि नतिराएको पाइएको छ। दुर्घटना गराउने ट्याक्टरचालक सिरहा१४ का धनवीर सदालाई प्रहरीले अभद्र व्यवहारको मुद्दा मात्रै चलाएको खुलेको छ। सवारी चालक अनुमतिपत्र (लाइसेन्स) पनि नभएका उनी जिल्ला प्रशासन कार्यालयबाट धरौटीमा छुटिसकेका छन्। बिना लाइसेन्स सवारी चलाएर दुर्घटना गराएमा कारबाही बढी हुने कानुनी व्यवस्था छ। मुद्दामा दुर्घटनाको कुनै विषय नछुवाइएको प्रहरी स्रोतले बतायो। तर जनप्रतिनिधि एवं राजनैतिक दलका नेताहरूको दबाब र प्रभावमा परेको प्रहरीले भने मिलेमतोमा घटनालाई अर्कोतिर बंग्याइदिएको स्रोतले बतायो।अस्पतालका एक कर्मचारीका अनुसार सिरहा प्रहरी प्रमुख एसपी सुदीपराज भण्डारीले ट्याक्टर धनी वडाध्यक्षले उपचारको पैसा तिर्न नसक्ने भन्दै बिरामीलाई त्यत्तिकै मिलाएर छाडिदिन बारम्बार दबाब दिएका थिए। आर्थिक अवस्था कमजोर भएका बच्चाका बाबुआमा ज्यालामजदुरी गरेर जीविका चलाउँदै आएका थिए। अन्नपूर्णसँगको टेलिफोन सम्पर्कमा बाबु जगदीशले ऋण खोजेको पैसा सकिएपछि भोकभोकै परेकाले आफूहरू बच्चा लिएर अस्पतालबाटै भाग्न बाध्य भएको बताए। उनले उपचारमा सहयोग गरिदिन धेरैतिर हारगुहार गर्दा पनि कसैले वास्ता नगरेको बताए। माया मारेको छोरो जेनतेन बाँचे पनि प्रहरीले घटनामा उल्टो भूमिका खेलिदिँदा न्याय पाउन नसकेको उनको गुनासो छ।वडाध्यक्ष साहले उपचारको पैसा तिरिसकेको दाबी गरेका छन्। प्रहरी कार्यालयमा सबै राजनैतिक दल र अगुवा तथा जनप्रतिनिधिबीचको सहमति अनुसार उपचारबापत ५ लाख ७५ हजार रुपैयाँ दिइसकेको उनले बताए। एसपी राजभण्डारीले बिरामी भाग्नु अस्पतालको कमजोरी भएको सुनाए। यस घटनामा प्रहरीले केही गर्न नसक्ने भएकाले अहिलेसम्म जति भयो त्यसैमा सबैले चित्त बुझाउनुपर्ने जिकिर राजभण्डारीको छ।"
चार महामारी भोगेका जोशी,"ललितपुर : वाङ्मय शताब्दी पुरुष सत्यमोहन जोशी १ सय २ वर्षका भए। संस्कृतिविद् जोशीले कोरोना भाइरससम्म आइपुग्दा विभिन्न प्रकारका महामारी सामना गरेका छन्। कोरोना भाइरस महामारीका कारण वर्षदिनदेखि एक खालको आइसोलेसनमा बसिरहेको जोशी बताउँछन्। उनले बाहिर कार्यक्रममा जान कम गरेका छन्। घरमा आउनेसँग नभेटी हुँदैन। दूरी कायम गरी भेट गर्छन्। हालसम्म कुनै औषधि नखाएको बताउने जोशीले कोरोनाका कारण अप्ठ्यारो थपिएको महसुस गरेका छन्। उनले कोरोनाविरुद्धको खोप भने लगाएका छैनन्। जोशीले थाहा पाएको पहिलो महामारी बिफरको थियो। जति बेला उनी ६७ वर्षका थिए। त्यो बेला खोप लगाउने चलन थिएन। बिफर नआओस् भनेर नाडीमा सियोको टुप्पोले घोचेर वैद्यहरूले औषधि लगाइदिन्थे। त्यसरी औषधि लगाइदिने मान्छेलाई कै वैद्य भनिन्थ्यो। नेवारी भाषामा कैको अर्थ खटिरा हो। त्यसैले कै वैद्य अर्थात् खटिराको उपचार गर्ने भनेर चिनिन्थ्यो। जसलाई सियोले घोचेको हुँदैनथ्यो, उनीहरूको अनुहारभरि खोपिल्टै खोपिल्टाजस्तो (छ्याके) बिफरको दाग देखिन्थ्यो। तर, त्यो खटिरा कसैलाई आफैँ पनि आउँथ्यो। कसैलाई सथ्र्यो। जसलाई सियोले घोचेर औषधि लगाइएको हुन्थ्यो, उनीहरूको अनुहारमा दाग कम देखिन्थ्यो। नघोच्नेहरूको अनुहार नराम्ररी बिग्रिएको हुन्थ्यो। बिफर एकदमै चिलाउने, दुख्ने, फोका आउने रोग थियो। यो महामारीले धेरैलाई प्रभावित बनायो। सानै भएकाले जोशीलाई धेरै कुरा सम्झनामा छैन। तर, नाडीमा कै वैद्यले उपचार गरेकाले त्यस्तो कुनैै समस्या नभएको जोशी सुनाउँछन्।उनले देखेको अर्को महामारी औलोको थियो। निकै पछि आयो। तर, काठमाडौंमा लामखुट्टेले टोकेको पनि थाहा थिएन उनलाई। मुलुकभरि औलो उन्मूलन गर्ने भनेर सरकारले अभियान चलाएको थियो। तर, खोप थिएन। औषधि छर्किएर लामखुट्टे निर्मूल बनाइन्थ्यो। कसरी उपचार बिफर : सियोले नाडीमा घोचेर औषधिऔलो : औषधि छिटकेर लामखुट्टे मारिन्थ्योहैजा : धेरै पछि खोपकोरोना : खोप अर्को महामारी हैजाको थियो। देवीदेउता रिसाएका कारण हैजाको महामारी आयो भन्ने विश्वास गरिन्थ्यो। नेवारहरूले समेःवजी बनाएर देउताका अगाडि राख्थे। भजनकीर्तन गर्ने चलन थियो। खोप धेरै पछि मात्रै आयो। पढ्न तथा यताउता कामका लागि बाहिर जाँदा टाइफाइट र हैजाको खोप लगाउनुपर्ने भयो। त्यसपछि आफूले पनि खोप लगाएको उनी सुनाउँछन्।जोशी र ९८ वर्षीया पत्नी राधादेवीले हालै मृत्युपछि शरीर दान गर्ने घोषणा गरेका छन्। यस्तो निर्णय गर्न ठूलो त्याग चाहिने उनको बुझाइ छ। सितिमिति त्यागले यस्तो निर्णय गर्न सक्दैन। मैलेचाहिँ त्याग गर्न सकेँ, उनी भन्छन्। जटिल स्वास्थ्य समस्या नभएकाले चिकित्सा विज्ञान पढ्नेहरूका लागि मरणोपरान्त शरीर दिन चाहेको उनी बताउँछन्। आफ्नै इच्छाले मेरो शरीर विद्यार्थीका निम्ति दिने प्रण गरेको हुँ, उनी भन्छन्, मेरो कुनै अंगले काम गर्छ भने त्यो म अरूलाई दिन चाहन्छु। मेरो मुटु, कलेजो, फोक्सो, आँखाले काम गर्यो भने कसैलाई काम लागोस् भन्ने सोचाइ हो। कुनै अंगले काम नगरे पनि अध्ययनका लागि काम लाग्न सक्ने उनको भनाइ छ। नेपाली धर्म संस्कृतिअनुसार मरेपछि जलाएपछि आत्माले शान्ति पाउँछ भन्ने विश्वास भए पनि आफ्नो देहान्तपछि त्यस्तो गर्नुपर्ने उनी बताउँछन्। उनको रेखदेखमा खटिएकी नर्स पुनम भुसालका अनुसार जोशीलाई करिब महिना दिनदेखि कमजोरी महसुस भएको छ। तर, विस्तारै सन्तुलनमा आउँदै छन्। जोशी वैशाख ३० गते १ सय ३ वर्ष पुग्दै छन्।"
एमाले कलह उत्कर्षमा,"काठमाडौं : साविक नेकपा हुँदा दुई खेमामा पुगेका एमालेका नेता पार्टी ब्युँतिँदा पनि मिल्न सकेका छैनन्। बरु वरिष्ठ नेता माधवकुमार नेपाल र झलनाथ खनाल पक्षको राष्ट्रिय भेला बुधबार सुरु भएको छ। वरिष्ठ नेता नेपालले प्रधानमन्त्री एवं पार्टी अध्यक्ष केपी शर्मा ओलीको कार्यशैलीलाई लिएर विभिन्न आरोप लगाउँदै नौ पृष्ठको राजनीतिक प्रतिवेदन पेस गरेका छन्। वरिष्ठ नेता नेपालले प्रधानमन्त्री ओली नियोजित रूपमा पार्टी विभाजन गर्न अगाडि बढेपछि एमालेको एकता बचाउन र कम्युनिस्ट आन्दोलनको रक्षा गर्नुपर्ने असाधारण परिस्थितिमा भेला आयोजना गर्नुपरेको जनाएका छन्। पार्टीमा हुर्कंदै गरेको चरम महत्वाकांक्षी व्यक्तिवादी गुटबन्दीले पार्टी र आन्दोलनमाथि थप्दै गरेका चुनौती, त्यसले भत्काउँदै गरेको सामूहिकतायुक्त पार्टी जीवन, लोकतान्त्रिक मूल्य र भावनाको क्षय, विचारहीन, असैद्धान्तिक तथा अराजनीतिक प्रवृत्तिहरूको वृद्धि, त्यसले पार्टी र आन्दोलनमा उत्पन्न गरेको विभाजन तथा विघटनका आशंका बढ्दै गएको प्रतिवेदनमा उल्लेख छ। भारतीय नाकाबन्दी सामना गरेको प्रधानमन्त्रीका रूपमा ओलीको लोकप्रियता बढेपछि व्यक्तिवादी, स्वच्छन्दतावादी प्रवृत्ति चुलिँदै गएको आरोप नेपालले लगाएका छन्। त्यसले अन्ततः आफू नै सरकार र आफैं पार्टी हो भन्ने स्थापित गर्न केन्द्रित रहेकाले पार्टी एकतादेखि सबै उपलब्धिलाई ध्वस्त बनाउने काम भएको आरोप ओलीविरुद्ध लगाइएको छ। सर्वाेच्च अदालतले दुई पार्टी (एमाले र माओवादी केन्द्र)को राजनीतिक एकतालाई कानुनी व्याख्याद्वारा एकीकरण अगाडिको अवस्थामा पुर्याइदिएको घटना प्रधानमन्त्री ओलीसहित सबैले आफैँले कबोल गरेका बाचाको प्रतिकूल रहेको ठहर नेपालले गरेका छन्। तर, त्यसमा पनि हर्षबढाइँ गरेर ओलीले एकताबद्ध नेपाल कम्युनिस्ट पार्टीको विभाजलाई आफ्नो गुटको विजय र अरूको पराजयका रूपमा प्रचार गराउने काम गरेको आरोप नेपाल लगाएका छन्। नेपालले एमालेको एकता बचाउनुपर्ने पहिलो सर्त भएको भन्दै त्यसका लागि ०७५ जेठ २ गतेलाई प्रस्थानबिन्दु बनाएर पार्टी जीवनलाई निरन्तरता दिनुपर्ने जनाएका छन्। २०७५ जेठ २ मा कायम रहेका सबै पार्टी कमिटी, निकाय, जनसंगठन र विभाग पुनःस्थापना गर्नुपर्ने नेपालको माग छ। ओलीले फागुन २८ मा राखेको आफूपक्षीय केन्द्रीय सदस्यहरूको बैठकले गरेको निर्णयले एकताको आधार कमजोर बनाएकाले त्यसलाई असफल पार्न लाग्नुपर्ने नेपालको प्रस्ताव छ। एमालेको लोकतान्त्रिक चरित्रले उनीहरूभन्दा यसलाई अगुवा देखाउँछ। अरू कैयन् पार्टीले लोकतन्त्रको दाबी गर्छन् तर श्रमजीवी वर्गप्रति नेकपा एमालेको प्रतिबद्धताले यसलाई तिनीहरूभन्दा अब्बल राख्छ। यही हो नेकपा एमालेको जीवन, नेपालले भनेका छन्, तर, आज पार्टीमा जे हुँदै छ त्यसले पार्टीलाई न क्रान्तिकारी न त लोकतान्त्रिक रहन दिन्छ। अर्थात् हामी आज नेकपा एमालेका आधारभूत मूल्यहरूको रक्षा र विकासका चिन्ताले भेला भएका छौँ। हामी नेकपा एमालेहरूका लागि यही हो आजको असाधारण परिस्थिति। उनले ओलीका विचार र व्यवहारले एकपछि अर्को समस्या थपिँदै गएको अर्को आरोप लगाएका छन्। ओलीलाई नाजायज सुविधा दिएर भए पनि पार्टी एकता जोगाउन अनेकौँ प्रयत्न गरिएको उनले स्मरण गरेका छन्। तर, ओलीको क्रियाकलाप कम्युनिस्ट पार्टीलाई विभाजन गर्ने दिशामै अगाडि बढेको र त्यसको पराकाष्ठा प्रतिनिधिसभा विघटनसम्म पुगेको प्रतिवेदनमा उल्लेख छ। एमालेको अवस्थाबाट पार्टी जीवनलाई निरन्तरता दिने सम्भावना हुँदाहुँदै ओली एमालेलाई पनि विभाजन गर्न अगाडि बढेको आरोप नेपालले लगाएका छन्। उहाँले फागुन २८ गते आफ्नो गुटको भेला गर्नुभयो र पार्टीको विधान र परम्पराविपरीत त्यसै भेलालाई नेकपा एमालेको केन्द्रीय कमिटी बैठक भनेर वक्तव्य जारी गर्नुभयो, नेपालले भनेका छन्, यसरी कमरेड केपी ओली सुनियोजित रूपमा पार्टी विभाजन गर्न अगाडि बढेपछि नेकपा एमालेको एकता बचाउन र कम्युनिस्ट आन्दोलनको रक्षा गर्न नेकपा एमालेका समस्त सदस्यलाई गोलबन्द गर्नु अनिवार्य भयो। त्यही ऐतिहासिक दायित्व बोधसाथ यो राष्ट्रिय भेला आयोजना गरिएको हो। ओलीले सहमतिको पालना र नेतृृत्व गर्न नसक्दा, आफ्नै नेतृत्वमा बाहेक अरूले नेतृत्व गरेको सरकारमा एमालेलाई जान नदिने अडान लिएकाले यसअघि पनि सरकारबाट बाहिरिनुपरेको आरोप उनले लगाएका छन्। पार्टीमा एकपछि अर्काे गरी बलमिच्याइँ गरिरहेको आरोपसमेत नेपालले ओलीमाथि लगाएका छन्। उहाँ (ओली)का क्रियाकलाप आफँै सरकार र आफू नै पार्टी हो भन्ने स्थापित गर्न केन्द्रित रहे। सरकारले गर्ने राजनीतिक नियुक्तिमा आफ्ना गुटका सदस्यहरू भर्ती गर्ने काम भए। पार्टी स्थायी कमिटीको बैठकमा आफैँले फिर्ता गर्छु भनेका विधेयकका आधारमा आफ्नो गुटका विश्वासपात्रलाई भर्ती गरियो, उनले भनेका छन्, यसरी पार्टी, सरकार र अन्य संवैधानिक निकायलाई आफ्नो नियन्त्रणमा लिने ध्याउन्नमा प्रधानमन्त्री लाग्नुभयो। आफ्ना स्वार्थका लागि राष्ट्रपति कार्यालयलाई समेत दुरुपयोग गरिरहनुभयो। उनले पार्टी बैठक नबोलाएर जनवादी केन्द्रीयता अभ्यास अवरुद्ध गरेको, आफ्नो उद्देश्यमा बाहेक बैठक नबस्ने, बसिहाल्यो भने असफल पार्ने र आफू असहमत रहेका विषय आए आफैँले बहिष्कार गर्ने काम ओलीले गर्ने गरेको उल्लेख गरेका छन्। आफैँले गरेका निर्णय र समझदारी उल्टाउने काम ओलीका लागि सामान्यजस्तै हुन थालेको प्रतिवेदनमा छ। उनले सरकारको नीति तथा कार्यक्रम र बजेटबारे जानकारी नदिने गरेको, संसदीय दल र सांसदहरूलाई निष्क्रिय पारेको, भ्रष्टाचारमा मुछिएकालाई संरक्षण गरेर भ्रष्टाचारप्रति शून्य सहनशीलताजस्ता नारालाई हास्यास्पद बनाएको आरोपसमेत ओलीमाथि लगाइएको छ। आफू अल्पमतमा पर्ने कुनै बैठक वा कमिटीलाई स्वीकार नगर्ने बरु पार्टीलाई घुँडा टेकाएर शासन गर्ने चाहनामा कुनै परिवर्तन नआएको, आलोचनाप्रति अत्यन्तै असहिष्णु बन्ने र त्यसको बदला लिने बानी परेको, आफू असफल भएपछि संविधानविपरीत प्रतिनिधिसभा विघटन गरेको आरोप नेपालले ओलीमाथि लगाएका छन्। उनले एमालेको नवौं महाधिवेशनले गरेका निर्णयका वरिपरि रहेर एकताभन्दा अगाडिको बिन्दुबाट पार्टी जीवनलाई निरन्तरता दिनुपर्ने बताएका छन्। त्यसका लागि ओलीका विभाजनकारी तथा फुटपरस्त चिन्तन, शैली र व्यवहारलाई परास्त गर्नुपर्नेमा उनले जोड दिएका छन्। ओलीको महत्वाकांक्षाका कारण प्राप्त उपलब्धि गएका केही महिनामा एकपछि अर्काे गर्दै गुम्दै गएको, त्यही कारण पार्टी एकता असफल मात्र नभई अबका दिनमा गठबन्धनको सम्भावनासमेत कमजोर पार्ने काम गरेको, संसद्मा एउटा कम्युनिस्टको बहुमत गुमेको र संविधानलाई ठूलो चोट लागेको नेपालले प्रस्तावमा उल्लेख गरेका छन्। पार्टी अध्यक्ष र उहाँको सानो गुटले पार्टीलाई आफ्नो महत्वाकांक्षाको व्यवस्थापन गर्ने झुन्डमा परिणत गर्ने नत्र पार्टी नै विभाजन गर्ने दुस्साहस गरिरहेको छ। मैले बस्न नपाए कुर्सी नै भाँचिदिन्छु भन्ने अभिव्यक्तिले उहाँको विचारधारा, सिद्धान्त र राजनीतिलाई बताउँछ। ती महत्वाकांक्षाकै लागि उहाँ यो पार्टी विभाजन गर्ने सुनियोजित रूपमा अघि बढ्नुभएको छ, नेपालले भनेका छन्। नेपालले नेकपा एमालेको एकता बचाऔं र कम्युनिस्ट आन्दोलनको रक्षा गरौं भन्ने नारासहित आफ्नो अवधारणापत्र पेस गरेका हुन्। त्यसलाई १० समूह विभाजन गरी छलफलमा लगिएको छ। छलफलमा सहजीकरण गर्न प्रदेश १ मा भीमप्रसाद आचार्य, प्रदेश २ मा घनश्याम भुसाल, बागमतीमा अष्टलक्ष्मी शाक्य, गण्डकीमा गोकर्ण विष्ट, लुम्बिनीमा युवराज ज्ञवाली, कर्णालीमा योगेश भट्टराई, सुदूरपश्चिममा भीम रावल, सम्पर्क कमिटीमा वेदुराम भुसाल, जनसंगठन तथा पेसागत संगठनमा रघुजी पन्त र केन्द्रीय निकाय तथा विभागमा अमृतकुमार बोहरालाई जिम्मेवारी तोकिएको छ। समूहमा उठेका सुझावलाई एकीकृत गरी बिहीबारको भेलामा प्रस्तुत गरिने भएको छ। त्यसकै आधारमा ३ महिनाका लागि कार्यभार बनाउने, त्यसलाई सभाले पारित गर्ने गरी भेला अगाडि जाने खनालनेपाल समूहका नेता गंगालाल तुलाधरले बताए। ओलीले बोलाए दलको बैठक नेपाल पक्ष नजाने प्रधानमन्त्री एवं पार्टी अध्यक्ष ओलीले एमाले संसदीय दलको बैठक बिहीबार बिहान ११ बजे बोलाएका छन्। केन्द्रीय सदस्य तथा सांसद विशाल भट्टराईले सूर्य चिह्नबाट निर्वाचन लडेका सबै सांसदलाई बैठकमा बोलाउने गरी दलको बैठक बोलाइएको बताए। प्रधानमन्त्री ओलीले मंगलबार वरिष्ठ नेता माधवकुमार नेपाल र झलनाथ खनाल पक्षले गर्न लागेको राष्ट्रिय कार्यकर्ता भेला रोक्न भनेका थिए। भेला नरोकिए विधानअनुसार कारबाही गर्ने चेतावनी ओलीले दिएका थिए। ओलीले बालुवाटारमा आयोजना गरेको चियापानमा चेतावनीको भाषामा भनेका थिए, भोलिको भेला गर्नुहुन्छ कि गर्नुहुन्न उहाँहरू र कति तमासा गर्नुहुन्छ। एक नजरचाहिँ त्यता राखेको छु। पार्टीलाई धम्क्याएर, घुक्र्याएर ठेगान लगाउँछु भन्ने सोच्या छ भने त्यस्तो होइन। पार्टी विधि विधान र तरिकाअनुसार चल्छ। नचाहिने कुराको अगाडि लत्रिने कुरा छैन। सत्यसँग नलड्ने निहुँ खोजुवाहरूसँग नझुक्ने। हाम्रो नीति त्यही हो। नेपाल पक्षले भने बैठक बोलाएको सूचना पाए पनि राष्ट्रिय कार्यकर्ता भेलामा रहेकाले जान नभ्याइने जनाएको छ। बुधबारको कार्यकर्ता भेलापछि आयोजित पत्रकार सम्मेलनमा सचिव योगेश भट्टराईले दलको बिहीबार बोलाइएको बैठकमा नजाने बताएका हुन्। हामीलाई संसदीय दलको बैठकमा उपस्थित हुन आपत्ति छैन। हामीले आज संसदीय दलका नेता प्रधानमन्त्रीज्यूलाई कार्यव्यस्तताले हामी भोलिका लागि बोलाइएको संसदीय दलको बैठकमा उपस्थित हुन नसक्ने बताएका छौं, सचिव भट्टराईले भने, तपाईंहरूमार्फत पनि सार्वजनिक ढंगले यो जानकारी गराउन चाहन्छौँ। त्यसपछि हुने उपयुक्त बैठकमा हामी उपस्थित हुन्छौं।"
"एमाले बैठकको निर्णय : संसदीय बोर्ड गठन, विधान संशोधन गर्न कार्यदल","काठमाडौं : एमाले संसदीय दलको बैठकले विधान संशोधन गर्ने भएको छ। बिहीबार दिउँसो जारी बालुवाटारमा दलको बैठकले संसदीय दलको विधान संशोधन गर्ने निर्णय गरेको बैठकमा सहभागी एक सांसदले जानकारी दिए बैठकले विधान संशोधन सम्बन्धी प्रस्ताव तयार पार्न कार्यदल गठनसमेत गठन गरेको उनले बताए। विधान संशोधन कार्यदलमा प्रमुख सचेतक विशाल भट्टराई, सांसद् शेरबहादुर तामाङ र विमला राई पौडेल रहेका छन्। बैठकले संसदीय दलको बोर्ड गठन समेत गरेको छ। बोर्डमा २७ जना रहनेछन् । सर्वोच्च अदालतले नेकपामा आवद्ध एमाले र माओवादी केन्द्रलाई पहिल्यैको अवस्थामा फर्काइदिएपछि दुवैपक्ष आआफ्नो कित्तामा फर्किएका छन्। यता माओवादी केन्द्रका अध्यक्ष पुष्पकमल दाहाल 'प्रचण्ड'  माधव नेपाल समूहमा गएका एमालेका नेताहरु र ओली पक्षबीच असमझदारी बढ्दै गएको छ। माधवकुमार नेपालझलनाथ खनाल पक्ष र पार्टी अध्यक्ष केपी ओली दुई समूहमा देखिएका छन्। नेपाल पक्षले ओलीले बोलाएको बैठकमा नजाने बताएपनि केही सांसदहरुले छुट्टाछुट्टै छलफल गरेका थिए। नेपाल पक्षका केही सांसद बालुवाटार बैठकमा सहभागी भएका छन् भने केही सांसद बीच बाटोबाटै फर्किएका छन्। पार्टीभित्र अन्तरविरोध देखिएकाले ओलीको पक्ष र विपक्षमा कति सांसद छन् भन्ने जानकारी राख्न पनि संसदीय दलको बैठक बोलाइएको ओलीनिकट स्रोतले जनाएको छ।"
एमाले नेपाल समूहको दुई दिने भेलाको १७ बुँदे निष्कर्ष (पूर्णपाठ),"काठमाडौं : नेकपा (एमाले) माधवकुमार नेपाल समूहको दुई दिने राष्ट्रिय भेला सम्पन्न भएको छ। ललितपुरको एक होटलमा बुधबार सुरु भएको भेला बिहीबार १७ बुँदे निष्कर्ष सार्वजनिक गर्दै सम्पन्न भएको हो। नेता विष्णु रिजालका अनुसार दुई दिने भेला १७ बुँदे निष्कर्ष निकाल्दै सकिएको हो। भेला सम्पन्न भएको जानकारी दिन आयोजित पत्रकार सम्मेलनमा बोल्दै नेता रिजालले १७ बुँदे निष्कर्ष सार्वजनिक गरेका हुन्। भेलाले प्रधानमन्त्रीसमेत रहेका अध्यक्ष केपी ओलीका निर्णय अस्वीकार गर्ने निर्णयसमेत गरेको छ। भेलालले पार्टी अध्यक्ष एवम् प्रधानमन्त्री केपी ओलीले गरेका विधान विपरितका सबै निर्णय अस्वीकार गर्ने निर्णय गरेको छ, रिजालले भने, भेलाले १७ बुँदे निष्कर्ष निकालेको छ। भेलाले विधान अनुसार अगाडि बढ्न सबै नेता र कार्यकर्तालाई अनुरोध गर्ने निर्णयसमेत गरेको छ। एमालेलाई गुट र सत्ताको धम्की नदिनसमेत भेलाले अध्यक्ष ओलीलाई आग्रह गरेको छ। केपी ओलीबाट प्रतिनिधिसभालाई विघटन गरेर गरेको राजनीतिक अस्थिरता र पार्टी विधान विपरित भएका काम र गुटबन्दी र राष्ट्रिय हितविरुद्ध अग्रसर हुन भेलाले सबैलाई अनुरोध गरेको छ। एमाले प्रचार विभाग प्रमुख योगेश भट्टराईले अध्यक्ष ओलीको एकलकाटे र गुटगत प्रवृत्तिका विरुद्ध भेलाले महत्वपूर्ण छलफल गरेको बताए। फागुन २८ गतेपछि भएका सम्पूर्ण निर्णय फिर्ता लिनुपर्ने बटमलाइन भेलाको निष्कर्ष रहेको भट्टराईले बताए। एमालेका पूर्वअध्यक्ष तथा वरिष्ठ नेता कमरेड झलनाथ खनालको अध्यक्षतामा बुधबार सुरु भएको हो। बैठकमा भेलामा वरिष्ठ नेता माधवकुमार नेपालले केन्द्रीय कमिटीका तर्फबाट ९ पृष्ठ लामो अवधारणापत्र प्रस्तुत गरेका थिए। नेता नेपालले प्रस्तुत गरेका अवधारणापत्रमा पार्टीमा स्वेच्छारिता, व्यक्तिवाद, एकाधिकारवाद र दक्षिणपन्थी प्रवृत्ति हुर्किएका कारण अहिलेको अवस्था उत्पन्न भएकाले तिनका विरुद्धमा दृढतापूर्वक लड्नुबाहेक पार्टी एकता र कम्युनिस्ट आन्दोलनलाई बचाउने अरु कुनै उपाय नभएको उल्लेख गरिएको छ। नेता नेपालले पार्टी पंक्तिले आगामी दिनमा निर्वाह गर्नुपर्ने भूमिका, वर्तमान अवस्थाका चुनौतीहरु र आगामी कार्यभारहरुका बारेमा अवधारणापत्रमा उल्लेख गरेका छन्। राष्ट्रिय कार्यकर्ता भेलामा प्रस्तुत तथा पारित प्रस्ताव १) नेपालको वामपन्थी लोकतान्त्रिक आन्दोलनका विभिन्न मोर्चामा क्रियाशील हुँदा आफ्नो अमूल्य जीवनको आहुति दिने सम्पूर्ण ज्ञातअज्ञात शहीदहरुप्रति यो बैठक हार्दिक श्रद्धाञ्जली अर्पण गर्दछ। नेपाल कम्युनिष्ट पार्टीका संस्थापक नेता कमरेड पुष्पलाल, जननेता कमरेड मदन भण्डारी र कम्युनिष्ट पार्टी नेतृत्वको पहिलो सरकारका प्रधानमन्त्री कमरेड मनमोहन अधिकारी सहितका हाम्रो पार्टीका अग्रजहरुको स्मरण गर्दै उहाँहरु प्रति यो भेला हार्दिक श्रद्धाञ्जली अर्पण गर्दछ। २) नेकपा (एमाले) लाई विधान, विधि र पद्धति अनुरुप देश तथा जनताको हितमा सञ्चान गर्नुपर्नेमा पार्टी अध्यक्ष केपी शर्मा ओलीले स्वेच्छाचारी किसिमका गतिविधि गरी पार्टीको एकता र प्रणालीका सामु संकट उत्पन्न गरिरहेको बेला पार्टीको एकता तथा विधिसम्मत सञ्चालनको पक्षमा ऐक्यवद्धता प्रकट गर्न आफ्नो उमेर र स्वास्थ्यसमेतको पर्वाह नगर िराष्ट्रिय कार्यकर्ता भेलामा सहभागी हुनुभएका पार्टीका सम्मानित नेताको रुपमा भूमिका निर्वाह गरिसक्नुभएका नेताहरु मोहनचन्द्र अधिकारी, सिद्धिलाल सिंह, मोदनाथ प्रश्रित, कमल प्रसाद कोइराला, राधाकृष्ण मैनाली, शितल झा, केशरमणि पोखरेल प्रति कृतज्ञता प्रकट गर्दै उहाँहरुप्रति यो भेला हार्दिक धन्यवाद ज्ञापन गर्दछ। त्यस्तै, भेलामा सहभागी हुनुभएकोमा शिक्षक आन्दोलन र संगठनको निर्माणमा अगुवाई गर्दै नेपालको वामपन्थी आन्दोलनमा योगदान पुर्याउनु भएका बद्रीप्रसाद खतिवडाप्रति कृतज्ञता प्रकट गर्दै उहाँप्रति यो भेला धन्यवाद ज्ञापन गर्दछ। ३) सर्वोच्च अदालतले गत फागुन २३ गते नेपाल कम्युनिष्ट पार्टीको दर्ता खारेज गर्नुका साथै नेकपा (एमाले) र नेकपा (माओवादी केन्द्र) पूर्ववत् स्थितिमा रहने फैसला गरेपछि नेकपा (एमाले) का सबै कमिटी, सम्बद्ध जनसंगठन र पेशागत संगठन लगायत सबै संरचनाहरु उक्त दुई कम्युनिष्ट पार्टीहरुको एकीकरण पूर्वको स्थितिबाट विधिसम्मत सञ्चालन र क्रियाशील तुल्याउनु कानूनसम्मत र पद्धतिसम्मत हुन्छ। यसरी पार्टीलाई विधान, विधि र पद्धति अनुरुप सञ्चालन गरेर मात्र नेपालको कम्युनिष्ट आन्दोलनलाई जोगाउन सकिन्छ। यसलाई क्षतविक्षत तुल्याउँदै राष्ट्रिय स्वाधीनतालाई समेत कमजोर बनाउने सबै प्रकारका षडयन्त्रहरुलाई विफल गर्दै नेकपा (एमाले) लाई एकताबद्ध र सुदृढ बनाउन सकिन्छ। यसको विपरीत सर्वोच्च अदातलको फैसलामा नेकपा (एमाले) र नेकपा (माओवादी केन्द्र) का बीच पुनः एकीकरणको सम्भावनाबारे छलफल गर्न निर्वाचन आयोगले दिएको १५ दिनको समयको उपयोग गर्दै तत्सम्बन्धमा पार्टीको स्थायी कमिटी, पोलिटव्युरो र केन्द्रीय कमिटीका बैठक बोलाई छलफल गर्नुको साटो गत फागुन २८ गते आफ्नो गुटका सीमित व्यक्तिहरु बाहेकका केन्द्रीय कमिटी सदस्यहरुलाई कुनै जानकारी नगराई प्रधानमन्त्रीको सरकारी निवासमा गुटको भेला गरी पार्टी विधान विपरीत स्वेच्छाचारी किसिमले पार्टी विधान संशोधन, केन्द्रीय कमिटीका पदाधिकारीहरुको जिम्मेवारी हेरफेर र परिवर्तन तथा नेकपा (एमाले) को सदस्य नै नरहेका केही व्यक्तिहरुलाई केन्द्रीय कमिटीमा मनोनयन गर्ने जस्ता अवैध निर्णय र स्वेच्छाचारी कार्यकोे यो भेला तीब्र विरोध गर्दछ। यस प्रकारको कार्य सर्वोच्च अदालतको फैसलाको मर्म विपरीत तथा नेकपा (एमाले) को एकतामा भाँजो हाली पार्टीलाई विभाजन गर्दै अन्ततः नेपालको कम्युनिष्ट आन्दोलनलाई कमजोर तुल्याउने र विसर्जन गर्नेतर्फ परिलक्षित रहेको छर्लङ्गै छ। अतः पार्टी विधान, पद्धति र नेकपा (एमाले) को सिद्धान्त, नीति र अभ्यास विपरीत अध्यक्ष पदमा रहनुभएका केपी शर्मा ओलीको तर्फबाट भएका कथित निर्णय र कामहरुलाई यो भेला पूर्णतः अस्वीकार गर्दछ। ४) नेकपा (एमाले) केन्द्रीय कमिटीको अध्यक्षको हैसियतले अध्यक्ष केपी शर्मा ओलीले नेकपा (माओवादी केन्द्र) संग सम्झौता गर्नुका साथै २०७५ साल जेठ ३ गते नेकपा (माओवादी केन्द्र) संग पार्टी एकीकरणसम्बन्धी घोषणामा हस्ताक्षर गर्नुभएको थियो। यस तथ्यको स्मरण गराउँदै नेपालको कम्युनिष्ट आन्दोलनमा विगतमा देखिएका फुटको श्रृंखलालाई सधैंका निम्ति अन्त्य गर्ने प्रतिबद्धताका विपरीत उहाँले पार्टीको एकता तथा कम्युनिष्ट आन्दोलनलाई कमजोर पार्न गर्नुभएका विभिन्न गतिविधिहरु प्रति दुःख प्रकट गर्दै नेकपा (एमाले) को एकता जोगाउन सर्वोच्च अदालतको फैसला अनुरुप नेकपा (माओवादी केन्द्र) संगको एकीकरण पूर्वको पार्टीको संगठनात्मक स्थितिलाई स्वीकार गरी फागुन २८ गते सरकारी निवास, वालुवाटारमा पार्टीको विधान, पद्धति र अभ्यास विपरीत गरिएका कथित निर्णयहरु रद्द गरी क्रमशः पार्टी स्थायी कमिटी, पोलिटव्युरो र केन्द्रीय कमिटीको बैठक बोलाई विधि र पद्धतिसम्मत छलफल गर्न यो भेला जोडदार माग गर्दछ। ५) प्रधानमन्त्री केपी शर्मा ओलीबाट स्वेच्छाचारीरुपमा गरिएको प्रतिनिधि सभा विघटनको निर्णयलाई असंवैधानिक भन्दै सर्वोच्च अदालतले गरेको फैसलाको यो भेला स्वागत गर्दछ। सो फैसलाबाट प्रधानमन्त्रीद्वारा नेपालको संविधानको अपव्याख्या गर्ने कामलाई समेत रोकिएको थियो। तर अदालतले नेकपाको नामसम्बन्धी अर्को मुद्दामा फैसला गर्दा विघटनसम्बन्धी मुद्दाको फैसलामा अन्तरनिहित कतिपय कुराहरुसंग बाझिने गरी निवेदकले माग गर्दै नगरेको विषयमा प्रवेश गरी राजनीतिक किसिमले नेपाल कम्युनिष्ट पार्टी (ने क पा) को दर्ता खारेज गर्ने निर्णय गर्यो। यस्तो सर्वोच्च अदालतको फैसलाप्रति यो भेला असहमति प्रकट गर्दछ। नेपालको संविधान र कानून अनुरुप दुई स्वतन्त्र राजनीतिक दलहरु निर्वाचन आयोगमा विधिवत् दर्ता भई नेपाल राजपत्रमा समेत सोही अनुरुप सूचना प्रकाशित हुनुका साथै झण्डै बितेका तीन बर्ष निरन्तर गतिविधि गर्दै निर्वाचनमा उम्मेदवारी दिएर जनताबाट अनुमोदन प्राप्त गरिसकेको नेपाल कम्युनिष्ट पार्टी (ने क पा) को दर्ता खारेज गरिनु संविधान प्रदत्त राजनीतिक दलको एकीकृत हुनपाउने अधिकार एवम् जनताको सार्वभौम अधिकारमाथिको समेत प्रहार हो। यस प्रकारका कार्यहरुले राष्ट्रको दीर्घकालिन हितमा समेत कुप्रभाव पार्ने हुँदा स्वतन्त्र न्यायपालिका र कानूनी शासनको अवलम्वनमा पुनः जोड दिदै अदालत तथा निर्वाचन आयोग लगायतका राज्यका सबै निकायहरुलाई संविधान, कानून र सुशासनका मान्यताअनुरुप अघि बढ्न यो भेला आग्रह गर्दछ। ६) नेपालमा एकीकृत, सशक्त र सुदृढ कम्युनिष्ट पार्टी निर्माण गर्ने उद्देश्यका साथ गठित नेपाल कम्युनिष्ट पार्टी (ने क पा) लाई षडयन्त्रमुलक किसिमले छिन्नभिन्न गरिएको कार्यबाट शिक्षा लिदै नेकपा (एमाले) लाई समेत फुटाई नेपालको कम्युनिष्ट आन्दोलनलाई समाप्त गर्ने र नेपालको राष्ट्रिय स्वाधीनता, स्वतन्त्रता, अखण्डता र स्वाभिमानलाई नै कमजोर तुल्याउने देशी, विदेशी प्रतिक्रियावादीहरुको षडयन्त्रको भत्र्सना गर्दै त्यस्तो षडयन्त्रलाई विफल तुल्याई राष्ट्रको अस्मिता तथा कम्युनिष्ट आन्दोलनको भविष्य सुरक्षित गर्न एकता र दृढताका साथ अग्रसर हुन नेकपा (एमाले) पार्टी पंक्तिका साथै सम्पूर्ण देशभक्त तथा वामपन्थी शक्तिलाई यो भेला हार्दिक आव्हान गर्दछ। राष्ट्रिय स्वाधीनता र संघीय लोकतान्त्रिक गणतन्त्रको सुदृढिकरण, समाजवाद उन्मुख शासनप्रणालीको विकास गर्दै सामाजिक रुपान्तरण, सामाजिक न्याय तथा समृद्धिका लागि एकता र सहकार्यको मार्गमा अग्रसर हुन यो भेला सम्पूर्ण कम्युनिष्ट पार्टी र समूहहरुलाई हार्दिक आव्हान गर्दछ। ७) पार्टी अध्यक्ष तथा प्रधानमन्त्री केपी शर्मा ओलीबाट पार्टीलाई समेत विधान, विधि, पद्धति अनुरुप अगाडि बढ्न नदिई तथा प्रतिनिधि सभालाई असंवैधानिक रुपमा विघटन गरी नेपालको राजनीतिमा सिर्जना गरिएको राजनीतिक अस्थिरता तथा पार्टीभित्रको अराजकता र अन्योललाई चिर्न नेकपा (एमाले) का घोषित सिद्धान्त, नीति र कार्यक्रम अनुरुप पार्टी र यससंग सम्बद्ध सबै जनसंगठन र पेशागत संगठनहरुलाई अगाडि बढाउन तथा अध्यक्ष केपी शर्मा ओलीस्वयंको गुटबन्दीबाट भएका र हुनसक्ने पार्टी विधान, पार्टी एकता र राष्ट्रिय हित प्रतिकूलका कुनैपनि काम कार्वाईका विरुद्ध दृढताका साथ अग्रसर हुन यो भेला नेकपा (एमाले) का सबै नेता, कार्यकर्ता, सदस्य र शुभेच्छुकहरुमा हार्दिक आव्हान गर्दछ। ८) पार्टीको विधान, विधि र पद्धतिविपरीतका कथित निर्णयहरु गरी नेकपा (एमाले) को देश, पार्टी र जनताप्रति प्रतिबद्ध अनुशासित पंक्तिलाई राष्ट्रियता, लोकतन्त्र र कम्युनिष्ट आन्दोलनको रक्षाका लागि अनिवार्य भएको यो राष्ट््िरय कार्यकर्ता भेलामा उपस्थित हुनुभएका नेता कार्यकर्ताहरुलाई केपी शर्मा ओली पक्षबाट सार्वजनिकरुपमा दिइएको धम्की तथा यो राष्ट्रिय कार्यकर्ता भेलामा सहभागी नहुन दिइएको कथित निर्देशनलाई अस्वीकार गर्दै हजारौंहजार पार्टी सदस्यहरुको अथक परिश्रमबाट निर्माण भएको नेकपा (एमाले) लाई गुट र सत्तास्वार्थमा दुरुपयोग नगर्न यो भेला सम्बन्धित सबैलाई सचेत गर्नचाहन्छ। देशका विभिन्न भागमा पार्टीका कार्यकर्ता र सदस्यहरुलाई धम्क्याउने, तर्साउने र प्रलोभन दिनेजस्ता निकृष्ट कार्यहरुको यो भेला निन्दा गर्दछ। ९) प्रनिधिसभाको पुनःस्थापनाका लागि आन्दोलनमा उत्रने तथा सशक्त आवाज उठाउने पार्टीपंक्ति तथा सम्पूर्ण जनसमुदायप्रति कृतज्ञता प्रकट गर्दै उहाँप्रति यो भेला हार्दिक धन्यवाद ज्ञापन गर्दछ। उक्त आन्दोलनमा योगदान गर्नुका साथै नेपालको कम्युनिष्ट आन्दोलनको रक्षा र सम्बद्र्धनका लागि निर्भय र अठोटका साथ अग्रसर हुनुहुने नेकपा (एमाले) का सम्पूर्ण नेता, कार्यकर्ता, सदस्य र शुभेच्छुकहरुप्रति आभार प्रकट गर्दै आगामी दिनहरुमा अझ सशक्त रुपमा सक्रिय हुन यो भेला हार्दिक आव्हान गर्दछ। १०) नेपाल कम्युनिष्ट पार्टीले आफ्नो स्थापनाकालदेखि नै नेपालको राष्ट्रिय स्वाधीनता, स्वतन्त्रता, अखण्डता र स्वाभिमानमा आँच पुर्याउने सबै प्रकारका असमान सन्धिसम्झौता र कार्यहरुको विरोध गर्दैआएको छ। संविधान सभामा लामो छलफल र बहसपछि बनेको नेपालको संविधानले पनि सबै प्रकारका असमान सन्धि सम्झौताहरुको पुनरावलोकन गरी राष्ट्रिय हितलाई सर्वोपरी राखेर अन्य देशहरुसंग सन्धि सम्झौता र सहमति गर्ने एवम् संयुक्त राष्ट्र संघको बडापत्र, पञ्चशील एवम् असंलग्नताका सिद्धान्त तथा स्वतन्त्र परराष्ट्र नीतिको आधारमा नेपालको परराष्ट्र नीति सञ्चालन हुने स्पष्ट मार्ग निर्देशन गरेको छ। यसको विपरीत प्रधानमन्त्री समेत रहनु भएका केपी शर्मा ओलीको नेतृत्वमा भएका नेपालको हित प्रतिकूलका कतिपय सम्झौता, निर्णय र कामहरुको विरोध गर्दै यो भेला तिनलाई अस्वीकार गर्दछ। साथै नेपालको सीमा क्षेत्रमा देखा परेका समस्याप्रति नेपाल सरकारको मौनताको विरोध गर्दै अन्तर्राष्ट्रिय कानून, मान्यता र अभ्यास अनुरुप नेपालको भूभाग, सीमाको सुरक्षा गर्दै नेपालको भौगोलिक अखण्डतामा आँच आउन नदिन यो भेला सम्बद्ध जिम्मेवारहरुसंग माग गर्दछ। ११) नेपालको संविधानको मार्ग निर्देशन अनुरुप नागरिकता, नेपाल सरकार र विभिन्न मुलुकहरुका बीचमा भएका सहयोग सम्झौता तथा नेपालका प्राकृतिक स्रोतहरुको उपयोगका सम्बन्धमा हुने कुनैपनि सम्झौता र सहमति नेपालको स्वतन्त्रता, स्वाधीनता र हित अनुकूल मात्र हुनुपर्नेमा जोड दिदै त्यसतर्फ यो भेला सम्बन्धित सबैको ध्यानाकर्षण गराउँछ। १२) देशलाई अस्थीर राजनीति, आर्थिक विश्रृंखलता, अन्योल र अशान्तिबाट जोगाउन सम्पूर्ण लोकतान्त्रिक राजनीतिक दलहरुलाई जिम्मेवारीवोधका साथ अग्रसर भई देशलाई उचित निकास दिने कार्यमा योगदान पुर्याउन यो भेला हार्दिक आव्हान गर्दछ। १३) कोरोना विषाणुको महामारीबाट जनतालाई जोगाउनको लागि भरपर्दो खोपको व्यवस्था गर्न तथा विगतमा झैं औषधोपचारका सामग्री आयातमा भ्रष्टाचार हुननदिन यो बैठक माग गर्दछ। साथै सार्वजनिक भएका भ्रष्टाचारसम्बन्धी विभिन्न कार्यहरुको बारेमा तथ्यसंगत किसिमले छानबिन गरी दोषी उपर प्रभावकारीरुपमा कानूनी कार्वाई गर्न यो भेला सम्बन्धित निकायहरुसंग माग गर्दछ। १४) कोराना विषाणुको महामारीबाट नेपालको अर्थतन्त्र र समाजमा पर्न गएको कुप्रभावको गहन अध्ययन गर्दै खोप लगायतका जनस्वास्थ्यसंग सम्बन्धित कामहरु सुव्यवस्थित किसिमले अगाडि बढाउन, आर्थिक क्रियाकलापलाई प्रोत्साहित गर्न र यससम्बन्धी सबै काम पारदर्शीरुपमा गर्न तथा भ्रष्टाचारीहरु माथि कानूनी कावाई गर्न यो भेला सम्बन्धित सबैसंग यो बैठक आग्रह गर्दछ। १५) देशमा बढ्दो वेरोजगारी, जनताको दैनिक जीवनलाई कठीन बनाइरहेको बढ्दो महंगी र सामाजिक अपराधतर्फ ध्यान दिई त्यसको समाधान गर्न राज्ययन्त्र परिचालित हुनुपर्नेमा जोड दिदै गुट र सत्तास्वार्थमा राज्य स्रोत दोहन गर्ने कार्यको यो भेला भत्र्सना गर्दछ। १६) नेपाल कम्युनिष्ट पार्टी (विप्लव) ले शान्तिपूर्ण राजनीतिक प्रतिस्पर्धात्मक प्रक्रियाबाट आफुलाई अगाडि बढाउँदै नेपालको राष्ट्रिय स्वाधीनता र हितलाई सर्वोपरी राखेर क्रियाशील हुनेभनी गरेको सार्वजनिक प्रतिबद्धतालाई यो भेला हार्दिक स्वागत गर्दछ। साथै नेपालको कम्युनिष्ट आन्दोलनलाई यसको क्रान्तिकारी र देशभक्तिपूर्ण चरित्र अनुरुप अगाडि बढाउन वामपन्थी एकताका लागि योगदान गर्न समेत यो भेला आव्हान गर्दछ। १७) हाम्रो पार्टी नेकपा (एमाले) को यो राष्ट्रिय कार्यकर्ता भेलालाई भव्यरुपमा सफल पार्न नैतिक, भौतिक लगायत विभिन्न किसिमले सहयोग गर्ने सबैलाई यो भेला हार्दिक धन्यवाद ज्ञापन गर्दछ।मितिः २०७७।१२।५।५"
एमाले नेपाल समूहको दुई दिने राष्ट्रिय भेला सकियो : ओलीका सबै निर्णय अस्वीकार गर्ने,"काठमाडौं : नेकपा (एमाले) माधवकुमार नेपाल समूहको दुई दिने राष्ट्रिय भेला सम्पन्न भएको छ। ललितपुरको एक होटलमा बुधबार सुरु भएको भेला बिहीबार सम्पन्न भएको हो। भेला नेकपा वरिष्ठ नेता माधवकुमार नेपालले प्रस्तुत गरेको राजनीतिक प्रतिवेदन पारित गर्दै सम्पन्न भएको हो। भेला सम्पन्न भएको जानकारी दिँदै नेकपा नेता विष्णु रिजालले भेलाले प्रधानमन्त्रीसमेत रहेका अध्यक्ष केपी ओलीका निर्णय अस्वीकार गर्ने निर्णय भएको बताए। भेलालले पार्टी अध्यक्ष एवम् प्रधानमन्त्री केपी ओलीले गरेका विधानविपरितका सबै निर्णय अस्वीकार गर्ने निर्णय भएको छ, रिजालले भने। भेलाले विधान अनुसार अगाडि बढ्न सबै नेता र कार्यकर्तालाई अनुरोध गर्ने निर्णयसमेत गरेको छ। एमालेलाई गुट र सत्ताको धम्की नदिनसमेत भेलाले ओलीलाई आग्रह गरेको छ। केपी ओलीबाट प्रतिनिधिसभालाई विघटन गरेर गरेको राजनीतिक अस्थिरता र पार्टी विधान विपरित भएका काम र गुटबन्दी र राष्ट्रियहित विरुद्ध अग्रसर हुन भेलाले सबैलाई अनुरोध गरेको छ। नेपाल पक्षको राष्ट्रिय भेला एमालेका पूर्वअध्यक्ष तथा वरिष्ठ नेता कमरेड झलनाथ खनालको अध्यक्षतामा बुधबार सुरु भएको हो। बैठकमा भेलामा वरिष्ठ नेता माधवकुमार नेपालले केन्द्रीय कमिटीका तर्फबाट ९ पृष्ठ लामो अवधारणापत्र प्रस्तुत गरेका थिए। नेता नेपालले प्रस्तुत गरेका अवधारणापत्रमा पार्टीमा स्वेच्छारिता, व्यक्तिवाद, एकाधिकारवाद र दक्षिणपन्थी प्रवृत्ति हुर्किएका कारण अहिलेको अवस्था उत्पन्न भएकाले तिनका विरुद्धमा दृढतापूर्वक लड्नुबाहेक पार्टी एकता र कम्युनिस्ट आन्दोलनलाई बचाउने अरु कुनै उपाय नभएको उल्लेख गरिएको छ। नेता नेपालले पार्टी पंक्तिले आगामी दिनमा निर्वाह गर्नुपर्ने भूमिका, वर्तमान अवस्थाका चुनौतीहरु र आगामी कार्यभारहरुका बारेमा अवधारणापत्रमा उल्लेख गरेका छन्।"
ओलीलाई नेपाल समूहको चुनौती : कारवाही गर्न किन ढिला गरेको ?,"काठमाडौं : नेकपा (एमाले) माधव नेपाल समूहले पार्टी अध्यक्ष एवम् प्रधानमन्त्री केपी ओलीलाई कारवाही गरेर देखाउन चेतावनी दिएको छ। नेपाल समूहको राष्ट्रिय भेला समापन समारोहमा बोल्दै एमाले प्रचार विभाग प्रमुख योगेश भट्टराईले यस्तो चेतावनी दिएका हुन्। बिहीबार प्रधानमन्त्रीको सरकारी निवास बालुवाटारमा बसेको संसदीय दलको बैठक विधिसम्वत छ कि छैन भन्ने विषय बुझ्ने भन्दै भट्टराईले हुकुमी शैलीमा ओलीले बनाएको संसदीय दलको बोर्डप्रति आपत्ति जनाए। सोही प्रसंगमा उनले चाँडो कारवाही गरेर देखाउन चुनौती दिएका हुन्। हुकुमी शैलीमा ओलीले संसदीय दलको बोर्ड गठन गर्नुभयो उहाँले किन ढिलो गरिरहनु भएको छ ?, प्रश्न गर्दै भट्टराईले भने, चाँडो कारवाही गरे भैहाल्थो। पत्रकारसँग कुरा गर्दै भट्टराईले आफूहरुको बटमलाइन जेठ २ मा फर्कने भएको बताए। उनले अध्यक्ष ओलीले ७ गतेका लागि बोलाएको केन्द्रीय कमिटी बैठकमासमेत नजाने प्रष्ट पारे। ओलीले २८ गते गरेका निर्णय फिर्ता नलिए संघर्ष हुने उनको भनाइ छ।"
बालुवाटारमा मन्त्रिपरिषद् बैठक,काठमाडौं : मन्त्रिपरिषद्को नियमित बैठक बालुवाटारमा सुरु भएको छ। प्रधानमन्त्रीका प्रेस संयोजक सूर्य थापाका अनुसार नियमित एजेण्डामा छलफल गर्नेगरी केहीबेर अगाडि बैठक सुरु भएको हो। प्रधानमन्त्री केपी ओलीले पुस ५ गते विघटन गरेको प्रतिनिधिसभालाई सर्वोच्च अदालतले फागुन ११ गते पुनस्र्थापना गरेपछि राजनीतिक घटनाक्रम फरक ढंगले अगाडि बढेको छ। सर्वोच्चले नाम विवादमा नेपाल कम्युनिस्ट पार्टी (नेकपा) पूर्ववत अवस्थामा नेकपा एमाले र माओवादी केन्द्रलाई अलगअलग बनाएको छ। यो निर्णयपछि एमाले भित्रसमेत दुई गुटको विवाद चर्को बन्दै गएको छ। यो विवादले प्रधानमन्त्री केपी ओली अल्पमतमा परेका छन्। यद्यपि अहिलेसम्म माओवादी केन्द्रले समर्थन फिर्ता भने लिएको छैन। नयाँ सत्ता समीकरणको कसरतमा रहेको माओवादी केन्द्रले सत्ता समीकरणका लागि ठोस सहमति नहुँदासम्म सरकारलाई दिएको समर्थन फिर्ता लिएको छैन।
बालुवाटारमा एमाले संसदीय दलको बैठक,काठमाडौं : बालुवाटारमा एमाले संसदीय दलको बैठक सुरु भएको छ। प्रधानमन्त्री एवम् संसदीय दलका नेता केपी ओलीले बिहीबार बालुवाटारमा संसदीय दलको बैठक बोलाएका हुन्। सूर्य चुनाव चिह्नबाट चुनाव जितेका सबैलाई संसदीय दलको बैठकमा बोलाइएको प्रमुख सचेतक विशाल भट्टराई जानकारी दिए। माधव कुमार नेपालझलनाथ खनाल पक्ष र पार्टी अध्यक्ष केपी ओली दुई समूहमा देखिएका छन्। नेपाल पक्षले ओलीले बोलाएको बैठकमा नजाने बताएपनि केही सांसदहरुले छुट्टाछुट्टै छलफल गरेका थिए। नेपाल पक्षका केही सांसद बालुवाटार बैठकमा सहभागी हुन गएपनि उनीहरु बीच बाटोबाटै फर्किएका छन्। जारी बैठकले विधान संशोधन सम्बन्धी प्रस्ताव तयार पार्न कार्यदल गठन गरेको छ। बोर्डमा २७ जना रहनेछन्। सर्वोच्च अदालतले नेकपामा आवद्ध एमाले र माओवादी केन्द्रलाई पहिल्यैको अवस्थामा फर्काइदिएपछि दुवैपक्ष आआफ्नो कित्तामा फर्किएका छन्। यता माओवादी केन्द्रका अध्यक्ष पुष्पकमल दाहाल 'प्रचण्ड'  माधव नेपाल समूहमा गएका एमालेका नेताहरु र ओली पक्षबीच असमझदारी बढ्दै गएको छ।
ओली नेतृत्वको एमाले संसदीय बोर्डमा झलनाथ र माधव पनि मनोनित,"काठमाडौं : नेकपा एमाले केपी ओली समूहको संसदीय दलको बैठकले २४ सदस्यीय एमाले बोर्ड गठन गरेको छ। बोर्डमा नेकपा एमालेका वरिष्ठ नेता माधव कुमार नेपाल र झलनाल खनाललाई पनि मनोनित गरेको छ। बिहीबार प्रधानमन्त्रीको सरकारी निवास बालुवाटारमा बसेको दलको बैठकले संसदीय दलका नेता केपी ओलीको संयोजकत्वमा झलनाथ खनाल र माधव नेपालसहित २४ सदस्यीय बोर्ड गठन गरेको हो। बोर्डमा संसदीय दलका नेता प्रधानमन्त्री केपी ओली, दलका उपनेता सुवास नेम्वाङ, प्रमुख सचेतक विशाल भट्टराई र सचेतक शान्ता चौधरी पदेन सदस्य छन् भने यसबाहेक झलनाथ खनाल, माधव नेपाल, सुमन प्याकुरेल, विमला राई, खिमलाल भट्टराई, राधा ज्ञवाली, दमोदर भण्डारी, विन्दा पाण्डे, विद्या भट्टराई, राजेन्द्र राई, रेखा झा , शेरबहादुर तामाङ, छविलाल विश्वकर्मा, रघुवीर महासेठ, नारदमुनि राना, मोहन बानियाँ, भुपेन्द्र थापा, खेम लोहोनी, सरिता न्यौपाने र विमला विक रहेका छन्। नेकपा एमालेका संसदीय दलका नेताका हिसाबले झलनाथ र माधवलाई चयन गरेको ओली नेतृत्वको नेकपाले जनाएको छ। यस्तै आजको बैठकले नेकपा एमालेको संसदीय दलको विधान संशोधन गर्नका लागि संशोधन कमिटी गठन समेत गरिएको छ। प्रमुख सचेतक विशाल भट्टराईको नेतृत्वमा प्रतिनिधिसभाबाट शेरबहादुर तामाङ र राष्ट्रियसभाबाट विमला पौडेल राई सदस्य रहेको तीन सदस्यीय संशोधन कमिटी बनेको छ। यो कमिटीले चैत्र ७ गतेको बैठकमा विधान संशोधनसम्बन्धी प्रस्ताव तयार गरेर पेश गर्नेछ।"
"माधवझलनाथ समूहको कार्यकर्ता भेला आज सकिँदै, के होला निर्णय ?","काठमाडौं : नेकपा एमालेका वरिष्ठ नेता माधवकुमार नेपाल र झलनाथ खनाल समूहको कार्यकर्ता भेला बिहीबार सकिँदैछ । बुधबारदेखि ललितपुरको हेरिटेज गार्डेनमा सुरु भएको भेलामा वरिष्ठ नेता माधवकुमार नेपालले केन्द्रीय कमिटीका तर्फबाट ९ पृष्ठ लामो अवधारणापत्र प्रस्तुत गरेका छन्। उक्त अवधारणापत्रमाथि छलफल गर्न सहभागीहरुलाई सात प्रदेशका साथै सम्पर्क कमिटी, जनसंगठन तथा पेशागत संगठन र केन्द्रीय निकाय तथा विभाग गरी १० समूहमा विभाजन गरिएको छ। आआफ्नो समूह छलफल गरी टोली नेतामार्फत बिहीबार सुझावहरु पेस गर्ने र ती सुझावहरुलाई समेत ध्यानमा राखी अवधारणापत्र पारित गर्ने आजको कार्यक्रम छ। सहभागीहरुको समूह विभाजन तथा छलफलमा सहजीकरण गर्नका लागि प्रदेश नम्बर १ मा भीमप्रसाद आचार्य, प्रदेश नम्बर २ मा घनश्याम भुसाल, बागमती प्रदेशमा कमरेड अष्टलक्ष्मी शाक्य, गण्डकी प्रदेशमा गोकर्ण विष्ट, लुम्बिनी प्रदेशमा युवराज ज्ञवाली, कर्णाली प्रदेशमा योगेश भट्टराई, सुदूरपश्चिम प्रदेशमा भीम रावल, सम्पर्क कमिटीमा कमरेड बेदुराम भुसाल, जनसंगठन तथा पेशागत संगठनमा बेदुराम भुसाल र केन्द्रीय निकाय तथा विभागमा अमृतकुमार बोहरालाई जिम्मेवारी तोकिएको छ। अवधारणापत्रमा पार्टीमा स्वेच्छारिता, व्यक्तिवाद, एकाधिकारवाद र दक्षिणपन्थी प्रवृत्ति हुर्किएका कारण अहिलेको अवस्था उत्पन्न भएकाले तिनका विरुद्धमा दृढतापूर्वक लड्नुबाहेक पार्टी एकता र कम्युनिस्ट आन्दोलनलाई बचाउने अरु कुनै उपाय नभएको उल्लेख गरिएको छ। नेता नेपालले पार्टी पंक्तिले आगामी दिनमा निर्वाह गर्नुपर्ने भूमिका, वर्तमान अवस्थाका चुनौतीहरु र आगामी कार्यभारहरुका बारेमा अवधारणापत्रमा उल्लेख गरेका छन्। नेपालले एमालेको एकता बचाउनुपर्ने पहिलो सर्त भएको भन्दै त्यसका लागि ०७५ जेठ २ गतेलाई प्रस्थानबिन्दु बनाएर पार्टी जीवनलाई निरन्तरता दिनुपर्ने जनाएका छन्। २०७५ जेठ २ मा कायम रहेका सबै पार्टी कमिटी, निकाय, जनसंगठन र विभाग पुनःस्थापना गर्नुपर्ने नेपालको माग छ। ओलीले फागुन २८ मा राखेको आफूपक्षीय केन्द्रीय सदस्यहरूको बैठकले गरेको निर्णयले एकताको आधार कमजोर बनाएकाले त्यसलाई असफल पार्न लाग्नुपर्ने नेपालको प्रस्ताव छ। राष्ट्रिय कार्यकर्ता भेलाले तीन महिने अभियानका कार्यक्रम पारित गरेपछि केन्द्रदेखि वडासम्म विभिन्न कार्यक्रमहरु सञ्चालन गर्ने बताइएको छ। यो समूहको राष्ट्रिय भेला एमालेका पूर्वअध्यक्ष तथा वरिष्ठ नेता कमरेड झलनाथ खनालको अध्यक्षतामा सुरु भएको हो। यस्तो छ प्रतिवेदनको पूर्णपाठ"
ओलीले बोलाएको संसदीय दलको बैठकमा नेपाल समूह गएन,काठमाडौं : नेकपा एमालेका अध्यक्ष तथा प्रधानमन्त्री केपी ओलीले बोलाएको संसदीय दलको बैठकमा वरिष्ठ नेता माधवकुमार समूहका सांसद नजाने भएका छन् । प्रधानमन्त्रीको सरकारी निवास बालुवाटारमा संसदीय दलको बैठक बस्दैछ। नेपाल पक्षले ओलीले बोलाएको बैठकमा नजाने बताएपनि केही सांसदहरुले छुट्टाछुट्टै छलफल गरेका थिए। नेपाल पक्षका केही सांसद बालुवाटार बैठकमा सहभागी हुन गएपनि उनीहरु बीच बाटोबाटै फर्किएका छन्। राष्ट्रिय भेलामा व्यस्त भएकाले बिहीबारका लागि बोलाइएको संसदीय दलको बैठकमा सहभागी हुन नसक्ने नेपाल समूहले बुधबार नै जनाएको थियो। प्रधानमन्त्री ओलीले सूर्य चुनाव चिह्नबाट चुनाव जितेका सबैलाई संसदीय दलको बैठकमा बोलाइएका थिए। सर्वोच्च अदालतले नेकपामा आवद्ध एमाले र माओवादी केन्द्रलाई पहिल्यैको अवस्थामा फर्काइदिएपछि दुवैपक्ष आआफ्नो कित्तामा फर्किएका छन्। यता माओवादी केन्द्रका अध्यक्ष पुष्पकमल दाहाल 'प्रचण्ड'  माधव नेपाल समूहमा गएका एमालेका नेताहरु र ओली पक्षबीच असमझदारी बढ्दै गएको छ।
बालुवाटार गएका नेपालखनालका सांसद बाटोबाटै फर्किए,काठमाडौं : नेकपा एमालेका वरिष्ठ नेता माधवकुमार नेपाल र झलनाथ खनाल समूहका केही सांसद प्रधानमन्त्री तथा संसदीय दलका नेता केपी ओलीले बोलाएको नेकपा संसदीय दलको बैठकमा नगएर बीच बाटोबाटै फर्किएका छन्। बैठकमा सहभागी हुन गएका केही सांसदहरु सिंहदरबारबाटै फर्किएको जनाइएको छ। प्रधानमन्त्रीको सरकारी निवास बालुवाटारमा बिहान ११ बजेका लागि संसदीय दलको बैठक बोलाइएको थियो। स्थायी कमिटीका सदस्यबाहेकका सांसदहरु बालुवाटार जाने भनी हिँडेको भएपनि उनीहरु सिंहदरबारबाटै फर्किएका हुन्। राष्ट्रिय भेलामा व्यस्त भएकाले बिहीबारका लागि बोलाइएको संसदीय दलको बैठकमा सहभागी हुन नसक्ने एमाले नेपाल समूहले बुधबार नै जनाएको थियो।
विराटनगर उपमहानगरका संस्थापक मेयर अशोक कोइरालाको निधन,"विराटनगर : विराटनगर उपमहानगरपालिकाका संस्थापक मेयर एवं कांग्रेस नेता अशोक कोइरालाको निधन भएको छ। कोइराला परिवारका हस्तीमध्येका एक मानिने उनको ७७ वर्षको उमेरमा बिहीबार बिहान १ बजेतिर विराटनगरको न्युरो अस्पतालमा निधन भएको कांग्रेस मोरङ क्षेत्र नम्बर ४ का सचिव सन्तनु रेग्मीले जानकारी दिए । उनका अनुसार श्वासप्रश्वासमा समस्या देखिएपछि कोइरालालाई उपचारका लागि बुधबार बिहान २ बजेतिर अस्पताल लगिएको थियो। तर अस्पताल भर्ना गरिएको २४ घण्टा पुग्न नपाउँदै उनको मृत्यु भएको हो। रेग्मीले उपचारमा संलग्न चिकित्सकले बिहान १ बजेतिर कोइरालालाई मृत घोषित गरेको जानकारी दिए। स्वास्थ्यमा समस्या देखिनसाथ उपचारका लागि अस्पताल पुर्याइएको थियो, उनले भने, चिकित्सकले धेरै प्रयास गर्दा पनि बचाउन सम्भव नहुँदा कांग्रेसको एउटा धरोहर ढल्यो। सचिव रेग्मीका अनुसार यसअघिसम्म स्वास्थ्यमा त्यस्तो कुनै समस्या नदेखिएका कोइरालामा पछिल्लो समय निमोनियाको समस्या देखिएको उपचारमा संलग्न चिकित्सकले बताएका छन्। नेपाली कांग्रेस मोरङका पूर्वसभापतिसमेत रहेका कोइराला संविधानसभा सदस्य एवं राष्ट्रिसभाका पूर्वउपाध्यक्ष पनि हुन्। नेपाली कांग्रेस महासमिति सदस्य रहेका कोइराला २०४८ सालको स्थानीय निर्वाचनबाट विराटनगर उपमहानगरको पहिलो मेयरमा विजयी बनेको रेग्मीले बताए। विराटनगर अहिले महानगरपालिका घोषित भइसकेको छ। अशोक नेपाली राजनीतिमा नेतृत्वदायी भूमिका निर्वाह गरिरहेको कोइराला परिवारका सन्तान एवं नेपालका पूर्वप्रधानमन्त्री स्वः सुशील कोइरालाका सहोदर भाइ हुन्। सचिव रेग्मीका अनुसार बुबा बोधप्रसाद कोइराला र आमा कुमोदिनी कोइरालाको पाँचौ सन्तानका रुपमा विराटनगरकै कोइराला निवासमा उनको जन्म भएको थियो। सुशील भने परिवारको साइँलो छोरा रहेको उनको भनाइ छ। २०४४ सालमा अशोक कोइराला नेपाली कांग्रेसको जिल्ला सभापति बनेको जानकारी रेग्मीले दिए। एक समय राजनीतिमा निक्कै सक्रिय रहेका कोइराला पछिल्लो समय निस्क्रियजस्तै थिए। तर पनि नेतृत्वदायी र अभिभावकीय भूमिकामा रहेर पार्टीका सभा, सम्मेलन तथा विभिन्न कार्यक्रमहरुमा उनको सहभागिता रहने गरेको कांग्रेसका क्षेत्रीय सचिव रेग्मीले बताए। श्रद्धाञ्जलीपछि शव यात्रा अस्पतालबाट ल्याएर उनको शव विराटनगर महानगरपालिका८ स्थित निजी निवासमा श्रद्धाञ्जलीका लागि राखिएको छ। कोइरालाप्रति श्रद्धाञ्जली अर्पण गर्न कांग्रेसका नेता कार्यकर्ता, शुभेच्छुक तथा शुभचिन्तक एवं अन्य दलका नेता कार्यकर्ताको भीड लागिरहेको जानकारी सचिव रेग्मीले दिए। उनका अनुसार श्रद्धाञ्जलीपछि विराटनगरमा शव यात्रा पनि गरिने छ। त्यसपछि बिहीबार बिहान ११ देखि १२ बजेबीचमा विराटनगरकै सिंघीया घाटमा कोइरालाको अन्त्येष्टि हुने रेग्मीले बताए। कोइरालाका श्रीमती, एक छोरा र एक छोरी छन्। विराटनगर महानगरपालिकाका मेयर भीम पराजुलीले सामाजिक सञ्जाल फेसबुकमा कोइरालाप्रति श्रद्धाञ्जली व्यक्त गरेका छन्। उनले कोइरालाको दुःखद् निधनले सिंगो कांग्रेस पार्टी र विराटनगर महानगरपालिका स्तब्ध एवं मर्माहत बनेको उल्लेख गरेका छन्। साथै महानगर प्रमुख पराजुलीले शोक सन्तप्त परिवारमा समवेदना व्यक्त गरेका छन्। कोइरालाको निधनसँगै कांग्रेसले नेपाली राजनीतिका होनहार अभिभावक गुमाएको छ। नेपाली राजनीतिको एउटा इतिहास ढल्न पुग्यो, उनले भने, कोइरालालाई गुमाउनु पर्दा विराटनगरसहित सिंगो मुलुकलाई अपुरणीय क्षति पुगेको छ। राजनीतिका मार्गदर्शक गुमाउनु पर्दा सबै क्षेत्र स्तब्ध बन्यो। विगतमा कोइरालाले देखाएको बाटो र निर्वाह गरेको भूमिका सबैका लागि प्रेरणाको स्रोत र राजनीतिक यात्राको एउटा आधार बनेको पराजुलीको भनाइ छ।"
माधवझलनाथलगायतलाई स्पष्टीकरण सोध्ने तयारी,"काठमाडौं : नेकपा एमालेका अध्यक्ष तथा प्रधानमन्त्री केपी शर्मा ओलीले पार्टीको नाममा गुटको भेला गर्ने माधवझलनाथ समूहलाई स्पष्टीकरण सोध्ने तयारी गरेका छन् । पार्टी निर्देशन उलंघन गर्दै बुधबार र बिहीबार ललितपुरमा गुट भेला गरेको भन्दै ओलीले कारबाहीको तयारी गरेको उनीनिकट एक नेताले जानकारी दिए। यस अगाडि नै मंगलबार नेकपा एमालेका महासचिव ईश्वर पोखरेलले गुटगत भेला नगर्न नेता कार्यकर्तालाई विज्ञप्तिमार्फत निर्देशन दिएका थिए। नेपाल कम्युनिस्ट पार्टी (एमाले) को नाममा यही २०७७ चैत ४ र ५ गते राष्ट्रिय भेला आयोजना गर्ने भनी प्रचारित सूचनाप्रति हाम्रो पार्टीको गम्भीर ध्यानाकर्षण भएको छ, पोखरेलले विज्ञप्तिमा भनेका थिए, नेकपा (एमाले)का तर्फबाट त्यस्तै कुनै पनि भेला आयोजना गरिएको छैन। भेलामा उपस्थित भए पार्टी र संसदीय दलको विधान अनुसार कारवाही हुने विज्ञप्तिमा उल्लेख छ। ओलीले मंगलबार बालुवाटारमा भएको चियापानमा वरिष्ठ नेता माधवकुमार नेपाल समूह नगएकोप्रति आपत्ति जनाएका थिए । चियापान समारोहलाई सम्बोधन गर्दै प्रधानमन्त्री ओलीले पार्टीमा अराजकता, अनुशासनहीनता र उच्छृंखलतालाई छुट नभएको बताएका थिए। विधि विधानविपरीत हिँड्न खोज्नेलाई कारबाही गर्ने चेतावनी प्रधानमन्त्री ओलीले दिएका थिए। ओलीले नेपाल समूहले बोलाएको भेलाप्रति एक नजर पर्ने भन्दै कसैको धम्कीमा पार्टी नचल्ने चेतावनी दिएका थिए। ओलीले राष्ट्रिय भेलामा सहभागी सबैलाई कारबाही हुने बताइसकेका छन्। बिहीबार प्रधानमन्त्री एवम् संसदीय दलका नेता ओलीले संसदीय दलको बैठकसमेत बोलाएका छन्। यता राष्ट्रिय भेलामा व्यस्त भएकाले बिहीबारका लागि बोलाइएको संसदीय दलको बैठकमा सहभागी हुन नसक्ने एमाले नेपाल समूहका प्रचार विभाग प्रमुख योगेश भट्टराईले जानकारी दिएका छन्। पहिलो दिनको भेला सकिएपछि आयोजित पत्रकार सम्मेलनमा बोल्दै भट्टराईले संसदीय दलको बैठक हुने जानकारी आएको भए पनि त्यहाँ जाने अवस्था नरहेको बताएका छन्। हामीलाई संसदीय दलको बैठकमा उपस्थित हुनका लागि आपत्ति छैन। आज हामीले संसदीय दलका नेता प्रधानमन्त्रीज्यूलाई कार्यव्यस्थताले हामी भोलिका लागि बोलाइएको संसदीय दलको बैठकमा उपस्थित हुन नसक्ने बताएका छौँ। तपाईंहरुमार्फत् पनि सार्वजनिक ढंगले यो जानकारी गराउन चाहन्छौँ। त्यसपछि हुने उपयुक्त बैठकमा हामी उपस्थित हुन्छौँ। आजको संसदीय दलको बैठकमा पनि माधवझलनाथ समूहका नेताहरुलाई कारबाहीको प्रक्रिया अगाडि बढाउने विषयमा छलफल हुने ओलीनिकट स्रोतले जनाएको छ। वरिष्ठ नेता नेपालले प्रधानमन्त्री एवं पार्टी अध्यक्ष केपी शर्मा ओलीको कार्यशैलीलाई लिएर विभिन्न आरोप लगाउँदै नौ पृष्ठको राजनीतिक प्रतिवेदन पेस गरिसकेका छन्। भारतीय नाकाबन्दी सामना गरेको प्रधानमन्त्रीका रूपमा ओलीको लोकप्रियता बढेपछि व्यक्तिवादी, स्वच्छन्दतावादी प्रवृत्ति चुलिँदै गएको आरोप नेपालले लगाएका छन्। ओलीको क्रियाकलाप कम्युनिस्ट पार्टीलाई विभाजन गर्ने दिशामै अगाडि बढेको र त्यसको पराकाष्ठा प्रतिनिधिसभा विघटनसम्म पुगेको प्रतिवेदनमा उल्लेख छ।ओलीले चैत ७ गते केन्द्रीय कमिटीको बैठक पनि राखेका छन्।"
"बालुवाटारमा एमाले संसदीय दलको बैठक बस्दै, माधवसमूहका सांसद्को भेला हेरिटेज गार्डेनमै",काठमाडौं : एमाले संसदीय दलको बैठक बिहीबार बस्दैछ। प्रधानमन्त्री एवम् संसदीय दलका नेता केपी ओलीले बिहीबार बिहान ११ बजे बालुवाटारमा संसदीय दलको बैठक बोलाएका हुन्। सूर्य चुनाव चिह्नबाट चुनाव जितेका सबैलाई संसदीय दलको बैठकमा बोलाइएको प्रमुख सचेतक विशाल भट्टराई जानकारी दिए। सर्वोच्च अदालतले नेकपामा आवद्ध एमाले र माओवादी केन्द्रलाई पहिल्यैको अवस्थामा फर्काइदिएपछि दुवैपक्ष आआफ्नो कित्तामा फर्किएका छन्। यता माओवादी केन्द्रका अध्यक्ष पुष्पकमल दाहाल 'प्रचण्ड'  माधव नेपाल समूहमा गएका एमालेका नेताहरु र ओली पक्षबीच असमझदारी बढ्दै गएको छ। माधव कुमार नेपाल र झलनाथ खनाल पक्ष र पार्टी अध्यक्ष केपी ओली दुई समूहमा देखिएका छन्। आजको संसदीय दलको बैठकमा माधवसमूह नजाने भएको छ। राष्ट्रिय भेलामा व्यस्त भएकाले बिहीबारका लागि बोलाइएको संसदीय दलको बैठकमा सहभागी हुन नसक्ने एमाले नेपाल समूहका प्रचार विभाग प्रमुख योगेश भट्टराईले जानकारी दिएका छन्। नेपाल पक्षले सांसदको भेला ललितपुरमा ओलीले बैठक बोलाएकै समयमा नेपालखनालले पनि आफ्नो समूहका सांसदहरुको भेला बोलाएको छ। ललितपुरको हेरिटेज गार्डेन ब्याक्वेटमै सांसदलाई छलफलका लागि बोलाइएको हो। यो समूहले यहि स्थानमा नेपाल कम्युनिस्ट पार्टी (एमाले) को नाममै बुधबार र बिहीबार राष्ट्रिय भेला आयोजना गरिरहेको छ। भेलामा माधवसमूहका राष्ट्रियसभा र प्रतिनिधिसभाका सांसदहरु सहभागी हुँदैछन्। गुट भेला गर्ने र संसदीय दलको बैठकमा सहभागी नहुनेलाई पार्टीको विधानअनुसार प्रक्रिया अगाडि बढ्ने ओलीले चेतावनी दिइसकेका छन्।
बालुवाटारमा एमाले संसदीय दलको बैठक,काठमाडौं : बालुवाटारमा एमाले संसदीय दलको बैठक सुरु भएको छ। प्रधानमन्त्री एवम् संसदीय दलका नेता केपी ओलीले बिहीबार बालुवाटारमा संसदीय दलको बैठक बोलाएका हुन्। सूर्य चुनाव चिह्नबाट चुनाव जितेका सबैलाई संसदीय दलको बैठकमा बोलाइएको प्रमुख सचेतक विशाल भट्टराई जानकारी दिए। माधव कुमार नेपालझलनाथ खनाल पक्ष र पार्टी अध्यक्ष केपी ओली दुई समूहमा देखिएका छन्। नेपाल पक्षले ओलीले बोलाएको बैठकमा नजाने बताएपनि केही सांसदहरुले छुट्टाछुट्टै छलफल गरेका थिए। नेपाल पक्षका केही सांसद बालुवाटार बैठकमा सहभागी हुन गएपनि उनीहरु बीच बाटोबाटै फर्किएका छन्। जारी बैठकले विधान संशोधन सम्बन्धी प्रस्ताव तयार पार्न कार्यदल गठन गरेको छ। बोर्डमा २७ जना रहनेछन्। सर्वोच्च अदालतले नेकपामा आवद्ध एमाले र माओवादी केन्द्रलाई पहिल्यैको अवस्थामा फर्काइदिएपछि दुवैपक्ष आआफ्नो कित्तामा फर्किएका छन्। यता माओवादी केन्द्रका अध्यक्ष पुष्पकमल दाहाल 'प्रचण्ड'  माधव नेपाल समूहमा गएका एमालेका नेताहरु र ओली पक्षबीच असमझदारी बढ्दै गएको छ।
एमाले कलह उत्कर्षमा,"काठमाडौं : साविक नेकपा हुँदा दुई खेमामा पुगेका एमालेका नेता पार्टी ब्युँतिँदा पनि मिल्न सकेका छैनन्। बरु वरिष्ठ नेता माधवकुमार नेपाल र झलनाथ खनाल पक्षको राष्ट्रिय भेला बुधबार सुरु भएको छ। वरिष्ठ नेता नेपालले प्रधानमन्त्री एवं पार्टी अध्यक्ष केपी शर्मा ओलीको कार्यशैलीलाई लिएर विभिन्न आरोप लगाउँदै नौ पृष्ठको राजनीतिक प्रतिवेदन पेस गरेका छन्। वरिष्ठ नेता नेपालले प्रधानमन्त्री ओली नियोजित रूपमा पार्टी विभाजन गर्न अगाडि बढेपछि एमालेको एकता बचाउन र कम्युनिस्ट आन्दोलनको रक्षा गर्नुपर्ने असाधारण परिस्थितिमा भेला आयोजना गर्नुपरेको जनाएका छन्। पार्टीमा हुर्कंदै गरेको चरम महत्वाकांक्षी व्यक्तिवादी गुटबन्दीले पार्टी र आन्दोलनमाथि थप्दै गरेका चुनौती, त्यसले भत्काउँदै गरेको सामूहिकतायुक्त पार्टी जीवन, लोकतान्त्रिक मूल्य र भावनाको क्षय, विचारहीन, असैद्धान्तिक तथा अराजनीतिक प्रवृत्तिहरूको वृद्धि, त्यसले पार्टी र आन्दोलनमा उत्पन्न गरेको विभाजन तथा विघटनका आशंका बढ्दै गएको प्रतिवेदनमा उल्लेख छ। भारतीय नाकाबन्दी सामना गरेको प्रधानमन्त्रीका रूपमा ओलीको लोकप्रियता बढेपछि व्यक्तिवादी, स्वच्छन्दतावादी प्रवृत्ति चुलिँदै गएको आरोप नेपालले लगाएका छन्। त्यसले अन्ततः आफू नै सरकार र आफैं पार्टी हो भन्ने स्थापित गर्न केन्द्रित रहेकाले पार्टी एकतादेखि सबै उपलब्धिलाई ध्वस्त बनाउने काम भएको आरोप ओलीविरुद्ध लगाइएको छ। सर्वाेच्च अदालतले दुई पार्टी (एमाले र माओवादी केन्द्र)को राजनीतिक एकतालाई कानुनी व्याख्याद्वारा एकीकरण अगाडिको अवस्थामा पुर्याइदिएको घटना प्रधानमन्त्री ओलीसहित सबैले आफैँले कबोल गरेका बाचाको प्रतिकूल रहेको ठहर नेपालले गरेका छन्। तर, त्यसमा पनि हर्षबढाइँ गरेर ओलीले एकताबद्ध नेपाल कम्युनिस्ट पार्टीको विभाजलाई आफ्नो गुटको विजय र अरूको पराजयका रूपमा प्रचार गराउने काम गरेको आरोप नेपाल लगाएका छन्। नेपालले एमालेको एकता बचाउनुपर्ने पहिलो सर्त भएको भन्दै त्यसका लागि ०७५ जेठ २ गतेलाई प्रस्थानबिन्दु बनाएर पार्टी जीवनलाई निरन्तरता दिनुपर्ने जनाएका छन्। २०७५ जेठ २ मा कायम रहेका सबै पार्टी कमिटी, निकाय, जनसंगठन र विभाग पुनःस्थापना गर्नुपर्ने नेपालको माग छ। ओलीले फागुन २८ मा राखेको आफूपक्षीय केन्द्रीय सदस्यहरूको बैठकले गरेको निर्णयले एकताको आधार कमजोर बनाएकाले त्यसलाई असफल पार्न लाग्नुपर्ने नेपालको प्रस्ताव छ। एमालेको लोकतान्त्रिक चरित्रले उनीहरूभन्दा यसलाई अगुवा देखाउँछ। अरू कैयन् पार्टीले लोकतन्त्रको दाबी गर्छन् तर श्रमजीवी वर्गप्रति नेकपा एमालेको प्रतिबद्धताले यसलाई तिनीहरूभन्दा अब्बल राख्छ। यही हो नेकपा एमालेको जीवन, नेपालले भनेका छन्, तर, आज पार्टीमा जे हुँदै छ त्यसले पार्टीलाई न क्रान्तिकारी न त लोकतान्त्रिक रहन दिन्छ। अर्थात् हामी आज नेकपा एमालेका आधारभूत मूल्यहरूको रक्षा र विकासका चिन्ताले भेला भएका छौँ। हामी नेकपा एमालेहरूका लागि यही हो आजको असाधारण परिस्थिति। उनले ओलीका विचार र व्यवहारले एकपछि अर्को समस्या थपिँदै गएको अर्को आरोप लगाएका छन्। ओलीलाई नाजायज सुविधा दिएर भए पनि पार्टी एकता जोगाउन अनेकौँ प्रयत्न गरिएको उनले स्मरण गरेका छन्। तर, ओलीको क्रियाकलाप कम्युनिस्ट पार्टीलाई विभाजन गर्ने दिशामै अगाडि बढेको र त्यसको पराकाष्ठा प्रतिनिधिसभा विघटनसम्म पुगेको प्रतिवेदनमा उल्लेख छ। एमालेको अवस्थाबाट पार्टी जीवनलाई निरन्तरता दिने सम्भावना हुँदाहुँदै ओली एमालेलाई पनि विभाजन गर्न अगाडि बढेको आरोप नेपालले लगाएका छन्। उहाँले फागुन २८ गते आफ्नो गुटको भेला गर्नुभयो र पार्टीको विधान र परम्पराविपरीत त्यसै भेलालाई नेकपा एमालेको केन्द्रीय कमिटी बैठक भनेर वक्तव्य जारी गर्नुभयो, नेपालले भनेका छन्, यसरी कमरेड केपी ओली सुनियोजित रूपमा पार्टी विभाजन गर्न अगाडि बढेपछि नेकपा एमालेको एकता बचाउन र कम्युनिस्ट आन्दोलनको रक्षा गर्न नेकपा एमालेका समस्त सदस्यलाई गोलबन्द गर्नु अनिवार्य भयो। त्यही ऐतिहासिक दायित्व बोधसाथ यो राष्ट्रिय भेला आयोजना गरिएको हो। ओलीले सहमतिको पालना र नेतृृत्व गर्न नसक्दा, आफ्नै नेतृत्वमा बाहेक अरूले नेतृत्व गरेको सरकारमा एमालेलाई जान नदिने अडान लिएकाले यसअघि पनि सरकारबाट बाहिरिनुपरेको आरोप उनले लगाएका छन्। पार्टीमा एकपछि अर्काे गरी बलमिच्याइँ गरिरहेको आरोपसमेत नेपालले ओलीमाथि लगाएका छन्। उहाँ (ओली)का क्रियाकलाप आफँै सरकार र आफू नै पार्टी हो भन्ने स्थापित गर्न केन्द्रित रहे। सरकारले गर्ने राजनीतिक नियुक्तिमा आफ्ना गुटका सदस्यहरू भर्ती गर्ने काम भए। पार्टी स्थायी कमिटीको बैठकमा आफैँले फिर्ता गर्छु भनेका विधेयकका आधारमा आफ्नो गुटका विश्वासपात्रलाई भर्ती गरियो, उनले भनेका छन्, यसरी पार्टी, सरकार र अन्य संवैधानिक निकायलाई आफ्नो नियन्त्रणमा लिने ध्याउन्नमा प्रधानमन्त्री लाग्नुभयो। आफ्ना स्वार्थका लागि राष्ट्रपति कार्यालयलाई समेत दुरुपयोग गरिरहनुभयो। उनले पार्टी बैठक नबोलाएर जनवादी केन्द्रीयता अभ्यास अवरुद्ध गरेको, आफ्नो उद्देश्यमा बाहेक बैठक नबस्ने, बसिहाल्यो भने असफल पार्ने र आफू असहमत रहेका विषय आए आफैँले बहिष्कार गर्ने काम ओलीले गर्ने गरेको उल्लेख गरेका छन्। आफैँले गरेका निर्णय र समझदारी उल्टाउने काम ओलीका लागि सामान्यजस्तै हुन थालेको प्रतिवेदनमा छ। उनले सरकारको नीति तथा कार्यक्रम र बजेटबारे जानकारी नदिने गरेको, संसदीय दल र सांसदहरूलाई निष्क्रिय पारेको, भ्रष्टाचारमा मुछिएकालाई संरक्षण गरेर भ्रष्टाचारप्रति शून्य सहनशीलताजस्ता नारालाई हास्यास्पद बनाएको आरोपसमेत ओलीमाथि लगाइएको छ। आफू अल्पमतमा पर्ने कुनै बैठक वा कमिटीलाई स्वीकार नगर्ने बरु पार्टीलाई घुँडा टेकाएर शासन गर्ने चाहनामा कुनै परिवर्तन नआएको, आलोचनाप्रति अत्यन्तै असहिष्णु बन्ने र त्यसको बदला लिने बानी परेको, आफू असफल भएपछि संविधानविपरीत प्रतिनिधिसभा विघटन गरेको आरोप नेपालले ओलीमाथि लगाएका छन्। उनले एमालेको नवौं महाधिवेशनले गरेका निर्णयका वरिपरि रहेर एकताभन्दा अगाडिको बिन्दुबाट पार्टी जीवनलाई निरन्तरता दिनुपर्ने बताएका छन्। त्यसका लागि ओलीका विभाजनकारी तथा फुटपरस्त चिन्तन, शैली र व्यवहारलाई परास्त गर्नुपर्नेमा उनले जोड दिएका छन्। ओलीको महत्वाकांक्षाका कारण प्राप्त उपलब्धि गएका केही महिनामा एकपछि अर्काे गर्दै गुम्दै गएको, त्यही कारण पार्टी एकता असफल मात्र नभई अबका दिनमा गठबन्धनको सम्भावनासमेत कमजोर पार्ने काम गरेको, संसद्मा एउटा कम्युनिस्टको बहुमत गुमेको र संविधानलाई ठूलो चोट लागेको नेपालले प्रस्तावमा उल्लेख गरेका छन्। पार्टी अध्यक्ष र उहाँको सानो गुटले पार्टीलाई आफ्नो महत्वाकांक्षाको व्यवस्थापन गर्ने झुन्डमा परिणत गर्ने नत्र पार्टी नै विभाजन गर्ने दुस्साहस गरिरहेको छ। मैले बस्न नपाए कुर्सी नै भाँचिदिन्छु भन्ने अभिव्यक्तिले उहाँको विचारधारा, सिद्धान्त र राजनीतिलाई बताउँछ। ती महत्वाकांक्षाकै लागि उहाँ यो पार्टी विभाजन गर्ने सुनियोजित रूपमा अघि बढ्नुभएको छ, नेपालले भनेका छन्। नेपालले नेकपा एमालेको एकता बचाऔं र कम्युनिस्ट आन्दोलनको रक्षा गरौं भन्ने नारासहित आफ्नो अवधारणापत्र पेस गरेका हुन्। त्यसलाई १० समूह विभाजन गरी छलफलमा लगिएको छ। छलफलमा सहजीकरण गर्न प्रदेश १ मा भीमप्रसाद आचार्य, प्रदेश २ मा घनश्याम भुसाल, बागमतीमा अष्टलक्ष्मी शाक्य, गण्डकीमा गोकर्ण विष्ट, लुम्बिनीमा युवराज ज्ञवाली, कर्णालीमा योगेश भट्टराई, सुदूरपश्चिममा भीम रावल, सम्पर्क कमिटीमा वेदुराम भुसाल, जनसंगठन तथा पेसागत संगठनमा रघुजी पन्त र केन्द्रीय निकाय तथा विभागमा अमृतकुमार बोहरालाई जिम्मेवारी तोकिएको छ। समूहमा उठेका सुझावलाई एकीकृत गरी बिहीबारको भेलामा प्रस्तुत गरिने भएको छ। त्यसकै आधारमा ३ महिनाका लागि कार्यभार बनाउने, त्यसलाई सभाले पारित गर्ने गरी भेला अगाडि जाने खनालनेपाल समूहका नेता गंगालाल तुलाधरले बताए। ओलीले बोलाए दलको बैठक नेपाल पक्ष नजाने प्रधानमन्त्री एवं पार्टी अध्यक्ष ओलीले एमाले संसदीय दलको बैठक बिहीबार बिहान ११ बजे बोलाएका छन्। केन्द्रीय सदस्य तथा सांसद विशाल भट्टराईले सूर्य चिह्नबाट निर्वाचन लडेका सबै सांसदलाई बैठकमा बोलाउने गरी दलको बैठक बोलाइएको बताए। प्रधानमन्त्री ओलीले मंगलबार वरिष्ठ नेता माधवकुमार नेपाल र झलनाथ खनाल पक्षले गर्न लागेको राष्ट्रिय कार्यकर्ता भेला रोक्न भनेका थिए। भेला नरोकिए विधानअनुसार कारबाही गर्ने चेतावनी ओलीले दिएका थिए। ओलीले बालुवाटारमा आयोजना गरेको चियापानमा चेतावनीको भाषामा भनेका थिए, भोलिको भेला गर्नुहुन्छ कि गर्नुहुन्न उहाँहरू र कति तमासा गर्नुहुन्छ। एक नजरचाहिँ त्यता राखेको छु। पार्टीलाई धम्क्याएर, घुक्र्याएर ठेगान लगाउँछु भन्ने सोच्या छ भने त्यस्तो होइन। पार्टी विधि विधान र तरिकाअनुसार चल्छ। नचाहिने कुराको अगाडि लत्रिने कुरा छैन। सत्यसँग नलड्ने निहुँ खोजुवाहरूसँग नझुक्ने। हाम्रो नीति त्यही हो। नेपाल पक्षले भने बैठक बोलाएको सूचना पाए पनि राष्ट्रिय कार्यकर्ता भेलामा रहेकाले जान नभ्याइने जनाएको छ। बुधबारको कार्यकर्ता भेलापछि आयोजित पत्रकार सम्मेलनमा सचिव योगेश भट्टराईले दलको बिहीबार बोलाइएको बैठकमा नजाने बताएका हुन्। हामीलाई संसदीय दलको बैठकमा उपस्थित हुन आपत्ति छैन। हामीले आज संसदीय दलका नेता प्रधानमन्त्रीज्यूलाई कार्यव्यस्तताले हामी भोलिका लागि बोलाइएको संसदीय दलको बैठकमा उपस्थित हुन नसक्ने बताएका छौं, सचिव भट्टराईले भने, तपाईंहरूमार्फत पनि सार्वजनिक ढंगले यो जानकारी गराउन चाहन्छौँ। त्यसपछि हुने उपयुक्त बैठकमा हामी उपस्थित हुन्छौं।"
जनता समाजवादी पार्टीको बैठक स्थगित,"काठमाडौं : जनता समाजवादी पार्टी (जसपा)को कार्यकारिणी समितिको बैठक स्थगित भएको छ। तयारी नपुगेकाले बिहीबार बोलाइएको बैठक स्थगित गरिएको जसपा नेता केशव झाले जानकारी दिए। सत्ता साझेदारीको कसरतमा रहेको जसपाले सरकार गठनमा कसलाई सघाउने भन्ने अझै टुङ्गो लगाउन सकेको छैन। प्रधानमन्त्री केपी ओली नेतृत्वकै सरकारलाई सघाउने कि अर्को नयाँ सरकार बनाउन कांग्रेस, माओवादी केन्द्रलाई सघाउने भन्ने विषयमा जनता समाजवादी पार्टीभित्र मतभेद कायमै रहेको छ। जसपाले संविधान संशोधन र बन्दी जीवन बिताइरहेका रेशम चौधरी लगायतको रिहाइसहित माग राखेर सत्तामा जाने कसरत गरिरहेको छ। सत्ता समीकरण र पार्टी समायोजनको बाँकी काम टुङ्गो लगाउन जसपा केन्द्रीय कार्यकारिणी समितिको बैठक बोलाइएको थियो। जसपाका नेताहरुले आज बस्ने कार्यकारिणी समितिको बैठकले सरकार गठनबारे निर्णय गर्ने बताएका थिए।"
काठमाडौं वडा नम्बर ३० का वडासचिव ४ लाख घुससहित पक्राउ,काठमाडौं : काठमाडौं महानगरको वडा नम्बर ३० का वडा सचिव (अधिकृत छैठौं तह) भरतकुमार पोखरेल ४ लाख घुससहित पक्राउ परेका छन् । अख्तियार दुरुपयोग अनुसन्धान आयोगको टोलीले रकम लिइसकेको अवस्थामा घुससहित वडासचिव पोखरेललाई पक्राउ गरिएको हो । उनलाई कार्यकक्षबाट नियन्त्रणमा लिई थप अनुसन्धान भइरहेको अख्तियारका प्रवक्ता एवं सहसचिव नारायणप्रसाद रिसालले जानकारी दिए ।
"ग्यास लिक भएर आगलागी : चार घर जले, एक जना घाइते","राजविराज : ग्यास लिकेज भएर बुधबार राति सप्तरीको तिलाठी कोइलाडी गाउँपालिकामा आगलागी हुँदा चार घर जलेर नष्ट भएको छ । तिलाठी कोइलाडी गाउँपालिका५ स्थित हरिकिसुन खंगको घरमा रहेको ग्यासको निपुल लिकेज भई आगलागी हुँदा चार घर जलेर नष्ट भएको वडा अध्यक्ष राजेन्द्र साहले जानकारी दिए। आगलागीबाट चार घर जलेर नष्ट हुनुका साथै हरिकिसुन गम्भीर घाइते भएका छन् । उनलाई उपचारका लागि तिलाठी कोइलाडी गाउँपालिकाको एम्बुलेन्सबाट राति नै राजविराज ल्याइएको गाउँपालिका अध्यक्ष सतिशप्रसाद सिंहले बताए । खंगको घरमा रहेको ग्यासको निपुल लिकेज भएर खंगसहित रामचन्द्र खंग, नकछेदी खंगको चार घर जलेर नष्ट हुँदा घरभित्र रहेका सम्पूर्ण लत्ताकपडा, खाधान्न, सरसामानहरु जलेर नष्ट भएको छ । आगलागीमा करिब २० लाख बराबरको क्षति भएको प्रहरीले अनुमान गरेको छ । राजविराज र हनुमाननगर कंकालिनी नगरपालिकाबाट पुगेको वारुणयन्त्रको सहयोगमा बर्साइन प्रहरी चौकी, हनुमाननगरस्थित सशस्त्र प्रहरी बल, बर्साइन कुशहाको सशस्त्र प्रहरी बलको टोली तथा स्थानीयवासीले आगो नियन्त्रणमा लिएका छन् ।"
दाइजोले छिनिएकी रेखादेवी,"काठमाडौं : दाइजोको भुंग्रोमा परेकी २३ वर्षीया रेखादेवी ठाकुर अघिल्लो फागुनमा माइत गएकी थिइन्। बुवाआमाले जग्गा बेचेर कसिदिएको लगनगाँठोकै सम्मान खातिर रेखादेवी मन नलाग्दानलाग्दै ईशनाथ५ लक्ष्मीनियास्थित घर फर्किइन्। त्यसपछि बहिनी रेखादेवी फर्केर आइनन्, उनका दाइ रोशन ठाकुरले भावविह्वल हुँदै सम्झिए, आयो त केवल मृत्युको खबर। आठ महिनाकी गर्भवती रेखादेवीको मृत्युको खबर वैशाख १६ गते साँझ मोतीपुरभरि फैलियो। रेखादेवीको माइती पक्ष दुई किलोमिटर दूरीमा रहेको लक्ष्मीनिया पुगे। तर, उनका पति सञ्जय ठाकुर त्यहाँ देखिएनन्। गाउँलेहरू सञ्जय फरार भएको बताइरहेका थिए। घर प्रहरी घेरामा थियो। सञ्जयका काका देवेन्द्र ठाकुर (तत्कालीन वडाध्यक्ष)ले पावर लगाए। माइती पक्षलाई गेटमै रोकियो। राति ८ बजे मात्र शव रहेको कोठामा जान दिइयो। प्रहरी मुचुल्कामा सही गर्न भनियो। सञ्जयका बुवा नागेन्द्रले बिजुलीको मेन स्विच अफ गरिदिए। मोबाइलको लाइट बालेर बहिनीको शव हेर्यौं। गालामा हातको डाम थियो, शरीरभरि नीलडाम, रोशनले भने, कपाल लुछिएको थियो। अनुहार र घाँटी वरपर रगतका टाटा थिए। अनुहार कोतरिएको थियो अनि खुट्टा पनि अस्वाभाविक बांगा देखिन्थे। उनका अनुसार कोठामा फुटेका चुरा र सामान यत्रतत्र छरिएका थिए। प्रहरी तिनै चुरा टिप्दै थिए। रेखादेवीको शव ओछ्यानमा थियो। एउटा सल दुई टुक्रा पारेर छोपिएको थियो। रेखाका ससुरालाई उद्धृत गर्दै रोशनले भने, यही सलमा झुन्डिएर मरेकी हो। तर, न झुन्डिएको अवस्थामा शव थियो न त कुनै फोटो देखाइयो। माइती पक्षले प्रहरी मुचुल्कामा सहीछाप त गरिदियो तर चित्त बुझेन। माइतीलाई थाहै नदिई शव जलाउने तयारी रहेछ, उनले भने, मेरी बहिनीलाई दाइजोले मार्यो। बहिनीको मृत्यु शंकास्पद देखिएपछि उनले हत्या भएको हो अनुसन्धान गरिदिनुस् भनेर प्रहरीलाई आग्रह गरे। तर, उनको कुरा सनिएन। लकडाउनका बेला झन्झट बेहोरेर कहिले मानव अधिकार कार्यालय त कहिले प्रहरी अनि जिल्लाका संघसंस्थामा पुगे। सबैले आश्वासन दिए, सहयोग गरेनन्। एक महिनासम्म उजुरी दर्ता भएन। हत्यालाई आत्महत्या बनाउन सञ्जयका परिवारदेखि प्रहरीका हाकिमसम्म लागेको माइती पक्षको दाबी छ। महिला आयोगमा कुरा तर सुने तर निवेदन दर्ता गरेनन्। दिदी रिंकु ठाकुरले भनिन्, मधेसका पीडित महिलाको पक्षमा बोल्ने कोही रैनछ। घटनाको विरोध भएपछि ३८औं दिनमा रेखादेवीका पति सञ्जयलाई प्रहरीले पक्राउ त गर्यो तर प्रमाण नपुगेको भन्दै छाडिदियो। त्यसयता बहिनीको न्यायका लागि रोशन भौंतारिइरहेका छन्। पीडित पक्षले पछिल्लो समय महान्यायाधिवक्ताको कार्यालय काठमाडौंमा न्यायका लागि याचना गरेको छ। नायब महान्यायाधिवक्ता नारायणप्रसाद पौडेलले घटनाको विस्तृत अनुसन्धान गरी मुद्दा अगाडि बढाउन आदेश गरिएको बताए। घटनाको अनुसन्धान गर्ने क्रममा केही प्रक्रिया पूरा भएको छैन। मृतकका बुवाआमालगायत आफन्तलाई पनि बुझिएको छैन, नायब महान्यायाधिवक्ता पौडेलले भने, अनुसन्धान बाँकी रहेकाले पुनः अनुसन्धान गरी कारबाही अगाडि बढाउन महान्यायाधिवक्ता कार्यालयले आदेश गरेको छ। रौतहटका जिल्ला न्यायाधिवक्ता सुभाष भट्टराईले मिसिल हेर्दा मुद्दा चलाउन आवश्यक नदेखिएको बताए। प्रहरीको मिसिल हेर्दा मुद्दा चलाउन आवश्यक ठानिनँ। यसैले निकासाका लागि उच्च अदालत वीरगन्ज पठाएको हो, जिल्ला न्यायाधिवक्ता भट्टराईले भने। यो विषय महान्यायाधिवक्ताको कार्यालयसम्म पुगेको र त्यहींबाट अन्तिम निर्णय हुने उनले बताए। मिसिलमा रेखादेवी झुन्डिएको फोटो पनि थियो कि भनेर सोध्दा उनी अनकनाए। झुन्डिएको अवस्थाको फोटो आफूले नदेखेको उनले सुनाए। मैले गरेको निर्णय सही हो भन्ने छैन, मैले आफ्नो जिकिरसहित निकासाका लागि माथि पठाएको छु। अरू कारण मिसिलमै हेर्नुहोस्, उनले भने। जिल्ला प्रहरी कार्यालयका एसपी रविराज खड्कासहितको टोली घटनास्थल पुगेको थियो। प्रहरीले आफूमाथि गरेको व्यवहार देख्दा नै घटनाको अनुसन्धानमा शंका लागेको रिंकुले सुनाइन्। झन् मिसिलै कमजोर बनाएर बुझाएपछि सरकारी वकिलको कार्यालयले मुद्दा चलाउन योग्य नठानेको उनको दाबी छ। दाइजो माग्दै यातना रेखादेवी कक्षा ११ मा पढ्दै थिइन्। पढ्न रहर गरिरहेकै अवस्थामा ठूलो घरमा सुख पाउली भनेर परिवारले सञ्जयसँग बिहे गराइदिए। बैनीको सुख सोच्नु नै ठूलो भूल भयो। उसले त बिहे गर्न मानेकै थिइन, रोशनले सम्झिए, धनी र शिक्षित परिवार भनेर सम्बन्ध जोडेको तर उनीहरू त अपराधी सोचका रहेछन्। माइती पक्षले २०७६ जेठमा २० लाख रुपैयाँ खर्चेर रेखादेवीको विवाह गरिदिएको थियो। खर्च जुटाउन रोशनले १५ लाखमा जग्गा बेचे। दाइजोमा ११ लाख र अन्य खर्च ९ लाख गरी २० लाख खर्च भएको जनाइएको छ। केटा पक्षको मागअनुसार रेखाको परिवारले बिहेअघि नै सञ्जयका दाजु र बुवालाई मोटरसाइकल किन्न ३ लाख २८ हजार नगद बुझाएको थियो। तर, उनीहरूले त्यो रकम अन्तै खर्च गरिदिए। मोटरसाइकल नपाएपछि रेखामाथि अत्याचार सुरु भयो। फेरि पैसा माग भन्दै कुटपिट गर्न थालेछन्, रोशनले भने, कहिले टीभी माग्न भन्थे त कहिले फ्रिज। कहिले सुनको सिक्री मागेर कुट्थे। बिहेमा मोटो रकम खर्च भइसकेकाले फेरि पैसा दिन नसकेको उनले सुनाए। माइतीको सबै नम्बर ब्लक गरिदिएको थियो, बोल्नै दिँदैनथ्यो बहिनीलाई। माइत आउनै नदिने। आए पनि सँगै लिएर आउने तुरुन्तै लिएर गइहाल्ने। ऊ घर जान मनै गर्दिनथी खाली रुन्थी मात्रै, दिदी रिंकुले भनिन्, उसलाई सबै दिदीबहिनीसँग बोल्न र भेट्न बन्देज थियो। अन्तिमपटक फोनमा कुरा हँुदा ऊ बोल्नै सकिन। १० मिनेटसम्म रोइमात्रै रही। रेखादेवीले आफूमाथि भइरहेको शारीरिक तथा मानसिक यातनाका विषयमा माइतीलाई सुनाएकी थिइन्। रिंकुले भनिन्, प्रहरीमा जान भनेकी पनि हुँ। तर, ऊ इज्जत जान्छ भनेर बोल्नै चाहिन। टीभी दिइदिनुस् भनेर रुन्थी। लकडाउनका बेला एक्लै पारेर मारेछन्। रोशन र रिंकुले सञ्जय, उनका बुवा नागेन्द्र, काका देवेन्द्र ठाकुर मिलेर मारेको आरोप लगाए। हत्यालाई आत्महत्या करार गर्न पैसा खर्च गरे, सेटिङ गरे, उनीहरूको दाबी छ। सञ्जय र उनको परिवारका सदस्य गाउँमा खुलेआम डुलिहिँडेका छन्। आफूविरुद्ध मुद्दा गरे परिवारै सखाप बनाइदिने भन्ने सञ्जयको धम्कीपछि रोशनले गाउँ छाडेका छन्। गाउँमा ओछ्यान परेका बुवाआमा र श्रीमती छन्। बैनीलाई सुख हुन्छ भनेर राम्रो धनी परिवार भनेर जग्गा बेचेरै पनि बिहे गरिदियौँ, ललितपुर सानेपास्थित एक सिलाइ पसलमा भेटिएकी रिंकुले भनिन्, यही सुख भयो कि बिहे गरेको ११ महिनामा ८ महिनाको गर्भवतीको शव उठाइदियो। तराईमा अझै दाइजोका कारण चेलीको हत्या भइरहेको उनको गुनासो छ। गरिबका छोरीहरू बाच्नै नपाउने ?, उनको प्रश्न छ, कानुनलाई हात लिएर अपराधी गाउँगाउँ डुलिहिँड्ने ? उसलाई देखेर गाउँका छोरी चेली कसरी सुरक्षित महसुस गर्छन् ?"
बाघ बाँके निकुञ्जको उद्धार केन्द्रमा,"गुलरिया : पछिल्लो समय बर्दियाको खाता जैविकमार्ग क्षेत्रमा मानवीय लगायत पशुधनको क्षति पुर्याउँदै आएको आदमखोर बाघ नियन्त्रणमा निइएको छ । बाघलाई बाँके राष्ट्रिय निकुञ्जको उद्धार केन्द्रमा पठाइएको छ । निकुञ्जको प्राविधिक टोलीले पाटेबाघलार्ई नियन्त्रणमा लिएको हो । आक्रामक बाघ नियन्त्रण गर्न विज्ञसहितको टोली संवेदनशील क्षेत्रमा परिचालन गरिएको बर्दिया राष्ट्रिय निकुञ्जका प्रमुख संरक्षण अधिकृत विष्णुप्रसाद श्रेष्ठले बताए । हामीले दुई दिनमा दुईवटा बाघ नियन्त्रणमा लिन सफल भएका छौं । खाता क्षेत्रमा नियन्त्रण गरिएको बाघ १० वर्षको छ । पछिल्लो समय खाताक्षेत्रको घटनापछि राखिएको क्यामरामा पटकपटक परेको बाघ हामीले नियन्त्रणमा लिएका हौं, उनले भने, बर्दिया राष्ट्रिय निकुञ्जको उद्धार केन्द्रमा दुई वटा बाघ पहिले देखिनै छन् । ठाउँ अभावले खाताबाट नियन्त्रणमा लिएको बाघ बाँके राष्ट्रिय निकुञ्जको उद्धार केन्द्रमा पठाएका छौं । बर्दियाको गेरुवा गाउँपालिका क्षेत्रको आक्रामक पाटे बाघ निकुञ्जले बुधवार नियन्त्रणमा लिएको थियो । विशेष प्रविधिबाट अनुगमन गरी पहिचान गरिएको बाघ सूई मार्फत लठ्याउने विधि (डार्ट) मार्फत नियन्त्रणमा लिइएको हो । बाघको पहिचान गर्न निकुञ्जले गेरुवाकर्णाली नदी तटीय क्षेत्रमा अटोमेटिक क्यामरा जडान गरी आधा महिनादेखि अनुगमन गरेको उनले प्रष्ट्याए । गेरुवा क्षेत्रमा मानवीय तथा पशुधन क्षति गर्ने बाघ ११ वर्षको छ । यससँगै संवेदनशील क्षेत्रमा घटनामा कमी आउने निकुञ्जको विश्वास छ । जंगल क्षेत्रमा जथाभावी प्रवेश नगर्न संरक्षण अधिकृत श्रेष्ठले अनुरोध गरेका छन् ।"
मीना हत्या प्रकरण : चारजनालाई थुनामा राख्न आदेश,"डोटी : दिपायल सिलगढी नगरपालिका२ पुनेपाटाकी २२ वर्षीया मीना ढोलीका हत्या अभियोगमा चारजना थुनामा परेका छन् । जिल्ला अदालतले मृतक मीनाका श्रीमान् प्रकाश, ससुरा प्रेम , सासू दुर्गा र उनकी बहिनी रम्भा दमाईँलाई पुर्पक्षका लागि थुनामा राख्न आज आदेश दिएको हो । गत फागुन ६ गते मीनाको घरमै घाँटी थिचेर हत्या भएको हुनसक्ने जनाउँदै प्रहरीले सरकारी वकिलमार्फत जिल्ला अदातलमा जाहेरी दिएको थियो । अनुसन्धानका क्रममा परिवारका सदस्यलाई पुर्पक्षका लागि थुनामा राख्न आदेश दिएको जिल्ला प्रहरी कार्यालयका प्रहरी निरीक्षक कान्तिराज जोशीले जानकारी दिए। बलात्कारी बाबुलाई २५ वर्ष कारागार छोरी बलात्कार गरेका आरोपमा पक्राउ परेका जोरायल गाउँपालिका५ का डम्बर विकलाई जिल्ला अदातलले २५ वर्षको कारावास सजाय सुनाएको छ । जिल्ला अदालतका न्यायाधीश विदुर काफ्लेको एकल इजलासले निज विकले बलात्कार गरेको ठहर्याई सजाय सुनाएको छ। गत असोजमा आफ्नै छोरी बलात्कार गरेको भनी विककी श्रीमतीले दिएको उजूरीका आधारमा उनलाई प्रहरीले पक्राउ गरेको थियो । घरमा आमा नभएका समयमा उनले पटकपटक छोरीलाई बलात्कार गर्ने गरेको प्रमाणित भएपछि अदालतले निज विकलाई कारावास सजाय सुनाएको बताइएको छ ।रासस"
मिलेमतोमा दुर्घटना गुपचुप,"विराटनगर : दुर्घटना गराउने पक्षले उपचार खर्च नब्यहोरेपछि विराटनगरको एउटा अस्पतालबाट बच्चा लिएर बाबुआमा सुटुक्क भागेका छन्। दुर्घटनामा घाइते भएका तीन वर्षीय बालक कार्तिक सदालाई लिएर बाबु जगदीश र आमा गेनादेवी सदा विराट नर्सिङ होमबाट भागेका हुन्। उनीहरू सिरहास्थित सिरहा नगरपालिका१४ खिरौनाका हुन्। मंसिर २० गते सिरहा१३ का वडाध्यक्ष सचिन साहको ज२त ७०३ नम्बरको ट्याक्टरले सिरहा१४ लबटोलीमा ठक्कर दिँदा नाबालक कार्तिक गम्भीर घाइते बनेका हुन्। अस्पतालका प्रशासन प्रमुख पदम बिनाडीका अनुसार अत्यन्तै नाजुक अवस्थामा बालकलाई उपचारका लागि ल्याइएको थियो। बचाउन नसकिने भन्दै अरू अस्पतालले लिन नमानेपछि अभिभावकले कार्तिकलाई नर्सिङ होम पुर्याएका हुन्। नाबालकको दाहिने आँखाको दृष्टि गुमेको छ। आवाज बिग्रिएर राम्ररी बोल्न सक्दैनन्। बिनाडीका अनुसार कार्तिकलाई झन्डै दुई महिनासम्म भेन्टिलेटर, आईसीयू हुँदै बच्चा वार्डमा राखेर उपचार गरियो। माघ १६ गते नै डिस्चार्ज गरिदिए पनि उपचारबापतको सबै पैसा नतिरेको भन्दै घर लैजान नदिएर बालकलाई डेढ महिना अघिदेखि अस्पतालमै बन्धक बनाइएको थियो। बन्धक बनाइएका छोरा रुँघेर बसेका बाबुआमा उनलाई लिएरै गत सोमबार दिउँसो विराटनगरबाट भागेका हुन्। प्रशासन प्रमुख बिनाडीका अनुसार अस्पतालमा उपचार बापत ७ लाख १९ हजार ८ सय २८ रुपैयाँ खर्च भएको छ। जसमा वडाध्यक्ष साहले ३ लाख ५१ हजार सुरुमै तिरिदिएका थिए। ३ लाख ६८ हजार ८ सय २८ रुपैयाँ तिर्न बाँकी छ। बिनाडीका अनुसार औषधिको ८८ हजार र होटलमा खाना र नास्ताको ६० हजार रुपैयाँ पनि तिर्न बाँकी नै छ। दुर्घटनामा कसैको शरीरको अंगमा क्षति पुगेमा वा गुमेमा अंगभंग मुद्दामा कारबाही गर्नुपर्ने कानुनी व्यवस्था छ। क्षतिपूर्ति एवं उपचार खर्च दुर्घटना गराउनेले बेहोर्नु पर्छ। तर प्रहरीले भने गुपचुप राखेर घटनालाई नै मोड्दै नियमअनुसार कारबाही नगरेको र उपचार खर्च पनि नतिराएको पाइएको छ। दुर्घटना गराउने ट्याक्टरचालक सिरहा१४ का धनवीर सदालाई प्रहरीले अभद्र व्यवहारको मुद्दा मात्रै चलाएको खुलेको छ। सवारी चालक अनुमतिपत्र (लाइसेन्स) पनि नभएका उनी जिल्ला प्रशासन कार्यालयबाट धरौटीमा छुटिसकेका छन्। बिना लाइसेन्स सवारी चलाएर दुर्घटना गराएमा कारबाही बढी हुने कानुनी व्यवस्था छ। मुद्दामा दुर्घटनाको कुनै विषय नछुवाइएको प्रहरी स्रोतले बतायो। तर जनप्रतिनिधि एवं राजनैतिक दलका नेताहरूको दबाब र प्रभावमा परेको प्रहरीले भने मिलेमतोमा घटनालाई अर्कोतिर बंग्याइदिएको स्रोतले बतायो। अस्पतालका एक कर्मचारीका अनुसार सिरहा प्रहरी प्रमुख एसपी सुदीपराज भण्डारीले ट्याक्टर धनी वडाध्यक्षले उपचारको पैसा तिर्न नसक्ने भन्दै बिरामीलाई त्यत्तिकै मिलाएर छाडिदिन बारम्बार दबाब दिएका थिए। आर्थिक अवस्था कमजोर भएका बच्चाका बाबुआमा ज्यालामजदुरी गरेर जीविका चलाउँदै आएका थिए। अन्नपूर्णसँगको टेलिफोन सम्पर्कमा बाबु जगदीशले ऋण खोजेको पैसा सकिएपछि भोकभोकै परेकाले आफूहरू बच्चा लिएर अस्पतालबाटै भाग्न बाध्य भएको बताए। उनले उपचारमा सहयोग गरिदिन धेरैतिर हारगुहार गर्दा पनि कसैले वास्ता नगरेको बताए। माया मारेको छोरो जेनतेन बाँचे पनि प्रहरीले घटनामा उल्टो भूमिका खेलिदिँदा न्याय पाउन नसकेको उनको गुनासो छ। वडाध्यक्ष साहले उपचारको पैसा तिरिसकेको दाबी गरेका छन्। प्रहरी कार्यालयमा सबै राजनैतिक दल र अगुवा तथा जनप्रतिनिधिबीचको सहमति अनुसार उपचारबापत ५ लाख ७५ हजार रुपैयाँ दिइसकेको उनले बताए। एसपी राजभण्डारीले बिरामी भाग्नु अस्पतालको कमजोरी भएको सुनाए। यस घटनामा प्रहरीले केही गर्न नसक्ने भएकाले अहिलेसम्म जति भयो त्यसैमा सबैले चित्त बुझाउनुपर्ने जिकिर राजभण्डारीको छ।"
घुससहित मालपोतका कर्मचारी पक्राउ,महेन्द्रनगर: मालपोत कार्यालय कञ्चनपुरका एक कर्मचारी सेवाग्राहीबाट घुस लिइरहेको अवस्थामा रंगेहात पक्राउ परेका छन् । मालपोत कार्यालयका शाखा अधिकृत लोकराज जोशीलाई अख्तियार दुरुपयोग अनुसन्धान आयोगको महेन्द्रनगरस्थित कार्यालयको टोलीले बिहीबार पक्राउ गरेको हो । अख्तियारको महेन्द्रनगरस्थित कार्यालयका सूचना अधिकारी हरिशचन्द्र जोशीले सेवाग्राहीबाट कित्ताकाट गरेवापत २४ हजार घुस लिइरहेको अवस्थामा पक्राउ गरिएको बताए ।
गरिबीमै छन् चेपाङ,"गोरखा : सीमान्तकृत समुदाय लक्षित कार्यक्रममा सरकारी र गैरसरकारी संस्थाले बर्सेनि ठूलो रकम खर्च गरिरहेका छन्। तर, चेपाङ समुदायका समस्या जहाँको त्यहीँ छन्। जीवनस्तर सुध्रिएको छैन। अझै पनि उनीहरू पाखा, पखेरोमा खनीखोस्री गरेर जीवन गुजारिरहेका छन्। गोरखाको गण्डकी गाउँपालिका७ छतिवनगैराका ८१ वर्षीय सन्तबहादुर चेपाङ आफूहरूको भाग्यमै गरिब हुन लेखेको तर्क गर्छन्। धनी हुने कुरा मान्छेको हातमा नहुने उनको बुझाइ छ। सन्तबहादुर भन्छन्, चेपाङको छोरोलाई भगवान्को घरदेखि नै गरिब बनाएर पठाएको हो। उस जुनीमा महादेवले धोक्रोभरि खरानी भरेर पठाएको हो रे चेपाङलाई। त्यही भएर हामी कसै गरे पनि धनी हुन नसकेको। आफ्नो समुदायमा धान उब्जिने खेत नभएको र पखेरो बारीमा राम्रो उत्पादन नहुँदा जीवनस्तर सुधार नभएको उनको बुझाइ छ। सन्तबहादुर मात्रै होइन उनको समुदायका अधिकांशको आफ्नै बारीको अन्नले तीन महिनाभन्दा बढी खान पुग्दैन। ऐलानी पखेरो धेरै भए पनि उब्जनी राम्रो हुँदैन। सधैं बेसाहाकै भर पर्नुपर्ने र बेसाउन नसक्नेले गिठा, भ्याकुर खाने गरेका सन्तबहादुरले बताए। मादक पदार्थमा धेरै रमाउने र कमाइ सञ्चित नगर्दा आफ्नो समुदायको जीवनस्तर सुधार नभएको क्षेत्रीखोलाका लालबहादुर चेपाङ बताउँछन्। भन्छन्, दिनभरि कमाउँछौँ, साँझ परेपछि रमाउँछौँ। कसरी उँभो लाग्ने ? अल्छी त होइन हामी। हामीले जति दुःख कल्ले गर्छ र ? रक्सी खाएर पैसा खर्च गर्ने विगतदेखिको प्रवृत्ति सुधार नभएको उनले बताए। चेपाङ समुदायमा बालविवाह गर्ने, धेरै सन्तान जन्माउने र लेखपढ नगर्ने जस्ता समस्या छन्। स्थानीय सावित्री चेपाङ भन्छिन्, १५ वर्ष पुगेपछि बिहे गर्ने तरखर गर्छन्। अनि बच्चा जन्माउन थाल्छन्। स्कुल पढ्ने बेलामा सबै जना यस्तै भएपछि यहाँको अवस्था सुध्रिँदैन। कलिलै उमेरमा पढाइ छाडेर घर व्यवहारको बोझ थपिँदा आफ्नो समुदायको स्तर सुधार नभएको उनले बताइन्। अशिक्षा, बालविवाह, बहुविवाह, धेरै सन्तान जन्माउने परम्पराले चेपाङ समुदायको जीवनस्तर सधैं अभावमा रहेको चेपाङ संघ गोरखाका अध्यक्ष भीमलाल चेपाङ बताउँछन्। पढ्न पनि नसक्ने, घर छोड्न पनि नसक्ने र कमाउन टाढा नजाने भएकाले धेरैको आर्थिकस्तर कमजोर रहेको उनले बताए। भीमलालका अनुसार केहीले मुग्लिन, मनकामनालगायत आसपासका होटल र राजमार्गमा दैनिक ज्यालादारीमा काम गर्छन्। गोरखाका साविकका घ्याल्चोक, भुम्लिचोक, ताङ्लिचोक, ताक्लुङ र मकैसिङ गाविसमा चेपाङ समुदायको बसोबास छ। गोरखाका करिब आठ सय घरधुरीमा तीन हजार पाँच सय ४२ जना चेपाङको बसोबास रहेको भीमलालले जानकारी दिए। चेपाङ समुदायको जीवनस्तर उकास्न सरकारको जनता आवास कार्यक्रम छ। इको नेपाल, फेस नेपाल, चेस नेपाल, पद्धति विकास सेवा केन्द्र, एकीकरण नेपाललगायतका गैरसरकारी संस्थाले विगतमा काम गरे पनि अहिले ती संस्था क्रियाशील छैनन्।"
वीरगन्जसहितका नाका खुलाउने सीसीएमसीको निर्णय,काठमाडौं : कोरोनाका संक्रमणसँगै गत वर्षदेखि बन्द भएका वीरगन्जसहितका भारतसँगका नाका बिहीबारदेखि खुला हुने भएका छन्। उपप्रधानमन्त्री ईश्वर पोखरेल नेतृत्वको उच्चस्तरीय केन्द्रीय कोभिड १९ व्यवस्थापन केन्द्र (सीसीएमसी) को बैठकले यस्तो निर्णय गरेको हो। बिहीबार प्रधानमन्त्री तथा मन्त्रिपरिषद्को कार्यालयमा बसेको सीसीएमसीको बैठकले नेपाल र भारतबीच यातायात सञ्चालन गर्नका लागि सिफारिस गर्ने निर्णय छ। यसअघि माघ ११ को मन्त्रिपरिषदको बैठकले वीरगन्जसहित देशभरका ३० वटा स्थलनाका खोल्ने निर्णय गरेर सम्बन्धित जिल्ला प्रशासन कार्यालयलाई परिपत्र गरेको थियो। वीरगन्ज नाका नखुल्दा वीरगन्जसहित आसपासका होटलको कारोबार र पर्यटकीय गतिविधि खस्किएको छ। नाका खोल्न माग गर्दै होटल तथा पर्यटन व्यवसायी संघ पर्सा र पर्यटन पत्रकार संघ पर्साले बुधबार उप्रप्रधानमन्त्री पोखरेललाई ज्ञापनपत्र बुझाएको थियो। मन्त्री निवासमै पुगेर दुवै संघले ज्ञापनपत्र बुझाएका हुन्। वीरगन्ज र यस आसपासका होटल तथा रिसोर्टमा ७० देखि ८० प्रतिशत भारतीय पर्यटकको भरमा चल्ने गर्छन्। पूर्ववत् अवस्थामा पर्यटकीय गतिविधि सुचारु गर्न गत साता होटल तथा पर्यटन व्यवसायी संघ पर्साले पर्यटन पुनरुत्थानका लागि साझेदारी कार्यक्रमको घोषणा गरेको छ। एक वर्ष नाका बन्द हुँदा वीरगन्जका होटल रेस्टुरेन्टको करिब सवा ६ अर्ब लगानी जोखिममा परेको व्यवसायी बताउँछन्। भारतले कात्तिक ६ देखि नेपालतर्फका नाका खुला गरिसकेको छ।
नातिनी बलात्कार कसुरमा आजीवन कारावास,"उदयपुर : आठ वर्षीया नातिनीलाई बलात्कार गरेको आरोपमा पक्राउ परेका एक व्यक्तिलाई जिल्ला अदालतले कसुरदार ठहर गरेको छ । जिल्ला न्यायाधीश माधवप्रसाद सिलुवालको एकल इजलासले त्रियुगा नगरपालिकाका ५६ वर्षीय वृद्धलाई आजीवन कारावाससहित थप चार वर्षको कैद सजायको फैसला सुनाएको छ । त्यसैगरी, जरिवानाबापत ४० हजार रुपैयाँ र सरकारले स्थापना गरेको पीडित राहत कोषमा चार हजार चार सय रुपैयाँ भराउन पनि अदालतले आदेश गरेको स्रेस्तेदार धनबहादुर कार्कीले बताए । कसुरदारले साउन १२ गते घरमा कोही नभएका बेला पीडितलाई बलात्कार गरेको भन्दै परिवारबाटै भदौ ९ गते जिल्ला प्रहरी कार्यालयमा जाहेरी परेको थियो । तत्काल पक्राउ परेका आरोपितलाई अदालतले असोज २ गते पुर्पक्षका लागि थुनामा राख्न आदेश दिएको थियो ।"
फोहोर व्यवस्थापनमा लापरवाही गरेको भन्दै तालाबन्दी,"इटहरी : फोहोर व्यवस्थापनमा लापरवाही गरेको भन्दै इटहरी१९ भवानीपुरका बासिन्दाले इटहरी उपमहानगरपालिकाको वातावरण शाखा र वेस्ट एण्ड इन्भारो मेनेजमेन्ट प्रालिको कार्यालयमा ताला लगाएका छन् । जंगलछेउ खुला स्थानमा फोहोर फालेर जलाएको कारण बस्नै नसकिने अवस्था उत्पन्न भएको भन्दै आक्रोशित स्थानीयको समूहले तालाबन्दी गरेको हो । पटक पटक भन्दा पनि फोहोर फाल्न र जलाउन छाडेको छैन, स्थानीय कृष्ण चौलागाईले भने, आज बिहान मात्रै दुईजना बिरामी भएर धरान पुर्याइयो, बिरामी हुने डरले मैले मेरो आमालाई अर्को गाउँमा सारेको छु । इटहरीबाट संकलन गरिएको फोहोर अहिले इटहरी र रामधुनी नगरपालिकाको सीमामा पर्ने चारकोसे झाडीमा जलाउने गरिएको छ । जसको धुँवाले बस्नै नसकिने अवस्था उत्पन्न भएको भन्दै स्थानीयले पटक पटक विरोध जनाउने गरेका छन् । बेलाबेलामा फोहोर फाल्न गएका ट्रयाक्टरलाईसमेत अवरोध गरेपनि फोहोर फाल्न नरोकिएको उनीहरुको गुनासो छ । गाउँ नै छाड्नुपर्ने अवस्था उत्पन्न भएको भन्दै स्थानीयले तालाबन्दीमा उत्रिनुपरेको बताए । फोहोरबाट बायोग्याँससमेत निकाल्ने भन्दै निजी कम्पनीले फोहोर व्यवस्थापनको जिम्मेवारी लिए पनि फोहोर उठाएर फाल्ने काम मात्र गरिरहेको छ । इटहरीमा ल्याण्डफिल्ड निर्माणाधिन रहेकोले फोहोर व्यवस्थापनको समस्या समाधान हुन सकेको छैन । ल्याण्डफिल्ड साइटको लागि उपमहानगरपालिकाले हालसम्म १३ करोड बढी खर्च गरिसकेको छ । वेस्ट एण्ड इन्भारो मेनेजमेन्ट प्रालिका प्रबन्धक मानध्वज मोक्तानले र उपमहानगरपालिकाले समयमा ल्याण्डफिल्ड साइड नबनाइदिएका कारण जंगलमा फाल्नुपरेको बताए ।"
चार महामारी भोगेका जोशी,"ललितपुर : वाङ्मय शताब्दी पुरुष सत्यमोहन जोशी १ सय २ वर्षका भए। संस्कृतिविद् जोशीले कोरोना भाइरससम्म आइपुग्दा विभिन्न प्रकारका महामारी सामना गरेका छन्। कोरोना भाइरस महामारीका कारण वर्षदिनदेखि एक खालको आइसोलेसनमा बसिरहेको जोशी बताउँछन्। उनले बाहिर कार्यक्रममा जान कम गरेका छन्। घरमा आउनेसँग नभेटी हुँदैन। दूरी कायम गरी भेट गर्छन्। हालसम्म कुनै औषधि नखाएको बताउने जोशीले कोरोनाका कारण अप्ठ्यारो थपिएको महसुस गरेका छन्। उनले कोरोनाविरुद्धको खोप भने लगाएका छैनन्। जोशीले थाहा पाएको पहिलो महामारी बिफरको थियो। जति बेला उनी ६७ वर्षका थिए। त्यो बेला खोप लगाउने चलन थिएन। बिफर नआओस् भनेर नाडीमा सियोको टुप्पोले घोचेर वैद्यहरूले औषधि लगाइदिन्थे। त्यसरी औषधि लगाइदिने मान्छेलाई कै वैद्य भनिन्थ्यो। नेवारी भाषामा कैको अर्थ खटिरा हो। त्यसैले कै वैद्य अर्थात् खटिराको उपचार गर्ने भनेर चिनिन्थ्यो। जसलाई सियोले घोचेको हुँदैनथ्यो, उनीहरूको अनुहारभरि खोपिल्टै खोपिल्टाजस्तो (छ्याके) बिफरको दाग देखिन्थ्यो। तर, त्यो खटिरा कसैलाई आफैँ पनि आउँथ्यो। कसैलाई सथ्र्यो। जसलाई सियोले घोचेर औषधि लगाइएको हुन्थ्यो, उनीहरूको अनुहारमा दाग कम देखिन्थ्यो। नघोच्नेहरूको अनुहार नराम्ररी बिग्रिएको हुन्थ्यो। बिफर एकदमै चिलाउने, दुख्ने, फोका आउने रोग थियो। यो महामारीले धेरैलाई प्रभावित बनायो। सानै भएकाले जोशीलाई धेरै कुरा सम्झनामा छैन। तर, नाडीमा कै वैद्यले उपचार गरेकाले त्यस्तो कुनैै समस्या नभएको जोशी सुनाउँछन्। उनले देखेको अर्को महामारी औलोको थियो। निकै पछि आयो। तर, काठमाडौंमा लामखुट्टेले टोकेको पनि थाहा थिएन उनलाई। मुलुकभरि औलो उन्मूलन गर्ने भनेर सरकारले अभियान चलाएको थियो। तर, खोप थिएन। औषधि छर्किएर लामखुट्टे निर्मूल बनाइन्थ्यो। कसरी उपचार बिफर : सियोले नाडीमा घोचेर औषधि औलो : औषधि छिटकेर लामखुट्टे मारिन्थ्यो हैजा : धेरै पछि खोप कोरोना : खोप अर्को महामारी हैजाको थियो। देवीदेउता रिसाएका कारण हैजाको महामारी आयो भन्ने विश्वास गरिन्थ्यो। नेवारहरूले समेःवजी बनाएर देउताका अगाडि राख्थे। भजनकीर्तन गर्ने चलन थियो। खोप धेरै पछि मात्रै आयो। पढ्न तथा यताउता कामका लागि बाहिर जाँदा टाइफाइट र हैजाको खोप लगाउनुपर्ने भयो। त्यसपछि आफूले पनि खोप लगाएको उनी सुनाउँछन्। जोशी र ९८ वर्षीया पत्नी राधादेवीले हालै मृत्युपछि शरीर दान गर्ने घोषणा गरेका छन्। यस्तो निर्णय गर्न ठूलो त्याग चाहिने उनको बुझाइ छ। सितिमिति त्यागले यस्तो निर्णय गर्न सक्दैन। मैलेचाहिँ त्याग गर्न सकेँ, उनी भन्छन्। जटिल स्वास्थ्य समस्या नभएकाले चिकित्सा विज्ञान पढ्नेहरूका लागि मरणोपरान्त शरीर दिन चाहेको उनी बताउँछन्। आफ्नै इच्छाले मेरो शरीर विद्यार्थीका निम्ति दिने प्रण गरेको हुँ, उनी भन्छन्, मेरो कुनै अंगले काम गर्छ भने त्यो म अरूलाई दिन चाहन्छु। मेरो मुटु, कलेजो, फोक्सो, आँखाले काम गर्यो भने कसैलाई काम लागोस् भन्ने सोचाइ हो। कुनै अंगले काम नगरे पनि अध्ययनका लागि काम लाग्न सक्ने उनको भनाइ छ। नेपाली धर्म संस्कृतिअनुसार मरेपछि जलाएपछि आत्माले शान्ति पाउँछ भन्ने विश्वास भए पनि आफ्नो देहान्तपछि त्यस्तो गर्नुपर्ने उनी बताउँछन्। उनको रेखदेखमा खटिएकी नर्स पुनम भुसालका अनुसार जोशीलाई करिब महिना दिनदेखि कमजोरी महसुस भएको छ। तर, विस्तारै सन्तुलनमा आउँदै छन्। जोशी वैशाख ३० गते १ सय ३ वर्ष पुग्दै छन्।"
मालपोत अधिकृत ७९ हजार घुससहित पक्राउ,काठमाडौं : भूमिसुधार तथा मालपोत कार्यालय कञ्चनपुरका मालपोत अधिकृत लोकराज जोशी ७९ हजारघुससहित पक्राउ परेको छन्। अख्तियार दुरुपयोग अनुसन्धान आयोगको टोलीले २४ हजार अतिरिक्त रकम र ५५ हजार गरी ७९ हजार स्रोत नखुलेको रकमसहित नियन्त्रण लिएको हो । जग्गा नामसारी तथा अंशबण्डा गरिदिएवापत सेवाग्राहीसँग घुस रकम माग गरिरहेको भन्ने सूचना एवं उजुरी निवेदनका आधारमा अख्तियारले उनलाई पक्राउ गरेको हो । मालपोत अधिकृत जोशीलाई मालपोत कार्यालय कञ्चनपुर नजिकै रहेको सिटी क्याफे पछाडिबाट नियन्त्रणमा लिई थप अनुसन्धान भइरहेको अख्तियारका प्रवक्ता एवं सहसचिव नारायणप्रसाद रिसालले जानकारी दिए । ।
सैनिक मुख्यालयमा आगलागी,"काठमाडौं : भद्रकालीस्थित नेपाली सेनाको मुख्यालयमा भएको आगलागी नियन्त्रणमा आएको छ। आर्मी अफिसर क्लब नजिकै अवस्थित प्रधान सेनापतिको पुरानो कार्यालयको दोस्रो तलामा बिहीबार दिउँसो भएको आगलागी नियन्त्रणमा आएको नेपाली सेनाले जनाएको हो । नेपाली सेनाका प्रवक्तासमेत रहेका सहायक रथी सन्तोष बल्लभ पौडेलका अनुसार विद्युत सर्ट भएर आगलागी भएको बताए । विद्युत सर्ट भएर लागेको आगो भर्खरै नियन्त्रणमा आएको छ, सेनाका प्रवक्ता पौडेलले अन्नपूर्ण अनलाइनसँग भने, समयमै आगो नियन्त्रणमा आएकाले कुनै पनि क्षति भएको छैन ।"
गुरुलाई गाउँपालिकाको दक्षिणा,"डोटी : शिक्षकलाई प्रोत्साहन र सम्मान गर्न डोटीको केआईसिंह गाउँपालिकाले गुरु दक्षिणा दिने भएको छ। सामुदायिक विद्यालयका सबै शिक्षकलाई वार्षिक एक हजार दुई सय रुपैयाँ दिने तयारी गरिएको हो। गुरु पुर्णिमाको अवसर पारेर मासिक एक सय रुपैयाँ वितरण गरिने गाउँपालिका अध्यक्ष लोकेन्द्र शाहीले जानकारी दिए। सिकाइ पद्धतिलाई प्रभावकारी र व्यवस्थित बनाउन यस्तो अभ्यास सुरु गरिएको उनले बताए। पछिल्लो समय सरकार, समाज र विद्यार्थी अभिभावकले समेत शिक्षकलाई हेर्ने दृष्टिकोण विगतको जति सकारात्मक छैन, शाहीले भने, गुरु भगवान् सरहको भूमिकामा हुन्छन् भन्ने दर्साउन गाउँपालिकाले गुरु दक्षिणा दिने निर्णय गरेको हो। केआईसिंह गाउँपालिकाका सामुदायिक विद्यालयमा २ सय ६ जना शिक्षकशिक्षिका कार्यरत रहेका गाउँपालिका शिक्षा शाखाका निमित्त प्रमुख तेजबहादुर ऐरले जानकारी दिए। केन्द्र र प्रदेश सरकारले शिक्षकलाई सम्बोधन गर्न नसकेकाले स्थानीय तहको यो कार्यले हौसला बढेको सरस्वती मावि रानागाउँका प्रधानाध्यापक मीन रानाले बताए। राना जस्तै उत्साहित छन् भुवनेश्वरी आधारभूत विद्यालयका शिक्षक हरि सुदामा जैसी। केआईसिंह बाहेक सुदूरपश्चिम प्रदेशमा अन्यत्र यस्तो अभ्यासको तयारी गरिएको छैन। गाउँपालिकाले दलित, अति विपन्न, अपांग, अनाथ तथा जेहेनदार विद्यार्थीलाई छात्रवृत्ति दिने व्यवस्था गरिएको सो गाउँपालिकाका शिक्षा शाखाका निमित्त प्रमुख ऐरले बताए। गत वर्ष कक्षा ११ र १२ का ४२ र ९ र १० मा अध्ययनरत सय छात्रछात्रालाई छात्रवृत्ति वितरण गरिएको उनले जानकारी दिए। विद्यालयले कक्षा १ देखि ५ सम्म स्थानीय पाठ्यक्रम तयार गरिसकेको छ। आगामी शैक्षिकसत्र देखि स्थानीय पाठ्यक्रम पठनपाठन गर्ने तयारी भएको ऐरले बताए।"
यसरी आउँदै छ मेलम्ची,"काठमाडौं : मेलम्चीको पानीले तिर्खा मेट्ने काठमाडौंवासीको चाहना यही महिना पूरा हुँदै छ। सिन्धुपाल्चोकको अम्बाथानबाट सुन्दरीजलसम्म साढे २६ किलोमिटर सुरुङ परीक्षण भइसकेको छ। सुन्दरीजलमा १७ करोड लिटर क्षमताका दुई ठूला प्रशोधन केन्द्र छन्। मेलम्चीबाट आउने १७ करोड लिटर पानी दैनिक ती प्रशोधन केन्द्रमा प्रशोधित हुन्छ। प्रशोधन केन्द्रबाट पाइपलाइनमार्फत चैत १५ गतेदेखि पानीट्यांकीमा पानी पठाइने मेलम्ची खानेपानी आयोजनाका कार्यकारी निर्देशक तिरेशप्रसाद खत्रीले बताए। काठमाडौं उपत्यका खानेपानी लिमिटेड (केयूकेएल)अन्तर्गत आयोजना कार्यान्वयन निर्देशनालयका उपनिर्देशक उज्ज्वल प्रजापतिका अनुसार प्रशोधित पानी १० ठाउँमा रहेका पानीट्यांकीमा आउनेछ। काठमाडौंका मीनभवन, अनामनगर, आरुबारी, महांकाल, बाँसबारी, बालाजु, पानीपोखरी, कीर्तिपुर, भक्तपुर बोडे, ललितपुर खुमलटारमा पानीट्यांकी छन्। भक्तपुर कटुन्जेमा भने निर्माणाधीन छ। यी ट्यांकीको कुल क्षमता ७४ हजार ५ सय घनमिटर छ। यी ट्यांकीबाट मेलम्चीको पानी पाइपलाइनमार्फत सेवाग्राहीका धारामा आउनेछ। १ हजार १ सय किलोमिटर पाइपलाइन निर्माण भइसकेको उपनिर्देशक प्रजापतिले बताए। २ सय किमि पाइपलाइनको प्रारम्भिक परीक्षणसमेत गरिएको छ। पाइपलाइनको अन्तिम परीक्षण गरी पानी वितरण गरिनेछ। अन्तिम परीक्षण सक्न दुईतीन हप्ता लाग्ने जनाइएको छ। पानीट्यांकी र पाइपलाइनको पहिलो चरणको परीक्षण र सफाइको काम भइसकेको प्रजापतिले सुनाए। बाँकी ९ सय किमिको पाइपलाइन पानी आएपछि परीक्षण गर्दै वितरण गर्छौं, उनले भने। उनका अनुसार सुरुमा केयूकेएलका पुराना पाइपलाइनबाट चैत १५ गतेदेखि पानी वितरण गरिनेछ। १ लाख १० हजार धारा जडान गर्नुुपर्नेमा ८० हजार वटा जोडिएको छ। प्रत्येक घरमा चैतभित्र पानी पुर्याउने गरी काम भइरहेको उनले बताए। निर्देशनालयको आधा जनशक्ति तयारीमा लागेको छ, उनले भने, पाइपलाइन परीक्षण गर्ने, घरघरमा मिटर जोड्ने काम भइरहेको छ। केयूकेएलले काठमाडौंमा प्रतिदिन ९ करोडदेखि १६ करोड लिटरसम्म खानेपानी वितरण गरिरहेको छ। अब मेलम्चीको पानी १७ करोड लिटर थपिनेछ। यससँगै प्रतिदिन एक व्यक्तिले १ सय लिटर पानी पाउनेछन्। २०५५ सालमा मेलम्ची खानेपानी विकास समिति गठनपछि मेलम्ची खानेपानी आयोजनाको काम अघि बढेको थियो। सरकारले एसियाली विकास बैंकको सहयोगमा आयोजना सम्पन्न गर्न लागेको हो। सुरुङ निर्माण ०६५ सालमा थालिएको थियो। आयोजनाको सुरुवाती लागत १७ अर्ब ४३ करोड ७४ लाख रुपैयाँ अनुमान गरिएको थियो। हालसम्म सुरुङ, हेडबक्स, सडकलगायतमा २९ अर्ब ५० करोड खर्च भएको आयोजनाका अधिकारीको भनाइ छ। काठमाडौंको खानेपानीको माग पूरा गर्न यांग्री र लार्केबाट थप १७१७ करोड लिटर ल्याउने काम पनि अघि बढाइएको छ। त्यसको विस्तृत परियोजना प्रतिवेदन (डीपीआर) सम्पन्न भइसकेको छ।"
