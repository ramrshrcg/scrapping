शीर्षक,विवरण
सर्वसाधारणलाई राहत देऊ,"कोराना संक्रमण रोक्ने एकमात्र अचुक उपाय लकडाउनको अहिलेसम्म विकल्प देखिएको छैन। विश्व नै लकडाउनमा छ। नेपालमा पनि कोरोना संक्रमित संख्या दिनहुँ बढ्दोछ। बुधबारसम्म ५७ जना मात्र संक्रमण मामिला अगाडि आएको भनेर सरकार ढुक्क देखिन्छ। संक्रमितको संख्या थोरै आउनुको एउटै कारण हो परीक्षण अभाव। परीक्षण नै नगरी कोरोनाको विस्तार पहिचान हुन सक्दैन। सरकारले हालसम्म मुस्किलले ११ हजारको पनि परीक्षण (पीसीआर) गरेको छैन। सरकारले ५० हजारभन्दा बढी परीक्षण गरेको भनिएको द्रुत परीक्षण (आरडीटी) भरपर्दाे छैन। बरु यसकै कारण कोरोना संक्रमण विस्तार हुने जोखिम बढाएको छ। स्वास्थ्य उपकरण खरिदमा देखिएको अनियमितता, विवाद र ढिलाइले परीक्षण र उपचार दुवैमा असर परेको छ। आज दक्षिण कोरियाले कोरानोविरुद्घको लडाइँ जित्नुका धेरै कारणमध्ये परीक्षण विस्तार मुख्य हो। छिमेकी भारतमा पनि दैनिक एक लाख परीक्षण गर्ने घोषणा भएको छ। तर, हामीकहाँ तीन महिनाको अवधिमा ११ हजार परीक्षण नहुनुले नै संक्रमण कम छ भनेर सरकार ढुक्क मात्र भएको छैन, अथक प्रयासले कोरोना विस्तारलाई रोक लगाइएजस्तो गर्दैछ। सरकारको सोचाइ र व्यवहार छ लकडाउन गरिदिएपछि उसको दायित्व र धर्म पूरा भयो। तर, आम नागरिक गरिबी, अभावले विक्षिप्त छन्। कोही सीमामा अड्केका छन्। कोही बाटोमै अवरुद्घ भएका छन्। स्वास्थ्यको उचित बन्दोबस्तीसहित घर फिर्ता गर्न सरकारलाई सर्वोच्च अदालतले दिएको आदेश पनि पालना भएको छैन। जहाँको तहीं बसेका नागरिक भोकभोकै पर्न थालिसकेका छन्। त्यही भएर सयौं किलोमिटरको दूरी हिँडेरै पार गर्दै घर जान बाध्य भएका छन्। कतिपयका रोजगारी गुमेका छन्। भएको पैसा सकिएका छन्। आम्दानीको उपाय छैन, बरु आफ्नो घरमा पुगेर कुटोकोदालो गरेर भए पनि जीवन निर्वाह गर्न सकिन्छ भन्ने ध्येयले नागरिक पैदलै जान बाध्य भएका हुन्। तर, पनि सयौं किलोमिटर दूरी पार गरेर घर आइपुग्नै लाग्दा प्रहरीले जहाँबाट आएको हो उतै जाने फरमान जारी गर्दै आएका छन्। यसले नागरिक झन् बिचल्लीमा परेका छन्। यस्तै आपत् र विपत् पर्दा हो राज्यको सुव्यवस्था चाहिने। अघिपछि त नागरिकले राज्य वा सरकारसित के पो मागेका थिए र ? अर्कोतर्फ कोरोनाले मुलुकको अर्थतन्त्र चौपट तुल्याइसकेको छ। बेरोजगारी दर बढ्दै गइरहेको छ। उत्पादकत्व ऋणात्मक भइसकेको छ। यस्तो बेला अर्थतन्त्रलाई चलयमान तुल्याउन जरुरी छ। तर सरकार उसको आन्तरिक राजनीतिक समीकरण मिलाउँदै व्यस्त छ, उसलाई आमनागरिकप्रति वास्ता नै छैन। कल्याणकारी राज्य यहींनेर असफल भएको स्पष्ट छ। सत्तारुढ दलकै नेताहरूको ध्याउन सत्ता जोगाउन, हडप्न, आफू कार्यकारी हुनमै केन्द्रित छ। तर जनताले पाएका दुःखप्रति यिनलाई कुनै सरोकार छैन। विश्वका शक्तिशाली देशलाई समेत हायलकायल पारेको कोरोना नेपालजस्तो तन्नम मुलुकलाई नराम्ररी प्रभावित त पार्ने नै भयो। अरू शक्तिशाली देशको हालत त बिग्रियो हाम्रो के कुरा भयो र ? भन्दै राज्यसत्ता सञ्चालकले निच मारेर बस्ने हो भने त्योभन्दा नालायकीपन अरू केही हुँदैन। अहिलेको आवश्यकता हो भोका नागरिकलाई राहत र स्वास्थ्य क्षेत्रलाई प्राथमिकता। एकातिर लकडाउन कडाई गर्नैपर्ने बाध्यता छ तर प्रभावित नागरिकलाई राहत वितरणदेखि स्वास्थ्य क्षेत्रमा आवश्यक सबै उपकरण, सामग्रीको उचित व्यवस्थापन पनि उत्तिकै जरुरी छ। परीक्षण दायरा बढाउने, स्वास्थ्य सतर्कता अपनाउँदै कृषि र साना तथा मध्यमखाले उद्योग सञ्चालन हुन दिने, आपूर्ति जञ्जाल (सप्लाई चेन) सुव्यवस्थित बनाउने, कोरोनाबाट प्रभावित सबै क्षेत्रको मूल्यांकन गरी आर्थिक प्याकेज ल्याउन ढिलाइ भइसकेको छ। यसका लागि सरकारले अनुत्पादक क्षेत्रमा विनियोजन गरेको बजेट कटौती गर्ने, सांसद विकास कोषजस्ता भ्रष्टाचारको जोखिम तत्व उच्च रहेको विवादास्पद कार्यक्रम खारेज गर्नेलगायतका कृत्य तत्कालका आवश्यकता हुन्। अनि मात्र राज्य छ भन्ने अनुभूति होला।"
जुर्मुराउँदै मिनी संसद्,"काठमाडौं : कोरोना भाइरसको संक्रमणसँगै एक महिनादेखि निष्क्रिय बनेका संसदीय समिति अर्थात् मिनी संसद जुर्मुराउन थालेका छन्। संसदीय समिति सक्रियताको पछिल्ला दुई दृष्टान्त हुन्, सार्वजनिक लेखा समिति र विधायन व्यवस्थापन समिति। आइतबार लेखा समितिले स्वास्थ्य सामग्री खरिद काण्डको विषयमा सरकारलाई पत्र पठाएको छ। आइतबार नै विधायन समितिले कोरोनाको विश्वव्यापी महामारी र नेपालमा यसबाट परेको असर र समितिमा विचाराधीन नीति अनुसन्धान प्रतिष्ठान विधेयकका सम्बन्धमा छलफल गरेको छ। सरकारले कोरोना संक्रमण रोकथाम तथा नियन्त्रणका लागि चीनबाट स्वास्थ्य सामग्री खरिद गर्दा निजी कम्पनीलाई बिनाप्रतिस्पर्धा सम्झौता गरेको थियो। विवादमा तानिएपछि सो कम्पनीसँग सम्झौता रद्द गरेको थियो। सो सम्बन्धमा छानबिन गर्नका लागि समितिले सरकारलाई सात दिनभित्र आवश्यक कागजात उपलब्ध गराउन भनेको छ। समितिले स्वास्थ्य तथा जनसंख्या मन्त्रालयका सचिवलाई लेखेको पत्रमा भनिएको छ, मन्त्रालयको प्रतिक्रिया र त्यसलाई पुष्टि हुने आवश्यक कागजात तथा खरिद प्रक्रियामा भएर्गरेका सम्पूर्ण कागजात सात दिनभित्र समिति सचिवालयमा उपलब्ध गराइदिनुहुन निर्देशानुसार अनुरोध छ। लकडाउन एक महिना पूरा भएपछि समितिहरूले भर्चुअल संवादबाट आफ्नो सक्रियता बढाउँदै अहिले प्रत्यक्ष बैठकसमेत बोलाउन थालेका छन्। पछिल्लो पटक एकैदिन तीनवटा संसदीय समितिले प्रत्यक्ष बैठक गरेका छन्। गत शुक्रबार राष्ट्रियसभाअन्तर्गतका समिति विधायन व्यवस्थापन समिति, दिगो विकास तथा सुशासन समिति र राष्ट्रिय सरोकार समितिले प्रत्यक्ष छलफल चलाए। तीनवटै समितिले कोरोना भाइरस र लकडाउनलाई छलफलको विषयवस्तु बनाएका थिए। विधायन व्यवस्थापन समितिले छलफलपछि कोरोना रोकथाम तथा नियन्त्रण उच्चस्तरीय समन्वय समितिलाई लकडाउनमा छनोट नीति अवलम्बन गर्नेलगायत सुझाव दियो। कृषि क्षेत्रलाई व्यवस्थित सहज, व्यवस्थित र प्रभावकारी बनाउन सुझावसमेत समितिले दिएको थियो। संक्रमित क्षेत्र, संक्रमण जोखिमपूर्ण क्षेत्र, संक्रमण नरहेको, जिल्ला, सहरी, ग्रामीण, साना ठूला उद्योग सञ्चालित क्षेत्रसमेतको स्थान वर्गीकरण गरी आंशिक तथा पूर्ण लकडाउन गर्ने गरी छनोट नीति अवलम्बन गर्न समितिले सुझाएको छ। शुक्रबार नै बसेको राष्ट्रिय सभाको दिगो विकास तथा सुशासन समितिको बैठकले सरकारलाई कोरोना भाइरसको महामारीतर्फ ध्यान केन्द्रित गर्न निर्देशन दियो। सिंहदरबारमा बसेको बैठकले सरकारको ध्यान अरू नै विषयमा गइरहेको निष्कर्ष निकालेको थियो। यसअघि केही महत्वपूर्ण संसदीय समितिले भर्चुअल संवादबाट सक्रियता देखाउने प्रयास गरेका थिए। वैशाख २ गते शिक्षा तथा स्वास्थ्य समितिले भिडियोमार्फत आफ्ना सदस्यसँग छलफल गरेर छिटोभन्दा छिटो स्वास्थ्य सामग्री नेपाल ल्याएर स्थानीय तहसम्म पुर्याउन सरकारलाई निर्देशन दिएको थियो। यो संकटका बेला शिक्षा तथा स्वास्थ्य समितिको भूमिका महत्वपूर्ण हुने भएकाले सक्रियाताका विभिन्न प्रयास भइहेको सभापति जयपुरी घर्तीले बताइन्। सम्बन्धित निकाय, मन्त्री र मन्त्रालयसँग फोनमार्फत हामीले पहल गरिरहेका छौं, समितिका सदस्यहरूले पनि सूचना संकलन गरिरहनुभएको छ, म आफैंले सम्बन्धित निकायसँग कुरा गर्ने गरेकी छु, उनले भनिन्। लकडाउनपछि घर जान नपाएकाहरूलाई घर पठाउने र विदेशमा रहेका नेपालीलाई उद्धार गर्ने विषयमा समितिले पहल गरिरहेको घर्तीले जानकारी दिइन्। त्यस्तै कानुन, न्याय तथा मानवअधिकार समितिले वैशाख ६ गते समिति सदस्यहरूसँग भिडियो संवाद गरेको थियो। समिति सभापति कृष्ण भक्त पोखरेलले समिति सदस्यसँग छलफलपछि सरकारलाई विभिन्न सुझाव दिएको बताए। लकडाउनका समयमा हामीले धेरै उपाय खोज्यौ र खोजिरहेका पनि छौं, फोन संवाद र भिडियो उपयुक्त देखिए, उनले भने, यस्तो समयमा हाम्रो मानवअधिकार र न्याय समितिको भूमिका महत्वपूर्ण हुने भएकाले हामीले जुनसुकै माध्यमबाट सक्रिय रहनुपर्ने भएको छ। प्रतिनिधि सभाको राज्य व्यवस्था तथा सुशासन समितिले पनि सरकारलाई सुझाव दिइसकेको छ। बैशाख ७ गते सर्वपक्षीय उच्चस्तरीय समिति निर्माण गरी कोरोना भाइरसको महामारीविरुद्धको अभियान क्रियाशिल बनाउन र अन्य सुझाव सरकारलाई दिएको थियो। सभापति शशि श्रेष्ठले टेलिफोन, इमेल, भाइबर, म्यासेन्जरजस्ता माध्यमबाट समिति सदस्यहरूसँग सुझाव संकलन गरी सरकारलाई सुझाव पठाएकी समितिका शाखा अधिकृत राजन घिमिरेले जानकारी दिए।"
सरकार गठनविघटनमा कांग्रेस सहभागी नहुने,"काठमाडौं : सत्तारुढ दल नेकपाभित्र विवाद चर्किरहेका बेला प्रमुख प्रतिपक्षी नेपाली कांग्रेसले सरकारको वैधानिकतामाथि प्रश्न उठाएको छ। उसले सरकारको कार्यशैलीप्रति असन्तुष्टि जनाए पनि प्रधानमन्त्रीको राजीनामा भने मागेको छैन। सरकार गठनकै बेलादेखि निरन्तर संविधानमाथि प्रहार भइरहेको भन्दै कांग्रेसले अध्यादेशले त सरकारले वैधानिकता गुमाएको दाबी गरेको छ। पछिल्लो राजनीतिक विकासक्रम र कोरोना भाइरसबारे छलफल गर्न बुधबार केन्द्रीयसमिति बैठक बसेको थियो। बैठकले सरकार सञ्चालनको वैधानिक र नैतिक आधार गुमाएको निष्कर्ष निकालेको प्रवक्ता विश्वप्रकाश शर्माले बताए। सभापति शेरबहादुर देउवा, वरिष्ठ नेता रामचन्द्र पौडेल, उपसभापति विमलेन्द्र निधि, पूर्वमहामन्त्री कृष्णप्रसाद सिटौलासहित अधिकांश केन्द्रीय सदस्यले प्रधानमन्त्रीको कार्यशैलीको आलोचना गरेका थिए। सभापति देउवाले कोरोना भाइरस नियन्त्रण गर्न सरकारले ठोस कार्यक्रम ल्याउन नसकेको बताए। कोरोना संक्रमणको लामो समय बिते पनि स्वास्थ्यकर्मी अत्यावश्यक स्वास्थ्य उपकरणबिनै जोखिम मोलेर काम गर्न बाध्य भएको उनको भनाइ थियो। लकडाउन लम्ब्याउने कामबाहेक सरकारले कोरोना रोकथाम गर्न कुनै उल्लेख्य गरेको छैन, उनले भने, स्वास्थ्यकर्मी र सुरक्षाकर्मीको मनोबल गिराउने काम सरकारबाट भइरहेको छ। अहिलेसम्म राहतका कार्यक्रम ल्याएको छैन। कोरोना महामारीविरुद्ध लड्नुपर्ने बेला सरकार संविधानको मर्मविपरीत हुने गरी दल विभाजन र प्रतिपक्षीको भूमिकालाई कमजोर बनाउने काममा सक्रिय भएको आरोप नेताहरूले लगाएका थिए। उनीहरूले राष्ट्रपतिको भूमिकालाई लिएर पनि आपत्ति जनाएका थिए। एकातिर त्यस्ता अध्यादेश जारी गर्ने, त्यससँगै अर्काको पार्टी तोड्न सांसद अपहरण गर्न बाहुबलीहरु खटाउने र लकडाउनमा जनकपुरको गाउँमा बसिरहेको सांसदलाई आस, त्रास देखाउँदै काठमाडौंं ल्याउने कार्य गर्नु रक्षक नै भक्षक बनेको हो कि होइन ? , वरिष्ठ नेता पौडेलले भने, संविधानका संरक्षक राष्ट्रपति नै धृतराष्ट्र बनेपछि हस्तिनापुरको संरक्षण कसले गर्ला? उनले स्वास्थ्य उपकरण खरिदमा भएको अनियमितता, गाउँ फर्किन नपाएर अलपत्र परेका नागरिकका समस्यादेखि राहत नपाएको विषयमा लिखित धारणा राखेका थिए। उनले चीनबाट स्वास्थ्य सामग्री खरिदका लागि ओम्नी समूहसँग भएको सम्झौतामा अनियमितता देखिएपछि हतारमा ठेक्का रद्ध गरेको दाबी गरे। जताततै भ्रष्टाचारको पोल खुल्न लागेपछि हतारहतार ठेक्का खारेज भन्दै जनमतलाई अर्कातिर मोड्ने र राष्ट्रको सुरक्षाको गहन जिम्मेवारी वहन गरेको राष्ट्रिय सेनालाई स्वास्थ्य सामग्री खरिद गर्ने व्यापारिक कार्य जिम्मा दिने सरकारको नियतमाथि शंकै शंका किन नउठ्ने ? , उनको प्रश्न थियो। उपसभापति विमलेन्द्र निधिले सरकार कोरोना नियन्त्रणका लागि गम्भीर नदेखिएको बताए। उनले सरकार आर्थिक अनियमिततामा लिप्त भएको आरोप लगाए। राष्ट्रिय दलहरू विभाजन गर्ने र कमजोर बनाउँदै आफ्नो नेतृत्वमा अधिनायकवाद लाद्ने अभियानमा प्रधानमन्त्री रहेको उनको भनाइ थियो। पूर्वमहामन्त्री सिटौलाले प्रधानमन्त्रीको कार्यशैली अधिनायकवादी भएको भन्दै सरकारविरुद्ध संघर्षमा जानुपर्ने धारणा व्यक्त गरे। सरकार अलोकतान्त्रिक, अधिनायकवादी र सर्वसत्तावादतर्फ उन्मुख छ, उनले भने, सरकारलाई सच्याउन कांग्रेसले संघर्षका कार्यक्रम ल्याउन जरुरी छ। केन्द्रीय महेश आचार्यले संविधानविपरीत सरकारले संसद् छलेर अध्यादेश ल्याएको उल्लेख गर्दै सरकारको वैधानिकतामाथि प्रश्न उठाए। अर्का नेता रमेश लेखकले पनि सरकार सञ्चालनको नैतिक वैधानिकता सकिएको टिप्पणी गरे। नेता गगनकुमार थापाले सरकारको कडा आलोचना गर्दै कांग्रेसले पनि आफ्नो कार्यशैलीलाई सच्याएर जनताका बीचमा जानुपर्ने उल्लेख गरे। कांग्रेसले जितेका स्थानीय तहलाई जनताको आर्थिक समृद्धि हुने गरी कार्यक्रम ल्याउन पार्टीले सुझाव दिनुपर्ने उनको भनाइ थियो। भौतिक दूरी कायम गरी बसेको बैठकमा बोल्ने अधिकांश नेताले सरकार अलोकतान्त्रिक भएको दाबी गरे पनि सरकार गठनविघटनमा कांग्रेस सहभागी हुन नहुनेमा नेतृत्वलाई सचेत गराए। उनीहरूले नेकपाभित्रको सत्ता संघर्षमा कांग्रेस नफस्न सुझाव दिए। हामीलाई जनताले प्रतिपक्षीमा बस्न भनेका छन्। कांग्रेस कुनै पनि हालतमा सरकार बनाउने र गिराउने खेलमा संलग्न हुनुहुन्न, कांग्रेस नेतृ डा डिला संग्रौलाले भनिन्, प्रतिपक्षमै बसेर सरकारलाई खबरदारी गर्नुपर्छ। पार्टी कार्यालय प्रवेश गर्नुअघि स्वास्थ्यकर्मीले नेताहरूको कोरोना परीक्षण गरेका थिए। मास्क र स्यानिटाइजर प्रयोग गर्न लगाएका थिए।"
कोरोना रोकथाममा सफलता,"काठमाडौं : स्वास्थ्य तथा जनसङ्ख्यामन्त्री भानुभक्त ढकालले सबै पक्षको सहयोगका कारण कोरोना भाइरसको रोकथाम र नियन्त्रणमा महत्वपूर्ण सफलता मिलिरहेको बताएका छन् । स्वास्थ्य मन्त्रालयमा बिहीबार गैह्रआवासीय नेपाली सङ्घ (एनआरएनए) अन्तर्राष्ट्रिय समितिले नेपाल सरकारलाई उपलब्ध गराएको स्वास्थ्य सामाग्री ग्रहण गर्दै मन्त्री ढकालले सम्पूर्ण नागरिकको सहयोगका कारण रोकथाम तथा नियन्त्रणमा महत्वपूर्ण सफलता प्राप्त भएको बताए । उनले कोरोनाविरूद्धको लडाइँमा तुलनात्मक रूपमा नेपालको अवस्था अन्य देशको भन्दा माथि रहेको बताउँदै यसमा सरकार, चिकित्सक, नर्स, स्वास्थ्यकर्मी, राजनीतिक दल, नागरिक समाज, सञ्चारकर्मी, विभिन्न सङ्घसंस्था र विदेशमा रहेका शुभेच्छुकको सहयोग तथा ऐक्यबद्धताको योग रहेको उल्लेख गरे । सबैको प्रयासका कारण मुलुकमा ठूलो क्षति हुन पाएको छैन, मन्त्री ढकालले भने, नेपालसहित एशियाको १० राष्ट्रमा यस सङ्क्रमणबाट अहिलेसम्म कसैको पनि मृत्यु हुन पाएको छैन । सामान्यतः अन्य मुलुकमा औसत परीक्षणमा पनि हामी राम्रै गरिरहेका छौँ । बिरामीहरूमध्ये १६ जना घर फर्किसक्नुभएको छ । यो सकारात्मक पक्ष हो । उनले कोरोनालाई नेपाल भित्रन नै नदिने प्रयास स्वरुप समयमै लकडाउनको निर्णय लिएर राम्रो गरिएको बताउँदै जोखिमको समयमा पीडा सहेर भए पनि नागरिकले साथ दिएको तथा चिकित्सक, नर्स र स्वास्थ्यकर्मीले पनि अभावका बीचमा काम गरेकाले महामारीको रुप लिन नसकेको बताए । मन्त्री ढकाललाई एनआरएनए अन्तर्राष्ट्रिय समितिका उपाध्यक्ष सोनाम लामाले छिमेकी चीनबाट ल्याएका पिपिई, केएन ९५ मास्कलगायत विभिन्न स्वास्थ्य सामग्री हस्तान्तरण गरेका थिए ।रासस"
बजेट अधिवेशनको तयारी,"काठमाडौं : जेठ १५ गते बजेट ल्याउनै पर्ने संवैेधानिक व्यवस्थाका कारण संसद्को बजेट अधिवेशनको तयारीमा सरकार र संसद् सचिवालय जुटेका छन्।सभामुख अग्नि सापकोटाले संवैधानिक समयसीमाभित्रै बजेट ल्याउन तत्काल संसद् अधिवेशन आह्वान हुनुपर्ने भन्दै बुधबार प्रधानमन्त्री केपी ओलीसँग भेटेर ध्यानाकर्षण गराएका छन्।लगत्तै प्रधानमन्त्री ओलीले संसद् अधिवेशनको तयारीबारे संसद् भवन नयाँ बानेश्वर पुगेर अवलोकन गरेका थिए। सभामुख सापकोेटाले जेठ १५ गते बजेट ल्याउनै पर्ने संवैधानिक समयसीमा, त्यसअघि प्रिबजेट छलफल, सरकारको वार्षिक नीति तथा कार्यक्रम पारित गर्नुपर्ने भएकाले संसद् अधिवेशन आह्वानमा प्रधानमन्त्री ओलीको ध्यानाकर्षण गराएका थिए। गत वर्ष वैशाख १६ गतेबाट अधिवेशन सुरु भएको स्मरण गराउँदै सभामुख सापकोटाले कोरोनाको विश्वव्यापी महाव्याधीको विषम परिस्थितिमा पनि संसद् नियमावलीले गरेका व्यवस्था र बजेट प्रस्तुत गर्ने संवैधानिक सीमालाई पछ्याउनुपर्नेबारे पनि प्रधानमन्त्री ओलीको ध्यानाकर्षण गराएका थिए। अधिवेशन बोलाउनेबारे सरकारले तयारी गरिरहेको भन्दै प्रधानमन्त्री ओलीले लकडाउन र कोरोनाको सम्भावित संक्रमणबाट बच्न सामाजिक दूरीसहितको सांसदहरूलाई बैठकमा बस्ने व्यवस्था र कोरोेनाबाट जोगिने उपायबारे सचिवालयको तयारीबारे स्थलगत अवलोकन गरेका थिए। सामाजिक दूरीका लागि दुई कुसीको बीचमा एक कुर्सी छाडेर सांसदहरूलाई बस्ने व्यवस्था गरिएकोे र कोरोना संक्रमणबाट जोगिन कुर्सीमा डिस्इन्फेक्सन छर्किने, मास्क र पञ्जाको व्यवस्था गरिन लागिएको जानकारी प्रधानमन्त्री ओलीलाई गराइएको सचिवालयका अधिकारीहरूले बताए। संसद्का अधिकारीहरू कम्तीमा एक साताको समय राखेर अधिवेशन आह्वान हुनुपर्ने र १५ दिनअगावै प्रिबजेट छलफल सम्पन्न गर्नुपर्ने संसद् नियमावलीको व्यवस्थाका कारण संसद् अधिवेशन बोलाउन ढिलाइ भइसकेको बताए। गत वर्ष वैशाख १६ गतेबाट वर्षे अधिवेशन सुरु भएको थियो।तर, यसपटक अधिवेशन आह्वानसम्म भएको छैन।सरकारको सिफारिसमा राष्ट्रपतिबाट अधिवेशन आह्वान र अन्त्य हुने संवैधानिक व्यवस्था छ।लकडाउन र सत्तासीन नेकपाभित्रको चर्र्को विवादका कारण अधिवेशन बोलाउनेतिर सरकारले ध्यान दिन सकेको छैन। राष्ट्रियसभा अध्यक्ष गणेश तिमिल्सेनाले संविधानले नै बजेट पेस गर्ने दिन तोकेका कारण सरकारले त्यसअनुसार अधिवेशन बोलाउने विश्वास व्यक्त गरे।१५ दिनअगावै प्रिबजेट छलफल सक्नुपर्ने, नीति तथा कार्यक्रम पारित गर्नुपर्ने लगायत प्रक्रिया पूरा गर्नुपर्ने उल्लेख गर्दै अध्यक्ष तिमिल्सेनाले भने, प्रक्रिया सबै पूरा गरांै तर अहिलेको विषम परिस्थितिका कारण छरितो र छोटो रूपमा प्रक्रिया पूरा गर्नपट्टि लाग्नुपर्छ। संसद् नियमावलीको व्यवस्थाअनुसार प्रिबजेट छलफल गर्न वैशाख २५ भित्र अधिवेशन सुरु भइसक्नुपर्छ, संसद्का कार्यवाहक महासचिव गोपालनाथ योगीले भने, सरकारले जुनसुकै बेला अधिवेशन बोलाए पनि त्यसको तयारीमा सचिवालय जुटेको छ। विश्वव्यापी महाव्याधीका रूपमा फैलिएको कोरोना र त्यसबाट बच्न लकडाउनका कारण विगतको जस्तो नियमित अधिवेशन नभए पनि संविधान र कानुनले निर्धारण गरेका समयसीमा र व्यवस्था भने पालना गर्नैपर्ने अवस्था रहेको सचिवालयका अधिकारीहरूको भनाइ छ। कानुनमन्त्री शिवमाया तुम्बाहाङ्फेले बजेट अधिवेशन बोलाउनेबारे छलफल भइरहे पनि मितिबारे टुंगो नलागेको बताइन्।सरकारको तयारी गरिरहेको छ तर कहिलेबाट अधिवेशन सुरु गर्ने भन्ने टुंगो लागेको छैन, उनले भनिन्।वैशाख १५ सम्म लकडाउन तोकिएको छ।त्यसपछिको अवस्था हेरेर संसद् अधिवेशनको तयारी गर्नुपर्ने अवस्था आउने कानुनमन्त्री तुम्बाहाङ्फेले बताइन्। प्रमुख विपक्षी कांग्रेसले बजेट अधिवेशन बोलाउन सरकारले ढिलाइ गरिरहेको आरोप लगाएको छ।कांग्रेस सचेतक पुष्पा भुसालले भनिन्, सरकारले छिटो अधिवेशन बोलाएर कोरोना महाव्याधी, जनताले भोगिरहेका समस्या र मुलुकको अर्थतन्त्र सुधारका लागि सरकारले समात्नुपर्ने नीतिबारे छलफल गर्नुपर्छ। लकडाउनका कारण विश्वकै अर्थतन्त्रमा धक्का देखिएका बेला नेपालले कुन कुन क्षेत्रमा जोड दिने, यहाँको अर्थतन्त्र कसरी माथि उकास्ने र रोजगारी सिर्जना गर्नेबारे जनप्रतिनिधिका सुझाव समेट्नुपर्ने भुसालको भनाइ छ। संविधानको धारा ११९ को उपधारा (३) मा नेपाल सरकारको अर्थमन्त्रीले उपधारा (१) बमोजिमको राजस्व र व्ययको अनुमान प्रत्येक वर्ष जेठ १५गते संघीय संसद्मा पेस गर्नेछ, भन्ने व्यवस्था छ।बजेट संघीय संसद्का दुवै सदनको संयुक्त बैठकमा अर्थमन्त्रीले प्रस्तुत गर्नुपर्छ।तर, बजेट प्रस्तुतिका दिन दुवै सदनका ३ सय ३४ जना सांसदको एकै स्थानमा भेला हुने भएकाले कोरोनाको संक्रमणका कारण जोखिम उत्पन्न हुन सक्ने भन्दै सचिवालयका अधिकारीहरू चिन्तित छ।राष्ट्रियसभा अध्यक्ष तिमिल्सेना कोरोनोेको जोखिमबाट बच्न डिइन्फेक्नस मेसिन राख्ने, कुुर्सीमा डिन्इन्फेक्सन छर्किने, मास्क र पञ्जाको प्रयोेग गर्ने र सामाजिक दूरी रहने गरी कुर्सीको व्यवस्थापन गर्नेजस्ता सुरक्षात्मक उपाय अपनाउनेबारे सचिवालयले पहल गरिरहेको बताउँछन्।"
जुर्मुराउँदै मिनी संसद्,"काठमाडौं : कोरोना भाइरसको संक्रमणसँगै एक महिनादेखि निष्क्रिय बनेका संसदीय समिति अर्थात् मिनी संसद जुर्मुराउन थालेका छन्। संसदीय समिति सक्रियताको पछिल्ला दुई दृष्टान्त हुन्, सार्वजनिक लेखा समिति र विधायन व्यवस्थापन समिति। आइतबार लेखा समितिले स्वास्थ्य सामग्री खरिद काण्डको विषयमा सरकारलाई पत्र पठाएको छ। आइतबार नै विधायन समितिले कोरोनाको विश्वव्यापी महामारी र नेपालमा यसबाट परेको असर र समितिमा विचाराधीन नीति अनुसन्धान प्रतिष्ठान विधेयकका सम्बन्धमा छलफल गरेको छ। सरकारले कोरोना संक्रमण रोकथाम तथा नियन्त्रणका लागि चीनबाट स्वास्थ्य सामग्री खरिद गर्दा निजी कम्पनीलाई बिनाप्रतिस्पर्धा सम्झौता गरेको थियो। विवादमा तानिएपछि सो कम्पनीसँग सम्झौता रद्द गरेको थियो। सो सम्बन्धमा छानबिन गर्नका लागि समितिले सरकारलाई सात दिनभित्र आवश्यक कागजात उपलब्ध गराउन भनेको छ। समितिले स्वास्थ्य तथा जनसंख्या मन्त्रालयका सचिवलाई लेखेको पत्रमा भनिएको छ, मन्त्रालयको प्रतिक्रिया र त्यसलाई पुष्टि हुने आवश्यक कागजात तथा खरिद प्रक्रियामा भएर्गरेका सम्पूर्ण कागजात सात दिनभित्र समिति सचिवालयमा उपलब्ध गराइदिनुहुन निर्देशानुसार अनुरोध छ। लकडाउन एक महिना पूरा भएपछि समितिहरूले भर्चुअल संवादबाट आफ्नो सक्रियता बढाउँदै अहिले प्रत्यक्ष बैठकसमेत बोलाउन थालेका छन्। पछिल्लो पटक एकैदिन तीनवटा संसदीय समितिले प्रत्यक्ष बैठक गरेका छन्। गत शुक्रबार राष्ट्रियसभाअन्तर्गतका समिति विधायन व्यवस्थापन समिति, दिगो विकास तथा सुशासन समिति र राष्ट्रिय सरोकार समितिले प्रत्यक्ष छलफल चलाए। तीनवटै समितिले कोरोना भाइरस र लकडाउनलाई छलफलको विषयवस्तु बनाएका थिए। विधायन व्यवस्थापन समितिले छलफलपछि कोरोना रोकथाम तथा नियन्त्रण उच्चस्तरीय समन्वय समितिलाई लकडाउनमा छनोट नीति अवलम्बन गर्नेलगायत सुझाव दियो। कृषि क्षेत्रलाई व्यवस्थित सहज, व्यवस्थित र प्रभावकारी बनाउन सुझावसमेत समितिले दिएको थियो। संक्रमित क्षेत्र, संक्रमण जोखिमपूर्ण क्षेत्र, संक्रमण नरहेको, जिल्ला, सहरी, ग्रामीण, साना ठूला उद्योग सञ्चालित क्षेत्रसमेतको स्थान वर्गीकरण गरी आंशिक तथा पूर्ण लकडाउन गर्ने गरी छनोट नीति अवलम्बन गर्न समितिले सुझाएको छ। शुक्रबार नै बसेको राष्ट्रिय सभाको दिगो विकास तथा सुशासन समितिको बैठकले सरकारलाई कोरोना भाइरसको महामारीतर्फ ध्यान केन्द्रित गर्न निर्देशन दियो। सिंहदरबारमा बसेको बैठकले सरकारको ध्यान अरू नै विषयमा गइरहेको निष्कर्ष निकालेको थियो। यसअघि केही महत्वपूर्ण संसदीय समितिले भर्चुअल संवादबाट सक्रियता देखाउने प्रयास गरेका थिए। वैशाख २ गते शिक्षा तथा स्वास्थ्य समितिले भिडियोमार्फत आफ्ना सदस्यसँग छलफल गरेर छिटोभन्दा छिटो स्वास्थ्य सामग्री नेपाल ल्याएर स्थानीय तहसम्म पुर्याउन सरकारलाई निर्देशन दिएको थियो। यो संकटका बेला शिक्षा तथा स्वास्थ्य समितिको भूमिका महत्वपूर्ण हुने भएकाले सक्रियाताका विभिन्न प्रयास भइहेको सभापति जयपुरी घर्तीले बताइन्। सम्बन्धित निकाय, मन्त्री र मन्त्रालयसँग फोनमार्फत हामीले पहल गरिरहेका छौं, समितिका सदस्यहरूले पनि सूचना संकलन गरिरहनुभएको छ, म आफैंले सम्बन्धित निकायसँग कुरा गर्ने गरेकी छु, उनले भनिन्। लकडाउनपछि घर जान नपाएकाहरूलाई घर पठाउने र विदेशमा रहेका नेपालीलाई उद्धार गर्ने विषयमा समितिले पहल गरिरहेको घर्तीले जानकारी दिइन्। त्यस्तै कानुन, न्याय तथा मानवअधिकार समितिले वैशाख ६ गते समिति सदस्यहरूसँग भिडियो संवाद गरेको थियो। समिति सभापति कृष्ण भक्त पोखरेलले समिति सदस्यसँग छलफलपछि सरकारलाई विभिन्न सुझाव दिएको बताए। लकडाउनका समयमा हामीले धेरै उपाय खोज्यौ र खोजिरहेका पनि छौं, फोन संवाद र भिडियो उपयुक्त देखिए, उनले भने, यस्तो समयमा हाम्रो मानवअधिकार र न्याय समितिको भूमिका महत्वपूर्ण हुने भएकाले हामीले जुनसुकै माध्यमबाट सक्रिय रहनुपर्ने भएको छ। प्रतिनिधि सभाको राज्य व्यवस्था तथा सुशासन समितिले पनि सरकारलाई सुझाव दिइसकेको छ। बैशाख ७ गते सर्वपक्षीय उच्चस्तरीय समिति निर्माण गरी कोरोना भाइरसको महामारीविरुद्धको अभियान क्रियाशिल बनाउन र अन्य सुझाव सरकारलाई दिएको थियो। सभापति शशि श्रेष्ठले टेलिफोन, इमेल, भाइबर, म्यासेन्जरजस्ता माध्यमबाट समिति सदस्यहरूसँग सुझाव संकलन गरी सरकारलाई सुझाव पठाएकी समितिका शाखा अधिकृत राजन घिमिरेले जानकारी दिए।"
प्रधानमन्त्री ओलीको अर्को अस्त्र,"काठमाडौं : नेकपा सचिवालयका बहुमत सदस्यले बुधबारको बैठकमा प्रधानमन्त्रीलाई र्याखर्याख्ती पार्ने धेरैको आकलन थियो। तर, प्रधानमन्त्री केपी ओलीले उल्टै उनीहरूलाई अप्ठ्यारोमा पारिदिए नयाँ राजनीतिक जाल फालेर।कार्यकारी अध्यक्ष पुष्पकमल दाहालले लामो भूमिका बाँध्दै ओलीलाई भने, तपाईंले पार्टी र सरकार दुवै स्वेच्छाचारी ढंगले चलाउनुभयो। अब दुवै पदबाट राजीनामा दिनुहोस्।ल ठीकै छ, प्रधानमन्त्रीको जवाफ थियो, म कोरोना संकट टरेपछि प्रधानमन्त्री छाड्छु। संविधान संशोधन गरेरै बरु उपाध्यक्ष वामदेव गौतमलाई प्रधानमन्त्री बनाऔं। अनि, पार्टीको विधान संशोधन गरेर वरिष्ठ नेता माधवकुमार नेपाललाई तेस्रो अध्यक्ष बनाऔं।त्यसपछि गृहमन्त्री रामबहादुर थापा आवेशमा आए। तपाईंहरू दुवै अध्यक्षका कुरा असान्दर्भिक र निरर्थक छन्। पार्टी फुटाउन देशभित्र र बाहिर विभिन्न शक्तिको चलखेल बढिरहेका बेला तपाईंहरू अनावश्यक लफडामा फसिरहनुभएको छ, उनले भने। नेकपा सचिवालय बैठक बुधबार प्रधानमन्त्री निवास बालुवाटारमा झन्डै चार घण्टा बसेको थियो। राजनीतिक दल र संवैधानिक परिषद्सम्बन्धी अध्यादेश प्रकरणपछि पार्टीभित्र ओलीले पार्टी र सरकार दुवै मोर्चामा नेतृत्व दिन असफल भएको आवाज उठेको थियो। त्यसलाई बैठकमा अध्यक्ष दाहालले व्यक्त गरेका थिए।अध्यक्ष दाहालले गरेको प्रधानमन्त्रीको राजीनामा मागमा वरिष्ठ नेता नेपालले पनि थपेका थिए। सचिवालयका एक सदस्यका अनुसार प्रत्युत्तरमा प्रधानमन्त्रीले भने, कोरोनाको संकटसँग जुधिरहेका बेला सरकारको नेतृत्व गरिरहेको व्यक्तिले राजीनामा दिन सक्दैन। राजीनामा दिनै पर्ने अवस्था आए कोरोनापछि दिउँला। प्रधानमन्त्रीको भनाइ थियो, अहिले तपाईहरूले मागेजस्तो म न प्रधानमन्त्रीबाट राजीनामा दिन्छु, न अध्यक्षबाट नै। बरु अध्यक्ष दिएरै समस्या समाधान खोज्ने हो भने पार्टीमा तीन अध्यक्ष बनाऔं, माधवजीलाई तेस्रो अध्यक्ष बनाऔं। प्रधानमन्त्रीमा वामदेवको प्रस्ताव राख्दै प्रधानमन्त्रीले भने, वामदेवजीले प्रधानमन्त्री हुन गरिरहेको रहर पनि पूरा हुने गरी कोरोनापछि बरु उहाँलाई प्रधानमन्त्री बनाएर जान म तयार छु। मैले प्रधानमन्त्री पद छाड्नै पर्ने भए नयाँलाई अवसर दिऔं। त्यो उपयुक्त व्यक्ति वामदेव हुनुहुन्छ। साथीहरू प्रधानमन्त्री भइसक्नुभएको छ। कोही एकपटक, हामी दुई जना त दुईपटकसम्म पनि भइसकेका छौं। नयाँलाई नै किन अवसर नदिने ? दिऔं, म तयार छु, प्रधानमन्त्रीको भनाइ उद्धृत गर्दै ती नेताले भने, वामदेवजीलाई अवसर दिऔं। कुनै क्षेत्र खाली गरौं। उहाँलाई उठाऔं। जिताएर ल्याऔं र प्रधानमन्त्री बनाऔं।दाहाल र नेपालले भने अध्यादेश प्रकरण, त्यसपछि सांसद अपहरणसम्मका काण्डले पार्टी र सरकारलाई बदनाम गरिरहेकाले यसबाट पार्टी, सरकार र नेतृत्वलाई जोगाउन प्रधानमन्त्रीले राजीनामा दिएर मार्गप्रशस्त गरिदिनुपर्ने जिकिर गरेका थिए। वरिष्ठ नेता झलनाथ खनाल र प्रवक्ता नारायणकाजी श्रेष्ठले पनि विवाद आएपछि नेतृत्वले गम्भीर भएर विकल्प दिन सक्नुपर्ने र पार्टीको जनमत जोगाउनुपर्ने धारणा राखेका थिए। महासचिव विष्णु पौडेल र उपाध्यक्ष गौतमले भने प्रधानमन्त्री इमानदार बन्न प्रयास गर्नुपर्ने धारणा राखेका थिए। उपप्रधान तथा रक्षामन्त्री ईश्वर पोखरेलले पार्टी एकता सुढृढ गर्ने, सरकारलाई बलियो बनाएर लैजाने गरी जानुपर्ने र अहिले विवाद गर्ने बेला नभएको भन्दै ओलीको बचाउ गरेका थिए। गृहमन्त्री थापाले पार्टीभित्र एकअर्कालाई निषेध गरेर जाने कुराले राम्रो नगर्ने भन्दै कमजोरीलाई सच्याएर एकताबद्ध भई जानुपर्ने बताए। थापाको भनाइ उद्धृत गर्दै ती नेताले अन्नपूर्णसँग भने, अहिले एकताबद्ध भएर जानुको विकल्प छैन। कमजोरी कोट्याउनेभन्दा पनि त्यसलाई सच्याएर नयाँ तरिकाबाट जाऔं। पार्टी र सरकारलाई बलियो बनाएर जाऔं। निषेधको राजनीतिले कसैलाई माथि उठाउँदैन। कहाँ के गर्नुपर्ने हो होमवर्क गरौं। बदलाव र निषेधको राजनीतिले ठीक ठाउँमा पुर्याउँदैन।बैठकमा प्रधानमन्त्री ओलीको प्रस्तावले नयाँ मोड लिएपछि नेताहरुले यस विषयमा थप गृहकार्यको आवश्यकता महसुस गरेका थिए। बुधबारको सचिवालयमा नेताहरूले खुलेरै आफ्ना भनाइ राखेको वरिष्ठ नेता झलनाथ खनालले बताए। पार्टीभित्र र बाहिर देखापरेका सबै समस्याका विषयमा पार्टी बैठकमा गम्भीरतापूर्वक छलफल भएको छ। अब अर्काे बैठक बसेर स्थायी समिति बैठक टुंगो लगाउने समझदारी बनेको छ, वरिष्ठ नेता खनालले भने। अब सचिवालय बैठक २० वैशाखमा पुनः बस्नेछ। २० स्थायी समिति सदस्यले पार्टी बैठक माग गरेका विषयमा पनि सोही बैठकमा मात्र निर्णयमा पुगिने प्रवक्ता नारायणकाजी श्रेष्ठले बताए। श्रेष्ठले पार्टीभित्रको आन्तरिक समस्या, पार्टी एकता सुदृढीकरणको महत्व, सरकार र पार्टी स्थायी समिति सदस्यहरुले माग गरेअनुसारको स्थायी समिति बैठकका विषयमा केन्द्रित रहेर छलफल भएको बताए।पार्टीको नेतृत्व टिमले अहिले गरिरहेको अनौपचारिक गृहकार्यको प्रक्रिया अगाडि बढाउँदै २० गते पुनः सचिवालय बैठक बस्ने कुरा भएको छ, प्रवक्ता श्रेष्ठले भने, अहिलेको आवश्यकतासँग मेल खाने र जनताले दिएको जनादेशसहितका सामाजिक रुपान्तरणका विषयमा पनि उपयुक्त निर्णयसहितको आवश्यक प्रस्ताव तयार पार्ने र आउने बैठकबाट स्थायी समिति बैठकको मिति तय गर्ने कुरा भएको छ। दुई दिन नेताहरुले आन्तरिक गृहकार्य गर्ने र त्यसपछि २० वैशाखमा सचिवालय बैठक बस्ने नेकपाले जनाएको छ।"
"नेकपा विवादबारे चिनियाँ राजदूतको चासो, प्रचण्ड र नेपालसँग भेटवार्ता",काठमाडौँ : नेपालको पछिल्लो राजनीतिक खिचातानी र कोरोना महामारीबारे चासो राख्दै नेपालका लागि चिनियाँ राजदूत हाउ याङछीले नेकपा अध्यक्ष पुष्पकमल दाहाल प्रचण्डसँग भेटवार्ता गरेकी छन् । नेकपाभित्र पछिल्लो समय बढ्दै गरेको मतभेद र कोरोना महामारीविरुद्ध आवस्यक रणनीति लगायत विषयमा प्रचण्डसँग कुराकानी भएको बताइएको छ । शुक्रबार बिहान चिनियाँ राजदूत हाउले प्रचण्डसँगको भेटपछि नेकपाका बरिष्ठ नेता माधव नेपालसँग पनि भेटवार्ता गरेकी थिइन् । यसअघि उनले प्रधानमन्त्री केपी ओलीसँग बिहीबार राति नै भेट गरेकी थिइन् । देशभर कोरोना महामारीको संकट उत्पन्न भइरहँदा सत्तारुढ दल नेकपाभित्र भने उच्चस्तरीय नेताहरुबीच मतभेद देखिएको छ ।
यी हुन् मन्त्रिपरिषद् बैठकका निर्णय,"काठमाडौं : सरकारले कोभिड१९ का कारण निर्माणमा अवरोध आएका विभिन्न आयोजनाको ठेक्का सम्झौतालाई कार्य प्रगतिका आधारमा एक वर्षसम्म बढाउने सार्वजनिक खरिद नियमावली स्वीकृत गरेको छ । वैशाख १४ गतेको मन्त्रिपरिषदको निर्णय सार्वजनिक गर्ने क्रममा आज सिंहदरबारमा आयोजित पत्रकार सम्मेलनमा सरकारका प्रवक्ता अर्थ, सञ्चार तथा सूचना प्रविधिमन्त्री डा युवराज खतिवडाले प्रधानमन्त्री तथा मन्त्रिपरिषद्को कार्यालयको प्रस्तावमा सार्वजनिक खरिद १० औँ संशोधन नियमावली, २०७७ लाई स्वीकृत गर्ने निर्णय गरेको हो । उक्त नियमावली संशोधन गरी सो व्यवस्था लागू गरेको उनले जानकारी दिए। सरकारले उक्त नियमावलीमा २०७६ साल जेठ २३ पछि २०७७ साल वैशाख १४ सम्म ठेक्का सम्पन्न गर्ने गरी काम अघि बढेका तर सम्पन्न हुन नसकेका आयोजनाको हकमा म्याद थपका लागि २१ दिनभित्र निवेदन दिन भनेको छ । त्यस्ता कम्पनीको कार्य प्रगतिका आधारमा सम्झौता एक वर्षसम्म लैजानसक्ने गरी उक्त नियमावलीमा संशोधन गरिएको डा खतिवडाले जानकारी दिए। सरकारले अर्थ मन्त्रालयको प्रस्तावमा हरित जलवायु कोष तथा विश्व खाद्य कृषि सङ्गठनको सहयोगमा वन तथा वातावरण मन्त्रालयबाट कार्यान्वयन हुने गरी ३९ दशमलव तीन मिलियन डलर (चार अर्ब ७९ करोड) को अनुदान सहायता स्वीकार गर्न र समझदारी पत्रमा हस्ताक्षर गर्न अर्थ मन्त्रालयका सचिव वा सहसचिवलाई अख्तियारी दिने निर्णय पनि गरेको छ । कोभिड१९ को रोकथाम नियन्त्रण र उपचार तथा त्यसको कारणबाट अर्थतन्त्रबाट पर्नसक्ने क्षति न्यूनीकरणका लागि आवश्यक स्रोत व्यवस्थापन गर्न थप अन्तरराष्ट्रिय सहायता परिचालन गर्न अर्थ मन्त्रालयलाई स्वीकृति दिने निर्णय पनि मन्त्रिपरिषद्ले गरेको छ । भौतिक पूर्वाधार तथा यातायात मन्त्रालयको प्रस्तावमा महाकाली लोकमार्गको कूल १३४ किलोमिटरमध्ये ८७ किमीको दार्चुलादेखि तिङ्कर खण्डको ट्रयाक खोल्ने कार्य नेपाली सेनालाई जिम्मा दिने निर्णय पनि सरकारले गरेको छ । महिला बालबालिका तथा ज्येष्ठ नागरिक मन्त्रालयको प्रस्तामा कोरोना भाइरस सङ्क्रमणबाट महिला बालबालिका तथा अपाङ्गता भएका व्यक्ति र ज्येष्ठ नागरिकमा परेको र पर्नसक्ने असरबारे सुझाव र सम्बोधन गर्न सामाजिक सङ्घसंस्था परिचालन गर्ने कार्ययोजना, २०७७ स्वीकृत भएको उनले जानकारी दिए । पदपूर्तिसम्बन्धी कार्य रोक्न अनुरोध सङ्घीय मामिला तथा सामान्य प्रशासन मन्त्रालयको प्रस्तावमा रिक्त दरबन्दी पदपूर्ति गर्न लोकसेवा आयोगबाट भएका विज्ञापन अनुसार परीक्षा सञ्चालन हुन बाँकी रहेका र पदपूर्तिका लागि विज्ञापन आह्वान गर्न बाँकी रहेका सम्पूर्ण पदपूर्तिसम्बन्धी कार्य अर्को व्यवस्था नभएसम्म हाललाई स्थगित गर्न लोकसेवा आयोगलाई अनुरोध गर्ने निर्णय पनि सरकारले गरेको छ । सरकारले सङ्घ, प्रदेश र स्थानीय तहको सङ्गठन तथा व्यवस्थापन (ओएनएम) सर्वेक्षण, अर्को व्यवस्था नभएसम्मका लागि स्थगित गर्ने निर्णय गरेको छ । स्वास्थ्य मन्त्रालयद्वारा प्रस्तावित कोरोना भाइरसको उपचाररत अस्पताललाई अनुदान उपलब्ध गराउने आदेश, कोभिड१९ को युनिफाइड अस्पताल सञ्चालन आदेश, कोरोना भाइरस उपचारमा संलग्न जनशक्तिको जोखिम भत्ता आदेश पनि स्वीकृत भएको सरकारका प्रवक्ता डा खतिवडाले जानकारी दिए । सरकारले विदेशमा रहेका नेपाली विद्यार्थीका लागि नो अब्जेक्सन लेटर भए पनि नभए पनि पैसा पठाउन दिने समयलाई असार मसान्तसम्मका लागि लम्ब्याएको छ। बीमा क्षेत्रको प्रिमियमको रकम बुझाउने अवधि पनि जेठ मसान्तसम्मलाई थप गरिएको छ । बीमा क्षेत्रको इजाजतपत्र नवीकरणसमेत असार मसान्तसम्म थप्ने निर्णय भएको छ । धितोपत्र बजारमा कारोबार राफसाफ गर्ने अवधि असार मसान्तसम्म पुयाइएको छ । सूचीकृत कम्पनीले बुझाउनु पर्ने विवरण पनि असार मसान्तसम्ममा बुझाउनसक्ने व्यवस्था मिलाइएको छ । कम्पनी रजिष्टार कार्यालयमा विवरण बुझाउने म्याद जेठ मसान्तसम्मका लागि बढाइएको छ । यातायात सवारी अनुमतिपत्र नवीकरण, रुट परमिट र प्रदूषण नवीकरण जेठ मसान्तसम्ममा बुझाउन पाउने व्यवस्था गरिएको छ । प्राइभेट फार्मलगायत प्रशासनिक रुपमा दर्ता हुने साना व्यवसायका लागि नवीकरण समय पनि असार मसान्तसम्म पुर्याएको छ । श्रमिकको अवस्था अध्ययन गरिने बाहिर रहेका नेपालीको सुरक्षाका लागि सरकारले कुटनीतिक भूमिका प्रभावकारी बनाउने निर्णय पनि गरेको छ । गन्तव्य मुलुकका सरकारसँग समन्वय गर्दै कूटनीतिक माध्यमबाट पहल गरी श्रमिकको अवस्था अनुगमन गरिने निर्णय भएको सरकारका प्रवक्ता डा खतिवडाले जानकारी दिए । व्यवसायिक क्षेत्रमा कोभिड१९ का कारण परेको प्रभावलाई ध्यान दिँदै आवश्यक वस्तुको आपूर्ति, निर्माण सेवाको निरन्तरता र बेरोजगार भएका श्रमिकका विषयमा सम्बन्धित निकायले आर्थिक क्रियाकलाप क्रमशः सञ्चालन गर्दै जाने विषयमा भने आगामी अर्को बैठकले निर्णय गर्नेसमेत उनले जानकारी दिए । रासस"
सरकार गठनविघटनमा कांग्रेस सहभागी नहुने,"काठमाडौं : सत्तारुढ दल नेकपाभित्र विवाद चर्किरहेका बेला प्रमुख प्रतिपक्षी नेपाली कांग्रेसले सरकारको वैधानिकतामाथि प्रश्न उठाएको छ। उसले सरकारको कार्यशैलीप्रति असन्तुष्टि जनाए पनि प्रधानमन्त्रीको राजीनामा भने मागेको छैन। सरकार गठनकै बेलादेखि निरन्तर संविधानमाथि प्रहार भइरहेको भन्दै कांग्रेसले अध्यादेशले त सरकारले वैधानिकता गुमाएको दाबी गरेको छ। पछिल्लो राजनीतिक विकासक्रम र कोरोना भाइरसबारे छलफल गर्न बुधबार केन्द्रीयसमिति बैठक बसेको थियो। बैठकले सरकार सञ्चालनको वैधानिक र नैतिक आधार गुमाएको निष्कर्ष निकालेको प्रवक्ता विश्वप्रकाश शर्माले बताए। सभापति शेरबहादुर देउवा, वरिष्ठ नेता रामचन्द्र पौडेल, उपसभापति विमलेन्द्र निधि, पूर्वमहामन्त्री कृष्णप्रसाद सिटौलासहित अधिकांश केन्द्रीय सदस्यले प्रधानमन्त्रीको कार्यशैलीको आलोचना गरेका थिए। सभापति देउवाले कोरोना भाइरस नियन्त्रण गर्न सरकारले ठोस कार्यक्रम ल्याउन नसकेको बताए। कोरोना संक्रमणको लामो समय बिते पनि स्वास्थ्यकर्मी अत्यावश्यक स्वास्थ्य उपकरणबिनै जोखिम मोलेर काम गर्न बाध्य भएको उनको भनाइ थियो। लकडाउन लम्ब्याउने कामबाहेक सरकारले कोरोना रोकथाम गर्न कुनै उल्लेख्य गरेको छैन, उनले भने, स्वास्थ्यकर्मी र सुरक्षाकर्मीको मनोबल गिराउने काम सरकारबाट भइरहेको छ। अहिलेसम्म राहतका कार्यक्रम ल्याएको छैन। कोरोना महामारीविरुद्ध लड्नुपर्ने बेला सरकार संविधानको मर्मविपरीत हुने गरी दल विभाजन र प्रतिपक्षीको भूमिकालाई कमजोर बनाउने काममा सक्रिय भएको आरोप नेताहरूले लगाएका थिए। उनीहरूले राष्ट्रपतिको भूमिकालाई लिएर पनि आपत्ति जनाएका थिए। एकातिर त्यस्ता अध्यादेश जारी गर्ने, त्यससँगै अर्काको पार्टी तोड्न सांसद अपहरण गर्न बाहुबलीहरु खटाउने र लकडाउनमा जनकपुरको गाउँमा बसिरहेको सांसदलाई आस, त्रास देखाउँदै काठमाडौंं ल्याउने कार्य गर्नु रक्षक नै भक्षक बनेको हो कि होइन ? , वरिष्ठ नेता पौडेलले भने, संविधानका संरक्षक राष्ट्रपति नै धृतराष्ट्र बनेपछि हस्तिनापुरको संरक्षण कसले गर्ला? उनले स्वास्थ्य उपकरण खरिदमा भएको अनियमितता, गाउँ फर्किन नपाएर अलपत्र परेका नागरिकका समस्यादेखि राहत नपाएको विषयमा लिखित धारणा राखेका थिए। उनले चीनबाट स्वास्थ्य सामग्री खरिदका लागि ओम्नी समूहसँग भएको सम्झौतामा अनियमितता देखिएपछि हतारमा ठेक्का रद्ध गरेको दाबी गरे। जताततै भ्रष्टाचारको पोल खुल्न लागेपछि हतारहतार ठेक्का खारेज भन्दै जनमतलाई अर्कातिर मोड्ने र राष्ट्रको सुरक्षाको गहन जिम्मेवारी वहन गरेको राष्ट्रिय सेनालाई स्वास्थ्य सामग्री खरिद गर्ने व्यापारिक कार्य जिम्मा दिने सरकारको नियतमाथि शंकै शंका किन नउठ्ने ? , उनको प्रश्न थियो। उपसभापति विमलेन्द्र निधिले सरकार कोरोना नियन्त्रणका लागि गम्भीर नदेखिएको बताए। उनले सरकार आर्थिक अनियमिततामा लिप्त भएको आरोप लगाए। राष्ट्रिय दलहरू विभाजन गर्ने र कमजोर बनाउँदै आफ्नो नेतृत्वमा अधिनायकवाद लाद्ने अभियानमा प्रधानमन्त्री रहेको उनको भनाइ थियो। पूर्वमहामन्त्री सिटौलाले प्रधानमन्त्रीको कार्यशैली अधिनायकवादी भएको भन्दै सरकारविरुद्ध संघर्षमा जानुपर्ने धारणा व्यक्त गरे। सरकार अलोकतान्त्रिक, अधिनायकवादी र सर्वसत्तावादतर्फ उन्मुख छ, उनले भने, सरकारलाई सच्याउन कांग्रेसले संघर्षका कार्यक्रम ल्याउन जरुरी छ। केन्द्रीय महेश आचार्यले संविधानविपरीत सरकारले संसद् छलेर अध्यादेश ल्याएको उल्लेख गर्दै सरकारको वैधानिकतामाथि प्रश्न उठाए। अर्का नेता रमेश लेखकले पनि सरकार सञ्चालनको नैतिक वैधानिकता सकिएको टिप्पणी गरे। नेता गगनकुमार थापाले सरकारको कडा आलोचना गर्दै कांग्रेसले पनि आफ्नो कार्यशैलीलाई सच्याएर जनताका बीचमा जानुपर्ने उल्लेख गरे। कांग्रेसले जितेका स्थानीय तहलाई जनताको आर्थिक समृद्धि हुने गरी कार्यक्रम ल्याउन पार्टीले सुझाव दिनुपर्ने उनको भनाइ थियो। भौतिक दूरी कायम गरी बसेको बैठकमा बोल्ने अधिकांश नेताले सरकार अलोकतान्त्रिक भएको दाबी गरे पनि सरकार गठनविघटनमा कांग्रेस सहभागी हुन नहुनेमा नेतृत्वलाई सचेत गराए। उनीहरूले नेकपाभित्रको सत्ता संघर्षमा कांग्रेस नफस्न सुझाव दिए। हामीलाई जनताले प्रतिपक्षीमा बस्न भनेका छन्। कांग्रेस कुनै पनि हालतमा सरकार बनाउने र गिराउने खेलमा संलग्न हुनुहुन्न, कांग्रेस नेतृ डा डिला संग्रौलाले भनिन्, प्रतिपक्षमै बसेर सरकारलाई खबरदारी गर्नुपर्छ। पार्टी कार्यालय प्रवेश गर्नुअघि स्वास्थ्यकर्मीले नेताहरूको कोरोना परीक्षण गरेका थिए। मास्क र स्यानिटाइजर प्रयोग गर्न लगाएका थिए।"
विप्लव समूहका नेता होम क्वारेन्टाइनबाटै पक्राउ,सुर्खेतः सुर्खेतमा नेत्रविक्रम चन्द्र (विप्लव) समूहका नेता पक्राउ परेका छन् । विप्लव नेतृत्वको नेपाल कम्युनिष्ट पार्टीका एक केन्द्रिय सदस्यलाई सुर्खेत प्रहरीले पक्राउ गरेको हो । विप्लव समूहका वैकल्पिक केन्द्रीय सदस्य बालाराम सुनार (हिमाल) लाई पक्राउ गरिएको प्रहरीले जनाएको छ । कोरोना त्रासका केही दिन पहिला सुनार घरमा आएर बसिरहेका थिए । होम क्वारेन्टाइनमा बसिरहेका उनलाई प्रहरीले बिहीबार बिहान वीरेन्द्रनगरबाट पक्राउ गरेको हो । पक्राउ परेका सुनार विप्लव समूहका सुर्खेत जिल्लाका पूर्व इञ्चार्जसमेत हुन् । उनलाई पक्राउ गरिएको जिल्ला प्रहरी कार्यालय सुर्खेतले पुष्टी गरेको छ । जिल्ला प्रहरी कार्यालय सुर्खेतका सूचनाअधिकारी गोपाल रायमाझीले सुराकीको आधारमा उनलाई वीरेन्द्रनगर४ कुमाइचौकबाट पक्राउ गरिएको जानकारी दिए । पक्राउ परेका सुनारलाई नियन्त्रणमा राखेर थप अनुसन्धान भइरहेको प्रहरीको भनाइ छ । तर पक्राउ परेका सुनारका आफन्तले भने होम क्वारेन्टाइनमा बसिरहेको बेलामा प्रहरीले पक्राउ गरेको बताएका छन् । विप्लव समूहलाई सरकारले प्रतिवन्धको घोषणा गरेपछि सुनार भुमिगत थिए ।
वरिष्ठ नेता पौडेललाई जापान सरकारको उत्कृष्ठ विभूषण,काठमाडौं : नेपाली कांग्रेसका वरिष्ठ नेता रामचन्द्र पौडेललाई जापान सरकारले उत्कृष्ट विभूषण प्रदान गरेको छ । जापान सरकारले बिहीबार नेता पौडेललाई सो विभुषण प्रदान गर्ने निर्णय गरेको नेपालस्थित जापानी दूतावासले जनाएको छ । जापान सरकारले प्रदान गर्ने ग्राण्ड कार्डन अर्डर अफ दि राइजिङ सन अवार्ड पौडेललाई प्रदान गरेको हो । पौडेललाई नेपालजापान बीचको सम्बन्ध विस्तारमा महत्वपूर्ण भूमिका निर्वाह गरेको भन्दै उक्त सम्मान दिइएको बताइएको छ। त्यसैगरी पौडेलले प्रतिनिधिसभाको सभामुख भएका बेलामा जापान नेपाल फ्रन्डसीप पार्लमेन्टेरियन कमिटि गठन गरेर सांसदका बीचमा अनुभव साटासाट गर्न भूमिका खेलेकाले जापान सरकारले सो अवार्ड प्रदान गरेको दूतावासले जनाएको छ।
रोल्पामा बम विस्फोट : गोठाला गएका चार बालबालिकाको मृत्यु (अपडेट),"रोल्पा : रोल्पामा बम विस्फोटमा परेर चार बालबालिकाको मृत्यु भएको छ। त्रिवेणी गाउँपालिका७ गैरीगाउँका चार बालबालिकाको बिहीबार साँझ मृत्यु भएको हो मृत्यु हुने बालबालिकामा १४ वर्षीय नोकिराम डाँगी, १४ वर्षीय गौरव नेपाली, ११ वर्षीया विमला खत्री र ५ वर्षीय विजय खत्री छन्। गाउँनजिकैको जंगलमा ग्वाला गएका उनीको विस्फोटमा परेर मृत्यु भएको हो। जिल्ला प्रहरी प्रमुख प्रहरी नायव उपरीक्षक चित्रबहादुर गुरुङका अनुसार चारैजनाको घटनास्थलमै मृत्यु भएको हो। विस्फोटको ठूलो आवाज आएपछि गाउँले घटनास्थल पुगेका थिए। युद्धकालमा रहेको बम विस्फोट भएको हुनसक्ने प्रहरीले अनुमान गरेको छ। शव घटनास्थलमै छन्। चारै जनाको मृत्यु भएकाले विस्फोटको घटना कसरी भन्ने बारे खुल्न सकेको छैन्। बम भेटाएर खेलाउदा विस्फोट भएको हो कि भन्ने आशंका गरिएको छ। बम विस्फोट भएको घटनास्थल नजिकै अर्को एक थान बमसमेत फेला पारेको छ। मृत्यु हुने विमला र विजय एकै परिवारको भएको जनाइएको छ। जुगार, नुवागाउँ र होलेरी इलाका प्रहरी चौकीबाट प्रहरी घटनास्थल पुगेर अहिले घटनास्थल सिल गरिसकेको छ । विस्फोट नभएको बम समेत रहेकाले शव उठाउन सकिएको छैन्। रातभर प्रहरीले शवको सुरक्षा दिने भएको छ। नेपाली सेनाको डिस्पोजल टोली शुक्रबार घटनास्थल जाने छ। नपड्किएको बम डिस्पोज गरेर मात्र शव उठाइने प्रहरीले जनाएको छ। गाउँको नजिकै विस्फोटको घटना भएको हो। तत्कालीन विद्रोही नेकपा माओवादी र शाही नेपाली सेनाबीच युद्धताका दुम्ला जंगलमा भिडन्तसमेत भएको थियो। युद्धकै समयमा छाडिएको बेवारिसे बम विस्फोट भएको आशंका गरिएको छ। बम उनीहरुले कुल्चिएर पुड्किएको हो वा के कारणले भन्ने बारे अनुसन्धान भइरहेको छ। एकै गाउँका बालबालिकाको मृत्यु भएपछि उनका अभिभावक र आफन्तमा शोकमा डुबेका छन्। गाउँमा त्रास फैलिएको छ।घटनास्थलमा फेला परेको विष्फोट नभएको टुइन्च मोर्टारको गोली।तस्बिर सौजन्य : धिरेन्द्र डाँगी"
अनलाइन कक्षा किन विकृति भयो पोखरामा ?,"पोखरा : पोखरा महानगरपालिकाको शिक्षा समितिले निजी विद्यालयहरुलाई लक्ष्य गर्दै बिहीबार एउटा सूचना जारी गर्यो र भन्योअनलाइन कक्षा बन्द गर्नू। कोरोना भाइरस फैलन नदिन लागु लगिएको लकडाउनका बेला केही विद्यालयले अनलाइन कक्षा चलाइरहेको समाचार र सूचनाका आधारमा समितिले यस्तो निर्देशन गरेको हो। अनलाइन कक्षाले समाजमा विकृत ल्याएको भन्दै त्यस्ता कार्य रोक्न उजुरी परेको महानगरपालिकाको निर्देशनात्मक सूचनामा उल्लेख छ। पूर्वाधार र अनुमतिबिना कक्षा सञ्चालन गर्दा समाजमा थप विकृति निम्त्यिाइनुका साथै अनलाइनको पहुँचमा नरहेका विद्यार्थी तथा अभिभावकलाई मानसिक दबाबसमेत पर्ने गरेकाले त्यस्ता कक्षा बन्द गराउनुपर्ने भनी महानगरमा उजुरीसमेत पर्न आएको, महानगरको सूचनामा भनिएको छ। खासमा त्यस्तो विकृति के हो त ? महानगरपालिकाको शिक्षा समितिका प्रमुख गंगाबहादुर गुरुङ भन्छन्, आर्थिक विकृति मच्चिने भयो। एउटै घरमा ३ जना बच्चा छन् भने कुन बच्चाले अनलाइनमा पढ्ने ? अभिभावकले कतिवटा कम्प्युटर व्यवस्था गर्ने ? अहिले पठनपाठन नहुँदा जहाजै डुब्ने स्थिति नभएको गुरुङले बताए। जहाजै डुबेको त छैन नि, त्यत्रो ५०५० दिन स्कुलहरु विदा हुन्छ, विदाहरु छन्, स्कुल चलाउने दिन जति पनि छ, उनले भने, चलाउन खोज्नेहरुले अनुमति माग्नुपर्यो, के चलाउने हो ? कसरी चलाउने हो ? उहाँहरुबाट प्रस्ताव आयो भने महानगरपालिकाको शिक्षा समितिले प्रस्ताव हेरेर अनुमति दिन्छ। अनलाइन कक्षा चलाएर कतिपय संस्थागत विद्यालयले विद्यार्थी र अभिभावकबाट शुल्क असुल्ने काइदा रचेको आरोपसमेत लागेको छ। कुनै विद्यालयले शुल्क मागेको भन्ने प्रमाण भने छैन। क्याम्पस पढाउने एक शिक्षक राजेन्द्र पौडेल भन्छन्, महानगरपालिकाले सूचनामा सहमत छु, नर्सरी र मन्टेसरीका बच्चालाई अनलाइनमा पढाउने भन्ने विकृति हो, साना नानीहरुलाई पढाउने त्यस्तो तरिका सैद्धान्तिक रुपमै गलत हो। अनलाइन कक्षाले विद्यार्थीविद्यार्थीबीच डिजिटल खाडल सिर्जना गर्ने पनि उनी बताउँछन्। संस्थागत विद्यालयहरुको संस्था प्याब्सन कास्कीका अध्यक्ष प्रेम शर्मा अनलाइन कक्षा प्रतिकूलतालाई अनुकुलतामा बदल्ने र प्रविधि प्रयोगको अभ्यास गर्ने हिसाबमा चलेको बताउँछन्। उनले कक्षा ९ सम्मका विद्यार्थीको पठनपाठनका लागि आत्तुरी नभइसकेको पनि बताए। भन्छन्, एसईई तयारी गर्ने विद्यार्थीलाई ठिकै होला, अरुलाई हतार भएको छैन। अनुकुल विद्यार्थीबीच अभ्यासका लागि भइरहेको अनलाइन कक्षालाई सकारात्मक रुपमा पनि लिन सकिने उनको भनाइ छ। शर्माले अभिभावकको आर्थिक हैसियत अनलाइन कक्षामा बच्चालाई राख्न सक्ने नभएको तर्फ पनि विचार गर्नुपर्ने बताए। पोखरा महानगरपालिकाले निकालेको सूचना। तस्बिर : अन्नपूर्ण"
प्रहरीसँगको विवादमा ३ स्थानीय घाइते,"परासी : सशस्त्र प्रहरीसँग विवाद हुँदा ३ स्थानीय घाइते भएका छन् । घाइतेमध्ये दुईजनाको हात भाँचिएको छ । भारतसँग सिमाना जोडिएको पश्चिम नवलपरासी पाल्हीनन्दन गाउँपालिका५ भगतपुर गाउँमा बुधबार राती भएको विवादमा ६५ वर्षीय पूर्णमासी गौंड, १४ वर्षीय अखलेस गौंड र १७ वर्षीय मुन्ना गौड घाइते भएका हुन् । घाइतेमध्ये पूर्णमासी र अखलेसको हात भाँचिएको छ । टाउकोमा पनि चोट लागेको छ । पूर्णमासी र अखलेस हजुरबुबा र नाती हुन् । उनीहरुको दसगजा नजिक मदिरा पसल छ । लकडाउनको समयमा मोटरसाइकलमा राखेर मदिरा लैजाने क्रममा विवाद भएको सशस्त्र प्रहरीले जनाएको छ । तर, स्थानीयले भने घरबाट आफ्नै पसलमा झुल लिन जाने क्रममा अखलेसलाई कुटपिट गरेको जनाएका छन् । 'लकडाउनको समयमा पसल खोल्न नपाइएकाले घरबाट अखलेस झुल लिन पसल जाँदै थिए । एक्कासी शसस्त्र प्रहरीले कहाँ आएको भन्दै मोबाइल खोसेर अखलेसलाई कुटपिट गरे,' एक स्थानीयले भने। उनको पृथ्वीचन्द्र अस्पताल परासीमा उपचार गराइरहेका पूर्णमासीले भने। दसगजाहुँदै भारततर्फ मदिरा लिएर जाने क्रममा प्रहरीले रोक्दा स्थानीय जाइ लागेको शसस्त्र प्रहरी बल नेपाल नं २६ हेडक्वाटर नवलपरासीका उपरीक्षक भरत खनियाँले बताए ।'मोटरसाइकलमा एकजना व्यक्ति जाँदै थिए । उनलाई रोक्न खोज्दा मोटरसाइकल छाडेर आफूसँग भएको मदिरासँगै लिएर गए । त्यसपछि उनले गाउँलेलाई बोलाएर पोष्टमाथि आक्रमण गर्न सुरु गरे,' उनले भने।' पोष्टमा ६ जना शसस्त्र प्रहरीले सीमामा निगरानी गर्दै आएका छन्। 'डेढ दुई सयको संख्यामा आएका स्थानीयले अस्थायी पोष्टमा आक्रमण गर्दै प्रहरीमाथि जाइ लागे । संख्या कम भएकाले थप बल पठाएर स्थिति नियन्त्रणमा लिएका हौं, ' उपरीक्षक खनियाँले भने। झडपमा केही व्यक्तिलाई चोट लागेको हुनसक्ने उनले बताए । मदिरा छाडेर गएको मोटरसाइकल नियन्त्रणमा लिइएको शसस्त्र प्रहरीले जनाएको छ । मदिरा बरामद यसैबीच पाल्हीनन्दन गाउँपालिकाको शंकरपुर नाकाबाट भारततर्फ लैजाँदै गरेको अवस्थामा सीमा प्रहरी चौकी महेशपुरले १८ कार्टुन मदिरा बरामद गरेको छ । लकडाउनको समयमा सीमामा रहेका मदिरा पसल बन्द छन् । सीमामा आउने भारतीय ग्राहक लकडाउनका कारण आउन नपाएपछि भारतीय क्षेत्रमा मदिराको माग बढी रहेको छ । सोही क्रममा सीमा नाकाहुँदै भारततर्फ लैजाँदै गरेको सोफी नामक मदिरा बरामद गरेको सीमा प्रहरी चौकीका निरीक्षक महेश्वर उपाध्यायले बताए ।"
पोखरामा रहेका ६९ पर्यटकलाई काठमाडौँ ल्याइयो,"पोखरा : पोखरामा रहेका ६९ युरोपीयन पर्यटकलाई बिहीबार पर्यटक बसमा काठमाडौं पठाइएको छ। काठमाडौंबाट जर्मनका लागि शनिबार हुने चार्टड उडानमा घर फर्कन चाहने युरोपीयन पर्यटकलाई स्वीस दूतावासको पहलमा पोखराबाट काठमाडौं लगिएको पर्यटक प्रहरी कार्यालय पोखराका प्रमुख गणेश खनालले जानकारी दिए। फ्रान्स दूतावासले नेपालमा रहेका आफ्ना र युरोपीयन नागरिकलाई घर फर्काउन चार्टड प्लेनको व्यवस्था मिलाएको हो। काठमाडौं जानु अघि सबै पर्यटकको स्वास्थ्य जाँच गरिनुको साथै सबैलाई मास्क र सेनिटाइजर उपलब्ध गराएको पर्यटक प्रहरी कार्यालय पोखराका प्रमुख खनालले जानकारी दिए। यसरी घर फर्कन काठमाडौं जाने पर्यटकमा सबैभन्दा धेरै जर्मन त्यसपछि फ्रान्स, पोल्याण्ड, स्वीटजरल्याण्ड लगायतका देशका पर्यटक रहेका छन्। पर्यटकलाई तीन पर्यटक बसमा काठमाडौं लगिएको हो। काठमाडौंबाट शनिबार १ सय २० पर्यटक लिएर चार्टड प्लेन उड्ने बताइएको छ। लकडाउनका अवधिमा पोखराबाट अहिलेसम्म ९ सय ३० भन्दा बढी पर्यटकलाई पटक पटक चार्टड प्लेन र पर्यटक बसमा उद्धार गरेर काठमाडौं लगिसकिएको खानलले जानकारी दिए। अन्नपूर्ण पदयात्रा, धौलागिरी र मनास्लु लगायतका पदयात्रा क्षेत्रमा रहेका पर्यटकलाई पनि उद्धार गरेर घर फर्कन चाहने पर्यटकलाई काठमाडौं पठाइएको नेपाल पर्यटन बोर्ड गण्डकी प्रदेश कार्यालयले जानकारी दिएको छ। पोखरामा अझै पनि तीन सय बढी पर्यटक रहेको अनुमान गरिएको छ। बिहीरा ६९ जना पर्यटक काठमाडौं पठाउनु अघिसम्म पर्यटक कार्यालय पोखराले संकलन गरेको पर्यटकको पछिल्लो तथ्याङ्कमा ३ सय ३३ पर्यटक पोखरामा रहेको पाइएको थियो। पोखरामा अझै पनि युरोपीयन, अमेरिकन, जर्मन, फ्रान्स, चिनियाँ लगायतका देशका पर्यटक रहेको रेवान पोखराका प्रथम उपाध्यक्ष लक्ष्मण बरालले बताए। आफ्नो देशमा भन्दा नेपालमै सुरक्षित रहेको बताउँदै यही रहन चाहेको पर्यटकले बताएका छन्।"
घरघरमै सामाजिक सुरक्षा भत्ता,"कुश्मा : विश्वव्यापी महामारीको रुपमा फैलिएको नोबेल कोरोना भाइरसको संक्रमण बढ्दो छ । कोरोना संक्रमणलाई न्यूनीकरण गर्नका लागि सरकारले घोषणा गरेको लक डाउन झण्डै डेढ महिनादेखि जारी छ । संक्रमणको सबैभन्दा जोखिममा वृद्धावृद्धा नै रहेको अध्ययनले देखाएको छ । यस्तो अवस्थामा संक्रमणको खतरा नहोस् भनेर पर्वतका स्थानीय तहहरुले सामाजिक सुरक्षा भत्ता घर घरमै वितरण गर्न थालेका छन् । पर्वतको कुश्मा नगरपालिका, फलेवास नगरपालिका, महाशिला गाउँपालिका लगायतका स्थानीय तहहरुले सामाजिक सुरक्षा भत्ता घर घरमै लगेर वितरण गर्न थालेका हुन् । पर्वतका सबै स्थानीय तहहरुमा बैंकमार्फत सामाजिक सुरक्षा भत्ता वितरण हुने गर्दछ । तर लामो समयको लक डाउनका बेला बैंक तथा वित्तीय संस्थासमेत बन्द रहेका छन् । अर्कोतर्फ बैंकमा भत्ता बुझ्न आउँदा भीडभाड हुने, सवारीका साधनहरु नपाइने जस्ता समस्या हुने भएकाले घरघरमै लगेर भत्ता वितरण गर्न थालिएको पर्वतको महाशीला गाउँपालिकाका अध्यक्ष राजुप्रसाद पौडेलले बताए । उनले गाउँपालिकाका ६ वटै वडाका नागरिकहरुलाई दोस्रो चौमासिकको भत्ता घरमै लगेर वितरण गर्न थालिएको हो । गाउँपालिकाका जनप्रतिनिधि र राष्ट्रिय वाणिज्य बैंकका कर्मचारीहरु यो कार्यमा सक्रिय बनेका छन् । लक डाउन सुरु भएलगत्तै स्थानीय प्रशासनले जनप्रतिनिधिहरुलाई सामाजिक सुरक्षा भत्ता बुझ्न बैंकमा लाभग्राहीलाई नपठाउनसमेत पत्राचार गरेको थियो । यता कुश्मा नगरपालिकाले पनि लक डाउनभन्दा अघि सामाजिक सुरक्षा भत्ता लिन नसकेकाहरुलाई घर घरमै पुर्याउन थालिएको जनाएको छ । नगरपालिकाका प्रमुख प्रशासकीय अधिकृत हरि पंगिनीका अनुसार जनप्रतिनिधि र सम्वन्धित बैंकका कर्मचारीहरुले भत्ता बाँडिरहेको उनले बताए । त्यसैगरी फलेवास नगरपालिकाले पनि बन्दाबन्दी अघि नै सवै लाभग्राहीको खातामा रकम निकासा गैसकेको बताउँदै छुटफुट भएका र बैंकसम्म आउन नसकेकाहरुलाई सम्वन्धित वडाका वडाअध्यक्षहरुले सहजीकरण गरेर घरघरमै पुर्याउने काम गरेको बताए । उनका अनुसार सामाजिक सुरक्षा भत्ता लिन नपाएको गुनासो नआएको बताए । उत्तरी पर्वतको जलजला गाउँपालिकाले भने फागुनमै दोस्रो चरणको सामाजिक सुरक्षा भत्ता वितरण गरेर सकिएकाले कुनै समस्या नभएको प्रमुख प्रशासकीय अधिकृत अर्जुन शर्माले जानकारी दिए । उनका अनुसार शिक्षकको तलब र सामाजिक सुरक्षा भत्ता लकडाउन अघि नै निकासा गैसकेको छ । छुटफुट भएकालाई बैंकमा आएर भीडभाड नगरिकन लिन भनिएको शर्माले बताए । मोदी गाउँपालिकामा पनि फागुनमै सामाजिक सुरक्षा भत्ता निकासा भए पनि केहिले बैंकमा गएर बुझेको र केहिले लकडाउनका कारण बुझ्न नपाएको बताइएको छ । उनीहरुलाई लकडाउन अझै लम्बिएमा समस्या हेरेर घरघरमै पुर्याउने व्यवस्था गरिने प्रमुख प्रशासकीय अधिकृत किसानबहादुर क्षेत्रीले जानकारी दिए । उनका अनुसार बालबालिका, अपाङ्ग र एकल महिलाको भने निकासा नभएको र आइतबारसम्म निकासा गरेर बुझाइने बताए । जिल्लाका अन्य स्थानीय तहहरुले निकासा भए पनि वित्तीय संस्थाहरु बन्द हुँदा लाभग्राहीले बुझ्न नपाएको बताएका छन् । उनीहरुले लकडाउनको अवस्था हेरेर वितरणको नयाँ कार्ययोजना बनाउने जानकारी दिएका छन् ।"
गण्डकीमा सहरबाहिर निर्माण सुरु गर्ने निर्णय,"पोखरा : गण्डकीमा सहर बजारबाहिरका अत्यावश्यक निर्माण व्यवसाय सुचारु गर्ने निर्णय भएको छ । मुख्यमन्त्री पृथ्वीसुब्बा गुरुङ संयोजकत्वको विपद् व्यवस्थापन समितिले यस्तो निर्णय गरेको हो । खानेपानी, ढल, सिँचाइ, पुल, कल्भर्ट, सडक, विद्युत पोल र खहरे नियन्त्रणको काम सुरु गर्ने समितिको निर्णय छ । ढुंगागिटी, बालुवा, माटो, तारजाली, रड, सिमेन्ट, जस्तापाता, इन्धन र बिटुमिनजस्ता सामान तथा मेसिनरी औजार ढुवानी व्यवस्था गर्ने, निर्णयमा भनिएको छ, निर्माण सामग्रीको ढुवानी सकेसम्म रातिको समय र समय तोकी उपयुक्त समयमा गर्ने व्यवस्था मिलाइने छ । त्यस्तो निर्माण क्षेत्रमा काम गर्ने मजदुर लगायतको फोटोसहितको विवरण राख्ने निर्णय समितिले गरेको छ । स्थानीय बस्तीलाई असर नपर्ने गरी जनशक्तिलाई साढे १ मिटरको दुरी कायम गरी निर्माणस्थल वा निर्माणस्थल नजिक राख्ने व्यवस्था मिलाइने भएको छ । निर्माण क्षेत्रमा अनधिकृत व्यक्तिको प्रवेश नदिने समितिले जनाएको छ । संक्रामक रोग फैलन नदिन सबै स्वास्थ्य सुरक्षा उपाय अपनाउने पनि भनिएको छ । निर्माण सामग्री ढुवानी गर्ने साधन अन्तबाट प्रवेश गर्दा प्रत्येकपटक डिस्इन्फेक्सन गर्ने समितिको निर्णयमा उल्लेख छ । निर्माण क्षेत्रका लागि आवश्यक सामान उपलब्ध गराउन जिल्ला प्रशासनको समन्वयमा सम्बन्धित पसल खुलाइने समितिको निर्णय छ । कृषिसँग सम्बन्धित मल, बिउ बिजनका पसल खोल्ने र तिनको ओसारपसार पनि सहज बनाउने समितिको निर्णय छ । यस्ता पसल र उद्योग कलकारखाना र निर्माण क्षेत्रको अनुगमन सरकारी अधिकारीले गर्ने छन् । सरकारले तोकेको मापदण्ड पूरा भए नभएको अनुगमन अधिकारीहरुले गर्नेछन् । खाद्यान्न र त्यससँग सम्बन्धी उद्योग कलकारखाना चलाउन दिने र चलाउँदा पनि जनशक्तिलाई सामाजिक दुरी कायम गर्नुपर्ने समितिले उल्लेख गरेको छ । गण्डकीमा कोभिड १९ संक्रमित २ जना निको भएर घर फर्किइसकेका छन् । यहाँ ५ हजारजनाभन्दा बढीको यापिड परीक्षणसमेत भइसकेको छ । संक्रमण मुक्तिजस्तैको अवस्थालाई ख्याल गर्दै गण्डकी प्रदेश सरकारले लकडाउनको स्वरुप परिवर्तन गर्ने योजना यसअघि नै बनाएको थियो । उद्योग कलकारखाना खोल्न सहज बनाउने प्रदेश सरकारको नीति अनुसार पोखराका केही उद्योगहरु खुलिसकेका छन् ।"
'ट्राभल हिस्ट्री' ले भेटाएका संक्रमित,"बारा : दुई छिमेकी जिल्ला पर्सा र रौतहटमा कोरोना संक्रमितको संख्या थपिदै जाँदा बारामा भने यसको संख्या शून्य थियो । भारतीय सीमासँग जोडिएको भएपनि बारामा संक्रमणले प्रवेश पाएको थिएन । जिल्लाका सबै स्थानीय तहले आफ्नो क्षेत्रमा क्वारेन्टाइन स्थापना गरेर शंकास्पद व्यक्तिलाई निगरानी गर्दै आएका थिए । भारतसहित अन्य मुलुकबाट आएका नागरिकलाई क्वारेन्टाइनमा राखेर परीक्षणपछि मात्रै घर पठाउने गरिएको थियो। खुल्ला सीमा र छिमेकका दुई जिल्लामा बढ्दै गएको संक्रमितको संख्याले बारा उच्च जोखिममा भने थियो । स्थानीय प्रशासन र सुरक्षा संयन्त्रले सीमासहित शंकास्पद स्थानमा निरन्तर निगरानी गर्दै आएका थिए । कोरोनाको सम्भावित जोखिम नियन्त्रण गर्न स्थानिय तहमा जनप्रतिनिधिको सक्रियता बढीनै देखिन्थ्यो । तर एकैदिन दुईजनामा संक्रमण देखिएपछि स्थानीय सरकार, प्रशासन र सुरक्षा निकायलाई थप रणनीतिसहित अघि बढ्न चुनौती थपिएको छ । बारामा भेटिएका दुई संक्रमित 'ट्राभल हिस्ट्री ' को माध्यमबाट खुलेका हुन् । वीरगंजका एक पुरुषमा बैशाख १४ गते कोरोना पोजिटिभ देखिएपछि उनको (ट्राभल हिस्ट्री)ले स्थानीय प्रशासनलाई बाराका पुरुषसम्म ल्याएको हो । कोरोना संक्रमण देखिएका वीरगंज महानगरपालिका १६ ईनर्वाका पुरुषसँगै उनीहरु भारतको नयाँ दिल्लीस्थित निजामुद्दिनमा भएको तबलिगी जमातको धार्मिक मेलामा सहभागी भएर फाल्गुन २९ (मार्च ११) गते नेपाल फर्किएको 'ट्राभल हिस्ट्री' बाट खुलेको हो । 'ट्राभल हिस्ट्री' मार्फत खोजि सुरु गरेर भेटिएका उनीरुलाई बैशाख १४ गते नै जीतपुरसिमरा उपमहानगरपालिकाले स्थापना गरेको कोरोना विशेष अस्तालको आइसोलेसन वार्डमा राखिएको थियो । सोही दिन उनीहरुको स्वाब वीरगंजको नारायणी कोभिड अस्पतालहुँदै काठमाडौंस्थित टेकु पठाइएको थियो । नेपाल आएको ४९औं दिनमा उनीहरुमा कोरोना पोजिटिभ पुष्टि भएको हो । उनीहरुलाई बुधबार वीरगन्जस्थित कोभिड अस्पताल लगिएको छ । कोरोना पोजिटिभ देखिने जीतपुरसिमरा उपमहानगरपालिका ७ का ४३ वर्षीय र सिम्रौनगढ ४ हरिहरपुरका ३१ वर्षीय पुरुष हुन् । सिम्रौनगढका पुरुषलाई जीतपुरसिमरा उपमहानगरपालिका १९ ईनर्वासिरास्थित मदर्शाबाट र जीतपुरका पुरुषलाई आफ्नै घरबाट नियन्त्रणमा लिएर कोरोना विशेष अस्पताल लगिएको थियो । सिम्रौनगढका पुरुष ईनर्वासिरामा रहेको मदर्शामा पढाउने मौलाना (शिक्षक) हुन् । मदर्शा बन्द रहेपनि नेपाल आएलगत्तै उनि त्यही बस्दै आएका थिए । संक्रमण देखिएपछि दुवैको 'ट्राभल हिस्ट्री' खोजी र 'कन्याक्ट ट्रेसिङ' सुरु गरिएको छ । त्यसका लागि नेपाली सेनाको नेतृत्वमा टोली बनाएर काम सुरु गरिएको बाराका प्रमुख जिल्ला अधिकारी रुद्रप्रसाद पण्डितले बताए । 'संक्रमित भेटिएपछि सम्भावित जोखिम नियन्त्रणका लागि उनीहरुको सम्पर्कमा आएका व्यक्ति पहिचान गरी परिक्षण गर्न सेनाको नेतृत्वमा टोली खटिएको छ,' प्रजिअ पण्डितले भने,' त्यसबाहेक उनिहरु बस्दै आएको स्थानलाई सिल गरेर आवतजावत बन्द गरेका छौं।' प्रहरीले उनीहरुको प्रत्यक्ष सम्पर्कमा आएका सातजनालाई बुधबारनै आइसोलेसनमा राखेको छ । उनीहरुको स्वाब संकलन गरी परीक्षणका लागि वीरगन्ज पठाइएको छ । जीतपुरका पुरुषको पत्नी, भाइसहित परिवारका पाँचजनालाई सिमरास्थित कोरोना विशेष अस्पतालको आइसोलेसनमा राखिएको छ । भाइको परिवारलाई भने घरभित्रै क्वारेन्टाइनमा रहने व्यवस्था मिलाएको इलाका प्रहरी कार्यालय सिमराका प्रहरी नायब उपरीक्षक (डिएसपी) गोविन्द पुरीले जानकारी दिए । सिम्रौनगढका मौलानालाई मदर्शामा खाना खुवाउने व्यक्तिलाई सिमरा र उनलाई मोटरसाइकल राखेर आवतजावत गर्ने चालकलाई भने वीरगन्जस्थित आइसोलेनमा राखिएको छ । मौलानाका मोटरसाइकल चालक वीरगन्ज गएको अवस्थामा उनलाई उतै नियन्त्रणमा लिएर आइसोलेसनमा राखिएको डीएसपीले बताए । संक्रमित दुई व्यक्ति नेपाल आएदेखि उनीहरुको कहाँ पुगे र कोसँग भेटे भन्ने कुरा पत्ता लगाउन प्रहरी र स्थानीय प्रशासन यतिबेला लागिपरेको छ । वीरगन्ज कोभिड अस्पतालमा रहेका उनीहरुसँग फोनमा कुरा गर्दै प्रहरीले थप जानकारी लिइरहेको छ । 'हामीले अस्पतालबाटै जानकारी लिइराखेका छौं, फोनमा निरन्तर कुरा भइरहेको छ, 'डीएसपी पुरीले भने 'उनीहरुको सम्पर्कमा आएका सबैको परीक्षण गर्नेछौं।' संक्रमित भेटिएलगत्तै जीतपुरसिमरा उपमहानगरपालिकाका नगर प्रमुख डा कृष्ण पौडेल, बाराका प्रमुख जिल्ला अधिकारी रुद्रप्रसाद पण्डित, नेपाली सेनाका प्रमुख सेनानी पारस बिक्रम शाह, प्रहरी उपरिक्षक कृष्ण पंगेनी, सशस्त्र प्रहरी उपरिक्षक दिगविजय सुवेदी, राष्ट्रिय अनुसन्धान बाराका उपअनुसन्धान निर्देशक बिमल घिमिरे, ईलाका प्रशासन कार्यालय सिमराका प्रमुख कृष्ण गैह्रेसहितको टोलीले संक्रमित बसेको स्थानको स्थलगत निरीक्षण गरेर सो क्षेत्रलाई सिल गर्न र प्रहरी निगरानी बढाएर आवतजावत रोक्ने निर्णय गरेको थियो । सोही निर्णय अनुसार दुवै स्थानमा प्रहरी परिचालन गरि निगरानी बढाएको डीएसपी पुरीले बताए।"
विकास निर्माणको कामलाई सहज बनाउँदै जिल्ला प्रशासन,गोरखा : लकडाउनका बेला विकास निर्माणको काम सुचारु गर्न प्रशासन कार्यालयले वातावरण सहज बनाएको छ । आयोजना सञ्चालनका लागि आवश्यक सवारी साधन सञ्चालनको व्यवस्था मिलाउन बिहिबार सम्पन्न बैठकले थप दुई बुँदे निर्णय गरेको छ । विकास निर्माणको कामलाई थप व्यवस्थित गर्न योजना सञ्चालन गर्ने कार्यालय र सम्बन्धित पालिकाको सिफारिसको आधारमा सवारी पास जारी गर्ने निर्णय भएको जिल्ला प्रशासन कार्यालयका प्रशासकीय अधिकृत हर्क रोकाले जानकारी दिए । त्यस्तै निर्माण सामग्री (हार्डवेयर) का व्यवसायीले गोदाममा मौजुदा सामग्री विक्री गरिसकेपछि थप ओसार पसारका लागि सहज वातावरण बनाउने पनि निर्णय भएको छ । गोरखा उद्योग वाणिज्य संघ र गोरखा च्याम्बर अफ कमर्शको सिफारिसको आधारमा निर्माण सामग्री ओसारपसारका लागि पटके पास जारी गर्ने निर्णय भएको प्रशासकीय अधिकृत रोकाले जानकारी दिए । यसअघि योजना सञ्चालन गर्ने कार्यालयको सिफारिसको आधारमा मात्र सवारी पास जारी गर्ने निर्णय भएको थियो । सो व्यवस्थाले सवारीसाधनको दुरुपयोग हुनसक्ने सम्भावना देखी सम्बन्धित पालिकाको सिफारिस समेत माग गरिएको प्रशासन कार्यालयले जनाएको छ । सो निर्णयले निर्माण व्यवसायीलाई काम सुचारु गर्न सहज वातावरण बनाउने प्रमुख जिल्ला अधिकारी सुरेन्द्र पौडेलले विश्वास व्यक्त गरे ।
उपत्यकाभित्र लकडाउन विस्तारै खुकुलो पार्न सुझाव,"काठमाडौं : नेपाल चेम्बर अफ कमर्सका अध्यक्ष राजेशकाजी श्रेष्ठले मुख्यसचिव लोकदर्शन रेग्मीलाई आर्थिक चलायमान बनाउने लकडाउन विस्तारै खुकुलो बनाउनुपर्ने सुझाव दिएका छन्। मुख्यसचिव रेग्मीलाई अध्यक्ष श्रेष्ठसहितको समूहले महामारीका रुपमा फैलिएको कोरोना भाइरसबाट नेपालको अर्थतन्त्रको असर परेको उल्लेख गर्दे यस्तो सुझाव दिएका हुन्। अब आर्थिक चलायमान गर्न लकडाउन पनि विस्तारै भौतिक र असर कम भएका ठाउँमा खुकुलो बनाउनु पर्छ, यसले आर्थिक चलयामान हुन्छ, सुझाव पत्रमा भनिएको छ, अहिले काठमाडौँमा भएको मान्छेलाई बाहिर जान दिनु हुँदैन र बाहिरका मान्छेलाई पनि काठमाडौँ आउन दिनुभएन, यहाँ उद्योग खुल्यो भने मजदुरले यही रोजगारी पाउँछन्। मुख्यसचिव रेग्मीले सुझावलाई अध्ययन गरेर व्यावहारिक सुझावलाई आफूले सम्बन्धित निकायसँग छलफल गर्ने जानकारी दिए। नेपाल चेम्बर अफ कमर्सले कोरोना भाइरसको प्रभावका कारण अर्थ मौद्रिक तथा वित्त, उद्योग, वाणिज्य तथा आपूर्ति, कृषि, ऊर्जा, पर्यटन, स्वास्थ्य क्षेत्रलाई पुनरुत्थान गर्न तयार गर्न विषयगत सुझाव मुख्यसचिव रेग्मीलाई हस्तान्तरण गरेको हो।"
राहात हैन श्रम वितरण,"दाङ : दाङको तुलसीपुर उपमहानगरपालिका ५ की चन्द्रकला विक राहात माग्न उपमहानगरपालिकाका पुगिन् । पहिलो चरणको राहात पाइसकेकी उनले घरमा खाना सकिएपछि पुन राहातका लागि नगरमा पुगेकी थिइन् । उनलाई उपमहानगरपालिकाले राहात हैन श्रम गर्ने ठाउँ सिकाएर पठाइदियो । उनी राहातको सट्टामा श्रममा गइन् । पहिले जस्तै काम पाएपछि उनले राहात माग्नु पर्ने अवस्था आएन । तुलसीपुर ६ की निर्माण मजदुर पुस्प क्षेत्री पनि राहात माग्न वडा कार्यालय पुगे । वडाका जनप्रतिनिधिले राहात नदिने बरु काम खोजिदिने भन्दै काममा पठाइदिए । उनी पनि नियमित रुपमा अहिले श्रम गरिरहेका छन् । दुबै जनाले राहातले २४ छाक टार्न मात्रै सहज भएको अवस्थामा काम नै पाइएपछि अभावको समस्या हटेको बताए । उनीहरुले नियमित काम पाउँदा आफूहरु खुसी भएको सुनाए । दाङमा यति बेला राहात बन्द गरेर राहातलाई श्रमसंग जोडेपछि धेरै श्रमिकहरु काममा जुटेका छन् । पहिलो चरणमा नगरभित्रका गरीब, विपन्न र श्रमिकहरुलाई राहात वितरण गरेपछि तुलसीपुरले राहातको साटो श्रम दिएर पारीश्रमिक दिन थालेको छ । राहातको चाप अत्यधिक बढन थाले पछि त्यसको व्यवस्थापन र दीर्घकालीन समस्या समाधानको लागि राहातको साटो श्रम दिन लागिएको तुलसीपुर उपमहानगरपालिकाका नगर प्रमुख घनश्याम पाण्डेले बताए । उनले तुलसीपुर उपमहानगरपालिकका कार्यपालिका बैठकले राहातको सट्टा श्रम दिने तथा त्यसका लागि सबै निर्माणको काम सुरु गर्ने निर्णय गरेको बताए । 'राहात अल्पकालीन हुन्छ। सुरक्षित भएर श्रम गर्ने वातावरण भए पनि त्यो दीर्घकालिन हुन्छ भनेर यो नीति ल्याएका हौँ । अहिले बास्तविक विपन्न, श्रमिक, गरीबले काम गरेर खाने वातावरण बनेको छ', उनले भने, 'असक्त, वृद्धहरुलाई भने नगरले आवश्यकता अनुसार राहात दिइरहेका छौं।' तुलसीपुरले यो निर्णय गरेसँगै जिल्लाभरी नै अहिले निर्माणका काम सुरु भएको छ । अहिले जिल्लामा अलपत्र परेका विकास निर्माणको काम सुरु भएको छ । विश्वव्यापी रूपमा फैलिएको कोरोना भाइरस (कोभिड(१९)को संक्रमण रोकथाम र नियन्त्रणका लागि सरकारले घोषणा गरेको लकडाउनका कारण जिल्लामा चैत ११ देखिनै विकास निर्माणका काम ठप्प थियो । अहिले भने लकडाउन कायम रहेकै अबस्थामा विकास निर्माणको काम सुरु भएको हो । केही दिनअघि जिल्ला प्रशासन कार्यालयमा बसेको सर्वपक्षीय बैठकले गौरव र अन्य विकासे योजनाको काम सुरु गर्ने निर्णयसँगै रोकिएको विकास निर्माणको काम सुरु भएका छन् । राष्ट्रिय गौरवका आयोजनासँगै सडक, सिँचाइलगायतका अत्यावश्यक विकास निर्माणका कामहरू सुरु गर्ने सर्वदलीय निर्णयानुसार जिल्लामा विकास निर्माणको काम अघि बढाइएको प्रमुख अधिकारी गोविन्द रिजालले बताए । दाङमा पर्ने मदन भण्डारी लोकमार्ग, घोराही (तुलसीपुर सडकखण्डको विस्तार, देउखुरीको लमहीकोइलावास सडकखण्डसँगै अन्य विकास निर्माणको कामलाई अघि बढाइने भएको छ । प्राय सबै स्थानीय तहहरूले पनि आफ्नो पालिकाहरूको विकास निर्माणको कामलाई अघि बढाएका छन् । तुलसीपुरअमिलिया सडकखण्ड, देउखुरीमा पूर्व (पश्चिम राजमार्गअन्तर्गत लमहीदेखि शिवखोलासम्म सडकको मर्मतको काम, दंगीशरणको बैबाङ र घोराहीको सेवारखोलामा पक्की पुल निर्माणको काम सुरु भएको सडक डिभिजन कार्यालय दाङका प्रमुख निरज शाक्यले बताए । सडक र पुल निर्माणको कामका लागि प्रशासन कार्यालयबाट पास लिएर विकास निर्माणको कामलाई सुरु गरिएको उनले बताए । विश्वव्यापी रूपमा फैलिएको कोरोना भाइरसको त्रासका कारण दाङमा करिब एक महिना काम बन्द भएको थियो, प्रमुख शाक्यले भने, एक महिना काम रोकिँदा सबैजसो योजनाका काम प्रभावित भएका थिए, अहिले पुन सुरु गरेका छौं । निर्माणको काममा गएका मजदुरहरूलाई कोरोना भाइरसबाट बच्नका लागि मास्क, पञ्जासँगै स्यानीटाइजर प्रयोग गर्दै सम्बन्धित ठाउँमै बस्ने गरी काममा लगाइएको छ । रोकिएका विकास निर्माणका आयोजनाहरू सुरु गर्न निर्माण कम्पनीहरूलाई खबर गरेको पूर्वाधार विकास कार्यालय दाङका निमित्त प्रमुख बासुदेव भण्डारीले जानकारी दिए । उनका अनुसार पूर्वाधार कार्यालयअन्तर्गत ७० बढी आयोजना निर्माणका क्रममा अलपत्र छन् ।"
मुस्ताङकी महिलाको पीसीआर रिपोर्ट नेगेटिभ,"जोमसोम : मुस्ताङकी एक महिलाको नूमना स्वाब रिपोर्ट नेगेटिभ आएको छ। सामान्य कोरोना परीक्षण गर्ने क्रममा रुघा खोकी तथा उच्च जरो देखिएपछि ती महिलाको नमूना स्वाब जिल्ला अस्पताल जोमसोमले प्रादेशिक जनश्वास्थ्य प्रयोगशाला पोखरा पठाएको थियो । मुस्ताङको जोमसोमबाट पोखरातर्फ पठाइएको ती महिलाको नमूना स्वाब बिहीबार प्रादेशिक जनश्वास्थ्य प्रयोगशालाले पीसीआर विधिबाट परीक्षण गरेको थियो । परीक्षण गर्दा महिलाको स्वाब रिपोर्ट नेगेटिभ निस्किएको मुस्ताङका प्रमुख जिल्ला अधिकारी वेदप्रकास अर्यालले अन्नपूर्णलाई जानकारी दिए । सम्भावित कोरोना आशंका गरिएकी ती महिलालाई जोमसोम अस्पतालले बुधबार बिहान आइसोलेसन कक्षमा भर्ना गरी उपचार सुरु गरेको थियो । अस्पतालका मेडिकल सुपरिटेन्डेन शिब भडारीले आइसोलेसन कक्षमा रहेकी ती महिला हाल सामान्य अवस्थामा रहेको र उनको पीसीआर रिपोर्ट नेगेटिभ आएको जानकारी दिए । सामान्य अवस्थामा रहेकी उनलाई बिहीबार नै अस्पतालले डिस्चार्ज गर्ने तैयारी गरेको बताए । महिला गत चैत्र ७ गते दुबईबाट नेपाल आएकी थिइन् । विदेशबाट काठमाडौंमा बस्दै आएकी उनी मंगलबार काठमाडौंबाट मुस्ताङ आएकी थिइन् । उनको यसअघि काठमाडौंको टेकु अस्पतालमा पीसीआर परीक्षण गर्दा रिपोर्ट नेगेटिभ आएको थियो । स्थानीय तहको पहलमा गत शनिबार देखि सोमबारसम्म करिब १३ सय मुस्ताङी जिल्ला भित्रिएका थिए । स्थानीय तहले जिल्ला भित्रिएका सबैलाई सरकारी क्वारेन्टाइनमा नराखी ७ दिन मात्र होम क्वारेन्टाइनमा बस्न लगाएको थियो । मुस्ताङ फर्किएका सबै होम क्वारेन्टाइन, समाजघर, गुम्बा र विद्यालयमा एकान्तबास बस्न लगाइएको छ ।"
ब्राउनसुगरसहित ४ जना पक्राउ,"गुलरिया : जिल्ला प्रहरी कार्यालय बर्दियाको मुलगेट अगाडि प्रहरीले लागुऔषध ब्राउनसुगर बोकेको आरोपमा ४ जनालाई नियन्त्रणमा लिएको छ । जिल्लास्थित प्रहरीको गस्ती टोलीले गोप्य सूचनाको आधारमा पछ्याउँदै जाँदा बा १२ च ६२९९ नम्बरको गाडीमा सवार उनीहरुलाई ४६ ग्राम ४३० मिलिग्राम लागुऔषध ब्राउनसुगरसहित पक्राउ गरिएको हो । प्रहरीले कैलाली जिल्ला टिकापुर नगरपालिका वार्ड नम्वर १ का २८ वर्षीय राजन रावल, वार्ड नम्वर ९ का ३३ वर्षीय रमेश न्यौपाने, कैलाली लम्कीचुहा नगरपालिका वडा नम्वर ५ निवासी २९ वर्षीय रोशन कडायत र दैलेख जिल्ला दुल्लु नगरपालिका वार्ड नम्वर ७ निवासी २७ वर्षीय आकास शाहलाई नियन्त्रणमा लिएको जिल्ला प्रहरी कार्यालय बर्दियाका प्रहरी नायव उपरिक्षक योगेन्द्रकुमार खड्काले जानकारी दिए । जिल्ला प्रहरी कार्यालय बर्दियाको मुलगेट अगाडि गाडी खानतलासीका क्रममा गाडीको स्टेरिङभित्र कालो प्लाष्टिकमा पोकोपारी राखेको अवस्थामा लागुऔषद बरामद गरिएको जनाइएको छ । बरामद ब्राउनसुगर, गाडी र निजहरुलाई पक्राउ गरी जिल्ला प्रहरी कार्यालय बर्दियाको हिरासतमा राखी आवश्यक अनुसन्धान भइरहेको खड्काले बताए । पक्राउ परेका चारै जना उपर लागुऔषध कारोबार तथा ओसार पसार सम्बन्धी मुद्धामा अनुसन्धान भइरहेको छ ।"
प्रहरीकै नाममा 'सुसाइड नोट' लेखेर आत्महत्या,"बागलुङ : बागलुङ नगरपालिका ३ की ३० वर्षीया सम्झना किसानको 'आत्महत्या' प्रकरण थप रहस्यमय बनेको छ । उनी बागलुङ नगरपालिका२ माझकोटस्थित डेरामा गत मंगलबार आफ्नै सलको पासो लगाएर झुण्डिएको अवस्थामा मृत फेला परेकी थिइन् । बिहान ११ बजे सम्म पनि ढोका बन्द भएको र नउठेको पाएपछि घरबेटीले ढोकाको भेन्टिलेसनबाट हेर्दा सिलिङमा सलको पासो लगाइ झुण्डिएको अवस्थामा देखेपछि प्रहरीलाई खबर गरेका थिए । आत्महत्याको खबर लगत्तै घटनास्थल पुगेको जिल्ला प्रहरी कार्यालय बागलुङको टोलीले घटनास्थलको अवस्था हेर्दै मुचुल्का संकलन गरेर शव पोस्टमार्टमका लागि धौलागिरी अञ्चल अस्पताल बागलुङमा लगेको थियो । उनको शवको पोस्टमार्टम गरिए पनि आफन्तले शव बुझ्न मानेका छैनन् । प्रहरीले मुचुल्का संकलन गरेर फर्किए पछि स्थानीय महिलाले कोठामा खोजतलास गर्दा जिल्ला प्रहरी कार्यालय बागलुङको नाममा सम्बोधन गरिएको 'सुसाइड नोट' फेला परेपछि घटना थप रहस्यमय देखिएको छ । प्रहरीका नाममा लेखिएको 'सुसाइड नोट' मा २०७५ भदौ ५ गतेदेखि जिल्ला प्रहरी कार्यालयमा कार्यरत प्रहरी राकेश दवाडीसँग आफू प्रेम सम्बन्धमा रहेको र उसको गर्भ रहेपछि जानकारी गराउँदा बेवास्ता गरेकाले आत्महत्या गर्नुपरेको उल्लेख छ । गैरदलित युवासँग विवाह गरेकी उनले आरोपित दवाडीकै कारणले श्रीमानसँग सम्बन्ध विच्छेद भएको सुसाइट नोटमा उल्लेख गरेकी छन् । उनका पूर्वपति तर्फ एक सानी छोरी छन् । 'सुसाइड नोट'मा श्रीमानसँग पनि सम्बन्ध विच्छेद गरेको र प्रेम सम्बन्धपछि सम्पर्कमा रहेका प्रहरी जावनले पनि गर्भ स्वीकार गर्न नमानेपछि आफू यता न उता भएर आत्महत्याको बाटो रोज्नु परेको लेखेकी छन्। सोही नोटमार्फत उनले आफूले आत्महत्या गरेपनि पेटमा भएको बच्चाको डीएनए परीक्षण गरेर भए पनि दोषीलाई कडा कारबाही गर्न माग गरेकी छन् । 'सुसाइड नोट' फेला परेसँगै सम्झनाका माइती र आफन्तले 'आत्महत्या' गर्न बाध्य बनाउनेलाई कारबाही गर्न माग गरेका छन् । मृतक सम्झनाका बुवा खड्कबहादुर सार्कीले सम्झनालाई मर्न बाध्य पारिएको भन्दै तनहुँ घर भएका जिल्ला प्रहरी कार्यालय बागलुङका प्रहरी जवान राकेश दवाडी विरुद्ध 'आत्महत्या दुरुत्साहन' को मुद्दा दर्ता समेत दर्ता गराएका छन् । 'प्रेमको नाटक रचेर यौन स्वार्थ लुटेर अलपत्र पार्ने नियतका कारण छोरीले मृत्युको बाटो रोजेको पायौँ,' खड्कबहादुरले भने, 'आत्महत्याका पछाडि प्रहरीनै कारक रहेको पाइयो, रक्षक नै भक्षक भएपछि के लाग्दो रहेछ र ? हामीले छोरी गुमाए पनि न्यायको आशासहित दुरुत्साहन मुद्दा दर्ता गराएका छौं।' 'महिला मृत अवस्थामा फेला परेको सूचना पाएलगत्तै घटनास्थलमा पुगेर मुचुल्का संकलन गरेर अनुसन्धान थालेका छौं,' जिल्ला प्रहरी कार्यालय बागलुङका प्रहरी प्रमुख एसपी नवराज भट्टले भने, 'घटनास्थलमा प्रहरीले फेला नपारेको तरपछि 'सुसाइड नोट' समेत हाम्रै नाममा भेटिएको पाइएको छ, त्यो कहाँबाट कसरी देखियो भन्ने बारेमा प्रहरीले विस्तृत रुपमा अनुसन्धान सुरु गरेको छ।' मृतक महिलाले प्रहरी जवानसँग प्रेम सम्बन्ध रहेको खुले पनि अरु विषयमा अनुसन्धान जारी रहेको एसपी भट्टले जानकारी दिए । 'प्रहरी होस् या अरु जो कोही होस्, अपराध कर्म गरेपछि सजायको भागिदार हुन्छ र हुनैपर्छ,' उनले भने, 'यदि प्रहरीले अपराध गरेको छ भने उम्कन सक्दैन, आरोपितलाई अब नियम कानुनअनुसार अनुसन्धान गरेर कारवाहीको दायरामा ल्याउँछौं।'"
महोत्तरीमा एक हप्तामा मदिरा सेवनबाट सातजनाको मृत्यु,"जनकपुरधाम : महोत्तरीको भंगहा नगरपालिकामा एक हप्ताको अवधिमा सातजनाको मृत्यु भएको छ। बुधबार र बिहीबार क्रमशः ३२ सिकिन्द्र सिंह, ५५ वर्षीय सुकदेव भनिने सिताई महराको मृत्युसँगै मृतकको संख्या ७ पुगेको हो। भंगहा नगरपालिका ७ मेघनाथ गोरहन्ना नयाँ बस्तीमा गत मंगलबार स्थानीय ४० वर्षीय मोहन चौधरी, ५२ वर्षीय नथुनी चमार, ५४ वर्षका लालबाबु सिंह र बर्दिवास नगरपालिकाका ५२ वर्षका गंगाराम सदाको मंगलबार साँझ र बुधबार बिहान मृत्यु भएको थियो । सोही बस्तीमा झण्डै एकसाता अघि ५५ वर्षका महेन्द्र चौधरीको समेत मृत्यु भएको थियो। यो सँगै एक सातामा मेघनाथ गेहन्ना टोलमा ७ जनाको मृत्यु भएको नगरपालिकाका मेयर साहले पुष्टि गरे। स्थानीयको अनुसार मृतकमध्ये सबैको विषाक्त मदिरा सेवनको कारण मृत्यु भएको आशंका गरेपनि मृत्युको वास्तविक कारण खुल्न नसकेको जिल्ला प्रहरी कार्यालयका प्रहरी उपरीक्षक श्यामकृष्ण अधिकारीले बताए । उनले भने, 'घटनामा मृत्यु भएका अधिकांश व्यक्ति बिहानदेखि साँझसम्म मदिराको लत्त भएको मानिस छ, प्रायः सबैको घरमा मदिरा उत्पादन गर्ने खाने चलन छ, तैपनि हामीलाई जानकारी पछि दुई शवलाई नियन्त्रणमा लिएर अनुसन्धान अगाडि बढाएका छौं, शवलाई नियन्त्रणमा लिइ पोष्टमार्टमका लागि अस्पताल ल्याएका छौं, थप अस्पतालको रिपोर्टबाट खुल्नेछ, बाँकी अनुसन्धान हामी गर्दैछौं।' बुधबारसम्म मृत्यु भएका पाँचैजनाको शव दाहसंकार गरिसकिएको छ । बिहीबार राती र मध्यान्ह मृत्यु मृत्यु भएका ३२ वर्षका सिकिन्दर सिंह र सुकदेव महराको शवलाई पोष्टमार्टमका लागि जिल्ला अस्पताल जलेश्वरमा पोष्टमार्ट गरिएको वडाध्यक्ष बासुदेव सिंह थारुले जानकारी दिए । उनले भने, 'गाउँमा एकएक गरी मृत्यु हुन थालेपछि स्थानीय त्रसित छ, तर के कारणले मृत्यु भयो अहिलेसम्म निर्क्यौल आइसकेको छैन् ।' वडा अध्यक्ष सिंहले गत महिना धनुषा र महोत्तरीमा अवैद्य मदिरा सेवनबाट मृत्यु भएको घटनापछि मदिरा भट्टी बन्द गराइएको जनाए । उनले भने, 'हामी यहाँ सबै मदिरा भट्टी बन्द गराइसकेका छौं, तर फेरी एक महिनापछि कहाँबाट आयो मदिरा हामीलाई नै आश्चर्यमा पारेको छ ।' एक सातामा रहस्यमय मृत्य भएका सातैजनाको परिवारलाई भंगहा नगरपालिकाले तत्काल क्रिया खर्च स्वरुपप्रति परिवारलाई २१ हजार रुपैयाँ उपलब्ध गराउने भएको भंगहाका मेयर सञ्जिव साहले जनाए । उनले भने, 'रक्सीले मृत्यु भएको आशंका गरिएको र केही रक्सी नखाएका केही व्यक्तिको पनि मृत्यु भएको छ। उनीहरुलाई उपचारको लागि लग्दा डाक्टर उपचार गर्न डराउँछन ।' जिल्ला प्रहरी कार्यालय महोत्तरीका प्रहरी उपरीक्षक श्यामकृष्ण अधिकारीले गत वैशाख ११ गते दुई जना र वैशाख १७ गते तीनजना गरी पाँचजनाको मृत्यु भएको स्वीकारे । मृतकमध्ये तीनजनाको दाह संस्कार गरिसकिएको छ भने लालबाबु सिंह र सिकिन्द्र सिंहको शव प्रहरीले नियन्त्रणमा लिइ शब परीक्षणका लागि जलेश्वर अस्पताल महोत्तरी पुर्याएको जानकारी दिए ।"
सप्तरीमा रतुवा मृग मार्ने उदयपुरका दुई पक्राउ,"राजविराज : रतुवा मृग मार्ने उदयपुरका दुईजनालाई सप्तरीको महुली सवडिभिजनअन्तर्गतको वन क्षेत्रबाट पक्राउ गरिएको छ । मृत मृगसहित उदयपुरको त्रियुगा नगरपालिका१ मैन्हाका अशोक राई र मिश्रीलाल चौधरीलाई बुधबार राती पक्राउ गरिएको सहायक वन अधिकृत धनराज मण्डलले बताए । गस्तीका क्रममा बुधबार राती मृगको छाला निकाल्न पानी उमालिरहेका बेला मृत रतुवामृगसहित दुईजना पक्राउ परेका हुन् । मण्डलका अनुसार चुरेको डाँडामा रहेको पानीढलो क्षेत्रबाट उनीहरु पक्राउ परेका हुन् । 'मृत मृग लैजाँदै छ भन्ने सूचनाको आधारमा घेरा हाली पक्राउ गरेका हौं, उनले भने, 'यसको थप अनुसन्धान डिभिजन वन कार्यालय, सप्तरीले गर्नेछ ।'पक्राउ परेका दुईजना र मृत मृग महुली सव डिभिजन कार्यालयको नियन्त्रणमा छ। 'उनीहरूको प्रारम्भिक बयान अनुसार भरुवा बन्दुक प्रहार गरेर मृग मार्नेहरु फरार भएको छाला निकाल्न पानी तताइरहेका हामी पक्राउ परेका हौं, डिभिजन वन कार्यालयका प्रमुख सन्तोष झाले भने, दुईजना पक्राउ परे पनि मृग मार्ने कार्यमा अरु कोको थिए अझै खुल्न सकेको छैन। पक्राउ परेकाको बयान अझै सकिएको छैन।' यसैगरी बुधबार राति सप्तरीको शम्भुनाथ नगरपालिका७, भंगहास्थित वन क्षेत्रबाट ११ क्यूफिट सालको काठ बरामद भएको छ । चिरान गरिएको १५ थान काठ बरामद गरी आवश्यक अनुसन्धान सुरु गरिएको सहायक वन अधिकृत रामअशिष यादवले बताए । काठको बजार मूल्य ५५ हजार रुपैयाँ छ ।"
व्यवसायी सुलभ अग्रवाल २५ लाख धरौटीमा रिहा,"काठमाडौं : ज्वरो नाप्ने थर्मल गन कालोबजारी आरोपमा पक्राउ परेका व्यवसायी सुलभ अग्रवाल २५ लाख धरौटीमा रिहा भएका छन् । बिहीबार काठमाडौं जिल्ला अदालतका न्यायाधीश बज्रेस प्याकुर्यालको इजलासले व्यवसायी अग्रवाललाई २५ लाख ५० हजार धरौटीमा रिहा गरेको हो । अदालतले तत्काल निर्दोष हुन भन्न सक्ने अवस्था नदेखिएको र पछि ठहर भए बमोजिम निर्णय गर्ने भन्दै पुर्पक्षका लागि तारेखमा राखेर रिहा गर्न आदेश दिएको हो । चैत २५ गते अग्रवाल ३५ सय पर्ने थर्मल गन १५ हजारमा बिक्री गरेको अवस्थामा प्रहरीले पक्राउ गरेको थियो । शंकर ग्रुपका सञ्चालक सुलभ अग्रवालले १२ सय थर्मल गनको मात्र भन्सार तिरेको पाइएको थियो। चीनबाट २० हजार वटा ल्याएको प्रहरीले सुराक पाएमध्ये बाँकी भने सामाजिक कामका लागि देखाइएको स्रोतले बताएको थियो । भन्सार तिरेर ल्याएको सामानको मात्र व्यापार गर्न पाइन्छ। सामाजिक काममा ल्याइएका भनिएका वस्तु बेच्न पाइन्न। भन्सारको विवरणअनुसार शंकर ग्रुपले ३ हजार थान टेस्ट किट, केही मास्क, पाँच सय थान पीपीई र १२ सय थान थर्मल गनलाई व्यापारिक प्रयोजनमा देखाएर भन्सार तिरेको छ। बाँकी भने सेटिङ मा छिराएर अत्यधिक बढी मूल्यमा बेचेको पाइएको थियो। टेस्ट किट र थर्मल गनको भन्सार महसुल ५ प्रतिशत र मूल्य अभिवृद्धिकर १३ प्रतिशत लाग्छ। मास्कमा १० प्रतिशत भन्सार महसुल लाग्छ भने पीपीईमा २० प्रतिशत महसुल र १३ प्रतिशत मूल्य अभिवृद्धि कर लाग्छ । कीर्गिस्तानमा अवैतानिक महावाणिज्य दूतसमेत रहेका अग्रवालले कालोबजारी गर्ने क्रममा कूटनीतिक नियोगको गाडी प्रयोग गरेको पाइएको थियो। उनको साथबाट २०९ एचसीसी १ नम्बरको गाडी प्रहरीले बरामद गरेको थियो। सरकारले स्वास्थ्य सामग्री झिकाउन ठेक्का सम्झौता गरेको ओम्नी बिजनेस कर्पोरेट इन्टरनेसनलको सामानसहित केही अनुदानित सामग्री ल्याउन नेपाल सरकारले नेपाल वायु सेवा निगमको जहाज चार्टर गरेर ग्वान्जाओ पठाएको थियो। त्यही विमानमा निजी क्षेत्रले खरिद गरेका सामानसमेत ल्याइएका हुन्। शंकर ग्रुपले पनि त्यही चार्टर जहाजमा सामान ल्याएको हो।"
तेल ट्याङ्करमा लागूऔषध ओसार्ने पक्राउ,"शुभलक्ष्मी विश्वकर्मा हेटौंडा : तेल बोक्ने ट्याङ्करमा लुकाइछिपाइ लागूऔषध ल्याएको पाइएपछि मकवानपुर प्रहरीले लागूऔषध सहित दुई जनालाई पक्राउ गरेको छ । हेटौंडा उपमहानगरपालिका१५ स्थित रातोमाटेबाट उनीहरूलाई पक्राउ गरिएको हो । पक्राउ पर्नेमा मकवानपुरको थाहा नगरपालिका४ घर भइ हाल हेटौंडा उपमहानगरपालिका४ डेरा गरी बस्ने ३१ वर्षीय मानबहादुर थोकर र हेटौंडा४ का ४५ वर्षीय सेते लामा छन् । कोरोना भाइरस संक्रमण जोखिमका कारण जारी लकडाउनको मौका छोपेर तेल बोक्ने ट्याङ्करमा भारतबाट लागूऔषध भित्र्याइएको पाइएको जिल्ला प्रहरी कार्यालय मकवानपुरका प्रवक्ता सुजन पाठकले बताए । भारतको रक्सौलबाट तेल बोकेर हेटौंडा हुँदै काठमाडौंतर्फ जाँदै गरेको ना ३ ख ६४६६ नम्बरको ट्याङ्करमा लुकाइछिपाइ ल्याएको लागूऔषध विनसिरेक्स १५५ बोतल प्रहरीले बरामद गरेको हो । उनीहरुलाई इलाका प्रहरी कार्यालय पशुपतिनगरका प्रहरी निरीक्षक अरुणकुमार कुशवाहाको टोलीले पक्राउ गरेको थियो । पक्राउ परेकाहरुमाथि आवश्यक अनुसन्धान तथा कानुनी कारबाही भइरहेको प्रहरीले जनाएको छ । लागू औषध नियन्त्रण ऐन, २०३३ बमोजिम २ वर्षदेखि १० वर्षसम्म कैद र एक लाख रुपैयाँदेखि २० लाख रुपैयाँसम्म जरिवाना, सवारी साधन समेत जफत हुन सक्ने कानूनी प्रावधान छ ।"
तत्काल कक्षा १ देखि ९ सम्मको नतिजा प्रकाशन गर्न निर्देशन,"हेटौंडा : बागमती प्रदेशको सामाजिक विकास मन्त्रालयले स्थानीय तहसँगको समन्वयमा कक्षा १ देखि ९ सम्मको रोकिएको वार्षिक परीक्षाको नतिजा तत्काल प्रकाशन गर्ने ब्यवस्था मिलाउन सम्बन्धित विद्यालयहरुलाई निर्देशन दिएको छ । मन्त्रालयले नजिता प्रकाशन पश्चात सामाजिक दुरी कायम गरेर उपयुक्त बैकल्पिक माध्यमबाट विद्यार्थी भर्नाको ब्यवस्था गर्न पनि विद्यालयहरुलाई मन्त्रालयले निर्देशन दिएको छ । साथै विद्यार्थी भर्नापछि पाठ्यपुस्तक विद्यार्थीलाई उपलब्ध गराउन मन्त्रालयले सहजीकरण गर्ने सामाजिक विकास मन्त्री युवराज दुलालले बताए । बन्दाबन्दीको समयसम्म घरमै बसेर विद्यार्थीले अध्ययन गर्ने वातावरण निर्माणको लागि दुरशिक्षा कार्यक्रम, अनलाइन र अफलाइन सिकाइका अवसरहरुमा बालबालिकालाई सहभागी गराउन उनले आग्रह गरेको छ । मन्त्रालयको निर्देशन पत्र ।"
२५ लाख ५० हजार धरौटीमा रिहा भए लगत्तै सुलभ अग्रवाल पक्राउ,"काठमाडौं : व्यवसायी सुलभ अग्रवाल २५ लाख ५० हजार धरौटीमा रिहा भए लगत्तै पक्राउ परेका छन्। बिहीबार काठमाडौं जिल्ला अदालतका न्यायाधीश ब्रजेस प्याकुर्यालको इजलासले अग्रवाललाई धरौटीमा रिहा गरे लगत्तै महानगरीय प्रहरी परिसर, टेकुको विशेष टोलीले पक्राउ गरेको हो। काठमाडौं परिसरका प्रवक्ता डीएसपी होविन्द्र बोगटीका अनुसार अग्रवाललाई सम्पत्ति शुद्धिकरण मुद्दामा पुनःपक्राउ गरिएको हो। परिसरको टोलीले अग्रवाललाई शुद्धिकरण विभाग पुलचोकमा बुझाएको छ। व्यवसायी सुलभ अग्रवाल २५ लाख धरौटीमा रिहा २५ लाख ५० हजार धरौटीमा काठमाडौं जिल्ला अदालतबाट रिहा भए लगत्तै पक्राउ गरेर सम्पत्ति शुद्धिकरण विभाग पुलचोकमा बुझाएका छौँ, बोगटीले भने, अब जे गर्छ सम्पत्ति शुद्धिकरण विभागले नै गर्छ। चैत २५ गते अग्रवाललाई ३५ सय पर्ने थर्मल गन १५ हजारमा बिक्री गरेको अवस्थामा प्रहरीले पक्राउ गरेको थियो । शंकर ग्रुपका सञ्चालक सुलभ अग्रवालले १२ सय थर्मल गनको मात्र भन्सार तिरेको पाइएको थियो। चीनबाट २० हजार वटा ल्याएको प्रहरीले सुराक पाएमध्ये बाँकी भने सामाजिक कामका लागि देखाइएको स्रोतले बताएको थियो । भन्सार तिरेर ल्याएको सामानको मात्र व्यापार गर्न पाइन्छ। सामाजिक काममा ल्याइएका भनिएका वस्तु बेच्न पाइन्न। भन्सारको विवरणअनुसार शंकर ग्रुपले ३ हजार थान टेस्ट किट, केही मास्क, पाँच सय थान पीपीई र १२ सय थान थर्मल गनलाई व्यापारिक प्रयोजनमा देखाएर भन्सार तिरेको छ। बाँकी भने सेटिङ मा छिराएर अत्यधिक बढी मूल्यमा बेचेको पाइएको थियो। टेस्ट किट र थर्मल गनको भन्सार महसुल ५ प्रतिशत र मूल्य अभिवृद्धिकर १३ प्रतिशत लाग्छ। मास्कमा १० प्रतिशत भन्सार महसुल लाग्छ भने पीपीईमा २० प्रतिशत महसुल र १३ प्रतिशत मूल्य अभिवृद्धि कर लाग्छ । कीर्गिस्तानमा अवैतानिक महावाणिज्य दूतसमेत रहेका अग्रवालले कालोबजारी गर्ने क्रममा कूटनीतिक नियोगको गाडी प्रयोग गरेको पाइएको थियो। उनको साथबाट २०९ एचसीसी १ नम्बरको गाडी प्रहरीले बरामद गरेको थियो। सरकारले स्वास्थ्य सामग्री झिकाउन ठेक्का सम्झौता गरेको ओम्नी बिजनेस कर्पोरेट इन्टरनेसनलको सामानसहित केही अनुदानित सामग्री ल्याउन नेपाल सरकारले नेपाल वायु सेवा निगमको जहाज चार्टर गरेर ग्वान्जाओ पठाएको थियो। त्यही विमानमा निजी क्षेत्रले खरिद गरेका सामानसमेत ल्याइएका हुन्। शंकर ग्रुपले पनि त्यही चार्टर जहाजमा सामान ल्याएको हो।"
"सांसद बस्नेत, श्रेष्ठ र पूर्वआईजीपी खनालविरुद्ध मानवअधिकार आयोगमा उजुरी","काठमाडौं : आफू अपहरणमा परेको भन्दै सांसद् डा सुरेन्द्र यादवले राष्ट्रिय मानवअधिकार आयोगमा उजुरी दिएका छन्। बिहीबार दिउँसो जनता समाजवादी पार्टीका सांसद यादवले नेकपाका सांसदद्वय महेश बस्नेत, कृष्णकुमार श्रेष्ठ र पूर्वआईजीपी सर्वेन्द्र खनालविरुद्ध आयोगमा उजुरी दिएका हुन्। यसअघि डा यादव समाजवादी पार्टीका नेतासहित अपहरणको उजुरी दिन महानगरीय परिसर काठमाडौं र सरकारी वकिलको कार्यालय पुगेका थिए। दुुवै ठाउँमा उजुरी दर्ता नभएपछि बिहीबार यादव मानव अधिकार आयोगको कार्यालय पुगेका हुन्। डा यादवले सांसद बस्नेत, श्रेष्ठ र पूर्वआईजीपी खनालविरुद्ध आयोगको कार्यालयमा उजुरी दिएका हुन्। उनले आयोगका सदस्य मोहना अन्सारी र प्रकाश वस्तीसँग भेटसमेत गरेका छन्। निवेदन दर्ता भइसकेकाले अब अनुसन्धान हुने आयोगका सदस्य वस्तीले जानकारी दिए। हामी कानुन तोडिन्छ संविधान मानिदैन भन्ने कुरा विश्वास गर्दैनौँ, आयुक्त प्रकाश वस्तीले भने, अनुसन्धानपछि यहाँबाट भएको निर्देशन सरकारले परिपालन गर्छ र कानुनको मर्यादा राख्छ भन्ने हाम्रो विश्वास छ। महोत्तरीका सांसद यादवलाई बस्नेत, श्रेष्ठ र पूर्वआईजीपी खनालले वैशाख १० गते अपहरणकै शैलीमा काठमाडौं ल्याएको आरोप छ। काठमाडौं ल्याएर मेरियट होटलमा राखेको आरोप उजुरीमा लगाएका छन्। यादवले आइतबार टेकुस्थित महानगरीय प्रहरी परिसर काठमाडौंमा जाहेरी दिने खोजेको थियो। जाहेरी दिन सांसद यादवसँगै शीर्ष नेताहरू डा बाबुराम भट्टराई, उपेन्द्र यादव, राजेन्द्र महतो, शरत्सिंह भण्डारी, राजेन्द्र श्रेष्ठलगायत परिसर कार्यालयमा पुगेका थिए। परिसरले अपहरण तथा शरीर बन्धकको जाहेरी दर्ता गर्न अस्वीकार गरेको थियो। अपहरण भएको ठाउँ परिसरको क्षेत्रअन्तर्गत नभएको भन्दै एसएसपी श्यामलाल ज्ञवालीले जाहेरी दर्ता गर्न अस्वीकार गरिदिएका थिए। सांसदद्वय बस्नेत, श्रेष्ठ र पूर्वप्रहरी महानिरीक्षक खनालले वैशाख १० गते तत्कालीन समाजवादीका सांसद यादवलाई महोत्तरीबाट आफूसँगै काठमाडौं ल्याएका थिए। समाजवादी पार्टी विभाजनका लागि यादवलाई काठमाडौं झिकाइएको थियो। सांसद बस्नेत र पूर्वमहानिरीक्षक खनालले साथीका नाताले सहमतिमै काठमाडौं ल्याएको दाबी गर्दै आएका छन्। उक्त पार्टीले यस घटनालाई अपहरण दाबी गर्दै आएको छ।"
गुगल पछ्याँउदै घाइते गिद्धको उद्धार,"पोखरा : स्याटेलाइट ट्याग ढाडमा बाँधेरे छाडिएका गिद्ध मध्ये एउटा गिद्ध कास्कीको अन्नपूर्ण संरक्षण क्षेत्रमा अल्मलीयो। प्रजनन केन्द्रभित्र हुर्किएका र त्यहीँ जन्मिएका स्याटेलाइट ट्याग बाँधेर छाडिएका मध्ये एउटा डंगर प्रजातिको गिद्ध तीन दिनदेखि एकै ठाउँमा अल्मलिएपछि किन अल्मलियो बुधबारदेखि खोजी सुरु भयो। खोजीमा जुटेका थिए अन्नपूर्ण संरक्षण क्षेत्र आयोजना (एक्याप) अन्तर्गत छोमरुङ चेकपोष्टका इन्चार्ज नेत्र शर्मा र स्थानीय वडा अध्यक्षका छोरा आकाश गुरुङ। गुगलमा सर्च गर्दै गिद्धको लोकेशन हेर्दै जाँदा दुई दिनको निरन्तर प्रयास पछि घाइते अवस्थामा २६ सय ५० मिटर माथि छोमरुङ र गुरजुङको बिचमा रहेको भउँलुङ डाँडामा घाइते अवस्थामा बिहीबार डंगर प्राजातिको गिद्ध भेटिएको शर्माले जानकारी दिए। घाइते गिद्धलाई उद्धार गरेर अहिले छोमरुङको चेकपोष्टमा राखिएको छ। उद्धारको क्रममा गिद्ध निकै एग्रेसिभ भएको र ठुङ्दा हातमा घाउँ भएको पनि शर्माले सुनाए। तीन दिन अघि स्थानीयले ट्याग लगाएको गिद्धले चितुवाले मारेको बाच्छो खाँदै गर्दा कुकुर झम्टिएको देखेको सुनाएका थिए। कुकुरले झम्टदा गिद्ध घाइते भएर रन्थनिदै भउँलुङ डाँडासम्म पुगेको हुन सक्ने उद्धारमा खटिएका आकाश गुरुङले सुनाए। राष्ट्रिय निकुञ्ज तथा वन्यजन्तु संरक्षण विभागले प्रकृतिको कुचिकार मानिने गिद्ध लोप हुनबाट बचाउन चितवन राष्ट्रिय निकुञ्जको कसरामा गिद्ध संरक्षण तथा प्रजनन केन्द्र स्थापना गरेर विभिन्न जिल्लाबाट गुणमा रहेका बच्चा ल्याएर हुर्काइएका र त्यहाँ जन्मिएका गिद्धलाई प्राकृतिक वातावरणमा पुनः स्थापना गर्दै आएको छ। विभागले बीसीएन र प्रकृति संरक्षण कोषको जैविक विविधता संरक्षण केन्द्रको सहयोगमा प्रजनन केन्द्र स्थापनादेखि पुनः स्थापनासम्म गर्दै आएको हो। प्रजनन केन्द्रमा हुर्काएर प्रकृतिक वासस्थानमा छाडिएका गिद्ध प्रकृतिमै हुर्किएका गिद्धसँग दौडिन नसक्दा र नयाँ ठाउँमा जाँदा अड्केको हुन सक्ने गिद्ध संरक्षण गर्दै आएका पन्छी संरक्षण संघका गिद्ध संरक्षण अधिकृत कृष्ण भुसालले बताए। प्रजनन केन्द्रमा हुँर्काएको भएकोले नयाँ लोकेसनमा पुग्दा कहाँबाट आएको कहाँ जाने भन्ने मेसो नपाएर हराएको हुन सक्ने पनि उनले सुनाए। यसरी प्रकृतिमा छाडिएका गिद्धमा रहेको स्याटेलाइट ट्यागबाट प्रत्येक दुई घण्टामा निरन्तर म्यासेज पठाउने उनले बताए। यसरी पठाउने जिपीएस लोकेसन म्यासेज अनुसार छाडिएका गिद्ध कहाँ कुन अवस्थामा छ भन्ने बेला बेलामा फिल्डमै गएर अनुसन्धान भइरहने पनि उनले जानकारी दिए। सामान्यतया कुनै गिद्ध एकै ठाउँमा दुई तीन दिन बस्यो भने के कारणले बस्या। सिनो छ भने केको सिनो थियो, भुसालले भने, कतै गुढ लगाएको पो छ की जानकारी दिन फिल्डमा अब्जर गर्न जान्छौं। ठाउँ नै थाहा नभएको स्थानमा पनि जिपीएस लोकेसन म्यासेजलाई गुगुलमा पछउँदै खोज गर्न जाने गरेको उनले सुनाए। अहिले लकडाउनको कारण रेगुलर रुपमा फिल्डमा जान नसकेको उनले बताए। सन् २००८ देखि सन् २०१० सम्म तीन वर्ष कास्की, नवलपरासी, रुपन्देही, कपिलवस्तु, दाङ लगायतका जिल्लाबाट ६० वटा डंगर गिद्धका बच्चा ल्याएर प्रजनन केन्द्र भित्र संरक्षण गरिएको हो। सन् २०१२ देखि अन्डा पार्न सुरु गरेका प्रजनन केन्द्र भित्रका गिद्धले अहिले सम्म १८ वटा बच्चा कोरलेको र सन् २०१६ देखि सन् २०१९ सम्म ३१ वटा डंगर प्रजातिका गिद्धलाई स्याटेलाइट ट्याग बाँधेर प्राकृतिक बासस्थानमा छाडिएको भुसालले जानकारी दिए। सन् १९९००९१ तिर दक्षिण एशियामा ठुलो संख्याम गिद्ध मर्न थाले। डंगर प्रजातिको गिद्ध त ९० प्रतिशतसम्म लोप भएको अनुसन्धानकर्ता बताउँछन्। यसको कारण पत्तालगाउन वैज्ञानिक लागि परे। अनुसन्धानबाट पशु उपचारमा प्रयोग हुने डाइक्लोफेनेक औषधि प्रयोग गरिएका चौपाय मरेलगतै ७ दिन भित्र गिद्धले आहाराको रुपमा खाँदा गिद्धको मिगौलाले नै काम गर्न छाडेर मर्ने वैज्ञानिकको अनुसन्धानबाट पत्तालाग्यो। सन् २००६ देखि मेलोक्सिक्याम आविष्कार गरी प्रयोगमा आएको छ। यसैले सिनो खाएर वातावरण सफा राख्ने प्रकृतिको कुचिकार गिद्ध संरक्षणको काम भएको हो।"
विप्लव समूहका नेता होम क्वारेन्टाइनबाटै पक्राउ,सुर्खेतः सुर्खेतमा नेत्रविक्रम चन्द्र (विप्लव) समूहका नेता पक्राउ परेका छन् । विप्लव नेतृत्वको नेपाल कम्युनिष्ट पार्टीका एक केन्द्रिय सदस्यलाई सुर्खेत प्रहरीले पक्राउ गरेको हो । विप्लव समूहका वैकल्पिक केन्द्रीय सदस्य बालाराम सुनार (हिमाल) लाई पक्राउ गरिएको प्रहरीले जनाएको छ । कोरोना त्रासका केही दिन पहिला सुनार घरमा आएर बसिरहेका थिए । होम क्वारेन्टाइनमा बसिरहेका उनलाई प्रहरीले बिहीबार बिहान वीरेन्द्रनगरबाट पक्राउ गरेको हो । पक्राउ परेका सुनार विप्लव समूहका सुर्खेत जिल्लाका पूर्व इञ्चार्जसमेत हुन् । उनलाई पक्राउ गरिएको जिल्ला प्रहरी कार्यालय सुर्खेतले पुष्टी गरेको छ । जिल्ला प्रहरी कार्यालय सुर्खेतका सूचनाअधिकारी गोपाल रायमाझीले सुराकीको आधारमा उनलाई वीरेन्द्रनगर४ कुमाइचौकबाट पक्राउ गरिएको जानकारी दिए । पक्राउ परेका सुनारलाई नियन्त्रणमा राखेर थप अनुसन्धान भइरहेको प्रहरीको भनाइ छ । तर पक्राउ परेका सुनारका आफन्तले भने होम क्वारेन्टाइनमा बसिरहेको बेलामा प्रहरीले पक्राउ गरेको बताएका छन् । विप्लव समूहलाई सरकारले प्रतिवन्धको घोषणा गरेपछि सुनार भुमिगत थिए ।
एक महिनादेखि भारतको क्वारेन्टाइनमा रहेका मजदुर नेपाल प्रवेश गर्दै,"दार्चुला ः करिब एक महिनादेखि भारतको धार्चुलाका क्वारेन्टाइनमा रहेका नेपाली मजदुरको बिहीबार नेपाल प्रवेश गरिरहेका छन्। सीमामा अलपत्र परेको नेपालीलाई ल्याउने विषयमा विषयमा पटकपटक छलफल भएपनि उनीहरुलाई नेपाल ल्याउने मिति तय भएको थिएन। बुधबार बैतडी, दार्चुला र पिथौरागढका अधिकारीबीच उच्चस्तरीय सहमतिपछि बिहीबार सीमा क्षेत्रमा अलपत्र नेपालीको उद्धार सुरु गरिएको हो। बिहीबार बिहान साँढे ९ बजेदेखि नेपाल प्रवेश गराउन सुरु गरिएको हो। सीमामा खटिएका सुरक्षाकर्मीका अनुसार ११ बजेसम्म करिब डेढ सय जना नेपाल प्रवेश गरिसकेका छन् । भारतीय पक्षका अनुसार नेपाल प्रवेश गर्नका लागि ८०३ जना तयार छन् । उनीहरु सबैको स्वास्थ्यमा कुने समस्या नरहेको भारतीय पक्षले जनाएको छ। उनीहरुलाई नेपालतर्फ पनि स्वास्थ्य जाँच गराउँदै प्रवेश गराइएको छ। सबैलाई नेपाल प्रवेश गराउन दिउँसो कबिर २३ बजेसम्म लाग्ने उद्धारमा खटिएका सुरक्षाकर्मीले बताएका छन् । लामो प्रयासपछि अलपत्र नेपालीलाई ल्याउने प्रयास सफल भएकोमा दार्चुलाका प्रमुख जिल्ला अधिकारी यदुनाथ पौडेलले खुसी व्यक्त गरे। विविध समस्याका कारण सीमामा अपपत्र परेकालाई ल्याउन सकिएन लामो प्रयासपछि आज ल्याउन पाउँदा निकै खुसी भएका छौं। प्रमुख जिल्ला अधिकारी पौडेलले भने।"
उपभोक्ता समिति गठन विवादमा वडा अध्यक्षमाथि निर्घात कुटपिट,"कालिकोट : जिल्लाको पचालझरना गाउँपालिका १ का वडा अध्यक्ष रत्नलाल न्यौपानेमाथि कुटपिट भएको छ । उपभोक्ता समिति गठनको विवादका कारण स्थानीय युवा उमेश न्यौपाने, कमल न्यौपाने, तिलक न्यौपाने, जनक न्यौपाने र पारस न्यौपानेले वडा अध्यक्षमाथि कुटपिट गरेका हुन् । पचालझरना गाउँपालिकाबाट विनियोजित एक लाख बजेटको गाउँमा बाजेको माडु भन्ने मन्दिर निर्माणको योजना थियो । उक्त योजनाको उपभोक्ता समिति गठनको विषयमा विवाद भएको थियो । उक्त विवादपछि गाउँका ती युवाहरु र वडा अध्यक्षबीच बारम्बार खट्पट हुँदै आएको थियो । तर, उक्त योजनाको काम सम्पन्न भइसकेको छ । पचालझरना गाउँपालिका अध्यक्ष खड्गराज सेजुवालका अनुसार बुधबार वडा कार्यालयमा बैठक बसी घर फर्किँदै गर्दा बीच बाटोमा कार्यालय सहयोगी प्रकाश न्यौपाने र ती पाँचजना युवाहरुबीच त्त्यसै विषयमा विवाद भएको र वडा अध्यक्ष विवाद समाधान गर्न जाँदा कुटपीट भएको हो। उनले भने, 'काम सम्पन्न भइसकेको योजनाको उपभोक्ता समिति गठन गर्दाको विषयलाई लिएर अहिले वडा अध्यक्ष माथि कुटपिट गर्नु गलत हो । उनीहरुलाई कानुनी कारबाही गर्छौं।' कुटपिटबाट वडा अध्यक्ष न्यौपानेको टाउको, नाक, हात, छातीमा गहिरो चोट लागेको छ।उनलाई उपचारका लागि कर्णाली प्रदेश अस्पताल पठाइएको छ । इलाका प्रहरी चौकी पचालझरनाका इन्चार्ज पुष्प कडायतले भने,' वडा अध्यक्षमाथि कुटपिट गर्ने स्थानीय युवा उमेश न्यौपाने, कमल न्यौपाने, तिलक न्यौपाने, जनक न्यौपाने र पारस न्यौपानेलाई पक्राउ गरी जिल्ला प्रहरी कार्यालयमा पठाइएको छ । उनका अनुसार कुटपिटमा संलग्न ती युवा आफै प्रहरी चौकी आएका हुन् । यता कुटपिटमा संलग्न जनक न्यौपानेका बुवा देववीसंकर न्यौपानेले वडा अध्यक्षलाई युवालाई पिट्न आउँदा आफै लडेर चोट लागेको बताए। उनले भने, 'कार्यालय सहयोगीसँगको विवादमा वडा अध्यक्ष आफै आएर तम्सिएर उमेश न्यौपानेलाई धान कुट्ने मुसलले हाने । अहिले उमेश न्यौपाने पनि घाइते छन्। आफूले कुटाई खाइसकेपछि उसले धकेल्दा वडा अध्यक्ष खलाको डिलमा लडेर ढुँगालमा लाग्दा चोट लागेको हो ।' मंगलबार मदिरा सेवन गरी वडा अध्यक्षले कांग्रेसका युवाहरुलाई आफ्नो विरोध गर्ने भनेर गाली गरेका थिए । त्यो गाली रेकर्ड गरिएको छ।गाउँमा हुने हरेक विकास निर्माणका कामहरुमा आसेपासेलाई मात्र समेट्ने गरेकाले वडा अध्यक्षमाथि सबै युवाहरु सकारात्मक नभएको बताइएको छ।"
पाल्पा अपडेट : जिल्लामा आएकालाई १४ दिन अनिवार्य क्वारेन्टाइन,"तानसेन : पाल्पामा बाहिरी जिल्लाबाट आफ्नो घर आएकालाई १४ दिन अनिवार्य क्वारेन्टाइनमा राखेको छ । बाहिरी जिल्लाबाट पाल्पा घर फर्किएका १६४ जनालाई स्थानीय सरकारले आआफ्नो पालिकाको क्वारेन्टाइनमा राखेका छन् । बाहिरी जिल्लाबाट घर फर्किदा आफ्नो परिवार तथा समाजमा कोरोना सक्रमणको जोखिम नहोस् भनी पाल्पाका पालिकाले अनिवार्य रुपमा क्वारेन्टाइनमा राख्ने व्यवस्था गरेका हुन् । पाल्पामा पहिलो चरणमा भारत तथा विदेशबाट आउने ६० जनालाई १४ दिन क्वारेन्टाइन पछि आरडीटी चेकजाँचपछि मात्र गृह प्रवेशका लागि अनुमति दिइएको थियो । बाहिरी जिल्लाबाट पाल्पा घर फर्किएका व्यक्ति तथा पाहुना हुन आएका व्यक्तिलाई क्वारेन्टाइनमा बसेको १४ दिनपछि र्यापिड टेष्ट गरेर मात्र रिपोर्टको आधारमा उनीहरुलाई गृह प्रवेश दिने निर्यण गरेको रैनादेवी छहरा गाउँपालिकाका अध्यक्ष रामबहादुर कार्कीले बताए । घर फर्किने क्रममा विभिन्न व्यक्तिको हुलमुलमा कोरोना संक्रमण हुनसक्ने भन्दै जिल्ला प्रशासन कार्यालय पाल्पाले पालीकाको नाका नाकामा चेकजाँच बढाउन जिल्लाका १० वटै स्थानीय सरकारलाई आग्रह गरेको छ । पाल्पामा सबैभन्दा निस्दी गाउँपालिकामा ५४ जना, रामपुर नगरपालिकामामा ३५ जना, पुर्वखोला गाउँपालिकामा २७ जना, रैनादेवी छहरा गाउँपालिकामा २५ जना, तिनाउँ गाउँपालिकामा ३ जना, माथागढी गाउँपालिकामा ६ जना र तानसेनमा १ जना १सय ६४ जना क्वारेन्टाइनमा बसेका छन् । क्वारेन्टाइनमा बसेका सबै व्यक्तिलाई आआफ्नो स्थानीय सरकारले दैनिक खाना तथा स्वास्थ्य परीक्षण गर्दै आएका छन्। 'हामीले पहिले भारत तथा अन्य विदेशी मुलुकबाट आएका व्यक्तिलाई मात्र क्वारेन्टाइनमा राखेका थियौं, तर काठमाडौंलगायत अन्य सहरबाट समेत पालिकाभित्र अत्याधिक मानिस भित्रिन थालेपछि जिल्ला बाहिरबाट आउने व्यक्तिलाई क्वारेन्टाइनमा राखिएको रामपुर नगरपालिकाका प्रमुख रमण बहादुर थापाले बताए । संकटको बेला घर आउनेलाई रोक्न सकिने रहेनछ, गाउँठाउँमा कोरोनाको सक्रमण नफैलियोस् भनी पालिकाले वडा वडामा निर्माण गरेको क्वारेन्टाइनमा राखिएको पूर्वखोला गाउँपालिकाका अध्यक्ष नुन बहादुर थापाले बताए । क्वारेन्टाइनमा बसेका सबै व्यक्तिको आरडीटी टेष्ट गरेपछि रिपोर्टको आधारमा मात्र घर फर्किन दिन निर्यण गरिने जिल्ला स्वास्थ्य कार्यालय पाल्पाका प्रमुख विश्वनाथ न्यौपानेले बताए । पाल्पामा अहिलेसम्म ६९ जनाको आरडीटी र १४ जनाको स्वाब परीक्षण गरिएको र सबैको रिपोट नेगेटिभ आएको कार्यालय प्रमुख न्यौपानेले बताए ।"
स्थानीय सरकारको लापरवाहीले मजदुरलाई सास्ती,"इलाम : दोलखाको कालिञ्चोक गाउँपालिकाका अध्यक्षले नेपाल प्रवेश गर्ने पत्र दिएपछि दार्जिलिङबाट करिब ३५ किलोमिटर हिँडेर नेपालभारत सीमा क्षेत्र पशुपतिनगर नजिक आएका मजदुरलाई सोमबार बिहान नेपाली सुरक्षाकर्मीले नेपाल प्रवेश दिएन। अध्यक्षको पत्रसहित स्वदेश आउने आशमा हिँडेका भारतको दार्जिलिङ क्षेत्रमा काम गर्ने २४ जनालाई उतै फिर्ता पठाइएको छ।सशस्त्र प्रहरी बल पशुपतिनगरका निरीक्षक पवन खड्काले गाउँपालिका अध्यक्षको पत्र देखाएर सिमानासम्म आए पनि सरकारको निर्देशन अनुसार कार्यस्थल तर्फनै पठाएको बताए। गाउँपालिकाको पत्र पाएपछि दोलखाको कालिञ्चोक गाउँपालिका वाड न ४ र ५ नम्बर वडामा घर भएका दार्जिलिङ क्षेत्रमा भरिया र ज्यामी काम गर्ने २४ जना राति ८ बजे दार्जिलिङबाट हिँडेको प्रहरीलाई बताए। उनीहरू राति जंगलमा चार घण्टा जति सुतेर बिहान दुई माइलमा आएपछि नेपाली सुरक्षाकर्मीले बाटोमै रोकेर भारतीय सीमा सुरक्षा बलको जिम्मा लगाइएको प्रहरी महानिरीक्षक खड्काले बताए।उनले भने, स्थानीय तहको पत्रका आधारमा नेपाल प्रवेश गर्न दिने निर्देशन छैन। यो समूहमा १७ वर्षदेखि ५० वर्ष सम्मका महिला र पुरुष श्रमिक रहेको जनाइएको छ।उनीहरूलाई भारतीय प्रहरीको जिम्मा लगाइएको छ।भारतमा श्रमिकलाई महिनाको ६ किलो चामल मात्रै रहत स्वरूप दिएपछि भोकमरीबाट बच्न नेपाल प्रवेश गर्न खोजेको उनीहरूले बताए। यसअघि २८ जनालाई नेपाली सुरक्षाकर्मीले भारत नै फर्काइसकेको छ।तेह्रथुमका नौ जनालाई भने यसअघि नियन्त्रणमा लिएर घर पठाएको खड्काले बताए।पछिल्लो समय सिमानामा नेपाल प्रहरी र सशस्त्र प्रहरीको टोली परिचालन गरिएको छ। नेपाल प्रवेश गर्न खोज्नेका निगरानी बढाएको इलाका प्रहरी कार्यालय पशुपतिनगरका निरीक्षक रमेश राईले जानकारी दिए।उनले भने, सिमानामा आवतजावत पुरै ठप्प छ, प्रवेश गर्न खोज्नेलाई भारतीय सुरक्षाकर्मीको जिम्मा लगाउने गरिएको छ।भारतीय सुरक्षाकर्मीले आफ्ना देशका नागरिकलाई उतै नरोक्दा समस्या बढेको स्थानीय सुरक्षाकर्मीले बताए। दार्जिलिङ र सिक्किममा काम गर्ने नेपालीका लागि इलामको ५२ किलोमिटर सीमाक्षेत्र सहज प्रवेश मार्ग बन्ने खतरा बढेको सुरक्षा अधिकारी बताउँछन्।नेपाल सरकारले नेपालभारत सीमावर्ती १८ स्थानमा सशस्त्र प्रहरीको अस्थाइ पोस्ट् खडा गरिसकको जिल्ला प्रशासन कार्यालय इलामका सूचना अधिकारी सफल पोर्तेलले जानकारी दिए। सशस्त्र प्रहरी उपरीक्षक रोशन श्रेष्ठका अनुसार रोङ गाउँपालिकाको जिर्मले, सूर्योदय नगरपालिकाको समाल्बुङ, छब्बिसे, हिले, मानेभञ्ज्याङ, सन्दकपुर गाउँपालिकाको मेघमा र जौबारीमा अस्थायी सुरक्षा पोस्ट राखिएको हो। कोरोना संक्रमित देश भारतबाट हुलका हुल नेपाली प्रवेश गर्ने र उनीहरू क्वारेन्टाइनमा नबसि गाउँ गाउँमा जान थालेपछि यसलाई रोकथाम गर्न अस्थायी सुरक्षा पोस्ट् खडा गरेको बताइएको छ।०००"
"लकडाउनमै तंग्रिदै पोखरा, औधोगिक क्षेत्रका ३१ उद्योग सञ्चालन","पोखरा : लकडाउनका बीच पोखरामा मजदुर काममा फर्कन थालेका छन् । एक महिना लामो लकडाउन पछि मजदुर विस्तारै काममा फर्कन थालेका हुन् । लकडाउन पछि बीचैमा काम रोकिएको पोखराको बिरौटाछोरेपाटन सडक चक्ल्याउने काम पुन: सुरु भएको छ । आइतबारदेखि सडक चक्ल्याउने काम अन्तर्गत बिरौटाछोरेपाटन खण्डमा ढल निर्माणको काम सुरु भएको सुपर भाइजर काजी अधिकारीले बताए । विकास निर्माणको कामलाई निरन्तरता दिने सरकारको निर्णयपछि काममा फर्केको उनले सुनाए । सुरुमा अहिले २०२५ जना मजदुर काममा जुटेको उनले बताए । पोखरा औधोगिक क्षेत्रका उद्योग पनि विस्तारै खुल्न थालेका छन् । पोखरा औधोगिक क्षेत्रमा संचालनमा रहेका ७६ उद्योगमा लकडाउनको करिव एक महिना पछि ३१ उद्योग सचालनमा आएको पोखरा औधोगिक क्षेत्र व्यवस्थापन कार्यालयका प्रबन्धक भूषणकुमार उपाध्यायले जानकारी दिए । योसँगै पोखरा औधोगिक क्षेत्रका करिब ६ सय मजदुर काममा फर्केको प्रबन्धक उपाध्यायले बताए । डेरी उद्योग र पानीको उद्योग भने सुरुबाटै चलिरहेको उनले जानकारी दिए । अत्यावश्यक सेवा खाद्यान्न, पानी, डेरीका १९ र १२ वटा समोटीभ उद्योग दश दिन अघिदेखि र केही एक हप्ताअघिदेखि संचालनमा आएको पोखरा औधोगिक क्षेत्र व्यवस्थापन कार्यालयका प्रबन्धक उपाध्यायले बताए । पोखराको महेन्द्रपुल बजार हुँदै बुधवार काममा जाँदै मजदुर।तस्बिर :कृष्णमणि बराल पोखरा औधोगिक क्षेत्रमा २५ सय देखि ३ हजार मजदुरले नियमित काम गर्दै अएका थिए । पोखरा औधोगिक क्षेत्रमा चाउचाउ, बिस्कुट, दुध दही, अक्सीजन, ग्रील लगायतका उद्योग संचालनमा आएका हुन् । उद्योगहरुले जिल्ला प्रशासन कार्यालय कास्कीको अनुमती लिएर मजदुरलाई घरबाट ल्याउने र लग्ने व्यवस्था मिलाएका छन् । पोखरामा बनाउँदा बनाउँदै बीचैमा रोकिएका निजी घरको निर्माणको काम पनि विस्तारै सुरु हुन थालेका छन् । पोखराका विभिन्न स्थानमा निजी घरुको निर्माणका काम पनि सुरु भएको देखिन्छ । लामो समय लकडाउनको कारण मजदुरले खानको समस्या परेको भन्दै पोखरा महानगरपालिकामा राहात दिन माग गर्दै कार्यालय घेराउ समेत गर्न थालेका थिए । पोखरा महानगरपालिकाका मेयर मानबहादुर जिसीले सुरक्षाका उपाय अपनाएर विकास निर्माणका काम २३ दिन अघिदेखि सुरु गर्न अनुमति दिइएको जानकारी दिए । त्यसैअनुसार मजदुरहरु काममा फर्कन थालेको उनले बताए । यसैबीच बुधबार कास्कीको सुरक्षा समितिले पोखरा औधोगिक क्षेत्रका डेरी, बिस्कुट, चाउचाउ, पानीको उद्योगको निरीक्षण गरेको छ । लकडाउनको कारण रोकिएको पोखराको बिरौटा छोरेपाटन सडकखण्ड चक्ल्याउने काम पूर्न सुरु हुने क्रममा ढल निर्माण गरिँदै ।तस्बिर : कृष्णमणि बराल प्रमुख जिल्ला अधिकारी, सुरक्षा निकायलगायत समितिको सदस्यले निरीक्षण गरेका हुन् । नेपाल सरकारको निर्देशन अनुसार डेरी, पानीलगायतका उद्योगका कर्मचारी आवासीय हुनुपर्नेमा केहीमा नभएको पाइएको उनले बताए । डेरीमा आवासीय नभएको र पानीमा पनि पुरै नभएको अवस्था रहेको बताइएको छ । विश्वभर कोरोना भाइरस संक्रमण भएको बेलामा सुरक्षा विधि अपनाएर उद्योग संचालन गर्न अनुरोध गरिएको पोखरा औधोगिक क्षेत्र व्यवस्थापन कार्यालयका प्रबन्धक उपाध्यायले बताए।"
पैसा हुनेलाई मात्रै उपयुक्त अनलाइन शिक्षा,"इटहरी : इटहरीस्थित जनता क्याम्पसले १५ गतेदेखि आफ्ना विद्यार्थीका लागि इन्टरनेटको माध्यमबाट पढाइ सुरु गर्यो।जुम एपको सहयोगमा शिक्षकले विद्यार्थीलाई घरमै पढाउन थाले। तर, क्याम्पसका आधाभन्दा बढी विद्यार्थीको घरमा इन्टरनेटको सुविधा छैन।केही विद्यार्थी आफ्नो गाउँ गएका छन्, जहाँ मोबाइलको टावर नै मुस्किलले टिप्छ।इन्टरनेटको सुविधाबिनै अनलाइन कक्षा चलाएकामा धेरैजसो विद्यार्थी असन्तुष्ट छन्। जनता क्याम्पसका विद्यार्थी दीपक गड्तौला अहिले तेह्रथुमको मोराहाङमा छन्।काम विशेषले त्यहाँ पुगेका उनी लकडाउनका कारण उतै बसिरहेका छन्। मैले न कुनै पुस्तक ल्याएको छु न त नोट बुक नै, उनी भन्छन्, क्याम्पसले अनलाइनमार्फत पढाउने भनेको रहेछ, डाटा चलाउनकै लागि आधा घण्टा पैदल हिँडेर कामिडाँडासम्म पुग्नुपर्छ, कसरी पढ्ने ? उनले घरमै भएर पनि इन्टरनेटको पहुँचबाहिर रहने आफूजस्तै विद्यार्थी धेरै रहेको बताउँदै अनलाइन कक्षाको व्यावहारिकतामाथि प्रश्न उठाए।सोधे, अब हामीले परीक्षाको तयारी कसरी गर्ने ? अनलाइन कक्षाका लागि ल्यापटप वा स्मार्टफोन प्रयोग गर्न सकिन्छ।तर, धेरै विद्यार्थी र तिनका अभिभावकसँग त स्मार्टफोन छैन।इन्टरनेट त टाढाको कुरा, मोबाइलमा टावर पनि नटिप्ने गाउँघरमा बसेर लकडाउन खुल्ने प्रतीक्षामा छन् विद्यार्थी। आरआर कलेजका विद्यार्थी मौसम पौडेल अहिले संखुवासभामा छन्।कलेजले अनलाइनमा पढाउने तयारी गरेको सुनेका उनी पढ्न नपाइने पिरले पिरोलिएका छन्।म बसेको ठाउँमा न मोबाइलको नेटवर्क छ, न रिचार्जकार्ड नै सहज छ, उनले भने, वाइफाई त परको कुरा। सहरी क्षेत्रमा हुने विद्यार्थीको पनि इन्टरनेटमा सहज पहुँच छैन।सहरी क्षेत्रमा दैनिक ज्यालामजदुरी गरेर छोराछोरी निजी विद्यालय पढाउने अभिभावकहरू इन्टरनेटको थप शुल्क तिर्न सक्ने अवस्थामा छैनन्।यस्तै, कोठा भाडामा बसेर दुःख गरेर पढ्ने विद्यार्थीका लागि इन्टरनेट पहुँच बाहिर छ।इन्टरनेटको शुल्क महिनाको १५ सय रुपैयाँ पर्छ, विराटनगरका सुनील पोखरेलले भने, क्याम्पस फि, घरभाडा नै कसरी तिर्ने समस्या हुन्छ, इन्टरनेट कसरी जोड्ने ? उनले सरकारले नै इन्टरनेट फ्री गर्नुपर्ने बताए।अब इन्टरनेट नै स्वास्थ्य, शिक्षा, विकास, सञ्चारको आधार हो भने हामीले इन्टरनेटलाई धेरै सस्तो या फ्रि गर्नुपर्छ, उनले भने। अर्का विद्यार्थी रिजेन भट्टराईले पनि फ्रि इन्टरनेट हुनुपर्ने बताए।इन्टरनेट अब मानिसका लागि अत्यावश्यक भइसक्यो, त्यसैले सहज उपलब्धतातिर सरकारले ध्यान दिनुपर्यो, उनले भने, नत्र तत्कालका लागि रिचार्ज कार्ड सरकार वा क्याम्पसले उपलब्ध गराएर पढ्ने व्यवस्था गर्नुपर्यो। क्याम्पस पढ्ने विद्यार्थीको यो अवस्था छ भने सहर बजारका कतिपय मन्टेश्वरी र स्कुलले पनि अनलाइन शिक्षा सुरु गरेका छन्।तर, अधिकांश अभिभावकको घरमा इन्टरनेट नभएकाले समस्या आएको उनीहरू बताउँछन्।कतिपय अवस्थामा भने साना विद्यार्थीसँगै आमाबुवा पनि प्रविधिबारे जानकार नहँुदा इन्टरनेटको सुविधा भए पनि समस्या आउने गरेको छ। शिक्षामा लामो समय काम गरेका इटहरीका अभिभावक रमेश धितालले अनलाइन शिक्षा लागू गर्दा इन्टरनेट पहुँच नहुने र हुनेबीचको शिक्षामा असमानता बढ्ने चिन्ता व्यक्त गरे। विद्यालयहरूले भने यसलाई केही नहुनुभन्दा केही हुनु राम्रो हो भन्ने तरिकाले अथ्र्याएका छन्।जनता कलेजका सहायक क्याम्पस प्रमुख टोलनाथ काफ्लेले त्रिभुवन विश्व विद्यालयको निर्देशनअनुसार तत्काललाई इन्टरनेटमा आधारित कक्षा सुरु गर्न लागिएको जानकारी दिए।यस्तो सिकाइले विद्यार्थीको पठन संस्कृतिलाई निरन्तरता दिने उनको भनाइ छ।पहुँच नभएका विद्यार्थीका लागि नोट तयार गरेर उपलब्ध गराइने उनले बताए। तर, इटहरीकै जनता स्कुलले भने अनलाइन कक्षाको अर्थ नरहेको जनाएको छ।स्कुल व्यवस्थापन समितिका अध्यक्ष काशीनाथ दंगालले घरमा व्यावहारिक तथा घरायसी कुरा सिकाउन र सिर्जनात्मक प्रतिभा विकासमा समय उपयोग गर्न आग्रह गरे। इटहरीका सेमन्त उपाध्यायले भने नेपालमा बालबालिकालाई इन्टरनेटबाट शिक्षा दिनुलाई ढर्रा र कमाउ धन्दाको संज्ञा दिएका छन्।फि उठाउने नयाँ तरिका हो, उनले भने, यति भए पनि पढाएको छ भनेर भन्न त पाइन्छ, विद्यार्थीको भन्दा पनि फि को चिन्ता थपिने मात्र हो।"
उच्च पहाडि सीमाक्षेत्रमा सशस्त्रको निगरानी,"फिदिम : सुरक्षाकर्मीको पाइला नपरेको उच्च पहाडको सीमा क्षेत्रमा कोरोना भाइरसको त्रास बढेपछि बल्ल सुरक्षाकर्मी पुगेका छन् । भारतसँग सिमाना जोडिएको पाँचथरको सीमा क्षेत्रमा शसस्त्र प्रहरी पुगेपछि स्थानीय खुसी छन् । सीमा सुरक्षामा उदासिन देखिएको प्रहरी कोरोना भाइरसका कारण यसपट सिमानामा पुगेको हो । सीमाबाट कोराना भाइरस भित्रने त्रास बढेपछि शसस्त्र प्रहरीले निगरानी बढाएको हो । प्रहरी प्रशासनले यसअघि सीमा सुरक्षामा चासो दिएको थिएन । यस क्षेत्रका चौँरी गोठाला नै सीमा सुरक्षा गार्डको रुपमा खटिएका थिए । कोरना भाइरस (कोभिड१९) को संक्रमण छिमेकी मुलुक भारतमा पनि डरलाग्दो रुपमा फैलिएपछि सीमाक्षेत्रमा बल्ल प्रहरी पुगेको हो । सिमानामा प्रहरी पुगेपछि यहाँका स्थानीयले सुरक्षित महशुस गरेका छन् । 'यतिका वर्षसम्म प्रहरीले सीमा सुरक्षामा चासो दिएको थिएन,' फालेलुङ गाउँपालिका ४ चाररातेमा चौँरी पालेर बसेका जंग राईले भने, 'अहिले सशस्त्र प्रहरीले सिमानामा सुरक्षा दिन थालेकाले हामीलाई ढुक्क भएको छ ।' पाँचथरको फालेलङ गाउँपालिका र याङवरक गाउँपालिकाको सिमाना भारतसँग जोडिएको छ । भारतको वेष्ट बंगाल र सिक्किम राज्यसँग जोडिएको यो क्षेत्रमा विगतमा कहिल्यै पनि प्रहरीको नजर पुगेको थिएन । कोरोनाको संक्रमण फैलिएपछि पहाडको सीमा क्षेत्रमा सशस्त्र प्रहरीले सुरक्षा दिन थालेको हो । सशस्त्र प्रहरी बल नेपाल नम्बर २ गुल्म हिमशिखर पाँचथरको टोली उच्च पहाडको सीमा क्षेत्रमा खटाइएको हो । गुल्मपति प्रहरी नायब उपरीक्षक शैलेन्द्र श्रेष्ठका अनुसार २० जना सशस्त्रको टोली सीमाक्षेत्रमा खटाएको हो । 'तीन स्थानमा अस्थायी क्याम्प खडा गरेर सिमानामा निगानी बढाइएको छ,'श्रेष्ठले भने, 'सीमाक्षेत्रबाट कसैलाई पनि छिर्न दिइएको छैन ।' सीमाक्षेत्रमा सिक्किम पुलिस, एसएसपी र सशस्त्र प्रहरीले निगरानी बढाएका हुन् । चिवाभञ्ज्याङको सीमाक्षेत्रको निगरानी गर्न च्याङथापुमा १० जना सशस्त्र प्रहरी राखिएको हो । सई जसबहादुर नेतृत्वको टोलीले चिवा क्षेत्रमा निगरानी बढाएको छ । फालेलुङको मेमेङमा सई यज्ञराज वस्तीको नेतृत्वमा १० जनाको टोली खटाइएको हो । यो टोलीलाई फुटाएर भैँसेमा पाँच जनाको टोली राखिएको गुल्मपति श्रेष्ठले जानकारी दिए । 'प्रहरीले सीमा क्षेत्रमा निगरानी बढाएपछि जडिबुटि र वन्यजन्तुको चोरी निकासी पनि रोकिएको छ,' चौरीपालक किसान चन्द्रलाल नेपालले भने, 'कोरोनाको संक्रमण रोकिएपछि पनि सशस्त्रलाई सीमा सुरक्षामा राख्नुपर्छ ।' यहाँको चौँरी गोठलाई क्याम्प बनाएर प्रहरी राखिएको हो । स्थानीयसँगको समन्वयमा सशस्त्रले सिमानामा निगरानी बढाएको हो ।"
मातृभूमी टेक्न पाउँदाको खुसी,"बैतडी : बैतडीको पुर्चौंडी नगरपालिका ३ का सल्लो पार्की नयाँ वर्ष अर्थात बिसुका लागि घर फर्कन पिथौरागढबाट एक महिनाअघि झुलाघाट आइपुगे । तर लकडाउनका कारण फर्कन पाएनन् र भारतीय क्वारेन्टाइनमै बसे । भारतीय क्वारेन्टाइनमा एक महिनाभन्दा बढी बसेपछि बिहीबार मातृभूमी टेक्न पाए । एक महिनादेखि सीमामै अड्किएका उनी स्वदेश फर्कन पाउँदा उनी निकै खुसी देखिन्थे । पारीबाट वारी नेपाल हेर्थ्यौं । एक महिनासम्म नेपाली भूमी हेरेरै चित्त बुझायौं । कहिले घर फर्किन पाइन्छ भनेर दिन गनेर बसिरहन्थ्यौं। विपतको समयमा विदेशी भूमीमा निकै अप्ठ्यारो हुने रहेछ, उनले भने, आज हामी धेरै खुसी भएका छौं । आफ्नो जन्मभूमीमा फर्कन पाउँदा ठूलो युद्ध जितेर आए जस्तो भएको छ । पुर्चौंडी ३ कै जोगे पार्की पनि एक महिना भारतीय क्वारेन्टाइन बसाइपछि स्वदेश फर्कन पाउँदा निकै हर्षित मुद्रामा देखिए । उनले भने, कोरोनाको संक्रमण भारतमा बढी छ । त्यसैले चाँडै स्वदेश फर्कन पाए हुन्थ्यो भने लागिरहन्थ्यो । सीमामा एक महिना बसेर स्वदेश फर्कन पाउँदा निकै खुसी लागेको छ । यो कार्यमा सहयो गर्ने सबैलाई धन्यवाद दिन चहान्छु । रोजगारीका लागि भारतको पिथौरागढ पुगेको बझाङको बुंगल नगरपालिकाका हरिप्रसाद जोशी पनि बिहीबार झुलाघाट नाका भएर स्वदेश फर्किए । भारतीय क्वारेन्टाइनमा एक महिना बसेर स्वदेश फर्कन पाउँदा निकै खुसी लागेको उनले सुनाए । उनले भने, चैत अन्तिम साता घर फर्कने योजनासहित पिथौरगढ गएको थिएँ । लकडाउनका कारण फर्कन पाइएन। ढिलै भए पनि मातृभूमि टेक्न पाउँदा निकै खुसी लागेको छ । भारतीय क्वारेन्टाइनमा बसेका नेपाली मजदुरहरुलाई एक महिना बढी भएपछि भारत र नेपालका स्थानीय प्रशासनहरुबीचको सहमति र केन्द्रीय सरकारहरुको मौखिक आदेशमा स्वदेश फर्काइएको प्रमुख जिल्ला अधिकारी आनन्द पौडेलले बताए । उनले भने, हामीले नेपाली मजदुरहरुलाई १४ दिन क्वारेन्टाइनमा बसेपछि ल्याउन सकिन्छ भनेका थियौं । लकडाउन थपिएका कारण त्यो सम्भव भएन । अहिले दुवै देशका स्थानीय प्रशासनहरुबीचको समझदारीमा मजदुहरुलाई स्वदेश ल्याएका हौं । भारतसँग सीमा जोडिएको झुलाघाट नाकाबाट झण्डै ९ सय नेपाली मजदुर भित्रिने आँकलन गरिएको छ । यो समाचार तयार पार्दासम्म ३७३ नागरिक स्वदेश फर्किसकेका छन् । बैतडीका नागरिकलाई सम्बन्धित पालिकाको क्वारेन्टाइनमा बस्ने गरी पठाइनेछ भने डडेल्धुरा र बझाङका नागरिकलाई पनि सम्बन्धित जिल्लामा पठाइनेछ । अन्य जिल्लाका नागरिकहरुलाई बैतडीमै क्वारेन्टाइनमा राखिने सहायक प्रमुख जिल्ला अधिकारी लोकेन्द्रसिंह नेगीले बताए । सीमा नाका समान्य ज्वरो चेक गरेर नागरिकहरुलाई स्वदेश फर्काइएको हो । उनीहरुलाई १४ दिन क्वारेन्टाइनमा राखेपछि आरडीटी गरेर रिपोट नेगेटिभ आएमात्रै घर पठाइने स्वास्थ्य कार्यालयका प्रमुख योगेशप्रसाद भट्टले बताए ।"
लकडाउनमा भारतबाट मोटरसाइकलमा आएका हुण्डी कारोबारी पक्राउ,"वीरगन्ज : लकडाउनमा नाका बन्द रहेको भएपनि प्रहरीले भने मुख्य नाका वीरगन्ज रौक्सल नाकाहुँदै भारतबाट मोटरसाइकलमा हुण्डीको रकम लिएर आएको भन्दै एकजनालाई पक्राउ गरेको छ । लकडाउन सुरु भएदेखि नै नेपाल भारत दुवै देशको नाका सिल गरी आवागमन ठप्प पारेको छ । नाकामा दुवै देशका सुरक्षाकर्मीको २४ सै घण्टा पहरा छ । तर, प्रहरीले भने बुधबार रक्सौलबाट हुण्डीको रकम लिएर मोटरसाइकलमा प्रवेश गरेका वीरगन्ज १६ इनर्वाका २९ वर्षीय लालबाबु कुमार यादवलाइ पक्राउ गरिएको जनाएको छ । रक्सौलबाट वीरगन्ज भन्सार नाकाहुँदै ना ६२ प ९५७१ नंबरको मोटरसाइकलमा आएका यादवलाई वीरगन्जको रजत जयन्ती चोकबाट पक्राउ गरिएको जिल्ला प्रहरी कार्यालय पर्साले जनाएको छ । यादवको साथबाट हुण्डीको ११ लाख ५० हजार रुपैयाँ बरामद पनि भएको प्रहरी नायव उपरीक्षक वीरेन्द्रबहादुर शाहीले जानकारी दिए । रक्सौलबाट आउँदै गरेको मोटरसाइकल बुधबार दिउँसो रजतजयन्ती चोकमा रोकेर चेकजाँच गर्दा यादवले बोकेको झोला भित्र रहेको श्रोत खुल्न नसकेको ११ लाख ५० हजार रुपैयाँ बरामद भएको उनले बताए । हुण्डीको रकमसहित पक्राउ परेका यादवलाई जिल्ला प्रहरी कार्यालय पर्साको हिरासतमा राखेर थप अनुसन्धान भइरहेको उनले जानकारी दिए । लकडाउनमा नाकामा दुवै देशका सुरक्षाकर्मीले २४ सै घण्टा पहरा दिइरहेको अवस्थामा रक्सौलबाट दिउँसै मोटरसाइकलमा यादव कसरी वीरगन्ज छिरे भन्ने प्रश्नमा प्रहरी नायव उपरीक्षक शाहीले भने, ' पैसा पारि भारतकै हो भन्ने हाम्रो सुत्रले जनाएको छ, यादव मुख्य नाका नभइ चोर बाटोबाट वीरगन्ज छिरेको हुन सक्छन् , यस विषयमा अनुसन्धान भइरहेको छ।'"
कोरोना प्रभाव : पूजापाठमा भेला नहुन कमाण्ड पोष्टको आग्रह,"ओखलढुंगा : जिल्लामा हुने विभिन्न चाडपर्वमा भेला हुन रोक लगाइएको छ । कोरोना रोकथाम तथा नियन्त्रणका लागि गठित जिल्ला कमाण्ड पोष्टले विभिन्न समुदायको कुलपूजा, बुद्धजयन्ती तथा गोठधूपमा भेला हुन रोक लगाएको हो । कूलपूजा तथा गोठधुपमा हजारौंको संख्यामा भेला हुने, बली दिने तथा सामूहिक पूजाआजा गर्ने तयारी विभिन्न समुदायमा सुरु भएपछि सामूहिक कार्य गर्न रोक लगाइएको हो । कमाण्ड पोष्टका संयोजक प्रमुख जिल्ला अधिकारी गणेश आचार्यले जिल्ला संकट व्यवस्थापन केन्द्र तथा जिल्ला कमाण्ड पोष्टको बैठकले महोत्सव, जात्रा तथा पर्वहरुमा भेला हुन नपाइने निर्णय गरेको जनाकारी दिए । उनले पूजा नगरी नहुने भएमा पूजारी वा एक दुईजनाले गरेर प्रसादी टिका दिन सक्ने भएकाले सामूहिक भेला हुने, काटमार, बली दिन भेला हुने जस्ता कार्यमा रोक लगाइएको बताए । कुनै जातीय समुदायको संस्कृतिभन्दा मानव जीवनको रक्षा महत्वपूर्ण भएकाले त्यस्ता पूजा अर्को साल पनि गर्न सक्ने भएकाले सामूहिक भेला हुने कुनै कार्य गरेमा कानुनी कारवाही गरिने आचार्यको भनाइ छ । ओखलढुंगामा बुद्ध जयन्तीको अवसरमा बौद्धमार्गीले भेला गर्ने, हिन्दुहरुको शक्ति पीठमा बली दिने र मेला महोत्सव गर्ने चलन छ । यस्तो तयारी सुरु भएको जानकारी आएपछि स्थानीय तहलाई यसबारे सहजीकरण गर्न अन्यथा कारवाही गर्ने कमाण्ड पोष्टले निर्णय गरेको हो । यसबारे जिल्ला प्रशासन कार्यालयले जिल्लाका सबै स्थानीय तह तथा सुरक्षा निकायलाई पत्राचार गरेको जनाएको छ ।"
लगातारको असिनापानीले सिन्धुलीमा जुनार सखाप,"सिन्धुली : झण्डै एक साता अघिबाट लगातार परेको असिनापानीका कारण जिल्लाको ८० प्रतिशत जुनारमा क्षति पुगेको छ ।लगातारको असिनापानी र हावाहुरीले जिल्लाका किसानले खेती गर्दै आएको झण्डै १३ सय हेक्टरको जुनारमा क्षति पुगेको हो । जिल्लाको जुनार पकेट क्षेत्र मानिएका गोलन्जोर गाउँपालिकाको रतनचुरा, तिनकन्या, वाशेश्वर, भुवनेश्वरी, बितिजोर, डुडभन्ज्याङ कमलामाई नगरपालिकाको जलकन्या, सुनकोसी गाउँपालिकाको मझुवा र दुम्जाबमा असिनाले क्षति गरेको किसानले जनाएका हुन् । लगातारको पानी र हावाहुरीले फल लागेको हाँगासमेत भाँचिदिँदा यो वर्ष उत्पादनमा समेत कमी आउने भएपछि किसान चिन्तित समेत बनेका छन् । जुनारमा क्षति हुँदा करिब २४ करोड रुपैयाँ बढीको आम्दानी गुम्ने निश्चित छ।अधिकांश कृषकको जुनार बगैचामा हावाहुरीले क्षति पुर्याएको जुनार कृषक निर्मलकुमार रम्तेलले बताए। 'यो जुनारमा फूल र चिचिला लाग्ने समय हो । तर, फूलबाट चिचिला बन्न थालेका सबै जुनारमा क्षति पुगेको छ । फूल नै नभएपछि फल कसरी लाग्नु । यो वर्ष जुनार कृषकलाई कोरोना भाइरसको भन्दा असिनापानीले बढी सताएको छ,' रम्तेलले भने । उनको आफ्नो नर्सरीमा मात्र दश लाख रुपैयाँ बढीको क्षति पुगेको छ । रम्तेलको बारीमा मात्र ७ सयवटा जुनारका बिरुवा छन् । तर, ती अधिकांश बिरुवमा क्षति पुगेको उनले जनाए। गत वर्षमा जुनारको फल कुहाउने औंसे झिगाबाट अक्रान्त किसान यस वर्ष असिनापानीबाट थप पीडित भएका हुन् । कमलामाई नगरपालिका ३ चपौलीका जुनार कृषक सूर्य धितालका अनुसार हावाहुरी र असिनापानीले गाउँभरीका कृषकको जुनार बगैचा रित्तो बनाएको छ । 'कोरोनाको त्रासका बीच लकडाउनमा बसेका किसान हावाहुरीका कारण चिन्तित बनेका छन् । जुनार कृषकको मुख्य आम्दानी नै नष्ट भएपछि बोट हेरेर चित्त बुझाउनुको विकल्प छैन्,' धितालले भने । जुनार विकास संघ सिन्धुलीका सचिव रामहरी थापका अनुसार जिल्लामा जुनार कृषकहरुले गत वर्ष झण्डै ३२ करोड रुपैयाँबढी आम्दानी लिएका थिए । 'तर, यस वर्ष जुनारमा भएको क्षेतीका कारण कृषकले २४ करोड रुपैयाँ बढी आम्दानी गुमाउनु पर्ने बाध्यता छ,' उनले भने । प्रधानमन्त्री कृषि अधुनिकीकरण परियोजना, जुनार सुपरजोन खनियाखर्कका अनुसार जिल्लामा गत आर्थिक वर्षमा ८ हजार ८ सय ८१ मेट्रिक टन जुनार उत्पादन भएको थियो । जिल्लामा झण्डै साढे १३ सय हेक्टर क्षेत्रफलमा हुँदै आएको व्यासायिक जुनार खेतीबाट करिब पाँच हजारले रोजगारी पाएका छन् ।"
मदिरा सेवनबाट महोत्तरीमा ५ जनाको मृत्यु,"जनकपुरधाम : महोत्तरीको भँहामा विषाक्त रक्सी सेवनबाट पाँच जनाको मृत्यु भएको छ । महोत्तरीको भँगाहा नगरपालिका७ मा एकै वडाका पाँच जनाको मृत्यु भएको हो । भँगाहास्थित नयाँटोल मझौलियामा बुधबार ५५ वर्षीय लालबाबु सिंह र ४२ वर्षीय नथुनी महरा, मेघरौलका ४५ वर्षीय मोहन चौधरीको भएको हो । त्यसैगरी रौतहट घर भई भँगाहामा काठमिस्त्रीको काम गर्दै आएका ४० वर्षीय महेन्द्र चौधरी र सिकिन्दर सिंहको मदिरा सेवनबाट बैशाख ११ गते मृत्यु भएको वडा अध्यक्ष बासुदेव सिंहले जानकारी दिए । वडा अध्यक्ष सिंहले गत महिना धनुषा र महोत्तरीमा अवैध मदिरा सेवनबाट मृत्यु भएको घटनापछि मदिरा भट्टी बन्द गराइएको दाबी गरेका छन् । हामीले यहाँ सबै मदिरा भट्टी बन्द गराइसकेका छौं, सिंहले भनेतर एक महिनापछि कहाँबाट आयो मदिरा हामीलाई नै आश्चर्यमा पारेकोे छ । जिल्ला प्रहरी कार्यालय महोत्तरीका प्रहरी उपरीक्षक श्यामकृष्ण अधिकारीले पनि गत यही बैशाख ११ गते दुई जना र वैशाख १७ गते तीन जना गरी पाँच जनाको मृत्यु भएको पुष्टि गरे। मृत्यु भएका व्यक्तिहरुबिहान मदिराको लत भएको र प्रायः सबैको घरमा मदिरा उत्पादन गर्ने, खाने देखियो प्रहरी उपरीक्षक अधिकारीले भने। स्थानीयको त्रासलाई हटाउन सिकिन्दर सिंहको शवलाई राति २ बजे नियन्त्रणमा लिई पोष्टमार्टमका लागि अस्पताल ल्याइएको उनले बताए। के कारण मृत्यु भएको भन्ने अस्पतालको रिपोर्टबाट खुल्ने र थप अनुसन्धान भइरहेको प्रहरी उपरीक्षक अधिकारले जानकारी दिए। प्रहरीका अनुसार मृतकमध्ये तीन जनाको दाहसंस्कार गरिसकिएको छ । लालबाबु सिंह र सिकिन्द्र सिंहको शव प्रहरीले नियन्त्रणमा लिई परीक्षणका लागि जलेश्वर अस्पताल महोत्तरी पुर्याएको छ।"
"कालिकोटमा कोरोना परीक्षण : ४२६ जनाको रिपोर्ट नेगेटिभ, दुईको स्वाब नमूना सुर्खेत पठाइयो","कालिकोट : जिल्लामा कोरोना परीक्षण द्रूत गतिमा थालिएको छ । बिहीबारसम्म जिल्लाका ९ वटै स्थानीय तहमा गरी कुल ४ सय २६ जनाको र्यापिड टेस्ट गरिएको छ । स्वास्थ्य सेवा कार्यालयका जनस्वास्थ्य अधिकृत तथा सूचना अधिकारी कटकबहादुर महतका अनुसार विदेबाट आएका तथा संकास्पद ठाउँबाट आएका मानिसलाई लक्षित गरी तीव्र गतिमा र्यापिड टेस्ट गर्ने कार्य भइरहेको बताए । उनकाअनुसार बिहीबारसम्म जिल्लामा ४ सय २६ जनाको र्यापिड टेस्ट गर्नुका साथै दुईजनाको स्वाब संकलन गरी थप परीक्षणका लागि सुर्खेत पठाइएको छ । उनका अनुसार ती सबै जनाको र्यापिड टेस्ट रिपोर्ट नेगेटिभ आएको छ । सूचना अधिकारी महतले भने, 'र्यापिड टेस्ट गर्ने स्वास्थ्यकर्मीको टोल गाउँमै छ । पछिल्लो समय जिल्ला बाहिरबाट व्यापक रुपमा मानिस भित्रिएकाले तिलागुफा नगरपालिकाबाट एकजना र सान्नीत्रिवेणी गाउँपालिकाबाट एकजनाको थप परीक्षणका लागि स्वाब संकलन गरी सुर्खेत पठाइएको छ । उनीहरुको पनि र्यापिड टेस्ट रिपोर्ट नेगेटिभ आएको थियो । जिल्लामा अहिले पनि ५ सय ७३ जना क्वारेन्टाइनमा छन् । हालसम्म जिल्लामा जम्मा १३ जनाको स्वाब संकलन गरिएकोमा ११ जनाको रिपोर्ट नेगेटिभ आइसकेको छ । पछिल्लो पटक पठाएका दुईजनाको रिपोर्ट आउन बाँकी छ । क्वारेन्टाइनमा बसेका विदेशबाट तथा संक्रमित पहिचान भएको ठाउँबाट आएका मानिसमध्ये नमूनाका रुपमा र्यापिड टेस्ट गरिने स्वास्थ्य सेवा कार्यालयका सूचना अधिकारी महतले बताए । उनले भने,' पहिलो चरण ४ सय किट आएका थिए सकिए । दोस्रो चरणका लागि २ सय किट आएका छन् ।' जिल्ला विपद् व्यवस्थापन समितिका संयोजक तथा प्रमुख जिल्ला अधिकारी कृष्णचन्द्र पौडेलले कोरोनाको जोखिमका हिसाबले जिल्ला सामान्य रहेको बताए । उनले गाउँमा स्वास्थ्यकर्मीको टोली र्यापिड टेस्ट गर्ने कार्यमा सक्रिय रुपमा खटिरहेको र हालसम्म कसैलाई पनि संक्रमरण नदेखिएको जानकारी दिए ।"
३२ अर्बको बजेट ल्याउने कर्णाली प्रदेश सरकारको तयारी,"सुर्खेतः लकडाउनका बीच कर्णालीमा बजेट निर्माण थालिएको छ । आगामी आर्थिक वर्षका लागि प्रदेश सरकारले नीति तथा कार्यक्रम र बजेट निर्माण सुरु गरेको हो । नीति तथा कार्यक्रम र बजेटको तयारी गर्न भन्दै सरकारी कार्यालय खुलाइएका छन् । कोरोनाको त्रासका कारण एक महिनादेखि कार्यालय बन्द थिए । प्रदेश सरकारले असार १ गते बजेट ल्याउने व्यवस्था छ । नयाँ आर्थिक वर्ष सुरु हुन साढे दुई महिना बाँकी रहँदा प्रदेश सरकारले नयाँ बजेटको तयारी अगाडि बढाएको हो । नयाँ आर्थिक वर्षको नीति तथा कार्यक्रम र बजेटको खाका बनाउन सरकारी कार्यालय संचालन गर्ने निर्णय गरिएको हो ।यो निर्णयसँगै कर्णालीका प्रदेशस्तरीय र जिल्लाका सरकारी कार्यालयहरु पनि खुलेका छन् । प्रदेश स्तरका कार्यालयले प्रदेश सरकारको आगामी नीति तथा कार्यक्रम र बजेटको तयारी गरिरहेका छन् । यस्तै जिल्ला स्तरका कार्यालयले भने जिल्लामा हाल संचालनमा रहेका आयोजनाको अनुगमन, रोकिएका आयोजनाको काम संचालन र काम सम्पन्न भएको आयोजनाको भुक्तानीको काम गर्ने प्रदेश सरकारले जनाएको छ। विशेषगरी बजेटको खाका तयार पार्न लकडाउनको बेलामा पनि कार्यालय संचालन गर्ने निर्णय भएको प्रदेश सरकारका प्रवक्ता मन्त्री विमला केसीले बताइन् । प्रदेश सरकारले आगामी आर्थिक वर्षका लागि करिब ३२ अर्बको बजेट ल्याउने तयारी गरिरहेको छ । आर्थिक मामिला तथा योजना मन्त्री प्रकाश ज्वालाले भने, 'हामी बजेट निर्माणको तयारीमा छौं, अहिलेसम्म ३२ अर्बसम्मको बजेट ल्याउने तयारी छ । तर देशमा कोरोनाको त्रास कायमै छ, बजेटको आकार घट्न पनि सक्छ ।' यसअघि प्रदेश सरकारले सडक निर्माण र पर्यटनलाई प्राथमिकता दिने गरेको थियो । तर यसपाली भने कृषि र स्वास्थ्य प्राथमिकतामा पर्न सक्ने जनाएको छ । चालु आर्थिक वर्षमा प्रदेश सरकारले ३४ अर्बको बजेट ल्याएको थियो । जसमा विकास बजेटको खर्च भने निराशाजनक छ । प्रदेश सरकारका प्रवत्ता एवंम् भूमि व्यवस्था, कृषि तथा सहकारी मन्त्री विमला केसीले प्रदेश स्तरका कार्यालयहरु आगामी वर्षको नीति तथा कार्यक्रम र बजेट निर्माणमा जुटेको जनाइन् । 'आगामी वर्षको नीति तथा कार्यक्रम ल्याउने दिन नजिकै आएको छ, मन्त्री केसीले भनिन्, 'लकडाउन भए पनि तोकिएकै समयमा नीति तथा कार्यक्रम ल्याउनुपर्ने संवैधानिक बाध्यता छ, त्यही कारणले पनि हामीले कार्यालयहरु खुलाएर काम थालेका हौं ।' यो अवधिमा सेवाग्राहीको काम नभई कार्यालयको आन्तिरिक काममात्र हुने उनको भनाइ छ । मन्त्री केसीले भनिन्, 'कार्यालय खुलेका छन्, संक्रमणबाट जोगिन हामीले कर्मचारीलाई विशेष सावधानी र सुरक्षा अपनाउन भनेका छौं।' मुख्य राजमार्ग र बजार क्षेत्रका सडकको मर्मत तथा सुधार गर्न लकडाउ नै उपयुक्त मौका भएको प्रदेश सरकारको भनाइ छ । यही मौकामा सामाजिक दूरी कायम राखेर विकास निर्माण गर्न पनि सरकारी कार्यालय संचालन गरिएको बताइएको छ । मेसिनको प्रयोगगरी हुने विकास निर्माण त रोक्नै हँदैन, मन्त्री केसी भन्छिन्, 'सुरक्षा र सावधानी अपनाएर विकास निर्माण गरेनौं भने हामी अझैपछाडि पर्नेछौं ।' प्रदेश सरकारका अनुसार लकडाउनको अवधिभर कार्यालयमा अधिकृतभन्दा तलका कर्मचारीलाई भने अनिवार्य गरिएको छैन ।"
वन अतिक्रमण गरी निर्माण गरिएका संरचना हटाइए,"धनगढी : कैलालीको अत्तरिया क्षेत्रका विभिन्न सामुदायिक वनमा अतिक्रमण गरी बनाइएका संरचना हटाएको छ । सामुदायिक वनका उपभोक्ता र सबडिभिजन वन कार्यालय अत्तरियाले अतिक्रमण गरी निर्माण गरिएका संरचना हटाएको हो । विश्वभर महामारीको रुपमा फैलिएको कोरोना भाइरस (कोभिड१९) को संक्रमण रोक्न सरकारले जारी गरेको लकडाउनमा अत्तरिया क्षेत्रमा वन अतिक्रमणले तीव्र भएपछि संरचना हटाएको हो । अतिक्रमणको चपेटामा परेका गोदावरी नगरपालिका२ मा रहेको दुर्गालक्ष्मी सामुदायिक वन, वडा नम्बर १ मा रहेको चाहाना सामुदायिक वन र गोदावरीधाम आसपास राजमार्गका विभिन्न स्थानमा संरचनाहरु निर्माण गरेका थिए । अत्तरियामा रहेको दुर्गालक्ष्मी सामुदायिक वनको सुप समावेसी आधारभुत विद्यालय नजिकै रहेको करिब ५ कठ्ठा क्षेत्रफलमा निर्माण भएका संरचना हटाएको हो । 'लकडाउनको फाइदा उठाउँदै विभिन्न व्यक्ति वन अतिक्रमण गर्न थालेपछि बनेका संरचना हटाएको हो,' दुर्गालक्ष्मी सामुदायिक वनकी अध्यक्ष दुर्गा कडायतले भनिन् । 'संस्थागत रुपमा राखिएका बोर्डहरु समेत हटाउने अभियान सुरु भएको छ ।' यसैगरी गोदावरी नगरपालिका ४ बासकोटा जाने बाटोको पुल नजिकै पनि वन क्षेत्र अतिक्रमण भएको र उक्त क्षेत्रसमेत खाली गरिने उनले बताइन् । गोदावरी नगरपालिका१ धनगढी रोडमा रहेको चाहना सामुदायिक वन पनि अतिक्रमणको चपेटामा परेको छ । नगरपालिकाको कार्यालय अगाडि रहेको वनक्षेत्र अतिक्रमणको चपेटामा परेको हो । उक्त क्षेत्रमा घरटहरा बनाउने प्रयास गरिएको छ । कैलालीमा सबैभन्दा बढी अत्तरिया क्षेत्र आसपासमा वन अतिक्रमण भइरहेको छ । डिभिजन वन कार्यालय कैलालीका प्रमुख वन अधिकृत रामचन्द्र कँडेलले वन अतिक्रमण क्षेत्र हटाउने विषयमा कडाइका साथ अगाडि बढेको जानकारी दिए । 'संस्थागत र नीजि प्रयोजनमा अतिक्रमण क्षेत्रलाई खाली गर्ने अभियान सञ्चालन गरेका छौँ, 'उनले भने । अत्तरिया क्षेत्रमा सामुदायिक वनमा अतिक्रमण भएको खवर आएपछि खाली गर्न सुरु गरेको कँडेलको भनाइ छ ।"
एक छाक भातको भरमा पाँच दिन लगाएर हुम्ला,"मुगु : मुगुको सदरमुकाम गमगढीबाट पाँच दिनको पैदल हिँडेर हुम्ला आइपुगेका स्थानीयले यात्राको तीतो अनुभव बाँडेका छन्।लकडाउनमा सुर्खेतबाट उद्दार गरी गमगढी ल्याइएका स्थानीयले एक छाक भातको भरमा पाँच दिन हिँडेरै हुम्ला पुगेको बताएका छन्। सुर्खेतमा अलपत्र परेका ३ सय ५३ जनालाई मुगुको सदरमुकाम गमगढीसम्म कर्णाली प्रदेश सरकारले बसको व्यवस्था गरी उद्धार गरेको थियो। जिल्लाको चंखेली,अदानचुली, खार्पुनाथ र सर्केगाड गाउँपालिकाका ३ सय ५३ जनाले सुर्खेतबाट मुगुसम्म पुग्दा पाँच दिनको अवधिमा एक छाक मात्र भात खान पाएको बताएका छन्। कोरोना भाइरस रोकथाम तथा नियन्त्रणका लागि सरकारले चैत्र ११ गतेदेखि निरन्तर लकडाउन लागू गरेपछि अध्ययन, रोजगारी र उपचारका लागि सुर्खेतमा रोकिएका हुम्लीबासीलाई कर्णाली प्रदेश सरकारले सातवटा बसमार्फत गमगढीसम्म उद्धार गरेको थियो। हुम्लाको चार स्थानीय तहका बालबालिकासहित गरी ३ सय ५३ जना हुम्लीबासी बुधबार बेलुकी भोक र थकानले हैरानी भएको सुनाए । ठाउँठाउँमा सडक अवरुद्ध हुँदा तीन दिनसम्म बाटोमै बस्नु पर्दा साथमा ल्याएका चाउचाउ र बिस्कुट समेत सकिएपछि पानीको भरमा तीन दिन रात कटाएको चंखेली गाउँपालिका ४ का धीरबहादुर शाहीले बताए । उनले सुर्खेतबाट हिँडेको दिनबाट एक छाक मात्र जुम्लाको गोठिज्युलाका स्थानीय युवाले पकाएको भात खान पाएको बताए। ठाउँठाउँमा सडक अवरुद्ध हुँदा सुर्खेतबाट हिँडेको दिनदेखि बसभित्रै बसेर चाउचाउ र बिस्कुटको भरमा बस्दा बालबालिका र बुढाबुढीले निकै सास्ती खेपेका थिए। बाटोमा होटलले खाना त के चाउचाउसम्म बेच्न मानेका थिएनन्। जुम्लाको गाठीज्युलाका युवाले भात पकाएर तयार गरेका रहेछन् सबै हुम्लीबासीले त्यही एक छाक भात खान पाएको चंखेली गाउँपालिका २ का जनक बुढाले नमिठो अनुभव सुनाए। बुधबार गमगढी पुगेका हुम्लीबासीलाई प्रहरी प्रशासनले एकछिन पनि रोक्न दिएको थिएन। त्यहाँको जिल्ला अस्पतालको छेउमा जम्मा भएका हुम्लीबासीलाई नेपाल पत्रकार महासंघका अध्यक्ष नृपेन्द्र मल्लले पानी, बिस्कुट र चाउचाउ वितरण गरेका थिए। स्थानीय प्रहरी प्रशासनले बजारमा प्रवेश गर्न नदिएपछि भीरालो पाखोहुँदै जिल्ला अस्पताल छेउमा पुगेका हुम्लीबासीलाई राती ८ बजे मुगु नेकपाका नेताले जिल्ला अस्पताल र जिल्ला समन्वय समितिको भवनमा बस्न व्यवस्था गरेका थिए। बसमार्फत गमगढीसम्म आइपुगेका भएपनि हुम्लीलाई गमगढीबाट घर पुग्न एकदेखि तीनदिनसम्म लाग्ने भएपनि वृद्धवृद्धा,बालबालिका भएकाले पुग्न ढिलो भएको हो।"
लकडाउनमै पिकनिक स्थल बन्दै,"गुल्मी : कोरोना भाइरस नियन्त्रण र रोकथाम गर्न सरकारले लकडाउन गरेको झण्डै ५ साताभन्दा बढी भइसकेको छ । लकडाउनको समयमा सबै मानिस घर भित्रै बसिरहेका छन् । तर, मुसिकोट नगरपालिकाका युवा मोहन घिमिरे भने लकडाउनको समयलाई सदुपयोग गर्दे 'पिकनिक स्थल' निर्माणमा व्यस्त छन् । जिल्लाको मुसिकोट नगरपालिका र मालिका गाउँपालिकाको बीचमा पर्ने मुसिकोट नगरपालिका१ स्थित आरुचौरमा उक्त पिकनिक स्थल निर्माण गर्न लागिएको घिमिरेले बताए । लकडाउनका कारण आर्थिक आम्दानीमा समस्या देखिन सक्ने भन्दै उनले आम्दानी गर्न सहयोग हुने उदेश्यले पिकनिक स्थल बनाउन लागेको बताए । घिमिरेका अनुसार बसेर दिन गुजार्नुको साटो फुर्सदमा बनाएको पिकनिक स्थलले भविष्यमा आम्दानी बढाउने उल्लेख गरे । ३० रोपनी क्षेत्रफलमा फैलिएको जग्गामा फलफूल र बगैचासहित पिकनिक स्थलको काम अगाडि बढाइएको छ । निर्माणाधिन पिकनिक स्थल वरिपरिको क्षेत्रमा जंगल छ । पिकनिक स्थल आसपासमा फलफूलको उद्यान निर्माण गर्ने घिमिरेले जानकारी दिए । उनकाअनुसार प्राकृतिक वातावरणमा पर्यटकलाई फरक खालको स्वाद दिने उद्देश्यसहित पिकनिक स्थलको निर्माण थालिएको हो । उक्त ठाउँमा एक पटकमा बढीमा ५० जनासम्मले वनभोजको आनन्द लिन सक्नेछन्। पिकनिक स्थलमा विश्राम गृह, सभाहल, बाल उद्यान, खानेपानी, सडकलगायतका सुविधा समेत निर्माण गरिने छ । सोही ठाउँमा फलफूल बगैचा, सुन्तला, टिमुर, आरु, बोधीचित्त, किवीलगायतका बिरुवा लगाउने निर्माणका अगुवा मोहन घिमिरेले जनाए । पिकनिक स्थलबाट विभिन्न हिमश्रृङखला,धौलागिरि अन्नपूर्णलगायतका हिमाल देख्न सकिन्छ । बन्दाबन्दी लकडाउनको समयलाई यसरी भविष्यमा आम्दानीसँग जोड्न सकिने भन्दै घिमिरेले पारिवारिक कृषि उत्पादनमा लाग्न युवालाई सुझाव दिए ।"
कोरोनाबाट बच्न घरमै आचारसंहिता,"दैलेख : कोरोना भाइरसको संक्रमणबाट बचाउन दैलेखका बालबालिकाले घरमै आचारसंहिता निर्माण गरेका छन्। जिल्लाको भैरबी गाउँपालिकाका बालबालिकाले कोरोना भाइरस (कोभिड१९)को संक्रमणबाट बच्न तथा सर्तकताका लागि घरमै आचारसंहिता निर्माण गरेका हुन्। भैरबी गाउँपालिका५ का १३ वर्षीया ममता शाही कक्षा ८ मा अध्ययनरत छिन्।उनले घरपरिवारका सबै सदस्यलाई जम्मा गरेर आचारसंहिता निर्माण गरेकी छन्।घर परिवार सबै बसेर आचारसंहिता निर्माण गरेका छांै, ममताले भनिन् घरमा बनाएको आचारसंहिता परिवारका सबै सदस्यले पालना गरिरहनु भएको छ। उनी जस्तै भैरबी गाउँपालिका४ का मार्सल विश्वकर्माले स्वास्थ्य, सरसफाई लगायतलाई समावेश गरे आचारसंहिता निर्माण गरेका छन्। भैरबी गाउँपालिकामा विभिन्न वडामा रहेका बाल क्लबमा आबद्ध बालबालिका तथा युवा क्लबमा आबद्ध युवाले घरमै आचारसंहिता निर्माण गरेका हुन्। उनीहरूले निर्माण गरेको आचारसंहितामा घरका सबै सदस्यले नियमित हात धुनुपर्ने, नियमित मास्कको प्रयोग गर्नुपर्ने, माछामासु नखाने, खानै परे राम्रोसँग पकाएर खाने, शौचालय तथा घर आँगन सफा राख्ने, विदेशबाट आएका व्यक्तिको सम्पर्कमा नजाने उल्लेख छ। आचारसंहितामा अन्य मानिससँगको दूरी कम्तीमा एक मिटर कायम गर्ने उल्लेख छ।आफ्ना छोराछोरीले बनाएको नियम परिवारका सबैले पालना गरिरहेको स्थानीय जसनाकुमारी शाही बताउँछिन्। गाउँपालिकाका करिब ३० घरमा यस्तो आचारसंहिता निर्माण गरिएको छ।सिमित घरबाट सुरु भएको आचारसंहिता निर्माण अहिले सबैघरहरूमा विस्तार हुन थालेको शाही बताउँछिन्। यसअघि सोसेक दैलेखले बालबालिकालाई घरमा आचारसंहिता निर्माणसम्बन्धी तालिम प्रदान गरेको थियो।केही वडाका बालबालिकाले आआफ्नो घरमा थालनी गरेको सचेतना अभियान गाउँपालिकाका सबै वडामा विस्तार गर्ने गाउँपालिकाको योजना छ। गाउँपालिकाका प्रमुख प्रशासकीय अधिकृत हीरासिंह थापा भन्छन्, बालबालिकाले चालेको कदमले गाउँपालिकाले चलाएको प्रचारप्रसारको गतिविधिमा थप मद्दत पुगेको छ। सबै टोल बस्तीमा विस्तार गर्न पहल गरिरहेका छौं।"
किसान खेतमै व्यस्त,"भोजपुर : भोजपुर नगरपालिका भैँसीपंखाका अर्जुनकुमार विष्टको परिवारको जिविका दिनभरीको मजदुरीले टर्छ।दिनभरको सानोतिनो ज्यालादारीले परिवारको दुई छाक धान्ने उनीहरू सरकारले लगाएको लकडाउनले भने पिरोलिएका छन्।लकडाउन खुल्ने कुनै छाँटकाट नदेखेपछि बाँच्नकै लागि अरुको मेलापात र अधिँयामा खेतीपाती गर्न सुरु गरेका छन् । मिठोमसिनो खाएर लगाएको खेतीपातीले यस वर्ष धान्छ भन्ने अर्जुन आशावादी छन्।रोगभन्दा ठूलो बाँच्नु हो, परिवार र बालबच्चालाई दुईछाक खुवाउनै भए पनि खेतीपातीमा लाग्यौं, उनले भने, लकडाउन खुल्ने कुनै छाँटकाँट छैन, आफू र परिवार बताउनै भए पनि अर्काको खेत अधिँयामा लिएर खेतीपाती गर्नुपर्यो । अर्जुनकुमार जस्तै भोजपुरका ग्रामीण कृषकहरू यतिबेला बाली लगाउन व्यस्त छन् । सहरबजारका मानिसहरू घरमै बसी सरकारले लगाएको लकडाउनको पालना गरे पनि किसानलाई भने बाली लगाउन बढी चटारो छ।लकडाउनको वास्तै नगरी चैते धान रोप्न र मकै लगाउन उनीहरू व्यस्त देखिन्छन्।कृषिबाट जिविका चलाउने उनीहरूलाई यतिबेला खेतीपाती लगाउन भ्याइनभ्याइ छ।माना खाएर मुरी फलाउने समय भएकाले लकडाउनको वास्तै नगरी खेतबारीको काम सक्नमा व्यस्त रहेको भोजपुर नगरपालिका बोखिमका कल्याण राई सुनाउँछन् । राई भन्छन्, यतिबेला खेतीको सिजन हो, अहिले खेतीपाती नलगाए हामी के खानु, कसरी बाँच्नु ? लकडाउनमा कुनै सीप नचलेपछि बजार बस्नेहरू पनि गाउँ फर्किएका छन्।खेतीपातीको सिजन सुरु भएकाले पनि गाउँ नै उत्तम विकल्प भएको उनीहरू सुनाउँछन्।गाउँघर नै सुरक्षित र उत्तम विकल्प भएको भोजपुर नगरपालिका४ सिद्देश्वरका तारा चौहानले सुनाइन् । लकडाउनमा किनेर खाएकोले कतिदिन पुर्याउनु, गाउँमै काम र समय कटाउनु आराम छ, उनले भनिन्, खेतबारीको काममा परिवार, साथिभाईसँग राम्रै बसाई हुन्छ, आनन्द आउँछ । कोरोना संक्रमणबाट सावधानी अपनाउँदै सरकारले गरेको लकडाउनले देश ठप्प भए पनि भोजपुरका ग्रामीण भेगका किसानलाई भने खेतीपाती लगाउन फुर्सद छैन।गत आर्थिक वर्ष जिल्लामा ३२ हजार ४ सय ५७ मेट्रिक टन धान र २ दशमलव १८ मेट्रिक टन मकै उत्पादन भएको थियो । लकडाउन सुरु हुनभन्दा करिब डेढ महिनाअघि नै किसानलाई ९ स्थानीय तहका ८१ वडाबाटै मल वितरण गरिएकाले पनि किसानलाई धेरै सहज भएको कृषि ज्ञान केन्द्र भोजपुरले जनाएको छ।केन्द्रले लकडाउनको बेलामा मल आवश्यक पर्ने किसानलाई मल उपलब्ध गराउनका सम्बन्धित वितरकसँग इमेलमार्फत सिफारिस दिने व्यवस्था मिलाएको केन्द्रका प्रमुख योगेन्द्रप्रसाद यादवले बताए ।"
विदेशमा दुई लाख १८ हजार कामदार अलपत्र,"काठमाडौं : विश्वव्यापी महामारीका रूपमा फैलिएको कोरोना भाइरसबाट वैदेशिक रोजगारीमा रहेका दुई लाख १८ हजार श्रमिक अलपत्र परेका छन्। वैदेशिक रोजजार विभागका महानिर्देशक एवं कोभिड १९ प्रकोप व्यवस्थापन समितिका संयोजक कुमार दाहालले कोरोनाका कारण ती कामदारले रोजगारी गुमाएको बताए। सेवा क्षेत्र, होटेल, सेक्युरिटी, सप्लाई, फुड एन्ड बेभरेजमा कार्यरत कामदारले रोजगारी गुमाएको अध्ययनले देखाएको विभागले जनाएको छ। सरकारले ती कामदारलाई तत्काल ल्याउन सक्ने अवस्था नरहेको भन्दै उडान खुल्नासाथ प्राथमिकताका आधारमा कामदार ल्याउने योजना बनाएको छ। महानिर्देशक दाहालका अनुसार चार चरणको योजना बनाएर कामदार ल्याइने बताए। अहिलेको अवस्थामा कामदार ल्याउँदा कोरोनाको जोखिम बढ्ने भन्दै सरकारले तत्काल कामदार ल्याउन चाहेको छैन। अधिवक्ता सोम लुइँटेलले नियमित उडान कुर्नुभन्दा अहिले नै ल्याउन सके व्यवस्थापन गर्न सजिलो हुने बताए। कामदारको अध्ययन, अन्य कम्पनीमा स्थानान्तरण र अलपत्र कामदारको उद्दारका लागि सरकारले छिटो पहल गर्नुपर्ने सर्वोच्च अदालतले समेत आदेश दिए पनि सरकारले नसुनेको उनले बताए। अलपत्र कामदारलाई सरकारले राहत पहिलो चरणमा राहतमा प्राथमिकता दिइरहेको छ। उनीहरूको उद्दार समाजमा पुनस्र्थापना गर्दै रोजगारी र उत्पादनमा लगाउने अथवा पुनः वैदेशिक रोजगारीमा जान चाहनेलाई पठाउने सरकारले योजना बनाएको छ। कोरोनाको महामारी सँगै कुवेत, साउदी अरव यूएई लगायतले आममाफी (एमनेस्टी) सुविधा दिएका छन्। उक्त सुविधाबाट कागजात विहीन अवस्थामा रहेका कामदारले दण्ड जरिवाना तिर्नुपर्दैन। महानिर्देशक दाहालले एमनेस्टी सुविधा अवसर भएकाले पूर्णरूपमा उपयोग हुने बताए। वैदेशिक रोजगार विभागका अनुसार ४३ लाखभन्दा बढी श्रमिक वैदेशिक रोजगारीमा छन्। दैनिक एक हजार तीन सय कामदार वैदेशिक रोजगारीमा जाने गर्छन् भने दैनिक पाँच सय कामदार स्वदेश फर्किन्छन्। कोरोनाका कारण अहिले विश्व नै लकडाउनमा छ। कोरोनाले सेवा क्षेत्र बढी तहसनहस भएको छ। श्रमविज्ञ डा गणेश गुरुङले ल्याउन समस्या नभए पनि यहाँ व्यवस्थापन गर्न चुनौती रहेको बताए। कोरोनाले खाडी र मलेसियामा तत्काल रोजगारी गुम्ने खतरा रहे पनि दीर्घकालीन रूपमा अवसर आउन सक्ने बताए। गैरआवासीय नेपाली संघका उपाध्यक्ष बद्री केसीले धेरै नेपाली सेवा क्षेत्रमा कार्यरत भएकाले ३० प्रतिशतभन्दा बढीले रोजगारी गुमाउन वाध्य हुने बताए। सरकारले तत्कालका लागि जो जहाँ छ, त्यहीँ सुरछित हुने नीति अवलम्बन गरेको छ। प्रधानमन्त्री, रास्ट्रपति, श्रममन्त्री तथा परराष्ट्र मन्त्रीले नेपाली कामदारको चासो राख्दै ती देशका प्रमुखसँग टेलिफोनमा कुरा गर्दै नेपाली कामदारको सुरक्षा र उपचारमा कुनै भेदभाव नगर्न अनुरोध गर्दै आएका छन्। संघका उपाध्यक्ष केसीले तत्काल नेपाल आउन चाहे पनि सरकारले रोकेका कारण धेरै कामदार चिन्तित भएको भन्दै समस्यामा परेका कामदार उद्दार गर्न ढिला गर्न नहुने बताए। सरकारले हालै मात्र वैदेशिक रोजगारीमा रहेका कामदारको अवस्थाबारे र नेपालमा रोजगारी सिर्जनाबारे अध्ययन गर्दै आएको छ। श्रम, रोजगार तथा सामाजिक सुरक्षा मन्त्रालय, परराष्ट्र मन्त्रालय र योजना आयोगले वैदेशिक रोजगारीमा रहेका कामदारलाई कसरी फर्काउने र स्वदेशमा कसरी रोजगारीसँग जोड्ने भन्ने विषयमा गहन अध्ययन थालेका छन्। श्रममन्त्री रामेश्वर राय यादवले अन्तरमन्त्रालय समन्वय गरी वैदेशिक रोजगारीबाट फर्कन चाहने सबैलाई फर्काउन गृहकार्य भइरहेको बताए। फर्केका कामदारलाई कृषि, निर्माण, हाइड्रोपावर, पर्यटनलगायत क्षेत्रमा व्यवस्थापन गर्ने योजना बनाउन लागेको बताए। कामदारको वर्गीकरण गरी वैज्ञानिक योजना बनाएर फर्काउनुका साथै रोजगारीमा लगाउने मन्त्री यादवको भनाइ छ। नेपाल वैदेशिक रोजगार व्यवसायी संघका महासचिव सुजित श्रेष्ठले कोरोनाको असर ६ महिनाभित्र खाडी, मलेसियामा र एक वर्षभित्र युरोपमा देखिने भन्दै फर्कने कामदारको व्यवस्थापन गर्न चुनौती रहेको बताए।"
