शीर्षक,विवरण
तत्काल नागरिक फिर्ता ल्याऊ,"खाडी राष्ट्र र सीमा नाकामा हजारौं नेपाली यतिबेला अलपत्र छन्। उनीहरु राज्यविहीन भएका छन्। भोकभोकै छन्। पानीसमेत खान नपाउने अवस्थामा पुगिसकेका छन्। सत्तानजिकका नातेदार र आफन्तलाई सरकारी जहाज लिन पठाएर सरकारी क्वारेन्टाइनमा राखेर उद्धार समेत गरियो। तर निमुखा सर्वसाधारण सीमा क्षेत्र र खाडीलगायतका अन्य राष्ट्रमा यसरी भोकभोकै बस्नुपर्दा पनि सरकार टुलुटुल हेरेर बसेको छ। उनीहरुको दैनिक जीवन असाध्य कष्टकर बन्दै गइसकेको छ। उनीहरु नेपाल आउन खोज्दै दूतावास धाएका पनि धेरै भइसकेको छ। कतिपय कामदारले दूतावास धर्नासमेत दिए। तर, सुनुवाई हुन सकेको छैन। अहिले उनीहरु भन्दै छन् : हामी नेता वा ठूलाठालूका आफन्त परिएन। यता सरकार बल्ल स्वदेश फर्काउन सम्भव छ कि छैन भनेर अध्ययन थालेको छ। आफ्ना नागरिकप्रति सरकारको योजत्तिको गैरजिम्मेवारी अरु के हुन सक्छ र ? सरकारले यतिबेला गरेको आकलन गरेको तथ्यांक नै हेर्ने हो भने साढे दुई लाख नेपाली स्वदेश फर्कन आतुर छन्। तर, यहाँ तयारी मात्र सरकारको नियत नै त्यसप्रति प्रेरित भएको देखिंदैन। २७ प्रतिशतभन्दा बढी रेमिट्यान्स विप्रेषणबाट मुलुकको जीडीपी चलेको विषय सत्तामा बस्नेहरुले नेतृत्वले भुलेको प्रतीत हुन्छ। सामाजिक संजालदेखि संसद बैठकमा भारत लगायत विदेशी भूमिमा अलपत्र नेपाली कामदारको उद्दार गर्न सरकारको ध्यानाकर्षण गराइएको छ। सत्तारुढ र विपक्षी सांसदहरूले विदेशमा अलपत्र नेपाली कामदारको उद्दारका लागि तत्काल कदम चाल्न सरकारको ध्यानाकर्षण गरिरहेको भए पनि सरकारले यसमा तदारुकता देखाएको छैन। वैदेशिक रोजगारीमा गएर विदेशमा अलपत्र नेपाली कामदारलाई विशेष विमान पठाएर भए पनि उद्धार गर्नुपर्छ। राज्य सबै नागरिकका लागि बराबर हो। अहिले त विदेशीले नै ल्याइदिन्छु भन्दा पनि विमानस्थलामा चार्टर उडानको अनुमति नदिएर लाचारी प्रकट गरिरहेको छ। कुवेत र युनाईटेड अरब इमिरेट्सले चार्टर उडानमा नेपाली नागरिकलाई नेपाल ल्याइदिने बताएको छ। कुवेतले तीन हजार र युएईले करिव सात हजार नेपालीलाई नेपाल ल्याउने प्रस्तवा नै गरिसकेको छ। तर, त्यसतर्फ ध्यान जान सकेको छैन। भारतमा काम गरेर नेपालको सीमामा अलपत्र परेका नेपाली नागरिकलाई पनि निगरानी र तत्काल उद्धार गरेर क्वारेन्टाइनमा राख्न आवश्यक छ। भारतमा रेल खुलेको छ। थप नेपाली सीमामा आउनेछन। यसबारेमा सरकारले पहिले नै प्रदेश र गाउपालिकासँग मिलेर काम गर्न आवश्यक थियो। रोजगारी गुमाएर बसेका नेपाली नागरिक आफन्तसँग यो महामारीमा बस्न आउन खोज्दा नपाउनु दुखद हो। यसबारेमा सरकाले ध्यान दिन सक्नुपर्छ। सरकारले यस्ता समस्यामा परेको नेपालीलाई ध्यान नदिंदा उनीहरु राज्यविहीनको अवस्थामा पुगेको अनुभव गर्न बाध्य हुन्छन्। छिमेकी भारतले नै पनि आफ्ना नागरिकलाई ल्याउन थालेको छ भने फिलिपिन्स र थाइल्याण्डले आफ्ना कामदारलाई फिर्ता गरिरहेका छन्। यसब विषयमा सरकारले निकै गम्भीर भएर सोच्दै तत्काल उनीहरुलाई ल्याएर क्वेरन्टाइनमा राख्नुपर्छ। कैयन नेपाली आफै भाडा तिरेर आउन खोजेकाले उनीहरुलाई त्यो ब्यवस्था सरकारले मिलाउनैपर्छ। अलपत्र र कष्टकर जीवन बिताइरहेकालाई स्वदेश फिर्ता ल्याउन गृहकार्य होइन अव तत्काल कार्य आवश्यक देखिन्छ। भारत गएका लाखौं नेपालीहरू संकटपूर्ण अवस्थामा रहेको विषय पनि ध्यान दिनुपर्छ। भारतका विभिन्न प्रदेश सरकारले नेपालीलाई सीमा क्षेत्रमा ल्याएर वनवासा र टनकपुर लगायतमा अलपत्र पारेका छन्। यसअघि नै त्यस क्षेत्रका नेताहरुले त्यहाँ समस्या हुनेभन्दा पनि सरकारले ध्यान नदिएकाले सीमामा बिचल्लीमा परेका हुन्। विदेशमा अलपत्र नागरिकलाई उद्धार गर्नुपर्ने अवस्था आउनसक्ने जानकारी हुँदाहुँदै पनि सरकारले किन तयारी गरेन भन्ने अवस्थाबाट हामीले ध्यान दिन जरुरी छ। विदेशमा अलपत्र नागरिकलाई उद्दार गर्नुपर्नेदेखि स्वास्थ्य सामाग्रीमा ध्यान दिन आवश्यक रहेको बताए।"
कालापानी नजिक सशस्त्र प्रहरीको बिओपी,"दार्चुला : दार्चुलाको कालापानी र लिपुलेक आसापासको भूमी मिचेर भारतले सडक बनाएको भन्दै सदन र सडक तातिरहेका बेला कालापानी नजिकै सशस्त्र प्रहरीको बोर्डर आउट पोस्ट (बिओपी) स्थापना भएको छ। गृहमन्त्री रामबहादुर थापाका सुरक्षा सल्लाहकार प्राध्यापकडा इन्द्रजित राई तथा सशस्त्र प्रहरी अतिरिक्त महानिरीक्षक नारायणबाबु थापाले बुधबार कालापानी नजिकै दार्चुलाको छाङरुमा बिओपीको उद्घाटन गरेका हुन्। त्यहाँ सशस्त्र प्रहरी निरीक्षक लिलिबहादुर चन्दको कमाण्डमा २५ सशस्त्र प्रहरी खटाइएको छ। ब्ुधबार बिहान गृहमन्त्रीका सुरक्षा सल्लाहकार राई, एआईजी थापासहितका सुरक्षाअधिकारी नेपाली सेनाको एमआई १७ हेलिकप्टरबाट दार्चुला पुगेका थिए। नेपाली सेनाको उक्त हेलिकप्टरले दुई पटक गरेर सशस्त्र प्रहरी, नेपाल प्रहरी र बिओपीका लाग चाहिने सामान छाङरु पुगाएको छ। छाङरुबाट भारतले अतिक्रमण गरेको कालापानीको दूरी १२ किलोमिटर छ भने लिपुलेकको दूरी १७ किलोमिटर छ। अहिलेसम्म छाङरुभन्दा पनि झण्डै ५ किलोमिटर उत्तरमा रहेको गागा क्षेत्रमा वर्षमा ६ महिनाका लागि मात्रै नेपाल प्रहरी बस्दै आएको छ। छाङरुमा सशस्त्र प्रहरीको बिओपी वर्षैभरी रहने गरी स्थापना भएको हो, त्यहाँ पछि गुल्म नै राखिन्छ, अहिले ६ महिनाको लजिष्टिक आपूर्ती पनि हेलीकप्टरबाटै गरिन्छ, सशस्त्र प्रहरी अतिरिक्त महानिरीक्षक नारायण बाबु थापाले भने। छाङरुमा रहेको बिओपी अहिले भाडाको घरमा स्थापना भएको हो। सरकारले छाङरुमा सशस्त्रका पूर्वाधारका लागि ११ करोड रकम विनियोजन गरेको छ। अबको एक हप्तामै बिओपी भवन र अरु संरचनाको टेन्डर प्रकृया सुरु हुन्छ, छिट्टै सशस्त्र प्रहरीका आफ्नै पूर्वाधार निर्माण गर्ने गरी तयारी गरेका छौं, छाङरुबाट फर्केपछि पत्रकारसँग कुराकानी गर्दै एआईजी थापाले भने। भारतले, नेपालको कालापानी र लिपुलेक क्षेत्र मिचेर चीनको तिब्बतमा रहेको कैलाश मानसरोवर जाने सडक निर्माण गरेपछि अहिले देशभरी आन्दोलन भइरहेको छ भने सत्ता पक्ष र प्रतिपक्षले समेत मिचिएको भुभाग फिर्ता गर्नेबारे भारतसँग कूटनीतिक पहल गर्न माग गरिरहेका छन्। भारतले, आफ्नो धारचुला तहसिल अन्तर्गत पर्ने तावाघाटबाट ९५ किलोमिटर उत्तरतिर लिपुलेकसम्मको सडक उद्घाटन गरेको समाचार हालै सार्वजनिक भएको थियो। भिडियो कन्फरेन्सबाट भारतका रक्षामन्त्री राजनाथ सिंहले गत शुक्रबार उक्त सडकको दिल्लीबाटै उद्घाटन गरेका थिए। भारतले बनाएको सडकमा अहिले १९ किलोमिटर नेपालको भुमीमा पर्ने बताइएको छ। नेपालसँग कुनै सहमति नगरी महाकाली वारी भारतले तिब्र गतिमा सडक बनाएर उद्घाटन गरेको हो। भारतले बनाएको उक्त सडक चीनको सीमाना छुन अब तीन किलोमिटर मात्रै बाँकी छ।कालापानीबाट १० किलोमिटरको दूरीमा सशस्त्र प्रहरी बलको बोर्डर आउट पोस्ट राखिएको हो। उक्त स्थान ब्यास गाउँपालिकाको १ मा पर्छ। भारतले अतिक्रमण गरेको दार्चुलाको सो क्षेत्रमा वर्षौंदेखि नेपाल सरकारको उपस्थिति शून्य छ। हिउदमा भारी हिमपात हुने भएकाले, यसअघि त्यहाँ खटाइने नेपाल प्रहरी हिउदमा बेसी झर्ने गरेका थिए।भारतको कालापानीमा उसले आफ्ना सैनिकका लागि भुमिगत बंकर बनाएको छ। उनीहरुले ५६ फिटको हिमपातमा पनि बस्न मिल्ने र पहरा दिन मिल्ने संरचना बनाएका छन्। रसदपानीका लागि दैनिक जसो उसका हेलीहप्टरहरु कालापानी आउने जाने गरेका स्थानीयले बताए।कालापानी नजिकै स्थापना गर्ने निर्णय भएर पनि कार्यान्वयन हुन सकेको थिएन। बीओपी स्थापनाका लागि आवश्यक बन्दोबस्तीका सामग्री, खाद्यान्न, भौतिक संरचनालगायत व्यवस्थापन भइसकेको छ। कालापानी समुद्री सतहबाट ४ हजार २ सय मिटर र लिपुलेक, लिम्पियाधुरा करिब ५ हजार मिटरको उचाइमा पर्छन्। भारतले नेपालको भूमि अतिक्रमण गरेको विषय पटकपटक उठे पनि भारतीय सीमाको सबैभन्दा नजिकको बिन्दुमा नेपाली सुरक्षाकर्मीको यो तैनाथी पहिलो हो। नेपाल प्रहरीको संख्या बढाइयो दार्चुलाका प्रमुख जिल्ला अधिकारी यदुनाथ पौडेलले छाङरु नजिकैको गागामा रहेको नेपाल प्रहरीको संख्या पनि बढाइएको बताए। बुधबार ९ जना नेपाल प्रहरी पनि सेनाको हेलीकप्टरबाट गागा क्षेत्रमा पठाइएका छन्। नेपाल प्रहरी छांगरुको गागामा बस्दै आएको छ। शसस्त्र प्रहरीले अबको दुई वर्ष भित्रमै सीमा क्षेत्रमा गुल्म स्थापना गरी १ सय ६० जनाको जनशक्ति खटाउने योजना बनाएको प्रमुख जिल्ला अधिकारी पौडेलले जानकारी दिए।"
"एकैदिन थपिए ८३ संक्रमित , काठमाडौं र भक्तपुरमा पनि भेटियो","काठमाडौं : काठमाडौं उपत्यकासहित मुलुकका विभिन्न भागमा मंगलबार एकैदिन ८३ जना कोरोना संक्रमित फेला परेका छन्। स्वास्थ्य तथा जनसंख्या मन्त्रालयले बिहान ५७ र बेलुका २६ जनामा कोरोना भाइरस पोजिटिभ पुष्टि गरेको हो। यससँगै संक्रमितको संख्या २ सय १७ पुगेको छ। बिहान पुष्टि भएकामध्ये दुई जना सञ्चारकर्मी छन्। पछिल्लो संक्रमितमध्ये अधिकांश भारतबाट लुकिछिपी नेपाल आएका हुन्। राष्ट्रिय जनस्वास्थ्य प्रयोगशाला टेकुमा उनीहरूको स्वाब नमुना परीक्षण गरिएको थियो। मन्त्रालयका प्रवक्ता डा विकास देवकोटाले दिउँसो प्रेस ब्रिफिङमा पर्साका ३९, रूपन्देहीका ९, कपिलवस्तुका ८ र बाराका १ जना संक्रमित रहेको बताएका थिए। मन्त्रालयका सहप्रवक्ता डा समीरकुमार अधिकारीले बेलुका जारी गरेको प्रेस विज्ञप्तिअनुसार पर्साकै थप १८ जनामा संक्रमण देखिएको छ। यस्तै, महोत्तरी, धनुषा र भक्तपुरका २२, काठमाडौं र सर्लाहीका ११ जना संक्रमित छन्। यापिड डायग्नोस्टिक टेस्ट (आरडीटी) र पोलिमरेज चेन रियाक्सन (पीसीआर) विधिबाट कोरोना परीक्षण भइरहेको छ। स्वाब संकलन र परीक्षण दायरा विस्तार गरिएको छ। मुलुकका सातै प्रदेशमा रहेका ८ वटा प्रयोगशालामा पीसीआर विधिबाट परीक्षण भइरहेको छ। प्रवक्ता डा देवकोटाका अनुसार ५९ हजार ६ सय २७ जनामा आरडीटी विधिबाट परीक्षण गरिएको छ। पीसीआर विधिबाट १८ हजार ९ सय ६४ नमुना परीक्षण गरिएको उनले बताए। पछिल्लो पटक थप २ हजार २ सय ३६ वटा परीक्षण भएका छन्। मुलुकभरका क्वारेन्टाइनमा १२ हजार ७ सय ८५ जना बसिरहेका छन्। आइसोलेसनमा रहेकाको संख्या २ सय २८ छ। कोरोनाको भुंग्रोमा प्रदेश २ प्रदेश नम्बर २ कोरोना संक्रमणको भुंग्रोमा परेको छ। भारतबाट प्रवेश गरेका जमातीको सम्पर्कमा रहेका व्यक्तिबाट संक्रमण फैलिएको जनाइएको छ। प्रदेश २ का ८ जिल्ला भारतीय सीमासँग जोडिएका छन्। बिहार राज्यका जिल्लासँग जोडिएको प्रदेश २ का पर्सा, महोत्तरी, बारा, रौतहट, धनुषा र सर्लाहीमा संक्रमित फेला परेका छन्। प्रदेश २ मा १ हजार ५ सय ३४ जना क्वारेन्टाइनमा बसिरहेको प्रवक्ता डा देवकोटाले बताए। ८० जना आइसोलेसनमा छन्। यस्तै, प्रदेश नम्बर ५ का नागरिक कोरोनाको उच्च जोखिममा देखिएका छन्। भारतको मुम्बईबाट आएका व्यक्तिले संक्रमण बढाएको पाइएको छ। कपिलवस्तुमा स्थानीय प्रशासनले जिल्ला सिल गरेको छ। भारतसँग सीमा जोडिएको कपिलवस्तुको यशोधरा गाउँपालिका, बुद्धभूमि नगरपालिकामा नयाँ संक्रमित फेला परेका हुन्। कपिलवस्तुपछि बाँकेको नेपालगन्जमा संक्रमित बढी देखिएका छन्। तेस्रोमा रुपन्देही जिल्ला प्रभावित भएको छ। बर्दियाको राजापुर५ की ११ वर्षीया बालिकामा पनि संक्रमण देखिएको छ। कपिलवस्तु र रूपन्देहीका संक्रमित बुटवलस्थित कोरोना अस्पतालमा उपचाररत छन्। बाँके र बर्दियाका संक्रमितको उपचार खजुरास्थित सुशील कोइराला प्रखर क्यान्सर अस्पतालको आइसोलेसनमा भइरहेको छ। उक्त प्रदेशमा ५ हजार ४ सय ४२ जना क्वारेन्टाइनमा बसिरहेको डा देवकोटाले बताए। ९८ जना आइसोलेसनमा छन्।"
कोरोना अब समुदायमा,"काठमाडौं : बर्दिया, राजापुर५ बदालपुरकी बालिका घरबाट निस्केपछि कोरोना भाइरसबाट संक्रमित हुन पुगिन्। उनी हजुरआमासँग छिमेकी जिल्ला कैलाली गएकी थिइन्। घर फर्कन नपाउँदै क्वारेन्टाइनमा बसेकी ती ११ वर्षीया बालिकाको अस्पतालमा उपचार भइरहेको छ। सीमावर्ती सहर नेपालगन्ज७ का एक शिक्षकको दोस्रो पटकको पीसीआर परीक्षणमा पनि पोजेटिभ रिपोर्ट आएको छ। उनी भारतको नानपाराबाट स्वदेश फर्केपछि क्वारेन्टाइनमा बसेका थिए। क्वारेन्टाइनमा बस्न नमानेर कतिपय भागे। कोरोना भाइरस संक्रमण भएको थाहा नपाउँदा उनले धेरैलाई पढाए। उनीबाट फैलन सुरु भएको संक्रमण अहिले २४ जनामा पुष्टि भइसकेको छ। सब संक्रमितको खजुरास्थित सुशील कोइराला परोपकार क्यान्सर अस्पतालको आइसोलेसनमा उपचार भइरहेको छ। प्रदेश ५ को सीमावर्ती जिल्ला सम्मरी गाउँपालिका र लुम्बिनी सांस्कृतिक नगरपालिकामा भेटिएका आधा दर्जनभन्दा बढी संक्रमित सीमापारि भारतबाट लुकेर नेपाल आएको स्वास्थ्य कार्यालय रुपन्देहीका प्रमुख डा राजेन्द्र गिरीले बताए। त्यस्तै, कपिलवस्तु जिल्लामा अग्रपंक्तिमा रहेर कार्यरत २५ वर्षीया स्वास्थ्यकर्मीमा कोरोना भाइरस पोजेटिभ पाइएको छ। उता, पर्सा जिल्लामा समाचार संकलनमा खटिने दुई जना सञ्चारकर्मीमा कोरोना भाइरस पोजेटिभ देखिएको छ। भारतबाट आएका जमाती समुदायबाट पूर्वी जिल्लामा संक्रमण फैलन पुगेको छ। यी माथिका घटना प्रतिनिधिमूलक हुन्। यी घटनाक्रमले कोरोना भाइरसको संक्रमण तेस्रो चरण अर्थात् समुदाय तहतर्फ तीव्र गतिमा बढेको विज्ञहरू बताउँछन्। स्वास्थ्य तथा जनसंख्या मन्त्रालयका पूर्वप्रमुख विशेषज्ञ डा सुशीलनाथ प्याकुरेल भन्छन्, पीसीआर परीक्षण सीमित भयो। जनतालाई भुलाउन बल्छी थापेर हुँदैन। संक्रमण समुदाय तहमा गइसकेको छ। तत्काल ट्रेसिङ नगर्ने हो भने अवस्था भयावह हुन सक्छ। संक्रमणको जोखिम न्यूनीकरण गर्न सरकारले लकडाउन घोषणा गरे पनि त्यसको पूर्ण कार्यान्वयन हुन सकेको छैन। लकडाउनको पूर्ण कार्यान्वयन भएको छैन। पीसीआर परीक्षण पनि अपेक्षाअनुसार विस्तार भएको छैन। ट्रेसिङ पनि सुस्त गति छ। ट्रेसिङ र पीसीआर परीक्षणको द्रुत गतिमा गर्न सकेको भए समुदाय तहमा कति धेरै गइसकेको छ भन्ने प्रस्ट चित्र आउँथ्यो, डा प्याकुरेलले भने।"
३१ जिल्लाका २१९ जनामा कोरोना पुष्टि : पहिलो पटक स्वास्थ्यकर्मीमा संक्रमण,"काठमाडौं : नेपालमा कोरोना भाइरस (कोभिड१९) संक्रमितको संख्या २१९ पुगेको छ। स्वास्थ्य तथा जनसंख्या मन्त्रालयका प्रवक्ता डा विकास देवकोटाका अनुसार बुधबार दुई जनाको रिपोर्ट पोजिटिभ आएसँगै संक्रमितको संख्या २१९ पुगेको छ। बुधबार बाँकेका ३६ वर्षीय र कपिलवस्तुका २२ वर्षीय पुरुषमा कोरोना पोजिटिभ देखिएको हो। धुलिखेल अस्पताल र राष्ट्रिय जनस्वास्थ्य प्रयोगशालाका काठमाडौंमा उनीहरुको नमुना परीक्षण गरिएको थियो। अहिलेसम्म कर्णालीबाहेक ६ प्रदेशका ३१ जिल्लामा कोरोना संक्रमण पुष्टि भएको छ। प्रवक्ता देवकोटाका अनुसार प्रदेश १ मा झापा, भोजपुर र उदयपुर जिल्लामा संक्रमण देखिएको छ। प्रदेश १ मा कुल संक्रमितको संख्या ३५ छ। प्रदेश २ मा संक्रमितको संख्या सबैभन्दा बढी ९६ छ। प्रदेश २ का सप्तरी, धनुषा, महोत्तरी, सर्लाही, बारा, पर्सा र रौतहटमा संक्रमण पुष्टि भएको हो। त्यसैगरी बागमती प्रदेशमा ९ जनामा कोरोना पुष्टि भएको छ। यसरी पुष्टि हुने काठमाडौं, भक्तपुर, धादिङ र चितवन जिल्लाका छन्। सँगै गण्डकी प्रदेशमा २ जनामा कोरोना पोजिटिभ देखिएको छ। उनीहरु बागलुङ जिल्लाका हुन्। त्यसैगरी प्रदेश ५ का कपिलवस्तु, रुपन्देही, बाँके र बर्दिया गरेर चार जिल्लाका ७२ व्यक्ति संक्रमित छन् भने सुदूरपश्चिम प्रदेशका कैलाली र कञ्चनपुर गरेर दुई जिल्लाका संक्रमितको संख्या १९ रहेको छ। नेपालमा कुल २१९ जनामा कोरोना पुष्टि हुँदा १७६ पुरुष र ४३ महिला छजन्। त्यसैगरी बुधबार दुई जनाले कोरोना जितेका छन्। योसँगै डिस्चार्ज हुनेको संख्या ३५ पुगेको छ। बुधबार बुटवलमा उपचार गराइरहेका २५ वर्षीय पुरुष ११ दिनमा र चितवनमा २६ दिनदेखि उपचार गराइरहेकी ६३ वर्षीय महिला डिस्चार्ज भएकी हुन्। नेपालमा पहिलो पटक स्वास्थ्यकर्मीमा कोरोना प्रवक्ता देवकोटाका अनुसार नेपालमा पहिलो पटक स्वास्थ्यकर्मीलाई कोरोना संक्रमण देखिएको छ। पहिलो पटक देशमा स्वास्थ्यकर्मीलाई संक्रमण देखिएको छ, प्रवक्ता देवकोटाले भने, यो विश्वव्यापी महामारी स्थिति हो। यो असामान्य परिस्थिति हो। उनले सबै स्वास्थ्यकर्मीलाई सुरक्षाका उपाय अपनाएर निडर भएर काममा लाग्न आग्रह गरेका छन्। हामी सबैले मिलेर काम गरेमात्र कोरोनामा सफलता मिल्ने छ। । स्वास्थ्यकर्मीको प्रमुख दायित्व सेवा दिनु हो। अग्रपक्तिमा रहेर जुद्धने व्यक्ति लिडर तपाईंहरु नै हुनुहुन्छ। व्यक्तिगत सुरक्षालाई ध्यान दिन अनुरोध गर्दछौँ। सुरक्षाका उपाय अपनाएर निडर भएर काममा लाग्न आग्रह गर्दछौँ। प्रवक्ता देवकोटाले अहिले व्यक्तिगत सुरक्षा सामग्री प्रशस्त रहेको भन्दै सुरक्षा अपनाउन स्वास्थ्यकर्मीलाई आग्रह गरेका हुन्। उनले स्वास्थ्यकर्मीको सम्पर्कमा आएका र उनका सहयोगीसँगै परिवार र आफन्तको तत्काल परीक्षण हुनेसमेत प्रष्ट पारे।"
सर्वदलीय बैठकमा देउवाको धारणा : नेपाली भूमिबाट भारतीय सैनिक फिर्ता हुनुपर्छ,"काठमाडौं : प्रमुख प्रतिपक्षी दल नेपाली कांग्रेस सभापति शेरबहादुरले नेपाली भूमिबाट भारतीय सैनिक फिर्ता हुनुपर्ने धारणा राखेका छन्। बुधबार साँझ प्रधानमन्त्रीको सरकारी निवास बालुवाटारमा बसेको सर्वदलीय बैठकमा बोल्दै देउवाले यस्तो धारणा राखेका हुन्। सन् १८१६ को सुगौली सन्धीले नेपालको पश्चिमी सिमाना महाकाली नदी कायम गरेको ऐतिहासिक तथ्यनै विद्यमान प्रकरण समाधानको मुल आधार हो। अतः महाकाली नदी पूर्वको लिपुलेक, लिम्पियाधुरा र कालापानी लगायतका भूभाग नेपालका हुन्, बैठकमा देउवाले भने, यस बारे नेपाली कांग्रेसले सदैव प्रष्ट धारणा राख्दै र आवश्यक भूमिका निभाउंदै आएको छ। यो नेपाली भूमिबाट भारतीय सैनिक फिर्ता हुनुपर्ने र नेपालको अविच्छिन्न अधिकार निर्वाध रहनु पर्ने धारणा यस बैठकमा पुनः दोहोर्याउन चाहन्छु। प्रधानमन्त्री केपी ओलीले बुधबार भारतीय अतिक्रमणको विषयमा छलफलका लागि संसदमा सहभागी सबै दलका नेता र पूर्वप्रधानमन्त्रीलाई सर्वदलीय बैठकमा बोलाएका थिए। देउवाले यसअघि पनि लुपुलेकबारे भारत र चीनबीच सहमति हुँदा तत्कालीन कांग्रेस सभापति सुशील कोइरालाको नेतृत्वको सरकारले प्रोटेस्ट नोट पठाएको स्मरण गरेका छन्। सन् २०१५ मे मा भारत र चीनका प्रधानमन्त्रीले लिपुलेक बारे बेइजिङमा सहमति गरेपछि नेपाली कांग्रेसका तत्कालीन सभापति सुशील कोइरालाको नेतृत्वमा रहेको सरकारले दुबै देशका सरकारलाई प्रोटेस्ट नोट पठाएर नेपालका तर्फबाट प्रष्ट धारणा र गम्भीर असहमति प्रकट गरेको थियो, देउवाले भने, तर भारत र चीन दुई राष्ट्र बीचको त्यहि सहमतिको परिणाममा आज लिपुलेक सडक निर्माण सम्पन्न भएकोछ। अतः नेपाल सरकारले दुवै राष्ट्रसँग यस बारे संवाद गर्नु पर्छ र प्रष्ट भन्नु पर्छ लिपुलेक, कालापानी र लिम्पियाधुरा नेपालको भूमि हो। यस माथिको अतिक्रमण हामीलाई ठाडै अस्वीकार्य छ। देउवाले सन् २०१९ नोभेम्बरमा भारत सरकारले आफ्नो देशको नक्सामा लिपुलेक, लिम्पियाधुरा र कालापानी लगायतका नेपाली भूभाग समाविष्ट गरेर प्रकाशित गरेपछि तत्कालै नेपाली कांग्रेसले कडा प्रतिक्रिया जनाएको स्मरण गरे। भारतीय सेना रहेको कालापानी लगायतका भूमि नेपालको हो, त्यहाँबाट भारतीय सैनिक फिर्ता हुनुपर्दछ र सिमानाको नदी महाकाली पूर्वका हाम्रा सबै भूभाग फिर्ता गर्न सरकारले उच्च स्तरीय कुटनैतिक र राजनैतिक पहल गर्नुपर्छ, देउवाले थप भने। देउवाले भूमि माथि नेपालको अविच्छिन्न अधिकार निर्वाध रुपले कायम रहनु पर्छ भन्ने पार्टीको धारणा रहेकोसमेत प्रष्ट पारे। कोराना संकमणको त्रास : नेकपा स्थायी समिति बैठक स्थगित प्रधानमन्त्रीले बोलाए सर्वदलीय बैठक ५७ बुँदामा कांग्रेसको लकडाउन समीक्षा बालुवाटारमा सर्वदलीय बैठक म आजको यस बैठकमा नेपाली कांग्रेसको सभापति एवं प्रमुख प्रतिपक्षी दलको नेताका हैसियतले सरकारलाई केवल वक्तव्य वाजीमा मात्र नअल्मलिएर कुटनैतिक र राजनैतिक रूपमा उच्च स्तरमा सार्थक एवं परिणाममुखी पहल कदमी गर्न आग्रह गर्दछु, देउवाको भनाइ उद्धृत गर्दै पार्टी मुख्य सचिव कृष्णप्रसाद पौडेलले सार्वजनिक गरेको नोटमा भनिएको छ, नेपालका लागि अहिले सम्ममै सबै भन्दा ठूलो सहयोग राशी सम्बन्धी अमेरिकी सरकारसँग अघिल्लो सरकारले गरेको सम्झौता, एमसीसीलाई यो सरकारले अगाडि बढाउनु पर्छ। देशको समृद्धि, कोरोना विरुद्धको संघर्ष र लिपुलेक लगायतको राष्ट्रियताको विषयमा सरकारले चाल्ने सबै सकारात्मक कदममा नेपाली कांग्रेसको पूर्ण सहयोग रहनेछ।"
सीमा विवादमा बाबुरामको धारणा : सके वार्ता नसके राष्ट्रसंघ र अन्तर्राष्ट्रिय न्यायालय,"काठमाडौं : पूर्वप्रधानमन्त्री बाबुराम भट्टराईले सीमा विवादको विषयमा सकेसम्म वार्ता गर्नुपर्नेमा जोड दिएका छन्। बुधबार प्रधानमन्त्री केपी ओलीले बोलाएको सर्वदलीय बैठकमा बोल्दै भट्टराईले सके वार्ता नसके राष्ट्रसंघ र अन्तर्राष्ट्रिय न्यायालय जानुपर्ने सुझाव दिएका हुन्। सकेसम्म त द्विपक्षीय ढंगले नै वार्ता गरेर अगाडि जानुपर्छ, बाबुरामले सुझाव दिँदै भने, कथम् भएन भने राष्ट्रिय हितको निम्ति अन्तर्राष्ट्रिय स्तरमा पनि राजनीतिक पहल गर्ने, संयुक्त राष्ट्रसंघ र अन्तर्राष्ट्रिय न्यायालयको पनि सहयोग लिनुपर्ने हुन्छ। बैठकमा बाबुरामले दिएका ६ सुझाव १ अहिलेको समयमा आन्तरिक रुपमा राष्ट्रवादको कार्ड खेल्नु भन्दा साझा अवधारणा बनाउनुपर्छ । त्यसनिम्ति प्रधानमन्त्रीले सबै जाति, क्षेत्र, समुदायका जनतालाई विश्वासमा लिएर साझा अवधारणा बनाउन नेतृत्व गर्नुभयो भने उपयुक्त हुन्छ । मधेशी समुदाय जसले लामो समयदेखि सीमाको जमीनको अतिक्रमणलाई खपेर सीमाको रक्षा गरेको छ तिनमाथि शंकाको दृष्टिले हेर्नु हुँदैन । अहिलेकै उदाहरण दार्चुला जहाँ यो घटना घटिरहेको छ, त्यहाँका श्रमिकहरु विदेशबाट फर्कँदै थिए, तिनलाई फर्कन नदिएका कारण महाकाली नदीमा पौडिएर आएपछि पनि नाङ्गै बजार घुमाइयो । जनतालाई नै विश्वासमा नलिइकन राष्ट्रियताको, यस्ता विषयको हल गर्न सकिँदैन । यतापट्टि पनि सरकारले ध्यान दिनुपर्छ । त्यसनिम्ति उच्चस्तरीय राजनीतिक आयोग नै बनाएर त्यसले नै यस्ता समस्याको कसरी हल गर्ने भनेर काम गर्नु उपयुक्त हुन्छ । २ कालापानी, लिपुलेक, लिम्पियाधुराको विषयमा सुगौली सन्धिलगायतका प्रमाणहरु त छन् । तर त्यसयताका थुप्रै तथ्यप्रमाणहरु स्पष्ट र वैज्ञानिक ढंगले संकलन गरिएको छैन । त्यसैले यसको निम्ति विज्ञहरु, जानकारहरुको सहयोग लिएर सबै सन्धि, सम्झौता, नक्सा आदि तथ्य प्रमाणहरु जुटाएर एकरुपता ल्याउनुपर्छ । जस्तै कालापानीको विषयमा समस्या कहिलेदेखि रह्यो, कसरी रह्यो विगतमा भन्ने जस्तो विषयमा अलग अलग धारणा आउँदा, बाटो बनाउँदाखेरि पनि एउटाले थाहा थियो भन्नु अर्कोले थाहा भएन भनेर बोलि बाँडिदा हाम्रो स्थिति अनावश्यक ढंगले विवादास्पद बन्छ । त्यसैले तथ्य प्रमाण संकलन वैज्ञानिक ढंगले गरेर राज्यले ग्रहण गर्ने व्यवस्था गर्नुपर्छ । ३ यस्तो विषय कुटनीतिक, राजनीतिक तबरले हल गर्नुको अर्को विकल्प हुँदैन । भारतसँगको हाम्रो जुन पहिलेदेखिको सीमासम्बन्धी उच्चस्तरीय संयन्त्र छ त्यसलाई क्रियाशील बनाउनुपर्छ । त्यसलाई क्रियाशील बनाउन चाहिँ राजनीतिक तबरबाट प्रधानमन्त्रीबाटै भारतीय प्रधानमन्त्रीसँग सम्पर्क गरेर वार्ता र कुटनीतिक प्रक्रियाको थालनी गर्नुपर्यो । राजनीतिक ढंगले र वार्ताको माध्यमबाटै हल गर्न हामीले पहिलो जोड दिनुपर्छ । औपचारिक वार्तासँगसँगै, ट्रयाकटु डिप्लोमेसी भन्छन्, जनतासँगको बौद्धिकस्तरको सम्बन्ध पनि बनाएर ट्रयाकटुको तरिका पनि अपनाउने ढंगले हामी जानुपर्छ । ४ नेपालभारतचीनको त्रिदेशीय सिमाना पनि भएको हुनाले र चीन र भारतले पहिले पनि सहमति गरेको हुनाले त्रिपक्षीय ढंगले नै यसलाई हल गर्ने दिशातिर हामी जानुपर्छ । किनकि विगतमा पनि चीनसँगको सीमा सम्झौता हुँदा जुन जिरो पिल्लर भन्छन्, त्रिदेशीय विन्दू जहाँबाट शुरु हुन्छ त्यो नै कायम गरिएको छैन । विगतमा भारत र चीनले मात्रै जुन सम्झौता गरे, २०१५ मा नेपाललाई बाइपास गरेर त्यहाँ दुवै पक्षले हाम्रो हितको ध्यान नदिएको प्रश्न छ । यसैले त्रिपक्षीय ढंगले नै त्रिदेशीय सीमा विन्दू किटान हुनुपर्छ । उदाहरणको निम्ति भुटानको दोक्लाममा पनि त्यस्तै समस्या आउँदा भारतचीनभुटानको बीचमा संयुक्त ढंगले नै सीमा तय गर्ने भन्ने सहमति भएको थियो । त्यही नजिरअनुसार नेपालमा पनि यस्तो त्रिदेशीय सीमाको हल गर्नुपर्छ । ५ सकेसम्म त द्विपक्षीय ढंगले नै वार्ता गरेर अगाडि जानुपर्छ । कथम् भएन भने राष्ट्रिय हितको निम्ति अन्तर्राष्ट्रिय स्तरमा पनि राजनीतिक पहल गर्ने, संयुक्त राष्ट्रसंघ र अन्तर्राष्ट्रिय न्यायालयको पनि सहयोग लिनुपर्ने हुन्छ । तर अहिले नै हामीले त्यसो भनेर उत्तेजित पार्नुभन्दा पनि आफ्नो तयारी चाहिँ त्यो ढंगले पनि गर्नुपर्छ । किनकि अन्तर्राष्ट्रिय अदालतको आफ्नो नियम हुन्छ, हामीले मात्रै चाहेर पनि हुँदैन । नेपालभारत दुवैले त्यहीँबाटै हल गरौं भनेर गरेको सहमति लगायत दुई तीनवटा त्यस्ता प्रावधान लिएर जानुपर्ने हुन्छ । फेरि पनि हामीले आफ्नो तथ्य प्रमाण जुटाएर त्यहाँसम्म पनि जाने तयारी गर्नुपर्छ । त्यसैले यो विषयमा पनि हामीले ध्यानमा चाहिँ राख्नुपर्छ । अहिले नै त्यो विकल्पमा गइहाल्ने होइन तर हामीले त्यसको पनि आन्तरिक तयारी गर्यौं भने मात्रै कुटनीतिक पहल सार्थक हुन्छ । त्यतापट्टि पनि अहिल्यै ध्यान दिइयोस् । ६ यो पछिल्लो भूराजनीतिसँग पनि जोडिएको छ । नेपालको जुन भूराजनीतिक अवस्थिति हो, विगतमा भारत र चीनको बीचमा भएको हुनाले नै दुई ढुंगाबीचको तरुल अथवा बफर जोनको रुपमा लाभ लिएका थियौं । अहिले भारत र चीनको सिधै सम्बन्ध जसरी बढ्यो, व्यापारिक सम्बन्ध बढ्यो भने हाम्रो आर्थिक राजनीतिक महत्व पनि कम हुन्छ । त्यसहिसाबले पनि हामीले यसलाई गम्भीर ढंगले लिनुपर्छ । हामीले आर्थिक विकासको निम्ति पनि चीन र भारतबीचको गतिशील पुल बन्नुपर्छ र दुबै अर्थतन्त्रबाट लाभ लिनुपर्छ जुन भनेका थियौं तर हामीलाई बाइपास गरेर भारत र चीनको मात्रै आर्थिक कारोबार हुन थाल्यो भने आर्थिक रुपले पनि हाम्रो सम्भावना संकुचन हुन्छ । दीर्घकालीन ढंगले हाम्रो कुनै औचित्य, आवश्यकता नभएको तिर जाने खतरा हुन्छ । त्यसैले हामीले कुटनीतिक राजनीतिक ढंगले पहल लिनुपर्छ । नेपोलियनले भन्थे पुट योर आइरन ह्यान्ड इन अ भेलभेट ग्लोब । यहाँ फलामको हात र मखमली पञ्जा भनेजस्तै बाहिर चाहिँ हामी नरम हुनुपर्छ तर भित्र राजनीतिक, कुटनीतिक तरिका अपनाउनुपर्छ । बाहिर चाहिँ हल्ला गर्ने भित्र केही पनि नगर्ने भयो भने चाहिँ गलत हुन्छ ।"
५७ बुँदामा कांग्रेसको लकडाउन समीक्षा,"काठमाडौं : प्रमुख प्रतिपक्षी दल नेपाली कांग्रेसले ५७ बुँदामा ५० दिन लामो लकडाउनको समीक्षा गरेकाो छ। मंगलबारसम्मको लकडाउनको समीक्षा गर्दै कांग्रेसले बुधबार ५७ बुँदे विज्ञप्ति सार्वजनिक गरेको हो। लकडाउनको अवधिमा दर्जनौ बेथितिका मुद्दा उठेको र सकारात्मक काम अधुरो र विवादास्पद रहेको निष्कर्ष निकालेको छ। देशव्यापी रूपमा लकडाउन भएको वैशा ३० गते ५० दिन पूरा भएको छ। यो अवधिमा एकातर्फ नेपाली जनताले कष्टकर दैनिकी बिताउनु परेको छ भने अर्कातर्फ देशको अर्थतन्त्रले ठुलो क्षति ब्यहोरिरहेको छ, कांग्रेसको समीक्षामा भनिएको छ, कोरोना विरुद्धको संघर्षमा यसबीचमा के उपलब्धि भए र कमजोरी केकस्ता रहे त्यसको वस्तुगत समीक्षा गरेर आगामी दिनको यात्रा तय गर्न जरुरी छ। कांग्रेस प्रवक्ता विश्वप्रकाश शर्माले सार्वजनिक गरेको ५७ बुँदे समीक्षाको विज्ञप्ति जस्ताको तस्तै : यो अवधिमा प्रतिपक्षको जिम्मेवार भूमिका (१) नेपाली कांग्रेसले यसविचमा एक जिम्मेवार प्रतिपक्षका रूपमा सरकारमा संगै नरहेर पनि संकटमा संगै लड्न सकिन्छ भन्ने नीति तय गर्यो र कोरोनाबाट नेपाल र नेपालीको रक्षा गर्न हरसंभव सघाउने कार्य गर्यो। सरकारको कोषमा तत्कालै एकमुष्ट आर्थिक सहयोग देखि देशब्यापी सचेतना र राहतमा पार्टीका साथीहरूको भूमिका रह्यो। देश बाहिर नेपाली जनसम्पर्क समितिहरु सम्पूर्ण रुपले राहतमा सकृय रहे। पदाधिकारी बैठकहरुका अलावा नेपाली कांग्रेस केन्द्रीय कार्यसमितिकै बैठक पनि सामाजिक दुरी कायम राखेर यस बीचमा कोरोना बिशेष रुपमै सम्पन्न भयो। (२) अत्यावश्यक स्वास्थ सामग्री पर्याप्त ब्यवस्था गर्न, जरुरी सम्पूर्ण क्षेत्रलाई राहतको उचित प्रबन्ध गर्न र बिदेशमा अप्ठ्यारोमा परेका नेपालीलाई उद्दार गर्ने प्रक्रिया तत्कालै थालनी गर्न नेपाली कांग्रेसले यो अवधिमा निरन्तर सरकारलाई सुझाव र दबाब दिएको छ। (३) विभिन्न क्षेत्रका बिज्ञहरुसंग जरुरी परामर्शका अतिरिक्त कोरोनापछिको नेपालको अर्थतन्त्र बारे दूरगामी दृष्टिकोण निर्माण गर्न नेपाली कांग्रेसले यस बीचमा अर्थतन्त्र केन्द्रित बिशेष समिति समेत गठन गरेर गहिरो अध्ययन समेत प्रारम्भ गरिसकेको छ। (४) कोरोना संकटको घडीमा सबै राजनैतिक मुद्दा तत्कालका लागि थाती राखेर प्रतिपक्ष सम्पूर्ण रुपले सरकारको साथमा उभिए पनि दुई विवादास्पद अध्यादेश ल्याएर स्वयं सरकारले राजनैतिक द्वन्द्व सृजना गर्यो। संविधानको मर्म विपरीतको अध्यादेश विरुद्ध सबै विपक्षी दलको समन्वय गरेर खरो ढंगले उभिने कार्य गरिरहंदा पनि नेपाली कांग्रेसले कोरोनासंग जुध्ने राष्ट्रिय दायित्वलाई निरन्तर केन्द्रमा राख्यो र राखिरहेको छ। लक डाउनमा पुग्ने अवस्था आउन नदिन के सकिन्न थियो ? (५) निश्चयनै सकिन्थ्यो। माघ १० गते पहिलो संक्रमित भेटिएको लगत्तै सरकार दुरदर्शी र गम्भीर भएको भए देश आज लक डाउनमा नभएर खुला अवस्थामा हुन्थ्यो। (६) प्रतिपक्षका रूपमा नेपाली कांग्रेसले एकातर्फ सरकार र समुदायका नाममा सार्वजनिक अपिल गरेर सजग गराएको थियो भने अर्कातर्फ संसदमा संकल्प प्रस्ताव र प्रत्यक्ष संवाद मार्फत पनि सरकारलाई घच्घच्याएको थियो। तर सरकारको अदूरदर्शिता र रणनीति शून्यताको परिणाममा देशले लक डाउनको पीडा झेल्नु परेको छ। (७) नेपाली नागरिकको उद्दार गर्नुपर्ने स्थितिमा बाहेक अन्तर्राष्ट्रिय उडान र थल नाका समयमै बन्द गरेको भए तथा त्यसबिचमा देश फर्केका सबै नेपालीलाई १४ दिन अनिवार्य क्वारेन्टाइन पश्चात् अनिवार्य परिक्षण गरेर मात्र घर जान दिने ब्यवस्था मिलाएको भए, देश आज लक डाउनमा हुने थिएन। (८) सम्मानित सर्वोच्च अदालतले दिएको आदेश सम्म सरकारले समयमै पालना गरेन। कोरोना फ्री जोनको रोमान्स सुनाउन तर्फ नलागेर नजिकै आइपुगेको गम्भीर परिस्थिति कार्यपालिकाले विश्लेषण गर्न सकेको भए या न्यायपालिकाको आदेश तत्काल आत्मसात गरेको भए सायद देश यतिबेला लक डाउनको पीडामा हुने थिएन। जनता कोरोनाको सन्त्रासमा, प्रधानमन्त्री सत्ताको खेलमा ! (९) लक डाउनको ५० दिन पुग्दासम्म हरेक दिन नागरिकका लागि सन्त्रासको दिन रह्यो। तर देशको प्रधानमन्त्री भने यस्तो समयमा पनि सत्ताको खेलमा संलग्न रहनु लज्जास्पद मात्रै थिएन, जनताको जीवन जोखीममा रहेका बेला इतिहासकै एक गैह्र जिम्मेवारीपूर्ण कदम त्यो थियो। (१०) एकातर्फ स्वास्थ सामग्री देखि राहतको सामग्री सम्म अभाव अर्कातर्फ औचित्यहिन अध्यादेश देखि सांसद अपहरणको मुद्दा सम्ममा प्रधानमन्त्रीको नाम। कोरोनासंग सिंगो देश एक भएर जुधिरहेका बेला भएको यो खेलले शासन गर्ने नैतिक र राजनैतिक आधार यो सरकारको समाप्त गर्यो। संक्रमितको संख्यामा छलाङ सरकारको अर्कमण्यताको परिणाम ! (११) प्रधानमन्त्रीले कोरोनाको चुनौतीलाई भन्दा सत्ताको द्वन्द्वलाई बढी प्राथमिकता दिएपछि कोरोनासंगको संघर्ष चुस्त बनाउने बिषय झनै कमजोर बन्न पुग्यो। सरकारकै ध्यान बरालिएपछि स्वास्थ सामग्रीको अपर्याप्तता जारी रहनु, परिक्षणमा तिब्रता नहुनु र कोरोनाबाट संक्रमितको संख्या तिब्र रुपले बढ्दै जानु अनौठो भएन। (१२) लक डाउन पचास दिन पुगेकै दिन संक्रमितको संख्या दुई सय नाघ्यो। माघ १० गते प्रथम संक्रमित भेटिएको मितिले प्रथम एकसय जना संक्रमित पुग्न एक सय पांच दिन लागेको थियो भने दोस्रो सय केवल पांच दिनमा पुग्यो। संक्रमित मध्येको निश्चित संख्या लक डाउन शुरु भएपछि सिमाबाट लुकिछिपी प्रवेश गर्नेको देखिएको छ। (१३) यस्को प्रष्ट अर्थ हुन्छ सरकारले लक डाउनको समयमा सिमानाकालाई ब्यवस्थित गर्न प्रभावकारी र ब्यवहारिक रणनीति न अख्तियार गर्न सक्यो न कार्यान्वयन। (१४) सिमानामा आइपुगेका नागरिकलाई नियन्त्रणका साथ प्रवेश दिएर क्वारेन्टाइनमा कडाइसाथ राखेर परिक्षण पश्चात् मात्रै घर जान दिएको भए लुकिछिपी प्रवेशले गरेको संक्रमणको विस्तारलाई रोक्न सकिन्थ्यो। यो कडाइ र ब्यवस्थापनमा सरकारको अस्तित्व नदेखिनुको परिणाममा कोरोनाले आफ्नो अस्तित्व विस्तार गर्न सक्यो। क्वारेन्टाइन मापदण्ड अनुरुप नहुनु अमानवीय ब्यवहार (१५) देशका विभिन्न भागमा बनाइएका क्वारेन्टाइनहरु मध्ये केही थोरै मात्रै मापदण्ड अनुरुप रहेकोे विवरण प्राप्त छ। प्राय सबै क्वारेन्टाइन अव्यवस्थित र असुरक्षित ढंगको हुनु यो अवधिको अर्को दुःखद पाटो हो। असुरक्षित रहेकै कारण अन्य रोगको संक्रमण भएको र थप हुनसक्ने बिषय गम्भीर छ। राष्ट्रियताको प्रश्न : रास्ट्रवादको अडान वक्तव्यमा कि परिणाममुखी ? (१६) लिपुलेक, लिम्पियाधुरा र कालापानी नेपालको भूभाग रहेको तथ्यलाई सन् १८१६ को सुगौली सन्धिले किटानी भाषामा प्रष्ट गरेकै छ। तर यो पचास दिनकै बीचमा लिपुलेक प्रकरणको नयाँ संस्करण बाहिर आउँदा सरकारको भूमिका सामान्य ढंगले प्रतिकृयात्मक मात्रै देखिनु दुःखद छ। (१७) सुगौली सन्धिमा नेपालको पश्चिमी सिमाना महाकाली नदी प्रष्ट उल्लेख रहेको ऐतिहासिक दस्तावेजका आधारमा सरकारले उच्च स्तरीय कुटनैतिक पहल मार्फत समाधान पहिल्याउन प्रभावकारी अग्रसरता लिनुपर्दछ। सन् २०१५ को मे मा भारतचीन बीच बेइजिङमा भएको सहमति दृष्टिगत गर्दै लिपुलेक प्रकरण बारे सरकारले दुवै राष्ट्रसंग समाधानमुखी संवाद गर्ने गम्भीर पहलकदमी यो अवधिमा देखिएको छैन। (१८) कालापानीबाट भारतीय सैनिक फिर्ता हुनुपर्ने, लिपुलेक देखि लिम्पियाधुरासम्मको भूभागमा अविच्छिन्न रुपले नेपालको निर्वाध हक रहनुपर्ने, ती भूभाग सहितको नेपालको नक्सा नेपाल सरकारले सार्वजनिक गर्नुपर्ने जस्ता बिषयमा नेपाली कांग्रेसले आफ्नो सम्पूर्ण साथ सरकारको साथमा रहने उद्घोष यसविचमा गरेको छ र राष्ट्रियताको प्रश्नमा सरकारलाई साथ निरन्तर रहनेछ। (१९) यहि अवधिमा एक प्रतिष्ठित चीनिया संचार माध्यमले सगरमाथा चीनको भन्ने प्रचार बाहिर ल्याउंदा, सरकारले त्यो समाचारप्रति असहमतिपूर्वक न त चीन सरकारको ध्यानाकर्षण गरायो न त त्यो समाचारप्रति नेपाल सरकारकै ध्यानाकर्षणको भएको सार्वजनिक सन्देश देशले सुन्न पायो। यस्ता गम्भीर प्रश्नमा सरकारले राख्ने भूमिकासंग सिंगो देशको स्वाभिमान जोडिएको हुन्छ भन्ने हेक्का राखिएको यो अवधिमा देखिएन। सकारात्मक दुई काम तर कंगारुसंगको दौड कछुवा गतिमा (२०) कोरोनाको परिक्षण केन्द्र लक डाउनको अवधिमा विस्तार गरिएको छ। यो सकारात्मक पक्ष हो। तर लक डाउनको पचासौं दिन पुग्दै गर्दा स्वास्थ मन्त्रालयकै तथ्यांक भन्छ केवल १८ हजार ९ सय ६४ जनाको पीसीआर विधिमार्फत परीक्षण गरिएको छ। (२१) आरडीटी विधिमार्फत परीक्षण संख्या यो भन्दा तीन गुणा बढी छ तर र्यापिड टेस्टको विश्वसनीयता माथि विश्वब्यापी रुपमै प्रश्न उठिसकेको स्थितिमा सम्पूर्ण रुपले पीसिआर परिक्षणमा केन्द्रित हुने गरि सरकारले क्षमतामा तिब्र बढोत्तरी गर्न नसक्नु यो अवधिको सबैभन्दा दुःखद पाटो हो। (२२) परिक्षण, परिक्षण र परिक्षणका लागि विश्व स्वास्थ संगठनले निरन्तर जोड दिएको छ। निरन्तर हामीले त्यही आग्रह, सुझाव र दबाब सरकारलाई दिई आयौं तर पचास दिन पुग्दै गर्दा सम्म कछुवा गतिमा परिक्षण हुनु भनेको कोरोना सहजै संग समुदायमा फैलिन अवसर दिनु हो। त्यही ढिलाइको परिणाम अहिले देखिएको छ। अब अझै पनि परिक्षण कीटको अभाव र ढिलासुस्ती रहने हो भने त्यसले स्थिति नियन्त्रण बाहिर जान सक्छ। सरकार गम्भीर बनोस्। (२३) स्वास्थ सामग्री आंशिक भए पनि आयात यो अवधिमा सरकारले गरेको अर्को सकारात्मक कार्य हो। तर सामग्री खरिदमा भएको भ्रष्टाचारले एकातर्फ कात्रोमा पनि भ्रष्टाचार भन्ने प्रश्न उठायो भने अर्कातर्फ विश्व स्वास्थ संगठनले प्रमाणित नगरेको गुणस्तरहिन परिक्षण कीट लगायतका सामग्रीको आयात अत्यन्तै गम्भीर र आपत्तिजनक कार्य थियो। अभाव र प्रतिकूलता बीच कार्य गर्नेहरूको भूमिका प्रशंसनीय (२४) पीपिइ लगायतका स्वास्थ सामग्रीको अभावका बीच यो अवधिमा स्वास्थकर्मीहरुले फ्रन्ट लाइनमा रहेर प्रशंसनिय भूमिका निर्वाह गर्नुभएको छ। सुरक्षाकर्मी, संचारकर्मी र सफाइकर्र्मीहरुको अहोरात्रको जिम्मेवारी निर्वाहप्रति सिंगो राष्ट्र नतमस्तक छ। (२५) लक डाउन पचासौं दिन पुगेकै दिन केही स्वास्थकर्मी, सुरक्षाकर्मी र पत्रकारमा समेत कोरोना संक्रमण देखिएको स्थिति दृष्टिगत गर्दै सरकारले फ्रन्ट लाइनमा कार्य गरिरहेका सबैको तत्काल परिक्षण गर्न र स्वास्थ सुरक्षाका सामग्री यथासिघ्र पर्याप्त प्रबन्ध गर्न अत्यावश्यक छ। राहत; सर्वहाराको नाराले श्रमिकको लङ मार्च देखेन (२६) सुरुमा एक साताका लागि घोषणा गरिएको लक डाउनको समय जति थपिंदै गयो जनताको जीवन उति कष्टकर बन्दै गयो। सरकारले घोषणा गरेको राहत एक त आंशिक थियोे अर्को कयौं लक्षित सम्म राहत पुग्न सकेन। (२७) सरकारको विपद ब्यवस्थापन कोषमा पहिलै डेढ अर्ब बढी रकम मौज्दात थियो। कोरोनाको कोषमा पनि करिब ३ अर्ब रुपैयाँ यो अवधिमा जम्मा भएको छ। तर राहतको कार्यमा प्रत्यक्ष नेतृत्व गरिरहेका स्थानीय तहलाई सचेतना र राहतका लागि केन्द्र सरकारले लक डाउन भएको ५० दिन पुग्दासम्म रकम पठाएन। (२८) जीवन धान्न कठिन भएपछि हजारौं श्रमिक राजधानी लगायतका शहरी क्षेत्रबाट सयौं किलोमीटर पैदल हिंडेर आफ्नो घर फर्किए। सरकारले कि खान देउ कि गाउँ जान देउ भन्ने अपीललाई गहिरो मानवीय भावना साथ आत्मसात गरेन। बालबच्चा, वृद्ध र सुत्केरी महिला समेत सडकमा हिंडेको दृश्य वास्तवमै कारुणिक थियो तर सरकार भोकले कोहि मर्दैन भाषणमा सिमित भयो, पैदल हिंडेका श्रमिकको सरकार यो देशमा छ कि छैन ? भन्ने प्रश्नको जवाफ सरकार भेटिएन। विद्यार्थी र बेरोजगारको पीडामा मल्हम बनेन सरकार (२९) राजधानी लगायतका शहरी क्षेत्रमा डेरा गरेर बसेका विद्यार्थी अचानकको लक डाउनले निकै प्रताडित भए। पढाइ बन्द, डेरा भाडाको समस्या अनि क्रमशः रित्तिएको तिनको थैलिले सरकारसंग न्यानो स्नेहको अपेक्षा राख्यो। तर सरकारको अलमल र अस्पष्ट नीतिले तिनलाई राहत अनुभुति गराउन बिल्कुलै सकेन। (३०) रोजगार कार्यक्रमका रूपमा अनुत्पादक ढंगले अघिल्लो बर्ष खर्च गरेको सरकारले लक डाउनको यो अवधिमा बेरोजगार युवाहरूका लागि राहतको कुनै पनि योजना र कार्यक्रम निर्माण गरेन। रोजगारीमा रहेकाहरुनै पनि पीडामा परेको समय बेरोजगार युवाको स्थिति अनुमान गर्न सक्ने हृदय सम्म सरकारसंग देखिएन। नीजि क्षेत्र र ब्यवसायिको पीडा राज्यले अनुभुति गरेन (३१) मुलुकको राजस्व र रोजगारीको क्षेत्रमा ठुलो हिस्सा ओगटेको निजी क्षेत्रलाई लक डाउनले पुर्याएको गम्भीर असर प्रति राज्यको चासो यो अवधिमा देखिएन। निश्चित आकारको ऋणको निश्चित समयसम्मको ब्याज मिनाहा देखि, ब्याज न्यून गर्ने, विविध कर घटाउने लगायतका बिषयमा सरकारको पहलकदमी न्यायोचित ढंगले विस्तारित रुपमा प्रकट भएन। अन्य रोगका बिरामीप्रति सरकार झनै असंंवेदनशील (३२) मानिसको मृत्यु कोरोनाले मात्रै होइन अन्य रोगले पनि हुन्छ भन्ने यथार्थलाई यो पचास दिनमा हलुकै ढंगले नजरअन्दाज गरिएको छ। यो अवधिमा खासगरी डायलाइसिस गराइरहेका बिरामी र गर्भवती महिलाहरु लक डाउनले बढी संकटमा परे। अन्य विभिन्न रोगका बिरामी कयौंलाई नियमित उपचार सेवा उपलब्ध गराउन सरकार विल्कुलै गम्भीर देखिएन। (३३) कोरोना उपचारका लागि अलग्गै केन्द्रहरू निश्चित गर्ने दायित्व सरकारले निर्वाह नगर्दा नियमित अस्पतालहरुमा अन्य बिरामीलाई असर त पर्यो नै, संक्रमणको विस्तार तिनै अस्पतालहरुबाट भएको बाहिरका कतिपय देशको अनुभवको पृष्ठभूमिमा अर्को गम्भीर जटिलता यो अवधिमा थप भएको छ। संचार माध्यम प्रति पूर्वाग्रहपूर्ण ब्यवहार (३४) यो अवधिमा नेपाली मिडियाले प्रतिकुल स्थितिमा जोखिमपूर्वक ढंगले समाचार सम्प्रेषण गर्ने आफ्नो जिम्मेवारी निर्वाह गरे। तर सरकारले श्रमजीवी पत्रकार या संकटमा परेका मिडिया हाउसलाई यो अवधिमा राहतको कुनै घोषणा सम्म गरेन। (३५) यो अवधिमा विभिन्न संचार माध्यमा कार्यरत कयौं पत्रकार बेतलबी बिदामा बस्न बाध्य भए, सरकारको त्यसप्रति कुनै सहानुभूतिपूर्ण र समाधानमुखी सहयोगी भूमिका देखिएन। (३६) कतिपय संचार माध्यममा यो अवधिमा सत्ता भाइरस को संक्रमण भयो। निश्चित ब्यक्तिको अन्तर्वार्ता लिएको कारण स्पस्टिकरण र कार्वाहीका प्रक्रिया चले। (३७) चुनौती झेलेर सूचना सम्प्रेषणको कर्तव्य निभाइरहेका संचारमाध्यमप्रति स्वयं प्रधानमन्त्रीको टिप्पणी आपत्तिजनक रह्यो। संचार माध्यमले अस्थिरता फैलाउन खोजेको उहाँको आरोप तथ्यपूर्ण त थिएन नै उहाँको पदीय गरिमा अनुरुप पनि थिएन। (३८) जोखिममा कार्य गरिरहेका पत्रकारहरुको ब्यक्तिगत सुरक्षामा सरकारको गम्भीरता अपेक्षित थियो। तर त्यसमा सरकार संंवेदनशील देखिएन लक डाउन पचासौं दिनमा पुगेकै दिन पर्सा जिल्लामा पत्रकारहरु पनि कोरोनाबाट संक्रमित भएको पुष्टि भएको छ। विद्यार्थीको शैक्षिक भविष्य बारे सरकार दृष्टिकोण विहिन (३९) लक डाउनले लाखौं विद्यार्थीको शैक्षिक भविष्य अन्यौलमा पारेको छ। एसइइ परिक्षा स्थगित छ भने अन्य परिक्षा देखि पठनपाठन सम्पूर्ण रुपले ठप्प छ। अब शैक्षिक क्षेत्र कसरी अघि बढ्ने, विद्यार्थीको शैक्षिक भविष्य बारे सुविचारित योजना के हुनसक्दछ, यसबारेमा यो पचास दिनको अवधिमा निश्चित परिपक्व दृष्टिकोण निर्माण गर्ने हुन सकेको छैन। (४०) कतिपय शैक्षिक प्रतिष्ठानले प्रारम्भ गरेको अनलाइन कक्षा सकारात्मक छ। ईन्टरनेट पुगेका ठाउँमा पढाइका लागि निशुल्क इन्टरनेट उपलब्ध गराउने र ईन्टरनेट नपुगेका ठाउँमा के गर्ने भन्ने बारे सुस्पट योजना राज्यले सार्वजनिक गरेर विद्यार्थीहरुलाई उनीहरुको भविष्यप्रति आश्वस्त बनाउन सरकारले बिशेष ध्यान तत्काल दिन जरुरी छ। बिदेशमा रहेका नेपाली बारे शंवेदना शुन्य सरकार (४१) लक डाउन शुरु भएपछि दार्चुला पारी धार्चुला आइपुगेका करिब ८ सय नेपालीलाई बन्द स्कुलहरुमा क्वारेन्टाइन बनाएर राख्न चौतर्फी अनुरोध र दबाब हुंदा पनि सरकारले सुनुवाइ गरेन। भारतमा अव्यवस्थित क्वारेन्टाइनको दोहोरो अवधि पूरा गरेर पनि देश भित्रिन निरन्तर संघर्ष गर्नु पर्यो तिनले। (४२) कुवेत, युएई लगायतका देशले आफ्नै खर्चमा नेपाली नागरिकलाई स्वदेश ल्याइदिने प्रस्ताव पठाएका छन्। तर नेपाल सरकारले अहिलेसम्म न त सकारात्मक जवाफ पठाएको छ न त तिनका लागि राजधानीमा पर्याप्त क्वारेन्टाइन निर्माण गर्ने कार्य गरेको छ। (४३) बिदेशमा रहेका सबै नेपालीलाई एकसाथ देश फर्काउन निश्चयनै संभव छैन र सबै फर्कन चाहेका छन् भन्ने पनि होइन। तर अप्ठ्यारोमा परेका नेपालीको स्थिति वर्गीकरण गरेर विधिवत रुपले तथ्यांक संकलन गर्ने कार्यको थालनी समेत यो अवधिमा भएको छैन। (४४) विभिन्न देशमा श्रमिक पछि पढाइ रोकिएर अलपत्र परेका विद्यार्थी, मानसिक पीडामा रहेका तिनका अभिभावक, भारतका विभिन्न शहरमा अलपत्र परेका तिर्थ यात्री, उपचार गर्न या आफन्त भेट्न गएर विभिन्न देशमा रोकिएका नागरिक, यी सबैलाई देशले आफ्नो देश छ भन्ने अनुभुति यो बीचमा गराउन नसक्नु झनै फरक पिडाको बिषय भएको छ तिनका लागि। मानवीयता के बाट संक्रमित हुंदैछ ? (४५) हामी कहाँ तीन तहको सरकार छन्, तर यो अवधिमा बुटवलमा एक युवकको लाशले आफू जल्नका लागि १० दिन सम्म सरकारको बाटो हेर्नुपर्यो। (४६) धार्चुलामा रोकिएका नेपाली मध्ये एक किशोरको आमाको मृत्यु हुंदा पनि अन्तिम पटक आमाको अनुहार हेर्न उनलाई आउन दिइएन। यस्तो नितान्त मानवीय संंवेदनशीलताको बिषयमा पनि विशेष निर्णय र विशेष ब्यवस्थापन गर्ने सोच सरकारले नराख्नु वास्तवमै यो अवधिको अत्यन्तै पिडाको चित्र मध्येको एक प्रतिनिधि नमूना थियो। (४७) रोल्पाको त्रीवेणी गाउँ पालिकामा बेवारिसे बम बिस्फोटमा परेर ४ नाबालकको निधन यो अवधीमा भयो। यस्तो बेला परिवारजनले सरकारको कुनै सहानुभूति पाएनन्। दाङको पोस्टमार्टम हाउस बाहिर आफ्ना कलिला नानीहरुको लास कुरेका बसेका अभिभावकले बरु ठिक त्यही समयमा प्रधानमन्त्रीको अब आँसु खस्दैन भन्ने कविता उपहार पाए। सहिष्णुता, शुशासन र शान्ति सुरक्षाको कोणबाट (४८) मिडिया र सामाजिक संजालले अस्थिरताको पक्ष लिएको आरोप यहि अवधिमा प्रधानमन्त्रीले लगाउनु भयो। उहाँको अभिव्यक्ति एकातर्फ असहिष्णु त थियो नै, उहाँको आरोप तथ्यपूर्ण थिएन। (४९) स्वास्थ सामग्री खरिद प्रकरणमा उठेको भ्रष्टाचारको प्रश्न तथ्यपूर्ण ढंगले संचारमाध्यमले बाहिर ल्याउंदा, दोषीलाई पदमुक्त गरेर छानबिनमा सघाउन प्रतिपक्षले माग गर्दा प्रधानमन्त्रीले त्यसलाई खारेज गर्दै निर्दोषिताको फैसला आफैले सुनाउनु भयो। सुुशासनको मान्यता बर्खिलाफको प्रवृत्ति थियो त्यो। (५०) एक सांसदको अपहरण मुद्दा सम्म दर्ता गर्न प्रहरी कार्यालयले सरकारको दबाबमा अस्वीकार गर्यो यो बिचमा। कानूनी राज्यको मान्यता विपरीत कदम थियो त्यो। (५१) र्यापिड टेस्टको विश्वसनीयतामा प्रश्न उठेपछि विश्वभर रोक्ने क्रम चल्दै गर्दा सरकार एक लाख र्यापिड टेस्ट कीट किन्ने ठेक्का सम्झौतामा लाग्नु एकातर्फ असान्दर्भिक र अर्कातर्फ राज्यकोषको अर्थहीन ब्ययको अनुचित कदम थियो। (५२) सुकुम्बासी जीवन बिताइरहेका नागरिक लक डाउनको समयमा सरकार संग जाउलोको प्रतीक्षामा थिए। त्यो प्रबन्ध गर्ने कृयाशिलता तर्फ अयोग्य साबित हुँदै गरेको सरकारले यो अवधिमा सुकुम्बासी आयोग गठन गर्नु असान्दर्भिक र निश्चित राजनैतिक नियतको कर्म थियो। (५३) लक डाउनको अवधिमा पनि कयौं हत्या र बलात्कारका घटना देशमा भएको विवरण आएका छन्। लक डाउन पचास दिन पुगेकै दिन बैशाख ३० गते लाहानमा एक युवाको लास टाउँको गिंडिएको अवस्थामा उनकै खेतमा फेला पर्यो। नेपाल प्रहरीकै तथ्यांक अनुसार पनि रोल्पाको बम बिस्फोटबाट भएको नाबालकहरुको हत्या बाहेक दर्जनौं हत्या र दर्जनौं बलात्कारका घटनाले सिंगो देशलाई मर्माहत बनाउने कार्य गरिरहेका छन्। कृषि र कृषकको पीडाले सरकार भेटेन (५४) लक डाउनको अवधिमा पनि अर्बौं रुपैयाँ बराबरको खाद्यान्न बाहिरबाट आयात भएको छ भने नेपाली कृषकको उत्पादनले बजार नपाउंदा उत्पादन खेर गएको छ। यो अवधिमा तरकारी, फलफूल लगायतका खाद्यान्न संगै मासुजन्य उत्पादनको ब्यवसायलाई परेको असर न्यून गर्न राज्यको कुनै दृष्टि नपर्नु दुःखद छ। (५५) कोरोनाको संक्रमण यहि गतिमा बढ्दै गयो र उत्पादनको क्षेत्रमा ब्यवस्थित कार्य योजना साथ कार्य गर्न सकिएन भने त्यसले निकट भविष्यमा चरम खाद्यान्न संकट तर्फ मुलुकलाई पुर्याउन सक्छ। यो दिशामा यो अवधिमा परिपक्व र दूरदर्शी रणनीति थालनी गर्ने सम्बन्धमा गम्भीर कार्ययोजना सरकारले सार्वजनिक गरेको छैन। (५६) खेतिको मौसम शुरु भएको यो घडी सरकारले सबै खाले खाद्यान्न उत्पादनमा परेको असर दृष्टिगत गरेर कृषि क्षेत्रलाई विशेष राहतको योजना ल्याउने पहलकदमी गर्न जरुरी छ। (५७) सरकारको नीति तथा कार्यक्रम एवं आगामी बजेटको मुख्य प्राथमिकता कोरोना सचेतना, स्वास्थ सामग्री, उपचार, राहत, उद्दार र पुनस्र्थापनामा केन्द्रीत गर्न जरुरी छ। लक डाउनको बितेको पचास दिनको चित्र पचास दिनको प्रकृति मुचुल्का हो। कमजोरी केलाएर त्यसलाई तिब्र गतिमा सच्याएर अघि बढ्नु भन्दा अर्को विकल्प हाम्रा सामु छैन। कोरोनाबाट नेपाल र नेपालीको रक्षा गर्ने हाम्रो साझा कर्तव्य निर्वाह गर्न बितेको दिनको समिक्षाले हामीलाई आगामी दिनको यात्रामा सघाउ पुर्याउने विश्वास नेपाली कांग्रेसले लिएको छ। जय नेपाल ! विश्वप्रकाश शर्मा प्रवक्ता एवं प्रमुख सूचना, संचार तथा प्रचार विभाग नेपाली कांग्रेस"
बालुवाटारमा सर्वदलीय बैठक,काठमाडौं : प्रधानन्त्रीको सरकारी निवास बालुवाटारमा सर्वदलीय बैठक सुरु भएको छ। संसदमा प्रतिनिधित्व गर्ने दलका नेता र पूर्वप्रधानमन्त्री सर्वदलीय बैठकमा सहभागी छन्। बैठकमा संसदमा प्रतिनिधित्व गर्ने सबै दलका प्रमुख र पूर्वप्रधानमन्त्रीलाई बोलाइएको थियो। बैठकमा कोरोना रोकथाम र नेपालभारत सीमा विवादलगायत पछिल्लो राजनीतिक घटनाक्रमको विषयमा छलफल हुनेछ। भारतले लिपुलेक समेटेर नयाँ नक्सा जारी गरेपछि गत कात्तिकमा पनि प्रधानमन्त्री ओलीले सर्वपक्षीय बैठक बोलाएका थिए। नेपालमा विश्वव्यापी महामारीको रुपमा फैलिएको कोरोना भाइरस (कोभिड१९) संक्रमण फैलदै गएपछि ओलीले सर्वदलीय बैठक बोलाएका हुन्। बुधबारसम्म नेपालमा २१९ जनामा कोरोना संक्रमण पुष्टि भएको छ। ३५ जना भने निको भएर डिस्चार्ज भएका छन्।
नेपाली भूमि फिर्ता ल्याउन सबै दल एकमत : सर्वदलीय बैठकमा कसले के भने ?,"काठमाडौं : प्रधानमन्त्री केपी ओलीले बोलाएको सर्वदलीय बैठकमा सहभागी सबै नेता भारतले अतिक्रमण गरेको नेपाली भूमि फिर्ता ल्याउन एकमत भएका छन्। लिपुलेक हुँदै छिमेकी भारतले चीनसँग जोड्ने सडक निर्माण गरेको विषयमा छलफल गर्न प्रधानमन्त्री केपी ओलीले बुधबार साँझ बोलाएको सर्वदलीय बैठकमा सहभागी नेताले सीमा समस्या समाधानका लागि सबै एक भएर जानुपर्नेमा जोड दिएका हुन्। सर्वदलीय बैठकमा नेपाली भूमि रक्षाका लागि एक स्वरमा आवाज उठाएका हुन्। सरकारले सो क्षेत्रमा भारतले सडक निर्माण गरेको विषयमा भारत सरकारलाई कूटनीतिक नोटमार्फत असहमति जनाइ वार्ताबाट चाँडो समस्याको समाधान गर्न आग्रह गरिसकेको छ। बुधबार मात्र सरकारले दार्चुलाको सीमा क्षेत्रमा सशस्त्र प्रहरीको क्याम्प खडा गरेको छ। जहा आजैबाट २५ जना सशस्त्र प्रहरी बस्न थालेका छन्। भारतीय पक्षले कोरोना सङ्कटपछि वार्ता गर्ने बताएको छ। बैठकमा सहभागी नेताहरुले नेपालले यो गम्भीर विषय भएकाले तत्काल कूटनीतिक वार्तामा आउन आग्रह गर्न प्रधानमन्त्री र सरकारसँग माग गरेका छन्। सीमा समस्या समाधानमा सरकारले चालेको कदमको समर्थन गर्दै सहभागी सबै दलका शीर्ष नेताले परिणाममुखी वार्ता गर्न सुझाव दिएका छन्। बैठकमा छिमेकी भारतले नेपालको कालापानी, लिपुलेक र लिम्पियाधुरामा आफ्ना गतिविधि गरेको र नेपाली भूमि मिचेको विषयमा केन्द्रित भएर छलफल भएको थियो। परराष्ट्रमन्त्री प्रदीपकुमार ज्ञवालीले बैठकमा सबै नेताले एक स्वरमा भारतले र चीनको मानसरोवर जोड्नका लागि सडक बनाएको लिपुलेक क्षेत्र नेपालको रहेकामा विवाद नरहेको स्पष्ट गर्दै सरकारको पहलमा समर्थन रहेको अवगत गराएको बताए। मन्त्री ज्ञवालीका अनुसार प्रधानमन्त्री ओलीले राष्ट्रियताका सन्दर्भमा प्राप्त एकता र सुझावलाई आत्मसात् गरी पुर्खाको पौरखले निर्मित र लडेर बचाएको मुलुकको स्वाधीनताको रक्षाका लागि सरकार दृढतापूर्वक उभिने स्पष्ट पारेका छन्। लिपुलेक क्षेत्रमा सीमा विवाद रहेको विषय स्वयम् भारतले पनि स्वीकार गरेर यस विषयलाई दुई देशका परराष्ट्र सचिव स्तरीय संयन्त्रबाट टुग्याउने भनेर आफैँले भनेको ठाउँमा बाटो उद्घाटन गर्न कोरोनाले नरोक्ने यो दृष्टिकोण भारतको राम्रो भएन, बैठकमा प्रधानमन्त्री ओलीले भने, वार्ताका लागि कोरोनाले रोक्ने सडक उद्घाटन गर्न नरोक्ने यो ठीक भएन। यसप्रति नेपाली जनता, सरकार दुःखी छन्। यसलाई हामीले असहमति जाहेर गरेका छौं। पूर्खाहरुले लडेर बचाएको नेपाललाई हामीले अडेर बचाउनु पर्ने भएको छ। तपाईहरु सबै राजनीतिक दलको साथ र सहयोग सरकारलाई रहेको छ। यसले थप बल मिलेको छ। यसका लागि धन्यवाद व्यक्त गर्छु। बैठकपछि प्रमुख प्रतिपक्षी दल नेपाली काँग्रेसका सभापति शेरबहादुर देउवाले काली नदी नै नेपालको सीमा नदी भन्ने आधार सुगौली सन्धिमा उल्लेख भएको र कालापानी नेपालकै सीमा रहेकामा चीन र भारतले लिपुलेकलाई नाका मानेर सडक निर्माणको काम गरेकाले नेपालको भूमिमा किन यस्तो काम गरियो भन्ने विषयमा सबै गम्भीर भएर समस्या समाधानका लागि लाग्नुपर्नेमा जोड दिइएको बताए। हाम्रा सबै भूभाग फिर्ता गर्न सरकारले उच्चस्तरीय कूटनीतिक र राजनीतिक पहल गर्नुपर्छ। त्यसका लागि कांग्रेसको पूर्ण साथ सरकारलाई रहन्छ,, तर सरकार कार केवल वक्तव्यबाजीमा मात्र अल्मलिनु हुदैन, देउवाले भने, कूटनीतिक र राजनैतिक रूपमा उच्चस्तरमा सार्थक र परिणाममुखी पहल कदमी लिने गरी अगाडि जानुपर्छ। हामी सरकारलाई त्यसका लागि आग्रह गर्न चाहान्छौं। प्रधानमन्त्रीले बोलाए सर्वदलीय बैठक ५७ बुँदामा कांग्रेसको लकडाउन समीक्षा बालुवाटारमा सर्वदलीय बैठक सर्वदलीय बैठकमा देउवाको धारणा : नेपाली भूमिबाट भारतीय सैनिक फिर्ता हुनुपर्छ सीमा विवादमा बाबुरामको धारणा : सके वार्ता नसके राष्ट्रसंघ र अन्तर्राष्ट्रिय न्यायालय राष्ट्रिय प्रजातन्त्र पार्टीका अध्यक्ष डा प्रकाशचन्द्र लोहनीले नेपाली भूमिको रक्षाका लागि हालसम्म सरकारबाट भएका कामका बारेमा प्रधानमन्त्रीले अवगत गराए। पूर्वप्रधानमन्त्री एवं राष्ट्रिय जनता पार्टीका नेता डा बाबुराम भट्टराईले राष्ट्रवादका विषयमा साझा अवधारण बनाउन उच्चस्तरीय राजनीतिक आयोग गठन गरेर समस्याको समाधानमा लाग्न सुझाव दिएका छन्। जनतालाई नै विश्वासमा नलिइकन राष्ट्रियताको, यस्ता विषयको हल गर्न सकिँदैन। जनतालाई पनि साथ लिने र उच्चस्तरीय राजनीतिक आयोग नै बनाएर त्यसले नै यस्ता समस्याको कसरी हल गर्ने भनेर काम गर्नु उपयुक्त हुन्छ, उनले भने, यस्तो विषय कूटनीतिक, राजनीतिक तबरले हल गर्नुको अर्को विकल्प हुँदैन।"
कोराना संकमणको त्रास : नेकपा स्थायी समिति बैठक स्थगित,"काठमाडौं : बुधबार बस्ने भनिएको नेपाल कम्युनिस्ट पार्टी (नेकपा) स्थायी समिति बैठक स्थगित भएको छ। मंगलबार दिउँसो बुधबार ११ बजे पार्टी मुख्यालय धुम्बाराहीमा स्थायी समिति बैठकमा उपस्थित हुने गरी सूचना जारी भएको थियो। तर कोरानाको त्रासको कारण बैठक स्थगित भएको सूचना पुन: सदस्यहरुलाई पठाइएको छ। उपत्यकालगायत देशमा संक्रमितको संख्या बढेपछि आज ११ बजे धुम्बाराहीमा बोलाइएको बैठक स्थगित भएको नेकपाका महासचिव विष्णु पौडेलले जानकारी दिए। उनले भने, ' कतिपय स्थायी समिति सदस्यहरुको कोरोना परीक्षण गर्न बाँकी रहेको छ, उपत्यकालगाएत देशका विभिन्न भूभागमा संक्रमण बढिरहेकाले हाललाई स्थगित गरिएको हो।' उनले स्थगित भएको बैठक अब कहिले बस्ने भन्ने मिति तय भइ नसकेको जानकारी दिए। मंगलबारमात्रै स्थायी समिति सदस्य एवं पूर्व गृहमन्त्री भीम रावलको सुरक्षामा केहि समय अगाडि खटिएका सशस्त्र प्रहरीमा कोरोनाभाइरसको संक्रमण देखिएको थियो। भक्तपुरमा कोरोना संक्रमण : पुरुष सशस्त्र प्रहरी र महिला नर्स पार्टी अध्यक्षसमेत रहेका प्रधानमन्त्री केपी ओलीले पार्टीभित्र छलफल नै नगरी राजनीतिक दल र संवैधानिक परिषद् सम्बन्धि अध्यादेश ल्याएपछि नेकपामा विवाद चर्किएको थियो। पार्टीमा विवाद चर्किदै गएपछि २० स्थायी समिति सदस्यले अध्यक्षद्वय ओली र पुष्पकमल दाहाल प्रचण्डलाई पत्र लेखेर स्थायी समिति बैठकको माग गरेका थिए। वैशाख २० गते बसेको नेकपा सचिवालय बैठकले वैशाख २५ गतेका लागि स्थायी समिति बैठक बोलाएको थियो। बैठकका एजेन्डाको विषयमा वैशाख २४ गते बसेको सचिवालय बैठकमा सहमति नजुटेपछि अन्तिम समयमा २४ गते साँझ अनिश्चित समयका लागि स्थगित भएको थियो। २० जना स्थायी समिति सदस्यले बैठक माग गर्दै १० वैशाखमा अध्यक्षद्वय केपी ओली र पुष्पकमल दाहाललाई लिखित पत्र बुझाएका थिए। नेकपाको अन्तरिम पार्टी विधानको धारा ५९ (४)मा २५ प्रतिशत सदस्यले लिखित रूपमा बैठक माग गरेमा १५ दिनभित्र बोलाउनुपर्ने उल्लेख छ। सरकारले अहिले संसद्मा प्रिबजेट छलफल गरिरहेको छ। २ जेठमा नीति तथा कार्यक्रम प्रस्तुत गर्ने र संवैधानिक व्यवस्थाअनुसार नै १५ जेठमा संसद्मा बजेट ल्याउनुपर्ने प्रेसरमा सरकार छ। त्यसअघि संसद्मा आफ्नै पार्टीभित्रको आक्रोश नीति तथा कार्यक्रम र बजेटमा नदेखियोस् भन्ने उद्देश्यले पनि बुधबारका लागि स्थायी समिति बैठक बोलाइएको अनुमान नेताहरूले गरेका थिए। प्रधानमन्त्री ओली र अध्यक्ष दाहालले अहिले तत्कालका लागि कोरोना, सीमा समस्या, नीति तथा कार्यक्रम र बजेटका विषयमा छलफल गर्ने गरी स्थायी समितिको एजेन्डा तय गरेका थिए।"
"नारायणकाजी श्रेष्ठले भने, 'सुरक्षा खतरा छैन, सुरक्षाकर्मी फिर्ता लैजानुस्'","काठमाडौं : पूर्वउपप्रधान तथा गृहमन्त्री नारायणकाजी श्रेष्ठले आफूलाई सुरक्षा खतरा महसुस नभएकाले सुरक्षाकर्मी फिर्ता लैजान आग्रह गरेका छन्। सीमा सुरक्षाका लागि खटाइने सशस्त्र प्रहरी भीआइपीको सुरक्षामा खटिने गरेको समाचार बुधबार सञ्चार माध्यममा सार्वजनिक भएको थियो। सोही समाचारमा श्रेष्ठको नाम समावेश भएको र सामाजिक सञ्जालमा टिकाटिप्पणी हुन् थालेपछि नेपाल कम्युनिष्ट पार्टी (नेकपा)का प्रवक्त्तासमेत रहेका श्रेष्ठले आफूलाई सुरक्षाकर्मी आवश्यक नभएको बताएका हुन्। उनले बुधबार बिहान ट्वीटमा चुनावअघि राज्यको सुरक्षा संयन्त्रले राख्न अनुरोध गरेकाले राखेको प्रष्ट पारेका छन्। 'मैले पूर्वगृहमन्त्रीले लिने गरेको गाडी र तेल सुविधा सुरुदेखि नै लिइन्। सशस्त्र बलको पछुवा गाडी र सुरक्षाकर्मी आवश्यक नभएको ठानी केही समयपछि मैले नै जोड गरेर फर्काएँ।', उनले लेखेका छन्, 'तर गत चुनावअघि राज्यको सुरक्षा संयन्त्रले सुरक्षाको कारणले राख्न अनुरोध गरेकाले राखिएको हो।' नियमितरुपमा सशस्त्रको पछुवा गाडी प्रयोग नगरेको बताउँदै उनले राज्यलाई अप्ठेरो परेको भएमा फिर्ता लैजान अनुरोध गर्दै क्षमा याचना गरेका छन्। 'थाहै छ, म पछुवा नियमित प्रयोग गर्दिँन। मैले आफूलाई सुरक्षा खतरा महसुस गरेको छैन। राज्य संयन्त्रले त्यस्तो आँकलन गरेको छ भनेपनि मेरो भन्दा राष्ट्रको सुरक्षा महत्वपूर्ण हुन्छ।' राष्ट्रियसभा सदस्यसमेत रहेका श्रेष्ठले भनेका छन्, 'त्यसैले राज्यको आवश्यकताका लागि कुनैपनि क्षण फिर्ता लैजान अनुरोध छ। यसबाट राज्यलाई अप्ठेरो परेको भए क्षमा याचना।' श्रेष्ठको सुरक्षामा १२ जना सुरक्षाकर्मी खटिएका छन्। सुरक्षा खतरा नहुँदासमेत नेताहरुले सुरक्षाकर्मी प्रयोग गरिरहेका छन्। त्यसैगरी पूर्वप्रहरी उच्च अधिकृतका घरमा नियमविपरित बहालवाला सुरक्षाकर्मीको प्रयोग भइरहेको छ।"
प्रधानमन्त्रीले बोलाए सर्वदलीय बैठक,काठमाडौं : प्रधानमन्त्री केपी शर्मा ओलीले सर्वदलीय बैठक बोलाएका छन्। प्रधानन्त्रीको सरकारी निवास बालुवाटारमा ४ः३० बजेका लागि बैठक बोलाइएको प्रधानमन्त्रीका राजनीतिक सल्लाहकार विष्णु रिमालले जानकारी दिए। बैठकमा संसदमा प्रतिनिधित्व गर्ने सबै दलका प्रमुख र पूर्वप्रधानमन्त्रीलाई बोलाइएको छ। बैठकमा कोरोना रोकथाम र नेपालभारत सीमा विवादलगायत पछिल्लो राजनीतिक घटनाक्रमको विषयमा छलफल हुनेछ। भारतले लिपुलेक समेटेर नयाँ नक्सा जारी गरेपछि गत कात्तिकमा पनि प्रधानमन्त्री ओलीले सर्वपक्षीय बैठक बोलाएका थिए। नेपालमा विश्वव्यापी महामारीको रुपमा फैलिएको कोरोना भाइरस (कोभिड१९) संक्रमण फैलदै गएपछि ओलीले सर्वदलीय बैठक बोलाएका हुन् । बुधबारसम्म नेपालमा २१९ जनामा कोरोना संक्रमण पुष्टि भएको छ ।
चार सुरक्षाकर्मीमा कोरोना संक्रमण,"कपिलवस्तु : कोरोना भाइरसको परीक्षणका लागि संकलन गरिएको स्वाब परीक्षणको रिपोर्ट अनुसार कृष्णनगर क्षेत्रका ४ जना सुरक्षाकर्मीहरुमा कोरोना पोजिटिभ देखिएको छ। बुधबार साँझ सार्वजनिक गरिएको स्वाब परीक्षण रिपोर्ट अनुसार कृष्णनगरमा २ जना नेपाल प्रहरी, १ जना सशस्त्र प्रहरी र १ जना राष्ट्रिय अनुसन्धानका सुरक्षाकर्मीहरु रहेका छन्। सशस्त्र प्रहरी तर्फका एक जना सब इन्स्पेक्टर, नेपाल प्रहरी तर्फका एक जना सब इन्स्पेक्टर र ईलाका प्रहरी कार्यालयका चालक हवल्दार र एक जना राष्ट्रिय अनुसन्धान विभागका असई रहेका छन्। चालक हवल्दारको रिपोर्ट नेगेटिभ देखिएको छ। कोरोना भाइरसविरुद्ध फ्रन्ट लाईनमा काम गर्ने सुरक्षाकर्मीहरुलाई राज्य तर्फबाट कुनै खालको सुरक्षा सामाग्री प्रदान नगरिँदा यस्तो अवस्था आएको एक सुरक्षा अधिकारीले बताए। सुरक्षाकर्मीहरु पिपिई, मास्क, सेनेटाइजर, ग्लोब्सलगायतका अति आवश्यक सुरक्षा सामग्रीको अभावमै ड्युटी गरिरहेको सशस्त्र प्रहरी उपरीक्षक जनक पुरीले बताए। नेपालमा हालसम्म २४३ जना संक्रमित भएका छन्।"
भारतबाट एकैदिन ३४२ नेपाली नरैनापुर आए,"नेपालगन्ज : बाँकेको नरैनापुर गाउँपालिकामा एकै दिन ३४२ जना नेपाली भारतबाट आएका छन्। केही दिन यता जिल्लाका विभिन्न स्थानबाट गरी ३४२ सयको हाराहारीमा नेपाली आएका छन्। भारतले लकडाउन खुकुलो बनाएपछि नेपाली घर फर्कने बढेका हुन्। इलाका प्रहरी कार्र्यालय भगवानपुरका इन्चार्ज इन्सपेक्टर मानबहादुर बिसीका अनुसार भारतको कोरोना अति प्रभावित मुम्बइलगायतका राज्यबाट एकैदिन ३४२ जना नरैनापुर आएका हुन्। जसमा राप्ती सोनारी गाउँपालिकाका ९ जना पनि छन्। बुधबार पनि थप पाँच जना आएका थिए। नरैनापुर गाउँपालिकाले ७ ठाउँमा क्वारेन्टाइन बनाएर उनीहरुलाई राखेको छ। वडा नं २ को लक्ष्मणपुरस्थित आदर्श माविमा ८१ जना, वडा नं ५ भगवानपुरको दीपेन्द्र माविमा ६५ जना, वडा नं ६ को जयकिसन माविमा ५७ जना, नेराप्रावि परशुरामपूर्वामा ५७ जना र वडा नं ३ कालाफाँटाको नेराप्रावि शंकर नगरकोटियामा ४० जनलाई राखिएको छ। नेराप्रावि खोदवामा ३४ जना यसअघि आएकाहरुलाई राखिएको छ। राप्ती सोनारी गाउँपालिकाका ९ जनालाई भने नेराप्रावि सोहनपुरमा राखिएको प्रहरीले जनाएको छ। त्यसैगरी डुडुवा गाउँपालिकामा पनि मंगलबार २६ जना भारतबाट आएका थिए। बुधबार पनि केही भारतीय क्षेत्रमा आएर बसेको जिल्ला प्रहरी कार्यालय बाँकेका प्रवक्ता डीएसपी शिवबहादुर सिंहले बताए। उनका अनुसार साँझसम्म उनीहरु नेपाल ल्याउने तयारी भइरहेको छ। भारतबाट लुकिछिपी ठूलो संख्यामा नेपाली घर फर्कन थालेपछि भने नेपालमा रहेका भारतीयलाई पठाएर नेपालीलाई स्वदेश फिर्ता गर्ने स्थानीय स्तरमा तयारी भइरहेको छ। भारतको उत्तर प्रदेश राज्यमा पर्ने नानपारास्थित क्वारेन्टाइनमा चार सय ४६ जना नेपाली रहेको जिल्ला प्रहरी कार्यालय बाँकेका प्रमुख एसपी वीरबहादुर ओलीले बताए। उनका अनुसार बाँकेका विभिन्न क्वारेन्टाइनमा रहेका भारतीयको संख्या भने एक सय ६८ रहेको छ। भारतको क्वारेन्टाइनमा रहेका नेपालीको ज्वरो मात्र नाप्ने काम भएको छ। नेपाल फर्कने बित्तिकै कोरोना परीक्षण नगर्ने हो भने कोरोना संक्रमण फैलन सक्छ एक सुरक्षा अधिकारीले चिन्ता व्यक्त गरे।"
कालापानी नजिक सशस्त्र प्रहरीको बिओपी,"दार्चुला : दार्चुलाको कालापानी र लिपुलेक आसापासको भूमी मिचेर भारतले सडक बनाएको भन्दै सदन र सडक तातिरहेका बेला कालापानी नजिकै सशस्त्र प्रहरीको बोर्डर आउट पोस्ट (बिओपी) स्थापना भएको छ। गृहमन्त्री रामबहादुर थापाका सुरक्षा सल्लाहकार प्राध्यापकडा इन्द्रजित राई तथा सशस्त्र प्रहरी अतिरिक्त महानिरीक्षक नारायणबाबु थापाले बुधबार कालापानी नजिकै दार्चुलाको छाङरुमा बिओपीको उद्घाटन गरेका हुन्। त्यहाँ सशस्त्र प्रहरी निरीक्षक लिलिबहादुर चन्दको कमाण्डमा २५ सशस्त्र प्रहरी खटाइएको छ। ब्ुधबार बिहान गृहमन्त्रीका सुरक्षा सल्लाहकार राई, एआईजी थापासहितका सुरक्षाअधिकारी नेपाली सेनाको एमआई १७ हेलिकप्टरबाट दार्चुला पुगेका थिए। नेपाली सेनाको उक्त हेलिकप्टरले दुई पटक गरेर सशस्त्र प्रहरी, नेपाल प्रहरी र बिओपीका लाग चाहिने सामान छाङरु पुगाएको छ। छाङरुबाट भारतले अतिक्रमण गरेको कालापानीको दूरी १२ किलोमिटर छ भने लिपुलेकको दूरी १७ किलोमिटर छ। अहिलेसम्म छाङरुभन्दा पनि झण्डै ५ किलोमिटर उत्तरमा रहेको गागा क्षेत्रमा वर्षमा ६ महिनाका लागि मात्रै नेपाल प्रहरी बस्दै आएको छ। छाङरुमा सशस्त्र प्रहरीको बिओपी वर्षैभरी रहने गरी स्थापना भएको हो, त्यहाँ पछि गुल्म नै राखिन्छ, अहिले ६ महिनाको लजिष्टिक आपूर्ती पनि हेलीकप्टरबाटै गरिन्छ, सशस्त्र प्रहरी अतिरिक्त महानिरीक्षक नारायण बाबु थापाले भने। छाङरुमा रहेको बिओपी अहिले भाडाको घरमा स्थापना भएको हो। सरकारले छाङरुमा सशस्त्रका पूर्वाधारका लागि ११ करोड रकम विनियोजन गरेको छ। अबको एक हप्तामै बिओपी भवन र अरु संरचनाको टेन्डर प्रकृया सुरु हुन्छ, छिट्टै सशस्त्र प्रहरीका आफ्नै पूर्वाधार निर्माण गर्ने गरी तयारी गरेका छौं, छाङरुबाट फर्केपछि पत्रकारसँग कुराकानी गर्दै एआईजी थापाले भने। भारतले, नेपालको कालापानी र लिपुलेक क्षेत्र मिचेर चीनको तिब्बतमा रहेको कैलाश मानसरोवर जाने सडक निर्माण गरेपछि अहिले देशभरी आन्दोलन भइरहेको छ भने सत्ता पक्ष र प्रतिपक्षले समेत मिचिएको भुभाग फिर्ता गर्नेबारे भारतसँग कूटनीतिक पहल गर्न माग गरिरहेका छन्। भारतले, आफ्नो धारचुला तहसिल अन्तर्गत पर्ने तावाघाटबाट ९५ किलोमिटर उत्तरतिर लिपुलेकसम्मको सडक उद्घाटन गरेको समाचार हालै सार्वजनिक भएको थियो। भिडियो कन्फरेन्सबाट भारतका रक्षामन्त्री राजनाथ सिंहले गत शुक्रबार उक्त सडकको दिल्लीबाटै उद्घाटन गरेका थिए। भारतले बनाएको सडकमा अहिले १९ किलोमिटर नेपालको भुमीमा पर्ने बताइएको छ। नेपालसँग कुनै सहमति नगरी महाकाली वारी भारतले तिब्र गतिमा सडक बनाएर उद्घाटन गरेको हो। भारतले बनाएको उक्त सडक चीनको सीमाना छुन अब तीन किलोमिटर मात्रै बाँकी छ। कालापानीबाट १० किलोमिटरको दूरीमा सशस्त्र प्रहरी बलको बोर्डर आउट पोस्ट राखिएको हो। उक्त स्थान ब्यास गाउँपालिकाको १ मा पर्छ। भारतले अतिक्रमण गरेको दार्चुलाको सो क्षेत्रमा वर्षौंदेखि नेपाल सरकारको उपस्थिति शून्य छ। हिउदमा भारी हिमपात हुने भएकाले, यसअघि त्यहाँ खटाइने नेपाल प्रहरी हिउदमा बेसी झर्ने गरेका थिए। भारतको कालापानीमा उसले आफ्ना सैनिकका लागि भुमिगत बंकर बनाएको छ। उनीहरुले ५६ फिटको हिमपातमा पनि बस्न मिल्ने र पहरा दिन मिल्ने संरचना बनाएका छन्। रसदपानीका लागि दैनिक जसो उसका हेलीहप्टरहरु कालापानी आउने जाने गरेका स्थानीयले बताए। कालापानी नजिकै स्थापना गर्ने निर्णय भएर पनि कार्यान्वयन हुन सकेको थिएन। बीओपी स्थापनाका लागि आवश्यक बन्दोबस्तीका सामग्री, खाद्यान्न, भौतिक संरचनालगायत व्यवस्थापन भइसकेको छ। कालापानी समुद्री सतहबाट ४ हजार २ सय मिटर र लिपुलेक, लिम्पियाधुरा करिब ५ हजार मिटरको उचाइमा पर्छन्। भारतले नेपालको भूमि अतिक्रमण गरेको विषय पटकपटक उठे पनि भारतीय सीमाको सबैभन्दा नजिकको बिन्दुमा नेपाली सुरक्षाकर्मीको यो तैनाथी पहिलो हो। नेपाल प्रहरीको संख्या बढाइयो दार्चुलाका प्रमुख जिल्ला अधिकारी यदुनाथ पौडेलले छाङरु नजिकैको गागामा रहेको नेपाल प्रहरीको संख्या पनि बढाइएको बताए। बुधबार ९ जना नेपाल प्रहरी पनि सेनाको हेलीकप्टरबाट गागा क्षेत्रमा पठाइएका छन्। नेपाल प्रहरी छांगरुको गागामा बस्दै आएको छ। शसस्त्र प्रहरीले अबको दुई वर्ष भित्रमै सीमा क्षेत्रमा गुल्म स्थापना गरी १ सय ६० जनाको जनशक्ति खटाउने योजना बनाएको प्रमुख जिल्ला अधिकारी पौडेलले जानकारी दिए।"
"भीमप्रसादको पीडा : न बंगुर बेच्न पाइयो, न ऋण तिर्न सकियो","स्याङ्जा : वालिङका बंगुरपालक भीमप्रसाद लुईंटेल आफ्नो फर्मभरी बढ्दै गरेका बंगुर र तिनीहरुका पाठापाठी हेर्दै चिन्तित हुन्छन्। उर्लदो व्यवसायमा कोरोना संक्रमणसँगै सरकारले गरेको लकडाउनको घोषणापछि देखिएको सुन्यताले उनलाई चिन्तित बनाएको हो। झण्डै ५२ दिन पुरा भएको लकडाउनका कारण उनले लाखौं रुपैयाँको ब्यापार घाटा भएको जनाएका छन्। झण्डै ६ वर्षअघि वालिङ नगरपालिका९ पिपलटारीमा इन्द्रेणी बंगुरपालन उद्योग प्रालि सुरु गरेका लुईंटेलको व्यवसाय राम्रो हुँदै गएपछि वालिङ१० मदिखोलामा पनि शाखा बिस्तार गरे। अन्तत : उनी गण्डकी प्रदेशको नमूना बंगुर पालक बन्न सफल बने। मासिक करिब १० लाख भन्दा बढीको बराबरको कारोवार गर्ने उनको व्यवसायमा आएको मन्दीसँगै बंगुरलाई आवश्यकता अनुरुपको खाना खजाना खुवाउन नपाएको उनको दुखेसो छ। फर्ममा साना ठूलागरी ६ सय भन्दा बंगुर रहेको लुईंटेलले बताए। २ सय ५० वटा माउ बंगुर छन्। उनीहरुले मासिक २ देखि ३ सय भन्दा बढी पठापाठी जन्माउछन्। लकडाउनसँगै फर्ममा ३ सय ५० भन्दा बढी बेच्न तयार भएका पठापाठी थन्क्याएर राख्नु परेको लुईंटेलको गुनासो छ। समय पुगेका पाठापाठी बेच्न नपाउँदा आम्दानीको बाटो रोकिएको छ। दानाका लागि मासिक ३ लाख ५० हजार, कर्मचारी खर्च मासिक एक लाख ५० हजार र बैंकमा मासिक ३ लाख रुपैंयाको जोहो गर्न कठिन परेको उनको भनाई छ। व्यवसाय ठप्पै छ। दाना उत्पादकले नगद बिना दाना पठाउन मानेनन् उनले भने दैनिक १५ देखि २० बोरा दाना, घरायशी अन्नपात आवश्यक पर्छ। व्यवसायमा मन्दीसँगै बंगुरका लागि आवश्यक पर्ने दाना, कर्मचारीको तलब र बैंकको ऋण बुझाउन कठिन हुदाँ व्यवसाय नै धराशायी बन्ने हो कि भन्ने लुईंटेलको चिन्ता छ। फर्ममा १० जनले रोजगार पाएका छन्। सेनामा रहेर राष्ट्रसेवागर्ने उनको चाहनालाई १० वर्षे जनयुद्धले विदेश जान वाध्य गरायो। ७ वर्षे वैदेशिक रोजगारको अनुभवपछि उनले जन्मथलो वालिङमा फर्केर बंगुर पालन गर्दे आएका हुन। दश वर्षका लागि १८ रोपनी जग्गा भाडामा लिएर फर्म सञ्चालन गरेका छन्। फर्ममा बंगुरका लागि विभिन्न झण्डै २ सय कोठा छन्। प्रजनन कोठा, माउ, गर्भवती पाठा, पाठी कक्ष, बिक्री गर्ने बंगुर राखिने कक्ष, व्याउने बंगुर राख्ने कक्ष, बिरामी बंगुर राख्ने कक्ष, स्वस्थ्य बंगुर कक्ष, भाले लगाउने कक्ष, बच्चा छुटाउने कक्ष भनेर छुट्टाछु्ट्टै बंगुर राख्ने ब्यवस्था मिलाइएको छ। ६ वर्षअघि २७ वटा पाठापाठीसहित ४ लाखबाट सुरु गरेको सो फार्ममा अहिले ३ सय माउ (ठूला) र २ सय वटा पाठापाठी बंगुर छन। अहिले सवा करोड भन्दा बढीको लगानी रहेको छ। फर्ममा ल्याण्ड्रेस र ड्यूरोक नामका बंगुर पालिएका हुन्। फर्ममा पाठापाठी किन्नका स्याङ्जा लगायत पाल्पा, तनहुँ, लम्जुङ,कास्की, पर्वत, बाग्लुङ, म्याग्दीबाट समेत मानिसहरु आउने गरेका छन्। एक महिने पाठापाठीको मुल्य ५ हजार ५ सय रुपैयाँमा बिक्री गर्ने गरिएको छ। फर्ममा स्थायी रुपमा ३ सय वटा बंगुर राखिन्छ। केही प्रजननका लागि त केही मासुका लागि पालिने गरिएका छन्। मासुका लागि बेचिने बंगुर एक सय ५० देखि २ सय केजी सम्मका हुन्छन्। आम्दानी मध्ये ४० प्रतिशत खर्च हुने र ६० प्रतिशत बचत हुने गरेको छ। उनको फर्ममा ९ जनाले रोजगार पाएका छन्। व्यवसायले नाम र दाम दुबै दिएको छ। गण्डकी प्रदेशको नमूना फर्म हो। गण्डकी प्रदेश सरकारले इन्द्रेणी बंगुर पालनफर्मलाई प्रदेशकै नमूना फर्म घोषणागरी गतवर्ष १० लाख नगद सहयोग गरेको थियो।राज्यले मुख मिलाइरहने र किसानलाई गहना बनाउँदा समस्या थपिएको बताउँदै किसानलाई दराजमा थन्क्याउने गहना नबनाउन आग्रह गर्दै उनले भने किसानका कुरामा राज्यलाई मौन नबस्न सुझाव दिए।"
चीनले दियो नेपाली सेनालाई स्वास्थ्य सामग्री,काठमाडौं : चीन सरकारले नेपाली सेनालाई स्वास्थ्य सामग्री प्रदान गरेको छ। कोरोना भाइरस कोभिड१९ विरुद्धको प्रतिकार्यका लागि चीन सरकारबाट प्राप्त स्वास्थ्य सामग्री नेपालका लागि चीनका राजदूत हउ यान्छीले प्रधानसेनापति पूर्णचन्द्र थापालाई आज हस्तान्तरण गरेकी हुन्। जङ्गी अड्डामा भएको संक्षिप्त कार्यक्रममा राजदूत हउले कोभिड१९ को महामारीविरुद्धको नेपाल सरकारको लडाइँमा सहयोग गर्नु मित्रराष्ट्रका हैसियतले आफ्नो मुलुकको दायित्व भएको बताइन्। कठिन परिस्थितिमा नेपाली सेनालाई स्वास्थ्य सामग्री उपलब्ध गराएकामा प्रधानसेनापति थापाले चीन सरकारप्रति कृतज्ञता व्यक्त गरे।
बझाङमा पहिलो पटक आरडिटी पोजिटिभ,बझाङ : भारतको झुलाघाटबाट दुई साता अगाडी बझाङ आएका एक जनाको आरडीटी परीक्षण गर्दा पोजिटिभ देखिएको छ। बित्थडचिर गाउँपालीकाको देउलेखमा रहेको क्वारेन्टाइनमा बस्दै आएका व्यक्तिहरुको हिजो आरडीटी परीक्षण गर्दा एक जनामा पोजिटिभ रिपोर्ट देखिएको हो। आरडिटी गर्दा रिपोर्ट पोजिटिभ आएपछि उनलाई तत्काल जिल्ला अस्पताल ल्याएको जिल्ला अस्पतालका डाक्टर सन्दिप ओखेडाले बताए। 'आरडीटी टेष्ट किटद्वारा परीक्षण गर्दा पोजिटीभ देखिएको छ' डाक्टर ओखेडाले भने 'यो चेकले मात्र पुष्टी हुँदैन उहाँको पीसीआर रिपोर्ट आएपछि मात्रै थाहा हुन्छ।' आरडीटी परिक्षण गर्दा एक जनामा पोजिटिभ रिपोर्ट देखिएपछि देउलेखको क्वारेन्टाइनम बस्दै आएका अन्य १० जनाको पनि स्वाव परीक्षणका लागि धनगढी पठाएको छ। रिपोर्ट बिहीबार आउने डाक्टर आखेडाले बताए। जिल्लामा गरिएको आरडीटी परीक्षणबाट पोजिटिभ रिपोर्ट आएको यो पहिलो ब्यक्ति हुन्। बझाडका ३५ वटा क्वारेन्टाइममा अहिले पनि ५ सय ३१ जना रहेछन्। जिल्लामा पिसीआर विधिबाट ७१ जना र आरडिटी विधिबाट ८ सय ९४ जनाको स्वास्थ्य परिक्षण गरिएको छ।
अस्पतालबाट भागेका एक संक्रमित पक्राउ : घर पुगेका अर्का संक्रमित मोबाइल फालेर फरार,"वीरगन्ज : वीरगन्जको नारायणी अस्पतालको आइसोलेसन वार्डबाट बुधबार भागेका दुई संक्रमितमध्ये १ जनालाई प्रहरीले नियन्त्रणमा लिएको छ। अस्पतालको सर्जिकल वार्डमा बनाइएको आइसोलेसनबाट बुधबार दिउँसो साढे ३ बजे दुई संक्रमित भागेका थिए। ती मध्ये पर्साको विन्दवासीनी गाउँपालिकाको बहुअर्वाभाठा घर भएका संक्रमित २८ वर्षीय राजनाथ यादवलाई नियन्त्रणमा लिएर प्रहरीले फेरि आइसोलेसन वार्डमा पुर्याएको छ। अस्पतालबाट भागेर खेतको बाटो हुदै पैदल बहुअर्वाभाठा जाँदै गरेका यादवलाई प्रहरीले वीरगन्ज सहर बाहिरको तिलावे खोलाको पुल नजिकको खेतबाट नियन्त्रणमा लिएको हो। यादव, लागु औषध मुद्दामा पक्राउ परेका थुनुवा पनि हुन्। लागु औषध मुद्दामा जिल्ला प्रहरी कार्यालय पर्साको थुनुवा कक्षमा राखिएका यादवलाई , मङगलवार कोरोना पुष्टि भएपछि अस्पताल लगिएको थियो। यादवसँगै अस्पतालबाट फरार भएका अर्का संक्रमित वीरगन्ज १६ इनर्वाका ४४ वर्षीय जाबेद मियाको भने खोजी कार्य भइरहेको पर्साकी प्रहरी उपरीक्षक गंगा पन्तले जानकारी दिइन्। पन्तका अनुसार, अस्पतालबाट भागेर घर पुगेका मियाका बारेमा परिवारकै सदस्यले प्रहरीलाई फोन गरेर खबर गरेका थिए। तर प्रहरी मियाको घरमा पुग्नु भन्दा पहिले नै उनी मोबाइल फालेर भागेकाले पक्राउ गर्न नसकिएको पन्तको भनाइ छ। मियालाई पनि मङगलवार दिउसो कोरोना संक्रमणको पुष्टि भएपछि मङगलबार साँझ अस्पताल भर्ना गरिएको थियो। अस्पतालको दोश्रो तल्लाको आइसोलेसन वार्डको शौचालयमा बुधबार अपरान्ह साढे ३ बजे तिर छिरेका दुवै जना संक्रमित शौचालयकै भेन्टिलेटर फोडेर त्यहिबाट हाम फालेर भागेका थिए। आइसोलेसनबाट २ संक्रमित भागेको खबर बाहिरिए लगत्तै नेपाल प्रहरी, सशस्त्र प्रहरी र नेपाली सेनाले अस्पताललाई घेरा हालेको फरार दुवैको खोजी सुरु गरेको थियो। नारायणी अस्पतालमा पर्सा, बारा, रौतहट र सर्लाहीका ६९ जना संक्रमीत छन्।"
अस्पतालबाटै हाम्फालेर भाग्ने कोरोना संक्रमित लागूऔषध मुद्दामा पक्राउ परेका थिए,"वीरगन्ज : वीरगन्जको नारायणी अस्पतालको आइसोलेसन वार्डमा बुधबार भागेका २ संक्रमित मध्ये १ जनालाई प्रहरीले नियन्त्रणमा लिएको छ। अस्पतालको सर्जिकल वार्डमा बनाइएको आइसोलेसन वार्डबाट बुधबार अपरान्ह साढे ३ बजेतिर दुइ जना भागेका थिए। ती मध्ये पर्साको विन्दवासीनी गाउँपालिकाको बहुअर्वाभाठा घर भएका संक्रमित २८ वर्षीय राजनाथ यादवलाइ भने प्रहरीले बुधबार नै साँझ नियन्त्रणमा लिएर फेरि आइसोलेसन वार्डमा राखेको छ। अस्पतालबाट भागेर खेतको बाटो हुँदै पैदल बहुअर्वाभाठा जादै गरेका यादवलाई प्रहरीले वीरगन्ज शहर बाहिरको तिलावे खोलाको पुल नजिकको खेतबाट नियन्त्रणमा लिएको हो। यादव लागूऔषध मुद्दामा पक्राउ परेका थुनुवा पनि हुन्। लागूऔषध मुद्दामा पक्राउ परि जिल्ला प्रहरी कार्यालय पर्साको थुनुवा कक्षमा राखिएका यादवलाई मंगलवार कोरोना पुष्टि भएपछि मंगलवार बेलुकी नै अस्पतालको आइसोलेसनमा लगेर राखिएको थियो। यादवसँगै अस्पतालबाट फरार भएका अर्का संक्रमित वीरगन्ज १६ इनर्वाका ४४ वर्षीय जाबेद मियाको भने खोजी कार्य भइरहेको पर्साकी प्रहरी उपरिक्षक गंगा पन्तले बताइन्। पन्तका अनुसार अस्पतालबाट भागेर घर पुगेका मियाका बारेमा परिवारकै सदस्यले प्रहरीलाई फोन गरेर खबर गरेका थिए। तर प्रहरी मियाको घरमा पुग्नु भन्दा पहिले नै उनी मोबाइल फालेर भागेकाले पक्राउ गर्न नसकिएको पन्तले बताइन्। उनले भनिन् मियाको खोजी भइरहेको छ। छिट्टै उनी पनि पक्राउ परिहाल्छन्। मियालाइ पनि मंगलवार दिउँसो कोरोना संक्रमणको पुष्टि भएपछि मंगलवार बेलुकी नै अस्पतालमा ल्याएर आइसोलेसन वार्डमा भर्ना गरिएको थियो। प्रहरीका अनुसार अस्पतालको दोश्रो तल्लाको आइसोलेसन वार्डको शौचालयमा बुधबार अपरान्ह साढे ३ बजेतिर छिरेका दुवै जना संक्रमित शौचालयकै भेन्टीलेटर फोडेर त्यहिबाट हाम फालेर भागेका थिए। आइसोलेसन वार्डबाट २ संक्रमित भागेको खबर बाहिरिए लगत्तै नेपाल प्रहरी, सशस्त्र प्रहरी र नेपाली सेनाले अस्पताललाई घेरा हालेको फरार दुवैको खोजी कार्य शुरु गरेको थियो। नारायणी अस्पतालको आइसोलेसन वार्डमा पर्सा, बारा, रौतहट र सर्लाहीका गरि ६९ जना संक्रमितहरुलाई राखेर उपचार हुँदै आएको छ।"
बेलहिया नाकाबाट पाँच सय नेपाली भित्रिदै,"भैरहवा : रुपन्देहीको सीमावर्ती भारतीय सहर नौतनवाको क्वारेन्टाइनमा बसेका करिब ५ सय नेपाली नागरिक मुलुकमा भित्रिदै छन्। भारतको विभिन्न स्थानबाट स्वदेश फर्किने आशामा बेलहिया सीमामा आइपुगेका नेपालीलाई भारतीय क्वारेन्टाइनमा राख्ने गरिएको छ। भारतीय क्वरेन्टाइनमा २१ दिन बसेर दशगजमा आइपुगेका करिब ५ सय नेपाली नागरिकलाई मुलुक प्रवेश गराएर पुनः क्वारेन्टाइनमा व्यवस्थापन गर्न थालिएको रुपन्देहीका प्रमुख जिल्ला अधिकारी महादेव पन्थले बताए। अहिले भित्रिने क्रममै छन् उनले भने, पाँच सयको हाराहारीमा आउन्छन्। क्वारेन्टाइन अवधि पुरा भइसकेपछि सरकारले आफूहरुको उद्दार नगरेको भन्दै क्वारेन्टाइनमा बसेका नेपालीले समय समयमा आन्दोलन गर्दै अनसनसमेत बस्ने गरेका थिए। क्वारेन्टाइनमा अवधि पुरा भइसकेपछि पनि घर फर्किन नपाइएपछि उनीहरु समय समयमा खाना नखाने, आन्दोलन गर्ने जस्ता कार्य गर्दै आएका थिए, प्रजिअ पन्थले अन्नपूर्णसगँ भने, अहिले उनीहरु आफँै दशगजामा आइपुगेपछि मुलुकमा ल्याएर व्यवस्थापन गर्न थालेका छौँ। प्रजिअ पन्थका अनुसारका भित्रिएका नेपाली नागरिकलाई रुपन्देहीको तिलोत्तमा नगरपालिका र सिद्धार्थनगर नगरपालिकाले निर्माण गरेको क्वारेन्टाइनमा राखिनेछ। उनीहरु देशका विभिन्न जिल्लाका रहेका छन्। अहिले सीमामाबाट उहाँहरुलाई ल्याएर यहाँका दुई स्थानीय तहका क्वारेन्टाइनमा राखेर पीसिआर परीक्षण गर्नेछौँ, उनले भने, नेगेटिभ रिपोर्ट आए सम्बन्धित स्थानमा पठाउने छौँ, पोजेटिभ आए अस्पतालमा उपचारका लागि लग्नेछौँ। सीमावर्ती भारतीय क्वारेन्टाइनमा खचाखच नेपाली भरिएका छन्। क्वारेन्टाइनमा रहेका सबैबीच समदुरी कायम हुन सकेका छैन। जसकारण क्वारेन्टाइन अवधि पुरा भइसकेकाबीच नयाँ आगन्तुक नेपालीलाई पनि राख्दा स्वास्थ्य नेपालीमा पनि संक्रमणको जोखिम बढेको छ। क्वारेन्टाइन अवधि पुरा भइसकेका अझै केही नेपाली रहेको बताइएको छ। मंगलबार मात्रै नौतनवास्थित मोर्डक एकेडेमी स्कुलको क्वारेन्टाइनमा रहेका एक नेपाली नागरिकमा कोरोना पुष्टि भएको भारतीय अधिकारीले जनाएका छन्। सीमावर्ती नौतनवामा दर्जन बढी क्वारेन्टाइनमा नेपाली रहेका छन्। दैनिक सयौँ नेपाली क्वारेन्टाइनमा थपिदै गएको कारण संक्रमणको जोखिम बढेकोले उनीहरुलाई स्वदेश लग्न भारतीय प्रशासनले पटक पटक आग्रह गर्दै आएको थियो।"
छाङरु पुग्यो सुरक्षाकर्मीको टोली,काठमाडौं : दार्चुलाको छाङरुमा सुरक्षाकर्मीको टोली पुगेको छ। बुधबार नेपाल प्रहरीको ९ जना र सशस्त्र प्रहरीको २५ जना नेपाली सेनाको एमआई१७ हेलिकोप्टरबाट उनीहरु छाङरु पुगेका हुन्। सशस्त्र प्रहरी बल नेपालका प्रवक्ता तथा प्रहरी नायब महानिरीक्षक प्रविणकुमार श्रेष्ठका अनुसार दार्चुलाको सुदरमुकाम खलंगाबाट दुई चरणमा गरि सुरक्षाकर्मीको टोली व्यास गाउँपालिका१ छाङरुमा पुगेको हो। उनका अनुसार सशस्त्र प्रहरी निरीक्षक मिलीबहादुर चन्दको नेतृत्वमा टोली गएको हो। केही दिनअघि भारतले पिथौरागढबाट नेपालको कालापानीस्थित गुञ्जी हुँदै चीनको मानसरोवर जाने लिपुभञ्याङसम्मको सडक बनाएर उद्घाटन गरेको थियो। त्यसलगत्तै नेपालमा चौतर्फी विरोध हुन थालेको छ।
"कोरोना जित्ने ३५ जना, संक्रमित २१९","काठमाडौं : नेपालमा कोरोना जित्नेको संख्या ३५ पुगेको छ भने संक्रमितको संख्या २१९ पुगेको छ। बुधबार मात्रै दुई जना कोरोना जितेर डिस्चार्ज भएका छन् भने दुईजनामा संक्रमण देखिएको छ। संक्रमित हुनेमा कपिलवस्तुका १ र वीरगन्जका १ गरी दुईजना पुरुष हुन्। यस्तै बुटवल र चितवनमा उपचारत २५ वर्षीय पुरुष र ६३ वर्षीया महिला डिस्चार्ज भएका छन्। पुरुष ११ औं दिनमा र महिला २६औं दिनमा डिस्चार्ज भएका हुन्। कोरोना भाइरस आशंकामा गत २४ घन्टामा ३ हजार ४९ नयाँ नमूना परीक्षण भएका छन्। बुधबार मात्र थप २ जनामा कोरोना संक्रमण देखिएको छ।स्वास्थ्य मन्त्रालयका अनुसार योसहित संक्रमितको संख्या २१९ पुगेको छ। जसमध्ये १७६ पुरुष र ४३ महिला छन्। हालसम्म कोरोना आशंकामा ८१ हजार ६५९ नमूना परीक्षण भएका छन्।स्वास्थ्य मन्त्रालयका प्रवक्ता तथा डाविकास देवकोटाका अनुसार सातवटै प्रदेशमा कोरोना परीक्षण भइरहेको छ। जसमध्ये पीसीआरबाट २१ हजार ३४० र आरडीटीबाट ६० हजार ३१९ नमूना परीक्षण भएको स्वास्थ्य मन्त्रालयले जनाएको छ।यस्तै गत २४ घन्टामा पीसीआर प्रविधिबाट २ हजार ३५७ नमूना र आरडीटीबाट ६९२ गरी ३ हजार ४९ नयाँ नमूना परीक्षण भएका हुन्। कोरोना जितेर तालीको गडगडाहटमा बिदाइ भए आमाछोरा कपिलवस्तुका थप एक जनामा कोरोना पुष्टि : संक्रमितको संख्या २१९ कोरोना अपडेट : स्वास्थ्य मन्त्रालयको नियमित पत्रकार सम्मेलन (लाइभ) ३१ जिल्लाका २१९ जनामा कोरोना पुष्टि : पहिलो पटक स्वास्थ्यकर्मीमा संक्रमण प्रवक्ता तथा डा विकास देवकोटाका अनुसार सातवटै प्रदेशमा आरडीटी परीक्षण भइरहेको छ। जसमध्ये प्रदेश १ मा ८ हजार ३२०, प्रदेश २ मा ५हजार ९३७, बागमती प्रदेशमा ९ हजार ३६३ , गण्डकी प्रदेशमा ६हजार५२६ प्रदेश ५ मा ७ हजार २२१ र कर्णाली प्रदेशमा ७ हजार २२९ र सुदूरपश्चिम प्रदेशमा १५हजार ७२३ गरी कुल ६० हजार ३१९ नमूना परीक्षण भएका छन्। यस्तै क्वारेन्टाइनमा बस्नेको संख्या १४ हजार ३१३ जना पुगेको छ। जसमध्ये प्रदेश १ मा ९५९ प्रदेश २ म १हजार५७४, बागमतीमा १०१ , गण्डकीमा २८९,प्रदेशमा ५ मा ६ हजार ९८९, कर्णालीमा १ हजार ५६३ सुदूरपश्चिम प्रदेशमा २ हजार ८४८ छन्। आइसोलेसनमा २४५ जना छन् । जसमध्ये काठमाडौंमा ६ र उपत्यका बाहिर २३९ जना छन्। प्रदेश विवरणअनुसार प्रदेश १ मा २१ जना, प्रदेश २ मा ५८ जना छन्, बागमतीमा २५ जना र प्रदेश ५ मा १०१ जना रहेका छन्। हालसम्म ६ वटा प्रदेशमा कोरोना संक्रमण देखिएको छ। जसमध्ये प्रदेश १ मा ३५, प्रदेश २ मा ९६, बागमतीमा ९ जना, गण्डकीमा २ जना , प्रदेश ५ मा ७२ जना र सुदूरपश्चिम प्रदेशमा ५ जना गरी कुल २१९ जनामा कोरोना संक्रमण देखिएको हो। बाँकी संक्रमितको विभिन्न अस्पतालमा उपचार भइरहेको छ। उनीहरुको स्वास्थ्य अवस्था सामान्य रहेको मन्त्रालयले जनाएको छ। स्वास्थ्य मन्त्रालयका अनुसार नेपालमा पहिलो पटक स्वास्थ्यकर्मीलाई कोरोना संक्रमण देखिएको छ।उनले सबै स्वास्थ्यकर्मीलाई सुरक्षाका उपाय अपनाएर निडर भएर काममा लाग्न आग्रह गरेका छन्।"
लकडाउनमा पानीको हाहाकार,"तानसेन : तानसेनमा दिनहुँ वर्षा भइरहेको छ । पानीको श्रोत दिनहुँ बढिरहेको छ तर उपभोक्ताको घरमा भने दुई हप्ता हुँदासम्म धारामा पानी आएको छैन । कोरोनाको कारण लकडाउन भएपछि विधार्थी कर्मचारी तथा भाडामा बस्ने व्यक्तिहरु गाउँगाउँ जाँदा पानीको खपत कम हुँदासमेत उपभोक्ताको घरमा दुई हप्तामा एक घण्टा पानी नआउँदा तानसेनवासी समस्यामा परेका छन् । 'दुई हप्तासम्म धारामा पानी आउँदैन, टंयाकरबाट पानी मगायो भने ५ दिनपछि मात्र आउँछ । यो अवस्थामा तानसेनमा कसरी बस्ने ?', तानसेन नगरपालिका वडा नं ३ का उपभोक्ता राजेन्द्र गोपाल सिंहले बताए । धारामा पानी नआएर अधिकांश तानसेनबासीहरु ढुङ्गेधारामा धाउन बाध्य छन् । तानसेन वडा नं ५ का जिवन थापाले ढुंगे धारामा पानी लिन जान पनि कोरोनाको संक्रमण हुने डर लाग्ने बताए । दुई हप्तामा पानीको धारा आउँदासमेत १ घण्टा मात्र पानी आउने गरेको तानसेन ४ का बुद्धबहादुर केसीले बताउँछन् । खानेपानी उपभोक्ता समिति जिम्मेवार नभएकै कारण खानेपानीको समस्या भएको केसीले बताए । तानसेन खानेपानी उपभोक्ता समितीमार्फत तानसेनमा खानेपानी आपुर्ती हुँदै आएको छ । लकडाउनअघि नै तानसेन होलाङ्दीको पानी तान्ने मोटर प्यानल बिग्रिएको थिय तर अहिलेसम्म मर्मत भएको छैन । लकडाउनको बहाना बनाउँदै समितिका पदाधिकारी तथा कर्मचारीहरु जिम्मेवारीबाट पन्छिने गरेका छन् । दैनिक एक लाख लिटर पानी तान्ने १ प्यानल बोर्ड बिग्रने बित्तिकै लकडाउन भयो प्यानलबोर्ड वुटवलमा मर्मतको लागि पठाएको छ तर मर्मत गर्ने मिस्त्री घर गएकोले बनाउन नसक्दा पानी वितरण प्रणालीमै समस्या आएको समितिका कोषाध्यष भिमसेन कार्कीले बताए । तानसेन नगरपालिकाले बाँझा क्षेत्रमा सडक खनेको कारण बाँझाको मुलको पानीमा समेत समस्या भएको, नेपाल विधुत प्राधिकरणले लाइन मर्मत गर्दासमेत भुल्केको लाइनमा समस्या आएकोले पानी वितरणमा ढिलो भएको कोषाध्यक्ष कार्कीले बताए । कालीगण्डकी पानी माघभित्र आउने भनी तानसेनबासी तथा पत्रकारहरु माझ सार्वजनिक गरेको समितिले अहिलेसम्म कालीगण्डकीको पानी तानसेनसम्म ल्याउन सकेको छैन । तानसेनमा दैनिक २५ लाख लिटर पानीको आवश्यकता भए पनि हाल दैनिक रुपमा ५ लाख लिटर पानी मात्र पम्प हुँदै आएको छ । तानसेनमा भुल्के, सिस्ने, होलाङदी, तिनधारा क्षेत्रबाट लिफ्ट प्रणालीबाट पानी वितरण हुँदै आएको छ । तानसेन खानेपानी उपभोक्ता समितीले हालसम्म ३ हजार ५ सय निजीधारा वितरण गरेको छ भने नयाँ धाराको लागि करीव १ हजार ५ सय उपभोक्ताले निवेदन दिएका छन् । तानसेनको खानेपानी लिफ्टमा आधारित खानेपानी भएकोले विद्युत अवरुद्ध हुँदा समस्या हुने गरेको छ ।"
काठमाडौंबाट कालापानी क्षेत्र जान लागेको सशस्त्रको टोली दार्चुलामा,"दार्चुला : दार्चुलाको कालापानी क्षेत्रको लागि सशस्त्र प्रहरीको टोली काठमाडौंबाट दार्चुला पुगेको छ। कालापानी क्षेत्रको लागि नेपाली सेनाको हेलिकप्टरमार्फत सशस्त्र प्रहरीको टोली काठमाडौंबाट बिहान ११ बजे दार्चुला सदरमुकाममा रहेको दुर्गादल गुल्ममा अवतरण भएको छ। टोलीमा गृहमन्त्रीका सुरक्षा सल्लाहकार प्राडा ईन्द्रजित राई र सशस्त्र प्रहरी बलका एआईजी नारायणबाबु थापासमेत रहेका छन्। कालापानी नजिकै छाङरुमा सशस्त्र प्रहरी बलको सिमा सुरक्षा चेकपोस्ट (बिओपी) स्थापनाका लागी दार्चुलाको खलंगाबाट २५ जना सशस्त्र प्रहरी र ९ जना नेपाल प्रहरीको टोली आफ्ना बन्दोबस्तीका साथ छाङरु जाने कार्यक्रम छ। छाङरुमा प्रहरी निरीक्षकको कमाण्डमा २५ जना सशस्त्र प्रहरी रहनेछन्। उनीहरुले सीमा रक्षा गर्नुका साथै अपराध नियन्त्रणमा भूमिका खेल्नेछन्। कालापानीबाट १० किलोमिटरको दुरीमा सशस्त्र प्रहरी बलको बोर्डर आउट पोस्ट राख्न लागिएको छ। व्यास गाउँपालिका१ मा पर्ने गागा क्षेत्रमा पहिलोपटक सशस्त्र प्रहरीको बीओपी स्थापना हुन लागेको सशस्त्र प्रहरी बल नेपाल नम्बर ५० गुल्म दार्चुलाका गुल्मपति डम्मरबहादुर बिष्टले जानकारी दिए। भारतले नेपाली भूमि अतिक्रमण गरेको दार्चुलाको त्यही माथिल्लो क्षेत्रमा वर्षौंदेखि सरकारको उपस्थिति शून्य छ। कालापानी नजिकै स्थापना गर्ने निर्णय भएर पनि कार्यान्वयन हुन सकेको थिएन। उनले भने, बीओपी स्थापनाका लागि आवश्यक बन्दोबस्तीका सामग्री, खाद्यान्न, भौतिक संरचनालगायत व्यवस्थापन भइसकेको छ।"
गाउँपालिका अध्यक्ष कुट्ने नेकपा अध्यक्ष र जिल्ला सदस्य निलम्बन,"कालिकोट : सत्तारुढ नेपाल कम्युनिस्ट पार्टी (नेकपा) कालिकोटले पलाँता गाउँपालिकामा भएको कुटपिटको घटनाको छानबिन गर्न समिति बनाएको छ। सडक निर्माणको बिषयमा विवाद हुँदा गाउँपालिका अध्यक्ष र पार्टीका नेताहरुबीच भएको कुटपिटको घटनाको छानबिन गर्नका लागि नेकपाले छानबिन समिति बनाएको हो। नेकपा कालिकोटका सचिव नगिन्द्र शाही नेशनलले पलाँतामा भएको कुटपिटको घटनाको १५ दिनभित्र छानबिनन गरी सत्यतथ्य सार्वजनिक गर्न पार्टीले छानबिन समिति बनाएको जानकारी दिए। उनका अनुसार नेकपाका सचिवालय सदस्य तथा पचालझरना गाउँपालिका अध्यक्ष खड्गराज सेजुवालको नेतृत्वमा नेकपाका नेता चन्द्रबहादुर शाही र अग्रबहादुर विष्ट सदस्य रहनेगरी तीन सदस्य छानबिन समिति बनाएको हो। सडकको बिषयमा उत्पन्न बिबादका कारण पलाँता गाउँपालिका अध्यक्ष लक्ष्मणबहादुर बम, उनकी पत्नी गोरीकला बमर भतिज गजेन्द्र बमलाई कुटपिट गर्ने नेकपा पलाँता गाउँपालिका अध्यक्ष बिष्णु रोकाया र नेकपा जिल्ला कमिटि सदस्य तथा पलाँता गाउँपालिका१ का वडा अध्यक्ष मानबहादुर भण्डारीलाई नेकपाले निलम्वन पनि गरेको छ। छानबिनमा सहज होस भनी घटनासँग सम्बन्धित दुवै जनालाई पार्टीको जिम्मेबारीबाट १५ दिनका लागि निलम्वन गरिएको सचिव शाहीले बताए। पलाँता गाउँपालिकाका जनप्रतिनिधि र पार्टीका नेताहरुबीच गत शनिबार कुटाकुट भएको थियो। उक्त घटनामा घाइते भएको पलाँता गाउँपालिका अध्यक्ष लक्ष्मण बम, उनकी पत्नी गोरीकला बम र भतिज गजेन्द्र बमको कर्णाली प्रदेश अस्पताल सुर्खेतमा उपचार भइरहेको छ। पलाँता गाउँपालिका अध्यक्षलाई कुटपिट गर्नेहरुको मुद्दा प्रहरी कार्यालयमा दर्ता नभएको भन्दै पीडितले गुनासो गरेका छन्। गाउँपालिका अध्यक्ष बमका लाई लंकबहादुर बलमे नेकपा पार्टीको बलमा प्रहरीले आफुले दिएको उजुरी नै दर्ता नगरेको बताए। प्रहरीले मुद्दा दर्ता नगरेको भन्दै प्रहरी चौकी थिर्पुमा स्थानीय नागरिकहरुले नाराबाजी गरेका छन्। सत्ताको आडमा प्रहरीले पीडितको कुरा नसुनेको उनीहरुको आरोप छ। यता जिल्ला प्रहरी कार्यालय प्रमूख डिएसपी श्यामबाबु ओलीयाले पलाँताको घटनाको बिषयमा अनुसन्धान भइरहेको बताउँदै राजनीतिक केस भएकाले मुद्धा दर्ता नभएको बताए। उनले प्रक्रिया पुगेपछि मुद्दा दर्ता हुने बताए।"
बुटवलका डीएसपी भीमलाल भट्टराईलाई प्रमुखको जिम्मेवारीबाट हटाइयो,"भैरहवा : रुपन्देहीको इलाका प्रहरी कार्यालय बुटवलका प्रमुख डीएसपी भीमलाल भट्टराईलाई कार्यालय प्रमुखको जिम्मेवारीबाट हटाइएको छ। प्रदेश पाँचका प्रहरी प्रमुख डीआइजी रविन्द्रबहादुर धानुकले कारवाहीस्वरुप बुधबारबाट उनलाई कार्यालय प्रमुखको जिम्मेवारीबाट हटाएर प्रदेश प्रहरी कार्यालय दाङमा तानेका छन् । केही विषयमा बुझ्नु पर्ने भएकाले अनुसन्धानका लागि बुटवलका डीएसपीलाई प्रदेश प्रहरी कार्यालयमा तानिएको प्रदेश पाँचका डीआइजी धानुकले बताए । महामारीमा पनि डीएसपीले गम्भीरतापूर्वक जिम्मेवारी निर्वाह नगरेको, माथिल्ला अधिकृतको आदेशलाई समेत वेवास्ता गर्दै आएको र ड्यूटीमा मादक पदार्थ सेवन गरेको पाइएपछि अनुसन्धान गरेर कारवाही गर्नका लागि उनलाई प्रदेशमा तानिएको प्रहरी स्रोतले जानकारी दिएको छ।"
लकडाउन पीडितलाई पत्रकारको राहत,"मुगु : कोरोना भाइरस रोकथाम तथा नियन्त्रणका लागि चैत्र ११ गते देखि लागू भएको लकडाउनका कारण बिहान बेलुकी छाक टार्न समस्यामा परेकालाई राहत उपलब्ध भएको छ। विदेशमा रहेका नेपाली फोटो पत्रकारको आर्थिक सहयोगमा राहत वितरण गरिएको हो। छाँयानाथ रारा नगरपालिका१ देखि १४ वडाका ५६ जना अपांग, एकल महिला, र पिपन्न परिवारलाई हाल नाइजेरियामा रहेका स्टोरिज अफ नेपालका नेपाली फोटो पत्रकार जय देव पौडेलको सहयोगमा १ लाख ७ हजार ८ सय ७५ मूल्य बराबरको राहत उपलब्ध भएको हो। छाँयानाथ रारा नगरपालिका१ देखि १४ वडाका अपांग १७ एकल महिला १९ र १४ जना बेुसाहरा तथा विपन्न प्रति व्यक्ति १५ किलो चामल, चार किलो दाल, एक लिटर खाने तेल, एक किलो नुन र तीन चक्की साबुन घरमै पुगेर वितरण गरेको छाँयानाथ रारा नगरपालिका२ का वडा अध्यक्ष परेक चौलागाईले जानकारी दिए। राहत बुझेपछि छाँयनाथ रारा नगरपालिका५ की नानीभाउ कामीले सहयोगी दातालाई धन्यवाद दिइन्। 'लकडाउनका कारण बिहान बेलुका के खाने समस्या थियो, उनले भनिन्,' केही दिनका लागि भएपनि ठूलो राहत पुग्यो।' सोही नगरपालिका१० कि जनादेवी विकले पनि राहतले आफूलाई ठूलो सहयोग पुगेको बताइन्। लकडाउनमा विपन्न व्यक्तिलाई सानै भएपनि सहयोग गरौं भन्ने भावले रकम जुटाइ खाद्यान्न वितरण गरिएको स्टोरिज अफ नेपालका जयदेब पौडेलले बताए।"
वीरगन्जमा १०४ पत्रकारको स्वाब संकलन,वीरगन्ज : दुईजना पत्रकारमा कोरोनाको संक्रमण भेटिएपछि त्रसित बनेका वीरगन्जका पत्रकारले बुधबार आफै अस्पतालमा पुगेर पीसीआर परीक्षणका लागि स्वाबको नमूना दिएका छन् । पर्सामा मङगलबार एकैदिन थप ५७ कोरोना संक्रमीत भेटिएका थिए । ती मध्ये वीरगन्जका २ पत्रकार पनि छन् । दुवै पत्रकारलाई नारायणी अस्पतालको आइसोलेसन वार्डमा भर्ना गरि सकिएको छ । सँगै काम गर्ने २ सहकर्मीमा पनि कोरोना संक्रमण पुष्टि भएपछि वीरगन्जका थप पत्रकार आतंकित भएका छन्। वीरगन्ज र काठमाडौंका विभिन्न संचारगृहमा कार्यरत पत्रकारले बुधबार नारायणी अस्पतालमा पुगेर परीक्षणका लागि स्वाबको नमूना दिएका हुन् । बुधबार पीसीआर परीक्षणका लागि १ सय ४ जना पत्रकारको स्वाबको नमूना संकलन गरिएको नारायणी अस्पतालका मेसु डाक्टर मदन उपाध्यायले जानकारी दिए । संक्रमीत दुई पत्रकारको परिवारका सदस्यको स्वाब पनि संकलन गरिएको उनले बताए । बुधबार संकलन गरिएका स्वाब रिपोर्ट सम्भवत शुक्रबारसम्म आउने सम्भावना रहेको पनि उनले बताए । मङगलबार संक्रमण पुष्टि भएका २ पत्रकार गत आइतबार वीरगन्जका पत्रकार तिवारी यादवसँग प्रहरीले गरेको दुव्र्यवहारको विरोधमा नेपाल पत्रकार महासंघको अगुवाइमा लगातार ३ दिनसम्म भएको आन्दोलनमा सहभागी थिए । प्रहरीले गरेको दुव्र्यवहारको विरोधमा महासंघको अगुवाइमा गत आइतबार चार दर्जन भन्दा बढी पत्रकार जिल्ला प्रहरी कार्यालयमा भेला भएका थिए । सोमबार र मङगलबार पनि घण्टाघर चोकमा पत्रकारले धर्नासहितको प्रदर्शन गरेका थिए । मङगलबार नै पत्रकार महासंघको अगुवाइमा जिल्ला प्रशासन कार्यालय पर्सामा पुगेर पत्रकारले प्रमुख जिल्ला अधिकारी विष्णु कार्कीलाई ३ दिनको अल्टिमेटमसहित ज्ञापनपत्र पनि बुझाएका थिए । आइतबारदेखि मङगलबारसम्म भएको प्रदर्शन र धर्नासहितको आन्दोलनमा संक्रमीत दुवैजना पत्रकारसँगसँगै अरु पत्रकार सहभागी भएकाले अरुमा पनि संक्रमण फैलिएको हुनसक्ने आशंका गरिएको छ ।
"भारतीय विस्तारवादको विरोध, ५ पक्राउ","भोजपुर : भारतले लिपुलेक र कालापानी क्षेत्रमा जथाभावी सडक बनाएको भन्दै विरोध गर्ने प्रदर्शनकारीलाई प्रहरीले पक्राउ गरेको छ । नेपाली भूमि मिचेको विरोध गर्दै भोजपुरे देशभक्त राष्ट्रवादी जनपक्षीय युवा समुहका प्रदर्शनकारीलाई प्रहरीले नियन्त्रणमा लिएको हो । पक्राउ पर्नेमा सोही समुहका संयोजक गोपाल मोक्तान, पर्शुराम तिवारी, फविन्द्र प्रधान, कमलजंग बस्नेत र पावीहाङ राईलाई प्रहरीले पक्राउ गरेको छ । बुधबार भोजपुर सदरमुकामको जिरोप्वाईन्टस्थित सो समुहले अतिक्रमण गरेको मातृभूमि फिर्ता गर, कालापनी, लिपुलेक हाम्रो हो भन्ने नारासहित विरोध प्रदर्शन गरेका थिए । देशको सीमा बचाउ अभियानमा लागेका उनीहरुलाई सरकारले बलपूर्वक पक्राउ गरेको आरोप लगाएका छन् । शान्तिपूर्वक विरोध प्रदर्शन गर्दा पनि प्रहरीले बलपूर्वक पक्राउ गरेको संयोजक गोपाल मोक्तानले आरोप लगाए । यता प्रहरीले उनीहरुलाई लकडाउनको अवज्ञा गर्दै सरकार विरोधी प्रदर्शन गरेकाले नियन्त्रणमा लिएको बताएको छ । जिल्ला प्रहरी कार्यालय भोजपुरका ईन्सपेक्टर पाण्डव राजवंशीले भने, लकडाउन र सरकार विरोधी गतिविधी गर्नुभएकोले गृहमन्त्रालयको निर्देशन पालना गर्न उहाँहरुलाई नियन्त्रणमा लिएका हौँ।"
म्याद नाघेका सामान बजारमा छ्याप्छ्याप्ती,"झापा : जिल्लाका किराना पसल, डिपार्टमेन्टल स्टोर, औषधी पसलसहरुले बच्चाहरुले खाने लिटोदेखि औषधीजन्य सामाग्री मिति नाघेका बिक्री वितरण गर्दै आएको भेटिएको छ । जिल्ला स्तरीय आपूर्ति व्यवस्था अनुगमन सहजीकरण तथा नियन्त्रण टोलीले अनुगमन गर्दा लापरवाहीको पराकाष्ठा देखिएको झापाका सहायक प्रमुख जिल्ला अधिकारी राजकुमार राईले जानकारी दिए । उनले भने, औषधी पसलमा म्याद नाघेका पानीका बोतलसमेत भेटियो ।सहायक प्रमुख जिल्ला अधिकारीको संयोजकत्वमा गठित उक्त टोलीले झापाका १५ वटै स्थानीय तहका एक सय २२ वटा किराना खाद्यान्न पसल र औषधी पसलहरुमा अनुगमन गरेको थियो । सन् २०१३ सम्म म्याद भएका खाद्य पदार्थसमेत बिक्रीवितरण गरेको भेटिएको राईले बताए । उनले भने, म्याद नाघेका सामाग्रीहरु जिल्लाका मुख्य शहरी क्षेत्रमा भन्दा ग्रामीण भेगका पसलहरुमा एउटा किन्दा अर्को सित्तैमा भन्ने स्किम ल्याएर बिक्री गरिएको छ । जिल्लाका गौरिगञ्ज, बाह्रदशी, कचनकवल, झापा गाउँपालिका, भद्रपुर नगरपालिकाका विभिन्न स्थानको अनुगमनका क्रममा म्याद नाघेका सामान धेरै भेटिएको राईले जानकारी दिए । उनका अनुसार, लक डाउन सुरु भएपश्चात खाद्यान्न पसल सीमित समयमा खोल्न पाउने नियम अनुसार झनै खाद्यान्न पसलहरुले लापरवाही गरेको देखिएको छ । बच्चाले खाने अति आवश्यक सामाग्री पनि म्याद नाघेका बेचेको देखियो । म्याद गएका सामान बेच्दै आएका गौरिगञ्ज गाउँपालिका भारतीय सीमानजिकै होलसेल किराना पसल सञ्चालन गरेर बसेका स्थानीय व्यावसायी रमेश ठाकुर भन्छन्, हामीले सामानको मिति हेर्नुपर्छ भनेर कहिल्यै ध्यान दिएनौँ । स्थानीय ग्राहकले पनि कहिले कहीं खबरदारी गरिदिनुभएन । उनले भने, 'अब सचेत हुनेछौँ । बाह्दशी गाउँपालिकाकी उपाध्यक्ष रत्ना राजबंशी भन्छिन्, यतिसम्म लापर्वाही ढङ्गले सामान किनबेच गर्छन् व्यापारीले भन्ने थाहा थिएन । एक, दुई वर्षअघि म्याद नाघेको सामान अझै पनि उही मूल्यमा बेचिरहेका छन् । अब हामी स्थानीय तहकै प्रयासमा पनि अनुगमनलाई तीव्रता दिने छौँ । 'व्यापारीहरुसँग सामान खरिद बिक्रीको बिल पनि छैन', अनुगमनको क्रममा रहेका जिल्ला प्रशासन कार्यालयकै अधिकृत यदुनन्दन दाहाल भन्छन्, देख्दा होलसेल पसल देखिन्छ । खातापाता केही छैन । कसैको धन्दा नै म्याद नाघेका सामान ल्याएर स्किम अफर राखेर बिक्रि गर्ने हुने रैछ । अनुगमनका क्रममा म्याद नाघेका सामान बिक्री गर्ने, मनपरी मूल्य वृद्धि गर्ने, खातापाता नदेखाउने, र बिक्रीवितरणको हिसाब देखाउन नसक्नेलाई अवस्था हेरेर पाँचदेखि २० हजारसम्म जरिवाना लिइएको सहायक प्रमुख जिल्ला अधिकारी राईले अन्नपूर्णसँग भने । अनुगमन टोलीले बजार अनुगमनबाट यो बिचमा कारबाही स्वरुप ३ लाख रुपैँया राजस्वसमेत उठाएको छ । राईका अनुसार लापरबाही गर्ने व्यापारीलाई उपभोक्ता संरक्षण ऐन २०७५ प्रदेश बजार अनुगमन नियमावली २०७६ लाई टेकेर पहिलो चरणमा सामान्य कारबाही गरिएको छ ।"
राहत बाँड्दा मजदुर छुटे,"विराटनगर : लकडाउनको दोस्रो सातादेखि मोरङका विभिन्न स्थानमा राहत बाँड्न सुरु भयो। सुरुआतमा केही संघसंस्थाले विपन्न बस्ती पुगेर राहत बाँड्न थालेपछि प्रत्येक स्थानीय तहले राहत बाँड्ने लहर नै चलाए। लकडाउनको दोस्रो साता चलिरहँदा अधिकांश तहले एकपटक राहत वितरण गरिसकेका थिए। राहत वितरणकै समयमा मजदुर, विपन्न र कम आय भएका नागरिक छुुटेको गुनासो बढी थियो। त्यसको लेखाजोखा कुनै तहले पुनः गरेनन्। अहिले लकडाउन लम्बिएर जेठसम्म पुग्दा मोरङमा राहत नपाएको र पहिले दिएको पनि सकिएको भन्दै आन्दोलन सुरु भएको छ। बुधबार राहत माग्दै विराटनगर १५ का स्थानीयवासीले मध्यसडक नै अवरोध गरे। पहिले कमाएको र जोगिएकाले खान पुगेकै थियो, त्यतिखेर बाँडेको ठाउँमा भीड र नाम छैन भन्दा राहत लिइएन, अहिले चाहिएको बेला कसैले बाँड्दैन, विराटनगर १५ का स्थानीय रामजी सदा भन्छन् राहत पनि फोटोकै लागि मात्रै दिए जस्तो गरे। रामजीजस्तै हजारौं मजदुर र विपन्न परिवारको अहिले घरमा खाने अन्न सकिएको छ, किन्न रकम पनि छैन। पहिले जताततै बाँडेको सुनियो अहिले न त राहत न त पैसा केले पेट पाल्ने ? , विराटनगर १५ कै मुर्मु राजवंशी प्रश्न गर्छन्। प्रदेश १ को राजधानी भए पनि मोरङको सबैभन्दा धेरै मजदुर बस्ने स्थान पनि विराटनगर नै हो। व्यापारी र धनी परिवारको घर धेरै भए पनि डेरा बस्नेदेखी सुकुम्वासी र नहर किनारमा बस्ने नागरिकको संख्या पनि विराटनगरमा उच्च छ। घरधनीलाई दिए, हामीले माग्दा डेरा बस्नेलाई होइन भने, विराटनगर २ मा भाडामा बसेका मजदुर किसनदेव यादव भन्छन्, हामी डेरा बस्नेले कहाँ माग्ने ? डाक्टरले राहत पाएको तर मजदुरले नपाएको भन्दै महानगरको सामाजिक सञ्जालमा भएको चर्को आलोचना अझै सेलाएको छैन। बुधबार राहत माग्दै सडक अवरोध गर्ने विराटनगर १५ का स्थानीयवासी महानगरपालिकाले पहिलो चरणमा वितरण गरेको १२ किलो चामल, तेल आलु एक सातामै सकिएर भोकै भएको गुनासो पोख्छन्। उनीहरूले चाहिएको बेला राहत नदिएको भन्दै महानगरको कार्यालय पनि घेराउ गरे। सडक अवरोधले खाद्यान्न बोकेका सवारी दिनभर बीचमै रोकिए। महानगरले समय नभई र राहत दिनैपर्नेको तथ्यांक संकलनमा ध्यान नदिँदा यस्तो समस्या देखिएको हो। लकडाउन भएको एक महिनासम्म वडाको तथ्यांक लिएर त्यसपछि एक महिना पुग्ने गरी दिनुपर्ने हो तर त्यसो भएन, राहत वितरणलाई नियालिरहेका स्थानीय बुद्धिजीवी गजेन्द्र कार्की बताउँछन्। विराटनगरको जनसंख्या २ लाख १५ हजार हाराहारी मानिन्छ। यो ५१ हजार पाँच सय ४२ घरधुरीको जनसंख्या हो। महानगरले पहिलो चरणमा २६ हजार परिवारलाई राहत वितरण गरेको थियो। यो तथ्यांक हेर्दा विराटनगरका आधाभन्दा बढी परिवारले राहत पाएको देखाउँछ। तर, ती सबै राहत घर धनीले पाएको मजदुर र विपन्न परिवार दाबी गर्छन्। महानगरले राहत पाउनेको तथ्यांक संकलन गरे पनि हुँदा खाने भन्दा हुने खानेको विवरण धेरै भएको गुनासो विराटनगर ४ का सुकुलाल चौधरीले गुनासो पोखे। हामी मजदुरी गरेर खानेको घरमा चामल सकियो। पैसा छैन, राहत लिन जाँदा नाम छैन भन्छन् त कतै नागरिकता पनि खोज्छन्। विवरण हेरेको घरधनीको विवरण छ, चौधरीले भने। वडा नम्बर ४ मा एक भेटेरेनरी चिकित्सकले पनि राहत बुझेको तर त्यसै वडाका धेरै मजदुर राहतबाट छुटेको चौधरीले बताए। महानगरले बनाएको सिटी प्रोफाइलमा ५१ हजार पाँच सय ४२ घरधुरी विराटनगरमा देखिएका छन्। तीमध्ये करिब २४ प्रतिशत गरिबीको रेखामुनि रहेको तथ्यांक छ। कतिपय वडाले घरधुरीभन्दा बढी जनसंख्या निकालेर राहत वितरण गरिरहेका छन्। सिटी प्रोफाइलको तथ्यांक अनुसार वडा नम्बर १५ मा दुई हजार दुई सय ५७ घरधुरी छन्। तर, महानगरले सोही वडामा दुई हजार तीन सय ८९ जनालाई राहत वितरण गर्ने तयारी गरेको छ। त्यस्तै, वडा नम्बर ६ मा दुई हजार आठ सय ५३ घरधुरी रहेकोमा तीन हजार दुई सय ९६ जनालाई राहत वितरण गरिएको छ। महानगरका जनप्रतिनिधि भने वडादेखि नै सर्वदलीय संयन्त्र बनाएर राहत पाउनेको तथ्यांक संकलन गरेकाले सोही अनुसार वितरणको प्रकृया मिलाइएको तर्क गर्छन्। सर्वदलीय संयन्त्र बनाएर राहत वितरण गर्ने तथ्यांक आएको हो, त्यसलाई आधार मान्नै पर्यो, महानगरका मेयर भीम पराजुली भन्छन्। उनले शुक्रबार पुनः बैठक बसेर दोस्रो चरणको राहत वितरण गर्ने बताए। महानगरले राहत वितरण गर्नुपर्नेको नाम संकलन गरे पनि तिनको पेशा, व्यवसाय र अवस्थामा भने चासो नराख्दा वास्तविक परिवार छुटेका हुन्।"
गल्याङ्ले अन्यत्रबाट तरकारी ल्याउन नदिने,"स्याङ्जा : गल्याङ नगरपालिकामा अन्यत्रबाट तरकारी ल्याउन नपाइने भएको छ। नगरपालिकाभन्दा बाहिरबाट तरकारी ल्याउनलाई निषेध गर्ने नगरपालिकाले जनाएको छ। कोरोना भाइरस संक्रमणका जोखिम दिनप्रतिदिन बढ्दै गएकाले नगरपालिकाले बाहिरबाट तरकारी ल्याउन प्रतिबन्ध लगाउने निर्णय गरेको हो। नगरभित्र उत्पादित तरकारी व्यवस्थापन गर्नका लागि यस्तो निर्णय गरेको प्रमुख भुपराज अधिकारीले जानकारी दिए। तरकारी ढुवानी गर्दा पनि संक्रमणको जोखिम बढ्न सक्छ, प्रमुख अधिकारीले भने, नगर बाहिरबाट तरकारी ढुवानी गर्न दिदैनौं। नगरपालिकाले सूचना जारी गरी नगरभित्र उत्पादित तरकारी खरिद बिक्रीका लागि व्यवस्था मिलाएकोे छ। तुलसीभन्ज्याङ् साना किसान कृषि सहकारी संस्थासँग समन्वयगरी तरकारी खरिद, बिक्री वितरणमा नगरपालिकाले समन्वय गरेको जनाएको छ। गल्याङ नगरपालिका स्याङजा र पाल्पा जिल्लाको सिमा नाकामा पर्दछ। प्रदेश ५ र गण्डकी प्रदेशको प्रमुख सिमा नाका राम्दी गल्याङ नगरपालिका भित्र नै पर्दछ। नगरपालिकको निर्णयलाई पूर्ण रुपमा कार्यान्वयन गर्न सके कोरोना भाइरस संक्रमण नियन्त्रणमा सहयोग पुग्ने नगरबासी उमा श्रेष्ठ भन्छिन्।"
बागलुङबाट यसरी गएका थिए पर्साका १४ संक्रमित,"बागलुङ : जिल्लाबाट घर गएका मजदुरमा कोरोना संक्रमण पुष्टि भएपछि बागलुङमा फेरि कोरोना संक्रमणको जोखिम बढेको छ। मंगलबार पर्साको छिपहरमाई गाउँपालिकाको क्वारेन्टाइनमा बसेका ६२ जना मध्ये १४ जनामा कोरोना संक्रमण पुष्टि भएको थियो। उनीहरु सबै बागलुङको गलकोट नगरपालिकाबाट गएको थाहा भएपछि कन्ट्याक्ट ट्रेसिङ तीव्र पारिएको छ। यस क्रममा संक्रमित मजदुरको समूहलाई छोड्न गएका बसका चालक, सहचालकसहित चार जनालाई रामरेखा स्थित क्वारेन्टाइनमा राखिएको छ। उनीहरुको स्वाब समेत संकलन गरिएको र बुधबार नै पीसीआर परीक्षणका लागि पोखरा पठाइने स्वास्थ्य कार्यालय बागलुङका प्रमुख सुरज गुरौले जानकारी दिए। पर्साका स्वास्थ्य कार्यालय प्रमुखसँग छलफल गरी कन्ट्याक्ट ट्रेसिङको काम गरिरहेका छौँ, जनस्वास्थ्य अधिकृत गुरौले भनेयसबाहेक भारत, बुटवल लगायतका स्थानबाट आएका एक दर्जन बढीको स्वाब संकलन गरेर परीक्षणका लागि पठाउने तयारीमा छौं। गलकोट क्षेत्रमा उनीहरुसँग सम्पर्क भएका व्यक्तिहरुका बारेमा समेत खोजी शुरु गरिएको गुरौले जानकारी दिए। गलकोटमा मजदुरी गर्दै आएका उनीहरुलाई गत बैशाख ११ गते गलकोट नगरपालिकाले दुई वटा बसको व्यवस्था गरी घर पठाएको थियो। गलकोट नगरपालिकाको हरिचौर, मल्म, हटिया, नरेठाटी लगायतका क्षेत्रमा प्राथमिक स्वास्थ्य केन्द्र, घर निर्माण, फर्निचर, खानेपानी लगायतका योजनामा काम गर्दै आएका उनीहरुले पटकपटक आग्रह गरेपछि सवारी पास बनाएर बस पठाएको गलकोट नगरपालिकाका मेयर भरत शर्मा गैरेले जानकारी दिए। हामीले राहत पनि दियौ, खानाको समस्या भए हामी व्यवस्थापन गर्छौं, यो बेला नजानुस् भनेर अनुरोध गरेका थियौ, उनले भने, उनीहरुले जाने अडान नछोडेपछि गाडी र पासको व्यवस्था गरेर पठाएका हौँ। गलकोटबाट बसमा गएका उनीहरूलाई पोखरा पुगेपछि कास्की प्रशासनले रोकेको थियो। अलपत्र परेपछि उनीहरूले पर्सा छिपहरमाई गाउँपालिका अध्यक्ष मनोजकुमार गुम्तालाई सम्पर्क गरी उद्धारका लागि आग्रह गरेका थिए। बाटोमा दुई दिनदेखि अलपत्र परेको भनी फोनमार्फत जानकारी गराउनु भयो, गाउँपालिकाका अध्यक्ष गुप्ताले भने, जिल्ला प्रशासनसँग समन्वय गर्दा सबै तपाईको गाउँपालिकाको हुनुहुन्छ, क्वारेन्टाइनको व्यवस्था गर्ने भए पठाउँछौं भन्ने कुरा भयो, हामीले सवै व्यवस्था गर्छौ भनेपछि ल्याइएको हो। चैत्र तेस्रो साता बेल्जियमबाट फर्किएका बाग्लुङका दुई जनामा कोरोना संक्रमण देखिएपछि त्रास सिर्जना भएको थियो। बैशाख दोस्रो साता बानपा ३ की ६५ वर्षीय मनकुमारी पौडेल र बानपा ४ की १९ वर्षीया अंशु सापकोटा दुवै निको भएर घर फर्किएपछि बागलुङबासी भयमुक्त थिए। पछिल्ला दुई दिन बजारमा गाडी र मानिसको चहलपहल बढेको थियो। तर पर्सामा जिल्लाबाट गएका मजदुरमा संक्रमण भेटिएको खबर छि पुनः लकडाउनलाई कडाइ गरिएकोे प्रमुख जिल्ला अधिकारी गौलोचन शैजुले जानकारी दिए। यहाँबाट गएको मजदुरमा संक्रमण कसरी भयो ? भन्ने पुष्टि हुन बाँकी छ, प्रजिअ शैजुले भने, हामी अलर्ट अवस्थामा बस्नुपर्ने भएको छ।"
भारतीय अतिक्रमणको विरोध गर्दा जनमोर्चाका ८ नेता कार्यकर्ता पक्राउ,"तानसेन : पाल्पामा प्रहरीले ८ जना राष्ट्रिय जनमोर्चा नेपालका नेता तथा कार्यकर्ता पक्राउ गरेको छ। जिल्ला प्रशासन कार्यालय अगाडी निषेधित क्षेत्रमा भारतीय सीमा हस्तक्षेपविरुद्ध विरोध गरेको अभियोगमा पाल्पा प्रहरीले ८ जना राष्ट्रिय जनमोर्चा नेता कार्यकर्ता पक्राउ गरेको हो। जिल्ला प्रशासन अगाडी विरोध गर्न नपाइने भन्दै प्रहरी तथा सशस्त्र प्रहरीले रोक्न खोज्दा राष्ट्रिय जनमोर्चा नेता तथा कार्यकर्ताले हामीले गृहमन्त्रालयलाई आफ्नो कुरा भन्न पाउने पर्ने भन्दै भारतविरुद्ध नाराबाजी गर्दा प्रहरीले उनीहरु लाई गिरफ्तार गरेको हो। पक्राउ पर्नेहरुमा राष्ट्रिय जनमोर्चा नेपालका केन्द्रीय सदस्य सोम कुमार कार्की, अखिल नेपाल युवक संघका केन्द्रीय अध्यक्ष अनिल किशोर घिमिरे, राष्ट्रिय जनमोर्चा पाल्पाका अध्यक्ष विशाल दर्लामी, जिल्ला कोषाध्यक्ष टिकाराम पौडेल, जिल्ला सदस्य नर्मती सिंजाली, अखिल छैटोका केन्द्रीय सदस्य सुदिप पौडेल, जिल्ला सदस्य विष्णु नेपाली र अखिल छैटौंका जिल्ला सदस्य सुमन पौडेल रहेका छन्। पक्राउ परेका सबै नेता तथा कार्यकर्ताहरुलाई जिल्ला प्रहरी कार्यालय पाल्पामा राखिएको छ। निषेधित क्षेत्रमा विरोध कार्यक्रम गरेकोले उनीहरुलाई पक्राउ गरेको प्रहरी उपरिक्षक दिपेन्द्र जिसीले बताए।"
संक्रमितले निदान अस्पताल टेकेकी छैनन्,"ललितपुर : ललितपुरको पुल्चोकस्थित आरोग्य प्रतिष्ठानमा प्रहरीले सिल गरेको छ। केही दिनअघि सुनसरीको झुम्काबाट भक्तपुर आएकी नर्समा कोरोना संक्रमण रहेको मंगलबार पुष्टि भएको थियो। ती नर्सको सम्पर्कमा रहेकाको खोजी गर्दा उनकी साथीले आरोग्य प्रतिष्ठानमा काम गरेको देखिएपछि आरोग्य प्रतिष्ठान सिल गरिएको हो। यता स्वास्थ कार्यालय ललितपुरले भने ती स्टाफले निदान अस्पतालमा पाइलासमेत नराखेको जानकारी दिएको छ। स्वास्थ कार्यालयका प्रमुख खगेश्वर गेलालका अनुसार उनी चैत्र ९ गते सुनसरी गएर वैशाख २९ गते फर्किएकी हुन्। फर्केर आएपछि पुन जागिरमा फर्किनका लागि अस्पतालमा सम्पर्क गरेकी थिइन्। तर अस्पतालले उनी तराईबाट आएको कारण कोरोना परीक्षण गराएर मात्र काममा आउन सुझाएको थियो। त्यसपछि उनले आफू कार्यरत अस्पतालको एम्बुलेन्स बोलाएर भक्तपुरबाट सिधै टेकु पुगेकी थिइन्। उनी काममा फर्किन मात्र खोजेकी हुन, गेलालले भने, निदानमा पाइलासमेत राखेकी छैनन। उनको २९ गते स्वाब परीक्षण गरेको र ३० गते पोजिटिभ रिपोर्ट आएको गेलालले बताए। उनले प्रयोग गरेको एम्बुलेन्सको सम्बन्धमा थप खोजी भइरहेको उनको भनाइ छ। एम्बुलेन्स चालक ४० वर्षीय व्यक्ति रामकोटमा बस्थे। हालसम्म एम्बुलेन्समा कोको चढे भनेर उनीहरुको विवरण संकलन गरिएको छ। गेलालका अनुसार करिब ८० जनाले उक्त एम्बुलेन्स प्रयोग गरेको देखिएको छ। कहिलेकाही अन्य कर्मचारीले पनि एम्बुलेन्स प्रयोग गरेको देखिएको छ। अस्पतालमा म्यानेजरको रुपमा कार्यरत रामेछापका ३२ वर्षीय पुरुष र ड्राइभरलाई क्वारेन्टाइनमा राखेर परीक्षण गरिने बताए। सम्पर्कमा रहेका सबैलाई परीवारबाट अलग रहेर होम क्वारेन्टाइनमा बस्ने सुविधा दिइएको छ। तर एम्बुलेन्स चालकलाई पाटन अस्पतालमा राख्ने निर्णय भएको उनले जनाए। धेरैले अस्पतालको क्वारेन्टाइनमा बस्ने चाहना देखाएका छन्। बुधबार विभिन्न सिलसिलामा अस्पताल पुगेका अन्य करीब ८० जनाको पनि कन्ट्र्याक ट्रेसिङ गरिने उनले जनाए। गेलालले भने, सबैले क्वारेन्टाइनमा बस्नु पर्छ नत्र जोखिम हुनसक्छ।कोरोनाको भाइरस विकास हुनलाई कम्तिमा एक साता लाग्ने भएकाले जेठ ३ गतेसम्म कुरेर परीक्षण गर्ने उनको भनाइ छ।"
आर्यघाटमा ओली र मोदीको पुत्ला दहन,"फिदिम : नेपाल विद्यार्थी संघ पाँचथरले प्रधानमन्त्री केपी शर्मा ओली र भारतीय प्रधानमन्त्री नरेन्द्र मोदीको पुत्ला दहन गरेको छ। भारतले नेपाली भूमी हडप्दापनि सरकार नबोलेको भन्दै नेविसंघले बुधबार दिउँसो हेँवाखोलाको आर्यघाटमा दुई देशका प्रधानमन्त्रीको पुत्ला दहन गरेको हो। फिदिम बजारमा दुई प्रधानमन्त्रीको पुत्ला बनाएर अत्यैष्टिका लागि आर्यघाट लगिएको नेबिसंघ पाँचथरका अध्यक्ष तुलसी आचार्यले बताए। पुत्ला यात्रासहित आर्यघाटमा पुगेर अत्येष्टि गरिएको हो,आचार्यले भने मिचाहा छिमेकी देशका प्रधानमन्त्री र सीमा मिच्दा पनि नबोल्ने प्रधानमन्त्री हामीलाई चाहिएको छैन्। पुत्ला दहन कार्यक्रममा विद्यार्थीहरुले नाराबाजी समेत गरेका थिए। उनीहरुले लिपुलेक, कालापानी, लिम्पियाधुरालगायत मिचिएका भूभाग तत्काल फिर्ता नगरे आन्दोलनको आँधीभेरी ल्याउने घोषणा गरे।"
दैलेखका सय जनाको पीसीआर रिपोर्ट नेगेटिभ,"दैलेख : दैलेखमा एक सय जनाको पीसीआर प्रविधिबाट कोरोना परीक्षण गरिएको छ। स्वाब संकलन गरि पठाइएको एक सय जनाकै रिपोर्ट नेगेटिभ आएको स्वास्थ्य सेवा कार्यालय दैलेखले जनाएको छ। नारायण नगरपालिका र स्वास्थ्य सेवा कार्यालयमा गरी १५, दुल्लु नगरपालिकाका ९, आठबीस नगरपालिकाका २७, चामुण्डाविन्द्रासैनी नगरपालिकाका १७, नौमूले गाउँपालिका ९, भगवतीमाई गाउँपालिकाका ७, डुङ्गेश्वर गाउँपालिकाका ७ र ठाटीकाँध गाउँपालिकाका ९ जनाको पीसीआर प्रविधिबाट परीक्षण गरिएको स्वास्थ्य सेवा कार्यालय दैलेखका खोप अधिकृत तथा कोभिड१९ का फोकल पर्सन थीरप्रसाद रेग्मीले बताए। भारत तथा तेस्रो मुलक र शंकास्पद् ठाउँबाट आएका र क्वारेन्टाइनमा बसेका व्यक्तिहरुको स्वाब संकलन गरिएको थियो। जिल्लामा ८ सय ६० जनाको र्यापिड डाइग्नोस्टिक टेस्ट (आरडीटी) किटबाट कोभिड१९ को एन्टिबडी परीक्षण गरिएको छ। परीक्षण गरिएका सबै जनाको रिर्पोट नेगेटिभ आएको खोप अधिकृत तथा कोभिड१९ का फोकल पर्सन रेग्मीले बताए। उनका अनुसार नारायण नगरपालिका र स्वास्थ्य सेवा कार्यालयमा गरी २ सय ३१, दुल्लु नगरपालिकामा ५१, आठबीस नगरपालिकामा १ सय २०, चामुण्डाविन्द्रासैनी नगरपालिकामा १५, नौमूले गाउँपालिकामा ५६, भगवतीमाई गाउँपालिकामा ८६, महाबु गाउँपालिकामा ४४, भैरबी गाउँपालिकामा ३०, डुङ्गेश्वर गाउँपालिकामा ८६, गुराँस गाउँपालिकामा ७ र ठाटीकाँध गाउँपालिकामा १ सय ३४ जनाको र्यापिड डाइग्नोस्टिक टेस्ट गरिएको हो। पछिल्लो समय जिल्लामा बाहिरबाट व्यापक रुपमा मानिसहरु भित्रिएकोले जिल्ला बाहिरबाट भित्रिएकाहरुलाई लक्षित गरी र्यापिड डाइग्नोस्टिक टेस्ट गरिँदै आएको रेग्मीले बताए। जिल्लामा कोरोनाको शंकास्पद् बिरामी भेटिएको छैन्, रेग्मीले भने। अहिले जिल्लामा जम्मा १ सय २५ वटा आरडिटी किट र पीसीआर परीक्षणका लागि स्वाब संकलन गर्ने भिटीएम ४ सय ५१ वटा मौज्दात रहेको स्वास्थ्य सेवा कार्यालय दैलेखले जनाएको छ।"
कोरोनाको इपिसेन्टर प्रदेश२ : ७ जिल्लाका ९४ संक्रमित,"जनकपुरधाम : प्रदेश२ को सिरहा बाहेक सबै जिल्लामा कोरोना (कोभिड१९) संक्रमित भेटिएको छ। धनुषा र महोत्तरी जिल्ला गरी चार जनाको कोरोना पोजिटिभ रिपोर्ट सार्वजनिक भएको छ। धनुषामा तीन र महोत्तरीमा एक गरी कुल चार जनाको कोरोना पोजिटिभ रिपोर्ट सार्वजनिक भएको हो। प्रदेश २ स्थित कोरोनाको इपिसेन्टर पर्सा ८२, बारा ३, रौतहट ३, सर्लाही १, महोत्तरी १, धनुषा ३, सप्तरीमा १ जनामा कोरोना संक्रमण भेटिएको प्रदेश स्वास्थ्य निर्देशनालयले जनाएको छ। प्रदेश २ को ८ जिल्ला मध्ये सिरहा जिल्लामा हाल सम्म कोरोनाको केश फेला परेको छैन्। मंगलबारसम्म झण्डै ४ हजार पिसिआर स्वायव संकलन गरिएका मध्ये प्रदेशमा ९४ जनामा पोजिटिभ देखिएको छ। संक्रमितहरुलाई जनकपुरधाम स्थित प्रादेशिक अस्पताल, बिरगञ्ज स्थित नारायणी उपक्षेत्रीय अस्पताल, महोत्तरीको जलेश्वर अस्पताल बाराको कलैया अस्पतालमा संक्रमित राख्ने व्यवस्था गरिएको छ। प्रदेशभर १७९ क्वारेन्टाइन सेन्टरमा ४ हजार १ सय ९८ बेड क्षमता छ। जसमा हाल १ हजार ४ सय ६८ जना क्वारेन्टाइनमा छन्। ४ हजार ५ सय २२ जना होम क्वारेन्टाइनमा छन्। आइसोलेशन बेडमा जम्मा ४० जना छन्। प्रदेशभरि आइसोलेसन बेडको क्षमता ३०२ रहेको छ।"
लकडाउनमा परिवार पाल्न नसकेपछि अछामका युवाले गरे भारतमा आत्महत्या,"अछाम : रोजगारीका लागि भारत गएका अछामका एक युवाले आत्महत्या गरेका छन्। विश्वव्यापी फैलिरहेको महामारी कोरोना भाइसका कारण परिवार पाल्न नसकेर उनले आत्महत्याको बाटो रोजेका हुन्। बान्नीगढी जयगढ गाउँपालिका२ जनालीकोटका शेरे हुड्के ४ वर्षदेखि भारतको राजकोटमा नोकरी गर्दै आएका थिए । उनको ६ जनाको परिवार गुजरात राज्यको राजकोट सहरमा बस्दै आएको थियो। हुड्केको परिवार मालिकको घरमा बस्थ्यो । अहिले विश्वभरी फैलिएको कोरोना भाइरसका कारण लकडाउनपछि काम बिहीन भएका हुड्केलाई साँझ बिहानको छाक टार्ने मुस्किल पर्यो। त्यसमाथि पनि मालिकले पटकपटक घर छोड्न चेतावनी दिन थाल्यो। एकातिर भोकको चिन्ता अर्कोतिर लकडाउनमा बस्ने ठेगाना नभएपछि यही वैशाख २८ गते उनले आत्महत्या गरे । परिवार पाल्न नसक्ने भएपछि बाध्य भएर आत्महत्या गरेको मृतकका अंकल झपट हुड्केले बताए। उनले भने, 'रोगको चिन्ताभन्दा पनि भोकको सुर्ताले आत्महत्या गरेको हो, हामीजस्ता दु:खी गरिबका लागि कोही छैन, परिवारको बिचल्ली छ, कसरी खुवाउने, कहाँ लगेर जाने ?' अहिले राजकोटमा मृतक हुड्केकी श्रीमती मन्न देवी, ३ छोरी र एक छोराको बिचल्ली भएको छ । कोरोना भाइरसका कारण लकडाउन भएपछि भारतमा रहेका अछामीको बिचल्ली भएको छ । जनालीकोटका वडाध्यक्ष नेत्र साउदले मृतकका परिवारलाई गाउँ ल्याउन पहल भइरहेको बताए । उनले भने,' हाम्रो पहुँच त्यहाँसम्म पुग्दैन, संघीय र प्रदेश सरकारलाई आग्रह गरेको छु, अहिले १५ हजार (भारु) रकम मृतकका परिवारलाई दिएका छौं, उनीहरुले रकम पाइसकेका छन्, यसले केही राहत हुनेछ ।' अछामका अधिकांश परिवारको घरको चुलो भारतको कमाईबाट बल्ने गर्छ । भारतको रोजगारमा निर्भर रहेका यहाँका धेरै जस्तो परिवार भारतका विभिन्न सहरमा बस्दै आएका छन् । अछामका स्थानीय तहले स्थानीय स्तरमै रोजगारको व्यवस्था गर्ने भनेपनि यहाँका अधिकांश पुरुष अझै पनि भारत जानुपर्ने बाध्य छन्।स्थानीय तहको तंथाकअनुसार जिल्लामा चैत १ गते यता कोरोनाका कारण काम बिहीन भएपछि ३ हजार ३ सय २१ जना भारत तथा तेस्रो मुलुकबाट भित्रिएका छन् । मेल्लेख गाउँपालिकामा ५७४, रामारोशन गाउँपालिकामा २४७,पञ्चदेवल बिनायक नगरपालिकामा १२० चौरपाटी गाउँपालिकामा ९०,ढकारी गाउँपालिकामा ६१९ तुर्माखाँद गाउँपालिकामा ३९०, कमलबजार नगरपालिकामा २१४,मंगलसेन नगरपालिकामा ६२२, बान्नीगढी जयगढ गाउँपालिकामा २९९, साँफेबगर नगरपालिमा १४३ भारतबाट भित्रिएका छन् ।"
क्वारेन्टाइन व्यवस्थापनकै बजेट आएन,"इलाम : आठ सय ८० वेडको क्वारेन्टाइन बनाउने तयारीमा जुटेका इलामका स्थानीय सरकारले प्रदेश १ को आन्तरिक मामिला तथा कानुन मन्त्रालय समक्ष बजेटको माग गरे पनि त्यो रकम नपाएको जनाएका छन्। बैशाख ७ मा बसेको विपद व्यवस्थापन केन्द्रको बैठकले आठ सय ८० वेर्ड निर्माण र खानाको व्यवस्थापनका लागि मन्त्रालयसँग ६८ लाख ९४ हजार ४८० रुपयाँ माग गरे पनि कुनै रकम नआएको केन्द्रले जनाएको छ। जिल्ला प्रशासन कार्यालय इलामका सूचना अधिकारी सफल पोर्तेलले मन्त्रालयले प्रकृयामा रहेको जानकारी गराए पनि बजेट प्राप्त नभएको बताए। उनले तत्काललाई स्थानीय तहहरुले नै बजेटको व्यवस्था गरेर काम चलाई रहेको उनले बताए। स्थानीय तहहरुले स्थापना गरेको कोष मार्फट क्वारेन्टाइन व्यवस्थापन गरेको तहहरुले जनाएका छन्। केन्द्रको मंगलबार बसेको बैठकले जिल्लाका दश स्थानीय तहमा २ हजार वेडको क्वारेन्टाइन बनाउने निर्णय गरेको छ। केन्द्रले क्वारेन्टाइन निर्माण र खाना सहितमा १ करोड ५० लाख लाग्ने भन्दै प्रदेश सरकारसंग सो रकम माग गरेको पोर्तेलले जानकारी दिए। केन्द्रले जिल्ला बाहिर रहेका करिब ५ हजारको सख्यामा जिल्ला प्रवेश गर्ने तेस्रो मुलुक, भारतसहितमा रहेका नागरिकको परिक्षणका लागि स्वास्थ्य सामग्री नरहेको भन्दै आरडिटि किट, थर्मल गन, पिपिइ, सेनेटाइजर, माक्स, ग्लोब्स लगायतका सामग्री उपलव्ध गराउन प्रदेशको सामाजीक विकास मन्त्रालयमा माग गरेको पोर्तेलले जानकारी दिए।"
राहतमा चामलको सट्टा मकै,"जाजरकोट : लकडाउनका कारण समस्यमा परेका मजदुर तथा विपन्नलाई बारेकोट गाउँपालिकाले चामलको साटो स्थानीय स्तरमै उत्पादित मकै राहत वितरण गरेको छ । अति दुर्गम बारेकोटमा चामल पाउन मुस्किल भएपछि गाउँपालिकाले मकै राहत दिएको हो । गाउँमै रहेको मकै किनेर प्रति व्यक्ति पाँच पाथीका दरले मकै राहत उपलब्ध गराएको गाउँपालिका अध्यक्ष महेन्द्र शाहले बताए । सम्बन्धित वडाले आफ्नै वडा वा अर्को वडाबाट मकै किनेर विपन्न तथा मजदुरको पहिचान गरी प्रति व्यक्ति पाँच पाथी मकै, प्रतिपरिवार एक पोका तेल र एक केजी नुन उपलब्ध गराइएको छ। कम्तिमा एक महिनाका लागि पुग्ने एक हजार ८५ परिवारलाई खाद्यान्न वितरण गरिएको अध्यक्ष शाहले बताए ।उनले भने,' लकडाउन लम्बिँदै गयो र मकैले पुगेन भने मात्र चामल वितरण गरिनेछ।' ढिलै भएपनि राहत पाएपछि विपन्न परिवार खुसी भएका छन् । आफूहरु यतिबेला खाद्य संकटले थलिएको बताउने बारेकोट १ बयालाका प्रेमबहादुर विकले गाउँपालिकाले दिएको राहतले आफ्नो परिवारलाई ठूलो राहत मिलेको बताए।उनको सात जनाको परिवार छ । दैनिक ज्याला मजदुरी गरेर गुजरा चलाउने त्यो परिवार लकडाउनका कारण काममा निस्कन पाएको छैन । राहत पाएपछि उनले भने, 'धेरै दिनदेखि आधा पेट खाएर बाँचेका थियौं, अब बल्ल भोकको स्वास फेर्न पाइने भो।' उनीजस्तै विपन्न तथा मजदुरले गाउँपालिकाको राहतले आफूहरुलाई ठूलै सहयोग पुगेको बताए । बारेकोटमा धान उत्पादन निकै कम हुन्छ। किन्नलाई चामल पनि पाइँदैन । खाद्य तथा व्यापार कम्पनी लिमिटेडको बारेकोट डिपोमा चामल मौज्दात छैन ।गहुँ र जौ पाकेका छैनन् । मकै प्रशस्त उत्पादन हुन्छ तर मकै पशुलाई खुवाउन र जाँड रक्सी बनाउन प्रयोग गर्ने गरिन्छ । स्थानीयरुपमा उत्पादिन अन्न अन्य प्रयोजनमा खेर जाने तर खाद्य संस्थान र तराईको चामलमा भरपर्ने कुरालाई निरुत्साहित गर्न गाउँमै उत्पादिन मकै राहत दिने निर्णय गरिएको अध्यक्ष शाहले बताए । स्थानीय उत्पादनमा जोड दिइरहेको गाउँपालिकाले कृषि उत्पादनमा जोड दिन विशेष अनुदान दिने कार्यक्रम अघि सार्ने तयारी गरेको गाउँपालिकाका निमित्त प्रमुख प्रशासकीय अधिकृत गोविन्द सिंहले बताए । बर्षेनि खाद्य संकटको समाचार आउने बारेकोटमा खाद्य संकट नभएर भात (चामल) संकट भएको सिंहले बताए । भाते बानीमा सुधार गरी स्थानीय अन्न उपयोगमा जोड दिने गाउँपालिकाको नीति रहेको उनले बताए । उनले व्यवसायिक कृषि उत्पादनमा लाग्ने किसानलाई अनुदान समेत प्रदान गरिने बताए ।"
भक्तपुरमा कोरोना संक्रमण : पुरुष सशस्त्र प्रहरी र महिला नर्स,"भक्तपुर : भक्तपुरमा कोरोना भाइरस संक्रमण देखिएका पुरुष सशस्त्र प्रहरी र महिला स्टार्फ नर्स रहेको खुलेको छ। २७ वर्षीय सशस्त्र प्रहरी भक्तपुरको चाँगुनारायण नगरपालिका १ सरस्वतीखेलस्थित सशस्त्र प्रहरीको नीलबाराही गणमा कार्यरत रहेको बुझिएको छ। पुरुष भक्तपुरको दुवाकोटस्थित सशस्त्र प्रहरीको नीलबाराही गणमा कार्यरत रहेकाले उनका बारेमा पूरा विवरण दिइएको छैन। भक्तपुरको जिल्ला प्रशासन कार्यालय र प्रहरी परिसरले उनको विवरणसमेत सार्वजनिक गरेका छैनन्। रामेछाप स्थायी घर भएका उनी कार्यालय समयमा मात्रै गणमा जाने र अरु बेला चाँगुनारायण नगरपालिका १ दुवाकोटमा बनाएको घरमा बस्ने गर्दै आएको बुझिएको छ। त्यस्तै २५ वर्षीया महिला स्टाफ नर्स रहेको र उनी भक्तपुरकै एक निजी अस्पतालमा काम गर्ने बुझिएको छ। हाल मध्यपुर थिमि नगरपालिका ९ स्थित साथीको कोठामा बस्ने उनी सुनसरीको रामधुनी नपा झुम्काकी स्थायी बासिन्दा हुन्। उनी झुम्काबाट दुई दिनअघि मात्रै भक्तपुर पुगेको भक्तपुरकी प्रमुख जिल्ला अधिकारी हुमकला पाण्डेले जानकारी दिइन्। प्रजिअ पाण्डेका अनुसार महिला आफैँ टेकु अस्पताल पुगेकी थिइन्। त्यहाँ नै उनको पीसीआर परीक्षणमा कोरोना भाइरस पोजिटिभ देखिएको हो। त्यस्तै पुरुषको स्वाब भने सशस्त्र प्रहरीले टेकुस्थित राष्ट्रिय जनस्वास्थ्य प्रयोगशाला पठाएको थियो। जसको रिपोर्ट पनि पोजिटिभ देखिएपछि स्वास्थ्य मन्त्रालयले मंगलबार राति प्रेस विज्ञप्ति जारी गर्दै सार्वजनिक गरेको हो। अहिले संक्रमित देखिएको दुइटै ठाउँ सिल गरिएको प्रजिअ पाण्डेले बताइन्। उनका अनुसार संक्रमितहरुको सम्पर्कमा आएकाहरुको पहिचान गर्ने कार्यसमेत द्रूत गतिमा भइरहेको छ। संक्रमित देखिएको दुइटै ठाउँ सिल गरिसकेका छौं, उनले भनिन्, उनीहरुसँग सम्पर्कमा आएका व्यक्तिहरुको पहिचान गरिरहेका छौं। दुवै संक्रमितहरु टेकु अस्पतालमा रहेकाले उनीहरुको विस्तृत ट्राभल हिस्ट्री प्राप्त भइ नसकेको बताइएको छ। महिला सुनसरीको झुम्काबाट आएको पुष्टि भएकाले उनी बाहिरबाटै संक्रमित भएर आएको हुनसक्ने अनुमान गरिएको छ तर भक्तपुरमै रहेका सशस्त्र प्रहरीमा कसरी संक्रमण देखियो भनेर अनुसन्धान भइरहेको बताइएको छ। महानगरीय प्रहरी परिसर भक्तपुरका प्रमुख प्रहरी उपरीक्षक सविन प्रधानले पछिल्लो एक महिनाभित्र ती पुरुष उपत्यका बाहिर कतै गएकोबारे विवरण फेला नपरेको जानकारी दिए। त्यसैले उनको परिवारका बाँकी सदस्यहरुको पनि कोरोना परीक्षणको लागि तयारी भइरहेको उनले बताए। उनको घर बस्तीभन्दा टाढा रहेकाले त्यहाँका स्थानीय उनी तथा उनको घरपरिवारसँग सम्पर्कमा गएको नहुन सक्ने अनुमान गरिएको छ। भक्तपुरमा परीक्षण गरिएका सबैको रिपोर्ट नेगेटिभ यता भक्तपुर अस्पतालबाट कोरोना परीक्षण गराएकामध्ये रिपोर्ट आएका सबैको रिपोर्ट नेगेटिभ देखिएको छ। भक्तपुर अस्पतालकी मेडिकल सुपरिटेन्डेन्ट डासुमित्रा गौतमले भक्तपुर अस्पतालमा कोरोना परीक्षण गराएकामध्ये नौजनाको रिपोर्ट भने आइनसकेको जानकारी दिए। मंगलबार कोरोना भाइरस संक्रमण पुष्टि भएका भक्तपुरका भनिएकाहरुको भने भक्तपुर अस्पतालबाट स्वाब परीक्षणका लागि गएको थिएन। भक्तपुर अस्पतालबाट सात सय ३० जनाको कोरोना भाइरस परीक्षण गरिसकिएको छ।"
जाजरकोटमा अनलाइन शिक्षण अनिवार्य गरेपछि अभिभावक विरोधमा,"जाजरकोट : अनलाइन कक्षामा सहभागी नहुने विद्यार्थीले परीक्षामा समावेश हुन नपाउने भन्दै जाजरकोटको भेरी ज्ञानोदय क्याम्पसले सार्वजनिक सूचना जारी गरेपछि उक्त निर्णयको विरोध भएको छ । राम्रोसँग टेलिफोनले काम नै नगर्ने जाजरकोटमा अनलाइन कक्षामा सहभागी हुन गाह्रो हुने भन्दै अभिभावक र विद्यार्थी विरोधमा उत्रिएका छन् । मध्यपश्चिम विश्वविद्यालय सुर्खेतको आँगिक क्याम्पसको रुपमा रहेको भेरी ज्ञानोदय क्याम्पसले केही दिनअघि स्नाकोत्तर तहको पठनपाठन अनलाइनबाट सुरु गर्ने निर्णय गरेको थियो । सोही निर्णयका आधारमा अनलाइन कक्षा सुरु गरेको क्याम्पसले अनलाइन कक्षामा विद्यार्थी सहभागी नभए परीक्षा नै दिन नपाउने भनेपछि विरोध भएको हो । फोनले समेत राम्रोसँग काम गदैन कसरी अनलाइन कक्षामा सहभागी हुनु ? स्नाकोत्तर तहमा अध्ययनरत जुनीचाँदे ४ लुहादहकी हिमाली शाहीले भनिन्, 'अनलाइन कक्षामा सहभागी नभए परीक्षा नै दिन नपाइने भन्ने सूचनाले झनै दुखित बनाएको छ ।' 'छेडागाड फोन नलाग्ने ठाउँमा बसेका छौं लकडाउनमा अनलाइन कक्षा लिन कहा जाउँ? नगरपालिका १२ की हसिला सिंहले भनिन्, 'विश्वविद्यालयले यो निर्णय तत्काल फिर्ता लिओस्। हामीजस्ता दुर्गमका विद्यार्थीलाई यही निहुँमा पढ्नबाट बंचित नगरियोस्।' जाजरकोटका धेरै दुर्गम स्थानमा फोन नलाग्ने र इन्टरनेटको पहुँच छैन। बारेकोट गाउँपालिकाका अध्यक्ष महेन्द्र शाहले कोरोना महामारीका कारण देश लकडाउनमा परेको बेला विद्यार्थीलाई तनाव दिने, फोन नै नलाग्ने ठाउँमा अनलाइन कक्षा संचालन गर्ने कुरा हाम्रो जस्तो दुर्गम ठाउँका लागि उपयुक्त नभएको बताए। क्याम्पसको उक्त निर्णयको सामाजिक संजालमा समेत विरोध भएको छ । क्याम्पसले शिक्षा शास्त्र अन्र्तगत शैक्षिक योजना तथा व्यवस्थापन विषयमा यसै वर्षदेखि स्नाकोत्तर तह (एमएड)को पढाइ सुरु गरेको हो । उक्त तहमा दुई सय विद्यार्थी अध्ययनरत छन् । क्याम्पस प्रमुख चन्द्रबहादुर बुढाले विश्वविद्यालयको निर्णय अनुसार नै विद्यार्थीलाई अनलाइन कक्षाका लागि सूचना जारी गरेको बताए।"
स्वाब परीक्षण नगरी घर पठाइएकाहरु पुनः क्वारेन्टाइनमा,"राजविरा : स्वाब परीक्षण नगरी क्वारेन्टाइनबाट घर पठाइएका युवालाई मंगलबार पुनः क्वारेन्टाइनमा ल्याइएको छ । कोरोना भाइरस संक्रमण पुष्टि भएका युवकसँगै चितवनबाट आएका अन्य १२ जना युवा र संक्रमित युवाको परिवारका तीन जनालाई पनि क्वारेन्टाइनमा राखिएको डाकनेश्वरी नगर प्रमुख शिवनारायण साहले बताए । उनीहरु सहित २३ जनाको स्वाब परीक्षणका लागि संकलन गरिएको स्वास्थ्य कार्यालय सप्तरीले जनाएको छ । युवा मजदुर १३ जनाको समूहमध्ये वैशाख २६ गते पीसीआर परीक्षणका लागि सातजनाको नमूना संकलन लिइएकोमा डाकनेश्वरी नगरपालिका३ हटेलका १८ वर्षीय युवकमा कोरोना संक्रमण पुष्टि भएको थियो । उनीहरु सातजना र क्वारेन्टाइनमा बसेका अन्य तीनजनाको स्वाव परीक्षणका लागि धरान पठाइएकोमा आधिकारिक रिपोर्ट नआउँदै आइतबार घर पठाइएको थियो । युवा मजदुरको १३ जनाको समूहबाट ६ जनालाई भने वैशाख २२ गते आरडीटी परीक्षण गरेर घर पठाइएको डाकनेश्वरी नगरपालिकाका स्वास्थ्य सहसंयोजक उमेश साहले जानकारी दिए । 'भिटिएम र आरडीटी किटको अभावमा एउटा कोठामा बसेका मध्येबाट यात्रा विवरण र सम्पर्क सर्भेका आधारमा नमूना संकलन गरिएको थियो ।' स्वास्थ्य कार्यालयका निमित्त प्रमुख दुनियालाल यादवले भने, 'सात जनासहित १० जनाको नमूना स्वाब लिएकोमा एकजनाको पोजिटिभ आएपछि परीक्षण गरिएकाको समेत पुनः परीक्षणका लागि स्वाब लिइएको हो।' संक्रमित युवकसँग पठाइएका अरुहरुको रिपोर्ट सोमबार नेगेटिभ आए पनि मङलबार पुनः परीक्षण गर्न स्वाब लिइएको हो । संक्रमित युवा आइतबार घर गएर बसेपछि उनको परिवारका तीनजनालाई सोमबारदेखि क्वारेन्टाइनमा राखिएको छ। उनीहरुको समेत स्वाब परीक्षणका लागि पठाइएको छ । डाकनेश्वरी नगरपालिका५ पातोस्थित क्वारेन्टाइनमा पुगेका प्राविधिक स्वास्थ्यकर्मीको टोलीले संक्रमित युवकका आमा, हजुरआमा र हजुरबुवाको स्वाब संकलन गरे। उनीसँगै चितवनबाट आएका अन्य १२ जनाको पनि स्वाब संकलन गरिएको छ। क्वारेन्टाइनमा सँगै कोठामा बसेका दुईजना, कपिलवस्तुबाट आएका तीनजना र नियमित क्वारेन्टाइनको ड्युटीमा रहेका दुई प्रहरी र एक स्वास्थ्यकर्मीसहित २३ जनाको स्वाब संकलन गरी परीक्षणका लागि धरानस्थित बीपी कोइराला स्वास्थ्य विज्ञान प्रतिष्ठान पठाइएको छ । स्वाब संकलन गरिएको २३ जनासहित ३१ जना उक्त क्वारेन्टाइनमा छन् । स्वाब लिइएकाको आधिकारिक रिपोर्ट नेगेटिभ नआउञ्जेल क्वारेन्टाइनमै राखिने निमित्त प्रमुख यादवले बताए । संक्रमित युवकलाई राजविराजस्थित गजेन्द्रनारायण सिंह सगरमाथा अस्पतालको आइसोलेशन वार्डमा राखिएको छ । उनको अवस्था सामान्य रहेको अस्पतालका प्रमुख मेडिकल सुपरिटेन्डेन्ट डा चुमनलाल दासले बताए ।"
ललितपुर पुल्चोकको आरोग्य प्रतिष्ठान सिल गरियो,ललितपुर : ललितपुरको पुल्चोकस्थित आरोग्य प्रतिष्ठानमा प्रहरीले सिल गरेको छ। केही दिनअघि सुनसरीको झुम्काबाट भक्तपुर आएकी नर्समा कोरोना संक्रमण रहेको मंगलबार पुष्टि भएको थियो। ती नर्सको सम्पर्कमा रहेकाको खोजी गर्दा उनकी साथीले आरोग्य प्रतिष्ठानमा काम गरेको देखिएपछि आरोग्य प्रतिष्ठान सिल गरिएको हो। महानगरीय प्रहरी परिसर ललितपुरका अनुसार हाल प्रहरी निरीक्षकको कमाण्डमा थप अनुसन्धानका लागि सिल गरिएको जानकारी दिएको छ।जिल्ला स्वास्थ कार्यालयले संक्रमितको सम्पर्कमा रहेकाले आरोग्य प्रतिष्ठानसँगै रहेको निदान अस्पतालमा पनि काम गरेको देखिएको बताएको छ। यस बिषयमा थप जानकारी लिइँदै गरेको स्वास्थ कार्यालयले जनाएको छ।
साउदीमा ६७४ नेपालीमा कोरोना सङ्क्रमण,"काठमाडौं : नेपालको प्रमुख श्रम गन्तव्य मुलुक साउदी अरेबियामा ६७४ नेपालीमा कोभिड१९ को सङ्क्रमण देखिएको छ। साउदी स्वास्थ्य मन्त्रालय र विदेश मन्त्रालयका अनुसार साउदीको पूर्वी क्षेत्रमा ३३६, पश्चिम क्षेत्रमा १४८, रियादमा क्षेत्रमा १७५, कसिम र हायल क्षेत्रमा तीनतीन तथा अन्य स्थानमा नौ नेपालीमा सङ्क्रमण देखिएको छ। साउदीको पूर्व क्षेत्रमा नेपाली श्रमिकको बाक्लो उपस्थिति रहेको छ। सङ्क्रमितमध्ये कैयौँ निको भई काममा फर्किसकेको रियादस्थित नेपाली दूतावासले जनाएको छ। सङ्क्रमितमध्ये एक जनाको मृत्यु भएको साउदी सरकारले पुष्टि गरेको छ। साउदीमा कोरोना सङ्क्रमितको सङ्ख्या ४२ हजार ९२५ पुगेको छ। सङ्क्रमितमध्ये हालसम्म १५ हजार २५७ निको भएका छन्। हालसम्म २६४ सङ्क्रमितको मृत्यु भएको छ।"
"कालिकोटमा ४ सय ८१ जनाको कोरोना परीक्षण, सबैको रिपोर्ट 'नेगेटिभ'","कालिकोट : जिल्लामा ४ सय ८१ जनाको र्यापिड टेस्ट गरिएको छ । स्वास्थ्य सेवा कार्यालय कालिकोटका अनुसार बुधबारसम्म जिल्लाका ९ वटै स्थानीय तहमा गरी कुल ४ सय ८१ जना मानिस र्यापिड टेस्ट गरिएको हो । स्वास्थ्य सेवा कार्यालयका जनस्वास्थ्य अधिकृत तथा सूचना अधिकारी कटकबहादुर महतका अनुसार विदेबाट आएका तथा संकास्पद ठाउँबाट आएका मानिसलाई लक्षित गरी नमुनाका रुपमा र्यापिड टेस्ट गरिएको छ । उनका अनुसार र्यापिड टेस्ट गरिएका सबै मानिसको रिपोर्ट नेगेटिभ आएको छ । उनका अनुसार जिल्लाको खाँडाचक्र नगरपालिकामा ५५, शुभकालिका गाउँपालिकामा ५०, सान्नीत्रिवेणी गाउँपालिकामा ५१, रास्कोट नगरपालिकामा ८२, पलाँता गाउँपालिकामा १२, पचालझरना गाउँपालिकामा ४६, नरहरीनाथ गाउँपालिकामा ६९, तिलागुफा नगरपालिकामा ३७ र महावै गाउँपालिकामा ८७ गरी जम्मा ४ सय ८१ जनाको र्यापिड टेस्ट गरिएको हो । जिल्ला भरी १९ जनाको स्वाब संकलन गरि परिक्षण गरिएको छ । कुनै पनि कोरोनाको लक्षण नभेटिएको स्वास्थ्य सेवा कार्यालयले जनाएको छ । पछिल्लो समय जिल्ला बाहिरबाट व्यापक रुपमा मानिसहरु भित्रिएकाले जिल्ला बाहिरबाट भित्रिएका मानिसलाई लक्षित गरी र्यापिड टेस्ट गरिँदै आएको छ । नेपालगञ्जलगायतका मुलुकका विभिन्न सहरमा कोरोनाको संक्रमण बढ्दै गएका कारण जिल्लामा थप सतर्कता अपनाइएको प्रमुख जिल्ला अधिकारी कृष्णचन्द्र पौडेलले बताए । उनका अनुसार प्रदेश सरकारको पहलमा जिल्लाका गाउँ गाउँमा परीक्षण सुरु गर्नुका साथै जिल्ला सदरमुकामका ५० बेडको आइसोलेसन बेडको तयारी गरिएको छ । पछिल्लो समय जिल्ला बाहिरबाट आएका मानिसलाई बस्नका लागि व्यवस्था गरिएका क्ववारेन्टाइन खाली हुँदै गएका छन् । जिल्लाका ९ वटै स्थानीय तहमा हाल १५ जना मानिस मात्र क्वारेन्टाइनमा छन् । स्वास्थ्य सेवा कार्यालयका अनुसार जिल्लाको खाँडाचक्र नगरपालिकामा ३ जना, पचालझरना गाउँपालिकामा ४ जना, सान्नीत्रिवेणी गाउँपालिकामा २ जना र नरहरीनाथ गाउँपालिकामा ६ जना मात्र क्वारेन्टाइन छन् । अन्य स्थानीय तहमा रहेका क्वारेन्टाइन खाली छन् । जिल्लामा हालसम्म १ हजार १ सय ५३ जना क्वारैनटाइनमा बसेर घर फर्किएका छन् ।"
मानसिक रोगीमा देखियो कोरोनाको संक्रमण,"मलंगवा : सर्लाहीको पूर्वी क्षेत्रमा रहेको हरिपूर्वा नगरपालिकामा एकजनामा कोरोना भाइरस (कोभिड१९) पोजिटिभ देखिएको छ। योसँगै सर्लाहीमा कोरोना भाइरस संक्रमितको संख्या दुई पुगेको छ। हरिपूर्वा नगरपालिका३, धनकौल गाउँका ४५ वर्षीय एकजना पुरुषको पीसीआर पोजिटिभ आएको प्रमुख जिल्ला अधिकारी मोहनबहादुर जिसीले जानकारी दिए। २६ गते जनकपुरमा पीसीआर टेस्ट गरिएको थियो। त्यहाँ निगेटिभ आएपछि उनलाई घरमै राखिएको थियो। मंगलबार टेकुबाट पीसीआर टेस्ट पोजिटिभ आएको हो। संक्रमित व्यक्ति मानसिक रोगी रहेको प्रमुख जिल्ला अधिकारी जिसीले जानकारी दिए। काठमाडौंबाट पीसीआर टेस्ट पोजिटिभ आएपछि राति नै उनलाई खोज्न प्रहरी उपरीक्षक विश्वमणि पोखरेल, सशस्त्र प्रहरी उपरीक्षक गंगाराम श्रेष्ठ लगायत सुरक्षा अधिकारी एवं स्वास्थ्कर्मीहरुको टोली धनकौल गाउँ पुगेर उनलाई जनकपुरतर्फ पठाएको प्रजिअ जिसीले जानकारी दिएका छन्। संक्रमित व्यक्ति मानसिक रोगी भएकाले घरबाट बाहिर निकाल्न निकै समस्या भएको प्रहरी उपरीक्षक विश्वमणी पोखरेल जानकारी दिए। घरबाट निकाल्न करिब ३ घण्टा लागेको थियो। क्याचिङ रडले घरमा तानेर गाडीमा हालेर बिहान २ बजे प्रादेशिक अस्पताल जनकपुर पठाएको हो। परिवारमा रहेका श्रीमती र ४ छोराछोरीलाई पनि त्यहिँ बनाइएको क्वारेन्टाइनमा राखिएको प्रहरी उपरीक्षक पोखरेलले बताए। मानसिक रोगी भएर यताउता हिडेपनि उनको नजिकमा कोही नजाने भएकाले अरुमा संक्रमण फैलिने सम्भावना कम रहेको प्रमुख जिल्ला अधिकारी जिसीले जानकारी दिएका छन्। कपाल पालेको, लुगाहरु च्यातेको अवस्थामा मागी खाएर हिड्नेको नजिक कोही जादैंन कसरी संक्रमण भयो थाहा हुन सकेको छैन। यसअघि जिल्लाको दक्षिणपश्चिम क्षेत्रस्थित धनकौल गाउँपालिका५, हरकठवागोठका १४ वर्षीय किशोरमा कोरोना भाइरस पोजिटिभ देखिएको थियो।"
दुम्सीलाई थापेको पासोमा चितुवा परेपछि,"तानसेन : पाल्पाको रैनादेवी छहरा गाउँपालिका  भुवनपोखरी छचुवामा दुम्सीको पासोमा चितुवा परेको छ । दुम्सीले खेतबारीमा लगाएको अन्नपात खान थालेपछि बाटोमा पासो थापेको थियो। सोही पासोमा चितुवा परेको डिभिजन वन कार्यालय पाल्पाका डिभिजन प्रमुख मोहन पौडेलले बताए । चितुवा पासोमा अल्झिएको देखेपछि स्थानीयवासीले जनप्रतिनिधिलाई खबर गरेका थिए । चितुवा पासोमा परेको वडा अध्यक्ष लाल बहादुर दर्लामीले प्रहरी तथा डिभिजन वन कार्यालय पाल्पामा खबर गरेका थिए । डिभिजन वन कार्यालय पाल्पाका रेञ्जर यमलाल पोखरेलको नेतृत्वमा गएको इलाका प्रहरी कार्यालय मुझङको प्रहरी, रिव्दीकोट सब डिभिजन वन कार्यालयको टोली र स्थानीयवासीले ४ घण्टासम्म जोखिम मोलेर चितुवालाई खोरमा हाल्न सफल भएका थिए । बेहोस बनाई उद्धार गर्नुपर्ने भएपनि चितवन राष्ट्रिय निकुञ्जमा सम्पर्क गर्दा लकडाउनको कारण आउन नसकिने जानकारी भएपछि टिमले जोखिम मोलेरै चितुवाको उद्धार गरेको डिभिजन प्रमुख पौडेलले बताए । जेसिवी डोजरको बोकरले छोपेर चितुवालाई खोरमा हाली जालीले बन्द गरियोको थियो। उद्धार गरिएको चितुवा सदरमुकाम तानसेन ल्याइएको थियो । चितुवा हेर्न वन कार्यालयमा केही सर्वसाधरणसहित कर्मचारी पुगेका थिए । करिब डेढदुई वर्षको भाले चितुवालाई चितवन राष्ट्रिय निकुञ्जमा पठाएको डिभिजन प्रमुख पौडेलले बताए । डिभिजन वन कार्यालयले यसअघि पनि विभिन्न स्थानमा जंगली जनावरको उद्धार गरेको थियो। रैनादेवी छहरा गाउँपालिका ३ भुवनपोखरी छचुवामा पासोमा परेको चितुवा ।तस्बिर : रेञ्जर यमलाल पोखरेल"
२ लाख ५० हजार धरौटीमा छुटे वडा अध्यक्ष,बेनी : घरमा अवैध गोली (बुलेट) भेटिएपछि प्रहरी हिरासतमा म्याग्दीको रघुगंगा गाउँपालिका ६ पाखापानीका वडा अध्यक्ष मनकुमार शेरपुजा धरौटीमा छुटेका छन् । जिल्ला अदालत म्याग्दीका न्यायाधीश माधवेन्द्रराज रेग्मीको मंगलबारको इजलासले शेरपुजालाई धरौटीमा छोड्न आदेश दिएको थियो । २०७६ चैत ३० गते शेरपुजाको घरमा खानतलासी गर्दा प्रहरीले एक थान बारबोरको गोली बरामद गरेको थियो । सामाजिक सञ्जाल फेसबुकमा शेरपुजाले आफूसँग गोली रहेको स्टाटस राखेपछि प्रहरीले घर खानतलासी गरेको थियो । हातहतियार राख्ने अनुमति नलिएका शेरपुजाको साथमा रहेको गोली अवैध भएको पुष्टि भएपछि प्रहरीले हात हतियार तथा खरखजना मुद्दा चलाएको थियो । अदालतको आदेशअनुसार शेरपुजा दुई लाख पचास हजार रुपैयाँ धरौटी बुझाएर छुटेका म्याग्दी जिल्ला अदालतका श्रेष्तेदार खिलप्रसाद बुर्लाकोटीले बताए । जिल्ला सरकारी वकिल कार्यालयले शेरपुजाविरुद्ध सात वर्ष कैद र ७० हजार जरिवानाको माग दावी गरेको थियो । शेरपुजा वैशाख २१ गते प्रहरी कार्यालयमा उपस्थित भएका थिए । शेरपुजा २०७४ वैशाखमा भएको स्थानीय तह निर्वाचनमा नेपाली कांग्रेसबाट उमेद्वार बनेका थिए । स्थानीय चुनाव अघि नेपाली कांग्रेसमा प्रवेश गरेका शेरपुजा कांग्रेसको रघुगंगा पालिका कार्यसमितिको सचिव समेत हुन् । २०७० को दोस्रो संविधानसभा निर्वाचनमा उनी मोहन वैद्य नेतृत्वको नेकपा माओवादी क्रान्तिकारीमा आवद्ध थिए ।
मध्यराति ५३ म्याग्निचूडको भूकम्प,"काठमाडौं : मंगलबार राति भूकम्प गएको छ । दोलखा केन्द्रविन्दु भएर राति ११ बजेर ५३ मिनेटमा भूकम्प गएको राष्ट्रिय भूकम्प मापन केन्द्रले जनाएको छ। केन्द्रका अनुसार ५३ म्याग्निचूडको भूकम्प गएको हो । दोलखा, काभ्रे, सिन्धुपाल्चोक, रामेछाप, काठमाडौं उपत्यकालगायतका स्थानीयले सामाजिक सञ्चालमा पोस्ट गर्दै भूकम्पको धक्का महसुस गरेको जनाएका छन्।"
"भारतमा रेल चल्यो, नेपालमा त्रास","झापाबुटवल : भारतमा मंगलबारदेखि रेल सेवा सञ्चालनमा आएको छ। रेड जोनमा नपरेका क्षेत्रमा लकडाउन खुकुलो पारिएको छ। ग्रिन जोन क्षेत्रमा त गाडी नै चलाउन थालिएको छ। यससँगै नेपालमा झनै कोरोना भाइरस फैलिने जोखिम देखिएको छ। झापाका सीमावर्ती पाँच स्थानीय तहका बासिन्दाले असुरक्षित महसुस गर्न थालेका छन्। ५५ वर्ष सीमामा बिते, कहिले पनि असुरक्षा महसुस भएन। दसगजामा भारतीयलाई नै दाजुभाइ बनाएर जीवन बितायौं। अहिले कोरोनाले गर्दा भारत नै सबैभन्दा ठूलो समस्या भएको छ, गौरीगन्ज गाउँपालिका४ का शमशेर गणेश भन्छन्, अब त भारतबाट कोही आए भने कोरोना लिएर आउने हो कि भन्ने लाग्छ। बच्चादेखि बूढाबूढीसम्म त्रसित छौं। उनको जमिन भारतीय नागरिकले भाडामा लिएर खेती गरेका छन्। मकै बाली पाकेका कारण शमशेरले नै थन्क्याइदिने योजना बनाएका छन्। जीवन ठूलो हो नि ! उनीहरू यता आउन सम्भव छैन। उनीहरूसँगै रोग पनि भित्रिने सम्भावना छ, उनी भन्छन्, त्यसैले मैले नै बाली सम्हाल्ने प्रयास गरिदिएको हुँ। गौरीगन्ज४ का वडाध्यक्ष कुलप्रसाद गिरी सुरक्षा हिसाबले भारतबाट सहजै नेपाल प्रवेश गर्ने सम्भावना नरहेको बताउँछन्। वडाबाट भारततिर आफन्तकहाँ गएर उतै रोकिएका दुईचार जनाबाहेक अरू भारतमा अड्किएको अवस्था छैन, उनी भन्छन्। उता रेल सञ्चालनमा आएकाले उता गएका मजदुर नेपाल फर्किएपछि चुनौती बढ्ने सबैको बुझाइ छ। एउटा स्थानीय तहले थेग्ने कुरा हैन, कचनकवल५ का वडाध्यक्ष महेशलाल गणेश भन्छन्, भारतले लकडाउन कसिलो पार्दासम्म सीमा क्षेत्रमा त्यस्तो डर थिएन। भारतमा खुकुलो भएपछि नेपालमा डर भयो। नेपाल छिर्ने पहिलो नाका त सीमा क्षेत्र नै हो। सीमा हुँदै मात्र उनीहरू आफ्नो ठाउँमा जान्छन्। भारतले लकडाउन खुकुलो पारेपछि नेपालले सीमामा जति नै कडाइ गरे पनि भारतबाट नेपाल छिर्नेको संख्या बढ्छ, गणेश भन्छन्, नेपालका सीमा क्षेत्रबाटै भारतमा मजदुरी गर्न गएका नेपाली यति धेरै छन्। तिनलाई भारतले सीमा क्षेत्रमा रोक्नै सक्दैन। जिल्लाको पूर्वी भाग मेचीनगर नगरपालिका६ का वडाध्यक्ष ललित तामाङका अनुसार भारतको पानीट्यांकीमा ३ सय नेपाली रोकिएका छन्। अब रेल खुलेसँगै नेपाल आउन चाहनेको संख्या ह्वात्तै बढ्छ, उनी भन्छन्, यसमा एउटा वडा र नगरको मात्र भूमिका हुँदैन, देशले ध्यान दिनुपर्छ। जिल्लामा भारतसँग सीमा जोडिएका मेचीनगर, भद्रपुर नगरपालिका र कचनकवल, झापा र गौरीगन्जमा गरी १६ वटा वडा छन्। जिल्ला समन्वय प्रमुख झापाका सोमनाथ पोर्तेल भन्छन्, जिल्लाका ५ वटा स्थानीय तहसँगै देशमै अब चुनौती थपियो। भारतले रेल खोलिदिएपछि अब नेपाल आउन खोज्ने नेपालीको संख्या पक्कै पनि बढ्नेछ। उनका अनुसार सीमा क्षेत्रका बासिन्दामा हतास देखिन्छ। भारतपट्टि आएर बसेका १२ सय नेपाली रहेको अनुमान गरिएको छ। यो संख्या मंगलबारदेखि बढ्न सक्छ। जिल्लाको १४४२ किमि सीमा क्षेत्रमा सशस्त्र प्रहरीका १ सय २८ वटा अस्थायी बुथ छन्। ९ सय ३४ जना सशस्त्र र ४ सय ९३ जना नेपाली प्रहरी खटिएका छन्। नेपाल प्रहरीका ३१ ठाउँमा सिंगल पोस्ट छन् भने संयुक्त पोस्ट ५६ ठाउँमा छन्। प्रदेशसभा सञ्चालनसँगै जिल्लाबाट नेपाल प्रहरीका २१ जना प्रदेशमै फिर्ता गएको झापाका प्रहरी प्रमुख कृष्ण कोइरालाले बताए। उनले भने, सीमामा संख्या वृद्धि गराउनुपर्ने बेला घटेको छ। यो अवस्थामा जनस्तरबाटै सुरक्षाकर्मीलाई सहयोग गर्नुपर्छ। सबै सचेत रहनुपर्छ। कोही लुकेर भित्रिँदै, कोही दिन कुर्दै यस्तै, प्रदेश ५ मा पर्ने तराईका ६ जिल्लामा दैनिक सयौं नेपाली नेपाल भित्रिरहेका छन्। सीमामा झन्डै ४ हजार जना स्वदेश फर्किन पाउने दिनको पर्खाइमा छन्। सीमामा अलपत्र परेकाको उद्धार गरी क्वारेन्टाइन व्यवस्थापन नहुँदा लुकेर भित्रिने क्रम बढ्दो छ। त्यसरी भित्रिने पनि आधा मात्रै क्वारेन्टाइनमा पुगेका छन्। तीन दिनयता देखिएको कोरोना पोजिटिभ नतिजाले संक्रमण तीव्र रुपमा भित्रिएको देखिएको छ। यो प्रदेशमा संक्रमित ७० मध्ये ४५ जना लुकेर नेपाल प्रवेश गरेका हुन्। कपिलवस्तु र रूपन्देहीका क्वारेन्टाइनमा बसेका ३ सय जनाको स्वाब संकलन गरिएको थियो। तीमध्ये मंगलबार दिउँसोसम्म कपिलवस्तुका २९ र रूपन्देहीका १५ जनामा कोरोना देखिएको छ। रूपन्देहीका सम्मरीमाई र लुम्बिनी सांस्कृतिक नगरपालिकाको क्वारेन्टाइनमा बसेकामा पोजिटिभ पाइएको छ। मर्चवार क्षेत्रका तीनसहित लुम्बिनीको बौद्ध विश्वविद्यालयको छात्रावासमा रहेको क्वारेन्टाइनमा गरी करिब १ सय जना छन्। उनीहरू सबै लुकेर नेपाल प्रवेश गरेका हुन्। कपिलवस्तुमा साढे ३ सय जना क्वारेन्टाइनमा छन्। यशोधरा गाउँपालिका, बुद्धभूमि र कपिलवस्तु नगरपालिकाका व्यक्तिमा कोरोना पोजिटिभ देखिएको छ। क्वारेन्टाइनमा बसेकाबाहेक कपिलवस्तुका सीमाबाट थुप्रै नागरिक नेपाल छिरेका छन्। तिनीहरू कहाँ छन् भनेर खोजी भइरहेको कपिलवस्तुका प्रमुख जिल्ला अधिकारी दीर्घनारायण पौडेलले बताए। प्रदेश ५ कै नवलपरासी, दाङ, बाँके र बर्दियाका सीमाबाट पनि नेपाली भित्रिने क्रम रोकिएको छैन। नवलपरासीको सीमावर्ती पालिकामा रहेका क्वारेन्टाइन भरिएका छन्। नेपाल प्रवेशको प्रतीक्षामा कैयौं नागरिक रहेको सुस्ता गाउँपालिका अध्यक्ष रामप्रसाद पाण्डेले बताए। सीमाका नागरिक उद्धारमा संघीय सरकारको निर्देशन चाहिएको छ। तीन तहकै सरकारले नागरिकको व्यवस्थापनमा ढिलाइ गरिरहेका छन्। प्रदेश सरकारले सीमा क्षेत्रका स्थानीय तहमा तीनतीन हजार क्षमताका क्वारेन्टाइन बनाउन निर्देशन दिएको थियो। तर, अहिलेसम्म तयार भएका छैनन्। सीमामा अलपत्र भारतमा लकडाउन खुकुलो हुँदा नेपालीहरू सीमासम्म आएका छन्। यो क्रम एकदुई दिनमा बढ्ने अनुमान छ। उत्तर प्रदेश र विहारसम्म नै रेल सेवा सञ्चालन हुँदा सयौं नेपाली सीमामा आउने आकलन गरिएको छ। कपिलवस्तुको सीमा क्षेत्रमा मात्रै मंगलबार दिउँसोसम्म २५ सय नेपाली आएका छन्। तीमध्ये कतिपय एक सातादेखि नै बसिरहेका हुन्। शनिबारसम्म सिमानामा १३ सय ५५ जना मात्रै थिए। सोमबार संख्या बढेर २ हजार २ सयभन्दा माथि पुगेको हो। कपिलवस्तुको कृष्णनगरमा ४ सय ३०, भील्मीकुशहवा ४ सय ८९, हरदौना ३ सय ८, मर्यादपुर ४ सय ९३, चाकरचौडा २ सय १९, हथिहवा १ सय ६, विजयनगर ९२ जना नेपाली दसगजामै बसिरहेका छन्। रूपन्देहीको सीमा नाका सुनौलीमा १ हजार ५ सयको संख्यामा नेपाली छन्। तीमध्ये केही नौतनहवाको क्वारेन्टाइनमा छन्। अलपत्र नागरिकको उद्धारका लागि तत्काल क्वारेन्टाइन निर्माण गर्नुपर्ने देखिएको छ। प्रदेश स्वास्थ्य निर्देशनालयका अनुसार १२ जिल्लामा १३ हजार ३ सय बेड क्षमताका क्वारेन्टाइन छन्। तीमध्ये साढे ५ हजार क्वारेन्टाइनमै बसेका छन्। सीमाबाट नागरिक उद्धारका लागि तराईकै जिल्लामा ५ हजार क्षमताको क्वारेन्टाइन आवश्यक पर्छ। संक्रमितका परिवार, आफन्त र ट्रेसिङमा परेकालाई राख्नका लागि थप क्वारेन्टाइन चाहिने देखिएको छ। सामाजिक विकास मन्त्रालयका स्वास्थ्य महाशाखा प्रमुख डा उमाशंकरप्रसाद चौधरीले क्वारेन्टाइन र आइसोलेसन बेडको क्षमता बढाउन थालिएको बताए।"
"पश्चिमाञ्चल क्षेत्रीय अस्पताल : ओपीडी सुरु, बिरामीको चाप, छैन सामाजिक दूरी","पोखरा : पश्चिमाञ्चल क्षेत्रीय अस्पताल पोखरामा मंगलबारदेखि ओपीडी सेवा पुन: सुरु भएको छ । विश्वभर फैलिएको मान्छेबाट मान्छेमा सर्ने कोभिड १९ (कोरोना भाइरस) नियन्त्रण गर्न सरकारले चैत ११ गते देखि देशभर लकडाउन गरे सँगै बन्द रहेको ओपीडी सेवा ५० औं दिनमा खुलेपछि बिरामीको चाप बढेको हो । अस्पतालमा टिकट लिने र डक्टरसँग चेकजाँच गर्नेको बिहानैदेखि भीडभाड छ। सामाजिक दूरी कायम नगरी बिरामी कोरोना कहरका बीच ठेलम ठेल गरी ओपीडीको टिकट लिन लाइनमा बसेका थिए लकडाउनको समयमा अस्पताल नगइ नहुने बिरामीबाहेक अन्य बिरामी घरमै औषधि सेवन गरेर बसेकोमा लकडाउन खुकुलो हुनु र ओपीडी सेवा पुन: सुरु भएसँगै बिरामीको चाप अस्पतालमा बढेको हो । इमरजेन्सी सेवा लिन आउने बिरामी, प्रसूति सेवा, डायग्नोसिस गर्नु पर्ने बिरामीका लागि भने लकडाउनले कुनै असर गरेको थिएन । पश्चिमाञ्चल क्षेत्रीय अस्पताल पोखरामा सामान्य अवस्थामा दैनिक १२ सय देखि १५ सय जनासम्म बिरामी उपचार गर्न आउने गरेकोमा त्यो संख्या घटेर मुस्किलले दुई सयदेखि दुई सय पचास जनासम्म बिरामी दैनिक आउने गरेका थिए। ओपीडी सेवा सुरुसँगै बिरामीको चाप बढेको अस्पताल प्रशासनले बताएको छ । ओपीडी सेवा सुरु भएको थाहा पाएर अस्पताल आएकी पोखरा कास्कीकोटकी नसासम्बन्धी बिरामी साबीत्रा सुवेदीले भीडभाडको कारण आफू कोरोना सर्छ कि भन्ने त्रासका बीच लाइनमा बसेर जचाएको बताइन् । पोखरा राष्ट्रबैंक चोकबाट जचाउन आएका देबेन्द्र बरालले सेसियल डिस्टेन्स नगरी भीडभाड भएकाले टिकट लिन लाइनमा बस्नै डरलागेको सुनाए । रेगुलर औषधि खानुपर्ने बिरामीलाई छुट्टै सुरक्षित रुपमा बाहिर जचाउने व्यवस्था मिलाउन र भीत्र चेकजाँच गर्दा, टिकट लिँदा बाहिर नै डिस्टेन्स मिलाएर लाइन बनाएर टिकट दिने व्यवस्था गर्नुपर्नेमा यसो नहुँदा एकजनामा संक्रमण भए धेरैलाई सर्ने जोखिम बढेको उनले बताए । पश्चिमाञ्चल क्षेत्रीय अस्पताल पोखराका निर्देशक डा अर्जुन आचार्यले मंगलबार ओपीडी सेवामा २ सय ४० जनाले चेकजाँच गरेको जनाकारी दिए । ओपीडी सेवा सुरुसँगै बिरामीको चाप बढेकाले भीडभाड नगरी डिस्टेन्समा रहेर लाइनमा बस्न आग्रह गरे पनि सेवाग्राहीले नमान्दा समस्या भएकोले उनले सुनाए । पश्चिमाञ्चल क्षेत्रीय अस्पताल पोखरामा पुगेका बिरामी र बिरामीका आफन्त । तस्बिर : कृष्णमणि बराल"
लकडाउनमा फेवातालको सफाइ (फोटो फिचर),"पोखरा : फेवातालको पुछार ड्यामसाइड क्षेत्रको तालमा फोहोर बढेपछि स्थानीय युवा सफाइमा जुटेका छन् । लकडाउनकै समयमा फिजिकल डिस्टेन्स कायम गरी ड्यामसाइड युवा क्लबको नेतृत्वमा स्थानीय युवा र आमा समूह ताल सफाइमा जुटेका हुन् । ड्यामसाइड क्षेत्रमा फोहोर बढेपछि पोखरा महानगरपालिकासँग समन्वय गरेर फोहोर फाल्ने मसिनको समेत प्रयोग गरेर सफाइ अभियान गरिएको ड्यामसाइड क्लबका अध्यक्ष पदमबहादुर ढकालले बताए । मसिनले तालबाट बाहिर निकालेको फोहोर युवाले व्यवस्थापन गरेका हुन् । तालमा फोहोर मिसिने क्रम नरोकिएपछि युवाहरु सफाइमा जुटेको पोखरा महानगरपालिका १७ का वडा अध्यक्ष तिर्थराज अधिकारीले बताए । चीनमा पहिलो पटक देखा परेर विश्वभर फैलिएको नोवेल कोरोना भाइरस (कोभिड१९) का कारण आधा विश्व लकडाउनमा छ । लकडाउनका कारण सवारी साधन नचल्दा र उद्योगहरु बन्द हुँदा वातावरण प्रदूषणमा कमी आएको नासाका वैज्ञानिकहरुलाई उद्धृत गर्दै समाचार आइरहेका छन् । नेपालको राजधानी काठमाडौंलगायत देशभरको वातावरण प्रदूषणमा पनि कमी आएको बताइए पनि पोखरा बजार हुँदै तालमा आएर मिसिने फिर्के खोलामा जथाभावी फोहोर फाल्ने क्रम नरोकिए पछि तालको प्रदूषण उस्तै रहेको छ। पोखराको विन्ध्यवासिनी देखिका ढल तालमा सोझै मिसिने फिर्के खोला हुँदै तालमा मिसिन पुग्छन् । प्लाष्टिक, बोतल, थोत्रा कपडा, मरेका कुखुरा समेत खोलाको पानी संगै तालमै डुबुल्की मार्न पुग्छन् । घर घरका फोहोर पानी पनि उतै सोझिएका छन् । पोखरा नेपालकै धेरै पानी पर्ने सहर मानिन्छ । चैत, वैशाखमा बेला बेलामा पानी परिरहेको छ । ठूलो पानी पर्योकी पोका पोका फोहोर र फोहोर पानी फिर्के खोला हुँदै तालमा ओइरिन्छ । फिर्के खोलामा फोहोर फाल्ने क्रम नरोकेसम्म वा खोला नै डाइभट गरेर ताल नकटाएसम्म ताल प्रदूषण नरोकिने पोखरा महानगरपालिका ६ का वडा सदस्य हरिकृष्ण पहारीले बताए । यसका लागि महानगरपालिकाले पहल गरिरहेको वडा नम्बर १७ का वडा अध्यक्ष अधिकारीले सुनाए ।"
बैतडीमा आरडीटी कीट अभाव,"बैतडी : बैतडीमा आरडीटी कीट अभाव भएको छ । यही वैशाख १८ गते सीमा नाका झुलाघाट र धार्चुलाबाट स्वदेश फर्किएका नागरिकको कोरोना परीक्षण गर्न कीट अभाव भएको हो । जिल्लाका विभिन्न स्थानीय तहमा १ हजार ३६५ जना क्वारेन्टाइनमा बसेका भएपनि २ सय ६५ जनाको परीक्षण गर्न कीट अभाव भएको स्वास्थ्य कार्यालय बैतडीका प्रमुख योगेशप्रसाद भट्टले बताए । उनले भने, 'हामीसँग भएको एक हजार एक सय कीट पुर्चौंडी र डिलाशैनीमा पठाएका छौं । अन्य स्थानीय तहका क्वारेन्टाइनमा बसेका नागरिकको आरडीटी गर्नका लागि कीटको अभाव छ।' पुर्चौंडी नगरपालिकाका विभिन्न स्थानमा क्वारेन्टाइनमा बसेका ९११ जनाको आरडीटीका लागि कीट पठाइएको छ भने डिलाशैनी गाउँपालिकाका क्वारेन्टाइनमा बसेका नागरिकको कोरोना परीक्षणका लागि पनि कीट पठाइएको छ । तर डिलाशैनी पनि क्वारेन्टाइनमा बसेका नागरिकको द्रूत परीक्षणका लागि कीट आधा मात्रै पुग्ने डिलाशैनी गाउँपालिकाका स्वास्थ्य शाखा प्रमुख नवराज जोशीले बताए । जिल्लामा कीट अभाव भएको बारेमा प्रदेश सरकारलाई जानकारी गराएपनि अहिलेसम्म कीट उपलब्ध हुन नसकेको स्वास्थ्य कार्यालयका प्रमुख भट्टले बताए ।भारतबाट फर्केका नागरिकहरु क्वारेन्टाइनमा बसेको १४ दिन पुग्न अब दुई दिन मात्रै बाँकी छ। दशरथचन्द नगरपालिका, पाटन नगरपालिका, मेलौली नगरपालिका, शिवनाथ गाउँपालिका, पञ्चेश्वर गाउँपालिका, सुर्नया गाउँपालिका, दोगडाकेदार गाउँपालिका र सिगास गाउँपालिकाका क्वारेन्टाइनमा बसेका नागरिकको कोरोना परीक्षणका लागि कीटको अभाव भएको छ । यस्तै डिलाशैनी गाउँपालिकाका पनि आधा नागरिकका लागि मात्रै कीट उपलब्ध छ । भारतबाट फर्केकाले भने आफूहरु ३५ दिन भारतीय क्वारेन्टाइनमा बसेको र १४ दिन स्वदेशका क्वारेन्टाइनमा पुग्न लागेकाले परीक्षणको व्यवस्था मिलाउन आग्रह गरेका छन् । सबैभन्दा बढी पुर्चौंडी नगरपालिकामा ९११ जना क्वारेन्टाइनमा बसेका छन् भने त्यसपछि डिलाशैनी गाउँपालिकामा २२७ जना क्वारेन्टाइनमा बसेका छन् । दशरथचन्द नगरपालिकामा २४, पाटन नगरपालिका ८, मेलौली नगरपालिकामा ५ र पञ्चेश्वर गाउँपालिकामा ८ जना क्वारेन्टाइनमा बसेका छन् । यस्तै सुर्नया गाउँपालिकामा २५, दोगडाकेदार गाउँपालिकामा २१, सिगास गाउँपालिकामा ९८ र शिवनाथ गाउँपालिकामा ३८ जना क्वारेन्टाइनमा बसिरहेका छन् ।"
"दोलखामा टिपर दुर्घटना, चालकको मृत्यु","चरिकोट : दोलखाको कालिञ्चोक गाउँपालिका९, सुन्द्रावतीमा गए राति टिपर दुर्घटना हुँदा चालकको मृत्यु भएको छ। गएराति करिब १२ बजे बा ४ ख ४७४४ नम्बरको टिपर दुर्घटना हुँदा भीमेश्वर नगरपालिका१, सुस्पाक्षमावतीका २९ वर्षिय चालक अशोक कुमार थामीको मृत्यु भएको हो। दुर्घटनामा गम्भीर घाइते भएका थामीको प्राथमिक स्वास्थ्य केन्द्र चरिकोटमा उपचार हुन नसकी बुधबार बिहान २ बजे धुलिखेल अस्पताल लैजाने क्रममा बाटोमै बिहान साढे ५ बजे मृत्यु भएको दोलखाका प्रहरी प्रवक्ता रेशम बोहोराले जानकारी दिए। सिंगटी बजारबाट सदरमुकाम चरिकोटतर्फ आउँदै गरेको टिपर आफैं अनियन्त्रित भई सडकबाट करिब १०० फिट तल खसेर दुर्घटना भएको प्रहरीले जनाएको छ। सो टिपरमा चालक थामी मात्रै सवार रहेको प्रहरीले जनाएको छ।"
