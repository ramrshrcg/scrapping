शीर्षक,विवरण
"नाम र राजधानीको रापमा प्रदेश ५ : बुटवलमा प्रदर्शन, कांग्रेसले संसद अवरुद्ध गर्ने","बुटवल : नेपाल कम्युनिस्ट पार्टी (नेकपा)का दुई अध्यक्ष (केपी ओली र पुष्पकमल दाहाल प्रचण्डले ग्रीन सिग्नल दिएपछि पाँच नम्बर प्रदेशको राजधानी दाङको भालुवाङ क्षेत्रमा बनाउने प्रस्ताव प्रदेशसभामा पेश भएको छ। प्रदेशसभा स्थापना भएको साढे दुई वर्षपछि सरकारले संसदमा प्रस्ताव पेश गरेको हो। प्रदेशसभामा सरकारका तर्फबाट आन्तरिक मामिला तथा कानुनमन्त्री कुलप्रसाद केसीले राप्ती नदी किनारमा रहेको खुला चौर देउखुरी उपत्यकालाई राजधानी र गौतमबुद्धको जन्मस्थल लुम्बिनी नाम राख्ने प्रस्ताव संसदमा पेश गरेका हुन्। यसअघि प्रदेश मन्त्रिपरिषद् बैठकले दाङको राप्ती, गडवा गाउँपालिका र अर्घाखाँचीको शीतगंगा नगरपालिकालाई जोडेर राजधानी बनाउने प्रस्ताव संसदमा पेश गर्ने निर्णय गरेको थियो। सभामुख पूर्णबहादुर घर्तीले कार्यव्यवस्था समितिले तय गरेको कार्यसूची हटाएर आफै तयार गरेको कार्यसूची अनुसार प्रस्ताव पेश गर्न अनुमति दिएका थिए। प्रदेश ५ को राजधानी बनाउने विषयमा सत्तारुढ दलभित्र तिब्र मतभेद रहेको थियो। संघीय सरकारमा मन्त्री फेरबदलको मौका र दुई अध्यक्षलाई राजी बनाएर मुख्यमन्त्री शंकर पोखरेलले राजधानीको प्रस्ताव पेश गरेका हुन्। नेकपाका अध्यक्ष एवं प्रधानमन्त्री केपी शर्मा ओली र अर्का अध्यक्ष पुष्पकमल दाहाल प्रचण्ड राजधानी निर्धारणको विषयमा सहमत रहेको बताइएको छ। केन्द्रमा नेताहरुको सहमति भएपछि स्थानीय नेता त्यसको विरोध गर्न सकेका छैनन्। नेकपाका महासचिव विष्णु पौडेलसहितका नेताको अडान बुटवलमै राजधानी बनाउने रहेको थियो। प्रमुख प्रतिपक्षी दल नेपाली कांग्रेसका नेता शेरबहादुर देउवा सरकारले तोकेकै स्थानमा राजधानी उपयुक्त रहेको भन्दै आएका छन्। संसदमा पेश भएको प्रस्ताव दुई तिहाई मतले पारित हुनुपर्नेछ। प्रदेशसभामा नेकपाका सभामुखसहित ६१, कांग्रेसका १९, समाजवादीका ६ र जनमोर्चाका एक सांसद रहेका छन्। ८७ सांसद रहेको संसदमा प्रस्ताव पारितका लागि ६६ सांसद चाहिन्छ। राजधानीको प्रस्ताव पारित गर्नका लागि नेकपासहित अन्य दलका ६ सांसदले मत दिएमात्रै हुनेछ। नेकपा संसदीय दलले शनिबार बिहान बैठक बसेर सरकारको प्रस्ताव पास गर्ने निर्णय गर्ने दलका सचिव भोजप्रसाद श्रेष्ठले बताए। केन्द्रमा सहमति भइसकेकाले प्रदेशले सोही बमोजिम निर्णय लिन्छ, उनले भने। प्रदेशसभामा मन्त्री केसीले प्रस्ताव पेश गरे लगत्तै कांग्रेसका केही सांसदले उठेर असहमति जनाए। उनीहरुले यसअघि बनेको राजधानी र नामाकरण सुझाव विशेष समितिको प्रतिवेदन लत्याएर सरकारले प्रस्ताव पेश गरेको बताए। सो समितिले सुझाव संकलनका नाममा आधा करोड सकेको थियो। त्यस्तै प्रदेशको अहिलेसम्मको पूर्वाधार निर्माणमा करोडौं रकम सकिएको छ। राजधानी र नामाकरण सम्बन्धी प्रस्ताव माथिको छलफल असोज १९ गतेबाट हुने गरी बैठक स्थगित गरिएको छ। कांग्रेसले संसद अवरोध गर्ने सरकारले राजधानी सम्बन्धी प्रस्ताव एकलौटी रुपमा पेश गरेको भन्दै संसद अवरोध गर्ने निर्णय गरेको छ। शुक्रबार बसेको संसदीय दलको बैठकले कार्यव्यवस्था समितिलाई समेत छलेर प्रस्ताव ल्याइएको भन्दै त्यसको विरोध गरेको हो। दलका नेता वीरेन्द्र कनौडियाको अध्यक्षतामा बसेको बैठकले राजधानी स्थानको विरोध नगरी प्रक्रियामा असहमति जनाएको हो। प्रस्ताव ल्याउने प्रक्रिया गलत भयो, कार्यव्यवस्था समितिलाई समेत छलियो, सांसद रमा अर्यालले भनिन्, राजधानी विषयमा एकलौटी भयो। बुटवलमा विरोध पाँच नम्बर प्रदेशको राजधानी दाङको भालुवाङ राख्ने प्रस्तावको विरोधमा रुपन्देहीमा प्रदर्शन भएको छ। नेपाली कांग्रेसका भातृ संगठनले बुटवल, सैनामैनामा टायर बालेर विरोध प्रदर्शन गरेका हुन्। कांग्रेस सभापति शेरबहादुर देउवा प्रधानमन्त्री भएका बेला बुटवललाई तोकिएको अस्थायी राजधानी सारिएको भन्दै कांग्रेसले विरोध गरेको छ। बुटवलको मिलनचोकमा टायर बालेर प्रदर्शन गरिएको छ। प्रदेशसभा भवन, मुख्यमन्त्री कार्यालय र निवास आसपासमा समेत विरोध भएको थियो। नेपाली कांग्रेस सैनामैनाले पूर्वपश्चिम राजमार्गमा टायर बालेर विरोध गरेको छ। राजधानीका लागि बुटवल नै उपर्युक्त भएको भन्दै कांग्रेसले सार्ने प्रस्तावको विरोध गरेको छ। बुटवलमा चार वटा सरकारी गाडी तोडफोड भएका छन्। अर्थ, उद्योग पर्यटन वन तथा वातावरण समितिका सभापति दधिराम न्यौपाने चढ्ने सहितका चार सरकारी गाडी तोडफोड भएका हुन्।"
कोरोनाले चितवनमा दुई जनाको मृत्यु,भरतपुर : चितवनमा शुक्रबार थप दुई जनाको कोरोना भाइरस (कोभिड१९) सङ्क्रणबाट मृत्यु भएको छ । पुरानो मेडिकल कलेजमा उपचाररत भरतपुर महानगरपालिका ११ का ७६ वर्षीया महिलाको मृत्यु भएको हो । ज्वरो र श्वास प्रश्वासमा समस्या देखिएपछि यही असोज १० गते अस्पताल भर्ना भएकी उनीमा असोज १३ गते कोरोना पुष्टि भएको थियो । यस्तै शुक्रबार भरतपुर अस्पतालमा उपचाररत हेटौंडा उपमहानगरपालिका ७ न्यौरेनीका ७८ वर्षीय पुरुषको मृत्यु भएको अस्पतालका सूचना अधिकारी लिलाधर पौडेलले जानकारी दिए । श्वासप्रश्वास र निमोनियाको समस्या देखिएपछि चितवन मेडिकल कलेज भर्ना हुनुभएका उनीलाई बिहीबार राति भरतपुर अस्पतालमा रिफर गरिएको थियो । सोही दिन नै उनमा कोरोना पोजेटिभ पुष्टि भएको हो । भरतपुर अस्पतालको कोभिड आइसियूमा उपचाररत उनीको स्वास्थ्य अवस्था जटिल हुँदै गएपछि भेन्टिलेटरमा राखेर उपचार गरिएको थियो । योसँगै चितवनमा कोरोनाबाट मृत्यु हुनेको सङ्ख्या २२ पुगेको छ । सक्रिय सङ्क्रमितको सङ्ख्या एक हजार नाघेको छ । रासस
उखुबारीमा अर्धनग्न अवस्थाामा किशोरीको शव भेटियो,रौतह : रौतहटको बृन्दावन नगरपालिकामा शुक्रबार १४ वर्षकी किशोरीको हत्या भएको छ। बलत्कारपछि किशोरीको हत्या भएको अनुमान प्रहरीले गरेको छ। गढीमाई नगरपालिका १ समनपुर घर भएर बृन्दावन नगरपालिका४ पल्टुवास्थित मामाको घर बस्दै आएकी सिताराम साहकी छोरी सन्जा कुमारी साहको हत्या भएको जिल्ला प्रहरी कार्यालय रौतहटका जनाएको छ। बिहान १० बजे तिर घाँस काटन गएकी साह साँझसम्म घर नफर्केपछि परिवार र स्थानीयले खोजी गर्दा अर्धनग्न अवस्थामा शव स्थानीय होस नारायण यादवको उँखुबारीमा फेला परेको पारेका थिए। शवको अवस्था हेर्दा बलात्कारपछि हत्या भएको हुनसक्ने स्थानीयले बताएका छ्न्। घटनाको अनुसन्धान भइ रहेको जिल्ला प्रहरी कार्यालय रौतहटका प्रवक्ता डीएसपी भरत श्रेष्ठले जानकारी दिए।
रंगभेदको विरोध गर्दै शाहरुख खानकी छोरी,"नयाँदिल्ली : बलिउड अभिनेता शाहरुख खानकी छोरी सुहानाले आफ्ना केही तस्बिर सार्वजनिक गर्दै रंगभेद र रंगवादको विरोध गरेकी छन् । २० वर्षीया सुहानाले आफूलाई १२ वर्षको उमेरदेखि नै हेर्ने तरिकाप्रति आपत्ति जनाएकी छन् । उनले यस्तो दृष्टिकोणबाट आफू निराश बनेको बताइन् । साथै आफ्ना तस्बिरमाथि आउने गरेका प्रतिक्रियाबारे उनले दुखी बनेको पनि बताइन् । सुहानाले आफ्नो छालाको कालो रंगकै कारण कुरुप भन्दै कमेन्ट गर्नेहरुप्रति आपत्ति जनाएकी थिइन् । सामाजिक सञ्जालमा सुहानाले तस्बिर सार्वजनिक गर्दा उनलाई काली बोक्सी, काली बिराली, जस्ता कमेन्ट आउने गरेका थिए । सुहानाले ती कमेन्टलाई आफ्नो रंगका आधारमा आफूप्रति हेर्ने दृष्टिकोणमाथि प्रश्न उठाएकी हुन् । सुहानाले आफ्नो बाहिरी आवरण र छालाको रंग हेरेरै गलत प्रतिक्रिया गर्नेप्रति आपत्ति जनाएकी थिइन् । सुहानाले भनेकी छन्, जब म १२ वर्षकी थिएँ, मेरो छालाको रंगको कारण म कुरुप छु भनेर मलाई भनियो, पूरा वयष्क पुरुष र महिलाहरुबाटै । दुखद कुरा के भने हामी सबै भारतीय हौँ, जुन स्वभाविक रुपमा खैरो देखिन्छ । हो हामी विभिन्न रंगका छौँ । तर जे भए पनि तपाईँले आफूलाई अस्वेतबाट कति टाढा राख्न सक्नुभयो भन्ने कुराले खासै मतलब राख्दैन, तपाईँले सक्नुहुन्न । तपाईँले आफ्नै मान्छेहरुलाई घृणा गर्नु भनेको पीडादायी रुपमा असुरक्षित हुनु हो । मलाई माफ गर्नूस् कि, सोसल मिडिया, इन्डियन समुदाय वा आफ्नै परिवारले तपाईँलाई विश्वस्त पारेको छ कि, यदी तपाईँ ५ फिट ७ इन्च अग्लो हुनुहुन्न भने तपाईँ सुन्दर हुनुहुन्न । मलाई आशा छ, तपाईँलाई यो कुरा थाहा पाउँदा सजिलो हुन्छ कि, म ५ फिट ३ इन्च र खैरो छु, र म यसबारे एकदमै खुसी छ । र तपाईँ पनि हुनुपर्छ । सुहानाले इन्स्टाग्राम मार्फत यस्तो टिप्पणी गरेकी थिइन् । पछिल्लो समय बलिउडमा प्रवेश गर्ने तयारी गरिरहेकी सुहानाले चौतर्फी आएका टिप्पणीको जवाफ एकमुस्ट दिएकी हुन् । इंग्लयाण्डको अर्डिङली कलेजमा फिल्म पढेपछि सुहाना हालै न्युयोर्क युनिभर्सिटीमा अध्ययनरत छिन् । साथै थ्योडोर गिमेनोको निर्देशनमा बनेको सर्ट फिल्ममा अभिनय गरेकी छन् ।"
अष्ट्रेलियन कम्पनीले नेपालमा ५ सय मेगावाटको विद्युत आयोजना बनाउने,"काठमाडौं : अष्ट्रेलियाको एक कम्पनीले नेपालमा ५ सय मेगावाटभन्दा ठूलो जलविद्युत आयोजना निर्माण गर्ने इच्छा देखाएको छ। फोर्टेस्क्यू मेटल ग्रुप लिमिटेडले नेपालमा कम्तीमा ५ सय मेगावाट क्षमताको विद्युत उत्पादन गरेर खपतसमेत आफैं गर्ने प्रस्ताव ऊर्जा, जलश्रोत तथा सिंचाई मन्त्रालयसमक्ष पेस गरेको हो। त्यसबारे ऊर्जा मन्त्रालय र उक्त कम्पनीका प्रतिनिधिबीच भर्चुअल बैठकसमेत भएको छ। कार्यकाल सकाएर स्वदेश फर्कनुअघि नेपालका लागि अष्ट्रेलियन राजदूत पिटर बडले शुक्रबार मन्त्रालयमा गरेको बिदाई भेटका क्रममा ऊर्जा, जलश्रोत तथा सिंचाई मन्त्री वर्षमान पुन अनन्तले उक्त प्रस्तावलाई नेपाल सरकारले सकारात्मक रुपमा लिएको बताए। अष्ट्रेलियन कम्पनीले नेपालमा ठूलो लगानी ल्याउन खोजेकामा स्वागत गर्दै मन्त्री पुनले त्यसका लागि नेपाल सरकारका तर्फबाट सहजीकरण गरिने स्पष्ट पारे। कम्पनीका अध्यक्ष एन्ड्रिउ फरेस्ट नेतृत्वको २३ सदस्यीय टोली आगामी अक्टुबर १२ मा नेपाल आउन लागेको जानकारी प्राप्त भएको भन्दै मन्त्री पुनले टोलीसँगको भेटमा आयोजना विकासका सम्बन्धमा नीतिगत, कानुनी र प्रक्रियागत तथा सम्भावित आयोजनाका विषयमा कम्पनीलाई जानकारी दिइने उल्लेख गरे। तीनदिने नेपाल बसाइका क्रममा टोलीले राष्ट्रपति विद्यादेवी भण्डारी, प्रधानमन्त्री केपी ओली, ऊर्जा मन्त्री पुन, परराष्ट्रमन्त्री प्रदीपकुमार ज्ञवाली र उद्योग, वाणिज्य तथा आपूर्तिमन्त्री लेखराज भट्टसँग भेट्ने तालिका छ। फोर्टेस्क्यू मेटल ग्रुप अष्ट्रेलियाको १० ठूला प्रसिद्ध कम्पनीमध्ये एक हो। नेपालको जलविद्युतमा यति ठूलो लगानी आउने र उत्पादित बिजुलीको खपत पनि आफैं गर्ने कम्पनीको प्रस्ताव हामीलाई राम्रो लागेको छ, मन्त्री पुनले भने, उहाँहरु आउनुभएपछि हामी विभिन्न आयोजनाबारे अवगत गराउँछौं र उपयुक्त आयोजना निर्माणका लागि आवश्यक कानुनी, नीतिगत र प्रक्रियागत विषयमा सम्झौता गर्छौं। यस्तै राजदूत बडले आफ्नो नेपाल बसाई सफल र स्मरण योग्य रहेको भन्दै नेपालको सरकार, राजनीतिक नेतृत्व र जनताबाट राम्रो माया र सहयोग पाएको उल्लेख गरे। उनले अष्ट्रेलिया सरकारले नेपालको विकासमा गर्दै आएको सहयोगलाई आगामी दिनमा समेत निरन्तरतादिने स्पष्ट गर्दै अष्ट्रेलियाको निजी क्षेत्रलाई जलविद्युतसहित नेपालको विविध क्षेत्रमा लगानी गर्न आह्वा नगर्ने बताए।"
नमूना पर्यटकीय गाउँ मार्फामा विद्युतीय तार भूमिगत गरिँदै,"जोमसोम : 'क्या राम्रो स्याउबारी मार्फा गावैमा' बोलको यो गीतको शब्दरचना स्वः कवयत्री बसन्ती लालचनले करिब डेढ दशकअघि गरेकी थिइन् । मार्फा गाउँलाई स्याउ बगैचासँग जोडेर सांगीतिक लयमा प्रस्तुत गरिएको उक्त गीतले निकै प्रख्याती कमायो । हिमाली जिल्ला मुस्ताङको स्याउ उत्पादनले सबैभन्दा लोकप्रिय गाउँका रुपमा मार्फा अग्रस्थानमा आउँछ । स्याउ बगैचा र मार्फाबीचको ऐतिहासिक,धार्मिक र सांस्कृतिक सम्बन्ध जोड्ने काममा 'क्या राम्रो स्याउबारी मार्फा गावैमा' बोलको गीतले मार्फा गाउँप्रतिको क्रेज ह्वात्तै बढाइदियो ।त्यसपछि त गीत सुनेका सबै मुस्ताङ आउँदा मार्फा गाउँको सौन्दर्यता र त्यहाँको सबैपक्षलाई नजिकबाट नियाल्न थाले । आन्तरिक तथा बाह्य पर्यटकको आर्कषक केन्द्रबिन्दु बनेको पर्यटकीय गाउँ मार्फाको मुख्य आम्दानी श्रोत कृषि र पर्यटन नै हो ।मुस्ताङका ९६ गाउँ बस्तीमध्ये ऐतिहासिक ,धार्मिक र साँस्कृतिक सम्यताले नितान्तै पृथक छ मार्फा । मार्फाली समुदायको मुल बस्ती मार्फा गाउँको मुख्य विशेषता भनेकै सांस्कृतिक रुपमा सिङ्गारिएका एकआपसमा गुजुमुच्च जोडिएका सख्खर माटोले बनेका ऐतिहांसिक घरनै हुन् । सख्खर माटोले सजाइएका सांस्कृतिक घरको छत माथि लस्करै सजाइएका दाउराले पर्यटक नलोभ्याउने त कुरै भएन ।यसका अलावा पुराना गुम्बा ,छोर्तेन र पहाडमा कुदिएका कलात्मक वस्तुले मार्फा पुग्ने आन्तरिक तथा बाह्य पर्यटकको मन लोभ्याउने गरेको छ । यहाँ अधिकाश थकाली र केही दलीत समुदायको बस्ती छ । मार्फामा झन्डै २ दर्जन पर्यटक लक्षित होटल छन् । मार्फालीले स्याउ बिक्री गरी बर्सेनि लाखौ रुपैया आम्दानी गर्छन भने पर्यटन व्यवसायबाट राम्रो आम्दानी लिएका छन् । अन्नपूर्ण पदमार्ग हुँदै मुस्ताङ आउने पर्यटक होस वा हिमाल आरोहरण गर्न आउने पर्वतारोही होस् ,अधिकांश पर्यटक १२ रात मार्फामै बिताउने गर्छन । यसका अलावा मुक्तिनाथ र लोमान्थाङ पुग्ने पर्यटक पनि मार्फा गाउँ घुम्न छुटाउँदैनन् । काठमाडौंको ठमेल र पोखराको लेक साईडको दुरुस्तै झल्को दिलाउने मुस्ताङको पर्यटकीय गाउँ मार्फा पुग्ने पर्यटक त्यहाँको स्याउबारी तथा सांस्कृतिक सम्पदा नियालेर मख्ख पर्छन । पछिल्लो समय स्वदेशी तथा विदेशी चलचित्रको छांयाङ्कन स्थल समेत बनेको छ मार्फा । पछिल्लो समय मार्फा गाउँको सौन्र्दयीकरणका लागि मार्फाली समुदाय कस्सिएर लागिपरेका छन् । मार्फाली समुदायको मागलाई मध्ययनजर गर्दै मुस्ताङका संघीय सांसद प्रेमप्रसाद तुलाचनले मार्फा गाउँको सौन्दर्यता बढाउन तथा विद्युत प्रवाहबाट हुनसक्ने जोखिम न्युनिकरण गर्नका लागि छरपस्ट विद्युत तार अण्डरग्राउण्ड गर्ने योजना अनुसार सांसद विकास कोषको स्थानीय पूर्वाधार साझेदारी कार्यक्रम अन्र्तगत गतवर्ष २५ लाख बजेट बिनियोजन गरे । त्यस योजनामा घरपझोङ गाउँपालिकाले १५ लाख थपिदियो ।पुरानो मार्फा गाउँ बस्तीभित्रमा करिब ६ सय मिटर मुख्य बिद्युत लाइन र करिब ४५ सय मिटर शाखा लाईन भुमिगत व्यवस्थापनका लागि अहिले काम धमाधम अघि बढेको गाउँपालिकाका इन्जिनियर सकलदेव शर्माले जानकारी दिए । उनका अनुसार स्थानीय पूर्वाधार साझेदारी कार्यक्रमको बजेटले काम अगाडी बढाईएको हो । यसका कामका लागि बुटवलको ओसिन पावर सर्मिस अण्डरग्राउण्ड गर्ने जिम्मा लिएको हो । कुल अनुमानित बजेट ९० लाख स्टमेट रहेको उक्त योजना सम्पन्न गर्न थप ५० लाख बजेटको आवश्यकता पर्ने इन्जिनियर शर्माको भनाइ छ । साझेदारी र गापाबाट बिनियोजित भएको बजेटको आधा काम दशै अगावै सम्पन्न हुने उनले बताए। यसअघि मार्फा गाउँमा विद्युत तार व्यवस्थित गर्न गाउँले आफैले डीपीआर तयार गरी गापामा योजना माग गरेको मार्फाका स्थानीय दिपक लालचनले बताए । गत वर्षको बिनियोजनले आधा मात्र काम हुने भएकाले चालु वर्षको काम गापाले १० लाख बजेट बिनियोजन गरेको र थप ४० लाख बजेट मार्ग जुटाउनुपर्ने लालचनले जानकारी दिए । यस्तै ,संघीय सांसद प्रेमप्रसाद तुलाचनले ऐतहासिक,धार्मिक र सांस्कृतिक नमूना गाउको सौन्दर्यतालाई यथास्थानमा संरक्षण गर्नका लागि बिद्युत तार अण्डरग्राउण्डकार्यले योगदान पुर्याउने बताए । बिद्युत तार अण्डरग्राउण्ड गर्ने कामले गाउँभित्रको सम्भावित जोखिम न्यूनिकरण गर्ने सांसद तुलाचनले स्पष्ट पारे । यसअघि उपल्लो मुस्ताङको लोमान्थाङ गापा५ लोमान्थाङ पनि वडा स्तरीय बजेट मार्फत विद्युत तार अण्डरग्राउण्डकार्य सम्पन्न भएको थियो । तर,लोमान्थाङ र मार्फा गाउँमा बिजुलीका तार अण्डरकार्य सुरु भएपनि सदरमुकाम जोमसोम बजारमा भने बिजुली र टेलिफोनका तार अण्डरग्राउण्ड हुन सकेको छैन ।"
भक्तपुरमा अहिलेसम्मकै सर्वाधिक संक्रमित थपिए,भक्तपुर : भक्तपुरमा शुक्रबार एकैदिन एकसय ८१ जना कोरोना भाइरस संक्रमित थपिएका छन्। जुन अहिलेसम्मकै सर्वाधिक संक्रमितको संख्या हो। स्वास्थ्य मन्त्रालयको नियमित पत्रकार सम्मेलनमा शुक्रबार भक्तपुरमा एकसय ९६ जना संक्रमित थपिएको जानकारी दिइएको थियो तर एकसय ८१ जनाको मात्रै विवरण प्राप्त भएको स्वास्थ्य कार्यालय भक्तपुरले जनाएको हो। यससँगै भक्तपुरमा कोरोना भाइरस संक्रमितको कूल संख्या २ हजार ३ सय २५ पुगेको छ। जसमा पुरुष एक हजार ३ सय १७ र महिला एक हजार ८ रहेको कार्यालयले बताएको छ। कार्यालय प्रमुख कृष्ण मिजारले भक्तपुरका चार नपामध्ये शुक्रबार सबैभन्दा बढी मध्यपुर थिमिमा ७९ जना संक्रमित थपिएको बताए। जसमा ४५ पुरुष र ३४ जना महिला रहेको उनको भनाइ थियो। मध्यपुर थिमि यहाँका चार नपामध्ये सबैभन्दा बढी संक्रमित भएको नपासमेत हो। यहाँ शुक्रबारसम्म संक्रमितको संख्या ८ सय ८० पुगेको छ। मध्यपुर थिमिपछि शुक्रबार सूर्यविनायक नपामा २६ पुरुष र १८ महिला गरी ४४ जना संक्रमित थपिएका छन्। यससँगै यहाँ संक्रमितको संख्या ५ सय १७ पुगेको छ। शुक्रबार भक्तपुर नपामा २६ पुरुष र १७ महिला गरी ४३ जना संक्रमित थपिए। यहाँ शुक्रबारसम्म संक्रमितको संख्या ६ सय ७५ पुगेको छ। मध्यपुर थिमिपछि बढी कोरोना भाइरस संक्रमित रहेको नपामा भक्तपुर दोस्रो स्थानमा रहेको छ। शुक्रबार सबैभन्दा कम चाँगुनारायण नपामा ५ पुरुष र ४ महिला गरी जम्मा ९ जनामात्रै संक्रमित थपिए। यहाँ शुक्रबारसम्ममा कोरोना भाइरस संक्रमितको संख्या २ सय १५ जना पुगेको छ। मर्नेको संख्या ३१ पुग्यो यसैबीच भक्तपुरमा कोरोना भाइरस संक्रमणका कारण मृत्यु हुनेको संख्या ३१ पुगेको छ। शुक्रबारमात्रै भक्तपुरका २ जना संक्रमित महिलाको मृत्यु भएको छ। स्वास्थ्य कार्यालय भक्तपुरका अनुसार शुक्रबार ५१ र ६१ वर्षका दुई संक्रमित महिलाको मृत्यु भएको थियो। जसअनुसार १० महिला र २१ पुरुष गरी ३१ कोरोना भाइरस संक्रमितको मृत्यु भएको कार्यालयका प्रमुख मिजारले जानकारी दिए। उनले शुक्रबारसम्म भक्तपुरमा एकहजार एकसय २९ जना सक्रिय संक्रमित रहेको बताए। जसमा पुरुष ६ सय ३९ र महिला ४ सय ९० रहेको बताए। शुक्रबारसम्म एक हजार एकसय ६५ जना संक्रमण निको भएर डिस्चार्ज भएका छन्। जसमा पुरुष ६ सय ५७ र महिला रहेको उनले बताए।
एक सय वर्षीय वृद्धलाई सम्मान,सन्धिखर्क : अर्घाखाँचीको सन्धिखर्क नगरपालिकाका नगर प्रमुख कमलप्रसाद भुसालले घरमै पुगेर १ सय वर्षीय वृद्धलाई सम्मान गरेका छन्। ज्येष्ठ नागरिक समाजको गहना भएको मुल्यांकन गर्दै सन्धिखर्क नगरपालिका२ घोचेखोला निवासी १ सय वर्षीय डिलाराम भुसाललाई घरमै पुगेर सम्मान गरिएको हो। वृद्धलाई दोसल्ला ओढाएर तथा एक वटा ब्यांल्केट प्रदान गरेर नगर प्रमुख कमल प्रसाद भुसालले सम्मान गरे। सम्मान गर्दै नगर प्रमुख भुसालले ज्येष्ठ नागरिकहरु धेरै विषयमा जानकार भएको बताए। यस्तै सन्धिखर्क नगरपालिका८ किमडाडामा ९९ वर्षीय वृद्ध बालिकला घर्तीलाई सम्मान गरिएको छ।
कोरोना अपडेट : स्वास्थ्य मन्त्रालयको पत्रकार सम्मेलन (लाइभ),काठमाडौं : स्वास्थ्य तथा जनसंख्या मन्त्रालयले पत्रकार सम्मेलनमार्फत् कोरोना भाइरस (कोभिड१९) को नियमित अपडेट गराउँदै आएको छ। २०७६ चैत ११ गतेदेखि सुरु भएको पत्रकार सम्मेलनलाई मन्त्रालयले निरन्तरता दिएको हो। नियमित पत्रकार सम्मेलनमा मन्त्रालयका प्रवक्ता डा जागेश्वर गौतमले कोरोनाको पछिल्लो अवस्थाबारे जानकारी गराउँदै आएका छन्। मन्त्रालयका अनुसार नेपालमा ७९ हजार ७२८ जनामा संक्रमण पुष्टि भएको छ । जसमध्ये ५७ हजार ३८९ जनाले कोरोना जितेका छन् । अहिलेसम्म ५०९ जनाले भने कोरोनाकै कारण ज्यान गुमाएका छन् । नेपालमा लकडाउन र निषेधाज्ञा खुकुलो भएपछि सहरी क्षेत्रमा संक्रमण बढ्दै गएको छ ।
"उपत्यकामा एकैदिन १६ सय ३८ जनामा कोरोना संक्रमण, ५ को मृत्यु","काठमाडौं : पछिल्लो २४ घण्टामा काठमाडौं उपत्यकामा ५ जनाको मृत्यु र १६ सय ३८ जनामा कोरोना संक्रमण देखिएको छ। काठमाडौंका १ हजार २८० , भक्तपुरका १९६ र ललितपुरका १६२ जनामा कोरोना भाइरस संक्रमण पुष्टि भएको स्वास्थ्य मन्त्रालयले जनाएको छ। यस्तै काठमाडौंमा ६७ वर्षीया महिला, भक्तपुरमा ६१ र ५१ वर्षीया महिला र ललितपुरमा ३२ र ७० वर्षीय पुरुषको कोरोनाबाट मृत्यु भएको छ। नेपालमा कोरोना भाइरस (कोभिड१९) संक्रमितको संख्या ८२ हजार नाघेको छ। पछिल्लो २४ घण्टामा २७ सय २२ जनामा संक्रमण देखिएसँगै संक्रमितको संख्या ८२ हजार ४५० पुगेको स्वास्थ्य मन्त्रालयका प्रवक्ता डा जागेश्वर गौतमले जानकारी दिए। २१ हजार २३४ कोरोनाका सक्रिय संक्रमित छन्। यस्तै मन्त्रालयका अनुसार संस्थागत आइसोलेसनमा ९ हजार ४७४ जना रहेका छन् भने होम आइसोलेसनमा ११ हजार ७६० जना छन्। यस्तै क्वारेन्टाइनमा ४ हजार ८८५ जना रहेका छन्। मन्त्रालयका अनुसार पछिल्लो २४ घन्टामा १४ हजार ७३९ नमूनाको पीसीआर परीक्षण भएको छ। शुक्रबार ३ हजार ३०७ जनाले कोरोना जितेर डिस्चार्ज भएको मन्त्रालयले जनाएको छ। योसँगै कुल डिस्चार्ज हुनेको संख्या ६० हजार ६९६ पुगेको छ। आइसीयूमा २१० र भेन्टिलेटरमा २९ जनाको उपचार भइरहेको छ। नेपालमा कोरोनाबाट ५२० जनाको मृत्यु भएको छ। शुक्रबार मात्रै उपत्यकाका ५ सहित ११ जनाको मृत्यु भएको मन्त्रालयले पुष्टि गरेको छ।"
कोरोनाबाट बाँकेमा थप एक महिलाको मृत्यु,"नेपालगन्ज : भेरी अस्पताल नेपालगन्जमा शुक्रबार कोरोनाभाइरसबाट २५ वर्षीया महिलाको मृत्यु भएको छ । कैलालीको धनगढी नगरपालिका२ सन्तोषी टोल घर भइ नेपालगन्ज उपमहानगरपालिका९ बाँके गाउँमा बस्ने महिलाको उपचारको क्रममा साँझ पौने ५ बजे मृत्यु भएको जिल्ला स्वास्थ्य कार्यालय बाँकेका कोरोना फोकल पर्सन नरेशबाबु श्रेष्ठले जानकारी दिए । ३० भदौमा कोरोना पुष्टि भएकी उनलाई दुबै फोक्सोको निमोनिया भएको थियो । उनलाई प्लाज्मा थेरापी, रेम्डिसिभिरलगायत उपचारका विधि अवलम्वन गरिएको थियो । यससँगै बाँके जिल्लामा कोरोनाबाट मृत्यु हुनेको संख्या १९ पुगेको छ ।"
नेपालमा कोरोनाले ५२० जनाको मृत्यु : ६० हजार बढी डिस्चार्ज,"काठमाडौं : नेपालमा पछिल्ला दिनमा कोरोना भाइरस (कोभिड१९) संक्रमणको ग्राफ बढ्दै गएको छ। स्वास्थ्य तथा जनसंख्या मन्त्रालयका अनुसार पछिल्लो २४ घण्टामा ११ जनाको मृत्यु भएको छ। मन्त्रालयका प्रवक्ता प्राडा जागेश्वर गौतमका अनुसार चार महिला र सात पुरुष गरेर शुक्रबार ११ जनाको मृत्यु भएको हो। शुक्रबार कोरोनाले ज्यान गुमाउनेमा काठमाडौं उपत्यका मात्र पाँचजना छन्। काठमाडौंकी ६७ वर्षीया महिला, भक्तपुरका ५१ र ६१ वर्षीया महिला र ललितपुरका ३२ र ७० वर्षीय पुरुषको मृत्यु भएको हो। त्यसैगरी मोरङमा २७ वर्षीय पुरुष, मकवानपुरमा ७८, रुपन्देहीमा ६०, बाँकेमा ५० र ५९ वर्षीय पुरुषको मृत्यु भएको छ भने सुर्खेतमा ७५ वर्षीय महिलाको मृत्यु भएको छ। योसँगै नेपालमा कोरोनाले मृत्यु हुनेको संख्या ५२० पुगेको हो। पछिल्लो २४ घण्टामा ३३ सय ७ जनाले कोरोना जितो छन्। योसँगै नेपालमा कोरोना जित्नेको कुल संख्या ६० हजार ६९६ पुगेको छ। उपत्यकामा १६ सय ३८ सहित पछिल्लो २४ घण्टामा २७ सय २२ जनामा संक्रमण पुष्टि भएको मन्त्रालयले जनाएको छ। शुक्रबार अहिलेसम्मकै उच्च संक्रमण देखिएसँगै नेपालमा कोरोना संक्रमितको कुल संख्या ८२ हजार ४५० पुगेको छ। मन्त्रालयका अनुसार शुक्रबार १४ हजार ७६० जनाको पीसीआर भएको छ। योसँगै नेपालमा पीसीआरको संख्या १० लाख ४८ हजार ६८६ पुगेको छ। दार्चुलामा थप १५ जनामा कोरोना पुष्टि कोरोनाले मृत्यु हुनेको संख्या ५०९ पुग्यो : ५७ हजार ३८९ डिस्चार्ज ठूला सहरमा बढ्दै संक्रमण : काठमाडौं जिल्लामा मात्र ८१७ संक्रमित थपिए कोरोना अपडेट : स्वास्थ्य मन्त्रालयको पत्रकार सम्मेलन (लाइभ) २४ घण्टामा आजसम्मकै उच्च २७ सय २२ संक्रमित थपिए उपत्यकामा एकैदिन १६ सय ३८ जनामा कोरोना संक्रमण, ५ को मृत्यु अहिले देशभर सक्रिय संक्रमितको संख्या २१ हजार २३४ छ। होम आइसोलेशनमा ११ हजार ७६० जना रहेका छन्। मन्त्रालयका अनुसार अहिले ९ हजार ४७४ जना संस्थागत आइसोलेशनमा छन्। अहिले चार हजार ८८५ जना क्वारेन्टाइनमा छन्। मोरङ, सिरहा, काठमाडौं, भक्तपुर, ललितपुर, चितवन र रुपन्देहीमा अहिले पाँच सयमाथि सक्रिय संक्रमित रहेका छन् भने मनाङ, मुस्ताङ, र डोल्पामा संक्रमितको संख्या शून्य छ।"
बिन लादेन बसेको ठाउँबारे अमेरिकाले पाकिस्तानलाई थाहा दिएन,"वासिङटन : अमेरिकी उच्च अधिकारीका अनुसार अमेरिकाले पाकिस्तानलाई ओसामा बिन लादेन बसेको ठाउँबारे जानकारी दिएको छैन । विश्वासको कमी र आपराधिक गतिविधिका कारण लादेनको ठाउँबारे जानकारी नदिइएको बताइएको छ । अमेरिकी पूर्वरक्षामन्त्री तथा सिआईए प्रमुख लियोन पानेटाले यस्तो बताएका हुन् । पानेटाले विअन टिभीसँगको अन्तर्वार्तामा भने, ओसामा बिन लादेनको अबोटाबादको इलाकाबारे सचेत भएको मान्छे कोही पाकिस्तानमा थिएन भन्नेमा विश्वास गर्न मुस्किल छ । तत्कालिन अलकायदाका प्रमुख ओसामा बिन लादेन विश्वकै सर्वाधिक खोजी भएका आतंककारी थिए । लामो समयसम्मको खोजीपछि २०११ को मे २ मा लादेनको हत्या अमेरिकी फौजले पाकिस्तानमा गरेको थियो । हामीले जब पाकिस्तानमा यो इलाका भेट्यौँ, यो अबोटाबाद भनिने ठाउँमा अवस्थित थियो । अबोटाबाद उनीहरुको जासुसी सेवाको केन्द्र र पाकिस्तानी वेस्ट प्वाइन्ट पनि, पानेटाले भने । उनले अघि थपेका छन्, मलाई यो विश्वास गर्न ज्यादै कठिन भएको छ कि, के पाकिस्तानमा त्यस इलाकाबारे जानकार कोही पनि थिएन त ।"
यती एयरलाइन्सले १२ वर्षपछि सिमरा उडान गर्ने,"काठमाडौं : निजी क्षेत्रको अग्रणी वायुसेवा प्रदायक संस्था यती एयरलाइन्सले १२ वर्षपछि अर्थात यही असोज २१ देखि सिमरामा नियमित उडान गर्ने भएको छ । एयरलाइन्सले आफ्नो २२औँ वार्षिकोत्सवका अवसरमा नयाँ गन्तव्यको रुपमा सिमरा पुनः उडान सञ्चालन गर्ने घोषणा गरेको छ । सन् २००८ मा काठमाडौं सिमरा उडान भरेको यती एअरलाइन्सले १२ वर्षपछि आगामी असोज २१ देखि बाराको सिमरा विमानस्थलमा उडान भर्न लागेको हो । सिमरा यतीको नवौं उडान गन्तव्य हो । एयरलायन्सका प्रमुख सुरक्षा अधिकृत तथा प्रवक्ता सुदर्शन बर्तौलाले कोभिड१९ को सङ्क्रमणको समयमा उच्च सर्तकता अपनाएर सिमरा उडान गर्न लागेको जानकारी दिए। । सिमरा उडानबारे सम्बन्धित निकायसँग स्वीकृत लिइ असोज २१ देखि दैनिक दुई उडानमार्फत सेवा विस्तार गर्नेछौं,'उनले भने। यतीले सिमरामा जेटइस्ट्रीम४१ विमानमार्फत प्रत्येक दिन बिहान ९ बजे र साँझ ४:४५ बजे काठमाडौंदेखि उडान भर्दैछ । एयरलाइन्सका बिक्री तथा बजार निर्देशक शरल एस जे वि राणाका अनुसार यात्रुहरुको माग बमोजिम पुनःसेवा प्रारम्भ गर्न लागेको जानकारी दिए।रासस"
"बाढी प्रभावित क्षेत्र घुम्दै उत्तर कोरियाली नेता किम, बहिनी पनि सँगै","प्योङयाङ : उत्तर कोरियाली नेता किम जोङ उनले बाढी प्रभावित गाउँको भ्रमण गरेका छन् । हालैको आँधीबाट क्षतिग्रस्त क्षेत्रको पुनर्निर्माणको प्रयासबारे उनको पछिल्लो भ्रमण तय भएको थियो । जब कि, किमकी बहिनी किम यो जोङ पनि उनीसँगै देखिएकी थिइन् । उनी दुई महिनापछि यही शुक्रबार पहिलो पटक सार्वजनिक कार्यक्रममा देखा परेकी हुन् । नेता किमले शासन व्यवस्थामा आफूपछिको उत्तराधिकारीको रुपमा पछिल्लो समय बहिनी यो लाई अघि सारेका छन् । नेता किमले दक्षिण पश्चिम क्षेत्रमा पुनर्निर्माणको काम तिव्र रुपमा गरिने पनि बताएका थिए । उत्तर कोरियामा यस वर्ष आँधी र बाढीले गर्दा अनपेक्षित रुपमा क्षति भएको बताइएको छ । क्षतिको यकिन तथ्यांक नआए पनि ठूलो भूभागमा आँधी र बाढीबाट ठूलो संख्या प्रभावित बनेको बताइएको छ । बाढीले हजारौँ भवन भत्किनुका साथै ठूलो संख्यामा विस्थापित हुनु परेको थियो ।"
अझै सुरु भएनन् रोकिएका पुल निर्माण,"इटहरीझापा : तीन वर्षअघि झापाको अर्जुनधारा र वुद्धशान्ती जोड्ने बिरिङ्ग खोलामा पक्की पुलको शिलान्यास हुँदा स्थानीयहरु निकै खुशी थिए। तर स्थानीय कृषि र व्यापारको सेतु बन्ने अनुमान गरिएको पुलको काम हालसम्म अघि बढ्न सकेको छैन्। प्रधानमन्त्रीले नै शिलान्यास गरेको हुँदा उत्साहित स्थानीय दिपिन राई ३ वर्षसम्म कसैको उपस्थिति नहुँदा निराश छन्। जिल्ला समन्वय समिति झापाका प्रमुख सोमनाथ पोर्तेलकाअनुसार ६ महिना लगाएर डिजाईन गरिएको पुलको प्रगतिबारे जानकारी छैन। पुर्वी नेपालका धेरै पुलहरुको निर्माण सन्तोषजनक छैन्। अहिलेसम्म काम नै सकिनुपर्ने कति पुलको निर्माण सुरु नै भएको छैन भने कति पुलको निर्माण अवरुद्ध छ। अहिले कोरोना महामारी र त्यसले सिर्जित लकडाउनको कारण ठेकेदारले अर्को बहाना पाएका छन्। बजार तथा यातायात सहज भएपनि पुल निर्माणको काम अघि बढ्न सकेको छैन्। लकडाउनअघि काम भइरहेका पुलहरु पनि कामदार तथा सामाग्री अभावका कारण निर्माण अवरुद्ध छ। पुल आयोजना कार्यालय इटहरीले हेर्ने २४ वटा ठूला पुल निर्माणको काम चैतदेखि ठप्प भएको कार्यालयले जनाएको छ। कार्यालयका प्रमुख कैलाशप्रसाद देवकाअनुसार आयोजनाका कामहरु रोकिँदा २५३० प्रतिशतले समय लम्बिएको छ। लकडाउन खुलेपनि सामाग्री तथा कामदारहरुको आपूर्ती हुन नसक्दा पुल निर्माण तत्काल सुरु गर्न नसकिएको हो। धेरैजसो प्राविधिकहरु भारतीय छन्, कोरोनाका कारण कामदार ल्याउन र पठाउन गाह्रो छ, पुल निर्माणको काम रोकिएपछि फेरी सुरु गर्न समय लाग्ने बताउँदै उनले भने, निर्माण सामाग्री, मेसिन उपकरणको कारण पनि आयोजनाका कामहरुमा ठूलो असर पुगेको छ। उनकाअनुसार लकडाउनका कारण घर गएका भारतीय कामदारहरु आइसकेका छैनन्। धेरैजसो प्राविधिकहरु भारतीय भएकोले उनीहरुको अनुपस्थितीमा असोजदेखि सुरु गर्ने योजना रहेका पुलको काम सुरु हुन नसकेको हो। ठूला आयोजनाहरुको लागि आवश्यक कच्चा पदार्थको पनि अभाव छ। सामान विदेशबाट मगाउँदा आउनकै लागि ६ महिना लाग्ने बताउँदै देव भन्छन्, लकडाउन सुरु हुनुभन्दा तीन महिनाअघि अर्डर गरेका सामानहरु १० महिनासम्म पनि आउन सकेको छैन। पहाडी जिल्लामा बाटोको पनि समस्या देखिएको छ। बाटो र पुल सँगै बनिरहेका ठाउँमा पुलको लागि सामाग्री लान समस्या छ। धनकुटाको मुगाबाट १२ किलोमिटर तल सुनवालुवा भन्ने ठाउँमा अरुण खोलामा निर्माणाधिन पुलसम्म पुग्ने बाटोहरु ठाउँ ठाउँमा निर्माणाधिन छ। सडक डिभिजन कार्यालय धनकुटाले ठेक्का लगाएको छ। तर मोटरसाइकलसमेत लान नसक्ने अवस्थामा बाटो बनिरहेको छ। सडककै कारणले पनि पुल निर्माण प्रभावित बनेको छ, देवले भने। सार्वजनिक खरीद ऐनअनुसार बनेको नियमावलीको नवौं संशोधनले दिएको म्यादअनुसार २०७७ माघ महिनासम्ममा पुराना आयोजनाको निर्माण सक्नुपर्ने भएपनि कोरोनाको बहाना बनाउँदै फेरी पनि समय लम्बाउने सम्भावना छ।"
सप्तरीमा कोरोनाबाट थप एकको मृत्यु,"राजविराज : कोरोनाबाट संक्रमित सप्तरीको तिलाठी कोइलाडी गाउँपालिका५ का ६८ वर्षीय पुरुषको उपचारका क्रममा शुक्रबार मृत्यु भएको छ । स्वास्थ्य कार्यालय सप्तरीका निमित्त कार्यालय प्रमुख दुनियालाल यादवका अनुसार उपचारका क्रममा उनको न्यूरो अस्पताल विराटनगरमा मृत्यु भएको हो । निमोनियाबाट ग्रसित भएपछि ६ दिनअघि न्युरो अस्पताल भर्ना भएका पुरुषको मृत्यु भएपछि शव ल्याउने तयारी भइरहेको गाउँपालिका अध्यक्ष सतिश सिंहले बताए । सिंहले कोशी नदीमा शवको अन्त्यष्टि गर्ने तयारी भइरहेको जानकारी दिए । सप्तरीमा तीन दिनको अवधिमा चार जनाको मृत्यु हुँदा मृत्यु हुनेको सङ्ख्या १८ पुगेको छ । जसमा २ जना महिला छन् । यसअघि विराटनगरको नोबेल शिक्षण अस्पतालमा उपचारार्थ कोभिड १९ संक्रमित विष्णुपुर गाउँपालिका५ का ६७ वर्षीय पुरुषको बिहीबार मृत्यु भएको थियो । ज्वरो, खोकी र श्वासप्रश्वासमा समस्या भएपछि उपचारका लागि नोबेलको आकस्मिक कक्षको आइसीयूमा उपचार थालिएको उनमा मधुमेह, उच्च रक्तचाप र मिर्गौलाको समस्या रहेको अस्पतालका जनसम्पर्क अधिकृत नारायण दाहालले जानकारी दिए । भक्तपुर अस्पतालमा उपचाररत सप्तरीका ४८ वर्षीय पुरुषको बिहीबार नै कोरोना संक्रमणबाट मृत्यु भयो । खोकी र श्वासप्रश्वासमा समस्या देखिएपछि असोज १२ गते अस्पताल भर्ना भएका पुरुषमा निमोनिया र मधुमेहको समेत समस्या देखिएको अस्पतालका सूचना अधिकारी डा सुनिल ढुंगेलले जानकारी दिए । कोरोनाबाट संक्रमित अग्नीसाइर कृष्णसवरण गाउँपालिका४ बनौलीका ३५ वर्षीय पुरुषको धरानस्थित वीपी कोइराला स्वास्थ्य विज्ञान प्रतिष्ठानमा उपचारका क्रममा बुधबार मृत्यु भयो । बाल्यकालदेखि नै सुगरबाट पीडित उनको दुवै मिर्गौलाले काम गर्न छाडेको परिवारका सदस्यले जानकारी दिए । धरानस्थित प्रयोगशालामा गरिएको परीक्षणमा असोज ८ गते उनमा कोरोना संक्रमण पुष्टि भएको थियो ।"
दाङ राजधानी प्रस्तावको विरोधमा प्रदर्शन,"बुटवल : पाँच नम्बर प्रदेशको राजधानी दाङको भालुवाङ राख्ने प्रस्तावको विरोधमा रुपन्देहीमा प्रदर्शन भएको छ। नेपाली कांग्रेसका भातृ संगठनले बुटवल सैनामैनामा टायर बालेर विरोध प्रदर्शन गरेका हुन्। कांग्रेस सभापति शेरबहादुर देउवा प्रधानमन्त्री भएका बेला बुटवललाई तोकिएको अस्थायी राजधानी सारिएको भन्दै कांग्रेसले विरोध गरेको छ। बुटवलको मिलनचोकमा टायर बालेर प्रदर्शन गरिएको छ। प्रदेशसभा भवन, मुख्यमन्त्री कार्यालय आसपासमा समेत विरोध भएको थियो। नेपाली कांग्रेस सैनामैनाले पूर्वपश्चिम राजमार्गमा टायर बालेर विरोध गरेको छ। राजधानीका लागि बुटवल नै उपर्युक्त भएको भन्दै कांग्रेसले सार्ने प्रस्तावको विरोध गरेको छ। प्रदेश संसदीय दलको बैठक भने अहिले जारी छ। संसदीय दलका नेता वीरेन्द्र कनौडियाले बैठक चलिरहेको र बैठकले निर्णय लिने उनले बताए। प्रदेश सरकारले शुक्रबार दिउँसोको प्रदेशसभा बैठकमा राजधानी दाङको भालुवाङ र नाम लुम्बिनी राख्ने प्रस्ताव पेश गरेको छ।"
गण्डकी विश्वविद्यालयमा उपकुलपतिको नियुक्ति र शपथ,"पोखरा : कृषि तथा वन विश्वविद्यालयमा कार्यरत प्राडा नवराज देवकोटा गण्डकी विश्वविद्यालय (जियु)को उपकुलपति (भिसी) नियुक्त भएका छन्। शुक्रबार नियुक्त उनलाई मुख्यमन्त्री पृथ्वीसुब्बा गुरुङले शपथ दिलाए। कृषि तथा वन विज्ञान विश्वविद्यालय रामपुर चितवनमा अनुसन्धान तथा प्रसार निर्देशक रहेका देवकोटा गण्डकीको खुला प्रतिस्पर्धात्मक आह्वान अनुसार उपकुलपति चुनिएका हुन्। सामाजिक विकास मन्त्री नरदेवी पुन संयोजकत्वको समितिले देवकोटालाई उपकुलपति चुनेको हो। न्युजिल्यान्डको न्यासी विश्वविद्यालयबाट चरन विज्ञान सम्बन्धी विषयमा सन् १९९९ मा विद्यावारिधि गरेका उनले थाइल्यान्डको चियाङमाई विश्वविद्यालयबाट स्नातकोत्तर गरेका हुन्। त्यहाँ उनले स्वर्णपदक प्राप्त गरेका थिए। २०३८ सालमा कृषि तथा पशुविज्ञान अध्ययन संस्थान रामपुर चितवनबाट स्नातक देवकोटा त्यतिबेला उत्कृष्ट द्वितीय भएका थिए। २०१८ साल भदौ ६ गते गोरखाको छोप्राकमा जन्मिएका उनले अमरज्योति मावि (लुइँटेल स्कुल) पनि पढे। एसएलसी भने मण्डकी मावि छोप्राकबाट दिएका हुन्। हालको सिरानचोक गाउँपालिका ४ छोप्राकका उनीसँग विश्वविद्यालयमा प्राध्यापनको ३४ वर्षे अनुभव छ। २०६६ सालमा उनी त्रिभुवन विश्वविद्यालयमा प्राध्यापकमा बढुवा भएका थिए। उनले २०६६ मा त्रिविबाट उत्कृष्ट शिक्षकको पुरस्कार प्राप्त गरेका थिए। कृषि तथा पशुविज्ञान अध्ययन संस्थानलाई सरकारले २०६७ सालमा कृषि तथा वन विज्ञान विश्वविद्यालयमा रुपान्तरण गरेको थियो। देवकोटा कृषि क्याम्पसबाट २०६९ सालमा उक्त विश्वविद्यालयमा समायोजन भएका थिए। गण्डकी विश्वविद्यालय राजनीतिक हस्तक्षेपबाट मुक्त तथा खुला प्रतिस्पर्धाका आधारमा छनोट हुने देखेरै आफू प्रतिस्पर्धामा सहभागी भएको उनले सुनाए। विश्वविद्यालयमा राजनीतिक हस्तक्षेप हुनुहुँदैन भन्ने मान्यता राख्छु, गण्डकीमा हुँदैन भन्ने लाग्यो र आएँ, उनले भने। उनले गण्डकी विश्वविद्यालयमा शैक्षिक क्यालेन्डर पूर्ण लागु लगाउन प्रयत्न गर्ने बताए। उनले भने, भनेको अवधिमा विद्यार्थी भर्ना हुन्छ, भनेको अवधि पढ्छ, भनेको बेलामा जाँच हुन्छ र भनेकै बेलामा नतिजा निस्कन्छ, उनले भने, निश्चित अवधिमा राम्रो र योग्य व्यक्ति विश्वविद्यालयबाट निस्कन्छ। उनले अन्तर्राष्ट्रिय विद्यार्थीका लागि पनि गण्डकी विश्वविद्यालयमा आकर्षण गर्न आफ्नो प्रयत्न रहने पनि बताउँछन्। मुख्यमन्त्री गुरुङले गण्डकी विश्वविद्यालयमा भिसी प्राज्ञिक प्रमुख हुने र कुलपति (चान्सलर) चाहिँ कार्यकारी हुने व्यवस्था रहेको बताए। उनले विश्वविद्यालयलाई राजनीतिक हस्तक्षेपमुक्त बनाउनकै लागि आफू कुलपति नबसेको जनाए। उनले गण्डकी विश्वविद्यालयलाई देशकै नमुना बनाउनुपर्ने खाँचो औंल्याए। पहिलोपटकमात्रै कुलपति र उपकुलपति हामीले नियुक्त गरेका छौं, अब न्यासिक परिषदले नै नियुक्त गर्नेछ, उनले भने। न्यासिक परिषदका एक तिहाई सदस्य हरेक २ वर्षमा बदलिने जानकारी उनले दिए। विश्वविद्यालय प्राज्ञिक व्यक्तिहरुबाट स्वायक्त रुपमा चल्नुपर्ने धारणा उनले राखे। पहिलापहिला राजा महाराजा कुलपति बन्थे, त्यसपछि चाहिँ अहिले सबै विश्वविद्यालयमा प्रधानमन्त्री कुलपति, तर गण्डकी विश्वविद्यालयमा मुख्यमन्त्री कुलपति बन्दैन, यो मुख्यमन्त्री कुलपति हुन विश्वविद्यालय खोल्ने होइन, कुलपति हाम्रै मुलुकको धेरै वर्ष प्राध्यापन गर्नुभएका, कुनै न कुनै विषयमा रिसर्च गर्नुभएका व्यक्ति हुनुपर्छ, उनले भने। सामाजिक विकास मन्त्री नरदेवी पुनले विश्वविद्यालय स्थापना गर्न खोज्दा धेरै प्रश्नहरु आएको सुनाइन्। उनले भनिन्, अहिले विश्वविद्यालयहरु अनुसन्धानको क्षेत्रमा काम गरिरहेका छैनन्, प्राविधिक शिक्षातिर परिलक्षित छैनन्, गण्डकी प्रदेशलाई आवश्यक पर्ने दक्ष प्राविधिक जनशक्ति उत्पादन गर्ने गरी गण्डकी विश्वविद्यालय स्थापना गरेका छौं। गण्डकी विश्वविद्यालय अनुसन्धानमा केन्द्रित हुने पनि उनले बताइन्।"
ट्रम्प दम्पतीलाई स्वास्थ्य लाभको कामना गर्दै बेलायती प्रधानमन्त्री,"लण्डन : बेलायती प्रधानमन्त्री बोरिस जोन्सनले अमेरिकी राष्ट्रपति डोनल्ड ट्रम्प र उनकी पत्नीका लागि शिघ्र स्वास्थ्य लाभको कामना गरेका छन् । ट्रम्प दम्पतीलाई हालै कोरोना संक्रमण पुष्टि भएको खबर सार्वजनिक भएको केही घण्टामै जोन्सनले ट्वीटर मार्फत स्वास्थ्य लाभको लागि कामना गरेका हुन् । जोन्सन आफैँलाई पनि यसै वर्षको अप्रिलमा कोरोनाभाइरसको संक्रमण भएको थियो । राष्ट्रपति ट्रम्प र फस्र्ट लेडीप्रति मेरो शुभेच्छा छ, आशा छ उनीहरु दुबै कोरोनाभाइरसबाट छिट्टै मुक्त हुनेछन्, जोन्सनले लेखेका छन् । ट्रम्प दम्पती कोभिड १९ बाट संक्रमित भएपछि क्वारेन्टाइनमा जाने बताइएको छ । अमेरिकामा राष्ट्रपतीय चुनाव हुनुभन्दा एक महिनाअघि मात्रै ट्रम्पलाई कोरोना संक्रमण भएको हो । ट्रम्प चुनावी अभियानमा सक्रिय हुनुपर्ने अवधिमा क्वारेन्टाइनमा जानुपर्ने भएपछि चुनावमा यसको असर देखिन सक्ने पनि टिप्पणी हुन थालेको छ । जोन्सनलाई गत अप्रिलमा कोरोना संक्रमित भएपछि तीन रात आईसीयूमा राखेर उपचार गरिएको थियो ।"
हिमाली भेगमा गहुँ रोप्ने सिजन सुरु,"गोरखा : उत्तरी गोरखाको छेकम्पारमा गहुँ रोप्ने सिजन सुरु भएको छ। बिगत एक सातादेखि त्यहाँका फराकिला फाँटमा गहुँ रोप्न सुरु भएको वडाअध्यक्ष पासाङफुञ्जो लामा बताउँछन्। छेकम्पारको मुख्य खेती गहुँ, फापर र आलु हो। ती खेती भर्खरै मात्र भित्र्याइएको हो। तीनहजारदेखि तीन हजार पाँच सय मिटरसम्म उचाइ रहेको यहाँ एक वर्षमा एकखेती मात्र हुने गर्छ। स्थानीय उत्पादनले बढीमा चारदेखि छ महिनासम्म मात्र पुग्ने स्थानीयबासी बताउँछन्। वर्षभरका लागि तिब्बतको जोङ्गा तथा केरुङ सहर तथा गोरखा सदरमुकामबाट दैनिक उपभोग्य सामान ल्याउने चलन छ।"
"प्रदेश १ मा १२७ जना संक्रमित थपिए, १६६ डिस्चार्ज","विराटनगर : २४ घण्टामा प्रदेश १ मा १ सय ९७ जना कोरोना संक्रमित थपिएका छन्। दैनिक संक्रमण संख्यामा यो अहिले सम्मकै उच्च हो। शुक्रबार थपिएका संक्रमित मध्ये मोरङमा १४६, सुनसरीमा २३, झापामा २१, तेर्हथुममा २ र प्रदेश १ बाहिर ५ जना रहेको सामाजिक विकास मन्त्रालयले जनाएको छ। मन्त्रालयका अनुसार प्रदेश १ को राजधानी विराटनगरमा १ सय २३ जनामा संक्रमण देखिएको छ। संक्रमण देखिएकामा ४७ महिला र ७६ पुरुष छन्। यस्तै मोरङको सुन्दरहरैचामा ४ महिला ५ पुरुष, पथरीशनिश्चरेमा २ महिला ७ पुरुष, रंगेलीमा १ महिला २ पुरुष, कटहरी र बुढीगंगामा ११ पुरुषको रिपोर्ट पोजिटिभ आएको छ। उता सुनसरीमा इटहरीमा २ महिला ७ पुरुष, धरानमा २ महिला ३ पुरुष, दुहवीमा ३ पुरुष, हरिनगरमा २ पुरुष, गढी र रामधुनीमा ११ पुरुष, स्थानीय तह नखुलेका २ पुरुषको कोरोना रिपोर्ट पोजिटिभ देखिएको छ। झापाको मेचीनगरमा ४ महिला ९ पुरुष, भद्रपुरमा २ महिला २ पुरुष, कनकाईमा २, दमक र विर्तामोडमा ११ पुरुष, तेहथुमको छथरमा १ महिला स्थानीय तह नखुलेका १ पूरुष र प्रदेश १ बाहिरमा ५ पुरुषमा संक्रमण देखिएको सामाजिक विकास मन्त्रालयले जनाएको छ। यो सँगै प्रदेश १ मा कोरोना संक्रमितको संख्या ७ हजार १ सय ७७ पुगेको छ। प्रदेश १ मा शुक्रबार १ सय ६६ जना डिस्चार्ज भएका छन्। होम आइसोलेसनबाट १५५, विराट मेडिकल कलेजबाट ८, न्युरो अस्पतालबाट ३ जना डिस्चार्ज भएका छन्। हाल सम्म ३ हजार ४३८ जना डिस्चार्ज भएका छन्। प्रदेश १ मा शुक्रबार ९५८ जनाको पीसीआर परीक्षण गरिएको छ। परीक्षण गरिएका मध्ये ६५ महिला र १३२ पुरुषको रिपोर्ट पोजिटिभ आएको छ। हाल सम्म १ लाख २५ हजार ६८१ जनाको पीसीआर परीक्षण भएको सामाजिक विकास मन्त्रालयले जनाएको छ।"
त्रिभुवन विश्वविद्यालय अक्स्फोर्ड र क्याम्ब्रिज जस्तै : प्रधानमन्त्री,"काठमाडौं : प्रधानमन्त्री केपी ओलीले त्रिभुवन विश्वविद्यालय अक्स्फोर्ड र क्याम्ब्रिज जस्तै भएको बताएका छन्। विश्वविद्यालय सभाको बैठकलाई शुक्रबार सम्बोधन गर्दै प्रधानमन्त्री तथा विश्वविद्यालयका कुलपति केपी ओलीले यस्तो बताएका हुन्। त्रिभुवन विश्वविद्यालय ख्यातीप्राप्त नालान्दा, अक्सफोड र क्याम्ब्रिज विश्वविद्यालय सरह रहेको भन्दै उनले विश्वविद्यालयले देशको मौलिक ज्ञान, चेतना, सहिष्णुता र सभ्यतालाई थप उजागर गर्दै लैजानुपर्ने बताए। विद्युतीय माध्यामको प्रयोगबाट आयोजना गरिएको सभालाई सम्बोधन गर्दै ओलीले नेपालको उच्चशिक्षामा त्रिभुवन विश्वविद्यालयले प्रशंसनीय भूमिका निर्वाह गरेको बताए। विश्वविद्यालय सभाको बैठक आर्थिक वर्ष २०७७।०७८ का नीति कार्यक्रम तथा बजेट परित गर्दै सम्पन्न भएको छ। आर्थिक वर्ष २०७७।०७८ का लागी २१ अर्ब ८६ करोड ४५ लाख २२ हजारको बजेट पारित सँगै त्रिभुवन विश्वविद्यालयलाई प्रविधिमैत्री बनाउने, अनुसन्धानमुलक प्राज्ञिक गतिविधीलाई बढावा दिने, परीक्षा र नजिता समयमै सम्पन्न गर्ने, आर्थिक मितव्यीता अपनाई विश्वविद्यालयमा सुशासन गरी प्रतिस्पर्धी बनाउने निर्णय गरेको छ। शिक्षा विज्ञान तथा प्रविधीमन्त्री एवम् त्रिभुवन विश्वविद्यालयका सहकुलपति गिरिराजमणि पोखरेलले कोभिड १९ बाट सिर्जित विश्वपरिस्थितिलाई अवसरको रुपमा परिणत गर्दै उच्चशिक्ष थप सिर्जनशील एव उत्पादनमुखी बन्नुपर्ने धारणा व्यक्त गरे। विश्वविद्यालयका उपकुलपति प्राडा धर्मकान्त बास्कोटाले विश्वविद्यालयलाई प्रविधिमैत्री बनाउन सूचना प्रविधि नवप्रवर्तन केन्द्रको निर्माण गरिएको बताए। संवैधानिक निकायमा विश्वविद्यालयका विज्ञ प्राध्यापकलाई अवसर दिन र प्राध्यापकको मर्यादाक्रमलाई कार्यान्वयन गर्न समेत कुलपतिसमक्ष उनले अनुरोध गरे।"
२४ घण्टामा आजसम्मकै उच्च २७ सय २२ संक्रमित थपिए,"काठमाडौं : पछिल्लो २४ घण्टामा नेपालमा आजसम्मकै सबैभन्दा बढी २७ सय २२ जनामा कोरोना भाइरस (कोभिड१९) संक्रमण पुष्टि भएको छ। स्वास्थ्य तथा जनसंख्या मन्त्रालयका प्रवक्ता प्राडा जागेश्वर गौतमका अनुसार योसँगै नेपालमा कोरोना संक्रमितको कुल संख्या ८२ हजार ४५० पुगेको छ। २४ घण्टामा तीन हजार ३०७ जना डिस्चार्ज भएका छन्। योसँगै डिस्चार्ज हुनेको कुल संख्या ६० हजार ६९६ पुगेको छ। काठमाडौं उपत्यकामा मात्र १६ सय ३८ जनामा संक्रमण पुष्टि भएको छ। मन्त्रालयका अनुसार शुक्रबार १४ हजार ७६० जनाको पीसीआर भएको छ । योसँगै नेपालमा पीसीआरको संख्या १० लाख ४८ हजार ६८६ पुगेको छ । अहिले देशभर सक्रिय संक्रमितको संख्या २१ हजार २३४ पुगेको छ । होम आइसोलेशनमा ११ हजार ७६० जना रहेका छन् । मन्त्रालयका अनुसार अहिले ९ हजार ४७४ जना संस्थागत आइसोलेशनमा रहेका छन्। मन्त्रालयका अनुसार अहिले चार हजार ८८५ जना क्वारेन्टाइनमा रहेका छन् । मन्त्रालयका अनुसार शुक्रबार थप ११ जनाको कोरोनाकै कारण मृत्यु भएको छ । योसँगै नेपालमा कोरोनाले मृत्यु हुनेको संख्या ५२० पुगेको छ । मोरङ, सिरहा, काठमाडौं, भक्तपुर, ललितपुर, चितवन र रुपन्देहीमा अहिले पाँच सयमाथि सक्रिय संक्रमित रहेका छन् भने मनाङ, मुस्ताङ, र डोल्पामा संक्रमितको संख्या शून्य छ।"
ट्रकको ठक्करबाट मोटरसाइकल चालकको मृत्यु,विराटनगर : मोरङको उर्लाबारी नगरपालिका९ जोरबाटोस्थित भित्री सडकखण्डमा मालबहाक ट्रकको ठक्करबाट शुक्रबार बिहान मोटरसाइकल चालकको मृत्यु भएको छ । दक्षिणबाट उत्तरतर्फ जाँदै गरेको ना ४ ख ३४४३ नम्बरको ट्रकले प्र १०२००४१ प २२२९ नम्बरको मोटरसाइकललाई ठक्कर दिँदा दुर्घटना भएको हो । दुर्घटनामा मोटरसाइकल चालक उर्लाबारी ९ का २९ वर्षीय देउकुमार लिम्बूको मृत्यु भएको छ । बिहान ६: ४० बजेतिर दुर्घटनामा परेर गम्भीर घाइते भएका लिम्बूको उपचारका क्रममा झापाको बी एण्ड सी अस्पताल बिर्तामोडमा मृत्यु भएको मोरङ प्रहरीका प्रवक्ता डीएसपी मानबहादुर राईले जानकारी दिए । उनका अनुसार ट्रक चालक मोरङको रतुवामाई नगरपालिका१० का २४ वर्षीय रेवतप्रसाद सुवेदीलाई नियन्त्रणमा लिएर घटनाको अनुसन्धान सुरु गरिएको छ ।
पुरुषभन्दा राम्रो काम गर्छन् महिला मिस्त्री (तस्बिरसहित),"पोखरा : कामको खोजीमा धेरै नेपाली दिदीबहिनी विदेश गएका छन्। राम्रो काम पाइने प्रलोभनमा परेर विदेश गएका धेरै दिदीबहिनीले रोजगारका क्रममा कठिन जिवन बाँच्न बाध्य भएका समाचार आइरहेका छन्। यस्ता समाचार आइरहेपनि कामको खोजीमा नेपाली युवतीहरु विदेश जाने क्रम भने रोकिएको छैन्। यतिबेला कोरोना कहरले वैदेशिक रोजगारमा रहेका धेरै युवायुवती बेरोजगार भएर देश फर्कने प्रतिक्षामा छन्। देशमा बेरोजगारी बढेको छ। कोरोनाकाबीच पनि युवायुवती विदेश जान लाइनमा छन्। नेपालमै घर बनाउने, प्लास्टरर, प्लम्बीङ, टायल बिच्याउने, फनिचर लगायतका काममा नेपाली मजदुरको अभाव छ। यस्ता काममा भारतीय मजदुरको बाहुल्यता रहेको छ। नेपालमा यस्तै काम गरेर भारतीयहरुले वर्षौदेखि खरबौ रुपैयाँ आफ्नो देशमा रेमिट्यान्सको रुपमा लगेका छन्। घर बनाउने काम गाह्रो हुने भएकोले महिलाले घर बनाउने काम गर्न सक्दैनन् भन्ने चलन थियो। पछिल्लो समयमा भने यो भ्रम तोड्दै महिलाले अवसर पायो भने जुनसुकै काम पनि गर्न सक्छन् भन्ने उदाहरण देखाएका छन्। पोखराको बैदाममा घर बनाउने क्रममा गारो लगाउँदै सरिता घिमिरे । तस्बिरः कृष्णमणि बराल पोखरामा पछिल्लो समयमा युवतीहरु घर बनाउन हेल्पर मात्र होइन मिस्त्रीको काम गरेर पुरुष बराबर दैनिक ज्याला लिने गरेका छन्। सिन्धुली घरभई पोखरामा बस्ने २८ वर्षीय सरिता घिमिरे पाँच वर्ष अघिदेखि मिस्त्रीको काम गर्दै आएको बताइन्। उनले भनिन्, '८ कक्षा पढ्दा पढ्दै पढ्नमा रुची नै भएन। पहिले घर बनाउन हेल्परको काम गरे। ६ महिना पछि मिस्त्रीको काम सिकेर पुरुष बराबर ज्याला लिने गरेको छु।' पोखरा १८ सराङ्कोटमा जन्मेकी उनी ४ दिदी बहिनी र २ दाजुभाइबीचकी कान्छी छोरी हुन्। पढ्न मन नभई नभई पढ्नुभन्दा जेमा रुची छ त्यसैमा रमाउनु पर्छ भन्ने लागेर घर बनाउने काम सिकेको उनले सुनाइन्। 'घरमा बाबा आमाले पहिले त पढ्न छाडेर घर बनाउने मिस्त्री काम गरेकोमा गाली गर्नुभएको थियो। अहिले भने घरमा पनि खुशी नै हुनुहुन्छ' उनले सुनाइन्। बिहेपनि घर बनाउने ठेक्दार सँग नै गरेपछि काम गर्न थप सहज भएको उनले बताइन्। उनी भन्छिन्, 'श्रीमान अहिले विदेशमा हुनुहुन्छ। म यहाँ ५ वर्षको छोरालाई हुँकाउँदै काम गरिरहेको छु।' महिनामा कम्तीमा २५ हजार कमाइ हुने गरेको उनले बताइन्। ठेक्दारले मिस्त्रीलाई महिला पुरुष बराबर दैनिक एक हजार रुपौयाँ ज्याला दिन्छन्। काम नियमीत पाउने भएकोले ठेक्दारमार्फत काम गर्दा उपयुक्त हुँने उनले बताइन्। आफै काम खोजेर गर्दा दैनिक १२ सय देखि १५ सयसम्म लिन सकिने उनले सुनाइन्। पोखराको बैदाममा घर बनाउने क्रममा मिस्त्रीको काम गर्दै सरीता घिमिरे र सीमा मिजार । तस्बिरः कृष्णमणि बराल यही काम गरेर छोरो हुर्काएर केही रकम बचत हुने गरेको उनको भनाई छ। 'श्रीमानले कमाउको पैसा बच्छ। नेपालमा कामलाई सानो भनेर हेला गर्ने चलनले गर्दा यस्तै काम गर्न दाजुभाई दिद बहिनी विदेश जाने गरेका छन्', उनले भनिन्, 'मैले घरको प्लास्टरको काम पनि गर्छु। गाह्रो लगाउने, प्लास्टर गर्ने भएकोले कामको कुनै अभाव हुँदैन। विदेशमा काम गर्न जाँदा परिवार संग टाढिनु पर्छ। देश छाडेर जाँदा महिलाले दुर्व्यवहार बेहोर्नुपर्छ। यसैले विशेष गरी दिदीबहिनीलाई आफूलाई रुची भएको काम सिकेर यही काम गर्न अनुरोध गर्दछु।' पोखरा महानगरापलिका ढुङ्गेपाटनकी ३३ वर्षीय सिला मिजार पनि दैनिक घर बनाउने काममा व्यस्त हुने गरेको सुनाइन्। हेल्पर हुँदै मिस्त्रीको काम गर्न थालेपछि दैनिक कमाई राम्रो हुने गरेको उनले बताइन्। छोराछोरी ९ र १० कक्षामा पढ्छन्। यही कामको कमाईले छोराछोरी पढाउने घर खर्च चलाउदै आएको उनले सुनाइन्। श्रीमान पनि मिस्त्रीकै काम गर्ने भएकोले काम गर्न थप सहज भएको उनले बताइन्। काम ठुलो सानो भन्ने हाम्रो समाजका पहिल्यैदेखिको सोचले गर्दा दाजुभाई दिदीबहिनी विदेश जान बाध्य भएको उनको अनुभव छ। यही काम गरेर यहाँभन्दा कम आम्दानी हुने अवस्थामा पनि दाजुभाई विदेश जान नै मन गर्नु भनेको यहाँ कामको सम्मान नहुनु नै मुख्य कारण रहेको उनको बुझाई छ। पोखरामा घर बनाउने क्रममा पुरुष सँगसँगै घरको गारो लगाउँदै महिला । तस्बिरः कृष्णमणि बराल पछिल्लो समयमा दिदीबहिनीले पुरुष सरह समान काम र समान ज्याला पाउने गरेको निर्माण कम्पनीका ठेकेदार प्रेमकुमार बुढाथोकीले बताए। दिदी बहिनीहरुले पुरुष भन्दा राम्रो गरी घरको गाह्रो लगाउने र प्लास्टरको काम गर्ने गरेको उनले सुनाए। उनीहरु काममा पुरुषभन्दा मेहेनति र इमान्दार पनि हुने गरेको उनले बताए। 'हाम्रो साइटमा ४ जना मिस्त्रीको काम गर्ने दिदी बहिनीहरु हुनुहुन्छ। उहाँहरुले पुरुष भन्दा राम्रो काम गर्नु हुन्छ। पुरुष बरार ज्याला पाउनु हुन्छ', उनले भने। घर निर्माणका क्षेत्रमा बिजुली र रंगका काममा नेपालीहरुनै बढी रहेपनि प्लमिङको काम गर्नेहरु भारतको उडीसातिरका बढी रहेको उनले बताए। यसैगरी घर प्लास्टरको काम लगभग ९९ प्रतिशत भारतीयले नै गर्दै आएको उनले सुनाए। काठको काम, टायल लगायतका काममा पनि भारतीय नागरिकको नै बाहुल्यता रहेको निर्माण क्षेत्रमा लागेकाहरु बताउँछन्। घर निर्माणका काममा खटिने मजदुरहरुको सुरक्षा चुनौती भने छ। अग्ला घरहरुमा बाँसको खटमा बसेर गारो लगाउनु, प्लास्टर गर्नु जोखिम पूर्ण छ।"
गौहत्यामा संलग्न ३ जना पक्राउ,"स्याङजा : गल्याङ नगरपालिका ९ स्थित जौबारीमा गाई काटेको आरोपमा ३ युवा पक्राउ परेका छन्। पाँच दिनअघि रातको समयमा ३८ वर्षीय नारायण भुषाल, २४ वर्षीय डोलुराम नेपाली र वालिङ्का ३२ वर्षीय रामबहादुर सार्कीले जिउँदो गाई काटेको आरोपमा पक्राउ गरेको प्रहरी नायब उपरीक्षक राजेन्द्र अधिकारीले जानकारी दिए। खानका लागि मासु काटेको खबर प्रहरीमा पुगेपछि प्रहरीले खोजतलास गर्दा नारायण भुषालको घरबाट सुकाई राखेको गाईको मासु फेला परेपछि गौहत्यामा संलग्न ३ जना पक्राउ परेका हुन्। पशु प्राविधिकसहितको प्रहरी टोलीले गाई काटेको स्थान नजिकै खाडल खनी पुरेको अवस्थामा गाईको टाउको, ४ वटै खुट्टा, आन्द्राभुडीसहित भेटिएको प्रहरीले जनाएको छ। पशुसम्बन्धी कसुर मुद्दाका आरोपित ३ जनालाई जिल्ला अदालत स्याङ्जाले बिहीबार साँझ २५ दिन म्याद थप गरेको छ।"
१७ जेष्ठ नागरिक सम्मानित,"स्याङजा : जेष्ठ नागरिक दिवसको अवसर पारेर गल्याङ नगरपालिका ३ मा जेष्ठ नागरिकलाई सम्मान गरिएको छ। तिसौं जेष्ठ अन्र्तराष्ट्रिय जेष्ठ नागरिक दिवसको दिन बिहीबार ८५ वर्ष उमेर पुगेका १७ जना जेष्ठ नागरिकलाई सम्मान गरिएको हो। सम्मान गर्दै नगर प्रमुख भुपराज अधिकारीले जेष्ठ नागरिक समाजको मार्गदर्शक भएको बताउँदै उहाँहरुको अनुभवबाट धेरै कुरा सिक्न सकिने बताए। कार्यक्रममा प्रमुख प्रशासकीय अधिकृत ईश्वरीप्रसाद पाण्डे, वडा नं ३ का अध्यक्ष महेश भट्टराईले जेष्ठ नागरिकलाई सम्मान गर्ने संस्कारको विकास गर्नुपर्नेमा जोड दिँदै उनले एक दिन मात्रै नभएर जेष्ठ नागरिकलाई सधैं सम्मान गर्नुपर्नेमा जोड दिए। आफूले अरुको सम्मान गर्न सकेमा त्यही संस्कार आफूमा लागू हुने भन्दै जेष्ठ नागरिकलाई एक दिन मात्रै नभई सधैं सम्मान गर्नुपर्ने बताए।"
एक लाख ३२ हजार अवैध भारुसहित पक्राउ,विराटनगर : भारतबाट लिएर आउँदै गरेको अवैध भारतीय रुपैयाँ (भारु) सहित एकजनालाई सशस्त्र प्रहरीले शुक्रबार बिहान विराटनगरबाट पक्राउ गरेको छ । धनुषा घर भइ सुनसरीको इटहरी उपमहानगरपालिका६ मा बस्दै आएका ४३ वर्षीय सन्तोष महतोलाई पाँच सय दरका प्रतिबन्धित नोटसहित पक्राउ गरिएको सशस्त्र प्रहरी बल मोरङका प्रमुख एसपी तीर्थ पौडेलले जानकारी दिए । उनका अनुसार सशस्त्र प्रहरी बल बीओपी रानी मोरङको टोलीले विराटनगर महानगरपालिका१६ हुलास मेटल चोकबाट बिहान ७ :३० बजेतिर महतोलाई पक्राउ गरेको हो । पक्राउ परेकाको साथबाट एक लाख ३२ हजार पाँच सय अवैध भारतीय रुपैयाँ बरामद भएको एसपी पौडेलले बताए । यसको नेपाली रुपैयाँ दुई लाख १२ हजार रुपैयाँ हुन्छ । दरैया नाका हुँदै भारतबाट नेपाल छिरेको पाइएपछि चेकजाँच गर्ने क्रममा महतोले बोकेको झोलामा प्रतिबन्धित भारतीय नोट फेला परेको पौडेलको भनाइ छ । पाँच सय दरमाथिका भारती नोट नेपालमा प्रतिबन्धित छ । प्रतिबन्धित नोट बोकेको र स्रोत पनि खुलाउन नसकेका कारण महतोलाई नियन्त्रणमा लिएर अनुसन्धान थालिएको सशस्त्रले जनाएको छ । उनलाई विदेशी विनियम ऐन अनुसार आवश्यक कारबाहीका लागि विराटनगर भन्सार कार्यालयमा बुझाइएको छ । सशस्त्रले बरामद भएको नोट अवैध हुण्डी कारोबारको भएको हुन सक्ने आशंका गरेको छ । कोरोना भाइरस संक्रमणका कारण नेपालभारत सीमा नाका सिल छ । नाकाबाट आवतजावत बन्द गरिएको छ । तर नाका सिल रहेको अवस्थामा महतो भारतबाट प्रतिबन्धित नोट बोकेर लुकिछिपी नेपाल छिरेको पाइएको एसपी पौडेलले बताए ।
अमेजोन कम्पनीका २० हजार कर्मचारीलाई कोरोना संक्रमण,"वासिङटन : विश्वकै ठूलो ईकमर्स कम्पनी अमेजोनका झडै २० हजार कर्मचारीलाई कोरोनाभाइरस संक्रमण भएको बताइएको छ । अमेजोनले यही बिहीबार आफ्ना १९ हजार ८ सय भन्दा धेरै कर्मचारी संक्रमित भएको जानकारी दिएको हो । अमेरिकी कम्पनी अमेजोनले अनपेक्षित रुपमा संक्रमण फैलिएको पनि जनाएको छ । अमेजोनले ६ सय ५० स्थानमा हरेक दिन ५० हजारको कोरोना परीक्षण गरेको छ । अमेरिकाको सिएटलमा मुख्य कार्यालय रहेको यस कम्पनीसँग लाखौँ कामदार आवद्ध छन् । यो संकट सुरु भएदेखि नै हामीले हाम्रा कर्मचारीलाई सूचना दिन र सचेत गराउन कठिन मेहनत गरेका छौँ, अमेजोनले आफ्नो ब्लग पोस्टमार्फत यस्तो बताएको छ । साथै कर्मचारीहरुमा संक्रमण फैलने क्रम अझै बढ्नसक्ने भन्दै कम्पनीले सबैलाई सचेत पनि गराएको छ । अमेरिकामा गत मार्चदेखि नै कोरोनाभाइरसका संक्रमित देखिन थालेका थिए ।"
एक लाख ४० हजार चालक अनुमतिपत्र वितरण बाँकी,"काठमाडौं : एकान्तकुनास्थित यातायात व्यवस्था कार्यालयले झण्डै एक लाख ४० हजार चालक अनुमतिपत्र वितरण गर्न बाँकी रहेको छ। बन्दाबन्दीमा यातायात व्यवस्था विभागले सबै अनुमतिपत्रको छपाइ गरिसकेकाले यी अनुमतिपत्र वितरण गर्न बाँकी भएको हो। कार्यालयले अहिले दैनिक एक हजार ८०० देखि दुई हजार ५०० सम्म दैनिक वितरण गरिरहेको जनाएको छ। बन्दाबन्दीकै बीचमा कार्यालयले अनुमतिपत्र वितरण केही समयका लागि रोकेको कार्यालयका प्रमुख डम्बरबहादुर कार्कीले बताए। उनका अनुसार अहिले सकेसम्म स्वास्थ्य सावधानी अपनाएर वितरणको काम भइरहेको छ। कार्यालयले दूरी कायम गर्न प्रचारात्मक सामग्री टाँसेको छ भने साबुनपानी र स्यानिटाइजरको व्यवस्था गरेको छ। उनले भने, 'हामीले स्वास्थ्य सावधानी अपनाउन लगाउनेभन्दा सेवाग्राही आफैँ पनि सजग हुनुपर्छ।' सरकारले गत चैतदेखि जारी बन्दाबन्दी असारदेखि खुला गरेपछि कार्यालयले असारसम्मको अनुमतिपत्र वितरण गरेको छ। कार्यालयले दिँदै आएको तीन सेवामध्ये छापिएर आएका अनुमतिपत्र वितरण र नवीकरण गर्दै आएको छ भने नयाँ अनुमतिपत्र हालका लागि स्थगन गरेको छ। कार्यालयमा दूरी कायम गर्न कठिन भएकाले हालका लागि नयाँ अनुमतिपत्रको परीक्षा स्थगन छ। उनले भने, 'प्रदेश सरकारले निर्णय नै गरेर नखुलाउँदासम्म यो सेवा तत्काल खुल्दैन।' काठमाडौँ उपत्यकालगायत प्रदेशभरका विभिन्न जिल्लामा सङ्क्रमण बढिरहेकाले यहाँका सबै कार्यालयले नयाँ चालक अनुमतिपत्र बन्द गरेको उनले जानकारी दिए। केही वर्ष पहिलेसम्म चालक अनुमतिपत्र बनाउन यही कार्यालयमा भीड हुन्थ्यो। काठमाडौँ उपत्यकामा हाल चार कार्यालयबाट यो सेवा दिइँदै आइएको छ। सबैभन्दा बढी सेवाग्राहीको भीड भने एकान्तकुनास्थित कार्यालयमा नै देखिन्छ। अहिले पनि यहाँ खटिएका सुरक्षाकर्मीलाई भीड व्यवस्थापन गर्न कठिन भएको देखिन्छ।"
नेकपा सचिवालय बैठक शनिबार दिउँसो,"काठमाडौं : सत्तारुढ नेपाल कम्युनिस्ट पार्टी (नेकपा)को सचिवालय बैठक शनिबार बस्ने भएको छ। अध्यक्षद्वय प्रधानमन्त्री केपी शर्मा ओली र पुष्पकमल दाहाल 'प्रचण्ड'बीच शुक्रबार बिहान भएको भेटमा सचिवालय बैठक बोलाउने सहमति भएको हो। प्रचण्डका प्रेस सल्लाहकार विष्णु सापकोटा (जुगल)का अनुसार सचिवालय बैठक दिउँसो ४ बजेका लागि बोलाइएको छ। बैठकमा मन्त्रिपरिषद् पुनर्गठन, संवैधानिक र राजनीतिक नियुक्ति, सांगठनिक एकताको बाँकी प्रक्रियालगायतका विषयमा छलफल हुने छ। मन्त्रिपरिषद् पुनर्गठन गर्न सत्तारूढ दल नेकपाका दुई अध्यक्ष लगातार छलफलमा बसेपनि मापदण्डको टुंगो लागेको छैन। उपाध्यक्ष वामदेव गौतमलाई सरकारमा सहभागी गराउनेनगराउनेमा देखिएको मतभेदले पनि सहमति जुट्न सकिरहेको छैन। सर्वोच्चले संवैधानिक इजलासमा बुधबार बहस नसकिएपछि शुक्रबार(आज)का लागि पेसी तोकेको थियो। गौतमविरुद्धको रिट उपर आज संवैधानिक इजलासमा सुनुवाई हुँदैछ। फैसलाले प्रवक्ता नारायणकाजी श्रेष्ठलाई पनि प्रभावित पार्ने छ। गौतम र श्रेष्ठलाई सरकारमा सहभागी गराउन प्रचण्ड चाहन्छन्। वरिष्ठ नेताद्वय माधवकुमार नेपाल र झलनाथ खनाल पनि दाहालकै पक्षमा उभिएका छन्। ओलीले भने सरकारको नेतृत्व आफूले गर्ने भएकाले सहयोगी हुने नेतालाई सरकारमा लान र राख्न पाउनुपर्ने बताएको स्रोतले जनाएको छ। सरकारले बिहीबार शंकरदास बैरागीलाई मुख्य सचिव, डा युवराज खतिवडालाई अमेरिका र लोकदर्शन रेग्मीलाई बेलायतका लागि राजदूत नियुक्त गर्न सिफारिस गरेको थियो । नियुक्तिलाई लिएर नेकपाका कतिपय नेताहरुले असन्तुष्टि जनाएका छन्। सबै विषयलाई सचिवालय बैठकमै छलफल गर्ने अध्यक्षदुवबीच सहमति बनेको नेकपा स्रोतले जनाएको छ।"
"प्रदेश ५ को राजधानी दाङको देउखुरी, नाम लुम्बिनी प्रस्ताव","बुटवल : पाँच नम्बर प्रदेशको राजधानी दाङको भालुवाङ क्षेत्रमा बनाउने प्रस्ताव प्रदेशसभामा पेश भएको छ । राप्ती नदी किनारमा रहेको खुला चौर देउखुरी उपत्यकालाई राजधानी बनाउने र लुम्बिनी नाम राख्ने प्रस्ताव सरकारकातर्फबाट आन्तरिक मामिला तथा कानुन मन्त्री कुलप्रसाद केसीले पेश गरेका हुन् । यसअघि प्रदेश मन्त्रीपरिषद् बैठकले दाङको राप्ती, गडवा गाउँपालिका र अर्घाखाँचीको शीतगंगा नगरपालिकालाई जोडेर राजधानी बनाउने निर्णय गरेको छ । सभामुख पूर्णबहादुर घर्तीले कार्यव्यवस्था समितिले तय गरेको कार्यसूचि हटाएर आफै तयार गरेको कार्यसूचि अनुसार प्रस्ताव पेश गर्न अनुमति दिएका थिए । प्रस्ताव पेश भएलगत्तै कांग्रेसका केही सांसदहरुले उठेर असहमति जनाए । उनीहरुले यसअघि बनेको राजधानी र नामाकरण सुझाव विशेष समितिको प्रतिवेदन लत्याएर सरकारले प्रस्ताव पेश गरेको बताए । राजधानी र नामाकरण सम्बन्धी प्रस्ताव माथिको छलफल असोज १९ गतेबाट हुने गरी बैठक स्थगित गरिएको छ । राजधानी हालकै बुटवलमा राख्ने कि दाङ भन्ने विषयमा सत्तारुढ नेकपामा विवाद रहेको थियो । नेकपा अध्यक्ष एवं प्रधानमन्त्री केपी शर्मा ओली र अर्का अध्यक्ष पुष्पकमल दाहालबीच दाङको भालुवाङमा राजधानी राख्ने निर्णय भएपछि सरकारले प्रस्ताव अघि बढाएको हो । नेकपा संसदीय दलले शनिबार विहान ८ बजे बैठक बसेर राजधानी दाङ र नाम लुम्बिनी राख्ने प्रस्ताव पारित गर्नेछ । शीर्षतहमा निर्णय भइसकेकाले प्रदेश संसदीय दलले पनि प्रस्ताव पारित गर्न लागेको दलका सचिव भोजप्रसाद श्रेष्ठले बताए । राजधानी र नामाकरणका लागि दुईतिहाई मत चाहिन्छ । सो मत पुरा हुने देखिएको छ । विपक्षी दलले भने यस बारेमा केही बोलेको छैन। राजधानीका विषयमा सांसदहरु विभाजित थिए । शीर्ष तहमा निर्णय भएपछि भने सांसदहरु चुपचाप देखिएका छन् ।"
कर्मचारीलाई कोरोना देखिएपछि यातायात कार्यालयको सेवा बन्द,काठमाडौं : यातायात व्यवस्था कार्यालय सवारी चालक अनुमति पत्र ठूलो भर्याङको सेवा बन्द भएको छ । कर्मचारीलाई कोरोना देखिए पछि कार्यालयको सेवा शुक्रबारदेखि स्थगन भएको हो ।कोभिड१९ संक्रमण रोकथाम तथा नियन्त्रणका लागि महिनौंसम्म बन्द भएर खुलेको यातायात कार्यालयका कर्मचारीमा कोरोना संक्रमण पुष्टि भएपछि फेरि बन्द भएको कार्यालयले जनाएको छ। कार्यालयले अर्को सूचना प्रकाशित नहुँदासम्मका लागि कार्यालयबाट प्रदान गरिने सम्पूर्ण सेवा स्थगित गरेको हो । कार्यालयले एक दिनमा दुई सय स्मार्ट लाइसेन्स र एक सय लाइसेन्स नविकरणको सेवा दिँदै आएको थियो ।
अमेरिकी राष्ट्रपति ट्रम्पलाई कोरोना संक्रमण,"वासिङटन : अमेरिकी राष्ट्रपति डोनल्ड ट्रम्पलाई कोरोना भाइरस संक्रमण पुष्टि भएको छ । राष्ट्रपति ट्रम्पले आफूलाई कोरोना संक्रमण भएको ट्वीटरमार्फत् शुक्रबार बिहान जानकारी दिएका हुन् । आफ्ना सल्लाहकार होप हिक्समा कोरोना पुष्टि भएपछि राष्ट्रपति ट्रम्पले बिहीबार बेलुकी कोरोना परीक्षण गराएका थिए । राष्ट्रपतीय निर्वाचन : ट्रम्प र वाइडेनको पहिलो प्रत्यक्ष बहस सल्लाहकारलाई संक्रमण भएपछि ट्रम्पको कोरोना परीक्षण आज राति मेलेनिया र मलाई कोभिड१९ पोजेटिभ भएको छ, राष्ट्रपति ट्रम्पले भनेका छन्, तुरुन्तै हामी क्वारेन्टिन तथा उपचार प्रक्रियामा हामी जान्छौँ । बीबीसीका अनुसार पछिल्लो समय हिक्ससँग ट्रम्प र मेलेनियाले सँगै लामो समय बिताएका थिए । ,                      !    ()  ,"
गान्धी जयन्तीमा भारतले दियो ४१ एम्बुलेन्स र ६ बस,"काठमाडौं : महात्मा गान्धीको १५१ औं जन्म जयन्तीको अवसरमा भारत सरकारले ३० जिल्लाका सरकारी निकाय र गैरसरकारी एवम् गैरनाफामूलक संघ संस्थाहरुलाई ४१ एम्बुलेन्स र ६ वटा बस प्रदान गरेको छ । स्वास्थ्य तथा शिक्षाको क्षेत्रमा काम गरिरहेका विभिन्न सरकारी, गैरसरकारी एवम् गैरनाफामूलक संघ संस्थालाई ४१ एम्बुलेन्स र ६ वटा बस उपहारस्वरुप प्रदान गरेको भारतीय दूतावासले जनाएको छ । सन् १९९४ देखि हालसम्म भारतीय राजदूतावासले झण्डै ८२३ वटा एम्बुलेन्स उपलब्ध गराइसकेको छ । दूतावासले लामो समयदेखि नेपालका सरकारी तथा गैरनाफामूलक संस्थाहरुलाई हरेक वर्ष एम्बुलेन्स तथा विद्यालयका लागि बस उपहार स्वरुप प्रदान गर्दै आएको छ । दूतावासका अनुसार एम्बुलेन्सहरु नेपाल सरकारको मापदण्ड अनुसार निर्माण गरिएका हुन् । एड्भान्स अन्तर्गतका एम्बुलेन्समा ट्राभलिङ्ग भन्टिलेटर, इसिजि तथा अक्सिजन मोनिटर, अटोमेटेड एक्सटर्नल डिफिब्रिलेटर, नेबुलाइजर सेट, रक्तचाप जाँच उपकरण, स्टेथोस्कोप, एम्बु ब्याग, ट्युब तथा काथेटर, व्हीलचेयर, स्ट्रेचर, रेडियो सञ्चार यन्त्र तथा फोर जी मोबाइल डिभाइस आदि हुनेछन् । शुक्रबार वितरण गरिएका ६ बस गरी हालसम्म दूतावासले नेपालभर १६० वटा विद्यालय बस उपहार स्वरुप प्रदान गरेको जनाएको छ। नेपालले स्वास्थ्यको क्षेत्रमा विशेषगरी आकस्मिक चिकित्सा सेवाको क्षेत्रमा गरेको प्रयासमा भारत सरकारले जारि राखेको निरन्तर सहयोग अनुरुप उक्त एम्बुलेन्स तथा बसहरु प्रदान गरिएको दूतावासले जनाएको छ ।"
अर्घाखाँचीका सीडीओसहित सात जनामा कोरोना,"अर्घाखाँची : अर्घाखाँचीका प्रमुख जिल्ला अधिकारी (सीडीओ), सहायक प्रमुख जिल्ला अधिकारीसहित ७ जनामा कोरोना भाइरस (कोभिड१९) संक्रमण पुष्टि भएको छ । सीडीओ विष्णु पौडेल, सहायक प्रमुख जिल्ला अधिकारी विक्रम थापा, प्रमुख जिल्ला अधिकारीका सवारी चालक, सुरक्षा गार्ड, स्वास्थ्य कार्यलयका सूचना अधिकारी विजय बराललाई कोरोना देखिएको हो । उनीहरुसहित एकजना सुरक्षकर्मी र एकजना स्वास्थ्यकर्मी गरेर ७ जनामा कोरोना संक्रमण पुष्टि भएको अर्घाखाँची अस्पतालका प्रमुख डाक्टर कपिल गौतमले जानकारी दिए । असोज ६ गतेदेखि परेको अविरल वर्षाका कारण जिल्लाका विभिन्न ठाउँमा भएको विपद व्यवस्थापन उद्वार राहत र पुनस्थापनामा खटिएकै अवस्थामा स्वास्थमा समस्या आएपछि प्रमुख जिल्ला अधिकारी लगायत १० जनाको स्वाब संकलन गरेर गुल्मी प्रयोगशालामा पठाइएको थियो । दश जनाको स्वाब पठाइएकोमा ७ जनामा कोरोना देखिएको जिल्ला अस्पताल अर्घाखाँचीका जन स्वास्थ्य निरीक्षक गणेशराज पौडेलले बताए । जिल्ला प्रशासन कार्यालयबाट हुने अत्यावस्यक काम नियमित रुपमा सञ्चालन हुने सहायक प्रमुख जिल्ला अधिकारी विनोद खनालले जानकारी दिए । साथै स्वास्थ सुरक्षाका मापदण्ड अपनाएर काम गर्न उनले सबैलाई अपील गरेका छन् ।"
प्रदेश ५ को राजधानी दाङ प्रस्ताव,"बुटवल : पाँच नम्बर प्रदेशको राजधानी दाङ बनाउने प्रस्ताव प्रदेश सभामा पेश हुने तयारी भएको छ । प्रदेश सरकारले शुक्रबारको बैठकमा राजधानी र नामांकरण निर्धारणसम्बन्धी कार्यविधि पेश गरेर सो प्रस्ताव अघि बढाउन लागेको हो । राजधानी हालकै बुटवलमा राख्ने कि दाङ भन्ने विषयमा सत्तारुढ नेकपामा विवाद रहेको थियो । नेकपा अध्यक्ष एवं प्रधानमन्त्री केपी शर्मा ओली र अर्का अध्यक्ष पुष्पकमल दाहालबीच दाङको भालुवाङमा राजधानी राख्ने निर्णय भएपछि सरकारले प्रस्ताव अघि बढाउन लागेको हो । नेकपा संसदीय दल प्रदेश ५ का सचिव भोजप्रसाद श्रेष्ठले राजधानी र नामाकरण सम्बन्धी छलफल संसदमा सुरु भएको बताए । ' शुक्रबार कार्यविधि पेश हुन्छ, अब छलफल सुरु भयो भन्ने बुझ्नुस्,' उनले भने । नेकपा संसदीय दलले शनिबार बिहान ८ बजे बैठक बसेर राजधानी दाङ र नाम लुम्बिनी राख्ने प्रस्ताव पारित गर्नेछ । शीर्ष तहमा निर्णय भइसकेकाले प्रदेश संसदीय दलले पनि प्रस्ताव पारित गर्न लागेको श्रेष्ठले बताए । राजधानी र नामांकरणका लागि दुई तिहाई मत चाहिन्छ । सो मत पूरा हुने देखिएको छ । विपक्षी दलले भने यस बारे बोलेको छैन। राजधानीका विषयमा सांसदहरु विभाजित थिए । शीर्ष तहमा निर्णय भएपछि भने एकमत देखिएका छन् ।"
मञ्चमै हातपात गर्ने जसपाका नेताहरु निलम्बित,"राजविराज : आफ्नै पार्टीका नेतालाई गालीगलौज र हातपात गर्दै मञ्चबाट गलहत्याउने जनता समाजवादी पार्टी सप्तरीका केही नेताहरुलाई पार्टीले निलम्बन गरेको छ। जसपा जिल्ला कार्यसमितिको बैठकले भीमराज यादवलाई जिल्ला सदस्य एवम् राजविराज नगर कमिटी अध्यक्षबाट तथा लक्ष्मण यादवलाई जिल्ला सदस्यबाट ६ महिनाका लागि निलम्वन गर्ने निर्णय गरेको हो। तत्कालीन समाजवादी पार्टीका पदाधिकारी र राष्ट्रिय जनता पार्टी अध्यक्ष मण्डलको बसेको संयुक्त बैठकले अनुशासनहीन काम गरेको ठहर गर्दै निलम्बनको निर्णय गरेको जनाएको छ। बैठक पश्चात बिहीबार साँझ जनता समाजवादी पार्टी सप्तरीका अध्यक्षद्वय केदारप्रसाद यादव र हरेराम यादवद्वारा जारी प्रेस बिज्ञाप्तिमा उनीहरुलाई पदबाट ६ महिनाका लागि निलम्बन गरिएको जनाइएको छ। सो बैठकले केन्द्रीय सदस्यका हैसियतमा भीमराज यादव र अशोक यादव तथा मधेस प्रदेश समितिका सदस्यका हैसियतमा सत्यनारायण यादवलाई आवश्यक कारवाहीका लागि सोही समितिमा सिफारिस गरेको छ। गत असोज ३ गते राजविराजमा आयोजित विरोधसभा सञ्चालन गरिरहेका पार्टीका नेता चितरञ्जन यादवलाई हातपात, गालीगलौज गर्दै मञ्चबाट गलहत्याए पछि सभा स्थगन भएको थियो। कार्यक्रमको सुरुवातमै आसन ग्रहण नगराएको भन्दै होहल्ला गर्दै पुगेका केही नेताहरुले उद्घोषक यादवलाई मञ्चबाट जबरजस्ती तानेर निकाल्दै विरोध गरेपछि विरोध सभा नै स्थगन गर्नुपरेको थियो। सो सम्बन्धमा पार्टीले आचारसंहिता उल्लंघन गरी खराब आचरण देखाएको र पार्टीले स्पष्टीकरण माग्दा समेत अवज्ञा गरेकाले कारवाही गर्नु परेको विज्ञप्तिमा उल्लेख छ।"
विराटनगरमा कोरोना संक्रमित वृद्धाको उपचारका क्रममा मृत्यु,"विराटनगर : विराटनगर महानगरपालिका१४ जतुवा घर भएकी कोरोना भाइरस संक्रमित ७२ वर्षीया वृद्धा महिलाको उपचारका क्रममा शुक्रबार बिहान मृत्यु भएको छ । विराटनगरस्थित कोशी अस्पताल कोभिड१९ उपचार केन्द्रको आइसोलेसनमा उपचाररत उनको बिहान ११:५८ बजे मृत्यु भएका केन्द्रका प्रमुख एवं वरिष्ठ फिजिसियन डा दीपक सिग्देलले जानकारी दिए । सिग्देलका अनुसार स्वाब संकलन गरेर पीसीआर परीक्षण गराउँदा वृद्धालाई असोज ५ गते कोरोना पुष्टि भएको थियो । रिपोर्ट पोजिटिभ आएसँगै चिन्ताजनक अवस्थामा कोभिड अस्पतालमा भर्ना गरिएकी वृद्धालाई धेरै प्रयास गर्दा पनि बचाउन नसकिएको उनको भनाइ छ । सिग्देलका अनुसार केन्द्रमा भर्ना गर्दा बिरामी महिलामा उच्च रक्तचाप, श्वासप्रश्वाससँगै झाडापखालाको समस्या थियो । बिरामीको दुवै मृगौलामा पुरानै समस्या रहेको जानकारी उनले दिए ।"
वामदेवको मुद्दामा बहस सकिएन : फेरि बुधबारलाई पेशी तोकियो,"काठमाडौं : नेपाल कम्युनिस्ट पार्टी (नेकपा) नेता वामदेव गौतमको मुद्दाको शुक्रबार बहस नसकिएपछि फेरि बुधबारका लागि पेशी तोकिएको छ । शुक्रबार सर्वोच्चको संवैधानिक इजलासमा वामदेवको तर्फबाट पूर्व महान्यायाधीवक्ता एवम् वरिष्ठ अधिवक्ता प्राडायुवराज संग्रौला, वरिष्ठ अधिवक्ता रमनकुमार श्रेष्ठ, शेरबहादुर केसी, राघवलाल वैद्यलगायतले बहस गरे । शुक्रबारको इजलासको सुनुवाइ सकिएको छ । बहस बाँकी नै भएकाले अर्को सुनुवाइका लागि बुधबारलाई पेशी तोकिएको हो । बुधबार वामदेव र सरकारका कानुन व्यवसायीको बहस पैरवी सकिएपछि रिट निवेदकका कानुन व्यवसायीले जवाफी बहस गर्नेछन् । दुवै पक्षको बहस सकिएपछि मात्र मुद्दाको निर्णय हुनेछ । अधिवक्ता दिनेश त्रिपाठी र बद्रीराज भट्टले सर्वोच्च अदालतमा दायर गरेको दुई वटा रिट उपर असोज ७ गते न्यायाधीश आनन्दमोहन भट्टराईको इजलासले सांसदको हैसियतमा कुनै काम कारबाही नगर्न अन्तरिम आदेश दिएको थियो। वामदेवको मुद्दा प्रधानन्यायाधीश चोलेन्द्रसमशेर राणासहित न्यायाधीश दीपककुमार कार्की, हरिकृष्ण कार्की, विश्वम्भरप्रसाद श्रेष्ठ र ईश्वरप्रसाद खतिवडा रहेको संवैधानिक इजलासमा छ। गत बुधबार रिट निवेदकका तर्फबाट केही अधिवक्ताले बहस गरेका थिए। बुधबार बहस नसकिएपछि शुक्रबारका लागि सरेको पेशी फेरि बुधबारका लागि सारिएको हो । सर्वाेच्च अदालतमा संवैधानिक इजलासको बहस बुधबार र शुक्रबार हुन्छ । २०७४ सालको प्रतिनिधिसभा चुनावमा बर्दिया क्षेत्र नम्बर २ मा पराजित गौतम शीतल निवासको बाटो हुँदै माननीय बनेका हुन्। प्रतिनिधिसभाको चुनावमा गौतम नेपाली कांग्रेसका उम्मेदवार संजयकुमार गौतमसँग ७५३ मतले पराजित भएका थिए। संजयले ४४ हजार ८२९ मत ल्याउँदा गौतमले ४४ हजार ७६ मत मात्र ल्याएका थिए। अढाई वर्षअघिको पराजयलाई पन्छाउँदै गौतम बिहीबार शीतल निवासको बाटो हुँदै माननीय बनेका हुन्। राष्ट्रपति विद्यादेवी भण्डारीले संविधानको धारा ८६ को उपधारा (२) को खण्ड (ख) बमोजिम सरकारको सिफारिसमा गौतमलाई राष्ट्रियसभा सदस्यको रुपमा मनोनित गरेकी थिइन्। राष्ट्रपति भण्डारीले मनोनित गरे लगत्तै राष्ट्रियसभाका अध्यक्ष गणेशप्रसाद तिमिल्सिनाले सिंहदरबारमा गौतमलाई पद तथा गोपनीयताको शपथ गराएका थिए। सरकारले गौतमलाई राष्ट्रियसभामा सिफारिस गर्ने निर्णय गरेको जानकारी प्रधानमन्त्री केपी ओलीले भदौ १८ गतेको नेकपा सचिवालय बैठकमा गराएका थिए। वामदेवको मनोनयन विवाद अदालतमा पुगेपछि मन्त्रिमण्डल पुनर्गठनसमेत त्यसले प्रभावित गरेको छ। यो मुद्दाको टुंगो लागेपछि मात्रै मन्त्रिमण्डल फेरबदल गर्ने समझदारी दुवै अध्यक्षबीच भएको छ।"
ट्रम्पका छोराछोरीले पनि कोरोनाको मापदण्ड पालना गरेनन्,"वासिङटन : अमेरिकी राष्ट्रपति डोनल्ड ट्रम्पका चार सन्तानले नै कोभिड १९ महामारी विरुद्ध विश्व स्वास्थ्य संगठनले दिएको मापदण्ड पालना गरेका छैनन् । उनीहरुले सार्वजनिक स्थल वा सभा समारोहमा पनि मास्क नलगाएपछि आलोचिन बनेका छन् । हालै प्रेसिडेन्सियल डिबेट को क्रममा पनि उनीहरु मास्क विना नै उपस्थित थिए । डोनल्ड ट्रम्प जुनियर, इभान्का ट्रम्प, एरिक ट्रम्प र तिफनी ट्रम्पले मास्क पहिरिएका थिएनन् । चिकित्सकहरुको सल्लाहका बावजुद उनीहरुले ओहिओ राज्यस्थित सभा हुँदा गाइडलाइन विपरीत उनीहरुको साथमा मास्क थिएन । स्थानीय मिडियाका अनुसार मेलानियाले समेत केही बेर मात्रै मास्क लगाएर आफ्नो सिटमा बसेपछि मास्क खोलेकी थिइन् । तर उक्त सभामा बस्ने सिटमा भने गाइडलाइन अनुसार नै सामाजिक दूरी कायम गरिएको थियो । तर कार्यक्रमको पूरा अवधिभर नै पाहुनाहरुलाई मास्क लगाउन निर्देशन दिइएको थियो । आगामी चुनावका लागि ट्रम्पका प्रतिष्पर्धी तथा राष्ट्रपति पदका उम्मेदवार जो बाइडेन र उनको समूहका अधिकांश नेता तथा सदस्यले मास्क लगाउनुका साथै डब्लूएचओको गाइडलाइन पालना गरेका थिए । आगामी नोभेम्बर ३ मा अमेरिकामा नयाँ राष्ट्रपतिका लागि निर्वाचन हुँदैछ । यसका लागि वर्तमान राष्ट्रपति ट्रम्प र पूर्वउपराष्ट्रपति जो बाइडेनबीच कडा प्रतिष्पर्धा हुने देखिएको छ । यस्तैमा वर्तमान राष्ट्रपति ट्रम्पले उनी र पत्नी मेलानियालाई कोरोनाभाइरस संक्रमण पुष्टि भएको जानकारी दिएका थिए ।"
एम्बुलेन्सभित्रै वृद्धसहित दुई कोरोना संक्रमितको मृत्यु,"विराटनगर : मोरङको बूढीगंगा गाउँपालिका२ स्थित विराट शिक्षण अस्पतालमा उपचारका लागि लैजाँदै गर्दा कोरोना भाइरस संक्रमित एक वृद्धसहित दुई पुरुषको शुक्रबार मृत्यु भएको छ । सुनसरी खनारका वृद्ध र सिरहा सुकीपुरका पुरुषको एम्बुलेन्सभित्रै १२:३० बजेतिर मृत्यु भएको हो । कोरोना रिपोर्ट पोजिटिभ आएपनि सुनसरीको इटहरी उपमहानगरपालिका१३ खनारका ९२ वर्षीय वृद्ध पुरुषलाई तीन दिनदेखि 'होम आइसोलेसन 'मै राखिएको थियो । श्वासप्रश्वासमा समस्या बढ्दै गएपछि आइसोलेसनमा राखेर उपचार गर्नका लागि उनलाई शुक्रबार एम्बुलेन्समा राखेर विराट शिक्षण अस्पताल ल्याइएको थियो । अस्पतालका आइसोलेसन इन्चार्ज सुनिल देवका अनुसार ल्याउँदाल्याउँदै वृद्धको बाटैमा मृत्यु भएको हो। 'आइसोलेसनमा उपचारका लागि लैजाने तयारी हुँदै गर्दा वृद्धको मृत्यु एम्बुलेन्सभित्रै भइसकेको पाइयो,' उनले भने, 'बिरामीलाई बाहिर निकाल्न एम्बुलेन्सको ढोका खोलेर हेर्दा मृत्यु भइसकेको अवस्थामा पयौं ।' देवका अनुसार कोरोनाको आशंकामा स्वाब संकलन गरेर पीसीआर परीक्षण गराउँदा वृद्धको रिपोर्ट मंगलबार पोजिटिभ आएको खुलेको छ । त्यसपछि परिवारका सदस्यले उनलाई 'होम आइसोलेसनमै राखेका थिए । वृद्धमा दम, उच्च रक्तचाप र मधुमेहको पुरानै समस्या रहेको देवले बताए । त्यस्तै थप उपचारका लागि विराटतर्फ लगिँदै गरेका सिरहा सुकीपुर नगरपालिका२ का ५५ वर्षीय संक्रमित पुरुषको पनि एम्बुलेन्सभित्रै मृत्यु भएको छ । उनलाई उपचारका लागि गत सोमबार विराटनगरको नोबेल शिक्षण अस्पताल भर्ना गरिएको थियो । भेन्टिलेटरमा राखेर उपचार गराइरहेका पुरुषको कोरोना परीक्षण गराउँदा बिहीबारसाँझ रिपोर्ट पोजिटिभ आएपछि नोबेलले थप उपचारका लागि विराटको आइसोलेसनमा रेफर गरेको जानकारी देवले दिए । आइसोलेसनमा लैजाने तयारी भइरहँदा उपचारका लागि ल्याएको एम्बुलेन्सभित्रै पुरुषको मृत्यु भएको पाइएको उनको भनाइ छ । उनका अनुसार मृतकमा श्वासप्रश्वास र निमोनियाको समस्या थियो । 'थप उपचारका लागि आइसोलेसनमा लैजान खोज्दा दुवै संक्रमितको एम्बुलेन्सभित्रै मृत्यु भइसकेको थियो, 'देवले भने, 'उपचारका लागि ल्याइएको भए पनि मृत्यु भइसकेका कारण आइसोलेसनमा भर्ना गर्नै पाइएन । उनले शव व्यवस्थापन नियम अनुसार हुने जानकारी पनि दिए ।"
वामदेवको मुद्दा संवैधानिक इजलासमा आज सुनुवाइ हुँदै,"काठमाडौं : नेकपा उपाध्यक्ष वामदेव गौतमलाई राष्ट्रियसभामा गरिएको मनोनयन र उपप्रधानमन्त्री बनाउने तयारीविरुद्ध परेको रिट उपर संवैधानिक इजलासमा आज सुनुवाई हुँदैछ। प्रधानन्यायाधीशसहितको संवैधानिक इजलासमा बुधबार बहस नसकिएपछि हेर्दाहेर्दैमा पेसी शुक्रबारका लागि सरेको हो। संवैधानिक इजलासमा प्रधानन्यायाधीश चोलेन्द्रसमशेर राणासहित न्यायाधीश दीपककुमार कार्की, हरिकृष्ण कार्की, विश्वम्भरप्रसाद श्रेष्ठ र ईश्वरप्रसाद खतिवडा तोकिएको छ। बुधबारको बहसका लागि रिट निवेदकका तर्फबाट एक दर्जनभन्दा बढी अधिवक्ताले वकालतनामा पेश गरेका थिए। अधिवक्ता दिनेश त्रिपाठी र बद्रीराज भट्टले सर्वोच्च अदालतमा दायर गरेको दुई वटा रिट उपर असोज ७ गते न्यायाधीश आनन्दमोहन भट्टराईको इजलासले सांसदको हैसियतमा कुनै काम कारबाही नगर्न अन्तरिम आदेश दिएको थियो। सर्वोच्चले राष्ट्रपति कार्यालय, सरकार र संसदका नाममा उक्त आदेश दिएको थियो। २०७४ सालको प्रतिनिधिसभा चुनावमा बर्दिया क्षेत्र नम्बर २ मा पराजित गौतम शीतल निवासको बाटो हुँदै गत बिहीबार माननीय बनेका हुन्। प्रतिनिधिसभाको चुनावमा गौतम नेपाली कांग्रेसका उम्मेदवार संजयकुमार गौतमसँग ७५३ मतले पराजित भएका थिए। संजयले ४४ हजार ८२९ मत ल्याउँदा गौतमले ४४ हजार ७६ मत मात्र ल्याएका थिए। अढाई वर्षअघिको पराजयलाई पन्छाउँदै गौतम बिहीबार शीतल निवासको बाटो हुँदै माननीय बनेका हुन्। राष्ट्रपति विद्यादेवी भण्डारीले बिहीबार संविधानको धारा ८६ को उपधारा (२) को खण्ड (ख) बमोजिम सरकारको सिफारिसमा गौतमलाई राष्ट्रियसभा सदस्यको रुपमा मनोनित गरेकी थिइन्। राष्ट्रपति भण्डारीले मनोनित गरे लगत्तै राष्ट्रियसभाका अध्यक्ष गणेशप्रसाद तिमिल्सिनाले सिंहदरबारमा गौतमलाई पद तथा गोपनीयताको शपथ गराएका थिए। सरकारले गौतमलाई राष्ट्रियसभामा सिफारिस गर्ने निर्णय गरेको जानकारी प्रधानमन्त्री केपी ओलीले भदौ १८ गतेको नेकपा सचिवालय बैठकमा गराएका थिए। वामदेवको मनोनयन विवाद अदालतमा पुगेपछि मन्त्रिमण्डल पुनर्गठनसमेत त्यसले प्रभावित गरेको छ। यो मुद्दाको टुंगो लागेपछि मात्रै मन्त्रिमण्डल फेरबदल गर्ने समझदारी दुवै अध्यक्षबीच भएको छ।"
"मुख्यसचिवमा वैरागी, खतिवडा र रेग्मी राजदूत सिफारिस","काठमाडौं : सरकारले परराष्ट्र मन्त्रालयका सचिव शंकरदास वैरागीलाई मुख्यसचिव नियुक्त गरेको छ। मुख्यसचिव लोकदर्शन रेग्मीले समयावधिभन्दा २२ दिनअघि राजीनामा दिएपछि उक्त ठाउँमा बिहीबारको मन्त्रिपरिषद् बैठकले वैरागीलाई नियुक्त गर्ने गरेको हो। बैठकले रेग्मीलाई भने बेलायतका लागि नेपाली राजदूतमा सिफारिस गरेको छ। वैरागीको अवकाश यही असोज २२ मा हुँदै थियो। उनी अब पूरै तीन वर्ष मुख्यसचिव हुन पाउनेछन्। रेग्मीको तीनवर्षे कार्यकाल कात्तिक ६ मा पूरा हुँदै थियो। उनी स्वाभाविक मितिमा अवकाशमा गएको भए वैरागी मुख्यसचिव हुने थिएनन्। त्यो ठाउँमा उद्योग, वाणिज्य तथा आपूर्ति मन्त्रालयका सचिव चन्द्रप्रसाद घिमिरे मुख्यसचिव हुने थिए। सार्वजनिक खरिद अनुगमन कार्यालयका सचिव मोहनकृष्ण सापकोटा, पर्यटन मन्त्रालयका सचिव केदारबहादुर अधिकारी पनि मुख्यसचिवको दौडमा थिए। २०२३ सालमा पर्वतमा जन्मिएका वैरागी २०४४ मा परराष्ट्र सेवामा प्रवेश गरेका हुन्। उनले नेपाल ल क्याम्पसबाट कानुनमा स्नातक गरेका छन् भने त्रिभुवन विश्वविद्यालयबाट राजनीतिशास्त्रमा स्नातकोत्तर। त्यसैगरी उनले ब्रसेल्सको फ्रि विश्वविद्यालयबाट विकासमा स्नातकोत्तर गरेका छन्। संवैधानिक कानुनका ज्ञाता डा चन्द्रकान्त ज्ञवालीले मुख्यसचिव नियुक्ति सरकारको अधिकार भएको बताए। सरकारले पहिलो पटक क्षमतावान् व्यक्तिलाई नियुक्त गरेको उनको भनाइ छ। विगतमा क्षमतावान्लाई पछाडि पारेर मुख्यसचिवको नियुक्ति हुन्थ्यो। यसपटक राम्रो काम भएको छ, उनले भने, यो खुसीको कुरा हो, राम्रोलाई राम्रै भन्नुपर्छ। उनले अवकाशअघि मुख्यसचिवको राजीनामा विगतकै अभ्यासअनुसार भएको बताए। यस्तै, बैठकले निवर्तमान अर्थमन्त्री डा युवराज खतिवडालाई अमेरिकाका लागि नेपालको राजदूत सिफारिस गरेको छ। खतिवडाले राष्ट्रियसभामा आफ्नो अवधि सकिएसँगै २०७६ फागुन २० मा अर्थमन्त्री पदबाट राजीनामा दिएका थिए। सांसद नभएको व्यक्ति पनि ६ महिनासम्म मन्त्री हुन पाउने संवैधानिक व्यवस्थाअनुसार उनी पुनः अर्थमन्त्रीमा नियुक्त भएका थिए। त्यही क्रममा उनले सञ्चार मन्त्रालय र सरकारका प्रवक्ताको जिम्मेवारीसमेत सम्हालेका थिए। संवैधानिक बाध्यताका कारण अर्थमन्त्रीबाट हटेलगत्तै उनलाई प्रधानमन्त्रीका आर्थिक सल्लाहकारमा नियुक्त गरिएको थियो। राष्ट्रिय योजना आयोगका सदस्य, उपाध्यक्ष, राष्ट्र बैंकका गभर्नर, पुनः योजना आयोगका उपाध्यक्षसमेत भएका थिए। सरकारले डा निर्मलकुमार विश्वकर्मालाई दक्षिण अफ्रिकाका लागि नेपाली राजदूत सिफारिस गरेको परराष्ट्रमन्त्री तथा सरकारका प्रवक्ता प्रदीप ज्ञवालीले बताए। विश्वकर्मा कपिलवस्तुको बुद्धभूमि नगरपालिका९ का हुन्।"
सल्लाहकारलाई संक्रमण भएपछि ट्रम्पको कोरोना परीक्षण,"वसिङटन : अमेरिकी राष्ट्रपति डोनल्ड ट्रम्पका सल्लाहकार होप हिक्सलाई कोरोना भाइरस संक्रमण भएको छ। राष्ट्रपति ट्रम्पले बिहीबार राति सल्लाहकारको रिपोर्ट पोजेटिभ आएपछि आफ्नो समेत कोरोना परीक्षण गराएको जानकारी दिएका छन्। राष्ट्रपति ट्रम्पले श्रीमती मेलानियाको समेत बिहीबार बेलुकी कोरोना परीक्षण गराएको बताएका हुन्। उनी मास्क प्रयोग गरिरहेकै हुन्थिन् तैपनि कोरोना पोजेटिभ आएको छ, ट्रम्पले फक्स न्यूजसँग भनेका छन्, त्यसपछि मेरो परीक्षण गराएँ। किनकी हामीले थुप्रै समय सँगै काम गरेका छौँ। राष्ट्रपति ट्रम्पले आफूहरू क्वारेन्टिनमा बस्ने नबस्नेबारे आफूलाई थाहा नभएको बताए। परीक्षण गराएको छु, रिपोर्ट कस्तो आउँछ हेरौँला उनले भनेका छन्। सीएनएनका अनुसार पछिल्लो समय सल्लाहकार हिक्स राष्ट्रपति ट्रम्पसँग थुप्रै स्थानमा राष्ट्रपतीय चुनावी बहसका कार्यक्रममा हिँडेकी छिन्।"
कोरोना महामारीमा पनि एडीबीका आयोजना संचालन,"काठमाडौं : कोरोनाको महामारीमा एसियाली विकास बैंक (एडीबी) को सहयोगमा सञ्चालित सबै विकास परियोजना सुरक्षित सञ्चालन भइरहेका छन्। कोभिडको जोखिम व्यवस्थापनका लागि स्ट्यान्डर्ड अपरेटिङ प्रोसिड्युर (एसओपी) लागू गरेर विकास परियोजनालाई अगाडि बढाइएको एडीबीले जनाएको छ। बैंकले शतप्रतिशत लगानी रहेका विकास परियोजनामा एसओपी लागू गरेर निर्माण कार्यलाई अगाडि बढाइएको जनाएको छ। एसओपी लागू गर्दा विकास परियोजनालाई निरन्तरता दिन सहज र सुरक्षित भएको एडीबीको दाबी छ। अन्य स्रोतबाट सञ्चालित अधिकांश विकास परियोजना प्रभावित छन्। एडीबीले मे महिनादेखि एसओपी अपनाएर आयोजना कार्यान्वयन गर्न निकायलाई परिपत्र गरेको थियो। मार्चमा लकडाउन सुरु भएपछि कोभिडका कारण विकास आयोजना प्रभावित हुने भन्दै सुरक्षाका मापदण्ड अपनाएर परियोजना कार्यान्वयनलाई अगाडि बढाइएको बैंकले जनाएको छ। एडिबीका वरिष्ठ वातावरण अधिकृत दिपकबहादुर सिंहले कार्यस्थलको व्यवस्थापन र कर्मचारीको स्वास्थ्यलाई ध्यान दिइएको बताए। त्यसैगरी निर्माण कार्य सञ्चालन गर्दा अपनाइने कार्यविधिमा कामदारको व्यवस्थापन, प्रवेशद्वारमा सुरक्षा व्यवस्था, कामदारलाई निर्माण क्षेत्रबाट बाहिर जान निषेध, प्लान्ट र मेसिनरीको निर्मलीकरण, सामान लोडअनलोड गर्ने तरिका, पीपीईको प्रयोग एवं कामदार बस्ने शिविरको उचित व्यवस्थापन गरिएको सिंहले बताए। एडीबीका देशीय निर्देशक मुख्तोर खामुदखानोभले परियोजना साइटमा कामदारको सुरक्षा सुनिश्चित गर्न एसओपीले महत्वपूर्ण भूमिका खेलेको बताए।। एडीबीसँगको सहकार्यमा नेपाल आर्थिक पत्रकार समाज (सेजन) ले बिहीबार आयोजना गरेको वेभिनारमा उनले बैंकले तयार पारेको एसओपी आयोजनामा लागू भइरहेको बताए। यसले निर्माण क्षेत्रमा कोभिड १९ को जोखिम कम गराउन र कर्मचारीमा संक्रमण फैलिन नदिएको उनले बताए। पुर्व अर्थसचिव सुमन शर्माले एडीबीले बनाएजस्तै एसओपी सबै क्षेत्रमा अपनाउन आवश्यक भएको बताए। कार्यक्रममा वरिष्ठ वातावरण अधिकृत सिंहसहित एडीबीका सामाजिक विकास अधिकृत लक्ष्मीप्रसाद सुवेदी, बैंकको सेफगार्ड युनिट प्रमुख लक्ष्मी पन्तले परियोजनामा एसओपी कसरी कार्यान्वयनमा रहेको र त्यसको सफलताको विषयमा कार्यपत्र प्रस्तुत गरेका थिए।"
जब माया मिल्यो,"राजविराज : सप्तरीको अग्निसाइर कृष्णसवरण१ घोंघीदाहाका ४९ वर्षीय उमाकान्त चौधरी १२ वर्षसम्म गोठमा गाईबस्तुजस्तै बाँधिएका थिए। गाईबस्तुको दाम्लो चराउन लैजाँदा खोलिन्थ्यो। तर, मानसिक रोगबाट पीडित चौधरीलाई बाँधिएको साङ्लो खोलिएन। बेलाबेला खोलिदिऊँ झैं लागे पनि अप्रिय घटना हुने डरले २०६३ सालदेखि उनलाई बाँधेर राख्नु परिवारको बाध्यता थियो। तर, उनै चौधरी गाउँ छाडेको २० महिनापछि बुधबार साँझ फरक पहिरन र पहिचानका साथ झुल्किए। विगतमा वर्षौंसम्म छिछि दूरदूर गर्ने छिमेकीले उनलाई स्वागत गरे। स्थानीय वृद्धवृद्धाले मलाई चिन्यौ भनेर सोध्दा उनी मुस्कुराए। तब नामै किटेरजवाफ फर्काए। साना नानीहरूको टाउकोमा हात राखेर मायाले सुम्सुम्याए। वृद्धवृद्धासामु झुके। आफ्नो घर देखाऊ भन्दा उनले चारैतिर नियाले अनि सरासर घरमा प्रवेश गरे। मानव सेवा आश्रमका अभियन्ताले दिएको माया र सम्मानले उनमा यस्तो सकारात्मक परिवर्तन आएको हो। उमाकान्तमा आएको परिवर्तनको खास कारण नै माया र सम्मान हो, आश्रमका संस्थापक अध्यक्ष रामजी अधिकारीले उमाकान्तलाई परिवारको जिम्मा लगाउँदै भने, उमाकान्त औषधोपचारले शारीरिक रूपमा स्वस्थ्य भए। प्रेमले आशा र विश्वासलाई शक्ति प्रदान गर्दा मानसिक रूपले ठीक भए। मानिस भोकले मर्न धेरै समय लाग्छ। तर, माया र सम्मानबिना एकै क्षण पनि बाँच्न कठिन छ। गजेन्द्रनारायण सिंह अस्पतालका मेडिकल सुपरिटेन्डेन्ट डा रणजितकुमार झाले माया र सम्मान नपाउने व्यक्तिमा डिप्रेसन देखिनेबताए। जीवनप्रति नैराश्य तथा एक्लोपन हुन्छ। बेलैमा सही व्यवस्थापन गर्न सकिएन भने मानसिक समस्या आउँछ। माया र सम्मान नपाउनेले नै आत्महत्यासमेत गर्ने गर्छन्, डा झाले उमाकान्तको परिवारसँग पुनर्मिलनका क्रममा भने। यसरी भयो उद्धार उमाकान्तसँग २०५४ सालमा विवाह गरेकी सुशीलाले मजदुरी गरेर तीन छोरी हुर्काइन्। उनले दैनिक मजदुरी नगरे चुल्हो बल्दैनथ्यो। पतिको उपचार गराउन आर्थिक समस्याका साथै कहाँ लैजाने, कसले लैजाने भन्ने समस्या थियो। चार कट्ठमा अधिया खेती र बाँकी समय मजदुरी गरिरहेकी उनलाई घरखर्च धान्नै हम्मे थियो। श्रीमान्को स्याहार गर्न कुरुवा बस्नुपरे नाबालक छोरीहरू हेरचाह गर्ने अरू कोही थिएनन्। परिवारसँग उमाकान्तको समस्या कसरी समाधान गर्ने भन्ने कुनै उपाय थिएन। फलामको सिक्री मासुले नै पुरिएको थियो। श्रीमती सुशीलाले अनेक सास्ती बेहोर्दै उपचार गर्न अस्पताल नलगेकी होइनन्। तर, रोग निको नभएपछि उमाकान्तको १२ वर्ष बन्धनमै बित्यो। हातमा साङ्लो बाँधिए पनि उनका अगाडि जान श्रीमती र छोरीहरू डराउँथे। गाउँको व्यक्ति १२ वर्षदेखि विक्षिप्त अवस्थामा साङ्लोमा बाँधिएको देखेर अनिल चौधरीलाई चिन्ता लागिरहन्थ्यो। उनले नै अन्नपूर्ण पोस्ट्संवाददातालाई खबर गरे। त्यसबारे दुई वर्षअघि (२०७५ मंसिर १९) अन्नपूर्ण पोस्ट्मा १२ वर्षदेखि साङ्लोमा शीर्षक समाचार छापिएको थियो। त्यसपछि आश्रमका सचिव सुमन बर्तौलाको टोली घरमै लिन पुगेको थियो। बर्तौलाका अनुसार आश्रममा पुगेपछि हेटौंडा अस्पतालमा लगेर हातको जटिल शल्यक्रिया गरी साङ्लो निकालियो। घाउ निको हुन लामो समय लाग्यो। उमाकान्तमा रहेको हिंसात्मक प्रवृत्तिले तीन महिना हेटौंडा आश्रम तनावग्रस्त बन्यो। माया, प्रेमले बिस्तारै सकारात्मक परिवर्तन देखिन थाल्यो। कुरा गर्न थाले। नुहाउन थाले। करेसाबारीमा जान थाले। धेरै समयपछि उनले श्रीमती र छोरीहरूको सम्झना गरे। गाउँलेलाई सम्झिाए। त्यसपछि आश्रमले घरमा पुनर्मिलन गराएको हो। आश्रमका सल्लाहकार नारायण ढुंगानाले आत्मीयता बढेर घर फर्काउन मन नमानेको सुनाए। तर उमाकान्तले घरपरिवार र गाउँलाई पटकपटक स्मरण गरेपछि घरमा पुनर्मिलन गराउने निर्णयमा पुगेको उनको भनाइ छ। आश्रमकी भौतिक प्रवद्र्धन सल्लाहकार शृंखला खतिवडाले हेलाँमा परेकालाई माया दिनु आश्रमको लक्ष्य रहेको बताइन्। कतिपयलाई दीर्घकालीन औषधि सेवनको खाँचो हुने भए पनि माया र सम्मानबिनाको औषधिले पनि काम नगर्ने उनले सुनाइन्। पुनर्मिलन कार्यक्रममा पुगेकी प्रदेशसभा सदस्य रुवी कर्णले सरकारले गर्नुपर्ने कामको जिम्मेवारी काँधमा उठाएको भन्दै आश्रम परिवारको प्रशंसा गरिन्। संघीय सरकारले सहयोग गरिरहेको बताएकी कर्णले प्रदेश २ को आश्रमको सबलीकरणका लागि प्रदेश सभामा माग गर्ने प्रतिबद्धता जनाइन्। १२ वर्षदेखि साङ्लोमा"
एसिड बन्देजमा बलियो कानुन,"ढिलै भए पनि सरकारले एसिड आक्रमण गर्नेलाई कडा दण्डको व्यवस्था भएको कानुन बनाएको छ। सरकारी कार्यशैलीको आलोचना भइरहँदा ल्याइएको यो कानुनले सर्वत्र प्रशंसा बटुलेको छ। मन्त्रिपरिषद्ले पारित गरेर राष्ट्रपतिले चार दिनअघि जारी गरेको तेजाब तथा अन्य घातक रासायानिक पदार्थसम्बन्धी अध्यादेश २०७७ र फौजदारी कसुर तथा फौजदारी कार्यविधिसम्बन्धी केही ऐन संशोधन गर्ने अध्यादेश २०७७ ले एसिडको गैरकानुनी प्रयोग र दुरुपयोगलाई निरुसाहित गर्न खोजेको छ। यी दुई अध्यादेशले एसिड आक्रमणकारीलाई चर्को सजायको व्यवस्था मात्र गरेको छैन, एसिड आक्रमणबाट अंगभंग भएका तथा अन्य प्रकारका समस्या भोग्न बाध्य पारिएकालाई संरक्षणको दायित्वसमेत बहन गरेको छ। कानुनमा लेखिएको व्यवस्था अक्षरशः कार्यान्वयन गराउन सक्ने हो भने एसिड आक्रमणलाई निरुत्साहित गर्न र पीडितलाई अभिभावकीय भूमिका निर्वाह गराउन योभन्दा प्रभावकारी व्यवस्था अरू हुन सक्दैन। पछिल्ला पाँच वर्षको अवधिमा मुलुकभित्र डेढ दर्जन एसिड आक्रमणका घटना भए। हरेक वर्ष घटना बढिरहेको छ। पीडकलाई कडा कारबाही नहुनु र भएका कानुन प्रभावकारी रूपमा कार्यान्वयन नहुँदा यस्ता घटना बढिरहेका छन्। आफूलाई कस्तो कारबाही हुन्छ भन्नेबारे ज्ञान नहुँदा पनि अपराधीले एसिड आक्रमणलाई असन्तुष्टि पोख्ने उपयुक्त विधि ठान्ने गरेका थिए। पछिल्लोपटक ल्याइएको अध्यादेशले तेजाब तथा अन्य घातक रासायनिक पदार्थको उत्पादन, निकासी, पैठारी, भण्डारण, ओसारपसार, बिक्रीवितरण प्रयोग तथा त्यस्तो पदार्थको विसर्जन गर्ने विषयलाई अध्यादेशले सम्बोधन गरेको छ। संसद् बन्द रहेको अवस्थामा अध्यादेशमार्फत भए पनि विद्यमान कानुनी व्यवस्थालाई चर्को बनाएर सरकारले मुख्यगरी एसिडपीडितका पक्षमा उदाहरणीय काम गरेको छ। यसअघि एसिड तथा तेजाब आक्रमण गर्नेलाई पाँचदेखि आठ वर्ष जेल सजायको व्यवस्था गरेको थियो। अपराधीहरू जेल गइहाले पनि जेल सजाय भुक्तान गरेको दिन र रात गणना गरेर छिटै मुक्त हुने अवस्था थियो। नयाँ कानुनी व्यवस्थाले तेजाब आक्रमणकारीलाई मात्र होइन, त्यसको कारोबार गर्नेलाई समेत कानुनी दायरामा ल्याएको छ। एसिड तथा तेजाब प्रयोग गरी ज्यान लिएमा, अंगभंग गराएमा पीडकलाई २० वर्षसम्म जेल र १० लाख रुपैयाँ क्षति भराउने व्यवस्था गरेको छ। एसिड प्रहार मात्रै गरे पनि पीडकलाई न्यूनतम पाँच वर्ष जेल र एक लाख रुपैयाँ जरिमाना गराइनेछ। अनुमतिबिना एसिडको बिक्रीवितरण गर्नेलाई ५० हजारदेखि एक लाख रुपैयाँसम्म जरिमाना र तीन महिनादेखि एक वर्षसम्म कैद सजायको व्यवस्था गरेको छ। गैरकानुनी बिक्री वितरण र आक्रमण रोक्न सरकारले लिएको यो सकारात्मक पहल प्रशंसनीय छ। तेजाब प्रयोग गरी ज्यान मारेको, अंगभंग गराएको वा शारीरिक क्षति पुर्याएको मुद्दा भएमा जहिलेसुकै दायर गरेको भए पनि पहिलो प्राथमिकतामा राख्नुपर्ने व्यवस्थाले पनि थप पीडितलाई राहत दिएको छ। हुन त कानुन बनाउँदैमा कुनै पनि अपराध निर्मूृल भइहाल्ने होइन। अहिले ल्याइएको कानुनले पनि एसिड आक्रमणका घटनालाई एकैपटक जिरो बनाउँछ भन्ने होइन। पहिलो कुरा त कानुन कार्यान्वयन कति प्रभावकारी बन्छ भन्नेमा निर्भर रहन्छ। दोस्रो कुरा, विकृति, विसंगति र अशिक्षित नागरिकको बसोवास रहेको हाम्रो समाजमा सामाजिक चेतनाले पनि महŒवपूर्ण भूमिका खेल्छ। यस्तो अवस्थामा कानुन कार्यान्वयनसँगै विगतमा एसिड आक्रमणको विरुद्धमा बहसपैरवी गर्दै आएका सामाजिक संघसंस्था, जिल्ला तथा स्थानीय तहमा समेत एसिडको दुरुपयोगबाट हुन सक्ने खतरा, कानुनी व्यवस्थालगायतका विषयमा चेतनामूलक कार्यक्रम सञ्चालन गरिनुपर्छ। एसिड प्रहार गर्नेको सम्पत्ति रोक्का हुने, पीडितको शिक्षा र जीविकाको व्यवस्था सरकारले गर्ने एसिडपीडितको अभिभारा राज्यकै एसिड आक्रमण गर्नेलाई कडा कारबाही गर्न सरकारले ल्यायो अध्यादेश एसिड छ्याप्नेलाई २० वर्ष कैद र १० लाख जरिवाना राष्ट्रपतिबाट तेजाबलगायत तीन अध्यादेश जारी"
कोटेश्वरका व्यापारी हत्या आरोपित बटालाको मुद्दा पुनरावलोकन हुने,"काठमाडौं : कोटेश्वरका व्यापारी रामहरि श्रेष्ठको हत्यासम्बन्धी एक मुद्दामा गोविन्दबहादुर बटाला जीवितलाई सफाइ दिने फैसला पुनरावलोकन हुने भएको छ। बटाला चितवनको शक्तिखोरस्थित शिविरमा रहेको माओवादी जनमुक्ति सेना तेस्रो डिभिजनका ब्रिगेड कमान्डर थिए। सर्वोच्च अदालतका न्यायाधीशद्वय तेजबहादुर केसी र टंकबहादुर मोक्तानको संयुक्त इजलासले उनलाई सफाइ दिने गरी २०७६ फागुन १८ गते फैसला सुनाएको थियो। सर्वोच्चले १२ वर्षअघि भएको श्रेष्ठको हत्या प्रकरणमा जिल्ला र उच्च अदालतको फैसला उल्ट्याएको थियो। महान्यायाधिवक्ता कार्यालयले उक्त फैसलामा कानुन र पूर्वनजिर उल्लंघन भएको जिकिरसहित गत भदौ २६ गते पुनरावलोकन निवेदन दिएको थियो। त्यसमा सुनुवाइ गर्दै सर्वोच्चका न्यायाधीश दीपककुमार कार्की, ईश्वरप्रसाद खतिवडा र मनोजकुमार शर्माको विशेष इजलासले पुनरावलोकनको अनुमति दिएको हो। बिहीबारको आदेशबाट सरकारले दिएको पुनरावलोकन निवेदनमा पुनः सुनुवाइको बाटो खुलेको छ। श्रेष्ठलाई काठमाडौंबाट लिएर जाने काममा बटालाको संलग्नता छ। कुटपिटपछि गम्भीर अवस्थामा अस्पतालमा लैजान भनेर शक्तिखोरबाट लगेको देखिन्छ, महान्यायाधिवक्ता कार्यालयका प्रवक्ता सञ्जीवराज रेग्मीले अन्नपूर्णसँग भने, बाटोमा मृत्यु भएपछि लास डिस्पोज गर्ने कार्यमा संलग्नता छ। सफाइ पाउने आधार छैन भन्ने हाम्रो दाबी हो। सरकारले सर्वोच्चले सफाइ दिँदा न्याय प्रशासन ऐन २०७३ को दफा ११ को उपदफा (२) को खण्ड (ख) को विपरीत भएको दाबी सर्वोच्चमा गरेको छ। उक्त कानुनी व्यवस्थाअनुसार फैसला त्रुटिपूर्ण देखिएमा पुनरावलोकनको बाटो छ। यसअघि सशस्त्रका तत्कालीन डीआईजी रञ्जनकृष्ण कोइरालालाई सर्वस्वसहित जन्मकैदबाट घटाएर साढे आठ वर्षमा झार्ने पूर्वफैसलामा पनि पुनरावलोकनका लागि निस्सा पाउने निर्णय सर्वोच्चले दिएको थियो। व्यापारी श्रेष्ठको घरबाट २०६४ चैत १४ गते १७ लाख नगदसहित हतियार चोरी भएको घटनामा अपहरणपछि माओवादी शिविर शक्तिखोर लगेर हत्या गरिएको प्रहरी छानबिनको निष्कर्ष थियो। श्रेष्ठको शव २०६५ वैशाख २८ गते नारायणी नदी किनारमा फेला परेको थियो। श्रेष्ठपत्नी रमिलाले पतिको अपहरणपछि हत्या भएको दाबीसहित दिएको किटानी जाहेरीका आधारमा मुद्दा चलेको थियो। घटनामा संलग्नताको अभियोगमा बटालासहित तत्कालीन जनमुक्ति सेना तेस्रो डिभिजनका कमान्डर रहेका कालीबहादुर खाम, केशव अधिकारी, गंगाराम थापा र अर्जुन कार्कीविरुद्ध जिल्ला अदालतमा कर्तव्य ज्यान मुद्दा दायर भएको थियो। बटाला पक्राउ परेका थिए भने खाम, अधिकारी र थापा फरार रहेको भन्दै अभियोगपत्र दर्ता गरिएको थियो। जिल्लाले बटालालाई हत्यामा मतियार ठहर गर्दै तीन वर्ष कैद हुने फैसला सुनायो भने अन्य प्रतिवादीको हकमा मुद्दा मुल्तबीमा राखिएको थियो। बटालाले पैसा र हतियार हराएको घटनामा अनुसन्धानका लागि व्यवसायी श्रेष्ठलाई नियन्त्रणमा लिएको प्रहरी बयानमा स्वीकार गरेका थिए। उच्च अदालत हेटौंडाले पनि २०७० माघ ५ गते काठमाडौं जिल्ला अदालतको फैसला सदर गरेको थियो। उच्च अदालतको फैसलाविरुद्ध प्रतिवादी र सरकारी वकिलबाट सर्वोच्चमा दोहोरो पुनरावेदन परेको थियो। कोटेश्वरका व्यापारी हत्या आरोपित बटालाको मुद्दा सर्वोच्चले उल्टायो"
स्थानीय तहको मध्यावधि मूल्यांकन,"संघीयता कार्यान्वयनमा सहजीकरण, नियमित पहरेदारी र खबरदारी गर्ने काममा नागरिक समाजले भूमिका खेल्नुपर्छ कम आय भएका देशमा संघीयता महँगो पर्न जाने थाहा हुँदाहुँदै पनि नेपालमा संघीय शासन व्यवस्था अगाडि बढाइएको छ। तीन तहको सरकार बनेसँगै संघीयता कार्यान्वयन पनि सुरु भएको हो। संघीयता कार्यान्वयनमा तीन तहकै सरकारको भूमिका हुने भए पनि स्थानीय सरकार (तह) को भूमिका जति प्रभावकारी हुन्छ त्यति नै संघीयता सफल हुने विश्वास गरिन्छ। निर्वाचनबाट चुनिएका स्थानीय जनप्रतिनिधिको कार्यकालको आधाभन्दा बढी अवधि पूरा गरिसकेका छन्। संघीयता कार्यान्वयनका क्रममा स्थानीय तहको भूमिकाको मध्यावधि मूल्यांकन गर्ने बेला पनि भएको छ। संविधानको भावना र मर्मअनुसार स्थानीय सरकारहरूले कार्य गरिरहेका छन् वा कहाँकहाँ कमजोरी भएका छन् भन्ने विश्लेषण गर्ने समय भएको छ। स्थानीय सरकारको मध्यावधिक मूल्यांकन गर्ने कुनै औपचारिक संयन्त्र छैन यद्यपि नागरिक, नागरिक समाज, प्राज्ञिक व्यक्ति, निकाय तथा सञ्चार क्षेत्रले अनुगमन र मूल्यांकन गर्नुपर्छ र कतिपय पालिकामा यस्तो प्रयास सुरु भइसकेको छ। नेपालको संविधानले देशको शासन संघीय लोकतान्त्रिक गणतन्त्रात्मक हुने उल्लेख गरेको छ। संघीय शासन व्यवस्थाको माध्यमद्वारा दिगो शान्ति, सुशासन, विकास र समृद्धिको आशासमेत गरिएको छ। संघीयता कार्यान्वयनका सम्बन्धमा क्यानेडियन प्रोफेसर रोनाल्ड एल वाट्स संविधानले दिएको अधिकारबमोजिम संघ तथा एउटै राजनीतिक प्रणालीमा रहेर अन्य एकाइले साझा तथा एकल अधिकारको सूचीअनुसार कार्य गर्ने हुँदा सहज हुने तर्क गर्छन्। त्यस्तै तर्कमा राजनीतिक अर्थशास्त्री प्रोफेसर एलिनोर ओस्ट्रम स्थानीय तहमा रहेका समुदायका संगठनमार्फत सार्वजनिक स्रोतको उच्चतम् व्यवस्थापन हुने तर्क गर्छन्। संघीयता कार्यान्वयन भएका विभिन्न देशका सिकाइ र विकेन्द्रीकरण अभ्यासका आधारमा नेपालको संविधानको अनुसूची ८ ले स्थानीय सरकारको अधिकारको २२ वटा सूची किटान गरेको छ। संविधानको साझा सूचीमा रहेका कतिपय काममा समेत स्थानीय तहको भूमिका उल्लिखित छ। राजनीतिक दृष्टिकोणले देशको शासन व्यवस्था, धर्मनिरपेक्षता, समावेशी लोकतन्त्रात्मक, समाजवादउन्मुख, लोकतान्त्रिक गणतन्त्रात्मक हुने संविधानमा उल्लेख छ। स्थानीय सरकारको मूल्यांकन आधार स्थानीय सरकारले अवलम्बन गरेको राजनीतिक चिन्तन, सरकारको अर्थ राजनीतिक दृष्टिकोण, समावेशीकरणका लागि भएका प्रयास, समन्वय सहकार्य र सहअस्तित्वको पाटो हो। अर्कातर्फ नागरिकले प्राप्त गर्ने सार्वजनिक सेवाको पहुँच र समतामूलक स्रोतको उपयोग हो। स्थानीय निर्वाचन सम्पन्न भएपछि बनेको जनप्रतिनिधिमूलक सरकारले तीवटा आर्थिक वर्षको बजेट कार्यान्वयन गरिसकेको छ। चौथो वर्षको बजेट कार्यान्वयन गर्ने चरणमा छ। आफ्नो मुख्यमुख्य योजना नागरिकबीच पुर्याउने समय उनीहरूले प्रयोग गरिसकेका छन्। यस अवधिमा वर्तमान स्थानीय सरकारको नेतृत्वले भुइँ तहका नागरिकका लागि केकस्ता रूपान्तरणकारी काम सम्पन्न गरे। सामाजिक न्याय स्थापनाका लागि कस्ता संयन्त्र बनाइए र तिनीहरूले के काम गर्दैछन्। स्थानीय सरकारलाई दिइएको एकल अधिकारको प्रयोग कसरी भइरहेको छ र त्यसबाट नागरिक कति लाभान्वित भएका छन्। स्थानीय सरकारले हालसम्म कतिवटा नीति, नियम र निर्देशिका तर्जुमा गरेका छन्। तिनको कार्यान्वयनको अवस्था के छ ? स्थानीय सरकार कति समावेशी र सहभागितामूलक प्रक्रियामा अगाडि बढेको छ। नीति, योजना र बजेट तर्जुमा, कार्यान्वयन, अनुगमन कति प्रभावकारी छ भन्नेजस्ता प्रश्नको सही र यथार्थ उत्तर पाउने अधिकार नागरिकले राख्छन्। स्थानीय सरकारको कामको मूल्यांकन तथा विश्लेषण गर्ने संयन्त्र नभए पनि सरोकारवाला तथा नागरिकबीच स्थापित केही बुझाइ तथा न्यारेटिभबाटै स्थानीय सरकारहरू कता जाँदैछन् भन्ने संकेत भने पक्कै गर्छ। लोकतन्त्रको न्यूनतम मान्यता तथा समाजवादउन्मुख राजनीतिको उल्टो दिशामा स्थानीय सरकार लम्किरहेको आरोप छ। विकासका नाममा वातावरणप्रतिकूल भौतिक संरचनामा गरिएको लगानी, नीतिनिर्माण प्रक्रियामा भएको ढिलासुस्ती, प्रत्येक वर्ष बढ्दै गएको बेरुजु, बजेट तर्जुमा वितरणमा अपनाइएको अवैज्ञानिक प्रक्रियाजस्ता सवालमा स्थानीय सरकार कमजोर बनेको देखिन्छ। मानव अधिकार र सामाजिक न्यायका सम्बन्धमा स्थानीय सरकार कति प्रभावकारी बने भन्ने कुराको ठोस प्रमाण पाउन मुस्किल छ। औसत रूपमा बनाइएका १८२० वटा नीतिगत व्यवस्थाका लागि संघीय सरकारले पठाएको मस्यौदा नै हुबहु पारित गरिएको छ। विशेष लिंग, वर्ग र समुदायको हितका लागि विनियोजित रकम तथा कार्यक्रमप्रति सम्बन्धित वर्ग समुदायको चित्त बुझ्न सकेको छैन। महालेखा परीक्षकको प्रतिवेदनले स्थानीय तहमा भ्रष्टाचार बढ्दै गएको तथ्य सार्वजनिक गरेको छ। शिक्षा, स्वास्थ्य, खानेपानी, किताब खरिद, छात्रवृत्ति वितरणमा समेत कमिसन लिएको र सामाजिक सुरक्षाभत्तामा भ्रष्टाचार भएको उल्लेख प्रतिवेदनले जनाएको छ। संघीय मामिला तथा सामान्य प्रशासन मन्त्रालयको संयोजनमा सन् २०१९ मा गरेको संघीयता कार्यान्वयनका लागि क्षमता विश्लेषणसम्बन्धी प्रतिवेदनमा स्थानीय सरकारले थुप्रै चुनौती सामना गर्नुपरेको उल्लेख गरेको छ। खासगरी कमजोर प्रशासकीय र व्यवस्थापकीय क्षमता, कानुनी र संस्थागत क्षमताका कारण संविधानको मर्मअनुसार काम हुन नसकेको उल्लेख छ। अर्कातर्फ स्थानीय सरकारसँग रहेको मानव स्रोेतसमेत संघीयता कार्यान्वयनमा अपुग भएको प्रतिवेदनमा उल्लेख छ। संघीयता कार्यान्वयन जति ढिलो र अप्रभावकारी बन्छ, त्यति नै नागरिकमा वितृष्णा उत्पन्न हुँदै जान्छ। त्यसैले तीनै तहका सरकार एवं नागरिक समाजले संविधानको भावना तथा संवैधानिक व्यवस्थाअनुसार स्थानीय तहको काममा प्रभावकारिता ल्याउन थप मद्दत पुर्याउनुपर्छ। स्थानीय सरकारले आफ्नो काममा प्रभावकारिता ल्याउन, नागरिकमा सुशासनको प्रत्याभूति दिलाउन सुशासन ऐन बनाउनुपर्नेमा केहीबाहेक बहुसंख्यक पालिकाले सुशासन ऐन कार्यान्वयनमा ल्याएका छैनन्। स्थानीय तहमा बनेका ऐन, नियमावली, कार्यविधि निर्देशका आदिको विश्लेषण गर्दा स्थानीय सरकारले आफूलाई केन्द्रीकृत प्रणालीमै रहेर काम गरिरहेका छन्। संघीयताको मर्मअनुसार तयारी नगरेको एवं संघ र प्रदेशबाट समेत संघीयता कार्यान्वयन गर्न आवश्यक सहयोग पुर्याउन नसकेको देखिन्छ। मन्त्रालयले हालै प्रकाशन गरेको स्थानीय तहबाट जारी भएका कानुनबारे गरिएको तुलनात्मक अध्ययन प्रतिवेदनले पनि स्थानीय सरकारको कानुन निर्माण प्रक्रियामा भएको ढिलासुस्तीलाई औंल्याइएको छ। मन्त्रालयले पठाएको ४८ वटा ऐन (कानुनको मस्यौदा) समेत प्रभावकारी ढंगले प्रयोगमा आउन नसकेको देखिन्छ। स्थानीय तहमा बन्नुपर्ने थुप्रै कानुन बन्न सकेका छैनन्। यसको कारण नागरिकले पाउनुपर्ने सेवासुविधा प्रभावकारी बन्न सकेको छैन। अर्कातर्फ आफ्नो क्षमता मूल्यांकनमा समेत स्थानीय सरकार अग्रसर देखिएका छैनन्। स्थानीय सरकारको संस्थागत स्वमूल्यांकन कार्यविधि २०७५ कानुनी र बाध्यकारी नभएकाले अवलम्बन गरिएको छैन। यस्ता काममा जिल्ला समन्वय समितिले आवश्यक सहजीकरण तथा समन्वय गर्नुपर्ने भए पनि त्यस्तो समन्वय विकास हुन सकेको छैन। संघीयता कार्यान्वयनमा वित्तीय संघीयता महत्वपूर्ण पाटो हो। संघ तथा प्रदेशबाट प्राप्त गरिने अनुदानबाहेक स्थानीय सरकारले सेवा प्रवाह तथा स्थानीय करको दायरा बढाएर कर तथा राजस्व वृद्धिमा यस अवधिमा उल्लेख्य कार्य गर्न सकेका छैनन्। एक प्रतिवेदनअनुसार बजेटको पाँच प्रतिशतसम्म पनि स्थानीय सरकारले आपनो तर्फबाट व्यवस्थापन गर्न सकेका छैनन्। यसले स्थानीय सरकारको परनिर्भरतालाई प्रस्ट संकेत गर्छ। अर्कातर्फ कृषि, पर्यटन क्षेत्रमा प्रशस्तै लगानी गरिएको दाबी सुनिए पनि नतिजा सन्तोष गर्नलायक देखिएको छैन। स्थानीय सरकारको मुख्य जिम्मेवारी स्थानीय स्तरमा गरिने विकासलाई दिगो र नागरिकमैत्री बनाउने हो। यद्यपि दिगो विकासको स्थानीयकरणमा पालिकाहरूको स्पष्ट रोड म्याप बन्न सकेको छैन। केही नगरपालिकाले दीर्घकालीन योजना तथा गुरुयोजना निर्माण गरे पनि त्यस्तो योजनामा सबै नागरिक तथा सरोकारवालाको अपनत्व हुन सकेको छैन। स्थानीय लोकतन्त्रको मुख्य आधार भनेको राजनीतिक दल र नागरिक समाज पनि हुन्। तर धेरैजसो स्थानीय सरकारले राजनीतिक दलको भूमिकालाई पूर्णरूपमा अविश्वास गर्ने गरेको देखिन्छ। आफूले टिकट पाएको पार्टीसँग नै पनि उनीहरूको सम्बन्ध राम्रो छैन। चुनाव जितेपछि पार्टीलाई बेवास्ता गर्ने, पार्टीको सुझाव नसुन्ने, मनोमानी ढंगबाट काम गर्ने गरेको आरोप पार्टीले लगाउने गरेका छन्। यसले जनप्रतिनिधिहरूले दलगत आधार गुमाउने र आफ्नो स्वार्थ समूहमार्फत कार्य गर्ने वातावरण बन्दै गएको देखिन्छ। अर्कातर्फ स्थानीय सरकारले आफ्नो मूल्यांकन गर्ने तथा सर्वजनिक सुनुवाइ तथा सामाजिक परीक्षणजस्ता अनिवार्य कार्यसमेत नगरेको आरोप आइरहेका छन्। संघीयता बहुतह सरकारको अवधारणा हो। यसको कार्यप्रणालीबारे संविधानमै अधिकार र जिम्मेवारी बाँडफाँट गरिएको हुन्छ। स्वायत्त स्थानीय सरकारको परिकल्पना लोकतन्त्रीकरण र सहभागितामूलक निर्णय प्रक्रियाका लागि गरिएको हो। यद्यपि स्थानीय सरकारको भूमिका यतिबेला व्यापारी स्वार्थ समूहको इशारामा काम गर्नेतर्फ उद्यत् देखिन्छन्। हरेक कुरालाई व्यापारिक दृष्टिकोणबाट हेर्ने संरचना त्यसरी नै बनाउनेतर्फ स्थानीय सरकार संलग्न देखिन्छन्। समुदायको परम्परागत ज्ञान, सीप र तौरतरिकामा रोक लगाउने र व्यापारिक नीति र कार्यक्रममार्फत समुदायलाई अंकुश लगाउन थालिएको छ। समाजवादउन्मुख राज्य व्यवस्थाको न्यूनतम चरित्र पनि करिब चार वर्षको अन्तरालमा संकेतसम्म देख्न नपाएको आरोप लागेको छ। भुईंतहमा रहेका अति सीमान्त समुदायका लागि रूपान्तरणकारी कार्य हुन सकेका छैनन्। लोकतन्त्रको आधारभूत सहभागितासमेत पूर्ण र प्रभावकारी बनाउन स्थानीय सरकार असफल भएको देखिन्छ। प्रतिनिधिमूलक लोकतन्त्रको घेराबाट उनीहरू बाहिर आउन सकेका छैनन्। नागरिकले सहभागितामूलक लोकतन्त्रको अभ्यासको अपेक्षा गरे पनि पुरानो सिंहदरबारको स्वरूप स्थानीय सरकारले ग्रहण गर्दै छ। यसले संघीयता कार्यान्वयन र लोकतन्त्रमाथि नै संकट ल्याउन सक्ने खतरा देखिएको छ। स्थानीय तहको दोस्रो निर्वाचन नजिकिँदै छ। आगामी दुई वर्षभित्र हुने निर्वाचनका कारण वर्तमान प्रतिनिधिहरूका लागि काम गर्ने मुख्य समय एकडेढ वर्ष मात्र बाँकी छ। पार्टीको घोषणा पत्रअनुसार काम भएनभएको मूल्यांकन गरेर बाँकी समय उल्लेखनीय कार्य गर्नेतर्फ उनीहरूको ध्यान केन्द्रित हुन आवश्यक छ। आफूले गरेका मुख्यमुख्य कामको दस्ताबेजीकरण गर्ने तथा आम मतदाताबीच पुर्याउने काममा आफू र आफ्ना राजनीतिक दललाई समेत सँगै परिचालन गरेमा राजनीतिक दलप्रतिको विश्वास पनि कायम रहनेछ। अन्त्यमा, देशभर रहेका ७५३ वटै स्थानीय तहले तत्काल आफ्नो मध्यावधि मूल्यांकन गर्नुपर्ने देखिन्छ। यस्तो मूल्यांकन गर्दा व्यापक नागरिक तथा सरकारवालाको सहभागिता गर्नुपर्छ। मूल्यांकनले स्थानीय लोकतन्त्र संस्थागत गर्न बल पुर्याउनुका साथै संघीयता कार्यान्वयनमा सहजता प्रदान गर्नेछ। संघीयता कार्यान्वयन जति ढिलो र अप्रभावकारी बन्छ, त्यति नै नागरिकमा वितृष्णा उत्पन्न हुँदै जान्छ। त्यसैले तीनै तहका सरकार एवं नागरिक समाजले संविधानको भावना तथा संवैधानिक व्यवस्थाअनुसार स्थानीय तहका काममा प्रभावकारिता ल्याउन थप मद्दत पुर्याउनुपर्ने देखिन्छ। स्थानीय सरकारले पनि आफूसँग नभएको क्षमताका लागि विशेषज्ञसँग परामर्श गर्ने र कामको जिम्मेवारी दिनुपर्छ। संघीयता कार्यान्वयनमा सहजीकरण, नियमित पहरेदारी र खबरदारी गर्ने काममा नागरिक समाजले भूमिका खेल्नुपर्छ।"
बोक्सी आरोपमा बर्बरता,"विराटनगर : मोरङको सुन्दरहरैंचा नगरपालिका३ आइतबारेमा नौ दिनअघि नयाँ धामी उत्रिएको हल्ला फैलियो। २९ वर्षीया धनहीरा राई मंगलबार राति घरमा चिन्ता (धामी) बस्ने कुरा चलेपछि छरछिमेकी भेला भए। स्थानीय एक ३८ वर्षीया महिला पनि सीमा जोडिएको उक्त घरमा चिन्ता बसेको हेर्न गइन्। शरीरमा धामी उत्रिएको भन्दै धनहीरा थाल ठटाएर घरको बरण्डामा चिन्ता बसिरहेकी थिइन्। त्यही घरको कोठामा बसेर झ्यालबाट चिन्ता हेरिरहेकी ती महिलालाई उनले एक्कासि बोक्सी आरोप लगाइन्। चिन्ता बसेको ठाउँमा जथाभावी गर्दै बोक्सीको तन्त्रमन्त्र लगाएर धामीविद्यामा असर पुर्याएको भन्दै धनहीरा जाइलागिन्। आफूले कुनै गल्ती नगरेको भन्दै पीडित महिलाले चिन्ताको थानमा पुगेर माफी मागिन्, एक स्थानीयले भने, तर, धनहीराले थानमा चिन्ता बस्दा प्रयोग गरेको त्रिशूल उठाएर धनहीराले प्रहार गर्न थालिन्। केही स्थानीयले उक्त घटनाको भिडियो खिचे। उक्त भिडियोमा पीडितलाई बोक्सी आरोप लगाउँदै एकोहोरो त्रिशूलले कुटपिट गरिरहेको देख्न सकिन्छ। बोक्साबोक्सीजस्तो अन्धविश्वासलाई कानुनले दण्डनीय बनाए पनि समाजबाट उन्मूलन नभइसकेको यो घटनाले देखाएको छ। एक स्थानीयका अनुसार अरूले नछुट्ट्याएको भए पीडितको ज्यानै जान सक्थ्यो। घटनामा पीडितले भने प्रतिवाद गरिनन्। चिन्ता हेर्न भेला भएकामध्ये अधिकांशले घटना रोक्नुपर्नेमा उल्टै गल्ती गर्नेलाई यसै गर्नुपर्छ भन्दै धनहीराको समर्थन गरेको पाइएको प्रहरीले जनाएको छ। इलाका प्रहरी कार्यालय बेलबारीका प्रहरी निरीक्षक ऋषिराज ढकालका अनुसार धनहीराले त्रिशूलले प्रहार गर्दा, घोच्दा तथा अगुल्टोले बारम्बार हान्दा पीडितको शरीरभर चोट लागेको छ। मंगलबार साँझदेखि चिन्ता बसेकी आरोपित महिलाले पीडित महिलालाई बुधबार बिहान ४ः३० बजेतिर बोक्सी आरोप लगाउँदै चरम यातना दिएको खुलेको ढकालको भनाइ छ। एक निरीह महिलामाथि बर्बर यातना दिँदै निर्घात कुटपिट गरेको भिडियोमा पनि देख्न सकिन्छ, उनले भने, घटनाबारे थप बुझ्ने र अनुसन्धान गर्ने काम भइरहेको छ। पीडितलाई घोप्टो पारी आँगनमा बलिरहेको आगोमा समेत हाल्न खोजिएको स्थानीयको भनाइ छ। आगोमा हाल्न खोजेपछि हामीले रोक्यौं, एक स्थानीयले भने, नभए सबै शरीर जल्ने थियो। प्रहरीका अनुसार त्रिशूलले छेडेको, प्रहार गरेको र अगुल्टोले बारम्बार हानिएकी पीडितको शरीरभर नीलडाम र चोट छ। निधार, दुवै पाखुरा, हत्केला, पेट, दुवै खुट्टा, घुँडा, अनुहार, कुम सबैतिर चोट रहेको ढकालले सुनाए। पाखुरा र कुममा आगोले पोलेको चोट छ। उनका अनुसार छेडेर चोट लागेका ठाउँबाट धेरै रगत पनि बगेको पाइयो। कुटपिटबाट घाइते महिला बुधबार दिनभर ओछ्यानमै थला परेकी थिइन्। कुटपिटको भिडियोसहित पीडित पक्ष बिहीबार बिहान प्रहरी कार्यालय पुगेपछि घटना बाहिर आएको हो। पीडित पक्षले किटानी जाहेरी दिएसँगै आरोपित धनहीरालाई प्रहरीले बिहीबारै नियन्त्रणमा लिएको छ। पीडितका श्रीमान्ले घटना थाहा पाएपछि आफू कान्छी श्रीमतीसहित बुधबार साँझ घर आइपुगेको सुनाए। मलाई बुधबार बिहान ९ बजेतिर श्रीमतीले घर आउनूआउनू भन्दै फोन गरिन्। तर घटना खुलाइनन्, उनले भने, दिउँसो छरछिमेकीले फोन गरेर सुनाए। त्यसपछि हामी घर आइपुगेर हेर्दा अवस्था दर्दनाक रहेको पायौं। उनले घटनाको भिडियो प्रहरीलाई बुझाइएको सुनाए। उनकी कान्छी श्रीमतीले पीडित महिलाको स्याहार गरिरहेकी छन्। दुवै जनाले पीडितलाई उपचारका लागि बिहीबार उर्लाबारीको मंगलबारे अस्पताल पुर्याए। पीडितका श्रीमान्ले सिमाना जोडिएका छिमेकीसँग रिसइबी नभएको बताए। छिमेकमा मिलेरै बसेका थियौं। आजसम्म ठूलो बोली पनि भएको थिएन, उनले भने, तर बर्बर यातना दिएको घटनाले छाँगाबाट खसेजस्तो भएको छु। यो अमानवीय घटनाले दुःखी र त्रसित बनाएको छ। प्रहरीले घटनामा प्रयोग गरिएको त्रिशूल बरामद गरेको छ। प्रहरी निरीक्षक ढकालले कुटपिटमा संलग्न महिलाविरुद्ध बोक्सी आरोपको कसुरमा कारबाही अघि बढाउन घटनाको अनुसन्धान भइरहेको जानकारी दिए। यस्तो घटना हुनु दुःखद् भएको उनको भनाइ छ। पीडित महिला घरमा देवरका ८ वर्षीय छोरासहित बस्दै आएकी छन्। उनीपट्टिकी छोरीको बिहे भइसकेको छ। पारिवारिक सल्लाहमै श्रीमान्ले तीन वर्षअघि दोस्रो बिहे गरेको जनाइएको छ। उनी कान्छी श्रीमतीसहित झापाको सुरुंगामा बस्दै आएका छन्। कोही त्रसित, कोही पीडककै पक्षमा धनहीरा आफ्नो शरीरमा धामी उत्रिएको भन्दै एक सातासम्म केही पनि नखाई र कोहीसँग पनि नबोली कोठामा गुप्तबास बसेको जेठानी सविता राईले सुनाइन्। बिहान उठेर नुहाइधुवाइबाहेक उनले केही पनि नगरेको सविताको भनाइ छ। निराहार तपस्याबाट शरीरमा कुल देउता भित्रिए, उनले भनिन्, त्यही देउताले दुःख दिनेलाई देख्न नसकेको हाम्रो बुझाइ छ। देवरानीले देउता हिँड्ने बाटोमा छेकेर अवरोध गर्ने गरेका कारण त्रिशूल हानेको आफूलाई बताएको उनको भनाइ छ। आफ्नै घरमा बसेको भए हुन्थ्यो। चिन्ता बसेको अर्काको घरमा आएर घटना भयो भन्नु सान्दर्भिक हैन, स्थानीय बलदेव राईले पीडितप्रति लक्ष्य गर्दै भने, गल्ती नगरेको भए चिन्ता बसेको थानमा गएर किन ढोग्दै माफी माग्नु ? गल्ती गरेको सजाय देउताले दिएको हो भन्ने हाम्रो ठहर छ। तर, कुटपिट अति नै हुन थालेपछि र आगोमै हाल्न खोजिएपछि भने छुट्ट्याएको उनको भनाइ छ। बिहीबार दिउँसो घटनास्थलमा पुग्दा घटना हुनुमा पीडितकै गल्ती देखाउने स्थानीय धेरै देखिएका थिए। केही स्थानीय र बालबालिका घटना सम्झिएर त्रसित देखिन्थे। एक स्थानीयले भने अझै बोक्सीको कुसंस्कार कायमै हुँदा यस्ता अन्धविश्वासले समाजलाई माथि उठ्न नदिने बताए।"
वाणीको खुसी,"मुम्बई : कोरोना भाइरसको महामारीको बाबजुद पनि बलिउड इन्डस्ट्री पुनः चलमलाएको छ। अक्षय कुमार र वाणी कपुर अभिनीत बेल बटम पहिलो बलिउड फिल्म हो जुन प्रदर्शनको लागि तयार भएको छ। वाणीले यो फिल्मका लागि स्कटल्यान्डमा आउटडोर सुटिङ गरेकी थिइन्। वाणीले भनिन्, बेलबटमको सुटिङमा धेरै रमाइलो भयो। यो अनुभव सम्झनलायक भयो। कोरोना महामारीको चुनौतीबीच पनि टिमले सुटिङको वातावरण सुरक्षित बनाएको थियो। ठूलो क्रुको बीच हामीले सुरक्षित रूपमासुटिङ गर्यौं। यसको श्रेय प्रोडक्सनलाई जान्छ। युनिटले सुरक्षाका सबै सावधानी अपनाएको थियो। वाणीले भनिन्, सुरक्षा र सरसफाइको प्रतिबद्धतासहित सबैलाई ढुक्क बनाइएको थियो। जहाज चढ्दा म केहीचिन्तित थिएँ तर पूरा युनिटले सुरक्षाकासबै सावधानी अपनाएकाले कुनै समस्या भएन। पूजा इन्टरटेनमेन्ट एवं उनको टिमलेमलाई सुटिङ जारी राख्न आत्मविश्वास दिलायो। वाणी यो वर्ष निकै व्यस्त रहिन्। उनी छिट्टै आयुष्मान खुरानासँग आफ्नो आगामी फिल्मको सुटिङ सुरु गर्दै छिन्। यो एक प्रगतिशील प्रेम कथा हुने बताइएको छ। यसको निर्देशन अभिषेक कपुरलेगर्दै छन्। वाणीले भनिन्, म अभिषेकको निर्देशनमा बन्ने यो प्रगतिशील प्रेम कहानीका लागि आयुष्मानसँगसुटिङ गर्न उत्साहित छु। मेरो उद्योगलेफेरि गति लिएकोमा म निकै खुसी छु।"
झापामा पाँचतारे होटल,"झापा : झापामा पाँचतारे होटल मेची क्राउन सञ्चालनमा आएको छ। भारतीय पर्यटकलाई लक्ष्य गरी उक्त पाँचतारे होटल सञ्चालनमा ल्याइएको हो। सरकारको अनुमतिसँगै होटल सञ्चालनमा ल्याउन सकिने होटल व्यवस्थापनले जनाएको छ। बंगलादेश, भुटान र भारतीय पर्यटकलाई लक्ष्य गरेर नेपालको पूर्वी द्वार मेचीनगरमा पाँचतारे होटल मेची क्राउन सञ्चालन गरिएको हो। करिब आठ बिघा क्षेत्रफलमा फैलिएको मेची क्राउन परिसरमा होटलसँगै क्यासिनो, जिमहाउस, व्यापारिक मल, स्विमिङ पुललगायत सुविधा छन्। प्रदेश १ को पहिलो पाँचतारे होटलले करिब ९ सय जनालाई रोजगारी दिने भेगास सिटी इन्टरटेन्मेन्ट प्रालिका अध्यक्ष पवित्रकुमार कार्कीले जानकारी दिए। उनका अनुसार होटलमा १५० करोड लगानी छ। होटलमा १०५ वटा लक्जरी रुम छन्। होटल परिसरमै हरियाली पार्क, पानीको आकर्षक फोहोरा, हेलीप्याड, पार्किङ जोन र स्विमिङ पुलको सुविधा उपलब्ध छ। भिजिट २०२० को सुरुमै सञ्चालनमा ल्याउने तयारी भए पनि केही समय ढिला भएको छ। संसारभरिका खानाको स्वाद, नेपालका आदिवासीको विशिष्ट मौलिक परिकारसमेत होटलमा उपलब्ध हुने सञ्चालकले जानकारी दिए। पिक हस्पिटालिटीले यस होटलको व्यवस्थापन सम्हाल्ने छ। चार जनाको समूहमा रहेको हस्पिटालिटीमा यादवप्रसाद पाण्डे, दीपक लेखक, विवेक विष्ट र विशान शाह छन्। भारतीय सीमाबाट नजिक भएकाले सीमा पारीबाट आउने पर्यटकलाई लक्ष्य गरी होटल सञ्चालनमा आउन लागेको हो। डेढ अर्ब रुपैयाँको लगानीमा निर्माण भएको मेचीक्राउन होटेलको व्यवस्थापन पहिलो नेपाली कम्पनी दीपक हस्पिटालिटी ले लिएको छ। होटलको आर्किटेक्ट इन्जिनियर शैलेन्द्र बिसी र घनश्याम उप्रेतीले गरेका हुन्। होटलमा तीन हजार क्षमताको ठूलो व्याङ्क्वेट हलसहित तीनवटा सेमिनार हल छन्। होटलमा व्यवसायी पवित्रकुमार कार्की, बलराम सापकोटा, राजकुमार बस्नेत, जयराम अर्याललगायतको लगानी छ।"
सीमांकन सुस्त,"काठमाडौं : नेपालभारत सीमांकनको काम सुरु भएको ६ वर्ष भयो। तर, विवादका कारण अपेक्षित रूपमा काम अघि बढ्न सकेको छैन। सन् २०२२ सम्म सक्ने लक्ष्यका साथ दुवै देशको प्राविधिक टोली परिचालित छन्। अहिलेसम्म भएको कामको समीक्षा गर्दा लक्ष्य पूरा गर्न गाह्रो छ। अब दुई वर्ष मात्रै बाँकी छ। कतिपय स्तम्भ नदीले बगाएका छन्, कति हराए। नदी क्षेत्रमा झन्डै २ हजार ५ सय सीमास्तम्भ छन्। भारतको अनिच्छाबीच काम भएकाले ढिलाइ भइरहेको सीमाविद्को भनाइ छ। सीमाविद् एवं नापी विभागका पूर्वमहानिर्देशक पुण्यप्रसाद ओली नेपालको दबाबमा काम थालिएकाले भारतले ढिलाइ गर्दै आएको बताउँछन्। भारत सीमांकनमा इच्छुक थिएन। हाम्रो दबाबमा उनीहरू सीमा निरीक्षणको काममा आएका हुन्, ओली भन्छन्, नक्सा बनायो, कमिटी लैजाऔं भन्छन्। अनि कमिटी गएपछि फेरि नाप्नुपर्ने रहेछ। यसरी काम डिले गर्ने काम उनीहरूले गर्छन्। नेपालले एकतर्फी गरेर नहुने उनको भनाइ छ। भारतले काम प्रभावित पार्न समस्या झिक्ने गरेको उनी बताउँछन्। कञ्चनपुरको प्याराताललगायत क्षेत्रमा विवाद झिक्नु सीमा निरीक्षणलाई प्रभावित पार्ने भारतको निहुँ खोजाइ मात्रै रहेको उनको विश्लेषण छ। तीन वर्षमा सकिने काम ८ वर्ष तोकिए पनि सकिने लक्ष्य नदेखिएको उनको भनाइ छ। उनका अनुसार चीनतिरको पहिलो सीमा निरीक्षणको काम २ वर्षमै सकियो। भारतसँगको सीमा निरीक्षणको काम तीन वर्षमा सक्ने लक्ष्य राखिएको थियो। पुनः ५ वर्ष थपेर ८ वर्ष बनाइएको हो। नेपालभारत सीमामा ८ हजार ५ सय ५३ सीमास्तम्भ छन्। नापी विभागका अनुसार ४ हजार २ सय ६ वटाको काम भएको छ। यसमा २ हजार ४ सय ४५ वटा पुनर्निर्माण गरिएको छ। १ हजार ७ सय ६४ को मर्मत गरिएको छ। अझै ४ हजार ३ सय ४४ सीमास्तम्भको काम गर्न बाँकी छ। यो वर्ष ४ सय ७५ सीमास्तम्भको काम भएको छ। विभागको स्थलरूप तथा भूउपयोग व्यवस्थापन महाशाखाका, प्रमुख नापी अधिकृत दयानन्द जोशीका अनुसार यो वर्ष ४१० सीमा स्तम्भको पुनर्निर्माण र ६५ वटाको मर्मतसम्भार गरिएको छ। दुवै देशका चारवटा प्राविधिक टोली यो काममा खटिएका छन्। पहिलो टोलीले ताप्लेजुङदेखि सुनसरीसम्म, दोस्रो टोलीले सप्तरीदेखि चितवनसम्म, तेस्रो टोलीले नवलपरासीदेखि बर्दियासम्म र चौथो टोलीले कैलालीदेखि दार्चुलासम्मको काम गरिरहेका छन्। स्तम्भ निरीक्षण, सर्भे र मर्मतसम्भार तथा स्तम्भ निर्माण गर्नेमा यो प्राविधिक टोलीले काम गरिरहेको नापी विभागले जनाएको छ। नदी क्षेत्रमा थालिएन काम मेची, नारायणी र महाकालीलगायत ५७ नदीले नेपालभारतबीच सीमाको काम गरेका छन्। लिम्पियाधुरा, कालापानी र लिपुलेक तथा सुस्ताबाहेक नेपालभारत सिमानाको १ हजार ८ सय ८० किलोमिटर क्षेत्रमा ६ सय ४० किलोमिटर क्षेत्रमा नदीनाला पर्छन्। नदी क्षेत्रमा अहिलेसम्म काम नै भएको छैन। सीमाविद् ओली पनि नदी क्षेत्रमा काम थालनी नभएको बताउँछन्। नदी क्षेत्रका काम नै थालिएको छैन। सक्ने इच्छा शक्ति नै छैन, उनले भने, जहाँ सजिलो छ, त्यहीँ मात्रै काम गरेका छन्, सानोतिनो समस्या भएको ठाउँमा भारत अघि बढ्नै चाहँदैन। स्ट्रिप नक्सामा जम्मा ८ हजार ५ सय ५३ सीमास्तम्भ अंकित गरिएका छन्। तीमध्ये ४ हजार ९६० स्तम्भ जमिनमा खडा गरिएका छन्। अन्य निर्माण हुन बाँकी छन्। निर्मितमध्ये खोलाले बगाएको र जमिनबाट गायब भएको संख्या ५०१ छन्। दुवैतर्फका दसगजा क्षेत्र निर्जन र उपयोगविहीन हुनुपर्नेमा केही मात्रामा घर, गोठ बनाएका र आवाद गरिएका पनि छन्। अन्य कतिपय दसगजा क्षेत्र जमिनमा देखिँदैन। यस्ता क्षेत्रको कतिपय स्थानमा सीमास्तम्भ पनि भेटिँदैनन्। सन् २०१४ यता सीमासम्बन्धी प्राविधिक काम गर्न नेपालभारत सीमा संयुक्त बाउन्ड्री वर्किङ कमिटी (बीडब्लूजी) सर्भे अफिसियल्स कमिटी (एसओसी) र फिल्ड सर्भे टिम (एफएसटी) गरी तीन संयन्त्र बनेका थिए। कालापानी र सुस्ताको विवाद समाधानको दुवै देशका परराष्ट्र सचिवस्तरको संयन्त्र बन्यो। तर त्यसको तीनवटा संयन्त्र गठनपछि दसगजामा रहेका ८ हजार ५ सय ५३ सीमास्तम्भको निरीक्षण गर्दा ८ हजार ५४ वटा राम्रो अवस्थामा पाइएको छ। ५ सय सीमास्तम्भ गायब भएको पाइएको थियो। क्रस होल्डिङ अकुपेसन कतिपय स्थान क्रस होल्डिङ अकुपेसन (सीमापार जोतकमोत दखल) भएका छन्। अर्थात् नेपालको जग्गा भारतमा परेको छ, भारतको कतिपय जग्गा नेपालमा परेको छ। सीमाविद् बुद्धिनारायण श्रेष्ठका अनुसार नेपालका ७८ ठाँउ र भारतको १७ वटा क्रस होल्डिङ अकुपेसन भएका छन्। धेरै क्रस होल्डिङ अकुपेसन कञ्चनपुरमा छन्। श्रेष्ठका अनुसार सन् १८६० मा एन्डरसनले तयार पारेको सिट नं १३ रफ थाक बस्ट म्याप नामक आधार नक्सामा मुख्य स्तम्भ नं १९४ र १९५ लाई एकै स्तरको दर्जा दिइएको छ। तर, नेपालभारत संयुक्त प्राविधिक समितिले तयार पारेको स्ट्रिप नक्सामा स्तम्भ नं १९५ को स्थान देखाइए पनि त्यसलाई मुख्य स्तम्भ नमानी बेवास्ता गरेर स्तम्भ नं १९४ देखि १९६ तर्फ नयाँ पिलर ७६२, ७६३ तथा ७६४ र यसका लगभग २० सहायक (मझौला) र साना आकारको खम्बा गाडेको देखिन्छ। १९५ नं को स्तम्भ झाडीका बीचमा ढालिएको अवस्था छ। यसै कारण स्ट्रिप नक्सामा प्याराताल र बीचफाँटा माध्यमिक विद्यालयको ७ हेक्टरसमेत करिब ९८० हेक्टर नेपाली जमिन भारततर्प पर्न गएको छ। कञ्चनपुरकै पुनर्बासमा २०० नम्बरको सीमास्तम्भ गायब छ। सीमास्तम्भ गायब रहेको त्यो क्षेत्रमा भारतीय अतिक्रमण बढिरहेको छ। झापाको महेशपुर, सुनसरीको भण्टाबारी, पर्साको वीरगन्जस्थित सीर्सिया नदीको छप्कैया क्षेत्र, बर्दियाको गुलरिया नगरपालिकाको चौगुर्जी लगायतका धेरै स्थानमा क्रस होल्डिङ अकुपेसनको समस्या छ। नदीले धार परिवर्तन गर्दा धेरै ठाउँमा यताउता परेको हो। नदी उत्तरबाट दक्षिण बहने भएका कारण धेरै नेपाली भूभाग भारततिर परेको छ। नापी विभागका पूर्वप्रमुख नापी अधिकृत बालाराम पोखरेल स्ट्रिप नक्सामा हस्ताक्षर गर्ने बेलामा हकभोग अवस्था बुझ्नुपर्नेमा त्यसै हस्ताक्षर भएकाले समस्या आएको बताए। पुराना नक्सा स्वीकार गर्नुभन्दा पहिले स्थलगत निरीक्षण गरेर हकभोग हेरिनु पथ्र्र्याे। त्यसो भएन, उनले भने, स्ट्रिप नक्सामा सिग्नेचर गर्नुअघि फिल्ड चेक गर्नु पथ्र्याे, त्यो पनि भएन। हस्ताक्षर भो, समस्या यही छ। उनले राजनीतिक रूपमा स्ट्रिप नक्साको हस्ताक्षर नभएकाले सच्याउन सकिने बताए। राष्ट्रपति, प्रधानमन्त्री, परराष्ट्रमन्त्री, राजदूत तहले सन्धि सम्झौताको संशोधन गर्ने अधिकार रहेको उनको भनाइ छ। उनले झापा र कञ्चनपुरमा सबैभन्दा धेरै क्रस होल्डिङको समस्या रहेको बताए। २०४५ सालको नेपालभारत सम्झौता र २०२१ सालको नापीबाट करिब १६ सय हेक्टर नेपाली भूभाग भारततर्फ पुगेको अनुमान छ। २०४५ सालमा सन् १८१६ मा भएको सुगौली सन्धिपछिको सबैभन्दा पुरानो उपलब्ध नक्साका आधारमा सीमा कायम गर्ने सम्झौता भएको थियो। सन् १८४५ मा भएको सीमास्तम्भ सम्झौताका आधारमा २०४५ सालको सम्झौता भएको हो। दुवै देशको मन्त्रिपरिषद्बाटै यो सम्झौता अनुमोदन भएको सीमाविद् ओली बताउँछन्। २०२१२२ सालमा सुरु भएको जग्गा नापी कार्यक्रमअन्तर्गत सीमा क्षेत्रमा नापी हुँदाका बखत रहेको हकभोगका आधारमा जग्गाधनीलाई पुर्जा दिइएको छ। २०४५ को नेपालभारत सहमतिभन्दा पहिल्यै हकभोगका आधारमा २०२१ सालदेखि २०३० सालसम्म भएको नापीमा धेरैले लालपुर्जा पाइसकेका छन्। उनका अनुसार सुगौली सन्धिदेखि कित्ता नापी हुँदा नदीनालाले धार परिवर्तन गरेका कारण नेपालीले लालपुर्जा पाएको जग्गा भारत र भारतीयको जग्गा नेपालमा परेको हो। त्यो बेलाका कित्ता नापी पनि सही नहुँदा कतिपय ठाउँमा क्रस होल्डिङ अकुपेसन भएको उनको भनाइ छ। २०४५ को सम्झौताले पनि जहाँ जसको भोगचलन छ, उसैको नाम गरिने सम्झौता भएको उनले जानकारी दिए। प्रोटोकलबाट भारत भाग्यो सीमाविद् ओलीका अनुसार सन् १९८१ मा नेपालभारत प्राविधिक टोली (जेटीसी) गठन गरेर सन् २००७ सम्ममा १८२ स्ट्रिप नक्सा बनेका छन्। कालापानी र सुस्ताबाहेकको क्षेत्र ९८ प्रतिशत सीमाको काम सकिएको दुवै देशका प्राविधिकको दाबी रहँदै आएको छ। सीमांकनको काम गर्दा निम्न प्रक्रिया अपनाइने गरिएको बताउँदै सीमाविद् ओलीले भने, पुराना कागजपत्र खोजियो। थुप्रै नक्सा थिए, तिनीहरूको पहिचान गरियो। सीमास्तम्भ र सीमा कहाँ छ, त्यसको पहिचान भयो। धेरै भत्किएका, बिग्रिएका थिए, तिनीहरूलाई साविकको ठाउँमा राख्नु पर्यो। तब मात्रै नयाँ स्तम्भ बनाउने काम हुन्छ। स्ट्रिपमा नक्सा बने पनि प्रोटोकल (बडापत्र)मा बनाउने काममा भारत पछि हटेको तत्कालीन विभागका महानिर्देशक ओली बताउँछन्। सीमा प्रोटोकल बनाऊँ भन्दा भारतले मानेन। यसले गर्दा सीमास्तम्भको विवरण लिखित रूपमा राख्न सकिएको छैन, उनले भने, तर चीनतर्फको सीमा प्रोटोकल छ, त्यस कारण प्रत्येक स्तम्भको एक एक विवरण छ। प्रोटोकल नहुँदा स्तम्भ र नदी समातेर राख्नुपर्ने अवस्था रहेको उनको भनाइ छ। पछिल्लो समयमा जीपीएस कोर्डिनेटसहितको नक्सा बनाइएकाले केही सजिलो भएको उनी बनाउँछन्। प्रोटोकल नभएका कारण लिम्पियाधुरा, लिपुलेक, कालापानी र सुस्तामा समस्या भएको उनको भनाइ छ।"
१९ दिनकी सुत्केरी पौवामा : जमिन भासिदा ३ सय घर जोखिममा,"सन्धिखर्क : २० वर्षीय विमला नेपाली सुत्केरी भएको १९ दिन भएको छ। एक हप्तादेखि उनी शितगंगा नगरपालिका१२ कोठियाको पौवामा बसेर बच्चाको स्याहारसुसार गरेकी छिन्। शुक्रबार दिउँसो जमिन भासिएर घर पहिरोले लगेपछि उनी बच्चालाई लिएर पौवामा बसेकी हुन्। बस्दै आएको घर पहिरोले भत्कियो यहीँ बसेर ज्यान जोगाएका छौँ। बच्चालाई जेनतेन स्याहार गरेकी छु। उनी भन्छिन्, आफुले पौष्टिक आहार खानु पर्ने समय हो तर के गर्नु घर भत्किएपछि जेनतेन खरो धानेकी छु। आफैँले काम गर्न पनि सक्दिन्। अरुले दिएको राहातको चाउचाउ र बिस्कुटले ४ दिन खरो धानियो, पछि राहात आएपछि बाहिरै भात पकाएर घरकाले खान दिनुभएको छ। उनी मात्र हैन् २६ दिनकी सुत्केरी सुस्मा नेपाली पनि पौवामा बसेकी छिन्। जमिन भासिएर घर भत्किएपछि उनी पनि पौवामा बस्न बाध्य छिन्। शितगंगा नगरपालिकामा जमिन भासिएर पहिरो जाँदा ६१ घर परिवार विस्थापित भएका छन्। उनीहरु पाटी पौवा र खुल्ला आकाशमुनि बस्न बाध्य भएका छन्। नगरपालिकाको वडा नम्बर ११ र १२ मा जमिन भासिँएर पहिरो जाँदा सिंगो क्षेत्रनै जोखिममा परेको छ। झण्डै ३ सय घर पहिरोको जोखिममा रहेका छन्। उक्त स्थानमा जमिन धुजाधुजा भएर फाटेको छ। शितगंगा नगरपालिकाको वडा नम्बर १२ कोठियामैदान क्षेत्र र वडा नम्बर ११ को ढुङ्गेसेरा क्षेत्रमा जमिन भासिदा त्यस क्षेत्रकै ३ सय घर जोखिममा रहेको प्रमुख जिल्ला अधिकारी विष्णु पौडेलले बताए। गत शुक्रबार दिउँसो कोठियामैदान र ढुङ्गेसेरा क्षेत्रमा एक्कासी चारैतिरबाट जमिन भासिएर पहिरो गयो। गाँउदेखि माथि गएको पहिरोले केही घर बगायो तर अधिकांस घर भने पहिरो नआए पनि ढलेर नष्ट बने। १० मिटरको दुरीमा रहेका २ घर अहिले करिब ४० मिटरको दुरीमा पुगेका छन्। शितगंगा नगरपालिका वडा नम्बर १२ का वडा अध्यक्ष बाबुराम गैरेले भने। पानी बग्ने खोल्साहरु अग्लो अबस्थामा छन भने अधिकांस बिजुलीका पोलहरु भुइमै लडेका छन्। बिजुलीका तारहरु चुडिएका छन्। उनले भने, सम्मै रहेका खेतहरु अहिले भिरालो बनेका छन्। झट्ट हेर्दा भुकम्पले तहसनहस पारे जस्तो देखिन्छ। पहिरो गएको क्षेत्रका सबै गाउँलेनै त्रसित छन्। वडा नम्बर ११ को ढुङ्गेसेरा क्षेत्रमा जमिन भासिदा ५ घर पुर्ण रुपमा भत्किएका छन्। १३ घर पहिरोको उच्च जोखिममा रहेको र झण्डै २ सय घरको सिंगो क्षेत्रनै पहिरोको जोखिममा रहेको शितगंगा नगरपालिका वडा नम्बर ११ का वडा अध्यक्ष कपिल आलेले जानकारी दिए। जमिन भासिँएर पहिरो जाँदा भएको यकिन क्षतिको विवरण संकलन गर्न र आवश्यक्ताको पहिचान गर्न सहायक प्रमुख जिल्ला अधिकारी विक्रम थापाको संयोजकत्वमा एक समिति बनाएको छ। घर भत्किएका र पहिरोको जोखिम रहेको गाउँलाई स्थानान्तरण गर्न ठाउँको खोजी गर्न शितगंगा नगरपालिकाका नगर प्रमुख सुर्य प्रसाद अधिकारीको संयोजकत्वमा समिति गठन गरेको छ। पहिरोले मानवीय क्षति नगरेपनि घरहरु बगाएको छ। घरमा पालेका भैँसी, गाइृ, गोरु, बाख्राहरु यत्रतत्र बाँधिएका छन्। सबै गाउँले गाईभैँसी कहाँ बाँध्ने आफुहरु कहाँ ,कसरी बस्ने भन्नेमा चिन्तित छन् शितगंगा नगरपालिकाका नगर प्रमुख सुर्यप्रसाद अधिकारीले बताए। उनले सबै बस्तीलाई स्थानान्तरण गर्नुपर्ने बताए। पहिरो खस्ने क्रम अहिलेसम्म रोकिएको छैन्। सबै गाउँको जमिन भासिएकाले सबैलाई सुरक्षित स्थानमा लगेर राख्नु पर्ने उनको भनाई छ।"
वीरेन्द्रको जाली रुमाल,काठमाडौं : पेसाले इन्जिनियर गायक वीरेन्द्र श्रेष्ठको जाली रुमाल बोलको गीत दर्शकमाझ आएको छ। भीम विष्टको शब्द संगीतमा तयार गीतमा गायक वीरेन्द्र श्रेष्ठलाई गायिका मेलिना राईले साथ दिएकी छन्। नृत्य निर्देशक कोरियोग्राफर गम्भीर विष्टको निर्देशन रहेको भिडियोमा पल शाह र रियाशा दाहाल तथा कार्टुन क्रुका सरोज र आश्माको जोडीको रमाइलो नृत्य देख्न सकिन्छ। काठमाडौंको तारेहोटेलमा दरबारको झल्को आउने सिनमा पललाई युवराजको रूपमा प्रस्तुत गरिएको छ। भिडियोमा नवराज उप्रेतीको छायांकन र नवीन रिजालको सम्पादन रहेको छ।
"मुम्बईको दोस्रो जित, पञ्जाब ४८ रनले पराजित",अबुधाबी : युएईमा जारी इन्डियन प्रिमियर लिग (आईपीएल) मा मुम्बई इन्डियन्सले दोस्रो जित निकालेको छ। शेख जायद रंगशालामा बिहीबार राति भएको खेलमा मुम्बईले किंस ११ पञ्जाबलाई ४८ रनले पराजित गरेको हो। टस हारेर मुम्बईले पञ्जाबलाई १९२ रनको विजय लक्ष्य दिएको थियो। जवाफमा पञ्जाब निर्धारित २० ओभरमा ८ विकेट गुमाउँदै मात्र १४३ रनमा समेटियो। पञ्जाबका निकोलस पुरनले ४४ रन बनाउनबाहेक अन्य ब्याट्समेनले उल्लेख्य रन जोड्न सकेनन्। पुरनले २७ बलको सामना गर्दै २ छक्का र ३ चौका हिर्काए। त्यस्तै मयांक अग्रवालले २५ तथा क्रिष्नपा गौतमले २२ रन बनाए। मुम्बईलाई जित दिलाउन जसप्रित बुम्राहले कसिलो बलिङ गर्दै २ विकेट झारे। ४ ओभर बलिङ गरेका उनले १८ रन खर्चिए। त्यस्तै राहुल चहार र जेम्स प्याटिन्सनले समान २२ विकेट लिए। यसअघि ब्याटिङ गरेको मुम्बईले निर्धारित २० ओभरमा ४ विकेट गुमाउँदै १९२ रन बनाएको थियो। उसका लागि कप्तान रोहित शर्माले ७० रन जोडे। त्यस्तै किएरन पोलार्डले ४७ तथा हार्दिक पान्ड्याले ३० रन बनाए। पञ्जाबका शेल्डोन कोट्रेलले १ विकेट लिए। त्यस्तै मोहम्मद शामी तथा कृष्नपा गौतमको हातमा ११ विकेट रह्यो। आजको खेल दुबई अन्तर्राष्ट्रिय क्रिकेट मैदानमा चेन्नई सुपर किंस र सनराइजर्स हैदराबादबीच हुनेछ।
सात्विक र तामसी भोजन,"इन्द्रको दरबारबाहिर एउटा देश थियो। त्यस देशका राजाका राजकुमार निस्किएका थिए। दरबारभन्दा बाहिरको जीवन कस्तो छ भन्ने कुरा उनलाई थाहा थिएन। एक दिन राजकुमार दरबारभित्रै चउरमा बसिरहेका बेला नारद आइपुगे। राजकुमारले सोधे, हे नारद, तामसी र सात्विक भोजनमा के अन्तर छ ? हे राजकुमार, यसबारेमा तपाईंलाई स्पष्ट पार्न म तपाईंलाई भूलोकमा भएको एउटा घटना हेर्नुभयो भने छर्लंग हुन्छ। भूलोकको एक परिवारका दुई दाजुभाइ थिए। मनीष तामसी भोजन गथ्र्यो भने उसको दाइ सात्विक भोजन गथ्र्यो। ऊ बाउसँगै काममा जान्थ्यो। बाउलाई सघाउँथ्यो। फलफूल, दही, दूध, दाल, भात, सागपात र गेडागुडीका तरकारी खान मन पराउँथ्यो। खाजामा भुटेका मकैभटमास खान्थ्यो। बजार गयो भने केरा, सुन्तला स्याउ, अनार, काँक्रा आदि मौसमअनुसारका फलफूल किनेर ल्याउँथ्यो। बेलुका समयमै सुत्थ्यो। बिहान पनि सबेरै उठ्थ्यो। उता मनीषको स्वास्थ्य बिग्रँदै गयो। उसलाई रोगले ग्रस्त पार्दै लग्यो। ऊ हिँड्न पनि नसक्ने र जे खाए पनि नपच्ने स्थितिमा पुग्यो। भोलिपल्ट बिहान कान्छो छोरा ओछ्यानमा छट्पटाइरहेको आमाले देखिन्। मनीषलाई धेरै सम्झाइन्। त्यस दिन मनीषले आमासँग म अबदेखि साथीहरूको संगत गर्दिनँ र जाँडरक्सी केही पनि खान्न भन्यो। त्यसपछि आमाले मनीषलाई उपचार गर्न अस्पताल लगिन्। चिकित्सकको सल्लाहअनुसार केही महिनासम्म नियमित औषधि खुवाएपछि रोग निको हुँदै गयो। एक दिन दुवै छोरा र बाउआमा बेलुका खाना खाएर आगो तापिरहेका थिए। आमाले कान्छा छोरालाई सम्झाउँदै भनिन्, मनीष बाबु, हेर त तेरो दाइ कति स्वस्थ छ। हृष्टपुष्ट पनि छ। मुहार उज्यालो र चम्किलो छ। तन्दुरुस्त, फुर्तिलो, जोसिलो र जाँगरिलो पनि छ। सहयोगी र सेवाभाव छ। तँ त मरन्च्याँसे, ख्याउटे, कालो र बाउभन्दा बूढो देखिइस्। बाउले अगेनो देखाउँदै भने बलिरहेको आगोमा काँचो दाउरा हाल्यो भने निभ्छ। हाम्रो पेट पनि अगेनोजस्तै हो। रक्सी, जाँड, धतुरो, भाङ, चुरोट, वासी खानेकुरा हालिरहेपछि यस्तै मात्र होइन, रिसाहा र क्रोधी हुन्छ। तेरो दाइ हेर त, ऊ सधैं सात्विक र ताजा खानेकुरा खान्छ। समयमा सुत्छ। समयमा उठ्छ। त्यसले नै उसको मुहार उज्यालो र चम्किलो छ। तन्दुरुस्त छ। फुर्तिलो, जोसिलो र जाँगरिलो छ। सहयोगी र सेवाभाव पनि छ। दाइजस्तै हुन त सात्विक खानेकुरा खानुपर्यो नि। राजकुमारलाई छर्लंग भयो। देवर्षि पनि अन्तरध्यान भए।"
सुर्खेत विमानस्थलको मुहार फेरिँदै,"काठमाडौं : सुर्खेत विमानस्थलको विकास, विस्तार र स्तरोन्नतिका लागि कर्णाली प्रदेश सरकार र नेपाल नागरिक उड्डयन प्राधिकरणबीच समझदारी भएको छ। मन्त्रालयमा बिहीबार भएको समझदारीमा पर्यटनमन्त्री योगेश भट्टराई, कर्णाली प्रदेश सरकारका मुख्यमन्त्री महेन्द्रबहादुर शाही, आर्थिक मामिला तथा योजनामन्त्री प्रकाश ज्वाला र पर्यटनमन्त्री केदारबहादुर अधिकारीको उपस्थितीमा दुवै समझदारी पत्रमा हस्ताक्षर भएको छ। लागत साझेदारी अवधारणाअन्तर्गत सुर्खेत विमानस्थल विस्तार र स्तरोन्नति गर्न आवश्यक जग्गा अधिग्रहण, रनवे विस्तार, टर्मिनल भवन निर्माण र अन्य आवश्यक विकास निर्माण कार्य गराउन कर्णाली प्रदेश सरकार र प्राधिकरणबीच समझदारी भएको हो। उक्त समझदारीअनुसार सुर्खेत विमानस्थलको धावनमार्गको लम्बाइ कम्तीमा १५०० मिटरसम्म विस्तार तथा स्तरोन्नति गरी सुविधासम्पन्न प्रदेशस्तरीय हब विमानस्थलको रुपमा विकास गरिनेछ। जसमा प्राधिकरणले प्राविधिक प्रतिवेदन बमोजिम जग्गा अधिग्रहण र मुआब्जा वितरणका लागि संस्कृति, पर्यटन तथा नागरिक उड्डयन मन्त्रालयमा प्रस्ताव पेश गर्नुपर्नेछ। थप जग्गा अधिग्रहण गर्नुपर्ने अवस्थामा पनि मन्त्रालयमा सिफारिस गर्ने काम प्राधिकरणले गर्नेछ। विमानस्थल विस्तारका लागि आवश्यक पर्ने थप जग्गाको नियमानुसार मुआब्जा वितरण गर्दा हुने खर्चको ५० प्रतिशत रकम प्रदेश सरकारले व्यहोर्ने र ५० प्रतिशत रकम प्राधिकरणले व्यहोर्ने समझदारीमा उल्लेख गरिएको छ।"
आपूर्तिमा समस्या छैन : मन्त्री भट्ट,"काठमाडौं : उद्योग, वाणिज्य तथा आपूर्तिमन्त्री लेखराज भट्टले कोरोना महामारीको समयमा आपूर्ति व्यवस्थामा संकट आउन नदिएको र अस्वभाविक मूल्य वृद्धिमा पनि रोक लगाएको दाबी गरेका छन्। आफ्नो १० महिने कार्यकालको समीक्षा गर्दै मन्त्री भट्टले कोभिडको जोखिम नियन्त्रण गर्न चैत ११ गतेदेखि लकडाउन र निषेधाज्ञाका बेला मन्त्रालयको विशेष पहलमा संकट आउन नदिएको बताए। उत्पादन, ढुवानी र आपूर्ति शृंखलामा विशेष ध्यान दिइएकाले कुनै समस्या आउन पाएन, उनले भने। मन्त्री भट्टले पछिल्लो समय व्यापारघाटा न्यूनीकरण हुँदै गएको बताए। आयातमा कमी आएको र निर्यात यथावत रहेको यस वर्ष व्यापारघाटामा १६८ प्रतिशतले कमी आएको बताए। कृषि मन्त्रालयसँग समन्वय गरेर चामल र गहुँको समर्थन मूल्य तोकिएको र यसबाट कृषकलाई राहत मिलेको उनको भनाइ छ। करिब २० प्रतिशतमात्रै स्वदेशी तरकारीले धानेको भन्दै उत्पादन बढाउनको बिकल्प नभएको मन्त्री भट्टले बताए। सहकारीसँग समन्वय गरेर तरकारी तथा फलफूल सहजै उपभोक्तामाझ पुर्याउने प्रयास भइरहेको बताए। कालोबजारी गर्ने जोकोहीलाई कारबाहीको दायरामा ल्याई छाड्ने मन्त्री भट्टले उद्घोष गरे। साना व्यवसायी मात्र नभई ठूला गल्ती गर्नेलाई पनि कारबाहीको दायरामा ल्याउने बताए। मन्त्री भट्टले खाद्यान्न संकट निवारण गर्न सरकारले चालू आर्थिक वर्षदेखि ३ लाख मेट्रिकटन स्टक राख्ने तयारी गरेको बताए। उखु किसान चिनी मालिकको सिन्डीकेटबाट प्रताडित भएको भन्दै किसानको हितका लागि मन्त्रालयले विशेष पहल गरेको बताए। अन्नपूर्ण, लुम्बिनीलगायत चिनी मिलका सञ्चालकको सम्पत्तिबाट किसानलाई असुल उपर गराउने उनको भनाइ छ। पेट्रोलको मूल्य अटोमेसनबाट घटबढ हुने भए पनि घट्दा कुनै प्रचार नहुने र बढ्दा व्यापक हल्ला हुने गरेको मन्त्री भट्टले गुनासो गरे। मन्त्री भट्टले कोरोना महामारीका बेला पनि वैदेशिक लगानी आकर्षक ढंगले भित्रिरहेको बताए। गत आर्थिक वर्ष ३८ अर्ब ८७ करोड विदेशी लगानी आउने प्रतिबद्घता आउनु सकारात्मक भएको बताए। अघिल्लो वर्ष २५ अर्ब ४८ करोड मात्रै विदेशी लगानी स्वीकृत भएको थियो।"
सिद्धान्त र विचारको भागबन्डा हुन सक्दैन,"उपप्रधान तथा रक्षामन्त्री ईश्वर पोखरेल भन्छन् नेता व्यक्ति मात्र होइन,संस्था हो, आन्दोलन हो। जनताले अडिट गरिरहेका हुन्छन्। त्यसमा हामी खरो रूपमा उत्रनुपर्छ। कोरोना नियन्त्रणमा सरकार खरो रूपमा उत्रिएको उनको दाबी छ। कोरोना नियन्त्रणमा सरकारी भूमिका, सरकारका कामकारबाही, नेकपाको विवाद, मन्त्रिपरिषद् पुनर्गठन लगायतका विषयमा अखण्ड भण्डारी र रामकृष्ण अधिकारीले उपप्रधानमन्त्री पोखरेलसँग गरेको कुराकानीको सम्पादित अंश : देशको रक्षामन्त्री हुनुहुन्छ, समय परिस्थिति यस्तो आइदियो, यहाँकै काँधमा जनताको स्वास्थ्य रक्षा गनुपर्ने जिम्मेवारी पनि आइलाग्यो, कसरी व्यवस्थापन गरिरहनुभएको छ ? यो सरकारका तर्फबाट गर्नुपर्ने महत्त्वपूर्ण काममध्येकै एउटा जिम्मेवारी थियो। कोभिड १९ को संक्रमण विश्वव्यापी त्रास थियो। होसियारीपूर्वक जुध्नुपर्ने अवस्था आइलाग्यो। सरकारका तर्फबाट संगठित रूपमा कसरी रोकथाम र नियन्त्रण गर्ने भन्ने आवश्यकता थियो। प्रधानमन्त्री दोस्रोपटक मिर्गौला प्रत्यारोपणमा जानुअघि मेरो नेतृत्वमा उच्चस्तरीय समन्वय समिति निर्माण भयो। त्यसमा नौजना सरोकारवाला मन्त्रीहरू र अरू सम्बद्ध अधिकारीहरू सहभागी थिए। उच्चस्तरीय समितिका २८ बैठक बसेर विभिन्न निर्णय गरियो। तर पछिल्लो समयमा कोभिड १९ क्राइसिस म्यानेसमेन्ट सेन्टर (सीसीएमसी) गठन भयो। समन्वयले मात्र हुँदैन, अब व्यवहारमै कार्यान्वयनमै जानुपर्छ भनेर मन्त्रिपरिषद्बाट सीसीएमसी बनेको हो। उच्चस्तरीय समिति र सीसीएमसी दुवैको संयोजन मैले आफैंले गर्ने अवसर पाएँ। हामीले काम सुरुआत गर्दा कमजोर अवस्थाबाट गरेका हौं। चीनबाट युवा विद्यार्थी ल्याउनुपर्यो, हाहाकार थियो। स्वास्थ्यकर्मी, चिकित्सकहरू लिन नजाने। जहाज पठाउन कति कठिन पर्यो। आइसकेपछि उहाँहरूलाई क्वारेन्टाइनमा पठाउन कुनै ट्राभल एजेन्सीका गाडी तत्पर भएनन्। कत्रो अवरोधको अवस्था निम्तियो, त्यो एरियामा। आएकामध्ये एकजनामा पोजेटिभ देखिएपछि परीक्षण गर्ने ठाउँ नभएर हङकङ पठाइयो। हाम्रो हालत त्यो थियो। त्यो विन्दुबाट हामीले काम थालेका हौं। आज म तुलना गरेर हेर्ने गर्छु निजी र सरकारी गरेर ५५ भन्दा बढी ल्याब छन् पीसीआर टेस्ट गर्न। झन्डै १२ लाख हाराहारीमा परीक्षण गरिएको छ। ५० हजारभन्दा बढी डिस्चार्ज भएका छन्। तेस्रो मुलुकबाट ८५ हजार मानिस आइसकेका छन्। अझै ५० हजारजतिले दूतावासमा आवेदन दिएका छन्। चैत ८ गते निर्णय गरेर ११ गतेदेखि लकडाउन गर्दा त्यो अवधिमा भारतबाट मात्र आतंकित भएर आउनेको संख्या १० लाखभन्दा बढी थियो। तिनलाई कहाँ राख्ने ? हाम्रो भौतिक पूर्वाधार केही थिएन। विभिन्न नाकाबाट छिरेका छन्। मान्छेहरू भन्छन् खोइ तयारी गरेको ? यति आउँछन् भनेर कहाँ क्वारेन्टाइन बनाउने ? आइसोलेसन कहाँ बनाउने ? हाम्रो अवस्था त्यो थियो। अहिले हामीले त्यसलाई व्यवस्थापन गरेका छौं। यहाँले कमान्ड सम्हाल्दै गर्दा अहिलेको अवस्था आउँछ, यो संख्यामा संक्रमितहरू देखा पर्छन् भन्ने पूर्वानुमान गर्नुभएको थियो ? विश्वव्यापी, क्षेत्रीय र राष्ट्रिय तहका विभिन्न पक्षको विश्लेषण गर्दा विज्ञहरूले अझ भयावह अवस्थाको आकलन गरेका थिए। त्यसअनुसार अझै छैन। अझ बढ्न सक्छ भन्ने लागिरहेको थियो। पीसीआर परीक्षणको पोजेटिभ दर करिब १५ प्रतिशतमा पुगेको छ नि ? काठमाडौं उपत्यकाभित्र परीक्षण गर्दा अलिक देखिएको हो। तर देशव्यापी त्यो अवस्था होइन। अबको रणनीति के छ ? यो रोगसँग हामीले लड्ने कसरी ? दुइटा कुरा छन्। सामाजिक सचेतनाका विषयमा जनतालाई थप जागृत गराउनुपर्छ। सामाजिक संघसंस्था र राजनीतिक संगठन परिचालन गर्नुपर्छ। यो हाम्रो साझा दुस्मन हो भनेर बुझ्नुपर्छ। यो रोग मात्र नभएर मानव सभ्यता र संस्कृतिविरुद्ध शत्रुसँगको लडाइँजस्तै हुन पुग्यो। त्यसका लागि सामाजिक सचेतना चाहिन्छ। अर्को, तोकिएकै अस्पताल दुई सयको हाराहारी पुगेका छन्। ती सबै ठाउँमा परीक्षण हुन्छ। कतिपय ठाउँमा भनेअनुसार छैन होला। तर पनि हामीले संरचना प्रारम्भ गरेका छौं। त्यसलाई थप व्यवस्थित गर्न जरुरी छ। सुरुमा हामीले भावनात्मक ढंगले पनि काम गर्यौं। लकडाउन हुन पाएको छैन, राहत भनेर लोकप्रियताका लागि गर्यौं। राहत दिनुपर्ने को हुन् ? ध्यान पुगेन होला। काठमाडौंमा क्वारेन्टाइन र आइसोलेसन वार्डहरू बनाउनुपर्ने थियो। त्यो समयमा विचार पुर्याउन सकिएन। तर पछिल्लो सयममा विभिन्न अस्पताल, होटलहरूसँग पनि कुरा गर्यौं। तेस्रो मुलुकबाट आउनेलाई कसरी राख्ने ? विस्तारै हामी यससँग जुध्दै गर्दा धेरै कुरा सिक्दै आयौं। यसमा समन्वयगत समस्या पनि आएका थिए, कसरी त्यस्तो भयो ? हो, समन्वयका मामिलामा समस्या भयो। हरेक मन्त्रालयले आफूले गर्ने काम र परिभाषित जिम्मेवारी छ। तलका निकायले ठीक ढंगले समन्वयात्मक जिम्मेवारी बहन नगर्दा आलोचना हुने खालका काम भए। चार्टर विमानको विषय पनि आए त्यही क्रममा। त्यो हाम्रो अनुगमनको त्रुटि थियो। यो रोगसँग जुध्दा हाम्रा कमजोरी देखा परेका छन्। तर म के भन्छु भने त्यसलाई सापेक्षतामा हेर्नुपर्छ। जति गरेका छौं, राम्रो गरेका छौं। ओम्नीको औषधि खरिद प्रकरणदेखि सेनाले ल्याएका औषधिसम्ममा यहाँलाई विवादित बनाउने काम भयो नि ? हामीसँग सामग्री केही थिएन। राज्यका तर्फबाट स्वास्थ्य सामग्री ल्याउने निकाय स्वास्थ्य सेवा विभाग हो। निजी क्षेत्रले पनि ल्याएको थिएन। २०७६ चैत ९ गते सामग्री जति सकिन्छ ल्याऊ भनेर मन्त्रिपरिषद्ले संक्रमण रोग निवारण ऐन २०२० बमोजिम विशेष व्यवस्थाअनुसार ल्याउन स्वास्थ्य मन्त्रालयलाई निर्देशन गर्यो। स्वास्थ्य मन्त्रालय टेन्डर प्रक्रियामा गयो। तीनवटा आवदेनमध्ये ओम्नीलाई छान्यो। तर, तीनपटक गरेर ल्याउने भनिएको सामग्रीमध्ये पहिलो खेपमा ल्याउनुपर्नेमा अझै नआएको पाइयो। त्यही आधारमा सरकारले उससँगको सम्झौता खारेज गर्यो। धरौटी जफतसमेत गर्यो। त्यहीबीच हाहाकार देखिएपछि चैत १६ गते मन्त्रिपरिषद्ले जीटूजीमार्फत ल्याउने निर्णय गर्यो। त्यसरी ल्याउँदा सेनाले ल्याउने निर्णय गरियो। सेनाले ल्याएकामा पनि कुन अगाडि, कुन पछाडि भन्नेमा स्कान्डलको विषय बनाउन खोजियो। आरोप लगाउनेलाई के भन्न सकिन्छ र ? नेपाली सेनाले ल्याउने कबुल गरेको सामान ल्यायो। यस्ता विषयमा ममाथि लगाइएका आरोप नियतवश र नियोजित हुन्। जजसले अनेक आरोप लगाए, म ठाडो चुनौती दिन चाहन्छु। योजनाबद्ध ढंगले निश्चित नियोजित स्वार्थ भएकाहरूले यी काम गरेका छन्। त्यो बुझेका छौं। समयक्रममा ती सार्वजनिक पनि हुनेछन्। यस्तैयस्तै विषय जोडिँदै आउँदा नेपाली सेनासँग यहाँको सम्बन्ध बिग्रेको भन्ने आएको छ, वास्तविकता के होला ? त्यसमा कुनै सत्यता छैन। म रक्षामन्त्री भएपछि संसद्मा होस् या सार्वजनिक सञ्चारमाध्यममा किन नहोस्, या पब्लिक कार्यक्रममा नेपाली सेनाको ऐतिहासिक सन्दर्भसहित यसको भूमिका र योगदानबारे बताएको छु। सेनाका पुराना थाती रहेका काम सम्पन्न गरेको छु। द्वन्द्वकालका पीडितमध्ये सेनामाथि भेदभाव थियो, हटाएको छु। शान्ति स्थापनार्थ विदेशमा खटाइने क्रममा सोर्सफोर्स चल्थ्यो। अब यसमा हारालुछ गर्नुपर्दैन। मेरो कुन समयमा पालो आउँछ भन्ने कुरा कानुनले नै परिभाषित गरिदिएको छ। सीआईएसएनको सदस्य बनाउने विषयमा महत्त्वपूर्ण भूमिका खेलियो। संसारका १४० देशका सेनाको ओलम्पिक चीनको हुहानमा भएकामा नेपाली सेनाले पहिलोपटक सहभागिता जनायो। राष्ट्रिय प्रतिरक्षा विश्वविद्यालय अगाडि बढायौं। सेनासँग मेरो सम्बन्धमा यस्तोउस्तो भन्ने नै छैन। तर, एउटा सन्दर्भको अनावश्यक टीकाटिप्पणी भयो। मन्त्रालयको वार्षिक समीक्षा बैठक समापनका क्रममा मैले भनें, गत वर्ष पनि सबै साथीहरूले यही भन्नुभएको थियो, अहिले पनि त्यही कुरा आए। नयाँ छैन, के हो यो ? लकिरका फकिरको उदाहरण दिँदै मैले भनेको थिएँ। जोगीले भिक्षा माग्न जाँदा बिहान त्यही बाटो जान्छ, बेलुका पनि त्यही बाटो आउँछ, भोलिपल्ट पनि त्यही बाटो हिँड्छ भने कसैले भिक्षा दिँदैन। नयाँ ट्र्याकमा हिँड्नुपर्यो भनें। बैठक बसेको दिन सामान्य समाचार थियो सञ्चारमाध्यममा। दुई दिनपछि भयंकर हाइलाइट गरेर आयो मैले बोलेकोमा प्रधानसेनापतिले खण्डन गरेको भनेर। जबकि प्रधानसेनापतिले बोलेपछि मैले बोलेको थिएँ। त्यस्तो केही थिएन। नियतमै विष पिएकाहरूले अभिव्यक्त गरेका कुरा हुन् यी। फास्ट ट्र्याकको परामर्शदाता नियुक्तिको विषयसँग पनि जोडेर हेरे त मानिसले ? परमर्शदाता नियुक्ति गर्ने प्रक्रिया त्यसको कार्यविधि हेरे पुगिहाल्छ। मन्त्रालयबाट मन्त्री, सचिव कसैको पनि त्यहाँ संलग्नता छैन। केही सरोकारको विषय नै होइन। त्यो नितान्त नेपाली सेनाले गर्ने हो। त्यसमा हाम्रो कुनै सहभागिता र जानकारीको कुरै हुँदैन। त्यसकारण यो सबै नियतमै खोट भएकाले लगाएका फतुर आरोप हुन्। फास्ट ट्र्याक अब निश्चित समयमा नसकिने भन्ने आइरहेको छ, के समयावधिमै बन्ने सम्भावना नदेखिएको हो ? अहिलेसम्म माटो कटिङको काम धेरै भइसकेको छ। टनेल झन्डैझन्डै साढे ६ किलोमिटरजतिको छ। तीन ठाउँमा टनेल हुन्छ। अर्को ब्रिज भनेको साढे १० किलोमिटरजति हुन्छ। त्यो विडिङको कोर्स चलेको छ। कतिपय कुरा हाम्रो विद्यमान कानुनले पनि अल्झन पार्ने काम गरेको छ। समय लिन्छ। त्यसलाई उल्लंघन गर्ने कुरा भएन। अब दसैंपछि सबै विडिङको काम भएर काम सुरु हुन्छ। अब समस्यै छैनन्, त्यसो भए फास्ट ट्र्याकको काममा ? एउटा समस्या फास्ट ट्र्याकको जिरो प्वाइन्ट खोकनामा छ। निश्चित मान्छेले समस्या पारिरहेका छन्। विभिन्न राजनीतिक पार्टी, त्यसमा कम्युनिस्ट पार्टीकै भन्नेहरूबाट पनि समस्या खडा गरिएको छ। त्यसबारे पटकपटक आर्मी हेडक्वार्टरमा छलफल भएको पनि छ। केही समस्या छन्। मुआब्जा एक सरो भइसकेको छ। हो, पुरातात्विक महत्त्वका सांस्कृतिक सम्पदाहरूको रक्षा गर्नुपर्छ। तर, विकास निर्माण हुँदा कतिपय चिज जान्छन्। जनतालाई कानुनसम्मत र न्यायसम्मत हिसाबले पाउनुपर्ने कुरा दिलाउनुपर्छ। फास्ट ट्र्याक नेपालका लागि लाइफलाइन हो। यसविरुद्ध विगतदेखि नै कस्ताकस्ता खेल मञ्चन भए। अहिले पनि त्यसलाई भाँड्न यति कोसिस भइरहेको छ। उसो भए प्रधानसेनापतिसँग यहाँको सम्बन्ध कस्तो छ ? प्रधानसेनापति एउटा योग्यता राख्न सक्ने, निश्पक्ष, बोल्ड डिसिजन राख्न सक्ने, आफ्नो संस्थामा देखा परेका समस्या समाधान गर्दै त्यसलाई गतिशील बनाउँदै हिँड्न सक्ने हुनुहुन्छ। उहाँले प्रभावकारी भूमिका खेल्नुभएको छ। तर, नेपाल राज्यलाई केके गरेर कमजोर बनाउन सकिन्छ भन्ने एउटा ठूलो प्लटिङ चलिरहेको छ। नेपाली सेना तुलनात्मक रूपमा यस्ता विवादबाट बच्दै आएको छ। त्यसलाई पनि विवादित र कमजोर बनाउने खालका कुरा भइरहेका छन् भन्ने मलाई लाग्छ। तपाईं सरकारको उपप्रधानमन्त्री हुनुहुन्छ, पार्टीको उपल्लो तहमा पनि हुनुहुन्छ। भारतसँगको सीमा समस्या कसरी सल्टिन्छ अब ? भारतसँगको होस् या अन्यत्र जहाँसुकैको होस्, सीमा समस्या हल गर्ने भनेको संवादबाटै हो। संवाद गर्न जाँदा ऐतिहासिक तथ्य, अभिलेख र प्रमाणका आधारमा कुरा गर्ने हो। भारतसँग कुरा गर्दा पनि आग्रहका आधारमा वा कुनै धारणा राखेर गर्नुपरेन। ऐतिहासिक तथ्य प्रमाण के छन् ? सन्धिसम्झौता के छन् ? अभिलेखहरूले के भन्छन्, त्यही आधारमा कुरा गर्नुपर्छ। वार्ता, वार्ता र फेरि पनि वार्ता। अर्को कुनै उपाय हुन सक्दैन। भारतसँग सीमा विवाद देखा परिरहँदा अर्को छिमेकी मुलुक चीनसँगको सीमा विवाद भनेर सञ्चारमाध्यममा आउँछ, तुरुन्तै सरकारले विज्ञप्ति निकालेर खण्डन गरिहाल्छ। चीनतिर चाहिँ हतारमा खण्डन गरिहाल्नुको कारण के हो ? हतार गरेको होइन। हामी कसैप्रति आग्रहपूर्वाग्रह राख्दैनौं। हामी एक इन्च जमिन पनि कुनै हाम्रा छिमेकीबाट अतिक्रमण भयो भने स्वीकार गर्दैनौं। छिमेकीहरू कसैलाई नजिक र कसैलाई टाढा पार्नु छैन। सबै बदल्न सकिन्छ, छिमेकी बदल्न सकिँदैन। यो हामीले बुझेका छौं। उनीहरूसँग शिर ठाडो पारेर कुरा गर्नुपर्छ। २०७३ सालमा कसको नेतृत्वमा सरकार थियो ? २०७३ मा संयुक्त स्टेटमेन्ट आएको थियो। अब चीनसँग केही समस्या छन् भने तथ्य, प्रमाण र अभिलेखका आधारमा छलफल गरे भइहाल्छ। चीनले हामी उहीं सीमामै गएर कुरा गर्न तयार छौं भनेर पोजिसन सार्वजनिक गरेको छ। त्यसमा नेपाल सरकारको कर्तव्य हो चुप लागेर बस्नुभएन। अहिलेसम्मका तथ्य र प्रमाणका आधारमा बोलेको हो। तपाईंहरूको पार्टीभित्र लामो समय विवाद देखियो, अहिले यो कति तंग्रियो ? अग्रगति र प्रगति जुन उचाइमा हुन्छन्, चुनौती पनि त्यहीअनुसार नै आउँछन्। यसैको हाराहारीमै हुन्छ। अग्रगति र प्रगति ठूलो होस्, अनि चुनौती नआऊन् भन्ने हुँदो रहेनछ। त्यसैको हाराहारीमा आइरहन्छन्। हामीले दुइटा पार्टी मिलेर एउटा पार्टी बनायौं। पार्टीले यति ठूलो हैसियत स्थापित गरायो। यो उचाइमा पुगेको पार्टीले आफूलाई थप व्यवस्थित बनाउनुपर्ने जरुरत छ। विचार, संगठन, नेतृत्वका मामलालाई थप व्यवस्थित गर्नुपर्छ। राज्य सञ्चालनको नेतृत्वदायी ठाउँमा पुगेको पार्टीले अब आफ्ना विधि र अभ्यासलाई थप व्यवस्थित गर्नुपर्छ। अहिले देखा परेका समस्यालाई एउटा उचाइबाट सम्बोधन गर्न आवश्यक छ। साथै, आउने दिनमा हामीले हाम्रो विचारलाई थप व्यवस्थित ढंगले आफूलाई स्थापित गर्न सकेन भने यो पार्टी थप संकटमा पर्छ। व्यवस्थित कसरी बनाउने ? अहिलेको अवस्थामा राजनीतिक अधिकार प्राप्तिको लडाइँपछि समृद्धि प्राप्तिको राजनीतिक कार्यदिशा बोकेर हिँडेको पार्टीले आफूलाई त्यहीअनुसारको सक्षम र क्षमतावान् नेतृत्वको टिम निर्माण गरेन भने यो पार्टी संकटमा पर्छ। त्यसकारणले म यो पार्टीका सबै नेताकार्यकर्तालाई बुझ्ने गरी भन्न चाहन्छु आउने दिनका लागि हामीले महत्त्वपूर्ण अवसर पाएका छौं। तर चुनौती पनि छ। त्यसको योग्यतापूर्वक सामना गरेनौं भने हामीलाई संकटबाट कसैले पनि बचाउन सक्दैन। विचार के ? यो पनि राम्रो लिने, त्यसको पनि राम्रो लिने, त्यो भनेको के ? आजको विचार भनेको माक्र्सवादलाई नेपालको विशिष्टतामा सिर्जनात्मक ढंगले लागू गर्दा विकसित भएको विचार के हो ? त्यो भन्नुपर्यो नेताहरूले। दुइटा पार्टी मिल्यौं। दुइटा पार्टीका राम्रो कुरा राख्ने। चित्त दुखाउनुभएन भनेर मात्र हुँदैन। गर्ने के त ? सिद्धान्त र विचारको भागबन्डा हुन सक्दैन। नेपालको कम्युनिस्ट आन्दोलनमा हिजोदेखि गरेका अभ्यासका आधारमा हाम्रो विचार के हो भन्न सक्नुपर्छ कि पर्दैन ? अन्तर्राष्ट्रिय कम्युनिस्ट आन्दोलनले दिएका निष्कर्षका आधारमा हाम्रो विचार के हुनुपर्छ भनेर भन्नुपर्छ कि पर्दैन ? दर्शन र सिद्धान्तले हाम्रो विचार के हो भनेर जुन निचोड निकालेको छ, त्यो बोल्न सक्नुपर्छ कि पर्दैन ? अनि यताको पनि ठिक्क, उताको पनि ठिक्क र अलिअलि उताको अलिअलि यताको भन्ने हिसाबले यसले विचारलाई घुर्मैलो बनाएर कम्युनिस्ट पार्टी चल्दैन। संगठनका कुरामा पनि प्रस्ट हुन्छ कि मापदण्डका आधारमा हुन्छ कि शक्तिका आधारमा हुन्छ। दुइटा संगठन मिल्नु भनेको के ? त्यो लहैमा मिलौं भनेर मात्र हुँदैन। केही आधार चाहिन्छ। हिजोको रटेका, पढेका, बुझेका, बुझाउँदै आएका कुरा अहिले पनि भनेर चल्छ ? चल्दैन। त्यसकारण नेकपा आज जुन उज्ज्वल सम्भावना बोकेर आएको छ, त्यही उचाइमा चुनौती पनि छन्। यी चुनौतीलाई यो पार्टीका हरेक नेताकार्यकर्ताले राम्रोसँग देख्न सक्नुपर्छ। त्यसअनुसारको गम्भीरता हुनुपर्छ। त्यसअनुसारको सक्रियता, पहलकदमी पनि हुनुपर्छ। नत्र भने हाम्रो पार्टी ठूलो छ भन्यो, दंग पर्यो, के यतिले हुन्छ ? त्यसो हो भने अबको विचार के त ? अबको हाम्रो विचारको चुरो कुरा भनेको संविधानको सर्वोच्चता हो। कम्युनिस्ट पार्टीको सरकार छ भन्नेबित्तिकै सबै कुरामा उसैको हालीमुहाली भन्ने हुँदैन। कम्युनिस्ट पार्टीले शासन चलाउँदा पनि नियन्त्रण र सन्तुलन हुनुपर्छ। प्रगतिशील परिवर्तनका कुरा देखिनुपर्छ। यी कुरा अबका हाम्रा मुख्य कुरा हुन्। हाम्रो पार्टीको लोकतन्त्रीकरणको कुरा के हो आजको अवस्थामा ? हाम्रो समाजको लोकतन्त्रीकरण के हो ? हाम्रो आन्दोलनको लोकतन्त्रीकरण के हो ? हाम्रो अवस्थामा शासन सञ्चालनमा पुगेको कम्युनिस्ट पार्टी निर्माणका आधारभूत कुरा के हुन्? यी कुरा हुनुपर्छ। अबको हाम्रो विचार भनेको यी कुराको सम्बोधन हो। जनताको जनवादभित्र तपाईंले भनेका विषय छैनन् र ? कतिपय साथीहरू समृद्ध समाजवाद, कतिपय प्रिय समाजवाद छुट्ला भनेर बडा आतंकित हुनुहुन्छ। हाम्रो हालत कुन अवस्थामा छ ? हामी हरेक वर्ष मल ल्याएर किसानको आवश्यकता पूरा गर्न सक्ने अवस्थामा छैनौं। किन्न पाउँदैनौं। ठूला कुरा गरेर मात्र हुँदैन। आजको हाम्रो स्थिति के हो ? त्यहाँबाट अगाडि बढ्नुपर्छ। जाने समाजवादतर्फ नै हो। तर आज जहाँ छौं, त्यहाँ खुट्टा टेकेर हिँड्नुपर्छ। त्यसरी नै उज्ज्यालोतर्फ जाने प्रयत्न हामीले गर्नुपर्छ। यहाँको आशय जनताको बहुदलीय जनवाद (जबज) नै हुनुपर्छ भन्ने हो अबको विचार ? महाधिवेशन सर्वोच्च निकाय हो। त्यसैले विचारको फैसला, त्यसको सार र स्वरूप, त्यसको नामको सूत्रीकरण, त्यसको सार र स्वरूपको फैसला गर्छ। विधिको फैसला गर्छ। नेतृत्वको फैसला गर्छ। अबको अवस्थामा हाम्रो संगठनात्मक संरचना कस्तो हुन्छ भनेर त्यसले फैसला गर्छ । मन्त्रिपरिषद् पुनर्गठनको निर्णय भएको छ। नेकपाका अध्यक्षहरू दैनिक बस्नुहुन्छ, परिणाम निस्कँदैन। के भइरहेको छ ? स्थायी कमिटी या सचिवालयमा भएको छलफल भनेको मन्त्रिमण्डल पुनर्गठन गर्ने भन्ने हो। यसमा मूलतः प्रधानमन्त्रीले सचिवालयका अरूका सुझाव लिने, दुई अध्यक्ष परामर्श गर्ने र अन्तिममा प्रधानमन्त्रीले निर्णय लिने भन्ने हो। सरकारको जसअपजस प्रधानमन्त्रीले नै लिनुपर्ने हुन्छ। बैठकले सुझाव दिएको त्यही हो। सायद दुई अध्यक्ष छलफल गर्दै हुनुहुन्छ होला। अब चाँडै टुंगिन्छ होला, आशा गरौं। उपाध्यक्ष वामदेव गौतमका विषयमा अदालतमा पुगेको मुद्दाले पनि मन्त्रिमण्डल पुनर्गठनमा अर्घेल्याइँ निम्त्याएको मान्न सकिन्छ कि सकिँदैन ? अदालतमा पुगेको विषय अदालतको स्वतन्त्रताको विषय भयो। नयाँ विषय आयो। अदालत पुगेपछि अब त्यसको एउटा निधो होला। केही फरक पर्दैन। तर मन्त्रिमण्डल पुनर्गठन प्रधानमन्त्रीले गर्ने विषय हो। एउटा व्यक्तिका लागि मात्र किन नेकपाले गोलचक्कर लगाइरहेछ ? कहिले उपचुनाव, कहिले संविधान संशोधन, कहिले संविधानको थप व्याख्या आदि ? कुनै इस्यु आएपछि छलफल पार्टीमा हुन्छ, तर कुनै एउटा व्यक्तिलाई नै धुरी बनाएर त्यसैभित्र अलमलिरहनुपर्छ भन्ने छैन। त्यसभित्र नीति, विधि, कानुन, संविधान गाँसिएका हुन्छन्। त्यसकारण छलफल हुने नै भयो। रामवीर प्रकरण होस् या संविधान संशोधनका लागि पार्टीभित्रै कार्यदल बनाउने निर्णय किन नहोस्, वामदेवले सरकारमा जान चाहेको प्रसंगमा समेत यहाँ संविधानविद्हरूको मत बुझ्नुपर्छ भन्ने प्रधानमन्त्रीका मतमा साथ दिनुभयो। शृंखलामै वामदेवप्रति यहाँ सकारात्मक देखिनुभएन भन्ने आरोप पनि छ, के भन्नुहुन्छ ? रामवीर प्रकरणबारे सामाजिक सञ्जालमा मैले लेखेको कुरा यही छ। त्यहाँ लेखेको कुराले तरंगित गर्यो मान्छेहरूलाई कहाँकहाँ। तर मैले त्यहाँ अन्यथा केही लेखेकै छैन। म नीति, विधिका पक्षमा उभिनुपर्छ भन्ने पक्षमा छु। नेता व्यक्ति मात्र होइन, त्यो संस्था हो, आन्दोलन हो। जनताले अडिट गरिरहेका हुन्छन्। त्यसमा हामी खरो रूपमा उत्रनुपर्छ। संविधान संशोधन कार्यदलमा मैले भन्नुभन्दा कार्यदलमा रहेका सदस्य साथीहरू सुवास नेम्बाड र खिमलाल देवकोटाले त्यसबारे बाहिर बोल्नुभएकै छ। जहाँसम्म पछिल्लो समयमा संविधानविद्हरूको कुरा छ, यसमा वामदेव कमरेडले नै संवैधानिक प्रश्नमा जानुपर्ने हुन्छ भनेर बैठकमा राख्नुभएको थियो। वामदेवसँग यहाँको व्यक्तिगत सम्बन्ध कस्तो छ ? एकदम हार्दिकताको सम्बन्ध छ। उहाँ उमेरले मभन्दा जेठो। आन्दोलनमा मभन्दा पहिले लाग्नुभएको। पार्टी निर्माणमा पनि उहाँले महत्त्वपूर्ण भूमिका खेल्दै आउनुभएको। यस्तो खालको नेता हो उहाँ। मैले त उहाँलाई बेलाबेला भन्ने गरेको छु तपाईंका पौरखी कुरा सुन्दा म बडा उत्साही हुन्छु। बर्दियाबाट चुनाव हार्दा अन्तर्घात भयो र कताकता त्यसमा तपाईंको हात छ भनेर पनि उहाँका नजिकका मान्छेले आरोप लगाउने गरेका छन् नि ? म आफैं चुनाव हारेको ठाउँमा उठेको मान्छे। यसपटक पनि हारिएला कि भनेर होसियारीपूर्वक तयारीमा लागेको थिएँ। बरु म महासचिव भएको नाताले त्यसबेला उहाँले चुनावमा गइसकेपछि मगाएका मान्छेका लागि गइदिन पत्राचार गरेको हुँ। मेरो क्षेत्रमा माओवादी र एमालेको मत जोड्दा विपक्षीसँग एक हजारको पनि अन्तर थिएन। त्यसकारण मैले मेहनत गर्नुपर्दथ्यो। मैले हजारमा एक प्रतिशत पनि वामदेव कमरेडको पराजय हुन्छ भनेर कल्पना गरेको थिइनँ। किनभने उहाँ रोजेर सबैभन्दा सुरक्षित, लगभग ३० हजार मतको अन्तर भएको क्षेत्रमा चुनाव लड्न जानुभएको थियो। प्रतिस्पर्धामा गएपछि आउने परिणामको कारण होलान्। त्यो सन्तुलित भएर खोज्दा फेला पर्छ। पछिल्लोपटक यहाँलाई जोड्दै सम्धी प्रकरण चर्चित भयो नि ? खोइ के हो ? मैले पनि बुझेको छैन। उपेन्द्र कोइराला मेरा सम्धी। सम्धी हुनुभएको चार वर्ष भयो। उहाँलाई म पहिल्यैदेखि नै चिन्छु। उहाँ व्यवस्थापनमा राम्रो भएर विभिन्न ठाउँमा जिम्मेवारी पाउँदै आउनुभएको हो। व्यवस्थापकीय काममा मन्त्रीहरूले उहाँलाई सम्झिनुहुँदो रहेछ। पहिले भीम रावल, सीपी मैनाली अनेकले सम्झे। आयल निगमको कार्यकारी अध्यक्ष हुँदा उहाँले अन्तर्राष्ट्रिय मूल्यअनुसार स्वतः निर्धारण हुने अवधारणा ल्याउनुभएको हो। भारतसित पेट्रोलियम पाइपलाइनको सम्झौता उहाँले गर्नुभएको हो। खाद्य संस्थानमा हुँदा कर्णालीमा खाद्यान्न पठाउने उहाँकै योगदान हो। अहिलेको विषय हामीसँग सम्बन्धित छैन। अर्थमन्त्रीले चिनजानको भएकाले बस्दिनुस् भन्नुभएछ। उहाँले कार्यकारीचाहिँ बस्दिनँ भन्नुभएछ। त्यही सर्तमा लानुभएछ। मैले पनि पत्रिकामा ठूला शीर्षक देखेपछि थाहा पाएँ। सम्धी भनेर मलाई जोड्दै हेडलाइन बने। टेलिभिजनमा मुख्य समाचार आयो। रेडियोले मुख्य समाचार बनाए। म त भन्छु समाचारको प्राथमिकता तोक्ने दृष्टिकोण अचम्मको छ। विवादास्पद विषयमा प्रायः तपाईंलाई किन जोड्ने काम हुन्छ ? यो मैले पनि बुझेको छैन। तपाईंहरूले यसमा अलिक विश्लेषण गरिदिनुहोस् न किन यसरी जोडिरहेका छन्।"
जनकपुर रेल : व्यवसाय फस्टाउने आस,"जनकपुरधाम : कुनै बेला जनकपुर आर्थिक राजधानीको रूपमा थियो। देशकै सबैभन्दा बढी राजस्व बुझाउने जनकपुर चुरोट कारखाना र नेपालको एक मात्र जनकपुरजयनगर रेलसेवाले यहाँको अर्थतन्त्रलाई सम्हालेको थियो। जनकपुरजयनगर रेलसेवा सञ्चालन हुँदाको बखत यहाँका स्थानीय उद्योगी व्यवसायीको दबदबा थियो। तर, यी दुवै धरोहर बन्द भएपछि यहाँ व्यापारव्यवसाय खस्किँदै गयो। रेलसेवा सञ्चालनले यहाँको व्यवसाय बढ्नेमा व्यापारी आशावादी देखिन्छन्। भारतको जयनगरबाट धनुषाको जनकपुरसम्म चल्ने रेलसेवा पुनः व्यापारव्यवसायको प्रमुख करिडोर बन्नेमा आफूहरू आशावादी रहेको कपडा व्यापारी अमित पाठक बताउँछन्। अहिले भारतबाट किनेर नेपालसम्म ल्याउँदा ढुवानी महँगो हुने तथा यहाँसम्म आइपुग्न महिनौं लाग्ने समस्याबाट छुटकारा मिल्ने उनको कथन छ। ठप्प भएको व्यापार व्यवसायमा रेलले नयाँ आशा जगाएको छ। हाम्रो चौपट भएको व्यापारमा रेलले पुनः हाम्रो दिन फर्किने आशा जगाएको छ, अमित पाठक भन्छन्, यहाँबाट धेरै उद्योगीव्यापारी व्यापारव्यवसायमा उभो नलागेपछि भारत पलायन भए, हामी जेनतेन धानीरहेका छौंं, रेलले मालसमान ढुवानी ५० प्रतिशत सस्तो र सुलभ हुने भएपछि व्यापार फस्टाउने आशा छ, उनले भने। व्यवसाय खस्किँदै र भाडादर महँगो हुँदै गएपछि ऋणको दबाब थेग्न नसकेर उद्योगीव्यवसायी पलायन हुन बाध्य भएको उद्योग वाणिज्य संघ प्रदेश २ का अध्यक्ष शिवशंकर साह (हिरा) बताउँछन्। रेल आएपछि व्यवसायीमा आशा जागेको छ, यसले जनकपुरमा किनमेल गर्न आउनेको संख्यामा वृद्धि हुनेछ। रेलमार्गबाट मालसमान ढुवानी र भारतीय मानिसको चाप बढ्ने हुँदा व्यापारव्यवसाय फस्टाउनेमा म आशावादी छु, उनले भने। जयनगरजनकपुर रेलसेवाले समान्य रूपमा भइरहेको व्यापार दुई गुणाले बढ्ने चेम्बर्स अफ कमर्सका उपाध्यक्ष सरोज मिश्रको भनाइ छ। मालसमान ल्याउन भइरहेको कठिनाइ र भारतीय सीमावर्ती क्षेत्रका मानिसलाई सदरमुकाम आउन भइरहेको कठिनाइलाई रेलले चिर्ने भएपछि व्यापारमा फड्को मार्नेछ, मिश्रले भने, रेल सञ्चालन हुँदा नेपाललाई महँगी नियन्त्रणसँग रोजगारी सिर्जना हुनेछ। साथै नेपालको पर्यटन क्षेत्रमा कोशेढुंगा सावित हुन्छ। शिक्षा, स्वास्थ्य, कृषि, औद्योगिक क्षेत्र तथा अन्य थुप्रै आधारभूत संरचनामाथि सहज र सवल पहुँचका लागि रेलले महत्वपूर्ण भूमिका निर्वाह गर्ने मिश्रको भनाइ छ। रेल सञ्चालनले पर्यटन र उद्योगव्यापार विकास निश्चित हुने प्राध्यापक तथा अर्थशास्त्री डा बरुणलाल कर्ण बताउँछन्। रेलसेवा सञ्चालनले यहाँको विकास आधार खुल्छ, एक त पर्यटन उद्योग फस्टाउँछ। अर्को व्यवसाय फस्टाएपछि रोजगारीका अवसर सिर्जना हुन्छ, उनले भने, जनकपुरमा धार्मिक तथा ऐतिहासिक तथा पुरातात्विक सम्पदा भएकाले भारतबाट ठूलो संख्यामा पर्यटकको आगमन हुने र पर्यटन उद्योगले राजस्व संंकलनमा समेत ठूलो योगदान पुर्याउँछ। रेलले ठूलो अर्थतन्त्र भएको देश भारतसँगको व्यापार तथा पर्यटन प्रवद्र्धनमा हुने साझेदारीले विकासको मूल फुट्ने अर्थशास्त्री प्राध्यापक सुरेन्द्र लाभले बताए। पूर्वपश्चिम विराटनगरदेखि वीरगन्जसम्म र उत्तर दक्षिण काठमाडौंसम्म जोड्न सके गन्तव्य छोटो हुने र सबै ठाउँ उद्गम स्थलको रूपमा विकास हुनेछ, उनले भने। नेपाली सीमामा आइपुग्यो रेल रेल आउँदा खुसीयाली (फोटोभिडियो) रेल सपनाको एउटा फड्को डेढ वर्षमा बर्दिवासवीरगञ्ज रेल गुडाउने विभागको तयारी"
एसिड बन्देजमा बलियो कानुन,"ढिलै भए पनि सरकारले एसिड आक्रमण गर्नेलाई कडा दण्डको व्यवस्था भएको कानुन बनाएको छ। सरकारी कार्यशैलीको आलोचना भइरहँदा ल्याइएको यो कानुनले सर्वत्र प्रशंसा बटुलेको छ। मन्त्रिपरिषद्ले पारित गरेर राष्ट्रपतिले चार दिनअघि जारी गरेको तेजाब तथा अन्य घातक रासायानिक पदार्थसम्बन्धी अध्यादेश २०७७ र फौजदारी कसुर तथा फौजदारी कार्यविधिसम्बन्धी केही ऐन संशोधन गर्ने अध्यादेश २०७७ ले एसिडको गैरकानुनी प्रयोग र दुरुपयोगलाई निरुसाहित गर्न खोजेको छ। यी दुई अध्यादेशले एसिड आक्रमणकारीलाई चर्को सजायको व्यवस्था मात्र गरेको छैन, एसिड आक्रमणबाट अंगभंग भएका तथा अन्य प्रकारका समस्या भोग्न बाध्य पारिएकालाई संरक्षणको दायित्वसमेत बहन गरेको छ। कानुनमा लेखिएको व्यवस्था अक्षरशः कार्यान्वयन गराउन सक्ने हो भने एसिड आक्रमणलाई निरुत्साहित गर्न र पीडितलाई अभिभावकीय भूमिका निर्वाह गराउन योभन्दा प्रभावकारी व्यवस्था अरू हुन सक्दैन। पछिल्ला पाँच वर्षको अवधिमा मुलुकभित्र डेढ दर्जन एसिड आक्रमणका घटना भए। हरेक वर्ष घटना बढिरहेको छ। पीडकलाई कडा कारबाही नहुनु र भएका कानुन प्रभावकारी रूपमा कार्यान्वयन नहुँदा यस्ता घटना बढिरहेका छन्। आफूलाई कस्तो कारबाही हुन्छ भन्नेबारे ज्ञान नहुँदा पनि अपराधीले एसिड आक्रमणलाई असन्तुष्टि पोख्ने उपयुक्त विधि ठान्ने गरेका थिए। पछिल्लोपटक ल्याइएको अध्यादेशले तेजाब तथा अन्य घातक रासायनिक पदार्थको उत्पादन, निकासी, पैठारी, भण्डारण, ओसारपसार, बिक्रीवितरण प्रयोग तथा त्यस्तो पदार्थको विसर्जन गर्ने विषयलाई अध्यादेशले सम्बोधन गरेको छ। संसद् बन्द रहेको अवस्थामा अध्यादेशमार्फत भए पनि विद्यमान कानुनी व्यवस्थालाई चर्को बनाएर सरकारले मुख्यगरी एसिडपीडितका पक्षमा उदाहरणीय काम गरेको छ। यसअघि एसिड तथा तेजाब आक्रमण गर्नेलाई पाँचदेखि आठ वर्ष जेल सजायको व्यवस्था गरेको थियो। अपराधीहरू जेल गइहाले पनि जेल सजाय भुक्तान गरेको दिन र रात गणना गरेर छिटै मुक्त हुने अवस्था थियो। नयाँ कानुनी व्यवस्थाले तेजाब आक्रमणकारीलाई मात्र होइन, त्यसको कारोबार गर्नेलाई समेत कानुनी दायरामा ल्याएको छ। एसिड तथा तेजाब प्रयोग गरी ज्यान लिएमा, अंगभंग गराएमा पीडकलाई २० वर्षसम्म जेल र १० लाख रुपैयाँ क्षति भराउने व्यवस्था गरेको छ। एसिड प्रहार मात्रै गरे पनि पीडकलाई न्यूनतम पाँच वर्ष जेल र एक लाख रुपैयाँ जरिमाना गराइनेछ। अनुमतिबिना एसिडको बिक्रीवितरण गर्नेलाई ५० हजारदेखि एक लाख रुपैयाँसम्म जरिमाना र तीन महिनादेखि एक वर्षसम्म कैद सजायको व्यवस्था गरेको छ। गैरकानुनी बिक्री वितरण र आक्रमण रोक्न सरकारले लिएको यो सकारात्मक पहल प्रशंसनीय छ। तेजाब प्रयोग गरी ज्यान मारेको, अंगभंग गराएको वा शारीरिक क्षति पुर्याएको मुद्दा भएमा जहिलेसुकै दायर गरेको भए पनि पहिलो प्राथमिकतामा राख्नुपर्ने व्यवस्थाले पनि थप पीडितलाई राहत दिएको छ। हुन त कानुन बनाउँदैमा कुनै पनि अपराध निर्मूृल भइहाल्ने होइन। अहिले ल्याइएको कानुनले पनि एसिड आक्रमणका घटनालाई एकैपटक जिरो बनाउँछ भन्ने होइन। पहिलो कुरा त कानुन कार्यान्वयन कति प्रभावकारी बन्छ भन्नेमा निर्भर रहन्छ। दोस्रो कुरा, विकृति, विसंगति र अशिक्षित नागरिकको बसोवास रहेको हाम्रो समाजमा सामाजिक चेतनाले पनि महŒवपूर्ण भूमिका खेल्छ। यस्तो अवस्थामा कानुन कार्यान्वयनसँगै विगतमा एसिड आक्रमणको विरुद्धमा बहसपैरवी गर्दै आएका सामाजिक संघसंस्था, जिल्ला तथा स्थानीय तहमा समेत एसिडको दुरुपयोगबाट हुन सक्ने खतरा, कानुनी व्यवस्थालगायतका विषयमा चेतनामूलक कार्यक्रम सञ्चालन गरिनुपर्छ।"
कोरोना महामारीमा पनि एडीबीका आयोजना संचालन,"काठमाडौं : कोरोनाको महामारीमा एसियाली विकास बैंक (एडीबी) को सहयोगमा सञ्चालित सबै विकास परियोजना सुरक्षित सञ्चालन भइरहेका छन्। कोभिडको जोखिम व्यवस्थापनका लागि स्ट्यान्डर्ड अपरेटिङ प्रोसिड्युर (एसओपी) लागू गरेर विकास परियोजनालाई अगाडि बढाइएको एडीबीले जनाएको छ। बैंकले शतप्रतिशत लगानी रहेका विकास परियोजनामा एसओपी लागू गरेर निर्माण कार्यलाई अगाडि बढाइएको जनाएको छ। एसओपी लागू गर्दा विकास परियोजनालाई निरन्तरता दिन सहज र सुरक्षित भएको एडीबीको दाबी छ। अन्य स्रोतबाट सञ्चालित अधिकांश विकास परियोजना प्रभावित छन्। एडीबीले मे महिनादेखि एसओपी अपनाएर आयोजना कार्यान्वयन गर्न निकायलाई परिपत्र गरेको थियो। मार्चमा लकडाउन सुरु भएपछि कोभिडका कारण विकास आयोजना प्रभावित हुने भन्दै सुरक्षाका मापदण्ड अपनाएर परियोजना कार्यान्वयनलाई अगाडि बढाइएको बैंकले जनाएको छ। त्यसैगरी निर्माण कार्य सञ्चालन गर्दा अपनाइने कार्यविधिमा कामदारको व्यवस्थापन, प्रवेशद्वारमा सुरक्षा व्यवस्था, कामदारलाई निर्माण क्षेत्रबाट बाहिर जान निषेध, प्लान्ट र मेसिनरीको निर्मलीकरण, सामान लोडअनलोड गर्ने तरिका, पीपीईको प्रयोग एवं कामदार बस्ने शिविरको उचित व्यवस्थापन गरिएको सिंहले बताए। एडीबीका देशीय निर्देशक मुख्तोर खामुदखानोभले परियोजना साइटमा कामदारको सुरक्षा सुनिश्चित गर्न एसओपीले महत्वपूर्ण भूमिका खेलेको बताए।। एडीबीसँगको सहकार्यमा नेपाल आर्थिक पत्रकार समाज (सेजन) ले बिहीबार आयोजना गरेको वेभिनारमा उनले बैंकले तयार पारेको एसओपी आयोजनामा लागू भइरहेको बताए। यसले निर्माण क्षेत्रमा कोभिड १९ को जोखिम कम गराउन र कर्मचारीमा संक्रमण फैलिन नदिएको उनले बताए। पुर्व अर्थसचिव सुमन शर्माले एडीबीले बनाएजस्तै एसओपी सबै क्षेत्रमा अपनाउन आवश्यक भएको बताए। कार्यक्रममा वरिष्ठ वातावरण अधिकृत सिंहसहित एडीबीका सामाजिक विकास अधिकृत लक्ष्मीप्रसाद सुवेदी, बैंकको सेफगार्ड युनिट प्रमुख लक्ष्मी पन्तले परियोजनामा एसओपी कसरी कार्यान्वयनमा रहेको र त्यसको सफलताको विषयमा कार्यपत्र प्रस्तुत गरेका थिए।"
जब माया मिल्यो,"राजविराज : सप्तरीको अग्निसाइर कृष्णसवरण१ घोंघीदाहाका ४९ वर्षीय उमाकान्त चौधरी १२ वर्षसम्म गोठमा गाईबस्तुजस्तै बाँधिएका थिए। गाईबस्तुको दाम्लो चराउन लैजाँदा खोलिन्थ्यो। तर, मानसिक रोगबाट पीडित चौधरीलाई बाँधिएको साङ्लो खोलिएन। बेलाबेला खोलिदिऊँ झैं लागे पनि अप्रिय घटना हुने डरले २०६३ सालदेखि उनलाई बाँधेर राख्नु परिवारको बाध्यता थियो। तर, उनै चौधरी गाउँ छाडेको २० महिनापछि बुधबार साँझ फरक पहिरन र पहिचानका साथ झुल्किए। विगतमा वर्षौंसम्म छिछि दूरदूर गर्ने छिमेकीले उनलाई स्वागत गरे। स्थानीय वृद्धवृद्धाले मलाई चिन्यौ भनेर सोध्दा उनी मुस्कुराए। तब नामै किटेरजवाफ फर्काए। साना नानीहरूको टाउकोमा हात राखेर मायाले सुम्सुम्याए। वृद्धवृद्धासामु झुके। आफ्नो घर देखाऊ भन्दा उनले चारैतिर नियाले अनि सरासर घरमा प्रवेश गरे। मानव सेवा आश्रमका अभियन्ताले दिएको माया र सम्मानले उनमा यस्तो सकारात्मक परिवर्तन आएको हो। उमाकान्तमा आएको परिवर्तनको खास कारण नै माया र सम्मान हो, आश्रमका संस्थापक अध्यक्ष रामजी अधिकारीले उमाकान्तलाई परिवारको जिम्मा लगाउँदै भने, उमाकान्त औषधोपचारले शारीरिक रूपमा स्वस्थ्य भए। प्रेमले आशा र विश्वासलाई शक्ति प्रदान गर्दा मानसिक रूपले ठीक भए। मानिस भोकले मर्न धेरै समय लाग्छ। तर, माया र सम्मानबिना एकै क्षण पनि बाँच्न कठिन छ। गजेन्द्रनारायण सिंह अस्पतालका मेडिकल सुपरिटेन्डेन्ट डा रणजितकुमार झाले माया र सम्मान नपाउने व्यक्तिमा डिप्रेसन देखिनेबताए। जीवनप्रति नैराश्य तथा एक्लोपन हुन्छ। बेलैमा सही व्यवस्थापन गर्न सकिएन भने मानसिक समस्या आउँछ। माया र सम्मान नपाउनेले नै आत्महत्यासमेत गर्ने गर्छन्, डा झाले उमाकान्तको परिवारसँग पुनर्मिलनका क्रममा भने। यसरी भयो उद्धार उमाकान्तसँग २०५४ सालमा विवाह गरेकी सुशीलाले मजदुरी गरेर तीन छोरी हुर्काइन्। उनले दैनिक मजदुरी नगरे चुल्हो बल्दैनथ्यो। पतिको उपचार गराउन आर्थिक समस्याका साथै कहाँ लैजाने, कसले लैजाने भन्ने समस्या थियो। चार कट्ठमा अधिया खेती र बाँकी समय मजदुरी गरिरहेकी उनलाई घरखर्च धान्नै हम्मे थियो। श्रीमान्को स्याहार गर्न कुरुवा बस्नुपरे नाबालक छोरीहरू हेरचाह गर्ने अरू कोही थिएनन्। परिवारसँग उमाकान्तको समस्या कसरी समाधान गर्ने भन्ने कुनै उपाय थिएन। फलामको सिक्री मासुले नै पुरिएको थियो। श्रीमती सुशीलाले अनेक सास्ती बेहोर्दै उपचार गर्न अस्पताल नलगेकी होइनन्। तर, रोग निको नभएपछि उमाकान्तको १२ वर्ष बन्धनमै बित्यो। हातमा साङ्लो बाँधिए पनि उनका अगाडि जान श्रीमती र छोरीहरू डराउँथे। गाउँको व्यक्ति १२ वर्षदेखि विक्षिप्त अवस्थामा साङ्लोमा बाँधिएको देखेर अनिल चौधरीलाई चिन्ता लागिरहन्थ्यो। उनले नै अन्नपूर्ण पोस्ट्संवाददातालाई खबर गरे। त्यसबारे दुई वर्षअघि (२०७५ मंसिर १९) अन्नपूर्ण पोस्ट्मा १२ वर्षदेखि साङ्लोमा शीर्षक समाचार छापिएको थियो। त्यसपछि आश्रमका सचिव सुमन बर्तौलाको टोली घरमै लिन पुगेको थियो। बर्तौलाका अनुसार आश्रममा पुगेपछि हेटौंडा अस्पतालमा लगेर हातको जटिल शल्यक्रिया गरी साङ्लो निकालियो। घाउ निको हुन लामो समय लाग्यो। उमाकान्तमा रहेको हिंसात्मक प्रवृत्तिले तीन महिना हेटौंडा आश्रम तनावग्रस्त बन्यो। माया, प्रेमले बिस्तारै सकारात्मक परिवर्तन देखिन थाल्यो। कुरा गर्न थाले। नुहाउन थाले। करेसाबारीमा जान थाले। धेरै समयपछि उनले श्रीमती र छोरीहरूको सम्झना गरे। गाउँलेलाई सम्झिाए। त्यसपछि आश्रमले घरमा पुनर्मिलन गराएको हो। आश्रमका सल्लाहकार नारायण ढुंगानाले आत्मीयता बढेर घर फर्काउन मन नमानेको सुनाए। तर उमाकान्तले घरपरिवार र गाउँलाई पटकपटक स्मरण गरेपछि घरमा पुनर्मिलन गराउने निर्णयमा पुगेको उनको भनाइ छ। आश्रमकी भौतिक प्रवद्र्धन सल्लाहकार शृंखला खतिवडाले हेलाँमा परेकालाई माया दिनु आश्रमको लक्ष्य रहेको बताइन्। कतिपयलाई दीर्घकालीन औषधि सेवनको खाँचो हुने भए पनि माया र सम्मानबिनाको औषधिले पनि काम नगर्ने उनले सुनाइन्। पुनर्मिलन कार्यक्रममा पुगेकी प्रदेशसभा सदस्य रुवी कर्णले सरकारले गर्नुपर्ने कामको जिम्मेवारी काँधमा उठाएको भन्दै आश्रम परिवारको प्रशंसा गरिन्। संघीय सरकारले सहयोग गरिरहेको बताएकी कर्णले प्रदेश २ को आश्रमको सबलीकरणका लागि प्रदेश सभामा माग गर्ने प्रतिबद्धता जनाइन्।"
स्थानीय तहको मध्यावधि मूल्यांकन,"संघीयता कार्यान्वयनमा सहजीकरण, नियमित पहरेदारी र खबरदारी गर्ने काममा नागरिक समाजले भूमिका खेल्नुपर्छ कम आय भएका देशमा संघीयता महँगो पर्न जाने थाहा हुँदाहुँदै पनि नेपालमा संघीय शासन व्यवस्था अगाडि बढाइएको छ। तीन तहको सरकार बनेसँगै संघीयता कार्यान्वयन पनि सुरु भएको हो। संघीयता कार्यान्वयनमा तीन तहकै सरकारको भूमिका हुने भए पनि स्थानीय सरकार (तह) को भूमिका जति प्रभावकारी हुन्छ त्यति नै संघीयता सफल हुने विश्वास गरिन्छ। निर्वाचनबाट चुनिएका स्थानीय जनप्रतिनिधिको कार्यकालको आधाभन्दा बढी अवधि पूरा गरिसकेका छन्। संघीयता कार्यान्वयनका क्रममा स्थानीय तहको भूमिकाको मध्यावधि मूल्यांकन गर्ने बेला पनि भएको छ। संविधानको भावना र मर्मअनुसार स्थानीय सरकारहरूले कार्य गरिरहेका छन् वा कहाँकहाँ कमजोरी भएका छन् भन्ने विश्लेषण गर्ने समय भएको छ। स्थानीय सरकारको मध्यावधिक मूल्यांकन गर्ने कुनै औपचारिक संयन्त्र छैन यद्यपि नागरिक, नागरिक समाज, प्राज्ञिक व्यक्ति, निकाय तथा सञ्चार क्षेत्रले अनुगमन र मूल्यांकन गर्नुपर्छ र कतिपय पालिकामा यस्तो प्रयास सुरु भइसकेको छ। नेपालको संविधानले देशको शासन संघीय लोकतान्त्रिक गणतन्त्रात्मक हुने उल्लेख गरेको छ। संघीय शासन व्यवस्थाको माध्यमद्वारा दिगो शान्ति, सुशासन, विकास र समृद्धिको आशासमेत गरिएको छ। संघीयता कार्यान्वयनका सम्बन्धमा क्यानेडियन प्रोफेसर रोनाल्ड एल वाट्स संविधानले दिएको अधिकारबमोजिम संघ तथा एउटै राजनीतिक प्रणालीमा रहेर अन्य एकाइले साझा तथा एकल अधिकारको सूचीअनुसार कार्य गर्ने हुँदा सहज हुने तर्क गर्छन्। त्यस्तै तर्कमा राजनीतिक अर्थशास्त्री प्रोफेसर एलिनोर ओस्ट्रम स्थानीय तहमा रहेका समुदायका संगठनमार्फत सार्वजनिक स्रोतको उच्चतम् व्यवस्थापन हुने तर्क गर्छन्। संघीयता कार्यान्वयन भएका विभिन्न देशका सिकाइ र विकेन्द्रीकरण अभ्यासका आधारमा नेपालको संविधानको अनुसूची ८ ले स्थानीय सरकारको अधिकारको २२ वटा सूची किटान गरेको छ। संविधानको साझा सूचीमा रहेका कतिपय काममा समेत स्थानीय तहको भूमिका उल्लिखित छ। राजनीतिक दृष्टिकोणले देशको शासन व्यवस्था, धर्मनिरपेक्षता, समावेशी लोकतन्त्रात्मक, समाजवादउन्मुख, लोकतान्त्रिक गणतन्त्रात्मक हुने संविधानमा उल्लेख छ। स्थानीय सरकारको मूल्यांकन आधार स्थानीय सरकारले अवलम्बन गरेको राजनीतिक चिन्तन, सरकारको अर्थ राजनीतिक दृष्टिकोण, समावेशीकरणका लागि भएका प्रयास, समन्वय सहकार्य र सहअस्तित्वको पाटो हो। अर्कातर्फ नागरिकले प्राप्त गर्ने सार्वजनिक सेवाको पहुँच र समतामूलक स्रोतको उपयोग हो। स्थानीय निर्वाचन सम्पन्न भएपछि बनेको जनप्रतिनिधिमूलक सरकारले तीवटा आर्थिक वर्षको बजेट कार्यान्वयन गरिसकेको छ। चौथो वर्षको बजेट कार्यान्वयन गर्ने चरणमा छ। आफ्नो मुख्यमुख्य योजना नागरिकबीच पुर्याउने समय उनीहरूले प्रयोग गरिसकेका छन्। यस अवधिमा वर्तमान स्थानीय सरकारको नेतृत्वले भुइँ तहका नागरिकका लागि केकस्ता रूपान्तरणकारी काम सम्पन्न गरे। सामाजिक न्याय स्थापनाका लागि कस्ता संयन्त्र बनाइए र तिनीहरूले के काम गर्दैछन्। स्थानीय सरकारलाई दिइएको एकल अधिकारको प्रयोग कसरी भइरहेको छ र त्यसबाट नागरिक कति लाभान्वित भएका छन्। स्थानीय सरकारले हालसम्म कतिवटा नीति, नियम र निर्देशिका तर्जुमा गरेका छन्। तिनको कार्यान्वयनको अवस्था के छ ? स्थानीय सरकार कति समावेशी र सहभागितामूलक प्रक्रियामा अगाडि बढेको छ। नीति, योजना र बजेट तर्जुमा, कार्यान्वयन, अनुगमन कति प्रभावकारी छ भन्नेजस्ता प्रश्नको सही र यथार्थ उत्तर पाउने अधिकार नागरिकले राख्छन्। स्थानीय सरकारको कामको मूल्यांकन तथा विश्लेषण गर्ने संयन्त्र नभए पनि सरोकारवाला तथा नागरिकबीच स्थापित केही बुझाइ तथा न्यारेटिभबाटै स्थानीय सरकारहरू कता जाँदैछन् भन्ने संकेत भने पक्कै गर्छ। लोकतन्त्रको न्यूनतम मान्यता तथा समाजवादउन्मुख राजनीतिको उल्टो दिशामा स्थानीय सरकार लम्किरहेको आरोप छ। विकासका नाममा वातावरणप्रतिकूल भौतिक संरचनामा गरिएको लगानी, नीतिनिर्माण प्रक्रियामा भएको ढिलासुस्ती, प्रत्येक वर्ष बढ्दै गएको बेरुजु, बजेट तर्जुमा वितरणमा अपनाइएको अवैज्ञानिक प्रक्रियाजस्ता सवालमा स्थानीय सरकार कमजोर बनेको देखिन्छ। मानव अधिकार र सामाजिक न्यायका सम्बन्धमा स्थानीय सरकार कति प्रभावकारी बने भन्ने कुराको ठोस प्रमाण पाउन मुस्किल छ। औसत रूपमा बनाइएका १८२० वटा नीतिगत व्यवस्थाका लागि संघीय सरकारले पठाएको मस्यौदा नै हुबहु पारित गरिएको छ। विशेष लिंग, वर्ग र समुदायको हितका लागि विनियोजित रकम तथा कार्यक्रमप्रति सम्बन्धित वर्ग समुदायको चित्त बुझ्न सकेको छैन। महालेखा परीक्षकको प्रतिवेदनले स्थानीय तहमा भ्रष्टाचार बढ्दै गएको तथ्य सार्वजनिक गरेको छ। शिक्षा, स्वास्थ्य, खानेपानी, किताब खरिद, छात्रवृत्ति वितरणमा समेत कमिसन लिएको र सामाजिक सुरक्षाभत्तामा भ्रष्टाचार भएको उल्लेख प्रतिवेदनले जनाएको छ। संघीय मामिला तथा सामान्य प्रशासन मन्त्रालयको संयोजनमा सन् २०१९ मा गरेको संघीयता कार्यान्वयनका लागि क्षमता विश्लेषणसम्बन्धी प्रतिवेदनमा स्थानीय सरकारले थुप्रै चुनौती सामना गर्नुपरेको उल्लेख गरेको छ। खासगरी कमजोर प्रशासकीय र व्यवस्थापकीय क्षमता, कानुनी र संस्थागत क्षमताका कारण संविधानको मर्मअनुसार काम हुन नसकेको उल्लेख छ। अर्कातर्फ स्थानीय सरकारसँग रहेको मानव स्रोेतसमेत संघीयता कार्यान्वयनमा अपुग भएको प्रतिवेदनमा उल्लेख छ। संघीयता कार्यान्वयन जति ढिलो र अप्रभावकारी बन्छ, त्यति नै नागरिकमा वितृष्णा उत्पन्न हुँदै जान्छ। त्यसैले तीनै तहका सरकार एवं नागरिक समाजले संविधानको भावना तथा संवैधानिक व्यवस्थाअनुसार स्थानीय तहको काममा प्रभावकारिता ल्याउन थप मद्दत पुर्याउनुपर्छ। स्थानीय सरकारले आफ्नो काममा प्रभावकारिता ल्याउन, नागरिकमा सुशासनको प्रत्याभूति दिलाउन सुशासन ऐन बनाउनुपर्नेमा केहीबाहेक बहुसंख्यक पालिकाले सुशासन ऐन कार्यान्वयनमा ल्याएका छैनन्। स्थानीय तहमा बनेका ऐन, नियमावली, कार्यविधि निर्देशका आदिको विश्लेषण गर्दा स्थानीय सरकारले आफूलाई केन्द्रीकृत प्रणालीमै रहेर काम गरिरहेका छन्। संघीयताको मर्मअनुसार तयारी नगरेको एवं संघ र प्रदेशबाट समेत संघीयता कार्यान्वयन गर्न आवश्यक सहयोग पुर्याउन नसकेको देखिन्छ। मन्त्रालयले हालै प्रकाशन गरेको स्थानीय तहबाट जारी भएका कानुनबारे गरिएको तुलनात्मक अध्ययन प्रतिवेदनले पनि स्थानीय सरकारको कानुन निर्माण प्रक्रियामा भएको ढिलासुस्तीलाई औंल्याइएको छ। मन्त्रालयले पठाएको ४८ वटा ऐन (कानुनको मस्यौदा) समेत प्रभावकारी ढंगले प्रयोगमा आउन नसकेको देखिन्छ। स्थानीय तहमा बन्नुपर्ने थुप्रै कानुन बन्न सकेका छैनन्। यसको कारण नागरिकले पाउनुपर्ने सेवासुविधा प्रभावकारी बन्न सकेको छैन। अर्कातर्फ आफ्नो क्षमता मूल्यांकनमा समेत स्थानीय सरकार अग्रसर देखिएका छैनन्। स्थानीय सरकारको संस्थागत स्वमूल्यांकन कार्यविधि २०७५ कानुनी र बाध्यकारी नभएकाले अवलम्बन गरिएको छैन। यस्ता काममा जिल्ला समन्वय समितिले आवश्यक सहजीकरण तथा समन्वय गर्नुपर्ने भए पनि त्यस्तो समन्वय विकास हुन सकेको छैन। संघीयता कार्यान्वयनमा वित्तीय संघीयता महत्वपूर्ण पाटो हो। संघ तथा प्रदेशबाट प्राप्त गरिने अनुदानबाहेक स्थानीय सरकारले सेवा प्रवाह तथा स्थानीय करको दायरा बढाएर कर तथा राजस्व वृद्धिमा यस अवधिमा उल्लेख्य कार्य गर्न सकेका छैनन्। एक प्रतिवेदनअनुसार बजेटको पाँच प्रतिशतसम्म पनि स्थानीय सरकारले आपनो तर्फबाट व्यवस्थापन गर्न सकेका छैनन्। यसले स्थानीय सरकारको परनिर्भरतालाई प्रस्ट संकेत गर्छ। अर्कातर्फ कृषि, पर्यटन क्षेत्रमा प्रशस्तै लगानी गरिएको दाबी सुनिए पनि नतिजा सन्तोष गर्नलायक देखिएको छैन। स्थानीय सरकारको मुख्य जिम्मेवारी स्थानीय स्तरमा गरिने विकासलाई दिगो र नागरिकमैत्री बनाउने हो। यद्यपि दिगो विकासको स्थानीयकरणमा पालिकाहरूको स्पष्ट रोड म्याप बन्न सकेको छैन। केही नगरपालिकाले दीर्घकालीन योजना तथा गुरुयोजना निर्माण गरे पनि त्यस्तो योजनामा सबै नागरिक तथा सरोकारवालाको अपनत्व हुन सकेको छैन। स्थानीय लोकतन्त्रको मुख्य आधार भनेको राजनीतिक दल र नागरिक समाज पनि हुन्। तर धेरैजसो स्थानीय सरकारले राजनीतिक दलको भूमिकालाई पूर्णरूपमा अविश्वास गर्ने गरेको देखिन्छ। आफूले टिकट पाएको पार्टीसँग नै पनि उनीहरूको सम्बन्ध राम्रो छैन। चुनाव जितेपछि पार्टीलाई बेवास्ता गर्ने, पार्टीको सुझाव नसुन्ने, मनोमानी ढंगबाट काम गर्ने गरेको आरोप पार्टीले लगाउने गरेका छन्। यसले जनप्रतिनिधिहरूले दलगत आधार गुमाउने र आफ्नो स्वार्थ समूहमार्फत कार्य गर्ने वातावरण बन्दै गएको देखिन्छ। अर्कातर्फ स्थानीय सरकारले आफ्नो मूल्यांकन गर्ने तथा सर्वजनिक सुनुवाइ तथा सामाजिक परीक्षणजस्ता अनिवार्य कार्यसमेत नगरेको आरोप आइरहेका छन्। संघीयता बहुतह सरकारको अवधारणा हो। यसको कार्यप्रणालीबारे संविधानमै अधिकार र जिम्मेवारी बाँडफाँट गरिएको हुन्छ। स्वायत्त स्थानीय सरकारको परिकल्पना लोकतन्त्रीकरण र सहभागितामूलक निर्णय प्रक्रियाका लागि गरिएको हो। यद्यपि स्थानीय सरकारको भूमिका यतिबेला व्यापारी स्वार्थ समूहको इशारामा काम गर्नेतर्फ उद्यत् देखिन्छन्। हरेक कुरालाई व्यापारिक दृष्टिकोणबाट हेर्ने संरचना त्यसरी नै बनाउनेतर्फ स्थानीय सरकार संलग्न देखिन्छन्। समुदायको परम्परागत ज्ञान, सीप र तौरतरिकामा रोक लगाउने र व्यापारिक नीति र कार्यक्रममार्फत समुदायलाई अंकुश लगाउन थालिएको छ। समाजवादउन्मुख राज्य व्यवस्थाको न्यूनतम चरित्र पनि करिब चार वर्षको अन्तरालमा संकेतसम्म देख्न नपाएको आरोप लागेको छ। भुईंतहमा रहेका अति सीमान्त समुदायका लागि रूपान्तरणकारी कार्य हुन सकेका छैनन्। लोकतन्त्रको आधारभूत सहभागितासमेत पूर्ण र प्रभावकारी बनाउन स्थानीय सरकार असफल भएको देखिन्छ। प्रतिनिधिमूलक लोकतन्त्रको घेराबाट उनीहरू बाहिर आउन सकेका छैनन्। नागरिकले सहभागितामूलक लोकतन्त्रको अभ्यासको अपेक्षा गरे पनि पुरानो सिंहदरबारको स्वरूप स्थानीय सरकारले ग्रहण गर्दै छ। यसले संघीयता कार्यान्वयन र लोकतन्त्रमाथि नै संकट ल्याउन सक्ने खतरा देखिएको छ। स्थानीय तहको दोस्रो निर्वाचन नजिकिँदै छ। आगामी दुई वर्षभित्र हुने निर्वाचनका कारण वर्तमान प्रतिनिधिहरूका लागि काम गर्ने मुख्य समय एकडेढ वर्ष मात्र बाँकी छ। पार्टीको घोषणा पत्रअनुसार काम भएनभएको मूल्यांकन गरेर बाँकी समय उल्लेखनीय कार्य गर्नेतर्फ उनीहरूको ध्यान केन्द्रित हुन आवश्यक छ। आफूले गरेका मुख्यमुख्य कामको दस्ताबेजीकरण गर्ने तथा आम मतदाताबीच पुर्याउने काममा आफू र आफ्ना राजनीतिक दललाई समेत सँगै परिचालन गरेमा राजनीतिक दलप्रतिको विश्वास पनि कायम रहनेछ। अन्त्यमा, देशभर रहेका ७५३ वटै स्थानीय तहले तत्काल आफ्नो मध्यावधि मूल्यांकन गर्नुपर्ने देखिन्छ। यस्तो मूल्यांकन गर्दा व्यापक नागरिक तथा सरकारवालाको सहभागिता गर्नुपर्छ। मूल्यांकनले स्थानीय लोकतन्त्र संस्थागत गर्न बल पुर्याउनुका साथै संघीयता कार्यान्वयनमा सहजता प्रदान गर्नेछ। संघीयता कार्यान्वयन जति ढिलो र अप्रभावकारी बन्छ, त्यति नै नागरिकमा वितृष्णा उत्पन्न हुँदै जान्छ। त्यसैले तीनै तहका सरकार एवं नागरिक समाजले संविधानको भावना तथा संवैधानिक व्यवस्थाअनुसार स्थानीय तहका काममा प्रभावकारिता ल्याउन थप मद्दत पुर्याउनुपर्ने देखिन्छ। स्थानीय सरकारले पनि आफूसँग नभएको क्षमताका लागि विशेषज्ञसँग परामर्श गर्ने र कामको जिम्मेवारी दिनुपर्छ। संघीयता कार्यान्वयनमा सहजीकरण, नियमित पहरेदारी र खबरदारी गर्ने काममा नागरिक समाजले भूमिका खेल्नुपर्छ।"
सीमांकन सुस्त,"काठमाडौं : नेपालभारत सीमांकनको काम सुरु भएको ६ वर्ष भयो। तर, विवादका कारण अपेक्षित रूपमा काम अघि बढ्न सकेको छैन। सन् २०२२ सम्म सक्ने लक्ष्यका साथ दुवै देशको प्राविधिक टोली परिचालित छन्। अहिलेसम्म भएको कामको समीक्षा गर्दा लक्ष्य पूरा गर्न गाह्रो छ। अब दुई वर्ष मात्रै बाँकी छ। कतिपय स्तम्भ नदीले बगाएका छन्, कति हराए। नदी क्षेत्रमा झन्डै २ हजार ५ सय सीमास्तम्भ छन्। भारतको अनिच्छाबीच काम भएकाले ढिलाइ भइरहेको सीमाविद्को भनाइ छ। सीमाविद् एवं नापी विभागका पूर्वमहानिर्देशक पुण्यप्रसाद ओली नेपालको दबाबमा काम थालिएकाले भारतले ढिलाइ गर्दै आएको बताउँछन्। नेपालले एकतर्फी गरेर नहुने उनको भनाइ छ। भारतले काम प्रभावित पार्न समस्या झिक्ने गरेको उनी बताउँछन्। कञ्चनपुरको प्याराताललगायत क्षेत्रमा विवाद झिक्नु सीमा निरीक्षणलाई प्रभावित पार्ने भारतको निहुँ खोजाइ मात्रै रहेको उनको विश्लेषण छ। तीन वर्षमा सकिने काम ८ वर्ष तोकिए पनि सकिने लक्ष्य नदेखिएको उनको भनाइ छ। उनका अनुसार चीनतिरको पहिलो सीमा निरीक्षणको काम २ वर्षमै सकियो। भारतसँगको सीमा निरीक्षणको काम तीन वर्षमा सक्ने लक्ष्य राखिएको थियो। पुनः ५ वर्ष थपेर ८ वर्ष बनाइएको हो। नेपालभारत सीमामा ८ हजार ५ सय ५३ सीमास्तम्भ छन्। नापी विभागका अनुसार ४ हजार २ सय ६ वटाको काम भएको छ। यसमा २ हजार ४ सय ४५ वटा पुनर्निर्माण गरिएको छ। १ हजार ७ सय ६४ को मर्मत गरिएको छ। अझै ४ हजार ३ सय ४४ सीमास्तम्भको काम गर्न बाँकी छ। यो वर्ष ४ सय ७५ सीमास्तम्भको काम भएको छ। विभागको स्थलरूप तथा भूउपयोग व्यवस्थापन महाशाखाका, प्रमुख नापी अधिकृत दयानन्द जोशीका अनुसार यो वर्ष ४१० सीमा स्तम्भको पुनर्निर्माण र ६५ वटाको मर्मतसम्भार गरिएको छ। दुवै देशका चारवटा प्राविधिक टोली यो काममा खटिएका छन्। पहिलो टोलीले ताप्लेजुङदेखि सुनसरीसम्म, दोस्रो टोलीले सप्तरीदेखि चितवनसम्म, तेस्रो टोलीले नवलपरासीदेखि बर्दियासम्म र चौथो टोलीले कैलालीदेखि दार्चुलासम्मको काम गरिरहेका छन्। स्तम्भ निरीक्षण, सर्भे र मर्मतसम्भार तथा स्तम्भ निर्माण गर्नेमा यो प्राविधिक टोलीले काम गरिरहेको नापी विभागले जनाएको छ। नदी क्षेत्रमा थालिएन काम मेची, नारायणी र महाकालीलगायत ५७ नदीले नेपालभारतबीच सीमाको काम गरेका छन्। लिम्पियाधुरा, कालापानी र लिपुलेक तथा सुस्ताबाहेक नेपालभारत सिमानाको १ हजार ८ सय ८० किलोमिटर क्षेत्रमा ६ सय ४० किलोमिटर क्षेत्रमा नदीनाला पर्छन्। नदी क्षेत्रमा अहिलेसम्म काम नै भएको छैन। सीमाविद् ओली पनि नदी क्षेत्रमा काम थालनी नभएको बताउँछन्। नदी क्षेत्रका काम नै थालिएको छैन। सक्ने इच्छा शक्ति नै छैन, उनले भने, जहाँ सजिलो छ, त्यहीँ मात्रै काम गरेका छन्, सानोतिनो समस्या भएको ठाउँमा भारत अघि बढ्नै चाहँदैन। स्ट्रिप नक्सामा जम्मा ८ हजार ५ सय ५३ सीमास्तम्भ अंकित गरिएका छन्। तीमध्ये ४ हजार ९६० स्तम्भ जमिनमा खडा गरिएका छन्। अन्य निर्माण हुन बाँकी छन्। निर्मितमध्ये खोलाले बगाएको र जमिनबाट गायब भएको संख्या ५०१ छन्। दुवैतर्फका दसगजा क्षेत्र निर्जन र उपयोगविहीन हुनुपर्नेमा केही मात्रामा घर, गोठ बनाएका र आवाद गरिएका पनि छन्। अन्य कतिपय दसगजा क्षेत्र जमिनमा देखिँदैन। यस्ता क्षेत्रको कतिपय स्थानमा सीमास्तम्भ पनि भेटिँदैनन्। सन् २०१४ यता सीमासम्बन्धी प्राविधिक काम गर्न नेपालभारत सीमा संयुक्त बाउन्ड्री वर्किङ कमिटी (बीडब्लूजी) सर्भे अफिसियल्स कमिटी (एसओसी) र फिल्ड सर्भे टिम (एफएसटी) गरी तीन संयन्त्र बनेका थिए। कालापानी र सुस्ताको विवाद समाधानको दुवै देशका परराष्ट्र सचिवस्तरको संयन्त्र बन्यो। तर त्यसको तीनवटा संयन्त्र गठनपछि दसगजामा रहेका ८ हजार ५ सय ५३ सीमास्तम्भको निरीक्षण गर्दा ८ हजार ५४ वटा राम्रो अवस्थामा पाइएको छ। ५ सय सीमास्तम्भ गायब भएको पाइएको थियो।क्रस होल्डिङ अकुपेसन कतिपय स्थान क्रस होल्डिङ अकुपेसन (सीमापार जोतकमोत दखल) भएका छन्। अर्थात् नेपालको जग्गा भारतमा परेको छ, भारतको कतिपय जग्गा नेपालमा परेको छ। सीमाविद् बुद्धिनारायण श्रेष्ठका अनुसार नेपालका ७८ ठाँउ र भारतको १७ वटा क्रस होल्डिङ अकुपेसन भएका छन्। धेरै क्रस होल्डिङ अकुपेसन कञ्चनपुरमा छन्। श्रेष्ठका अनुसार सन् १८६० मा एन्डरसनले तयार पारेको सिट नं १३ रफ थाक बस्ट म्याप नामक आधार नक्सामा मुख्य स्तम्भ नं १९४ र १९५ लाई एकै स्तरको दर्जा दिइएको छ। तर, नेपालभारत संयुक्त प्राविधिक समितिले तयार पारेको स्ट्रिप नक्सामा स्तम्भ नं १९५ को स्थान देखाइए पनि त्यसलाई मुख्य स्तम्भ नमानी बेवास्ता गरेर स्तम्भ नं १९४ देखि १९६ तर्फ नयाँ पिलर ७६२, ७६३ तथा ७६४ र यसका लगभग २० सहायक (मझौला) र साना आकारको खम्बा गाडेको देखिन्छ। १९५ नं को स्तम्भ झाडीका बीचमा ढालिएको अवस्था छ। यसै कारण स्ट्रिप नक्सामा प्याराताल र बीचफाँटा माध्यमिक विद्यालयको ७ हेक्टरसमेत करिब ९८० हेक्टर नेपाली जमिन भारततर्प पर्न गएको छ। कञ्चनपुरकै पुनर्बासमा २०० नम्बरको सीमास्तम्भ गायब छ। सीमास्तम्भ गायब रहेको त्यो क्षेत्रमा भारतीय अतिक्रमण बढिरहेको छ। झापाको महेशपुर, सुनसरीको भण्टाबारी, पर्साको वीरगन्जस्थित सीर्सिया नदीको छप्कैया क्षेत्र, बर्दियाको गुलरिया नगरपालिकाको चौगुर्जी लगायतका धेरै स्थानमा क्रस होल्डिङ अकुपेसनको समस्या छ। नदीले धार परिवर्तन गर्दा धेरै ठाउँमा यताउता परेको हो। नदी उत्तरबाट दक्षिण बहने भएका कारण धेरै नेपाली भूभाग भारततिर परेको छ। नापी विभागका पूर्वप्रमुख नापी अधिकृत बालाराम पोखरेल स्ट्रिप नक्सामा हस्ताक्षर गर्ने बेलामा हकभोग अवस्था बुझ्नुपर्नेमा त्यसै हस्ताक्षर भएकाले समस्या आएको बताए। पुराना नक्सा स्वीकार गर्नुभन्दा पहिले स्थलगत निरीक्षण गरेर हकभोग हेरिनु पथ्र्र्याे। त्यसो भएन, उनले भने, स्ट्रिप नक्सामा सिग्नेचर गर्नुअघि फिल्ड चेक गर्नु पथ्र्याे, त्यो पनि भएन। हस्ताक्षर भो, समस्या यही छ। उनले राजनीतिक रूपमा स्ट्रिप नक्साको हस्ताक्षर नभएकाले सच्याउन सकिने बताए। राष्ट्रपति, प्रधानमन्त्री, परराष्ट्रमन्त्री, राजदूत तहले सन्धि सम्झौताको संशोधन गर्ने अधिकार रहेको उनको भनाइ छ। उनले झापा र कञ्चनपुरमा सबैभन्दा धेरै क्रस होल्डिङको समस्या रहेको बताए। २०४५ सालको नेपालभारत सम्झौता र २०२१ सालको नापीबाट करिब १६ सय हेक्टर नेपाली भूभाग भारततर्फ पुगेको अनुमान छ। २०४५ सालमा सन् १८१६ मा भएको सुगौली सन्धिपछिको सबैभन्दा पुरानो उपलब्ध नक्साका आधारमा सीमा कायम गर्ने सम्झौता भएको थियो। सन् १८४५ मा भएको सीमास्तम्भ सम्झौताका आधारमा २०४५ सालको सम्झौता भएको हो। दुवै देशको मन्त्रिपरिषद्बाटै यो सम्झौता अनुमोदन भएको सीमाविद् ओली बताउँछन्। २०२१२२ सालमा सुरु भएको जग्गा नापी कार्यक्रमअन्तर्गत सीमा क्षेत्रमा नापी हुँदाका बखत रहेको हकभोगका आधारमा जग्गाधनीलाई पुर्जा दिइएको छ। २०४५ को नेपालभारत सहमतिभन्दा पहिल्यै हकभोगका आधारमा २०२१ सालदेखि २०३० सालसम्म भएको नापीमा धेरैले लालपुर्जा पाइसकेका छन्। उनका अनुसार सुगौली सन्धिदेखि कित्ता नापी हुँदा नदीनालाले धार परिवर्तन गरेका कारण नेपालीले लालपुर्जा पाएको जग्गा भारत र भारतीयको जग्गा नेपालमा परेको हो। त्यो बेलाका कित्ता नापी पनि सही नहुँदा कतिपय ठाउँमा क्रस होल्डिङ अकुपेसन भएको उनको भनाइ छ। २०४५ को सम्झौताले पनि जहाँ जसको भोगचलन छ, उसैको नाम गरिने सम्झौता भएको उनले जानकारी दिए। प्रोटोकलबाट भारत भाग्योसीमाविद् ओलीका अनुसार सन् १९८१ मा नेपालभारत प्राविधिक टोली (जेटीसी) गठन गरेर सन् २००७ सम्ममा १८२ स्ट्रिप नक्सा बनेका छन्। कालापानी र सुस्ताबाहेकको क्षेत्र ९८ प्रतिशत सीमाको काम सकिएको दुवै देशका प्राविधिकको दाबी रहँदै आएको छ। सीमांकनको काम गर्दा निम्न प्रक्रिया अपनाइने गरिएको बताउँदै सीमाविद् ओलीले भने, पुराना कागजपत्र खोजियो। थुप्रै नक्सा थिए, तिनीहरूको पहिचान गरियो। सीमास्तम्भ र सीमा कहाँ छ, त्यसको पहिचान भयो। धेरै भत्किएका, बिग्रिएका थिए, तिनीहरूलाई साविकको ठाउँमा राख्नु पर्यो। तब मात्रै नयाँ स्तम्भ बनाउने काम हुन्छ। स्ट्रिपमा नक्सा बने पनि प्रोटोकल (बडापत्र)मा बनाउने काममा भारत पछि हटेको तत्कालीन विभागका महानिर्देशक ओली बताउँछन्। सीमा प्रोटोकल बनाऊँ भन्दा भारतले मानेन। यसले गर्दा सीमास्तम्भको विवरण लिखित रूपमा राख्न सकिएको छैन, उनले भने, तर चीनतर्फको सीमा प्रोटोकल छ, त्यस कारण प्रत्येक स्तम्भको एक एक विवरण छ। प्रोटोकल नहुँदा स्तम्भ र नदी समातेर राख्नुपर्ने अवस्था रहेको उनको भनाइ छ। पछिल्लो समयमा जीपीएस कोर्डिनेटसहितको नक्सा बनाइएकाले केही सजिलो भएको उनी बनाउँछन्। प्रोटोकल नभएका कारण लिम्पियाधुरा, लिपुलेक, कालापानी र सुस्तामा समस्या भएको उनको भनाइ छ।"
कोटेश्वरका व्यापारी हत्या आरोपित बटालाको मुद्दा पुनरावलोकन हुने,"काठमाडौं : कोटेश्वरका व्यापारी रामहरि श्रेष्ठको हत्यासम्बन्धी एक मुद्दामा गोविन्दबहादुर बटाला जीवितलाई सफाइ दिने फैसला पुनरावलोकन हुने भएको छ। बटाला चितवनको शक्तिखोरस्थित शिविरमा रहेको माओवादी जनमुक्ति सेना तेस्रो डिभिजनका ब्रिगेड कमान्डर थिए। सर्वोच्च अदालतका न्यायाधीशद्वय तेजबहादुर केसी र टंकबहादुर मोक्तानको संयुक्त इजलासले उनलाई सफाइ दिने गरी २०७६ फागुन १८ गते फैसला सुनाएको थियो। सर्वोच्चले १२ वर्षअघि भएको श्रेष्ठको हत्या प्रकरणमा जिल्ला र उच्च अदालतको फैसला उल्ट्याएको थियो। बिहीबारको आदेशबाट सरकारले दिएको पुनरावलोकन निवेदनमा पुनः सुनुवाइको बाटो खुलेको छ। श्रेष्ठलाई काठमाडौंबाट लिएर जाने काममा बटालाको संलग्नता छ। कुटपिटपछि गम्भीर अवस्थामा अस्पतालमा लैजान भनेर शक्तिखोरबाट लगेको देखिन्छ, महान्यायाधिवक्ता कार्यालयका प्रवक्ता सञ्जीवराज रेग्मीले अन्नपूर्णसँग भने, बाटोमा मृत्यु भएपछि लास डिस्पोज गर्ने कार्यमा संलग्नता छ। सफाइ पाउने आधार छैन भन्ने हाम्रो दाबी हो। सरकारले सर्वोच्चले सफाइ दिँदा न्याय प्रशासन ऐन २०७३ को दफा ११ को उपदफा (२) को खण्ड (ख) को विपरीत भएको दाबी सर्वोच्चमा गरेको छ। उक्त कानुनी व्यवस्थाअनुसार फैसला त्रुटिपूर्ण देखिएमा पुनरावलोकनको बाटो छ। यसअघि सशस्त्रका तत्कालीन डीआईजी रञ्जनकृष्ण कोइरालालाई सर्वस्वसहित जन्मकैदबाट घटाएर साढे आठ वर्षमा झार्ने पूर्वफैसलामा पनि पुनरावलोकनका लागि निस्सा पाउने निर्णय सर्वोच्चले दिएको थियो। व्यापारी श्रेष्ठको घरबाट २०६४ चैत १४ गते १७ लाख नगदसहित हतियार चोरी भएको घटनामा अपहरणपछि माओवादी शिविर शक्तिखोर लगेर हत्या गरिएको प्रहरी छानबिनको निष्कर्ष थियो। श्रेष्ठको शव २०६५ वैशाख २८ गते नारायणी नदी किनारमा फेला परेको थियो। श्रेष्ठपत्नी रमिलाले पतिको अपहरणपछि हत्या भएको दाबीसहित दिएको किटानी जाहेरीका आधारमा मुद्दा चलेको थियो। घटनामा संलग्नताको अभियोगमा बटालासहित तत्कालीन जनमुक्ति सेना तेस्रो डिभिजनका कमान्डर रहेका कालीबहादुर खाम, केशव अधिकारी, गंगाराम थापा र अर्जुन कार्कीविरुद्ध जिल्ला अदालतमा कर्तव्य ज्यान मुद्दा दायर भएको थियो। बटाला पक्राउ परेका थिए भने खाम, अधिकारी र थापा फरार रहेको भन्दै अभियोगपत्र दर्ता गरिएको थियो। जिल्लाले बटालालाई हत्यामा मतियार ठहर गर्दै तीन वर्ष कैद हुने फैसला सुनायो भने अन्य प्रतिवादीको हकमा मुद्दा मुल्तबीमा राखिएको थियो। बटालाले पैसा र हतियार हराएको घटनामा अनुसन्धानका लागि व्यवसायी श्रेष्ठलाई नियन्त्रणमा लिएको प्रहरी बयानमा स्वीकार गरेका थिए। उच्च अदालत हेटौंडाले पनि २०७० माघ ५ गते काठमाडौं जिल्ला अदालतको फैसला सदर गरेको थियो। उच्च अदालतको फैसलाविरुद्ध प्रतिवादी र सरकारी वकिलबाट सर्वोच्चमा दोहोरो पुनरावेदन परेको थियो।"
एसिड बन्देजमा बलियो कानुन,"ढिलै भए पनि सरकारले एसिड आक्रमण गर्नेलाई कडा दण्डको व्यवस्था भएको कानुन बनाएको छ। सरकारी कार्यशैलीको आलोचना भइरहँदा ल्याइएको यो कानुनले सर्वत्र प्रशंसा बटुलेको छ। मन्त्रिपरिषद्ले पारित गरेर राष्ट्रपतिले चार दिनअघि जारी गरेको तेजाब तथा अन्य घातक रासायानिक पदार्थसम्बन्धी अध्यादेश २०७७ र फौजदारी कसुर तथा फौजदारी कार्यविधिसम्बन्धी केही ऐन संशोधन गर्ने अध्यादेश २०७७ ले एसिडको गैरकानुनी प्रयोग र दुरुपयोगलाई निरुसाहित गर्न खोजेको छ। यी दुई अध्यादेशले एसिड आक्रमणकारीलाई चर्को सजायको व्यवस्था मात्र गरेको छैन, एसिड आक्रमणबाट अंगभंग भएका तथा अन्य प्रकारका समस्या भोग्न बाध्य पारिएकालाई संरक्षणको दायित्वसमेत बहन गरेको छ। कानुनमा लेखिएको व्यवस्था अक्षरशः कार्यान्वयन गराउन सक्ने हो भने एसिड आक्रमणलाई निरुत्साहित गर्न र पीडितलाई अभिभावकीय भूमिका निर्वाह गराउन योभन्दा प्रभावकारी व्यवस्था अरू हुन सक्दैन। पछिल्ला पाँच वर्षको अवधिमा मुलुकभित्र डेढ दर्जन एसिड आक्रमणका घटना भए। हरेक वर्ष घटना बढिरहेको छ। पीडकलाई कडा कारबाही नहुनु र भएका कानुन प्रभावकारी रूपमा कार्यान्वयन नहुँदा यस्ता घटना बढिरहेका छन्। आफूलाई कस्तो कारबाही हुन्छ भन्नेबारे ज्ञान नहुँदा पनि अपराधीले एसिड आक्रमणलाई असन्तुष्टि पोख्ने उपयुक्त विधि ठान्ने गरेका थिए। पछिल्लोपटक ल्याइएको अध्यादेशले तेजाब तथा अन्य घातक रासायनिक पदार्थको उत्पादन, निकासी, पैठारी, भण्डारण, ओसारपसार, बिक्रीवितरण प्रयोग तथा त्यस्तो पदार्थको विसर्जन गर्ने विषयलाई अध्यादेशले सम्बोधन गरेको छ। संसद् बन्द रहेको अवस्थामा अध्यादेशमार्फत भए पनि विद्यमान कानुनी व्यवस्थालाई चर्को बनाएर सरकारले मुख्यगरी एसिडपीडितका पक्षमा उदाहरणीय काम गरेको छ। यसअघि एसिड तथा तेजाब आक्रमण गर्नेलाई पाँचदेखि आठ वर्ष जेल सजायको व्यवस्था गरेको थियो। अपराधीहरू जेल गइहाले पनि जेल सजाय भुक्तान गरेको दिन र रात गणना गरेर छिटै मुक्त हुने अवस्था थियो। नयाँ कानुनी व्यवस्थाले तेजाब आक्रमणकारीलाई मात्र होइन, त्यसको कारोबार गर्नेलाई समेत कानुनी दायरामा ल्याएको छ। एसिड तथा तेजाब प्रयोग गरी ज्यान लिएमा, अंगभंग गराएमा पीडकलाई २० वर्षसम्म जेल र १० लाख रुपैयाँ क्षति भराउने व्यवस्था गरेको छ। एसिड प्रहार मात्रै गरे पनि पीडकलाई न्यूनतम पाँच वर्ष जेल र एक लाख रुपैयाँ जरिमाना गराइनेछ। अनुमतिबिना एसिडको बिक्रीवितरण गर्नेलाई ५० हजारदेखि एक लाख रुपैयाँसम्म जरिमाना र तीन महिनादेखि एक वर्षसम्म कैद सजायको व्यवस्था गरेको छ। गैरकानुनी बिक्री वितरण र आक्रमण रोक्न सरकारले लिएको यो सकारात्मक पहल प्रशंसनीय छ। तेजाब प्रयोग गरी ज्यान मारेको, अंगभंग गराएको वा शारीरिक क्षति पुर्याएको मुद्दा भएमा जहिलेसुकै दायर गरेको भए पनि पहिलो प्राथमिकतामा राख्नुपर्ने व्यवस्थाले पनि थप पीडितलाई राहत दिएको छ। हुन त कानुन बनाउँदैमा कुनै पनि अपराध निर्मूृल भइहाल्ने होइन। अहिले ल्याइएको कानुनले पनि एसिड आक्रमणका घटनालाई एकैपटक जिरो बनाउँछ भन्ने होइन। पहिलो कुरा त कानुन कार्यान्वयन कति प्रभावकारी बन्छ भन्नेमा निर्भर रहन्छ। दोस्रो कुरा, विकृति, विसंगति र अशिक्षित नागरिकको बसोवास रहेको हाम्रो समाजमा सामाजिक चेतनाले पनि महŒवपूर्ण भूमिका खेल्छ। यस्तो अवस्थामा कानुन कार्यान्वयनसँगै विगतमा एसिड आक्रमणको विरुद्धमा बहसपैरवी गर्दै आएका सामाजिक संघसंस्था, जिल्ला तथा स्थानीय तहमा समेत एसिडको दुरुपयोगबाट हुन सक्ने खतरा, कानुनी व्यवस्थालगायतका विषयमा चेतनामूलक कार्यक्रम सञ्चालन गरिनुपर्छ।"
आपूर्तिमा समस्या छैन : मन्त्री भट्ट,"काठमाडौं : उद्योग, वाणिज्य तथा आपूर्तिमन्त्री लेखराज भट्टले कोरोना महामारीको समयमा आपूर्ति व्यवस्थामा संकट आउन नदिएको र अस्वभाविक मूल्य वृद्धिमा पनि रोक लगाएको दाबी गरेका छन्। आफ्नो १० महिने कार्यकालको समीक्षा गर्दै मन्त्री भट्टले कोभिडको जोखिम नियन्त्रण गर्न चैत ११ गतेदेखि लकडाउन र निषेधाज्ञाका बेला मन्त्रालयको विशेष पहलमा संकट आउन नदिएको बताए। उत्पादन, ढुवानी र आपूर्ति शृंखलामा विशेष ध्यान दिइएकाले कुनै समस्या आउन पाएन, उनले भने। मन्त्री भट्टले पछिल्लो समय व्यापारघाटा न्यूनीकरण हुँदै गएको बताए। आयातमा कमी आएको र निर्यात यथावत रहेको यस वर्ष व्यापारघाटामा १६८ प्रतिशतले कमी आएको बताए। सहकारीसँग समन्वय गरेर तरकारी तथा फलफूल सहजै उपभोक्तामाझ पुर्याउने प्रयास भइरहेको बताए। कालोबजारी गर्ने जोकोहीलाई कारबाहीको दायरामा ल्याई छाड्ने मन्त्री भट्टले उद्घोष गरे। साना व्यवसायी मात्र नभई ठूला गल्ती गर्नेलाई पनि कारबाहीको दायरामा ल्याउने बताए। मन्त्री भट्टले खाद्यान्न संकट निवारण गर्न सरकारले चालू आर्थिक वर्षदेखि ३ लाख मेट्रिकटन स्टक राख्ने तयारी गरेको बताए। उखु किसान चिनी मालिकको सिन्डीकेटबाट प्रताडित भएको भन्दै किसानको हितका लागि मन्त्रालयले विशेष पहल गरेको बताए। अन्नपूर्ण, लुम्बिनीलगायत चिनी मिलका सञ्चालकको सम्पत्तिबाट किसानलाई असुल उपर गराउने उनको भनाइ छ। पेट्रोलको मूल्य अटोमेसनबाट घटबढ हुने भए पनि घट्दा कुनै प्रचार नहुने र बढ्दा व्यापक हल्ला हुने गरेको मन्त्री भट्टले गुनासो गरे। मन्त्री भट्टले कोरोना महामारीका बेला पनि वैदेशिक लगानी आकर्षक ढंगले भित्रिरहेको बताए। गत आर्थिक वर्ष ३८ अर्ब ८७ करोड विदेशी लगानी आउने प्रतिबद्घता आउनु सकारात्मक भएको बताए। अघिल्लो वर्ष २५ अर्ब ४८ करोड मात्रै विदेशी लगानी स्वीकृत भएको थियो।"
जनकपुर रेल : व्यवसाय फस्टाउने आस,"जनकपुरधाम : कुनै बेला जनकपुर आर्थिक राजधानीको रूपमा थियो। देशकै सबैभन्दा बढी राजस्व बुझाउने जनकपुर चुरोट कारखाना र नेपालको एक मात्र जनकपुरजयनगर रेलसेवाले यहाँको अर्थतन्त्रलाई सम्हालेको थियो। जनकपुरजयनगर रेलसेवा सञ्चालन हुँदाको बखत यहाँका स्थानीय उद्योगी व्यवसायीको दबदबा थियो। तर, यी दुवै धरोहर बन्द भएपछि यहाँ व्यापारव्यवसाय खस्किँदै गयो। रेलसेवा सञ्चालनले यहाँको व्यवसाय बढ्नेमा व्यापारी आशावादी देखिन्छन्। भारतको जयनगरबाट धनुषाको जनकपुरसम्म चल्ने रेलसेवा पुनः व्यापारव्यवसायको प्रमुख करिडोर बन्नेमा आफूहरू आशावादी रहेको कपडा व्यापारी अमित पाठक बताउँछन्। अहिले भारतबाट किनेर नेपालसम्म ल्याउँदा ढुवानी महँगो हुने तथा यहाँसम्म आइपुग्न महिनौं लाग्ने समस्याबाट छुटकारा मिल्ने उनको कथन छ। ठप्प भएको व्यापार व्यवसायमा रेलले नयाँ आशा जगाएको छ। हाम्रो चौपट भएको व्यापारमा रेलले पुनः हाम्रो दिन फर्किने आशा जगाएको छ, अमित पाठक भन्छन्, यहाँबाट धेरै उद्योगीव्यापारी व्यापारव्यवसायमा उभो नलागेपछि भारत पलायन भए, हामी जेनतेन धानीरहेका छौंं, रेलले मालसमान ढुवानी ५० प्रतिशत सस्तो र सुलभ हुने भएपछि व्यापार फस्टाउने आशा छ, उनले भने। व्यवसाय खस्किँदै र भाडादर महँगो हुँदै गएपछि ऋणको दबाब थेग्न नसकेर उद्योगीव्यवसायी पलायन हुन बाध्य भएको उद्योग वाणिज्य संघ प्रदेश २ का अध्यक्ष शिवशंकर साह (हिरा) बताउँछन्। रेल आएपछि व्यवसायीमा आशा जागेको छ, यसले जनकपुरमा किनमेल गर्न आउनेको संख्यामा वृद्धि हुनेछ। रेलमार्गबाट मालसमान ढुवानी र भारतीय मानिसको चाप बढ्ने हुँदा व्यापारव्यवसाय फस्टाउनेमा म आशावादी छु, उनले भने। जयनगरजनकपुर रेलसेवाले समान्य रूपमा भइरहेको व्यापार दुई गुणाले बढ्ने चेम्बर्स अफ कमर्सका उपाध्यक्ष सरोज मिश्रको भनाइ छ। मालसमान ल्याउन भइरहेको कठिनाइ र भारतीय सीमावर्ती क्षेत्रका मानिसलाई सदरमुकाम आउन भइरहेको कठिनाइलाई रेलले चिर्ने भएपछि व्यापारमा फड्को मार्नेछ, मिश्रले भने, रेल सञ्चालन हुँदा नेपाललाई महँगी नियन्त्रणसँग रोजगारी सिर्जना हुनेछ। साथै नेपालको पर्यटन क्षेत्रमा कोशेढुंगा सावित हुन्छ। शिक्षा, स्वास्थ्य, कृषि, औद्योगिक क्षेत्र तथा अन्य थुप्रै आधारभूत संरचनामाथि सहज र सवल पहुँचका लागि रेलले महत्वपूर्ण भूमिका निर्वाह गर्ने मिश्रको भनाइ छ। रेल सञ्चालनले पर्यटन र उद्योगव्यापार विकास निश्चित हुने प्राध्यापक तथा अर्थशास्त्री डा बरुणलाल कर्ण बताउँछन्। रेलसेवा सञ्चालनले यहाँको विकास आधार खुल्छ, एक त पर्यटन उद्योग फस्टाउँछ। अर्को व्यवसाय फस्टाएपछि रोजगारीका अवसर सिर्जना हुन्छ, उनले भने, जनकपुरमा धार्मिक तथा ऐतिहासिक तथा पुरातात्विक सम्पदा भएकाले भारतबाट ठूलो संख्यामा पर्यटकको आगमन हुने र पर्यटन उद्योगले राजस्व संंकलनमा समेत ठूलो योगदान पुर्याउँछ। रेलले ठूलो अर्थतन्त्र भएको देश भारतसँगको व्यापार तथा पर्यटन प्रवद्र्धनमा हुने साझेदारीले विकासको मूल फुट्ने अर्थशास्त्री प्राध्यापक सुरेन्द्र लाभले बताए। पूर्वपश्चिम विराटनगरदेखि वीरगन्जसम्म र उत्तर दक्षिण काठमाडौंसम्म जोड्न सके गन्तव्य छोटो हुने र सबै ठाउँ उद्गम स्थलको रूपमा विकास हुनेछ, उनले भने।"
"मुख्यसचिवमा वैरागी, खतिवडा र रेग्मी राजदूत सिफारिस","काठमाडौं : सरकारले परराष्ट्र मन्त्रालयका सचिव शंकरदास वैरागीलाई मुख्यसचिव नियुक्त गरेको छ। मुख्यसचिव लोकदर्शन रेग्मीले समयावधिभन्दा २२ दिनअघि राजीनामा दिएपछि उक्त ठाउँमा बिहीबारको मन्त्रिपरिषद् बैठकले वैरागीलाई नियुक्त गर्ने गरेको हो। बैठकले रेग्मीलाई भने बेलायतका लागि नेपाली राजदूतमा सिफारिस गरेको छ। वैरागीको अवकाश यही असोज २२ मा हुँदै थियो। उनी अब पूरै तीन वर्ष मुख्यसचिव हुन पाउनेछन्। रेग्मीको तीनवर्षे कार्यकाल कात्तिक ६ मा पूरा हुँदै थियो। उनी स्वाभाविक मितिमा अवकाशमा गएको भए वैरागी मुख्यसचिव हुने थिएनन्। त्यो ठाउँमा उद्योग, वाणिज्य तथा आपूर्ति मन्त्रालयका सचिव चन्द्रप्रसाद घिमिरे मुख्यसचिव हुने थिए। सार्वजनिक खरिद अनुगमन कार्यालयका सचिव मोहनकृष्ण सापकोटा, पर्यटन मन्त्रालयका सचिव केदारबहादुर अधिकारी पनि मुख्यसचिवको दौडमा थिए। २०२३ सालमा पर्वतमा जन्मिएका वैरागी २०४४ मा परराष्ट्र सेवामा प्रवेश गरेका हुन्। उनले नेपाल ल क्याम्पसबाट कानुनमा स्नातक गरेका छन् भने त्रिभुवन विश्वविद्यालयबाट राजनीतिशास्त्रमा स्नातकोत्तर। त्यसैगरी उनले ब्रसेल्सको फ्रि विश्वविद्यालयबाट विकासमा स्नातकोत्तर गरेका छन्। संवैधानिक कानुनका ज्ञाता डा चन्द्रकान्त ज्ञवालीले मुख्यसचिव नियुक्ति सरकारको अधिकार भएको बताए। सरकारले पहिलो पटक क्षमतावान् व्यक्तिलाई नियुक्त गरेको उनको भनाइ छ। विगतमा क्षमतावान्लाई पछाडि पारेर मुख्यसचिवको नियुक्ति हुन्थ्यो। यसपटक राम्रो काम भएको छ, उनले भने, यो खुसीको कुरा हो, राम्रोलाई राम्रै भन्नुपर्छ। उनले अवकाशअघि मुख्यसचिवको राजीनामा विगतकै अभ्यासअनुसार भएको बताए। यस्तै, बैठकले निवर्तमान अर्थमन्त्री डा युवराज खतिवडालाई अमेरिकाका लागि नेपालको राजदूत सिफारिस गरेको छ। खतिवडाले राष्ट्रियसभामा आफ्नो अवधि सकिएसँगै २०७६ फागुन २० मा अर्थमन्त्री पदबाट राजीनामा दिएका थिए। सांसद नभएको व्यक्ति पनि ६ महिनासम्म मन्त्री हुन पाउने संवैधानिक व्यवस्थाअनुसार उनी पुनः अर्थमन्त्रीमा नियुक्त भएका थिए। त्यही क्रममा उनले सञ्चार मन्त्रालय र सरकारका प्रवक्ताको जिम्मेवारीसमेत सम्हालेका थिए। संवैधानिक बाध्यताका कारण अर्थमन्त्रीबाट हटेलगत्तै उनलाई प्रधानमन्त्रीका आर्थिक सल्लाहकारमा नियुक्त गरिएको थियो। राष्ट्रिय योजना आयोगका सदस्य, उपाध्यक्ष, राष्ट्र बैंकका गभर्नर, पुनः योजना आयोगका उपाध्यक्षसमेत भएका थिए। सरकारले डा निर्मलकुमार विश्वकर्मालाई दक्षिण अफ्रिकाका लागि नेपाली राजदूत सिफारिस गरेको परराष्ट्रमन्त्री तथा सरकारका प्रवक्ता प्रदीप ज्ञवालीले बताए। विश्वकर्मा कपिलवस्तुको बुद्धभूमि नगरपालिका९ का हुन्।"
बोक्सी आरोपमा बर्बरता,"विराटनगर : मोरङको सुन्दरहरैंचा नगरपालिका३ आइतबारेमा नौ दिनअघि नयाँ धामी उत्रिएको हल्ला फैलियो। २९ वर्षीया धनहीरा राई मंगलबार राति घरमा चिन्ता (धामी) बस्ने कुरा चलेपछि छरछिमेकी भेला भए। स्थानीय एक ३८ वर्षीया महिला पनि सीमा जोडिएको उक्त घरमा चिन्ता बसेको हेर्न गइन्। शरीरमा धामी उत्रिएको भन्दै धनहीरा थाल ठटाएर घरको बरण्डामा चिन्ता बसिरहेकी थिइन्। त्यही घरको कोठामा बसेर झ्यालबाट चिन्ता हेरिरहेकी ती महिलालाई उनले एक्कासि बोक्सी आरोप लगाइन्। चिन्ता बसेको ठाउँमा जथाभावी गर्दै बोक्सीको तन्त्रमन्त्र लगाएर धामीविद्यामा असर पुर्याएको भन्दै धनहीरा जाइलागिन्। आफूले कुनै गल्ती नगरेको भन्दै पीडित महिलाले चिन्ताको थानमा पुगेर माफी मागिन्, एक स्थानीयले भने, तर, धनहीराले थानमा चिन्ता बस्दा प्रयोग गरेको त्रिशूल उठाएर धनहीराले प्रहार गर्न थालिन्। केही स्थानीयले उक्त घटनाको भिडियो खिचे। उक्त भिडियोमा पीडितलाई बोक्सी आरोप लगाउँदै एकोहोरो त्रिशूलले कुटपिट गरिरहेको देख्न सकिन्छ। बोक्साबोक्सीजस्तो अन्धविश्वासलाई कानुनले दण्डनीय बनाए पनि समाजबाट उन्मूलन नभइसकेको यो घटनाले देखाएको छ। एक स्थानीयका अनुसार अरूले नछुट्ट्याएको भए पीडितको ज्यानै जान सक्थ्यो। घटनामा पीडितले भने प्रतिवाद गरिनन्। चिन्ता हेर्न भेला भएकामध्ये अधिकांशले घटना रोक्नुपर्नेमा उल्टै गल्ती गर्नेलाई यसै गर्नुपर्छ भन्दै धनहीराको समर्थन गरेको पाइएको प्रहरीले जनाएको छ। इलाका प्रहरी कार्यालय बेलबारीका प्रहरी निरीक्षक ऋषिराज ढकालका अनुसार धनहीराले त्रिशूलले प्रहार गर्दा, घोच्दा तथा अगुल्टोले बारम्बार हान्दा पीडितको शरीरभर चोट लागेको छ। मंगलबार साँझदेखि चिन्ता बसेकी आरोपित महिलाले पीडित महिलालाई बुधबार बिहान ४ः३० बजेतिर बोक्सी आरोप लगाउँदै चरम यातना दिएको खुलेको ढकालको भनाइ छ। एक निरीह महिलामाथि बर्बर यातना दिँदै निर्घात कुटपिट गरेको भिडियोमा पनि देख्न सकिन्छ, उनले भने, घटनाबारे थप बुझ्ने र अनुसन्धान गर्ने काम भइरहेको छ। पीडितलाई घोप्टो पारी आँगनमा बलिरहेको आगोमा समेत हाल्न खोजिएको स्थानीयको भनाइ छ। आगोमा हाल्न खोजेपछि हामीले रोक्यौं, एक स्थानीयले भने, नभए सबै शरीर जल्ने थियो। प्रहरीका अनुसार त्रिशूलले छेडेको, प्रहार गरेको र अगुल्टोले बारम्बार हानिएकी पीडितको शरीरभर नीलडाम र चोट छ। निधार, दुवै पाखुरा, हत्केला, पेट, दुवै खुट्टा, घुँडा, अनुहार, कुम सबैतिर चोट रहेको ढकालले सुनाए। पाखुरा र कुममा आगोले पोलेको चोट छ। उनका अनुसार छेडेर चोट लागेका ठाउँबाट धेरै रगत पनि बगेको पाइयो। कुटपिटबाट घाइते महिला बुधबार दिनभर ओछ्यानमै थला परेकी थिइन्। कुटपिटको भिडियोसहित पीडित पक्ष बिहीबार बिहान प्रहरी कार्यालय पुगेपछि घटना बाहिर आएको हो। पीडित पक्षले किटानी जाहेरी दिएसँगै आरोपित धनहीरालाई प्रहरीले बिहीबारै नियन्त्रणमा लिएको छ। पीडितका श्रीमान्ले घटना थाहा पाएपछि आफू कान्छी श्रीमतीसहित बुधबार साँझ घर आइपुगेको सुनाए। मलाई बुधबार बिहान ९ बजेतिर श्रीमतीले घर आउनूआउनू भन्दै फोन गरिन्। तर घटना खुलाइनन्, उनले भने, दिउँसो छरछिमेकीले फोन गरेर सुनाए। त्यसपछि हामी घर आइपुगेर हेर्दा अवस्था दर्दनाक रहेको पायौं। उनले घटनाको भिडियो प्रहरीलाई बुझाइएको सुनाए। उनकी कान्छी श्रीमतीले पीडित महिलाको स्याहार गरिरहेकी छन्। दुवै जनाले पीडितलाई उपचारका लागि बिहीबार उर्लाबारीको मंगलबारे अस्पताल पुर्याए। पीडितका श्रीमान्ले सिमाना जोडिएका छिमेकीसँग रिसइबी नभएको बताए। छिमेकमा मिलेरै बसेका थियौं। आजसम्म ठूलो बोली पनि भएको थिएन, उनले भने, तर बर्बर यातना दिएको घटनाले छाँगाबाट खसेजस्तो भएको छु। यो अमानवीय घटनाले दुःखी र त्रसित बनाएको छ। प्रहरीले घटनामा प्रयोग गरिएको त्रिशूल बरामद गरेको छ। प्रहरी निरीक्षक ढकालले कुटपिटमा संलग्न महिलाविरुद्ध बोक्सी आरोपको कसुरमा कारबाही अघि बढाउन घटनाको अनुसन्धान भइरहेको जानकारी दिए। यस्तो घटना हुनु दुःखद् भएको उनको भनाइ छ। पीडित महिला घरमा देवरका ८ वर्षीय छोरासहित बस्दै आएकी छन्। उनीपट्टिकी छोरीको बिहे भइसकेको छ। पारिवारिक सल्लाहमै श्रीमान्ले तीन वर्षअघि दोस्रो बिहे गरेको जनाइएको छ। उनी कान्छी श्रीमतीसहित झापाको सुरुंगामा बस्दै आएका छन्। कोही त्रसित, कोही पीडककै पक्षमा धनहीरा आफ्नो शरीरमा धामी उत्रिएको भन्दै एक सातासम्म केही पनि नखाई र कोहीसँग पनि नबोली कोठामा गुप्तबास बसेको जेठानी सविता राईले सुनाइन्। बिहान उठेर नुहाइधुवाइबाहेक उनले केही पनि नगरेको सविताको भनाइ छ। निराहार तपस्याबाट शरीरमा कुल देउता भित्रिए, उनले भनिन्, त्यही देउताले दुःख दिनेलाई देख्न नसकेको हाम्रो बुझाइ छ। देवरानीले देउता हिँड्ने बाटोमा छेकेर अवरोध गर्ने गरेका कारण त्रिशूल हानेको आफूलाई बताएको उनको भनाइ छ। आफ्नै घरमा बसेको भए हुन्थ्यो। चिन्ता बसेको अर्काको घरमा आएर घटना भयो भन्नु सान्दर्भिक हैन, स्थानीय बलदेव राईले पीडितप्रति लक्ष्य गर्दै भने, गल्ती नगरेको भए चिन्ता बसेको थानमा गएर किन ढोग्दै माफी माग्नु ? गल्ती गरेको सजाय देउताले दिएको हो भन्ने हाम्रो ठहर छ। तर, कुटपिट अति नै हुन थालेपछि र आगोमै हाल्न खोजिएपछि भने छुट्ट्याएको उनको भनाइ छ। बिहीबार दिउँसो घटनास्थलमा पुग्दा घटना हुनुमा पीडितकै गल्ती देखाउने स्थानीय धेरै देखिएका थिए। केही स्थानीय र बालबालिका घटना सम्झिएर त्रसित देखिन्थे। एक स्थानीयले भने अझै बोक्सीको कुसंस्कार कायमै हुँदा यस्ता अन्धविश्वासले समाजलाई माथि उठ्न नदिने बताए।"
सीमांकन सुस्त,"काठमाडौं : नेपालभारत सीमांकनको काम सुरु भएको ६ वर्ष भयो। तर, विवादका कारण अपेक्षित रूपमा काम अघि बढ्न सकेको छैन। सन् २०२२ सम्म सक्ने लक्ष्यका साथ दुवै देशको प्राविधिक टोली परिचालित छन्। अहिलेसम्म भएको कामको समीक्षा गर्दा लक्ष्य पूरा गर्न गाह्रो छ। अब दुई वर्ष मात्रै बाँकी छ। कतिपय स्तम्भ नदीले बगाएका छन्, कति हराए। नदी क्षेत्रमा झन्डै २ हजार ५ सय सीमास्तम्भ छन्। भारतको अनिच्छाबीच काम भएकाले ढिलाइ भइरहेको सीमाविद्को भनाइ छ। सीमाविद् एवं नापी विभागका पूर्वमहानिर्देशक पुण्यप्रसाद ओली नेपालको दबाबमा काम थालिएकाले भारतले ढिलाइ गर्दै आएको बताउँछन्। भारत सीमांकनमा इच्छुक थिएन। हाम्रो दबाबमा उनीहरू सीमा निरीक्षणको काममा आएका हुन्, ओली भन्छन्, नक्सा बनायो, कमिटी लैजाऔं भन्छन्। अनि कमिटी गएपछि फेरि नाप्नुपर्ने रहेछ। यसरी काम डिले गर्ने काम उनीहरूले गर्छन्। नेपालले एकतर्फी गरेर नहुने उनको भनाइ छ। भारतले काम प्रभावित पार्न समस्या झिक्ने गरेको उनी बताउँछन्। कञ्चनपुरको प्याराताललगायत क्षेत्रमा विवाद झिक्नु सीमा निरीक्षणलाई प्रभावित पार्ने भारतको निहुँ खोजाइ मात्रै रहेको उनको विश्लेषण छ। तीन वर्षमा सकिने काम ८ वर्ष तोकिए पनि सकिने लक्ष्य नदेखिएको उनको भनाइ छ। उनका अनुसार चीनतिरको पहिलो सीमा निरीक्षणको काम २ वर्षमै सकियो। भारतसँगको सीमा निरीक्षणको काम तीन वर्षमा सक्ने लक्ष्य राखिएको थियो। पुनः ५ वर्ष थपेर ८ वर्ष बनाइएको हो। नेपालभारत सीमामा ८ हजार ५ सय ५३ सीमास्तम्भ छन्। नापी विभागका अनुसार ४ हजार २ सय ६ वटाको काम भएको छ। यसमा २ हजार ४ सय ४५ वटा पुनर्निर्माण गरिएको छ। १ हजार ७ सय ६४ को मर्मत गरिएको छ। अझै ४ हजार ३ सय ४४ सीमास्तम्भको काम गर्न बाँकी छ। यो वर्ष ४ सय ७५ सीमास्तम्भको काम भएको छ। विभागको स्थलरूप तथा भूउपयोग व्यवस्थापन महाशाखाका, प्रमुख नापी अधिकृत दयानन्द जोशीका अनुसार यो वर्ष ४१० सीमा स्तम्भको पुनर्निर्माण र ६५ वटाको मर्मतसम्भार गरिएको छ। दुवै देशका चारवटा प्राविधिक टोली यो काममा खटिएका छन्। पहिलो टोलीले ताप्लेजुङदेखि सुनसरीसम्म, दोस्रो टोलीले सप्तरीदेखि चितवनसम्म, तेस्रो टोलीले नवलपरासीदेखि बर्दियासम्म र चौथो टोलीले कैलालीदेखि दार्चुलासम्मको काम गरिरहेका छन्। स्तम्भ निरीक्षण, सर्भे र मर्मतसम्भार तथा स्तम्भ निर्माण गर्नेमा यो प्राविधिक टोलीले काम गरिरहेको नापी विभागले जनाएको छ। नदी क्षेत्रमा थालिएन काम मेची, नारायणी र महाकालीलगायत ५७ नदीले नेपालभारतबीच सीमाको काम गरेका छन्। लिम्पियाधुरा, कालापानी र लिपुलेक तथा सुस्ताबाहेक नेपालभारत सिमानाको १ हजार ८ सय ८० किलोमिटर क्षेत्रमा ६ सय ४० किलोमिटर क्षेत्रमा नदीनाला पर्छन्। नदी क्षेत्रमा अहिलेसम्म काम नै भएको छैन। सीमाविद् ओली पनि नदी क्षेत्रमा काम थालनी नभएको बताउँछन्। नदी क्षेत्रका काम नै थालिएको छैन। सक्ने इच्छा शक्ति नै छैन, उनले भने, जहाँ सजिलो छ, त्यहीँ मात्रै काम गरेका छन्, सानोतिनो समस्या भएको ठाउँमा भारत अघि बढ्नै चाहँदैन। स्ट्रिप नक्सामा जम्मा ८ हजार ५ सय ५३ सीमास्तम्भ अंकित गरिएका छन्। तीमध्ये ४ हजार ९६० स्तम्भ जमिनमा खडा गरिएका छन्। अन्य निर्माण हुन बाँकी छन्। निर्मितमध्ये खोलाले बगाएको र जमिनबाट गायब भएको संख्या ५०१ छन्। दुवैतर्फका दसगजा क्षेत्र निर्जन र उपयोगविहीन हुनुपर्नेमा केही मात्रामा घर, गोठ बनाएका र आवाद गरिएका पनि छन्। अन्य कतिपय दसगजा क्षेत्र जमिनमा देखिँदैन। यस्ता क्षेत्रको कतिपय स्थानमा सीमास्तम्भ पनि भेटिँदैनन्। सन् २०१४ यता सीमासम्बन्धी प्राविधिक काम गर्न नेपालभारत सीमा संयुक्त बाउन्ड्री वर्किङ कमिटी (बीडब्लूजी) सर्भे अफिसियल्स कमिटी (एसओसी) र फिल्ड सर्भे टिम (एफएसटी) गरी तीन संयन्त्र बनेका थिए। कालापानी र सुस्ताको विवाद समाधानको दुवै देशका परराष्ट्र सचिवस्तरको संयन्त्र बन्यो। तर त्यसको तीनवटा संयन्त्र गठनपछि दसगजामा रहेका ८ हजार ५ सय ५३ सीमास्तम्भको निरीक्षण गर्दा ८ हजार ५४ वटा राम्रो अवस्थामा पाइएको छ। ५ सय सीमास्तम्भ गायब भएको पाइएको थियो। क्रस होल्डिङ अकुपेसन कतिपय स्थान क्रस होल्डिङ अकुपेसन (सीमापार जोतकमोत दखल) भएका छन्। अर्थात् नेपालको जग्गा भारतमा परेको छ, भारतको कतिपय जग्गा नेपालमा परेको छ। सीमाविद् बुद्धिनारायण श्रेष्ठका अनुसार नेपालका ७८ ठाँउ र भारतको १७ वटा क्रस होल्डिङ अकुपेसन भएका छन्। धेरै क्रस होल्डिङ अकुपेसन कञ्चनपुरमा छन्। श्रेष्ठका अनुसार सन् १८६० मा एन्डरसनले तयार पारेको सिट नं १३ रफ थाक बस्ट म्याप नामक आधार नक्सामा मुख्य स्तम्भ नं १९४ र १९५ लाई एकै स्तरको दर्जा दिइएको छ। तर, नेपालभारत संयुक्त प्राविधिक समितिले तयार पारेको स्ट्रिप नक्सामा स्तम्भ नं १९५ को स्थान देखाइए पनि त्यसलाई मुख्य स्तम्भ नमानी बेवास्ता गरेर स्तम्भ नं १९४ देखि १९६ तर्फ नयाँ पिलर ७६२, ७६३ तथा ७६४ र यसका लगभग २० सहायक (मझौला) र साना आकारको खम्बा गाडेको देखिन्छ। १९५ नं को स्तम्भ झाडीका बीचमा ढालिएको अवस्था छ। यसै कारण स्ट्रिप नक्सामा प्याराताल र बीचफाँटा माध्यमिक विद्यालयको ७ हेक्टरसमेत करिब ९८० हेक्टर नेपाली जमिन भारततर्प पर्न गएको छ। कञ्चनपुरकै पुनर्बासमा २०० नम्बरको सीमास्तम्भ गायब छ। सीमास्तम्भ गायब रहेको त्यो क्षेत्रमा भारतीय अतिक्रमण बढिरहेको छ। झापाको महेशपुर, सुनसरीको भण्टाबारी, पर्साको वीरगन्जस्थित सीर्सिया नदीको छप्कैया क्षेत्र, बर्दियाको गुलरिया नगरपालिकाको चौगुर्जी लगायतका धेरै स्थानमा क्रस होल्डिङ अकुपेसनको समस्या छ। नदीले धार परिवर्तन गर्दा धेरै ठाउँमा यताउता परेको हो। नदी उत्तरबाट दक्षिण बहने भएका कारण धेरै नेपाली भूभाग भारततिर परेको छ। नापी विभागका पूर्वप्रमुख नापी अधिकृत बालाराम पोखरेल स्ट्रिप नक्सामा हस्ताक्षर गर्ने बेलामा हकभोग अवस्था बुझ्नुपर्नेमा त्यसै हस्ताक्षर भएकाले समस्या आएको बताए। पुराना नक्सा स्वीकार गर्नुभन्दा पहिले स्थलगत निरीक्षण गरेर हकभोग हेरिनु पथ्र्र्याे। त्यसो भएन, उनले भने, स्ट्रिप नक्सामा सिग्नेचर गर्नुअघि फिल्ड चेक गर्नु पथ्र्याे, त्यो पनि भएन। हस्ताक्षर भो, समस्या यही छ। उनले राजनीतिक रूपमा स्ट्रिप नक्साको हस्ताक्षर नभएकाले सच्याउन सकिने बताए। राष्ट्रपति, प्रधानमन्त्री, परराष्ट्रमन्त्री, राजदूत तहले सन्धि सम्झौताको संशोधन गर्ने अधिकार रहेको उनको भनाइ छ। उनले झापा र कञ्चनपुरमा सबैभन्दा धेरै क्रस होल्डिङको समस्या रहेको बताए। २०४५ सालको नेपालभारत सम्झौता र २०२१ सालको नापीबाट करिब १६ सय हेक्टर नेपाली भूभाग भारततर्फ पुगेको अनुमान छ। २०४५ सालमा सन् १८१६ मा भएको सुगौली सन्धिपछिको सबैभन्दा पुरानो उपलब्ध नक्साका आधारमा सीमा कायम गर्ने सम्झौता भएको थियो। सन् १८४५ मा भएको सीमास्तम्भ सम्झौताका आधारमा २०४५ सालको सम्झौता भएको हो। दुवै देशको मन्त्रिपरिषद्बाटै यो सम्झौता अनुमोदन भएको सीमाविद् ओली बताउँछन्। २०२१२२ सालमा सुरु भएको जग्गा नापी कार्यक्रमअन्तर्गत सीमा क्षेत्रमा नापी हुँदाका बखत रहेको हकभोगका आधारमा जग्गाधनीलाई पुर्जा दिइएको छ। २०४५ को नेपालभारत सहमतिभन्दा पहिल्यै हकभोगका आधारमा २०२१ सालदेखि २०३० सालसम्म भएको नापीमा धेरैले लालपुर्जा पाइसकेका छन्। उनका अनुसार सुगौली सन्धिदेखि कित्ता नापी हुँदा नदीनालाले धार परिवर्तन गरेका कारण नेपालीले लालपुर्जा पाएको जग्गा भारत र भारतीयको जग्गा नेपालमा परेको हो। त्यो बेलाका कित्ता नापी पनि सही नहुँदा कतिपय ठाउँमा क्रस होल्डिङ अकुपेसन भएको उनको भनाइ छ। २०४५ को सम्झौताले पनि जहाँ जसको भोगचलन छ, उसैको नाम गरिने सम्झौता भएको उनले जानकारी दिए। प्रोटोकलबाट भारत भाग्यो सीमाविद् ओलीका अनुसार सन् १९८१ मा नेपालभारत प्राविधिक टोली (जेटीसी) गठन गरेर सन् २००७ सम्ममा १८२ स्ट्रिप नक्सा बनेका छन्। कालापानी र सुस्ताबाहेकको क्षेत्र ९८ प्रतिशत सीमाको काम सकिएको दुवै देशका प्राविधिकको दाबी रहँदै आएको छ। सीमांकनको काम गर्दा निम्न प्रक्रिया अपनाइने गरिएको बताउँदै सीमाविद् ओलीले भने, पुराना कागजपत्र खोजियो। थुप्रै नक्सा थिए, तिनीहरूको पहिचान गरियो। सीमास्तम्भ र सीमा कहाँ छ, त्यसको पहिचान भयो। धेरै भत्किएका, बिग्रिएका थिए, तिनीहरूलाई साविकको ठाउँमा राख्नु पर्यो। तब मात्रै नयाँ स्तम्भ बनाउने काम हुन्छ। स्ट्रिपमा नक्सा बने पनि प्रोटोकल (बडापत्र)मा बनाउने काममा भारत पछि हटेको तत्कालीन विभागका महानिर्देशक ओली बताउँछन्। सीमा प्रोटोकल बनाऊँ भन्दा भारतले मानेन। यसले गर्दा सीमास्तम्भको विवरण लिखित रूपमा राख्न सकिएको छैन, उनले भने, तर चीनतर्फको सीमा प्रोटोकल छ, त्यस कारण प्रत्येक स्तम्भको एक एक विवरण छ। प्रोटोकल नहुँदा स्तम्भ र नदी समातेर राख्नुपर्ने अवस्था रहेको उनको भनाइ छ। पछिल्लो समयमा जीपीएस कोर्डिनेटसहितको नक्सा बनाइएकाले केही सजिलो भएको उनी बनाउँछन्। प्रोटोकल नभएका कारण लिम्पियाधुरा, लिपुलेक, कालापानी र सुस्तामा समस्या भएको उनको भनाइ छ।"
"प्रदेश ५ को राजधानी दाङको देउखुरी, नाम लुम्बिनी प्रस्ताव","बुटवल : पाँच नम्बर प्रदेशको राजधानी दाङको भालुवाङ क्षेत्रमा बनाउने प्रस्ताव प्रदेशसभामा पेश भएको छ । राप्ती नदी किनारमा रहेको खुला चौर देउखुरी उपत्यकालाई राजधानी बनाउने र लुम्बिनी नाम राख्ने प्रस्ताव सरकारकातर्फबाट आन्तरिक मामिला तथा कानुन मन्त्री कुलप्रसाद केसीले पेश गरेका हुन् । यसअघि प्रदेश मन्त्रीपरिषद् बैठकले दाङको राप्ती, गडवा गाउँपालिका र अर्घाखाँचीको शीतगंगा नगरपालिकालाई जोडेर राजधानी बनाउने निर्णय गरेको छ । सभामुख पूर्णबहादुर घर्तीले कार्यव्यवस्था समितिले तय गरेको कार्यसूचि हटाएर आफै तयार गरेको कार्यसूचि अनुसार प्रस्ताव पेश गर्न अनुमति दिएका थिए । प्रस्ताव पेश भएलगत्तै कांग्रेसका केही सांसदहरुले उठेर असहमति जनाए । उनीहरुले यसअघि बनेको राजधानी र नामाकरण सुझाव विशेष समितिको प्रतिवेदन लत्याएर सरकारले प्रस्ताव पेश गरेको बताए । राजधानी र नामाकरण सम्बन्धी प्रस्ताव माथिको छलफल असोज १९ गतेबाट हुने गरी बैठक स्थगित गरिएको छ । राजधानी हालकै बुटवलमा राख्ने कि दाङ भन्ने विषयमा सत्तारुढ नेकपामा विवाद रहेको थियो । नेकपा अध्यक्ष एवं प्रधानमन्त्री केपी शर्मा ओली र अर्का अध्यक्ष पुष्पकमल दाहालबीच दाङको भालुवाङमा राजधानी राख्ने निर्णय भएपछि सरकारले प्रस्ताव अघि बढाएको हो । नेकपा संसदीय दलले शनिबार विहान ८ बजे बैठक बसेर राजधानी दाङ र नाम लुम्बिनी राख्ने प्रस्ताव पारित गर्नेछ । शीर्षतहमा निर्णय भइसकेकाले प्रदेश संसदीय दलले पनि प्रस्ताव पारित गर्न लागेको दलका सचिव भोजप्रसाद श्रेष्ठले बताए । राजधानी र नामाकरणका लागि दुईतिहाई मत चाहिन्छ । सो मत पुरा हुने देखिएको छ । विपक्षी दलले भने यस बारेमा केही बोलेको छैन। राजधानीका विषयमा सांसदहरु विभाजित थिए । शीर्ष तहमा निर्णय भएपछि भने सांसदहरु चुपचाप देखिएका छन् ।"
मञ्चमै हातपात गर्ने जसपाका नेताहरु निलम्बित,"राजविराज : आफ्नै पार्टीका नेतालाई गालीगलौज र हातपात गर्दै मञ्चबाट गलहत्याउने जनता समाजवादी पार्टी सप्तरीका केही नेताहरुलाई पार्टीले निलम्बन गरेको छ। जसपा जिल्ला कार्यसमितिको बैठकले भीमराज यादवलाई जिल्ला सदस्य एवम् राजविराज नगर कमिटी अध्यक्षबाट तथा लक्ष्मण यादवलाई जिल्ला सदस्यबाट ६ महिनाका लागि निलम्वन गर्ने निर्णय गरेको हो। तत्कालीन समाजवादी पार्टीका पदाधिकारी र राष्ट्रिय जनता पार्टी अध्यक्ष मण्डलको बसेको संयुक्त बैठकले अनुशासनहीन काम गरेको ठहर गर्दै निलम्बनको निर्णय गरेको जनाएको छ। बैठक पश्चात बिहीबार साँझ जनता समाजवादी पार्टी सप्तरीका अध्यक्षद्वय केदारप्रसाद यादव र हरेराम यादवद्वारा जारी प्रेस बिज्ञाप्तिमा उनीहरुलाई पदबाट ६ महिनाका लागि निलम्बन गरिएको जनाइएको छ। सो बैठकले केन्द्रीय सदस्यका हैसियतमा भीमराज यादव र अशोक यादव तथा मधेस प्रदेश समितिका सदस्यका हैसियतमा सत्यनारायण यादवलाई आवश्यक कारवाहीका लागि सोही समितिमा सिफारिस गरेको छ। गत असोज ३ गते राजविराजमा आयोजित विरोधसभा सञ्चालन गरिरहेका पार्टीका नेता चितरञ्जन यादवलाई हातपात, गालीगलौज गर्दै मञ्चबाट गलहत्याए पछि सभा स्थगन भएको थियो। कार्यक्रमको सुरुवातमै आसन ग्रहण नगराएको भन्दै होहल्ला गर्दै पुगेका केही नेताहरुले उद्घोषक यादवलाई मञ्चबाट जबरजस्ती तानेर निकाल्दै विरोध गरेपछि विरोध सभा नै स्थगन गर्नुपरेको थियो। सो सम्बन्धमा पार्टीले आचारसंहिता उल्लंघन गरी खराब आचरण देखाएको र पार्टीले स्पष्टीकरण माग्दा समेत अवज्ञा गरेकाले कारवाही गर्नु परेको विज्ञप्तिमा उल्लेख छ।"
वामदेवको मुद्दामा बहस सकिएन : फेरि बुधबारलाई पेशी तोकियो,"काठमाडौं : नेपाल कम्युनिस्ट पार्टी (नेकपा) नेता वामदेव गौतमको मुद्दाको शुक्रबार बहस नसकिएपछि फेरि बुधबारका लागि पेशी तोकिएको छ । शुक्रबार सर्वोच्चको संवैधानिक इजलासमा वामदेवको तर्फबाट पूर्व महान्यायाधीवक्ता एवम् वरिष्ठ अधिवक्ता प्राडायुवराज संग्रौला, वरिष्ठ अधिवक्ता रमनकुमार श्रेष्ठ, शेरबहादुर केसी, राघवलाल वैद्यलगायतले बहस गरे । शुक्रबारको इजलासको सुनुवाइ सकिएको छ । बहस बाँकी नै भएकाले अर्को सुनुवाइका लागि बुधबारलाई पेशी तोकिएको हो । बुधबार वामदेव र सरकारका कानुन व्यवसायीको बहस पैरवी सकिएपछि रिट निवेदकका कानुन व्यवसायीले जवाफी बहस गर्नेछन् । दुवै पक्षको बहस सकिएपछि मात्र मुद्दाको निर्णय हुनेछ । अधिवक्ता दिनेश त्रिपाठी र बद्रीराज भट्टले सर्वोच्च अदालतमा दायर गरेको दुई वटा रिट उपर असोज ७ गते न्यायाधीश आनन्दमोहन भट्टराईको इजलासले सांसदको हैसियतमा कुनै काम कारबाही नगर्न अन्तरिम आदेश दिएको थियो। वामदेवको मुद्दा प्रधानन्यायाधीश चोलेन्द्रसमशेर राणासहित न्यायाधीश दीपककुमार कार्की, हरिकृष्ण कार्की, विश्वम्भरप्रसाद श्रेष्ठ र ईश्वरप्रसाद खतिवडा रहेको संवैधानिक इजलासमा छ। गत बुधबार रिट निवेदकका तर्फबाट केही अधिवक्ताले बहस गरेका थिए। बुधबार बहस नसकिएपछि शुक्रबारका लागि सरेको पेशी फेरि बुधबारका लागि सारिएको हो । सर्वाेच्च अदालतमा संवैधानिक इजलासको बहस बुधबार र शुक्रबार हुन्छ । २०७४ सालको प्रतिनिधिसभा चुनावमा बर्दिया क्षेत्र नम्बर २ मा पराजित गौतम शीतल निवासको बाटो हुँदै माननीय बनेका हुन्। प्रतिनिधिसभाको चुनावमा गौतम नेपाली कांग्रेसका उम्मेदवार संजयकुमार गौतमसँग ७५३ मतले पराजित भएका थिए। संजयले ४४ हजार ८२९ मत ल्याउँदा गौतमले ४४ हजार ७६ मत मात्र ल्याएका थिए। अढाई वर्षअघिको पराजयलाई पन्छाउँदै गौतम बिहीबार शीतल निवासको बाटो हुँदै माननीय बनेका हुन्। राष्ट्रपति विद्यादेवी भण्डारीले संविधानको धारा ८६ को उपधारा (२) को खण्ड (ख) बमोजिम सरकारको सिफारिसमा गौतमलाई राष्ट्रियसभा सदस्यको रुपमा मनोनित गरेकी थिइन्। राष्ट्रपति भण्डारीले मनोनित गरे लगत्तै राष्ट्रियसभाका अध्यक्ष गणेशप्रसाद तिमिल्सिनाले सिंहदरबारमा गौतमलाई पद तथा गोपनीयताको शपथ गराएका थिए। सरकारले गौतमलाई राष्ट्रियसभामा सिफारिस गर्ने निर्णय गरेको जानकारी प्रधानमन्त्री केपी ओलीले भदौ १८ गतेको नेकपा सचिवालय बैठकमा गराएका थिए। वामदेवको मनोनयन विवाद अदालतमा पुगेपछि मन्त्रिमण्डल पुनर्गठनसमेत त्यसले प्रभावित गरेको छ। यो मुद्दाको टुंगो लागेपछि मात्रै मन्त्रिमण्डल फेरबदल गर्ने समझदारी दुवै अध्यक्षबीच भएको छ।"
नेकपा सचिवालय बैठक शनिबार दिउँसो,"काठमाडौं : सत्तारुढ नेपाल कम्युनिस्ट पार्टी (नेकपा)को सचिवालय बैठक शनिबार बस्ने भएको छ। अध्यक्षद्वय प्रधानमन्त्री केपी शर्मा ओली र पुष्पकमल दाहाल 'प्रचण्ड'बीच शुक्रबार बिहान भएको भेटमा सचिवालय बैठक बोलाउने सहमति भएको हो। प्रचण्डका प्रेस सल्लाहकार विष्णु सापकोटा (जुगल)का अनुसार सचिवालय बैठक दिउँसो ४ बजेका लागि बोलाइएको छ। बैठकमा मन्त्रिपरिषद् पुनर्गठन, संवैधानिक र राजनीतिक नियुक्ति, सांगठनिक एकताको बाँकी प्रक्रियालगायतका विषयमा छलफल हुने छ। मन्त्रिपरिषद् पुनर्गठन गर्न सत्तारूढ दल नेकपाका दुई अध्यक्ष लगातार छलफलमा बसेपनि मापदण्डको टुंगो लागेको छैन। उपाध्यक्ष वामदेव गौतमलाई सरकारमा सहभागी गराउनेनगराउनेमा देखिएको मतभेदले पनि सहमति जुट्न सकिरहेको छैन। सर्वोच्चले संवैधानिक इजलासमा बुधबार बहस नसकिएपछि शुक्रबार(आज)का लागि पेसी तोकेको थियो। गौतमविरुद्धको रिट उपर आज संवैधानिक इजलासमा सुनुवाई हुँदैछ। फैसलाले प्रवक्ता नारायणकाजी श्रेष्ठलाई पनि प्रभावित पार्ने छ। गौतम र श्रेष्ठलाई सरकारमा सहभागी गराउन प्रचण्ड चाहन्छन्। वरिष्ठ नेताद्वय माधवकुमार नेपाल र झलनाथ खनाल पनि दाहालकै पक्षमा उभिएका छन्। ओलीले भने सरकारको नेतृत्व आफूले गर्ने भएकाले सहयोगी हुने नेतालाई सरकारमा लान र राख्न पाउनुपर्ने बताएको स्रोतले जनाएको छ। सरकारले बिहीबार शंकरदास बैरागीलाई मुख्य सचिव, डा युवराज खतिवडालाई अमेरिका र लोकदर्शन रेग्मीलाई बेलायतका लागि राजदूत नियुक्त गर्न सिफारिस गरेको थियो । नियुक्तिलाई लिएर नेकपाका कतिपय नेताहरुले असन्तुष्टि जनाएका छन्। सबै विषयलाई सचिवालय बैठकमै छलफल गर्ने अध्यक्षदुवबीच सहमति बनेको नेकपा स्रोतले जनाएको छ।"
"नाम र राजधानीको रापमा प्रदेश ५ : बुटवलमा प्रदर्शन, कांग्रेसले संसद अवरुद्ध गर्ने","बुटवल : नेपाल कम्युनिस्ट पार्टी (नेकपा)का दुई अध्यक्ष (केपी ओली र पुष्पकमल दाहाल प्रचण्डले ग्रीन सिग्नल दिएपछि पाँच नम्बर प्रदेशको राजधानी दाङको भालुवाङ क्षेत्रमा बनाउने प्रस्ताव प्रदेशसभामा पेश भएको छ। प्रदेशसभा स्थापना भएको साढे दुई वर्षपछि सरकारले संसदमा प्रस्ताव पेश गरेको हो। प्रदेशसभामा सरकारका तर्फबाट आन्तरिक मामिला तथा कानुनमन्त्री कुलप्रसाद केसीले राप्ती नदी किनारमा रहेको खुला चौर देउखुरी उपत्यकालाई राजधानी र गौतमबुद्धको जन्मस्थल लुम्बिनी नाम राख्ने प्रस्ताव संसदमा पेश गरेका हुन्। यसअघि प्रदेश मन्त्रिपरिषद् बैठकले दाङको राप्ती, गडवा गाउँपालिका र अर्घाखाँचीको शीतगंगा नगरपालिकालाई जोडेर राजधानी बनाउने प्रस्ताव संसदमा पेश गर्ने निर्णय गरेको थियो। सभामुख पूर्णबहादुर घर्तीले कार्यव्यवस्था समितिले तय गरेको कार्यसूची हटाएर आफै तयार गरेको कार्यसूची अनुसार प्रस्ताव पेश गर्न अनुमति दिएका थिए। प्रदेश ५ को राजधानी बनाउने विषयमा सत्तारुढ दलभित्र तिब्र मतभेद रहेको थियो। संघीय सरकारमा मन्त्री फेरबदलको मौका र दुई अध्यक्षलाई राजी बनाएर मुख्यमन्त्री शंकर पोखरेलले राजधानीको प्रस्ताव पेश गरेका हुन्। नेकपाका अध्यक्ष एवं प्रधानमन्त्री केपी शर्मा ओली र अर्का अध्यक्ष पुष्पकमल दाहाल प्रचण्ड राजधानी निर्धारणको विषयमा सहमत रहेको बताइएको छ। केन्द्रमा नेताहरुको सहमति भएपछि स्थानीय नेता त्यसको विरोध गर्न सकेका छैनन्। नेकपाका महासचिव विष्णु पौडेलसहितका नेताको अडान बुटवलमै राजधानी बनाउने रहेको थियो। प्रमुख प्रतिपक्षी दल नेपाली कांग्रेसका नेता शेरबहादुर देउवा सरकारले तोकेकै स्थानमा राजधानी उपयुक्त रहेको भन्दै आएका छन्। संसदमा पेश भएको प्रस्ताव दुई तिहाई मतले पारित हुनुपर्नेछ। प्रदेशसभामा नेकपाका सभामुखसहित ६१, कांग्रेसका १९, समाजवादीका ६ र जनमोर्चाका एक सांसद रहेका छन्। ८७ सांसद रहेको संसदमा प्रस्ताव पारितका लागि ६६ सांसद चाहिन्छ। राजधानीको प्रस्ताव पारित गर्नका लागि नेकपासहित अन्य दलका ६ सांसदले मत दिएमात्रै हुनेछ। नेकपा संसदीय दलले शनिबार बिहान बैठक बसेर सरकारको प्रस्ताव पास गर्ने निर्णय गर्ने दलका सचिव भोजप्रसाद श्रेष्ठले बताए। केन्द्रमा सहमति भइसकेकाले प्रदेशले सोही बमोजिम निर्णय लिन्छ, उनले भने। प्रदेशसभामा मन्त्री केसीले प्रस्ताव पेश गरे लगत्तै कांग्रेसका केही सांसदले उठेर असहमति जनाए। उनीहरुले यसअघि बनेको राजधानी र नामाकरण सुझाव विशेष समितिको प्रतिवेदन लत्याएर सरकारले प्रस्ताव पेश गरेको बताए। सो समितिले सुझाव संकलनका नाममा आधा करोड सकेको थियो। त्यस्तै प्रदेशको अहिलेसम्मको पूर्वाधार निर्माणमा करोडौं रकम सकिएको छ। राजधानी र नामाकरण सम्बन्धी प्रस्ताव माथिको छलफल असोज १९ गतेबाट हुने गरी बैठक स्थगित गरिएको छ। कांग्रेसले संसद अवरोध गर्ने सरकारले राजधानी सम्बन्धी प्रस्ताव एकलौटी रुपमा पेश गरेको भन्दै संसद अवरोध गर्ने निर्णय गरेको छ। शुक्रबार बसेको संसदीय दलको बैठकले कार्यव्यवस्था समितिलाई समेत छलेर प्रस्ताव ल्याइएको भन्दै त्यसको विरोध गरेको हो। दलका नेता वीरेन्द्र कनौडियाको अध्यक्षतामा बसेको बैठकले राजधानी स्थानको विरोध नगरी प्रक्रियामा असहमति जनाएको हो। प्रस्ताव ल्याउने प्रक्रिया गलत भयो, कार्यव्यवस्था समितिलाई समेत छलियो, सांसद रमा अर्यालले भनिन्, राजधानी विषयमा एकलौटी भयो। बुटवलमा विरोध पाँच नम्बर प्रदेशको राजधानी दाङको भालुवाङ राख्ने प्रस्तावको विरोधमा रुपन्देहीमा प्रदर्शन भएको छ। नेपाली कांग्रेसका भातृ संगठनले बुटवल, सैनामैनामा टायर बालेर विरोध प्रदर्शन गरेका हुन्। कांग्रेस सभापति शेरबहादुर देउवा प्रधानमन्त्री भएका बेला बुटवललाई तोकिएको अस्थायी राजधानी सारिएको भन्दै कांग्रेसले विरोध गरेको छ। बुटवलको मिलनचोकमा टायर बालेर प्रदर्शन गरिएको छ। प्रदेशसभा भवन, मुख्यमन्त्री कार्यालय र निवास आसपासमा समेत विरोध भएको थियो। नेपाली कांग्रेस सैनामैनाले पूर्वपश्चिम राजमार्गमा टायर बालेर विरोध गरेको छ। राजधानीका लागि बुटवल नै उपर्युक्त भएको भन्दै कांग्रेसले सार्ने प्रस्तावको विरोध गरेको छ। बुटवलमा चार वटा सरकारी गाडी तोडफोड भएका छन्। अर्थ, उद्योग पर्यटन वन तथा वातावरण समितिका सभापति दधिराम न्यौपाने चढ्ने सहितका चार सरकारी गाडी तोडफोड भएका हुन्।"
वामदेवको मुद्दा संवैधानिक इजलासमा आज सुनुवाइ हुँदै,"काठमाडौं : नेकपा उपाध्यक्ष वामदेव गौतमलाई राष्ट्रियसभामा गरिएको मनोनयन र उपप्रधानमन्त्री बनाउने तयारीविरुद्ध परेको रिट उपर संवैधानिक इजलासमा आज सुनुवाई हुँदैछ। प्रधानन्यायाधीशसहितको संवैधानिक इजलासमा बुधबार बहस नसकिएपछि हेर्दाहेर्दैमा पेसी शुक्रबारका लागि सरेको हो। संवैधानिक इजलासमा प्रधानन्यायाधीश चोलेन्द्रसमशेर राणासहित न्यायाधीश दीपककुमार कार्की, हरिकृष्ण कार्की, विश्वम्भरप्रसाद श्रेष्ठ र ईश्वरप्रसाद खतिवडा तोकिएको छ। बुधबारको बहसका लागि रिट निवेदकका तर्फबाट एक दर्जनभन्दा बढी अधिवक्ताले वकालतनामा पेश गरेका थिए। अधिवक्ता दिनेश त्रिपाठी र बद्रीराज भट्टले सर्वोच्च अदालतमा दायर गरेको दुई वटा रिट उपर असोज ७ गते न्यायाधीश आनन्दमोहन भट्टराईको इजलासले सांसदको हैसियतमा कुनै काम कारबाही नगर्न अन्तरिम आदेश दिएको थियो। सर्वोच्चले राष्ट्रपति कार्यालय, सरकार र संसदका नाममा उक्त आदेश दिएको थियो। २०७४ सालको प्रतिनिधिसभा चुनावमा बर्दिया क्षेत्र नम्बर २ मा पराजित गौतम शीतल निवासको बाटो हुँदै गत बिहीबार माननीय बनेका हुन्। प्रतिनिधिसभाको चुनावमा गौतम नेपाली कांग्रेसका उम्मेदवार संजयकुमार गौतमसँग ७५३ मतले पराजित भएका थिए। संजयले ४४ हजार ८२९ मत ल्याउँदा गौतमले ४४ हजार ७६ मत मात्र ल्याएका थिए। अढाई वर्षअघिको पराजयलाई पन्छाउँदै गौतम बिहीबार शीतल निवासको बाटो हुँदै माननीय बनेका हुन्। राष्ट्रपति विद्यादेवी भण्डारीले बिहीबार संविधानको धारा ८६ को उपधारा (२) को खण्ड (ख) बमोजिम सरकारको सिफारिसमा गौतमलाई राष्ट्रियसभा सदस्यको रुपमा मनोनित गरेकी थिइन्। राष्ट्रपति भण्डारीले मनोनित गरे लगत्तै राष्ट्रियसभाका अध्यक्ष गणेशप्रसाद तिमिल्सिनाले सिंहदरबारमा गौतमलाई पद तथा गोपनीयताको शपथ गराएका थिए। सरकारले गौतमलाई राष्ट्रियसभामा सिफारिस गर्ने निर्णय गरेको जानकारी प्रधानमन्त्री केपी ओलीले भदौ १८ गतेको नेकपा सचिवालय बैठकमा गराएका थिए। वामदेवको मनोनयन विवाद अदालतमा पुगेपछि मन्त्रिमण्डल पुनर्गठनसमेत त्यसले प्रभावित गरेको छ। यो मुद्दाको टुंगो लागेपछि मात्रै मन्त्रिमण्डल फेरबदल गर्ने समझदारी दुवै अध्यक्षबीच भएको छ।"
गान्धी जयन्तीमा भारतले दियो ४१ एम्बुलेन्स र ६ बस,"काठमाडौं : महात्मा गान्धीको १५१ औं जन्म जयन्तीको अवसरमा भारत सरकारले ३० जिल्लाका सरकारी निकाय र गैरसरकारी एवम् गैरनाफामूलक संघ संस्थाहरुलाई ४१ एम्बुलेन्स र ६ वटा बस प्रदान गरेको छ । स्वास्थ्य तथा शिक्षाको क्षेत्रमा काम गरिरहेका विभिन्न सरकारी, गैरसरकारी एवम् गैरनाफामूलक संघ संस्थालाई ४१ एम्बुलेन्स र ६ वटा बस उपहारस्वरुप प्रदान गरेको भारतीय दूतावासले जनाएको छ । सन् १९९४ देखि हालसम्म भारतीय राजदूतावासले झण्डै ८२३ वटा एम्बुलेन्स उपलब्ध गराइसकेको छ । दूतावासले लामो समयदेखि नेपालका सरकारी तथा गैरनाफामूलक संस्थाहरुलाई हरेक वर्ष एम्बुलेन्स तथा विद्यालयका लागि बस उपहार स्वरुप प्रदान गर्दै आएको छ । दूतावासका अनुसार एम्बुलेन्सहरु नेपाल सरकारको मापदण्ड अनुसार निर्माण गरिएका हुन् । एड्भान्स अन्तर्गतका एम्बुलेन्समा ट्राभलिङ्ग भन्टिलेटर, इसिजि तथा अक्सिजन मोनिटर, अटोमेटेड एक्सटर्नल डिफिब्रिलेटर, नेबुलाइजर सेट, रक्तचाप जाँच उपकरण, स्टेथोस्कोप, एम्बु ब्याग, ट्युब तथा काथेटर, व्हीलचेयर, स्ट्रेचर, रेडियो सञ्चार यन्त्र तथा फोर जी मोबाइल डिभाइस आदि हुनेछन् । शुक्रबार वितरण गरिएका ६ बस गरी हालसम्म दूतावासले नेपालभर १६० वटा विद्यालय बस उपहार स्वरुप प्रदान गरेको जनाएको छ। नेपालले स्वास्थ्यको क्षेत्रमा विशेषगरी आकस्मिक चिकित्सा सेवाको क्षेत्रमा गरेको प्रयासमा भारत सरकारले जारि राखेको निरन्तर सहयोग अनुरुप उक्त एम्बुलेन्स तथा बसहरु प्रदान गरिएको दूतावासले जनाएको छ ।"
सिद्धान्त र विचारको भागबन्डा हुन सक्दैन,"उपप्रधान तथा रक्षामन्त्री ईश्वर पोखरेल भन्छन् नेता व्यक्ति मात्र होइन,संस्था हो, आन्दोलन हो। जनताले अडिट गरिरहेका हुन्छन्। त्यसमा हामी खरो रूपमा उत्रनुपर्छ। कोरोना नियन्त्रणमा सरकार खरो रूपमा उत्रिएको उनको दाबी छ। कोरोना नियन्त्रणमा सरकारी भूमिका, सरकारका कामकारबाही, नेकपाको विवाद, मन्त्रिपरिषद् पुनर्गठन लगायतका विषयमा अखण्ड भण्डारी र रामकृष्ण अधिकारीले उपप्रधानमन्त्री पोखरेलसँग गरेको कुराकानीको सम्पादित अंश : देशको रक्षामन्त्री हुनुहुन्छ, समय परिस्थिति यस्तो आइदियो, यहाँकै काँधमा जनताको स्वास्थ्य रक्षा गनुपर्ने जिम्मेवारी पनि आइलाग्यो, कसरी व्यवस्थापन गरिरहनुभएको छ ? यो सरकारका तर्फबाट गर्नुपर्ने महत्त्वपूर्ण काममध्येकै एउटा जिम्मेवारी थियो। कोभिड १९ को संक्रमण विश्वव्यापी त्रास थियो। होसियारीपूर्वक जुध्नुपर्ने अवस्था आइलाग्यो। सरकारका तर्फबाट संगठित रूपमा कसरी रोकथाम र नियन्त्रण गर्ने भन्ने आवश्यकता थियो। प्रधानमन्त्री दोस्रोपटक मिर्गौला प्रत्यारोपणमा जानुअघि मेरो नेतृत्वमा उच्चस्तरीय समन्वय समिति निर्माण भयो। त्यसमा नौजना सरोकारवाला मन्त्रीहरू र अरू सम्बद्ध अधिकारीहरू सहभागी थिए। उच्चस्तरीय समितिका २८ बैठक बसेर विभिन्न निर्णय गरियो। तर पछिल्लो समयमा कोभिड १९ क्राइसिस म्यानेसमेन्ट सेन्टर (सीसीएमसी) गठन भयो। समन्वयले मात्र हुँदैन, अब व्यवहारमै कार्यान्वयनमै जानुपर्छ भनेर मन्त्रिपरिषद्बाट सीसीएमसी बनेको हो। उच्चस्तरीय समिति र सीसीएमसी दुवैको संयोजन मैले आफैंले गर्ने अवसर पाएँ। हामीले काम सुरुआत गर्दा कमजोर अवस्थाबाट गरेका हौं। चीनबाट युवा विद्यार्थी ल्याउनुपर्यो, हाहाकार थियो। स्वास्थ्यकर्मी, चिकित्सकहरू लिन नजाने। जहाज पठाउन कति कठिन पर्यो। आइसकेपछि उहाँहरूलाई क्वारेन्टाइनमा पठाउन कुनै ट्राभल एजेन्सीका गाडी तत्पर भएनन्। कत्रो अवरोधको अवस्था निम्तियो, त्यो एरियामा। आएकामध्ये एकजनामा पोजेटिभ देखिएपछि परीक्षण गर्ने ठाउँ नभएर हङकङ पठाइयो। हाम्रो हालत त्यो थियो। त्यो विन्दुबाट हामीले काम थालेका हौं। आज म तुलना गरेर हेर्ने गर्छु निजी र सरकारी गरेर ५५ भन्दा बढी ल्याब छन् पीसीआर टेस्ट गर्न। झन्डै १२ लाख हाराहारीमा परीक्षण गरिएको छ। ५० हजारभन्दा बढी डिस्चार्ज भएका छन्। तेस्रो मुलुकबाट ८५ हजार मानिस आइसकेका छन्। अझै ५० हजारजतिले दूतावासमा आवेदन दिएका छन्। चैत ८ गते निर्णय गरेर ११ गतेदेखि लकडाउन गर्दा त्यो अवधिमा भारतबाट मात्र आतंकित भएर आउनेको संख्या १० लाखभन्दा बढी थियो। तिनलाई कहाँ राख्ने ? हाम्रो भौतिक पूर्वाधार केही थिएन। विभिन्न नाकाबाट छिरेका छन्। मान्छेहरू भन्छन् खोइ तयारी गरेको ? यति आउँछन् भनेर कहाँ क्वारेन्टाइन बनाउने ? आइसोलेसन कहाँ बनाउने ? हाम्रो अवस्था त्यो थियो। अहिले हामीले त्यसलाई व्यवस्थापन गरेका छौं। यहाँले कमान्ड सम्हाल्दै गर्दा अहिलेको अवस्था आउँछ, यो संख्यामा संक्रमितहरू देखा पर्छन् भन्ने पूर्वानुमान गर्नुभएको थियो ? विश्वव्यापी, क्षेत्रीय र राष्ट्रिय तहका विभिन्न पक्षको विश्लेषण गर्दा विज्ञहरूले अझ भयावह अवस्थाको आकलन गरेका थिए। त्यसअनुसार अझै छैन। अझ बढ्न सक्छ भन्ने लागिरहेको थियो। पीसीआर परीक्षणको पोजेटिभ दर करिब १५ प्रतिशतमा पुगेको छ नि ? काठमाडौं उपत्यकाभित्र परीक्षण गर्दा अलिक देखिएको हो। तर देशव्यापी त्यो अवस्था होइन। अबको रणनीति के छ ? यो रोगसँग हामीले लड्ने कसरी ? दुइटा कुरा छन्। सामाजिक सचेतनाका विषयमा जनतालाई थप जागृत गराउनुपर्छ। सामाजिक संघसंस्था र राजनीतिक संगठन परिचालन गर्नुपर्छ। यो हाम्रो साझा दुस्मन हो भनेर बुझ्नुपर्छ। यो रोग मात्र नभएर मानव सभ्यता र संस्कृतिविरुद्ध शत्रुसँगको लडाइँजस्तै हुन पुग्यो। त्यसका लागि सामाजिक सचेतना चाहिन्छ। अर्को, तोकिएकै अस्पताल दुई सयको हाराहारी पुगेका छन्। ती सबै ठाउँमा परीक्षण हुन्छ। कतिपय ठाउँमा भनेअनुसार छैन होला। तर पनि हामीले संरचना प्रारम्भ गरेका छौं। त्यसलाई थप व्यवस्थित गर्न जरुरी छ। सुरुमा हामीले भावनात्मक ढंगले पनि काम गर्यौं। लकडाउन हुन पाएको छैन, राहत भनेर लोकप्रियताका लागि गर्यौं। राहत दिनुपर्ने को हुन् ? ध्यान पुगेन होला। काठमाडौंमा क्वारेन्टाइन र आइसोलेसन वार्डहरू बनाउनुपर्ने थियो। त्यो समयमा विचार पुर्याउन सकिएन। तर पछिल्लो सयममा विभिन्न अस्पताल, होटलहरूसँग पनि कुरा गर्यौं। तेस्रो मुलुकबाट आउनेलाई कसरी राख्ने ? विस्तारै हामी यससँग जुध्दै गर्दा धेरै कुरा सिक्दै आयौं। यसमा समन्वयगत समस्या पनि आएका थिए, कसरी त्यस्तो भयो ? हो, समन्वयका मामिलामा समस्या भयो। हरेक मन्त्रालयले आफूले गर्ने काम र परिभाषित जिम्मेवारी छ। तलका निकायले ठीक ढंगले समन्वयात्मक जिम्मेवारी बहन नगर्दा आलोचना हुने खालका काम भए। चार्टर विमानको विषय पनि आए त्यही क्रममा। त्यो हाम्रो अनुगमनको त्रुटि थियो। यो रोगसँग जुध्दा हाम्रा कमजोरी देखा परेका छन्। तर म के भन्छु भने त्यसलाई सापेक्षतामा हेर्नुपर्छ। जति गरेका छौं, राम्रो गरेका छौं। ओम्नीको औषधि खरिद प्रकरणदेखि सेनाले ल्याएका औषधिसम्ममा यहाँलाई विवादित बनाउने काम भयो नि ? हामीसँग सामग्री केही थिएन। राज्यका तर्फबाट स्वास्थ्य सामग्री ल्याउने निकाय स्वास्थ्य सेवा विभाग हो। निजी क्षेत्रले पनि ल्याएको थिएन। २०७६ चैत ९ गते सामग्री जति सकिन्छ ल्याऊ भनेर मन्त्रिपरिषद्ले संक्रमण रोग निवारण ऐन २०२० बमोजिम विशेष व्यवस्थाअनुसार ल्याउन स्वास्थ्य मन्त्रालयलाई निर्देशन गर्यो। स्वास्थ्य मन्त्रालय टेन्डर प्रक्रियामा गयो। तीनवटा आवदेनमध्ये ओम्नीलाई छान्यो। तर, तीनपटक गरेर ल्याउने भनिएको सामग्रीमध्ये पहिलो खेपमा ल्याउनुपर्नेमा अझै नआएको पाइयो। त्यही आधारमा सरकारले उससँगको सम्झौता खारेज गर्यो। धरौटी जफतसमेत गर्यो। त्यहीबीच हाहाकार देखिएपछि चैत १६ गते मन्त्रिपरिषद्ले जीटूजीमार्फत ल्याउने निर्णय गर्यो। त्यसरी ल्याउँदा सेनाले ल्याउने निर्णय गरियो। सेनाले ल्याएकामा पनि कुन अगाडि, कुन पछाडि भन्नेमा स्कान्डलको विषय बनाउन खोजियो। आरोप लगाउनेलाई के भन्न सकिन्छ र ? नेपाली सेनाले ल्याउने कबुल गरेको सामान ल्यायो। यस्ता विषयमा ममाथि लगाइएका आरोप नियतवश र नियोजित हुन्। जजसले अनेक आरोप लगाए, म ठाडो चुनौती दिन चाहन्छु। योजनाबद्ध ढंगले निश्चित नियोजित स्वार्थ भएकाहरूले यी काम गरेका छन्। त्यो बुझेका छौं। समयक्रममा ती सार्वजनिक पनि हुनेछन्। यस्तैयस्तै विषय जोडिँदै आउँदा नेपाली सेनासँग यहाँको सम्बन्ध बिग्रेको भन्ने आएको छ, वास्तविकता के होला ? त्यसमा कुनै सत्यता छैन। म रक्षामन्त्री भएपछि संसद्मा होस् या सार्वजनिक सञ्चारमाध्यममा किन नहोस्, या पब्लिक कार्यक्रममा नेपाली सेनाको ऐतिहासिक सन्दर्भसहित यसको भूमिका र योगदानबारे बताएको छु। सेनाका पुराना थाती रहेका काम सम्पन्न गरेको छु। द्वन्द्वकालका पीडितमध्ये सेनामाथि भेदभाव थियो, हटाएको छु। शान्ति स्थापनार्थ विदेशमा खटाइने क्रममा सोर्सफोर्स चल्थ्यो। अब यसमा हारालुछ गर्नुपर्दैन। मेरो कुन समयमा पालो आउँछ भन्ने कुरा कानुनले नै परिभाषित गरिदिएको छ। सीआईएसएनको सदस्य बनाउने विषयमा महत्त्वपूर्ण भूमिका खेलियो। संसारका १४० देशका सेनाको ओलम्पिक चीनको हुहानमा भएकामा नेपाली सेनाले पहिलोपटक सहभागिता जनायो। राष्ट्रिय प्रतिरक्षा विश्वविद्यालय अगाडि बढायौं। सेनासँग मेरो सम्बन्धमा यस्तोउस्तो भन्ने नै छैन। तर, एउटा सन्दर्भको अनावश्यक टीकाटिप्पणी भयो। मन्त्रालयको वार्षिक समीक्षा बैठक समापनका क्रममा मैले भनें, गत वर्ष पनि सबै साथीहरूले यही भन्नुभएको थियो, अहिले पनि त्यही कुरा आए। नयाँ छैन, के हो यो ? लकिरका फकिरको उदाहरण दिँदै मैले भनेको थिएँ। जोगीले भिक्षा माग्न जाँदा बिहान त्यही बाटो जान्छ, बेलुका पनि त्यही बाटो आउँछ, भोलिपल्ट पनि त्यही बाटो हिँड्छ भने कसैले भिक्षा दिँदैन। नयाँ ट्र्याकमा हिँड्नुपर्यो भनें। बैठक बसेको दिन सामान्य समाचार थियो सञ्चारमाध्यममा। दुई दिनपछि भयंकर हाइलाइट गरेर आयो मैले बोलेकोमा प्रधानसेनापतिले खण्डन गरेको भनेर। जबकि प्रधानसेनापतिले बोलेपछि मैले बोलेको थिएँ। त्यस्तो केही थिएन। नियतमै विष पिएकाहरूले अभिव्यक्त गरेका कुरा हुन् यी। फास्ट ट्र्याकको परामर्शदाता नियुक्तिको विषयसँग पनि जोडेर हेरे त मानिसले ? परमर्शदाता नियुक्ति गर्ने प्रक्रिया त्यसको कार्यविधि हेरे पुगिहाल्छ। मन्त्रालयबाट मन्त्री, सचिव कसैको पनि त्यहाँ संलग्नता छैन। केही सरोकारको विषय नै होइन। त्यो नितान्त नेपाली सेनाले गर्ने हो। त्यसमा हाम्रो कुनै सहभागिता र जानकारीको कुरै हुँदैन। त्यसकारण यो सबै नियतमै खोट भएकाले लगाएका फतुर आरोप हुन्। फास्ट ट्र्याक अब निश्चित समयमा नसकिने भन्ने आइरहेको छ, के समयावधिमै बन्ने सम्भावना नदेखिएको हो ? अहिलेसम्म माटो कटिङको काम धेरै भइसकेको छ। टनेल झन्डैझन्डै साढे ६ किलोमिटरजतिको छ। तीन ठाउँमा टनेल हुन्छ। अर्को ब्रिज भनेको साढे १० किलोमिटरजति हुन्छ। त्यो विडिङको कोर्स चलेको छ। कतिपय कुरा हाम्रो विद्यमान कानुनले पनि अल्झन पार्ने काम गरेको छ। समय लिन्छ। त्यसलाई उल्लंघन गर्ने कुरा भएन। अब दसैंपछि सबै विडिङको काम भएर काम सुरु हुन्छ। अब समस्यै छैनन्, त्यसो भए फास्ट ट्र्याकको काममा ? एउटा समस्या फास्ट ट्र्याकको जिरो प्वाइन्ट खोकनामा छ। निश्चित मान्छेले समस्या पारिरहेका छन्। विभिन्न राजनीतिक पार्टी, त्यसमा कम्युनिस्ट पार्टीकै भन्नेहरूबाट पनि समस्या खडा गरिएको छ। त्यसबारे पटकपटक आर्मी हेडक्वार्टरमा छलफल भएको पनि छ। केही समस्या छन्। मुआब्जा एक सरो भइसकेको छ। हो, पुरातात्विक महत्त्वका सांस्कृतिक सम्पदाहरूको रक्षा गर्नुपर्छ। तर, विकास निर्माण हुँदा कतिपय चिज जान्छन्। जनतालाई कानुनसम्मत र न्यायसम्मत हिसाबले पाउनुपर्ने कुरा दिलाउनुपर्छ। फास्ट ट्र्याक नेपालका लागि लाइफलाइन हो। यसविरुद्ध विगतदेखि नै कस्ताकस्ता खेल मञ्चन भए। अहिले पनि त्यसलाई भाँड्न यति कोसिस भइरहेको छ। उसो भए प्रधानसेनापतिसँग यहाँको सम्बन्ध कस्तो छ ? प्रधानसेनापति एउटा योग्यता राख्न सक्ने, निश्पक्ष, बोल्ड डिसिजन राख्न सक्ने, आफ्नो संस्थामा देखा परेका समस्या समाधान गर्दै त्यसलाई गतिशील बनाउँदै हिँड्न सक्ने हुनुहुन्छ। उहाँले प्रभावकारी भूमिका खेल्नुभएको छ। तर, नेपाल राज्यलाई केके गरेर कमजोर बनाउन सकिन्छ भन्ने एउटा ठूलो प्लटिङ चलिरहेको छ। नेपाली सेना तुलनात्मक रूपमा यस्ता विवादबाट बच्दै आएको छ। त्यसलाई पनि विवादित र कमजोर बनाउने खालका कुरा भइरहेका छन् भन्ने मलाई लाग्छ। तपाईं सरकारको उपप्रधानमन्त्री हुनुहुन्छ, पार्टीको उपल्लो तहमा पनि हुनुहुन्छ। भारतसँगको सीमा समस्या कसरी सल्टिन्छ अब ? भारतसँगको होस् या अन्यत्र जहाँसुकैको होस्, सीमा समस्या हल गर्ने भनेको संवादबाटै हो। संवाद गर्न जाँदा ऐतिहासिक तथ्य, अभिलेख र प्रमाणका आधारमा कुरा गर्ने हो। भारतसँग कुरा गर्दा पनि आग्रहका आधारमा वा कुनै धारणा राखेर गर्नुपरेन। ऐतिहासिक तथ्य प्रमाण के छन् ? सन्धिसम्झौता के छन् ? अभिलेखहरूले के भन्छन्, त्यही आधारमा कुरा गर्नुपर्छ। वार्ता, वार्ता र फेरि पनि वार्ता। अर्को कुनै उपाय हुन सक्दैन। भारतसँग सीमा विवाद देखा परिरहँदा अर्को छिमेकी मुलुक चीनसँगको सीमा विवाद भनेर सञ्चारमाध्यममा आउँछ, तुरुन्तै सरकारले विज्ञप्ति निकालेर खण्डन गरिहाल्छ। चीनतिर चाहिँ हतारमा खण्डन गरिहाल्नुको कारण के हो ? हतार गरेको होइन। हामी कसैप्रति आग्रहपूर्वाग्रह राख्दैनौं। हामी एक इन्च जमिन पनि कुनै हाम्रा छिमेकीबाट अतिक्रमण भयो भने स्वीकार गर्दैनौं। छिमेकीहरू कसैलाई नजिक र कसैलाई टाढा पार्नु छैन। सबै बदल्न सकिन्छ, छिमेकी बदल्न सकिँदैन। यो हामीले बुझेका छौं। उनीहरूसँग शिर ठाडो पारेर कुरा गर्नुपर्छ। २०७३ सालमा कसको नेतृत्वमा सरकार थियो ? २०७३ मा संयुक्त स्टेटमेन्ट आएको थियो। अब चीनसँग केही समस्या छन् भने तथ्य, प्रमाण र अभिलेखका आधारमा छलफल गरे भइहाल्छ। चीनले हामी उहीं सीमामै गएर कुरा गर्न तयार छौं भनेर पोजिसन सार्वजनिक गरेको छ। त्यसमा नेपाल सरकारको कर्तव्य हो चुप लागेर बस्नुभएन। अहिलेसम्मका तथ्य र प्रमाणका आधारमा बोलेको हो। तपाईंहरूको पार्टीभित्र लामो समय विवाद देखियो, अहिले यो कति तंग्रियो ? अग्रगति र प्रगति जुन उचाइमा हुन्छन्, चुनौती पनि त्यहीअनुसार नै आउँछन्। यसैको हाराहारीमै हुन्छ। अग्रगति र प्रगति ठूलो होस्, अनि चुनौती नआऊन् भन्ने हुँदो रहेनछ। त्यसैको हाराहारीमा आइरहन्छन्। हामीले दुइटा पार्टी मिलेर एउटा पार्टी बनायौं। पार्टीले यति ठूलो हैसियत स्थापित गरायो। यो उचाइमा पुगेको पार्टीले आफूलाई थप व्यवस्थित बनाउनुपर्ने जरुरत छ। विचार, संगठन, नेतृत्वका मामलालाई थप व्यवस्थित गर्नुपर्छ। राज्य सञ्चालनको नेतृत्वदायी ठाउँमा पुगेको पार्टीले अब आफ्ना विधि र अभ्यासलाई थप व्यवस्थित गर्नुपर्छ। अहिले देखा परेका समस्यालाई एउटा उचाइबाट सम्बोधन गर्न आवश्यक छ। साथै, आउने दिनमा हामीले हाम्रो विचारलाई थप व्यवस्थित ढंगले आफूलाई स्थापित गर्न सकेन भने यो पार्टी थप संकटमा पर्छ। व्यवस्थित कसरी बनाउने ? अहिलेको अवस्थामा राजनीतिक अधिकार प्राप्तिको लडाइँपछि समृद्धि प्राप्तिको राजनीतिक कार्यदिशा बोकेर हिँडेको पार्टीले आफूलाई त्यहीअनुसारको सक्षम र क्षमतावान् नेतृत्वको टिम निर्माण गरेन भने यो पार्टी संकटमा पर्छ। त्यसकारणले म यो पार्टीका सबै नेताकार्यकर्तालाई बुझ्ने गरी भन्न चाहन्छु आउने दिनका लागि हामीले महत्त्वपूर्ण अवसर पाएका छौं। तर चुनौती पनि छ। त्यसको योग्यतापूर्वक सामना गरेनौं भने हामीलाई संकटबाट कसैले पनि बचाउन सक्दैन। विचार के ? यो पनि राम्रो लिने, त्यसको पनि राम्रो लिने, त्यो भनेको के ? आजको विचार भनेको माक्र्सवादलाई नेपालको विशिष्टतामा सिर्जनात्मक ढंगले लागू गर्दा विकसित भएको विचार के हो ? त्यो भन्नुपर्यो नेताहरूले। दुइटा पार्टी मिल्यौं। दुइटा पार्टीका राम्रो कुरा राख्ने। चित्त दुखाउनुभएन भनेर मात्र हुँदैन। गर्ने के त ? सिद्धान्त र विचारको भागबन्डा हुन सक्दैन। नेपालको कम्युनिस्ट आन्दोलनमा हिजोदेखि गरेका अभ्यासका आधारमा हाम्रो विचार के हो भन्न सक्नुपर्छ कि पर्दैन ? अन्तर्राष्ट्रिय कम्युनिस्ट आन्दोलनले दिएका निष्कर्षका आधारमा हाम्रो विचार के हुनुपर्छ भनेर भन्नुपर्छ कि पर्दैन ? दर्शन र सिद्धान्तले हाम्रो विचार के हो भनेर जुन निचोड निकालेको छ, त्यो बोल्न सक्नुपर्छ कि पर्दैन ? अनि यताको पनि ठिक्क, उताको पनि ठिक्क र अलिअलि उताको अलिअलि यताको भन्ने हिसाबले यसले विचारलाई घुर्मैलो बनाएर कम्युनिस्ट पार्टी चल्दैन। संगठनका कुरामा पनि प्रस्ट हुन्छ कि मापदण्डका आधारमा हुन्छ कि शक्तिका आधारमा हुन्छ। दुइटा संगठन मिल्नु भनेको के ? त्यो लहैमा मिलौं भनेर मात्र हुँदैन। केही आधार चाहिन्छ। हिजोको रटेका, पढेका, बुझेका, बुझाउँदै आएका कुरा अहिले पनि भनेर चल्छ ? चल्दैन। त्यसकारण नेकपा आज जुन उज्ज्वल सम्भावना बोकेर आएको छ, त्यही उचाइमा चुनौती पनि छन्। यी चुनौतीलाई यो पार्टीका हरेक नेताकार्यकर्ताले राम्रोसँग देख्न सक्नुपर्छ। त्यसअनुसारको गम्भीरता हुनुपर्छ। त्यसअनुसारको सक्रियता, पहलकदमी पनि हुनुपर्छ। नत्र भने हाम्रो पार्टी ठूलो छ भन्यो, दंग पर्यो, के यतिले हुन्छ ? त्यसो हो भने अबको विचार के त ? अबको हाम्रो विचारको चुरो कुरा भनेको संविधानको सर्वोच्चता हो। कम्युनिस्ट पार्टीको सरकार छ भन्नेबित्तिकै सबै कुरामा उसैको हालीमुहाली भन्ने हुँदैन। कम्युनिस्ट पार्टीले शासन चलाउँदा पनि नियन्त्रण र सन्तुलन हुनुपर्छ। प्रगतिशील परिवर्तनका कुरा देखिनुपर्छ। यी कुरा अबका हाम्रा मुख्य कुरा हुन्। हाम्रो पार्टीको लोकतन्त्रीकरणको कुरा के हो आजको अवस्थामा ? हाम्रो समाजको लोकतन्त्रीकरण के हो ? हाम्रो आन्दोलनको लोकतन्त्रीकरण के हो ? हाम्रो अवस्थामा शासन सञ्चालनमा पुगेको कम्युनिस्ट पार्टी निर्माणका आधारभूत कुरा के हुन्? यी कुरा हुनुपर्छ। अबको हाम्रो विचार भनेको यी कुराको सम्बोधन हो। जनताको जनवादभित्र तपाईंले भनेका विषय छैनन् र ? कतिपय साथीहरू समृद्ध समाजवाद, कतिपय प्रिय समाजवाद छुट्ला भनेर बडा आतंकित हुनुहुन्छ। हाम्रो हालत कुन अवस्थामा छ ? हामी हरेक वर्ष मल ल्याएर किसानको आवश्यकता पूरा गर्न सक्ने अवस्थामा छैनौं। किन्न पाउँदैनौं। ठूला कुरा गरेर मात्र हुँदैन। आजको हाम्रो स्थिति के हो ? त्यहाँबाट अगाडि बढ्नुपर्छ। जाने समाजवादतर्फ नै हो। तर आज जहाँ छौं, त्यहाँ खुट्टा टेकेर हिँड्नुपर्छ। त्यसरी नै उज्ज्यालोतर्फ जाने प्रयत्न हामीले गर्नुपर्छ। यहाँको आशय जनताको बहुदलीय जनवाद (जबज) नै हुनुपर्छ भन्ने हो अबको विचार ? महाधिवेशन सर्वोच्च निकाय हो। त्यसैले विचारको फैसला, त्यसको सार र स्वरूप, त्यसको नामको सूत्रीकरण, त्यसको सार र स्वरूपको फैसला गर्छ। विधिको फैसला गर्छ। नेतृत्वको फैसला गर्छ। अबको अवस्थामा हाम्रो संगठनात्मक संरचना कस्तो हुन्छ भनेर त्यसले फैसला गर्छ । मन्त्रिपरिषद् पुनर्गठनको निर्णय भएको छ। नेकपाका अध्यक्षहरू दैनिक बस्नुहुन्छ, परिणाम निस्कँदैन। के भइरहेको छ ? स्थायी कमिटी या सचिवालयमा भएको छलफल भनेको मन्त्रिमण्डल पुनर्गठन गर्ने भन्ने हो। यसमा मूलतः प्रधानमन्त्रीले सचिवालयका अरूका सुझाव लिने, दुई अध्यक्ष परामर्श गर्ने र अन्तिममा प्रधानमन्त्रीले निर्णय लिने भन्ने हो। सरकारको जसअपजस प्रधानमन्त्रीले नै लिनुपर्ने हुन्छ। बैठकले सुझाव दिएको त्यही हो। सायद दुई अध्यक्ष छलफल गर्दै हुनुहुन्छ होला। अब चाँडै टुंगिन्छ होला, आशा गरौं। उपाध्यक्ष वामदेव गौतमका विषयमा अदालतमा पुगेको मुद्दाले पनि मन्त्रिमण्डल पुनर्गठनमा अर्घेल्याइँ निम्त्याएको मान्न सकिन्छ कि सकिँदैन ? अदालतमा पुगेको विषय अदालतको स्वतन्त्रताको विषय भयो। नयाँ विषय आयो। अदालत पुगेपछि अब त्यसको एउटा निधो होला। केही फरक पर्दैन। तर मन्त्रिमण्डल पुनर्गठन प्रधानमन्त्रीले गर्ने विषय हो। एउटा व्यक्तिका लागि मात्र किन नेकपाले गोलचक्कर लगाइरहेछ ? कहिले उपचुनाव, कहिले संविधान संशोधन, कहिले संविधानको थप व्याख्या आदि ? कुनै इस्यु आएपछि छलफल पार्टीमा हुन्छ, तर कुनै एउटा व्यक्तिलाई नै धुरी बनाएर त्यसैभित्र अलमलिरहनुपर्छ भन्ने छैन। त्यसभित्र नीति, विधि, कानुन, संविधान गाँसिएका हुन्छन्। त्यसकारण छलफल हुने नै भयो। रामवीर प्रकरण होस् या संविधान संशोधनका लागि पार्टीभित्रै कार्यदल बनाउने निर्णय किन नहोस्, वामदेवले सरकारमा जान चाहेको प्रसंगमा समेत यहाँ संविधानविद्हरूको मत बुझ्नुपर्छ भन्ने प्रधानमन्त्रीका मतमा साथ दिनुभयो। शृंखलामै वामदेवप्रति यहाँ सकारात्मक देखिनुभएन भन्ने आरोप पनि छ, के भन्नुहुन्छ ? रामवीर प्रकरणबारे सामाजिक सञ्जालमा मैले लेखेको कुरा यही छ। त्यहाँ लेखेको कुराले तरंगित गर्यो मान्छेहरूलाई कहाँकहाँ। तर मैले त्यहाँ अन्यथा केही लेखेकै छैन। म नीति, विधिका पक्षमा उभिनुपर्छ भन्ने पक्षमा छु। नेता व्यक्ति मात्र होइन, त्यो संस्था हो, आन्दोलन हो। जनताले अडिट गरिरहेका हुन्छन्। त्यसमा हामी खरो रूपमा उत्रनुपर्छ। संविधान संशोधन कार्यदलमा मैले भन्नुभन्दा कार्यदलमा रहेका सदस्य साथीहरू सुवास नेम्बाड र खिमलाल देवकोटाले त्यसबारे बाहिर बोल्नुभएकै छ। जहाँसम्म पछिल्लो समयमा संविधानविद्हरूको कुरा छ, यसमा वामदेव कमरेडले नै संवैधानिक प्रश्नमा जानुपर्ने हुन्छ भनेर बैठकमा राख्नुभएको थियो। वामदेवसँग यहाँको व्यक्तिगत सम्बन्ध कस्तो छ ? एकदम हार्दिकताको सम्बन्ध छ। उहाँ उमेरले मभन्दा जेठो। आन्दोलनमा मभन्दा पहिले लाग्नुभएको। पार्टी निर्माणमा पनि उहाँले महत्त्वपूर्ण भूमिका खेल्दै आउनुभएको। यस्तो खालको नेता हो उहाँ। मैले त उहाँलाई बेलाबेला भन्ने गरेको छु तपाईंका पौरखी कुरा सुन्दा म बडा उत्साही हुन्छु। बर्दियाबाट चुनाव हार्दा अन्तर्घात भयो र कताकता त्यसमा तपाईंको हात छ भनेर पनि उहाँका नजिकका मान्छेले आरोप लगाउने गरेका छन् नि ? म आफैं चुनाव हारेको ठाउँमा उठेको मान्छे। यसपटक पनि हारिएला कि भनेर होसियारीपूर्वक तयारीमा लागेको थिएँ। बरु म महासचिव भएको नाताले त्यसबेला उहाँले चुनावमा गइसकेपछि मगाएका मान्छेका लागि गइदिन पत्राचार गरेको हुँ। मेरो क्षेत्रमा माओवादी र एमालेको मत जोड्दा विपक्षीसँग एक हजारको पनि अन्तर थिएन। त्यसकारण मैले मेहनत गर्नुपर्दथ्यो। मैले हजारमा एक प्रतिशत पनि वामदेव कमरेडको पराजय हुन्छ भनेर कल्पना गरेको थिइनँ। किनभने उहाँ रोजेर सबैभन्दा सुरक्षित, लगभग ३० हजार मतको अन्तर भएको क्षेत्रमा चुनाव लड्न जानुभएको थियो। प्रतिस्पर्धामा गएपछि आउने परिणामको कारण होलान्। त्यो सन्तुलित भएर खोज्दा फेला पर्छ। पछिल्लोपटक यहाँलाई जोड्दै सम्धी प्रकरण चर्चित भयो नि ? खोइ के हो ? मैले पनि बुझेको छैन। उपेन्द्र कोइराला मेरा सम्धी। सम्धी हुनुभएको चार वर्ष भयो। उहाँलाई म पहिल्यैदेखि नै चिन्छु। उहाँ व्यवस्थापनमा राम्रो भएर विभिन्न ठाउँमा जिम्मेवारी पाउँदै आउनुभएको हो। व्यवस्थापकीय काममा मन्त्रीहरूले उहाँलाई सम्झिनुहुँदो रहेछ। पहिले भीम रावल, सीपी मैनाली अनेकले सम्झे। आयल निगमको कार्यकारी अध्यक्ष हुँदा उहाँले अन्तर्राष्ट्रिय मूल्यअनुसार स्वतः निर्धारण हुने अवधारणा ल्याउनुभएको हो। भारतसित पेट्रोलियम पाइपलाइनको सम्झौता उहाँले गर्नुभएको हो। खाद्य संस्थानमा हुँदा कर्णालीमा खाद्यान्न पठाउने उहाँकै योगदान हो। अहिलेको विषय हामीसँग सम्बन्धित छैन। अर्थमन्त्रीले चिनजानको भएकाले बस्दिनुस् भन्नुभएछ। उहाँले कार्यकारीचाहिँ बस्दिनँ भन्नुभएछ। त्यही सर्तमा लानुभएछ। मैले पनि पत्रिकामा ठूला शीर्षक देखेपछि थाहा पाएँ। सम्धी भनेर मलाई जोड्दै हेडलाइन बने। टेलिभिजनमा मुख्य समाचार आयो। रेडियोले मुख्य समाचार बनाए। म त भन्छु समाचारको प्राथमिकता तोक्ने दृष्टिकोण अचम्मको छ। विवादास्पद विषयमा प्रायः तपाईंलाई किन जोड्ने काम हुन्छ ? यो मैले पनि बुझेको छैन। तपाईंहरूले यसमा अलिक विश्लेषण गरिदिनुहोस् न किन यसरी जोडिरहेका छन्।"
गण्डकी विश्वविद्यालयमा उपकुलपतिको नियुक्ति र शपथ,"पोखरा : कृषि तथा वन विश्वविद्यालयमा कार्यरत प्राडा नवराज देवकोटा गण्डकी विश्वविद्यालय (जियु)को उपकुलपति (भिसी) नियुक्त भएका छन्। शुक्रबार नियुक्त उनलाई मुख्यमन्त्री पृथ्वीसुब्बा गुरुङले शपथ दिलाए। कृषि तथा वन विज्ञान विश्वविद्यालय रामपुर चितवनमा अनुसन्धान तथा प्रसार निर्देशक रहेका देवकोटा गण्डकीको खुला प्रतिस्पर्धात्मक आह्वान अनुसार उपकुलपति चुनिएका हुन्। सामाजिक विकास मन्त्री नरदेवी पुन संयोजकत्वको समितिले देवकोटालाई उपकुलपति चुनेको हो। न्युजिल्यान्डको न्यासी विश्वविद्यालयबाट चरन विज्ञान सम्बन्धी विषयमा सन् १९९९ मा विद्यावारिधि गरेका उनले थाइल्यान्डको चियाङमाई विश्वविद्यालयबाट स्नातकोत्तर गरेका हुन्। त्यहाँ उनले स्वर्णपदक प्राप्त गरेका थिए। २०३८ सालमा कृषि तथा पशुविज्ञान अध्ययन संस्थान रामपुर चितवनबाट स्नातक देवकोटा त्यतिबेला उत्कृष्ट द्वितीय भएका थिए। २०१८ साल भदौ ६ गते गोरखाको छोप्राकमा जन्मिएका उनले अमरज्योति मावि (लुइँटेल स्कुल) पनि पढे। एसएलसी भने मण्डकी मावि छोप्राकबाट दिएका हुन्। हालको सिरानचोक गाउँपालिका ४ छोप्राकका उनीसँग विश्वविद्यालयमा प्राध्यापनको ३४ वर्षे अनुभव छ। २०६६ सालमा उनी त्रिभुवन विश्वविद्यालयमा प्राध्यापकमा बढुवा भएका थिए। उनले २०६६ मा त्रिविबाट उत्कृष्ट शिक्षकको पुरस्कार प्राप्त गरेका थिए। कृषि तथा पशुविज्ञान अध्ययन संस्थानलाई सरकारले २०६७ सालमा कृषि तथा वन विज्ञान विश्वविद्यालयमा रुपान्तरण गरेको थियो। देवकोटा कृषि क्याम्पसबाट २०६९ सालमा उक्त विश्वविद्यालयमा समायोजन भएका थिए। गण्डकी विश्वविद्यालय राजनीतिक हस्तक्षेपबाट मुक्त तथा खुला प्रतिस्पर्धाका आधारमा छनोट हुने देखेरै आफू प्रतिस्पर्धामा सहभागी भएको उनले सुनाए। विश्वविद्यालयमा राजनीतिक हस्तक्षेप हुनुहुँदैन भन्ने मान्यता राख्छु, गण्डकीमा हुँदैन भन्ने लाग्यो र आएँ, उनले भने। उनले गण्डकी विश्वविद्यालयमा शैक्षिक क्यालेन्डर पूर्ण लागु लगाउन प्रयत्न गर्ने बताए। उनले भने, भनेको अवधिमा विद्यार्थी भर्ना हुन्छ, भनेको अवधि पढ्छ, भनेको बेलामा जाँच हुन्छ र भनेकै बेलामा नतिजा निस्कन्छ, उनले भने, निश्चित अवधिमा राम्रो र योग्य व्यक्ति विश्वविद्यालयबाट निस्कन्छ। उनले अन्तर्राष्ट्रिय विद्यार्थीका लागि पनि गण्डकी विश्वविद्यालयमा आकर्षण गर्न आफ्नो प्रयत्न रहने पनि बताउँछन्। मुख्यमन्त्री गुरुङले गण्डकी विश्वविद्यालयमा भिसी प्राज्ञिक प्रमुख हुने र कुलपति (चान्सलर) चाहिँ कार्यकारी हुने व्यवस्था रहेको बताए। उनले विश्वविद्यालयलाई राजनीतिक हस्तक्षेपमुक्त बनाउनकै लागि आफू कुलपति नबसेको जनाए। उनले गण्डकी विश्वविद्यालयलाई देशकै नमुना बनाउनुपर्ने खाँचो औंल्याए। पहिलोपटकमात्रै कुलपति र उपकुलपति हामीले नियुक्त गरेका छौं, अब न्यासिक परिषदले नै नियुक्त गर्नेछ, उनले भने। न्यासिक परिषदका एक तिहाई सदस्य हरेक २ वर्षमा बदलिने जानकारी उनले दिए। विश्वविद्यालय प्राज्ञिक व्यक्तिहरुबाट स्वायक्त रुपमा चल्नुपर्ने धारणा उनले राखे। पहिलापहिला राजा महाराजा कुलपति बन्थे, त्यसपछि चाहिँ अहिले सबै विश्वविद्यालयमा प्रधानमन्त्री कुलपति, तर गण्डकी विश्वविद्यालयमा मुख्यमन्त्री कुलपति बन्दैन, यो मुख्यमन्त्री कुलपति हुन विश्वविद्यालय खोल्ने होइन, कुलपति हाम्रै मुलुकको धेरै वर्ष प्राध्यापन गर्नुभएका, कुनै न कुनै विषयमा रिसर्च गर्नुभएका व्यक्ति हुनुपर्छ, उनले भने। सामाजिक विकास मन्त्री नरदेवी पुनले विश्वविद्यालय स्थापना गर्न खोज्दा धेरै प्रश्नहरु आएको सुनाइन्। उनले भनिन्, अहिले विश्वविद्यालयहरु अनुसन्धानको क्षेत्रमा काम गरिरहेका छैनन्, प्राविधिक शिक्षातिर परिलक्षित छैनन्, गण्डकी प्रदेशलाई आवश्यक पर्ने दक्ष प्राविधिक जनशक्ति उत्पादन गर्ने गरी गण्डकी विश्वविद्यालय स्थापना गरेका छौं। गण्डकी विश्वविद्यालय अनुसन्धानमा केन्द्रित हुने पनि उनले बताइन्।"
"मुख्यसचिवमा वैरागी, खतिवडा र रेग्मी राजदूत सिफारिस","काठमाडौं : सरकारले परराष्ट्र मन्त्रालयका सचिव शंकरदास वैरागीलाई मुख्यसचिव नियुक्त गरेको छ। मुख्यसचिव लोकदर्शन रेग्मीले समयावधिभन्दा २२ दिनअघि राजीनामा दिएपछि उक्त ठाउँमा बिहीबारको मन्त्रिपरिषद् बैठकले वैरागीलाई नियुक्त गर्ने गरेको हो। बैठकले रेग्मीलाई भने बेलायतका लागि नेपाली राजदूतमा सिफारिस गरेको छ। वैरागीको अवकाश यही असोज २२ मा हुँदै थियो। उनी अब पूरै तीन वर्ष मुख्यसचिव हुन पाउनेछन्। रेग्मीको तीनवर्षे कार्यकाल कात्तिक ६ मा पूरा हुँदै थियो। उनी स्वाभाविक मितिमा अवकाशमा गएको भए वैरागी मुख्यसचिव हुने थिएनन्। त्यो ठाउँमा उद्योग, वाणिज्य तथा आपूर्ति मन्त्रालयका सचिव चन्द्रप्रसाद घिमिरे मुख्यसचिव हुने थिए। सार्वजनिक खरिद अनुगमन कार्यालयका सचिव मोहनकृष्ण सापकोटा, पर्यटन मन्त्रालयका सचिव केदारबहादुर अधिकारी पनि मुख्यसचिवको दौडमा थिए। २०२३ सालमा पर्वतमा जन्मिएका वैरागी २०४४ मा परराष्ट्र सेवामा प्रवेश गरेका हुन्। उनले नेपाल ल क्याम्पसबाट कानुनमा स्नातक गरेका छन् भने त्रिभुवन विश्वविद्यालयबाट राजनीतिशास्त्रमा स्नातकोत्तर। त्यसैगरी उनले ब्रसेल्सको फ्रि विश्वविद्यालयबाट विकासमा स्नातकोत्तर गरेका छन्। संवैधानिक कानुनका ज्ञाता डा चन्द्रकान्त ज्ञवालीले मुख्यसचिव नियुक्ति सरकारको अधिकार भएको बताए। सरकारले पहिलो पटक क्षमतावान् व्यक्तिलाई नियुक्त गरेको उनको भनाइ छ। विगतमा क्षमतावान्लाई पछाडि पारेर मुख्यसचिवको नियुक्ति हुन्थ्यो। यसपटक राम्रो काम भएको छ, उनले भने, यो खुसीको कुरा हो, राम्रोलाई राम्रै भन्नुपर्छ। उनले अवकाशअघि मुख्यसचिवको राजीनामा विगतकै अभ्यासअनुसार भएको बताए। यस्तै, बैठकले निवर्तमान अर्थमन्त्री डा युवराज खतिवडालाई अमेरिकाका लागि नेपालको राजदूत सिफारिस गरेको छ। खतिवडाले राष्ट्रियसभामा आफ्नो अवधि सकिएसँगै २०७६ फागुन २० मा अर्थमन्त्री पदबाट राजीनामा दिएका थिए। सांसद नभएको व्यक्ति पनि ६ महिनासम्म मन्त्री हुन पाउने संवैधानिक व्यवस्थाअनुसार उनी पुनः अर्थमन्त्रीमा नियुक्त भएका थिए। त्यही क्रममा उनले सञ्चार मन्त्रालय र सरकारका प्रवक्ताको जिम्मेवारीसमेत सम्हालेका थिए। संवैधानिक बाध्यताका कारण अर्थमन्त्रीबाट हटेलगत्तै उनलाई प्रधानमन्त्रीका आर्थिक सल्लाहकारमा नियुक्त गरिएको थियो। राष्ट्रिय योजना आयोगका सदस्य, उपाध्यक्ष, राष्ट्र बैंकका गभर्नर, पुनः योजना आयोगका उपाध्यक्षसमेत भएका थिए। सरकारले डा निर्मलकुमार विश्वकर्मालाई दक्षिण अफ्रिकाका लागि नेपाली राजदूत सिफारिस गरेको परराष्ट्रमन्त्री तथा सरकारका प्रवक्ता प्रदीप ज्ञवालीले बताए। विश्वकर्मा कपिलवस्तुको बुद्धभूमि नगरपालिका९ का हुन्।"
प्रदेश ५ को राजधानी दाङ प्रस्ताव,"बुटवल : पाँच नम्बर प्रदेशको राजधानी दाङ बनाउने प्रस्ताव प्रदेश सभामा पेश हुने तयारी भएको छ । प्रदेश सरकारले शुक्रबारको बैठकमा राजधानी र नामांकरण निर्धारणसम्बन्धी कार्यविधि पेश गरेर सो प्रस्ताव अघि बढाउन लागेको हो । राजधानी हालकै बुटवलमा राख्ने कि दाङ भन्ने विषयमा सत्तारुढ नेकपामा विवाद रहेको थियो । नेकपा अध्यक्ष एवं प्रधानमन्त्री केपी शर्मा ओली र अर्का अध्यक्ष पुष्पकमल दाहालबीच दाङको भालुवाङमा राजधानी राख्ने निर्णय भएपछि सरकारले प्रस्ताव अघि बढाउन लागेको हो । नेकपा संसदीय दल प्रदेश ५ का सचिव भोजप्रसाद श्रेष्ठले राजधानी र नामाकरण सम्बन्धी छलफल संसदमा सुरु भएको बताए । ' शुक्रबार कार्यविधि पेश हुन्छ, अब छलफल सुरु भयो भन्ने बुझ्नुस्,' उनले भने । नेकपा संसदीय दलले शनिबार बिहान ८ बजे बैठक बसेर राजधानी दाङ र नाम लुम्बिनी राख्ने प्रस्ताव पारित गर्नेछ । शीर्ष तहमा निर्णय भइसकेकाले प्रदेश संसदीय दलले पनि प्रस्ताव पारित गर्न लागेको श्रेष्ठले बताए । राजधानी र नामांकरणका लागि दुई तिहाई मत चाहिन्छ । सो मत पूरा हुने देखिएको छ । विपक्षी दलले भने यस बारे बोलेको छैन। राजधानीका विषयमा सांसदहरु विभाजित थिए । शीर्ष तहमा निर्णय भएपछि भने एकमत देखिएका छन् ।"
दाङ राजधानी प्रस्तावको विरोधमा प्रदर्शन,"बुटवल : पाँच नम्बर प्रदेशको राजधानी दाङको भालुवाङ राख्ने प्रस्तावको विरोधमा रुपन्देहीमा प्रदर्शन भएको छ। नेपाली कांग्रेसका भातृ संगठनले बुटवल सैनामैनामा टायर बालेर विरोध प्रदर्शन गरेका हुन्। कांग्रेस सभापति शेरबहादुर देउवा प्रधानमन्त्री भएका बेला बुटवललाई तोकिएको अस्थायी राजधानी सारिएको भन्दै कांग्रेसले विरोध गरेको छ। बुटवलको मिलनचोकमा टायर बालेर प्रदर्शन गरिएको छ। प्रदेशसभा भवन, मुख्यमन्त्री कार्यालय आसपासमा समेत विरोध भएको थियो। नेपाली कांग्रेस सैनामैनाले पूर्वपश्चिम राजमार्गमा टायर बालेर विरोध गरेको छ। राजधानीका लागि बुटवल नै उपर्युक्त भएको भन्दै कांग्रेसले सार्ने प्रस्तावको विरोध गरेको छ। प्रदेश संसदीय दलको बैठक भने अहिले जारी छ। संसदीय दलका नेता वीरेन्द्र कनौडियाले बैठक चलिरहेको र बैठकले निर्णय लिने उनले बताए। प्रदेश सरकारले शुक्रबार दिउँसोको प्रदेशसभा बैठकमा राजधानी दाङको भालुवाङ र नाम लुम्बिनी राख्ने प्रस्ताव पेश गरेको छ।"
यती एयरलाइन्सले १२ वर्षपछि सिमरा उडान गर्ने,"काठमाडौं : निजी क्षेत्रको अग्रणी वायुसेवा प्रदायक संस्था यती एयरलाइन्सले १२ वर्षपछि अर्थात यही असोज २१ देखि सिमरामा नियमित उडान गर्ने भएको छ । एयरलाइन्सले आफ्नो २२औँ वार्षिकोत्सवका अवसरमा नयाँ गन्तव्यको रुपमा सिमरा पुनः उडान सञ्चालन गर्ने घोषणा गरेको छ । सन् २००८ मा काठमाडौं सिमरा उडान भरेको यती एअरलाइन्सले १२ वर्षपछि आगामी असोज २१ देखि बाराको सिमरा विमानस्थलमा उडान भर्न लागेको हो । सिमरा यतीको नवौं उडान गन्तव्य हो । एयरलायन्सका प्रमुख सुरक्षा अधिकृत तथा प्रवक्ता सुदर्शन बर्तौलाले कोभिड१९ को सङ्क्रमणको समयमा उच्च सर्तकता अपनाएर सिमरा उडान गर्न लागेको जानकारी दिए। । सिमरा उडानबारे सम्बन्धित निकायसँग स्वीकृत लिइ असोज २१ देखि दैनिक दुई उडानमार्फत सेवा विस्तार गर्नेछौं,'उनले भने। यतीले सिमरामा जेटइस्ट्रीम४१ विमानमार्फत प्रत्येक दिन बिहान ९ बजे र साँझ ४:४५ बजे काठमाडौंदेखि उडान भर्दैछ । एयरलाइन्सका बिक्री तथा बजार निर्देशक शरल एस जे वि राणाका अनुसार यात्रुहरुको माग बमोजिम पुनःसेवा प्रारम्भ गर्न लागेको जानकारी दिए।रासस"
"उपत्यकामा एकैदिन १६ सय ३८ जनामा कोरोना संक्रमण, ५ को मृत्यु","काठमाडौं : पछिल्लो २४ घण्टामा काठमाडौं उपत्यकामा ५ जनाको मृत्यु र १६ सय ३८ जनामा कोरोना संक्रमण देखिएको छ। काठमाडौंका १ हजार २८० , भक्तपुरका १९६ र ललितपुरका १६२ जनामा कोरोना भाइरस संक्रमण पुष्टि भएको स्वास्थ्य मन्त्रालयले जनाएको छ। यस्तै काठमाडौंमा ६७ वर्षीया महिला, भक्तपुरमा ६१ र ५१ वर्षीया महिला र ललितपुरमा ३२ र ७० वर्षीय पुरुषको कोरोनाबाट मृत्यु भएको छ। नेपालमा कोरोना भाइरस (कोभिड१९) संक्रमितको संख्या ८२ हजार नाघेको छ। पछिल्लो २४ घण्टामा २७ सय २२ जनामा संक्रमण देखिएसँगै संक्रमितको संख्या ८२ हजार ४५० पुगेको स्वास्थ्य मन्त्रालयका प्रवक्ता डा जागेश्वर गौतमले जानकारी दिए। २१ हजार २३४ कोरोनाका सक्रिय संक्रमित छन्। यस्तै मन्त्रालयका अनुसार संस्थागत आइसोलेसनमा ९ हजार ४७४ जना रहेका छन् भने होम आइसोलेसनमा ११ हजार ७६० जना छन्। यस्तै क्वारेन्टाइनमा ४ हजार ८८५ जना रहेका छन्। मन्त्रालयका अनुसार पछिल्लो २४ घन्टामा १४ हजार ७३९ नमूनाको पीसीआर परीक्षण भएको छ। शुक्रबार ३ हजार ३०७ जनाले कोरोना जितेर डिस्चार्ज भएको मन्त्रालयले जनाएको छ। योसँगै कुल डिस्चार्ज हुनेको संख्या ६० हजार ६९६ पुगेको छ। आइसीयूमा २१० र भेन्टिलेटरमा २९ जनाको उपचार भइरहेको छ। नेपालमा कोरोनाबाट ५२० जनाको मृत्यु भएको छ। शुक्रबार मात्रै उपत्यकाका ५ सहित ११ जनाको मृत्यु भएको मन्त्रालयले पुष्टि गरेको छ।"
त्रिभुवन विश्वविद्यालय अक्स्फोर्ड र क्याम्ब्रिज जस्तै : प्रधानमन्त्री,"काठमाडौं : प्रधानमन्त्री केपी ओलीले त्रिभुवन विश्वविद्यालय अक्स्फोर्ड र क्याम्ब्रिज जस्तै भएको बताएका छन्। विश्वविद्यालय सभाको बैठकलाई शुक्रबार सम्बोधन गर्दै प्रधानमन्त्री तथा विश्वविद्यालयका कुलपति केपी ओलीले यस्तो बताएका हुन्। त्रिभुवन विश्वविद्यालय ख्यातीप्राप्त नालान्दा, अक्सफोड र क्याम्ब्रिज विश्वविद्यालय सरह रहेको भन्दै उनले विश्वविद्यालयले देशको मौलिक ज्ञान, चेतना, सहिष्णुता र सभ्यतालाई थप उजागर गर्दै लैजानुपर्ने बताए। विद्युतीय माध्यामको प्रयोगबाट आयोजना गरिएको सभालाई सम्बोधन गर्दै ओलीले नेपालको उच्चशिक्षामा त्रिभुवन विश्वविद्यालयले प्रशंसनीय भूमिका निर्वाह गरेको बताए। विश्वविद्यालय सभाको बैठक आर्थिक वर्ष २०७७।०७८ का नीति कार्यक्रम तथा बजेट परित गर्दै सम्पन्न भएको छ। आर्थिक वर्ष २०७७।०७८ का लागी २१ अर्ब ८६ करोड ४५ लाख २२ हजारको बजेट पारित सँगै त्रिभुवन विश्वविद्यालयलाई प्रविधिमैत्री बनाउने, अनुसन्धानमुलक प्राज्ञिक गतिविधीलाई बढावा दिने, परीक्षा र नजिता समयमै सम्पन्न गर्ने, आर्थिक मितव्यीता अपनाई विश्वविद्यालयमा सुशासन गरी प्रतिस्पर्धी बनाउने निर्णय गरेको छ। शिक्षा विज्ञान तथा प्रविधीमन्त्री एवम् त्रिभुवन विश्वविद्यालयका सहकुलपति गिरिराजमणि पोखरेलले कोभिड १९ बाट सिर्जित विश्वपरिस्थितिलाई अवसरको रुपमा परिणत गर्दै उच्चशिक्ष थप सिर्जनशील एव उत्पादनमुखी बन्नुपर्ने धारणा व्यक्त गरे। विश्वविद्यालयका उपकुलपति प्राडा धर्मकान्त बास्कोटाले विश्वविद्यालयलाई प्रविधिमैत्री बनाउन सूचना प्रविधि नवप्रवर्तन केन्द्रको निर्माण गरिएको बताए। संवैधानिक निकायमा विश्वविद्यालयका विज्ञ प्राध्यापकलाई अवसर दिन र प्राध्यापकको मर्यादाक्रमलाई कार्यान्वयन गर्न समेत कुलपतिसमक्ष उनले अनुरोध गरे।"
एक सय वर्षीय वृद्धलाई सम्मान,सन्धिखर्क : अर्घाखाँचीको सन्धिखर्क नगरपालिकाका नगर प्रमुख कमलप्रसाद भुसालले घरमै पुगेर १ सय वर्षीय वृद्धलाई सम्मान गरेका छन्। ज्येष्ठ नागरिक समाजको गहना भएको मुल्यांकन गर्दै सन्धिखर्क नगरपालिका२ घोचेखोला निवासी १ सय वर्षीय डिलाराम भुसाललाई घरमै पुगेर सम्मान गरिएको हो। वृद्धलाई दोसल्ला ओढाएर तथा एक वटा ब्यांल्केट प्रदान गरेर नगर प्रमुख कमल प्रसाद भुसालले सम्मान गरे। सम्मान गर्दै नगर प्रमुख भुसालले ज्येष्ठ नागरिकहरु धेरै विषयमा जानकार भएको बताए। यस्तै सन्धिखर्क नगरपालिका८ किमडाडामा ९९ वर्षीय वृद्ध बालिकला घर्तीलाई सम्मान गरिएको छ।
उखुबारीमा अर्धनग्न अवस्थाामा किशोरीको शव भेटियो,रौतह : रौतहटको बृन्दावन नगरपालिकामा शुक्रबार १४ वर्षकी किशोरीको हत्या भएको छ। बलत्कारपछि किशोरीको हत्या भएको अनुमान प्रहरीले गरेको छ। गढीमाई नगरपालिका १ समनपुर घर भएर बृन्दावन नगरपालिका४ पल्टुवास्थित मामाको घर बस्दै आएकी सिताराम साहकी छोरी सन्जा कुमारी साहको हत्या भएको जिल्ला प्रहरी कार्यालय रौतहटका जनाएको छ। बिहान १० बजे तिर घाँस काटन गएकी साह साँझसम्म घर नफर्केपछि परिवार र स्थानीयले खोजी गर्दा अर्धनग्न अवस्थामा शव स्थानीय होस नारायण यादवको उँखुबारीमा फेला परेको पारेका थिए। शवको अवस्था हेर्दा बलात्कारपछि हत्या भएको हुनसक्ने स्थानीयले बताएका छ्न्। घटनाको अनुसन्धान भइ रहेको जिल्ला प्रहरी कार्यालय रौतहटका प्रवक्ता डीएसपी भरत श्रेष्ठले जानकारी दिए।
नमूना पर्यटकीय गाउँ मार्फामा विद्युतीय तार भूमिगत गरिँदै,"जोमसोम : 'क्या राम्रो स्याउबारी मार्फा गावैमा' बोलको यो गीतको शब्दरचना स्वः कवयत्री बसन्ती लालचनले करिब डेढ दशकअघि गरेकी थिइन् । मार्फा गाउँलाई स्याउ बगैचासँग जोडेर सांगीतिक लयमा प्रस्तुत गरिएको उक्त गीतले निकै प्रख्याती कमायो । हिमाली जिल्ला मुस्ताङको स्याउ उत्पादनले सबैभन्दा लोकप्रिय गाउँका रुपमा मार्फा अग्रस्थानमा आउँछ । स्याउ बगैचा र मार्फाबीचको ऐतिहासिक,धार्मिक र सांस्कृतिक सम्बन्ध जोड्ने काममा 'क्या राम्रो स्याउबारी मार्फा गावैमा' बोलको गीतले मार्फा गाउँप्रतिको क्रेज ह्वात्तै बढाइदियो ।त्यसपछि त गीत सुनेका सबै मुस्ताङ आउँदा मार्फा गाउँको सौन्दर्यता र त्यहाँको सबैपक्षलाई नजिकबाट नियाल्न थाले । आन्तरिक तथा बाह्य पर्यटकको आर्कषक केन्द्रबिन्दु बनेको पर्यटकीय गाउँ मार्फाको मुख्य आम्दानी श्रोत कृषि र पर्यटन नै हो ।मुस्ताङका ९६ गाउँ बस्तीमध्ये ऐतिहासिक ,धार्मिक र साँस्कृतिक सम्यताले नितान्तै पृथक छ मार्फा । मार्फाली समुदायको मुल बस्ती मार्फा गाउँको मुख्य विशेषता भनेकै सांस्कृतिक रुपमा सिङ्गारिएका एकआपसमा गुजुमुच्च जोडिएका सख्खर माटोले बनेका ऐतिहांसिक घरनै हुन् । सख्खर माटोले सजाइएका सांस्कृतिक घरको छत माथि लस्करै सजाइएका दाउराले पर्यटक नलोभ्याउने त कुरै भएन ।यसका अलावा पुराना गुम्बा ,छोर्तेन र पहाडमा कुदिएका कलात्मक वस्तुले मार्फा पुग्ने आन्तरिक तथा बाह्य पर्यटकको मन लोभ्याउने गरेको छ । यहाँ अधिकाश थकाली र केही दलीत समुदायको बस्ती छ । मार्फामा झन्डै २ दर्जन पर्यटक लक्षित होटल छन् । मार्फालीले स्याउ बिक्री गरी बर्सेनि लाखौ रुपैया आम्दानी गर्छन भने पर्यटन व्यवसायबाट राम्रो आम्दानी लिएका छन् । अन्नपूर्ण पदमार्ग हुँदै मुस्ताङ आउने पर्यटक होस वा हिमाल आरोहरण गर्न आउने पर्वतारोही होस् ,अधिकांश पर्यटक १२ रात मार्फामै बिताउने गर्छन । यसका अलावा मुक्तिनाथ र लोमान्थाङ पुग्ने पर्यटक पनि मार्फा गाउँ घुम्न छुटाउँदैनन् । काठमाडौंको ठमेल र पोखराको लेक साईडको दुरुस्तै झल्को दिलाउने मुस्ताङको पर्यटकीय गाउँ मार्फा पुग्ने पर्यटक त्यहाँको स्याउबारी तथा सांस्कृतिक सम्पदा नियालेर मख्ख पर्छन । पछिल्लो समय स्वदेशी तथा विदेशी चलचित्रको छांयाङ्कन स्थल समेत बनेको छ मार्फा । पछिल्लो समय मार्फा गाउँको सौन्र्दयीकरणका लागि मार्फाली समुदाय कस्सिएर लागिपरेका छन् । मार्फाली समुदायको मागलाई मध्ययनजर गर्दै मुस्ताङका संघीय सांसद प्रेमप्रसाद तुलाचनले मार्फा गाउँको सौन्दर्यता बढाउन तथा विद्युत प्रवाहबाट हुनसक्ने जोखिम न्युनिकरण गर्नका लागि छरपस्ट विद्युत तार अण्डरग्राउण्ड गर्ने योजना अनुसार सांसद विकास कोषको स्थानीय पूर्वाधार साझेदारी कार्यक्रम अन्र्तगत गतवर्ष २५ लाख बजेट बिनियोजन गरे । त्यस योजनामा घरपझोङ गाउँपालिकाले १५ लाख थपिदियो ।पुरानो मार्फा गाउँ बस्तीभित्रमा करिब ६ सय मिटर मुख्य बिद्युत लाइन र करिब ४५ सय मिटर शाखा लाईन भुमिगत व्यवस्थापनका लागि अहिले काम धमाधम अघि बढेको गाउँपालिकाका इन्जिनियर सकलदेव शर्माले जानकारी दिए । उनका अनुसार स्थानीय पूर्वाधार साझेदारी कार्यक्रमको बजेटले काम अगाडी बढाईएको हो । यसका कामका लागि बुटवलको ओसिन पावर सर्मिस अण्डरग्राउण्ड गर्ने जिम्मा लिएको हो । कुल अनुमानित बजेट ९० लाख स्टमेट रहेको उक्त योजना सम्पन्न गर्न थप ५० लाख बजेटको आवश्यकता पर्ने इन्जिनियर शर्माको भनाइ छ । साझेदारी र गापाबाट बिनियोजित भएको बजेटको आधा काम दशै अगावै सम्पन्न हुने उनले बताए। यसअघि मार्फा गाउँमा विद्युत तार व्यवस्थित गर्न गाउँले आफैले डीपीआर तयार गरी गापामा योजना माग गरेको मार्फाका स्थानीय दिपक लालचनले बताए । गत वर्षको बिनियोजनले आधा मात्र काम हुने भएकाले चालु वर्षको काम गापाले १० लाख बजेट बिनियोजन गरेको र थप ४० लाख बजेट मार्ग जुटाउनुपर्ने लालचनले जानकारी दिए । यस्तै ,संघीय सांसद प्रेमप्रसाद तुलाचनले ऐतहासिक,धार्मिक र सांस्कृतिक नमूना गाउको सौन्दर्यतालाई यथास्थानमा संरक्षण गर्नका लागि बिद्युत तार अण्डरग्राउण्डकार्यले योगदान पुर्याउने बताए । बिद्युत तार अण्डरग्राउण्ड गर्ने कामले गाउँभित्रको सम्भावित जोखिम न्यूनिकरण गर्ने सांसद तुलाचनले स्पष्ट पारे । यसअघि उपल्लो मुस्ताङको लोमान्थाङ गापा५ लोमान्थाङ पनि वडा स्तरीय बजेट मार्फत विद्युत तार अण्डरग्राउण्डकार्य सम्पन्न भएको थियो । तर,लोमान्थाङ र मार्फा गाउँमा बिजुलीका तार अण्डरकार्य सुरु भएपनि सदरमुकाम जोमसोम बजारमा भने बिजुली र टेलिफोनका तार अण्डरग्राउण्ड हुन सकेको छैन ।"
"प्रदेश १ मा १२७ जना संक्रमित थपिए, १६६ डिस्चार्ज","विराटनगर : २४ घण्टामा प्रदेश १ मा १ सय ९७ जना कोरोना संक्रमित थपिएका छन्। दैनिक संक्रमण संख्यामा यो अहिले सम्मकै उच्च हो। शुक्रबार थपिएका संक्रमित मध्ये मोरङमा १४६, सुनसरीमा २३, झापामा २१, तेर्हथुममा २ र प्रदेश १ बाहिर ५ जना रहेको सामाजिक विकास मन्त्रालयले जनाएको छ। मन्त्रालयका अनुसार प्रदेश १ को राजधानी विराटनगरमा १ सय २३ जनामा संक्रमण देखिएको छ। संक्रमण देखिएकामा ४७ महिला र ७६ पुरुष छन्। यस्तै मोरङको सुन्दरहरैचामा ४ महिला ५ पुरुष, पथरीशनिश्चरेमा २ महिला ७ पुरुष, रंगेलीमा १ महिला २ पुरुष, कटहरी र बुढीगंगामा ११ पुरुषको रिपोर्ट पोजिटिभ आएको छ। उता सुनसरीमा इटहरीमा २ महिला ७ पुरुष, धरानमा २ महिला ३ पुरुष, दुहवीमा ३ पुरुष, हरिनगरमा २ पुरुष, गढी र रामधुनीमा ११ पुरुष, स्थानीय तह नखुलेका २ पुरुषको कोरोना रिपोर्ट पोजिटिभ देखिएको छ। झापाको मेचीनगरमा ४ महिला ९ पुरुष, भद्रपुरमा २ महिला २ पुरुष, कनकाईमा २, दमक र विर्तामोडमा ११ पुरुष, तेहथुमको छथरमा १ महिला स्थानीय तह नखुलेका १ पूरुष र प्रदेश १ बाहिरमा ५ पुरुषमा संक्रमण देखिएको सामाजिक विकास मन्त्रालयले जनाएको छ। यो सँगै प्रदेश १ मा कोरोना संक्रमितको संख्या ७ हजार १ सय ७७ पुगेको छ। प्रदेश १ मा शुक्रबार १ सय ६६ जना डिस्चार्ज भएका छन्। होम आइसोलेसनबाट १५५, विराट मेडिकल कलेजबाट ८, न्युरो अस्पतालबाट ३ जना डिस्चार्ज भएका छन्। हाल सम्म ३ हजार ४३८ जना डिस्चार्ज भएका छन्। प्रदेश १ मा शुक्रबार ९५८ जनाको पीसीआर परीक्षण गरिएको छ। परीक्षण गरिएका मध्ये ६५ महिला र १३२ पुरुषको रिपोर्ट पोजिटिभ आएको छ। हाल सम्म १ लाख २५ हजार ६८१ जनाको पीसीआर परीक्षण भएको सामाजिक विकास मन्त्रालयले जनाएको छ।"
भक्तपुरमा अहिलेसम्मकै सर्वाधिक संक्रमित थपिए,भक्तपुर : भक्तपुरमा शुक्रबार एकैदिन एकसय ८१ जना कोरोना भाइरस संक्रमित थपिएका छन्। जुन अहिलेसम्मकै सर्वाधिक संक्रमितको संख्या हो। स्वास्थ्य मन्त्रालयको नियमित पत्रकार सम्मेलनमा शुक्रबार भक्तपुरमा एकसय ९६ जना संक्रमित थपिएको जानकारी दिइएको थियो तर एकसय ८१ जनाको मात्रै विवरण प्राप्त भएको स्वास्थ्य कार्यालय भक्तपुरले जनाएको हो। यससँगै भक्तपुरमा कोरोना भाइरस संक्रमितको कूल संख्या २ हजार ३ सय २५ पुगेको छ। जसमा पुरुष एक हजार ३ सय १७ र महिला एक हजार ८ रहेको कार्यालयले बताएको छ। कार्यालय प्रमुख कृष्ण मिजारले भक्तपुरका चार नपामध्ये शुक्रबार सबैभन्दा बढी मध्यपुर थिमिमा ७९ जना संक्रमित थपिएको बताए। जसमा ४५ पुरुष र ३४ जना महिला रहेको उनको भनाइ थियो। मध्यपुर थिमि यहाँका चार नपामध्ये सबैभन्दा बढी संक्रमित भएको नपासमेत हो। यहाँ शुक्रबारसम्म संक्रमितको संख्या ८ सय ८० पुगेको छ। मध्यपुर थिमिपछि शुक्रबार सूर्यविनायक नपामा २६ पुरुष र १८ महिला गरी ४४ जना संक्रमित थपिएका छन्। यससँगै यहाँ संक्रमितको संख्या ५ सय १७ पुगेको छ। शुक्रबार भक्तपुर नपामा २६ पुरुष र १७ महिला गरी ४३ जना संक्रमित थपिए। यहाँ शुक्रबारसम्म संक्रमितको संख्या ६ सय ७५ पुगेको छ। मध्यपुर थिमिपछि बढी कोरोना भाइरस संक्रमित रहेको नपामा भक्तपुर दोस्रो स्थानमा रहेको छ। शुक्रबार सबैभन्दा कम चाँगुनारायण नपामा ५ पुरुष र ४ महिला गरी जम्मा ९ जनामात्रै संक्रमित थपिए। यहाँ शुक्रबारसम्ममा कोरोना भाइरस संक्रमितको संख्या २ सय १५ जना पुगेको छ। मर्नेको संख्या ३१ पुग्यो यसैबीच भक्तपुरमा कोरोना भाइरस संक्रमणका कारण मृत्यु हुनेको संख्या ३१ पुगेको छ। शुक्रबारमात्रै भक्तपुरका २ जना संक्रमित महिलाको मृत्यु भएको छ। स्वास्थ्य कार्यालय भक्तपुरका अनुसार शुक्रबार ५१ र ६१ वर्षका दुई संक्रमित महिलाको मृत्यु भएको थियो। जसअनुसार १० महिला र २१ पुरुष गरी ३१ कोरोना भाइरस संक्रमितको मृत्यु भएको कार्यालयका प्रमुख मिजारले जानकारी दिए। उनले शुक्रबारसम्म भक्तपुरमा एकहजार एकसय २९ जना सक्रिय संक्रमित रहेको बताए। जसमा पुरुष ६ सय ३९ र महिला ४ सय ९० रहेको बताए। शुक्रबारसम्म एक हजार एकसय ६५ जना संक्रमण निको भएर डिस्चार्ज भएका छन्। जसमा पुरुष ६ सय ५७ र महिला रहेको उनले बताए।
१९ दिनकी सुत्केरी पौवामा : जमिन भासिदा ३ सय घर जोखिममा,"सन्धिखर्क : २० वर्षीय विमला नेपाली सुत्केरी भएको १९ दिन भएको छ। एक हप्तादेखि उनी शितगंगा नगरपालिका१२ कोठियाको पौवामा बसेर बच्चाको स्याहारसुसार गरेकी छिन्। शुक्रबार दिउँसो जमिन भासिएर घर पहिरोले लगेपछि उनी बच्चालाई लिएर पौवामा बसेकी हुन्। बस्दै आएको घर पहिरोले भत्कियो यहीँ बसेर ज्यान जोगाएका छौँ। बच्चालाई जेनतेन स्याहार गरेकी छु। उनी भन्छिन्, आफुले पौष्टिक आहार खानु पर्ने समय हो तर के गर्नु घर भत्किएपछि जेनतेन खरो धानेकी छु। आफैँले काम गर्न पनि सक्दिन्। अरुले दिएको राहातको चाउचाउ र बिस्कुटले ४ दिन खरो धानियो, पछि राहात आएपछि बाहिरै भात पकाएर घरकाले खान दिनुभएको छ। उनी मात्र हैन् २६ दिनकी सुत्केरी सुस्मा नेपाली पनि पौवामा बसेकी छिन्। जमिन भासिएर घर भत्किएपछि उनी पनि पौवामा बस्न बाध्य छिन्। शितगंगा नगरपालिकामा जमिन भासिएर पहिरो जाँदा ६१ घर परिवार विस्थापित भएका छन्। उनीहरु पाटी पौवा र खुल्ला आकाशमुनि बस्न बाध्य भएका छन्। नगरपालिकाको वडा नम्बर ११ र १२ मा जमिन भासिँएर पहिरो जाँदा सिंगो क्षेत्रनै जोखिममा परेको छ। झण्डै ३ सय घर पहिरोको जोखिममा रहेका छन्। उक्त स्थानमा जमिन धुजाधुजा भएर फाटेको छ। शितगंगा नगरपालिकाको वडा नम्बर १२ कोठियामैदान क्षेत्र र वडा नम्बर ११ को ढुङ्गेसेरा क्षेत्रमा जमिन भासिदा त्यस क्षेत्रकै ३ सय घर जोखिममा रहेको प्रमुख जिल्ला अधिकारी विष्णु पौडेलले बताए। गत शुक्रबार दिउँसो कोठियामैदान र ढुङ्गेसेरा क्षेत्रमा एक्कासी चारैतिरबाट जमिन भासिएर पहिरो गयो। गाँउदेखि माथि गएको पहिरोले केही घर बगायो तर अधिकांस घर भने पहिरो नआए पनि ढलेर नष्ट बने। १० मिटरको दुरीमा रहेका २ घर अहिले करिब ४० मिटरको दुरीमा पुगेका छन्। शितगंगा नगरपालिका वडा नम्बर १२ का वडा अध्यक्ष बाबुराम गैरेले भने। पानी बग्ने खोल्साहरु अग्लो अबस्थामा छन भने अधिकांस बिजुलीका पोलहरु भुइमै लडेका छन्। बिजुलीका तारहरु चुडिएका छन्। उनले भने, सम्मै रहेका खेतहरु अहिले भिरालो बनेका छन्। झट्ट हेर्दा भुकम्पले तहसनहस पारे जस्तो देखिन्छ। पहिरो गएको क्षेत्रका सबै गाउँलेनै त्रसित छन्। वडा नम्बर ११ को ढुङ्गेसेरा क्षेत्रमा जमिन भासिदा ५ घर पुर्ण रुपमा भत्किएका छन्। १३ घर पहिरोको उच्च जोखिममा रहेको र झण्डै २ सय घरको सिंगो क्षेत्रनै पहिरोको जोखिममा रहेको शितगंगा नगरपालिका वडा नम्बर ११ का वडा अध्यक्ष कपिल आलेले जानकारी दिए। जमिन भासिँएर पहिरो जाँदा भएको यकिन क्षतिको विवरण संकलन गर्न र आवश्यक्ताको पहिचान गर्न सहायक प्रमुख जिल्ला अधिकारी विक्रम थापाको संयोजकत्वमा एक समिति बनाएको छ। घर भत्किएका र पहिरोको जोखिम रहेको गाउँलाई स्थानान्तरण गर्न ठाउँको खोजी गर्न शितगंगा नगरपालिकाका नगर प्रमुख सुर्य प्रसाद अधिकारीको संयोजकत्वमा समिति गठन गरेको छ। पहिरोले मानवीय क्षति नगरेपनि घरहरु बगाएको छ। घरमा पालेका भैँसी, गाइृ, गोरु, बाख्राहरु यत्रतत्र बाँधिएका छन्। सबै गाउँले गाईभैँसी कहाँ बाँध्ने आफुहरु कहाँ ,कसरी बस्ने भन्नेमा चिन्तित छन् शितगंगा नगरपालिकाका नगर प्रमुख सुर्यप्रसाद अधिकारीले बताए। उनले सबै बस्तीलाई स्थानान्तरण गर्नुपर्ने बताए। पहिरो खस्ने क्रम अहिलेसम्म रोकिएको छैन्। सबै गाउँको जमिन भासिएकाले सबैलाई सुरक्षित स्थानमा लगेर राख्नु पर्ने उनको भनाई छ।"
"प्रदेश ५ को राजधानी दाङको देउखुरी, नाम लुम्बिनी प्रस्ताव","बुटवल : पाँच नम्बर प्रदेशको राजधानी दाङको भालुवाङ क्षेत्रमा बनाउने प्रस्ताव प्रदेशसभामा पेश भएको छ । राप्ती नदी किनारमा रहेको खुला चौर देउखुरी उपत्यकालाई राजधानी बनाउने र लुम्बिनी नाम राख्ने प्रस्ताव सरकारकातर्फबाट आन्तरिक मामिला तथा कानुन मन्त्री कुलप्रसाद केसीले पेश गरेका हुन् । यसअघि प्रदेश मन्त्रीपरिषद् बैठकले दाङको राप्ती, गडवा गाउँपालिका र अर्घाखाँचीको शीतगंगा नगरपालिकालाई जोडेर राजधानी बनाउने निर्णय गरेको छ । सभामुख पूर्णबहादुर घर्तीले कार्यव्यवस्था समितिले तय गरेको कार्यसूचि हटाएर आफै तयार गरेको कार्यसूचि अनुसार प्रस्ताव पेश गर्न अनुमति दिएका थिए । प्रस्ताव पेश भएलगत्तै कांग्रेसका केही सांसदहरुले उठेर असहमति जनाए । उनीहरुले यसअघि बनेको राजधानी र नामाकरण सुझाव विशेष समितिको प्रतिवेदन लत्याएर सरकारले प्रस्ताव पेश गरेको बताए । राजधानी र नामाकरण सम्बन्धी प्रस्ताव माथिको छलफल असोज १९ गतेबाट हुने गरी बैठक स्थगित गरिएको छ । राजधानी हालकै बुटवलमा राख्ने कि दाङ भन्ने विषयमा सत्तारुढ नेकपामा विवाद रहेको थियो । नेकपा अध्यक्ष एवं प्रधानमन्त्री केपी शर्मा ओली र अर्का अध्यक्ष पुष्पकमल दाहालबीच दाङको भालुवाङमा राजधानी राख्ने निर्णय भएपछि सरकारले प्रस्ताव अघि बढाएको हो । नेकपा संसदीय दलले शनिबार विहान ८ बजे बैठक बसेर राजधानी दाङ र नाम लुम्बिनी राख्ने प्रस्ताव पारित गर्नेछ । शीर्षतहमा निर्णय भइसकेकाले प्रदेश संसदीय दलले पनि प्रस्ताव पारित गर्न लागेको दलका सचिव भोजप्रसाद श्रेष्ठले बताए । राजधानी र नामाकरणका लागि दुईतिहाई मत चाहिन्छ । सो मत पुरा हुने देखिएको छ । विपक्षी दलले भने यस बारेमा केही बोलेको छैन। राजधानीका विषयमा सांसदहरु विभाजित थिए । शीर्ष तहमा निर्णय भएपछि भने सांसदहरु चुपचाप देखिएका छन् ।"
एक लाख ४० हजार चालक अनुमतिपत्र वितरण बाँकी,"काठमाडौं : एकान्तकुनास्थित यातायात व्यवस्था कार्यालयले झण्डै एक लाख ४० हजार चालक अनुमतिपत्र वितरण गर्न बाँकी रहेको छ। बन्दाबन्दीमा यातायात व्यवस्था विभागले सबै अनुमतिपत्रको छपाइ गरिसकेकाले यी अनुमतिपत्र वितरण गर्न बाँकी भएको हो। कार्यालयले अहिले दैनिक एक हजार ८०० देखि दुई हजार ५०० सम्म दैनिक वितरण गरिरहेको जनाएको छ। बन्दाबन्दीकै बीचमा कार्यालयले अनुमतिपत्र वितरण केही समयका लागि रोकेको कार्यालयका प्रमुख डम्बरबहादुर कार्कीले बताए। उनका अनुसार अहिले सकेसम्म स्वास्थ्य सावधानी अपनाएर वितरणको काम भइरहेको छ। कार्यालयले दूरी कायम गर्न प्रचारात्मक सामग्री टाँसेको छ भने साबुनपानी र स्यानिटाइजरको व्यवस्था गरेको छ। उनले भने, 'हामीले स्वास्थ्य सावधानी अपनाउन लगाउनेभन्दा सेवाग्राही आफैँ पनि सजग हुनुपर्छ।' सरकारले गत चैतदेखि जारी बन्दाबन्दी असारदेखि खुला गरेपछि कार्यालयले असारसम्मको अनुमतिपत्र वितरण गरेको छ। कार्यालयले दिँदै आएको तीन सेवामध्ये छापिएर आएका अनुमतिपत्र वितरण र नवीकरण गर्दै आएको छ भने नयाँ अनुमतिपत्र हालका लागि स्थगन गरेको छ। कार्यालयमा दूरी कायम गर्न कठिन भएकाले हालका लागि नयाँ अनुमतिपत्रको परीक्षा स्थगन छ। उनले भने, 'प्रदेश सरकारले निर्णय नै गरेर नखुलाउँदासम्म यो सेवा तत्काल खुल्दैन।' काठमाडौँ उपत्यकालगायत प्रदेशभरका विभिन्न जिल्लामा सङ्क्रमण बढिरहेकाले यहाँका सबै कार्यालयले नयाँ चालक अनुमतिपत्र बन्द गरेको उनले जानकारी दिए। केही वर्ष पहिलेसम्म चालक अनुमतिपत्र बनाउन यही कार्यालयमा भीड हुन्थ्यो। काठमाडौँ उपत्यकामा हाल चार कार्यालयबाट यो सेवा दिइँदै आइएको छ। सबैभन्दा बढी सेवाग्राहीको भीड भने एकान्तकुनास्थित कार्यालयमा नै देखिन्छ। अहिले पनि यहाँ खटिएका सुरक्षाकर्मीलाई भीड व्यवस्थापन गर्न कठिन भएको देखिन्छ।"
गौहत्यामा संलग्न ३ जना पक्राउ,"स्याङजा : गल्याङ नगरपालिका ९ स्थित जौबारीमा गाई काटेको आरोपमा ३ युवा पक्राउ परेका छन्। पाँच दिनअघि रातको समयमा ३८ वर्षीय नारायण भुषाल, २४ वर्षीय डोलुराम नेपाली र वालिङ्का ३२ वर्षीय रामबहादुर सार्कीले जिउँदो गाई काटेको आरोपमा पक्राउ गरेको प्रहरी नायब उपरीक्षक राजेन्द्र अधिकारीले जानकारी दिए। खानका लागि मासु काटेको खबर प्रहरीमा पुगेपछि प्रहरीले खोजतलास गर्दा नारायण भुषालको घरबाट सुकाई राखेको गाईको मासु फेला परेपछि गौहत्यामा संलग्न ३ जना पक्राउ परेका हुन्। पशु प्राविधिकसहितको प्रहरी टोलीले गाई काटेको स्थान नजिकै खाडल खनी पुरेको अवस्थामा गाईको टाउको, ४ वटै खुट्टा, आन्द्राभुडीसहित भेटिएको प्रहरीले जनाएको छ। पशुसम्बन्धी कसुर मुद्दाका आरोपित ३ जनालाई जिल्ला अदालत स्याङ्जाले बिहीबार साँझ २५ दिन म्याद थप गरेको छ।"
१७ जेष्ठ नागरिक सम्मानित,"स्याङजा : जेष्ठ नागरिक दिवसको अवसर पारेर गल्याङ नगरपालिका ३ मा जेष्ठ नागरिकलाई सम्मान गरिएको छ। तिसौं जेष्ठ अन्र्तराष्ट्रिय जेष्ठ नागरिक दिवसको दिन बिहीबार ८५ वर्ष उमेर पुगेका १७ जना जेष्ठ नागरिकलाई सम्मान गरिएको हो। सम्मान गर्दै नगर प्रमुख भुपराज अधिकारीले जेष्ठ नागरिक समाजको मार्गदर्शक भएको बताउँदै उहाँहरुको अनुभवबाट धेरै कुरा सिक्न सकिने बताए। कार्यक्रममा प्रमुख प्रशासकीय अधिकृत ईश्वरीप्रसाद पाण्डे, वडा नं ३ का अध्यक्ष महेश भट्टराईले जेष्ठ नागरिकलाई सम्मान गर्ने संस्कारको विकास गर्नुपर्नेमा जोड दिँदै उनले एक दिन मात्रै नभएर जेष्ठ नागरिकलाई सधैं सम्मान गर्नुपर्नेमा जोड दिए। आफूले अरुको सम्मान गर्न सकेमा त्यही संस्कार आफूमा लागू हुने भन्दै जेष्ठ नागरिकलाई एक दिन मात्रै नभई सधैं सम्मान गर्नुपर्ने बताए।"
एक लाख ३२ हजार अवैध भारुसहित पक्राउ,विराटनगर : भारतबाट लिएर आउँदै गरेको अवैध भारतीय रुपैयाँ (भारु) सहित एकजनालाई सशस्त्र प्रहरीले शुक्रबार बिहान विराटनगरबाट पक्राउ गरेको छ । धनुषा घर भइ सुनसरीको इटहरी उपमहानगरपालिका६ मा बस्दै आएका ४३ वर्षीय सन्तोष महतोलाई पाँच सय दरका प्रतिबन्धित नोटसहित पक्राउ गरिएको सशस्त्र प्रहरी बल मोरङका प्रमुख एसपी तीर्थ पौडेलले जानकारी दिए । उनका अनुसार सशस्त्र प्रहरी बल बीओपी रानी मोरङको टोलीले विराटनगर महानगरपालिका१६ हुलास मेटल चोकबाट बिहान ७ :३० बजेतिर महतोलाई पक्राउ गरेको हो । पक्राउ परेकाको साथबाट एक लाख ३२ हजार पाँच सय अवैध भारतीय रुपैयाँ बरामद भएको एसपी पौडेलले बताए । यसको नेपाली रुपैयाँ दुई लाख १२ हजार रुपैयाँ हुन्छ । दरैया नाका हुँदै भारतबाट नेपाल छिरेको पाइएपछि चेकजाँच गर्ने क्रममा महतोले बोकेको झोलामा प्रतिबन्धित भारतीय नोट फेला परेको पौडेलको भनाइ छ । पाँच सय दरमाथिका भारती नोट नेपालमा प्रतिबन्धित छ । प्रतिबन्धित नोट बोकेको र स्रोत पनि खुलाउन नसकेका कारण महतोलाई नियन्त्रणमा लिएर अनुसन्धान थालिएको सशस्त्रले जनाएको छ । उनलाई विदेशी विनियम ऐन अनुसार आवश्यक कारबाहीका लागि विराटनगर भन्सार कार्यालयमा बुझाइएको छ । सशस्त्रले बरामद भएको नोट अवैध हुण्डी कारोबारको भएको हुन सक्ने आशंका गरेको छ । कोरोना भाइरस संक्रमणका कारण नेपालभारत सीमा नाका सिल छ । नाकाबाट आवतजावत बन्द गरिएको छ । तर नाका सिल रहेको अवस्थामा महतो भारतबाट प्रतिबन्धित नोट बोकेर लुकिछिपी नेपाल छिरेको पाइएको एसपी पौडेलले बताए ।
विराटनगरमा कोरोना संक्रमित वृद्धाको उपचारका क्रममा मृत्यु,"विराटनगर : विराटनगर महानगरपालिका१४ जतुवा घर भएकी कोरोना भाइरस संक्रमित ७२ वर्षीया वृद्धा महिलाको उपचारका क्रममा शुक्रबार बिहान मृत्यु भएको छ । विराटनगरस्थित कोशी अस्पताल कोभिड१९ उपचार केन्द्रको आइसोलेसनमा उपचाररत उनको बिहान ११:५८ बजे मृत्यु भएका केन्द्रका प्रमुख एवं वरिष्ठ फिजिसियन डा दीपक सिग्देलले जानकारी दिए । सिग्देलका अनुसार स्वाब संकलन गरेर पीसीआर परीक्षण गराउँदा वृद्धालाई असोज ५ गते कोरोना पुष्टि भएको थियो । रिपोर्ट पोजिटिभ आएसँगै चिन्ताजनक अवस्थामा कोभिड अस्पतालमा भर्ना गरिएकी वृद्धालाई धेरै प्रयास गर्दा पनि बचाउन नसकिएको उनको भनाइ छ । सिग्देलका अनुसार केन्द्रमा भर्ना गर्दा बिरामी महिलामा उच्च रक्तचाप, श्वासप्रश्वाससँगै झाडापखालाको समस्या थियो । बिरामीको दुवै मृगौलामा पुरानै समस्या रहेको जानकारी उनले दिए ।"
एम्बुलेन्सभित्रै वृद्धसहित दुई कोरोना संक्रमितको मृत्यु,"विराटनगर : मोरङको बूढीगंगा गाउँपालिका२ स्थित विराट शिक्षण अस्पतालमा उपचारका लागि लैजाँदै गर्दा कोरोना भाइरस संक्रमित एक वृद्धसहित दुई पुरुषको शुक्रबार मृत्यु भएको छ । सुनसरी खनारका वृद्ध र सिरहा सुकीपुरका पुरुषको एम्बुलेन्सभित्रै १२:३० बजेतिर मृत्यु भएको हो । कोरोना रिपोर्ट पोजिटिभ आएपनि सुनसरीको इटहरी उपमहानगरपालिका१३ खनारका ९२ वर्षीय वृद्ध पुरुषलाई तीन दिनदेखि 'होम आइसोलेसन 'मै राखिएको थियो । श्वासप्रश्वासमा समस्या बढ्दै गएपछि आइसोलेसनमा राखेर उपचार गर्नका लागि उनलाई शुक्रबार एम्बुलेन्समा राखेर विराट शिक्षण अस्पताल ल्याइएको थियो । अस्पतालका आइसोलेसन इन्चार्ज सुनिल देवका अनुसार ल्याउँदाल्याउँदै वृद्धको बाटैमा मृत्यु भएको हो। 'आइसोलेसनमा उपचारका लागि लैजाने तयारी हुँदै गर्दा वृद्धको मृत्यु एम्बुलेन्सभित्रै भइसकेको पाइयो,' उनले भने, 'बिरामीलाई बाहिर निकाल्न एम्बुलेन्सको ढोका खोलेर हेर्दा मृत्यु भइसकेको अवस्थामा पयौं ।' देवका अनुसार कोरोनाको आशंकामा स्वाब संकलन गरेर पीसीआर परीक्षण गराउँदा वृद्धको रिपोर्ट मंगलबार पोजिटिभ आएको खुलेको छ । त्यसपछि परिवारका सदस्यले उनलाई 'होम आइसोलेसनमै राखेका थिए । वृद्धमा दम, उच्च रक्तचाप र मधुमेहको पुरानै समस्या रहेको देवले बताए । त्यस्तै थप उपचारका लागि विराटतर्फ लगिँदै गरेका सिरहा सुकीपुर नगरपालिका२ का ५५ वर्षीय संक्रमित पुरुषको पनि एम्बुलेन्सभित्रै मृत्यु भएको छ । उनलाई उपचारका लागि गत सोमबार विराटनगरको नोबेल शिक्षण अस्पताल भर्ना गरिएको थियो । भेन्टिलेटरमा राखेर उपचार गराइरहेका पुरुषको कोरोना परीक्षण गराउँदा बिहीबारसाँझ रिपोर्ट पोजिटिभ आएपछि नोबेलले थप उपचारका लागि विराटको आइसोलेसनमा रेफर गरेको जानकारी देवले दिए । आइसोलेसनमा लैजाने तयारी भइरहँदा उपचारका लागि ल्याएको एम्बुलेन्सभित्रै पुरुषको मृत्यु भएको पाइएको उनको भनाइ छ । उनका अनुसार मृतकमा श्वासप्रश्वास र निमोनियाको समस्या थियो । 'थप उपचारका लागि आइसोलेसनमा लैजान खोज्दा दुवै संक्रमितको एम्बुलेन्सभित्रै मृत्यु भइसकेको थियो, 'देवले भने, 'उपचारका लागि ल्याइएको भए पनि मृत्यु भइसकेका कारण आइसोलेसनमा भर्ना गर्नै पाइएन । उनले शव व्यवस्थापन नियम अनुसार हुने जानकारी पनि दिए ।"
गान्धी जयन्तीमा भारतले दियो ४१ एम्बुलेन्स र ६ बस,"काठमाडौं : महात्मा गान्धीको १५१ औं जन्म जयन्तीको अवसरमा भारत सरकारले ३० जिल्लाका सरकारी निकाय र गैरसरकारी एवम् गैरनाफामूलक संघ संस्थाहरुलाई ४१ एम्बुलेन्स र ६ वटा बस प्रदान गरेको छ । स्वास्थ्य तथा शिक्षाको क्षेत्रमा काम गरिरहेका विभिन्न सरकारी, गैरसरकारी एवम् गैरनाफामूलक संघ संस्थालाई ४१ एम्बुलेन्स र ६ वटा बस उपहारस्वरुप प्रदान गरेको भारतीय दूतावासले जनाएको छ । सन् १९९४ देखि हालसम्म भारतीय राजदूतावासले झण्डै ८२३ वटा एम्बुलेन्स उपलब्ध गराइसकेको छ । दूतावासले लामो समयदेखि नेपालका सरकारी तथा गैरनाफामूलक संस्थाहरुलाई हरेक वर्ष एम्बुलेन्स तथा विद्यालयका लागि बस उपहार स्वरुप प्रदान गर्दै आएको छ । दूतावासका अनुसार एम्बुलेन्सहरु नेपाल सरकारको मापदण्ड अनुसार निर्माण गरिएका हुन् । एड्भान्स अन्तर्गतका एम्बुलेन्समा ट्राभलिङ्ग भन्टिलेटर, इसिजि तथा अक्सिजन मोनिटर, अटोमेटेड एक्सटर्नल डिफिब्रिलेटर, नेबुलाइजर सेट, रक्तचाप जाँच उपकरण, स्टेथोस्कोप, एम्बु ब्याग, ट्युब तथा काथेटर, व्हीलचेयर, स्ट्रेचर, रेडियो सञ्चार यन्त्र तथा फोर जी मोबाइल डिभाइस आदि हुनेछन् । शुक्रबार वितरण गरिएका ६ बस गरी हालसम्म दूतावासले नेपालभर १६० वटा विद्यालय बस उपहार स्वरुप प्रदान गरेको जनाएको छ। नेपालले स्वास्थ्यको क्षेत्रमा विशेषगरी आकस्मिक चिकित्सा सेवाको क्षेत्रमा गरेको प्रयासमा भारत सरकारले जारि राखेको निरन्तर सहयोग अनुरुप उक्त एम्बुलेन्स तथा बसहरु प्रदान गरिएको दूतावासले जनाएको छ ।"
अझै सुरु भएनन् रोकिएका पुल निर्माण,"इटहरीझापा : तीन वर्षअघि झापाको अर्जुनधारा र वुद्धशान्ती जोड्ने बिरिङ्ग खोलामा पक्की पुलको शिलान्यास हुँदा स्थानीयहरु निकै खुशी थिए। तर स्थानीय कृषि र व्यापारको सेतु बन्ने अनुमान गरिएको पुलको काम हालसम्म अघि बढ्न सकेको छैन्। प्रधानमन्त्रीले नै शिलान्यास गरेको हुँदा उत्साहित स्थानीय दिपिन राई ३ वर्षसम्म कसैको उपस्थिति नहुँदा निराश छन्। जिल्ला समन्वय समिति झापाका प्रमुख सोमनाथ पोर्तेलकाअनुसार ६ महिना लगाएर डिजाईन गरिएको पुलको प्रगतिबारे जानकारी छैन। पुर्वी नेपालका धेरै पुलहरुको निर्माण सन्तोषजनक छैन्। अहिलेसम्म काम नै सकिनुपर्ने कति पुलको निर्माण सुरु नै भएको छैन भने कति पुलको निर्माण अवरुद्ध छ। अहिले कोरोना महामारी र त्यसले सिर्जित लकडाउनको कारण ठेकेदारले अर्को बहाना पाएका छन्। बजार तथा यातायात सहज भएपनि पुल निर्माणको काम अघि बढ्न सकेको छैन्। लकडाउनअघि काम भइरहेका पुलहरु पनि कामदार तथा सामाग्री अभावका कारण निर्माण अवरुद्ध छ। पुल आयोजना कार्यालय इटहरीले हेर्ने २४ वटा ठूला पुल निर्माणको काम चैतदेखि ठप्प भएको कार्यालयले जनाएको छ। कार्यालयका प्रमुख कैलाशप्रसाद देवकाअनुसार आयोजनाका कामहरु रोकिँदा २५३० प्रतिशतले समय लम्बिएको छ। लकडाउन खुलेपनि सामाग्री तथा कामदारहरुको आपूर्ती हुन नसक्दा पुल निर्माण तत्काल सुरु गर्न नसकिएको हो। धेरैजसो प्राविधिकहरु भारतीय छन्, कोरोनाका कारण कामदार ल्याउन र पठाउन गाह्रो छ, पुल निर्माणको काम रोकिएपछि फेरी सुरु गर्न समय लाग्ने बताउँदै उनले भने, निर्माण सामाग्री, मेसिन उपकरणको कारण पनि आयोजनाका कामहरुमा ठूलो असर पुगेको छ। उनकाअनुसार लकडाउनका कारण घर गएका भारतीय कामदारहरु आइसकेका छैनन्। धेरैजसो प्राविधिकहरु भारतीय भएकोले उनीहरुको अनुपस्थितीमा असोजदेखि सुरु गर्ने योजना रहेका पुलको काम सुरु हुन नसकेको हो। ठूला आयोजनाहरुको लागि आवश्यक कच्चा पदार्थको पनि अभाव छ। सामान विदेशबाट मगाउँदा आउनकै लागि ६ महिना लाग्ने बताउँदै देव भन्छन्, लकडाउन सुरु हुनुभन्दा तीन महिनाअघि अर्डर गरेका सामानहरु १० महिनासम्म पनि आउन सकेको छैन। पहाडी जिल्लामा बाटोको पनि समस्या देखिएको छ। बाटो र पुल सँगै बनिरहेका ठाउँमा पुलको लागि सामाग्री लान समस्या छ। धनकुटाको मुगाबाट १२ किलोमिटर तल सुनवालुवा भन्ने ठाउँमा अरुण खोलामा निर्माणाधिन पुलसम्म पुग्ने बाटोहरु ठाउँ ठाउँमा निर्माणाधिन छ। सडक डिभिजन कार्यालय धनकुटाले ठेक्का लगाएको छ। तर मोटरसाइकलसमेत लान नसक्ने अवस्थामा बाटो बनिरहेको छ। सडककै कारणले पनि पुल निर्माण प्रभावित बनेको छ, देवले भने। सार्वजनिक खरीद ऐनअनुसार बनेको नियमावलीको नवौं संशोधनले दिएको म्यादअनुसार २०७७ माघ महिनासम्ममा पुराना आयोजनाको निर्माण सक्नुपर्ने भएपनि कोरोनाको बहाना बनाउँदै फेरी पनि समय लम्बाउने सम्भावना छ।"
अर्घाखाँचीका सीडीओसहित सात जनामा कोरोना,"अर्घाखाँची : अर्घाखाँचीका प्रमुख जिल्ला अधिकारी (सीडीओ), सहायक प्रमुख जिल्ला अधिकारीसहित ७ जनामा कोरोना भाइरस (कोभिड१९) संक्रमण पुष्टि भएको छ । सीडीओ विष्णु पौडेल, सहायक प्रमुख जिल्ला अधिकारी विक्रम थापा, प्रमुख जिल्ला अधिकारीका सवारी चालक, सुरक्षा गार्ड, स्वास्थ्य कार्यलयका सूचना अधिकारी विजय बराललाई कोरोना देखिएको हो । उनीहरुसहित एकजना सुरक्षकर्मी र एकजना स्वास्थ्यकर्मी गरेर ७ जनामा कोरोना संक्रमण पुष्टि भएको अर्घाखाँची अस्पतालका प्रमुख डाक्टर कपिल गौतमले जानकारी दिए । असोज ६ गतेदेखि परेको अविरल वर्षाका कारण जिल्लाका विभिन्न ठाउँमा भएको विपद व्यवस्थापन उद्वार राहत र पुनस्थापनामा खटिएकै अवस्थामा स्वास्थमा समस्या आएपछि प्रमुख जिल्ला अधिकारी लगायत १० जनाको स्वाब संकलन गरेर गुल्मी प्रयोगशालामा पठाइएको थियो । दश जनाको स्वाब पठाइएकोमा ७ जनामा कोरोना देखिएको जिल्ला अस्पताल अर्घाखाँचीका जन स्वास्थ्य निरीक्षक गणेशराज पौडेलले बताए । जिल्ला प्रशासन कार्यालयबाट हुने अत्यावस्यक काम नियमित रुपमा सञ्चालन हुने सहायक प्रमुख जिल्ला अधिकारी विनोद खनालले जानकारी दिए । साथै स्वास्थ सुरक्षाका मापदण्ड अपनाएर काम गर्न उनले सबैलाई अपील गरेका छन् ।"
हिमाली भेगमा गहुँ रोप्ने सिजन सुरु,"गोरखा : उत्तरी गोरखाको छेकम्पारमा गहुँ रोप्ने सिजन सुरु भएको छ। बिगत एक सातादेखि त्यहाँका फराकिला फाँटमा गहुँ रोप्न सुरु भएको वडाअध्यक्ष पासाङफुञ्जो लामा बताउँछन्। छेकम्पारको मुख्य खेती गहुँ, फापर र आलु हो। ती खेती भर्खरै मात्र भित्र्याइएको हो। तीनहजारदेखि तीन हजार पाँच सय मिटरसम्म उचाइ रहेको यहाँ एक वर्षमा एकखेती मात्र हुने गर्छ। स्थानीय उत्पादनले बढीमा चारदेखि छ महिनासम्म मात्र पुग्ने स्थानीयबासी बताउँछन्। वर्षभरका लागि तिब्बतको जोङ्गा तथा केरुङ सहर तथा गोरखा सदरमुकामबाट दैनिक उपभोग्य सामान ल्याउने चलन छ।"
ट्रकको ठक्करबाट मोटरसाइकल चालकको मृत्यु,विराटनगर : मोरङको उर्लाबारी नगरपालिका९ जोरबाटोस्थित भित्री सडकखण्डमा मालबहाक ट्रकको ठक्करबाट शुक्रबार बिहान मोटरसाइकल चालकको मृत्यु भएको छ । दक्षिणबाट उत्तरतर्फ जाँदै गरेको ना ४ ख ३४४३ नम्बरको ट्रकले प्र १०२००४१ प २२२९ नम्बरको मोटरसाइकललाई ठक्कर दिँदा दुर्घटना भएको हो । दुर्घटनामा मोटरसाइकल चालक उर्लाबारी ९ का २९ वर्षीय देउकुमार लिम्बूको मृत्यु भएको छ । बिहान ६: ४० बजेतिर दुर्घटनामा परेर गम्भीर घाइते भएका लिम्बूको उपचारका क्रममा झापाको बी एण्ड सी अस्पताल बिर्तामोडमा मृत्यु भएको मोरङ प्रहरीका प्रवक्ता डीएसपी मानबहादुर राईले जानकारी दिए । उनका अनुसार ट्रक चालक मोरङको रतुवामाई नगरपालिका१० का २४ वर्षीय रेवतप्रसाद सुवेदीलाई नियन्त्रणमा लिएर घटनाको अनुसन्धान सुरु गरिएको छ ।
जब माया मिल्यो,"राजविराज : सप्तरीको अग्निसाइर कृष्णसवरण१ घोंघीदाहाका ४९ वर्षीय उमाकान्त चौधरी १२ वर्षसम्म गोठमा गाईबस्तुजस्तै बाँधिएका थिए। गाईबस्तुको दाम्लो चराउन लैजाँदा खोलिन्थ्यो। तर, मानसिक रोगबाट पीडित चौधरीलाई बाँधिएको साङ्लो खोलिएन। बेलाबेला खोलिदिऊँ झैं लागे पनि अप्रिय घटना हुने डरले २०६३ सालदेखि उनलाई बाँधेर राख्नु परिवारको बाध्यता थियो। तर, उनै चौधरी गाउँ छाडेको २० महिनापछि बुधबार साँझ फरक पहिरन र पहिचानका साथ झुल्किए। विगतमा वर्षौंसम्म छिछि दूरदूर गर्ने छिमेकीले उनलाई स्वागत गरे। स्थानीय वृद्धवृद्धाले मलाई चिन्यौ भनेर सोध्दा उनी मुस्कुराए। तब नामै किटेरजवाफ फर्काए। साना नानीहरूको टाउकोमा हात राखेर मायाले सुम्सुम्याए। वृद्धवृद्धासामु झुके। आफ्नो घर देखाऊ भन्दा उनले चारैतिर नियाले अनि सरासर घरमा प्रवेश गरे। मानव सेवा आश्रमका अभियन्ताले दिएको माया र सम्मानले उनमा यस्तो सकारात्मक परिवर्तन आएको हो। उमाकान्तमा आएको परिवर्तनको खास कारण नै माया र सम्मान हो, आश्रमका संस्थापक अध्यक्ष रामजी अधिकारीले उमाकान्तलाई परिवारको जिम्मा लगाउँदै भने, उमाकान्त औषधोपचारले शारीरिक रूपमा स्वस्थ्य भए। प्रेमले आशा र विश्वासलाई शक्ति प्रदान गर्दा मानसिक रूपले ठीक भए। मानिस भोकले मर्न धेरै समय लाग्छ। तर, माया र सम्मानबिना एकै क्षण पनि बाँच्न कठिन छ। गजेन्द्रनारायण सिंह अस्पतालका मेडिकल सुपरिटेन्डेन्ट डा रणजितकुमार झाले माया र सम्मान नपाउने व्यक्तिमा डिप्रेसन देखिनेबताए। जीवनप्रति नैराश्य तथा एक्लोपन हुन्छ। बेलैमा सही व्यवस्थापन गर्न सकिएन भने मानसिक समस्या आउँछ। माया र सम्मान नपाउनेले नै आत्महत्यासमेत गर्ने गर्छन्, डा झाले उमाकान्तको परिवारसँग पुनर्मिलनका क्रममा भने। यसरी भयो उद्धार उमाकान्तसँग २०५४ सालमा विवाह गरेकी सुशीलाले मजदुरी गरेर तीन छोरी हुर्काइन्। उनले दैनिक मजदुरी नगरे चुल्हो बल्दैनथ्यो। पतिको उपचार गराउन आर्थिक समस्याका साथै कहाँ लैजाने, कसले लैजाने भन्ने समस्या थियो। चार कट्ठमा अधिया खेती र बाँकी समय मजदुरी गरिरहेकी उनलाई घरखर्च धान्नै हम्मे थियो। श्रीमान्को स्याहार गर्न कुरुवा बस्नुपरे नाबालक छोरीहरू हेरचाह गर्ने अरू कोही थिएनन्। परिवारसँग उमाकान्तको समस्या कसरी समाधान गर्ने भन्ने कुनै उपाय थिएन। फलामको सिक्री मासुले नै पुरिएको थियो। श्रीमती सुशीलाले अनेक सास्ती बेहोर्दै उपचार गर्न अस्पताल नलगेकी होइनन्। तर, रोग निको नभएपछि उमाकान्तको १२ वर्ष बन्धनमै बित्यो। हातमा साङ्लो बाँधिए पनि उनका अगाडि जान श्रीमती र छोरीहरू डराउँथे। गाउँको व्यक्ति १२ वर्षदेखि विक्षिप्त अवस्थामा साङ्लोमा बाँधिएको देखेर अनिल चौधरीलाई चिन्ता लागिरहन्थ्यो। उनले नै अन्नपूर्ण पोस्ट्संवाददातालाई खबर गरे। त्यसबारे दुई वर्षअघि (२०७५ मंसिर १९) अन्नपूर्ण पोस्ट्मा १२ वर्षदेखि साङ्लोमा शीर्षक समाचार छापिएको थियो। त्यसपछि आश्रमका सचिव सुमन बर्तौलाको टोली घरमै लिन पुगेको थियो। बर्तौलाका अनुसार आश्रममा पुगेपछि हेटौंडा अस्पतालमा लगेर हातको जटिल शल्यक्रिया गरी साङ्लो निकालियो। घाउ निको हुन लामो समय लाग्यो। उमाकान्तमा रहेको हिंसात्मक प्रवृत्तिले तीन महिना हेटौंडा आश्रम तनावग्रस्त बन्यो। माया, प्रेमले बिस्तारै सकारात्मक परिवर्तन देखिन थाल्यो। कुरा गर्न थाले। नुहाउन थाले। करेसाबारीमा जान थाले। धेरै समयपछि उनले श्रीमती र छोरीहरूको सम्झना गरे। गाउँलेलाई सम्झिाए। त्यसपछि आश्रमले घरमा पुनर्मिलन गराएको हो। आश्रमका सल्लाहकार नारायण ढुंगानाले आत्मीयता बढेर घर फर्काउन मन नमानेको सुनाए। तर उमाकान्तले घरपरिवार र गाउँलाई पटकपटक स्मरण गरेपछि घरमा पुनर्मिलन गराउने निर्णयमा पुगेको उनको भनाइ छ। आश्रमकी भौतिक प्रवद्र्धन सल्लाहकार शृंखला खतिवडाले हेलाँमा परेकालाई माया दिनु आश्रमको लक्ष्य रहेको बताइन्। कतिपयलाई दीर्घकालीन औषधि सेवनको खाँचो हुने भए पनि माया र सम्मानबिनाको औषधिले पनि काम नगर्ने उनले सुनाइन्। पुनर्मिलन कार्यक्रममा पुगेकी प्रदेशसभा सदस्य रुवी कर्णले सरकारले गर्नुपर्ने कामको जिम्मेवारी काँधमा उठाएको भन्दै आश्रम परिवारको प्रशंसा गरिन्। संघीय सरकारले सहयोग गरिरहेको बताएकी कर्णले प्रदेश २ को आश्रमको सबलीकरणका लागि प्रदेश सभामा माग गर्ने प्रतिबद्धता जनाइन्। १२ वर्षदेखि साङ्लोमा"
बोक्सी आरोपमा बर्बरता,"विराटनगर : मोरङको सुन्दरहरैंचा नगरपालिका३ आइतबारेमा नौ दिनअघि नयाँ धामी उत्रिएको हल्ला फैलियो। २९ वर्षीया धनहीरा राई मंगलबार राति घरमा चिन्ता (धामी) बस्ने कुरा चलेपछि छरछिमेकी भेला भए। स्थानीय एक ३८ वर्षीया महिला पनि सीमा जोडिएको उक्त घरमा चिन्ता बसेको हेर्न गइन्। शरीरमा धामी उत्रिएको भन्दै धनहीरा थाल ठटाएर घरको बरण्डामा चिन्ता बसिरहेकी थिइन्। त्यही घरको कोठामा बसेर झ्यालबाट चिन्ता हेरिरहेकी ती महिलालाई उनले एक्कासि बोक्सी आरोप लगाइन्। चिन्ता बसेको ठाउँमा जथाभावी गर्दै बोक्सीको तन्त्रमन्त्र लगाएर धामीविद्यामा असर पुर्याएको भन्दै धनहीरा जाइलागिन्। आफूले कुनै गल्ती नगरेको भन्दै पीडित महिलाले चिन्ताको थानमा पुगेर माफी मागिन्, एक स्थानीयले भने, तर, धनहीराले थानमा चिन्ता बस्दा प्रयोग गरेको त्रिशूल उठाएर धनहीराले प्रहार गर्न थालिन्। केही स्थानीयले उक्त घटनाको भिडियो खिचे। उक्त भिडियोमा पीडितलाई बोक्सी आरोप लगाउँदै एकोहोरो त्रिशूलले कुटपिट गरिरहेको देख्न सकिन्छ। बोक्साबोक्सीजस्तो अन्धविश्वासलाई कानुनले दण्डनीय बनाए पनि समाजबाट उन्मूलन नभइसकेको यो घटनाले देखाएको छ। एक स्थानीयका अनुसार अरूले नछुट्ट्याएको भए पीडितको ज्यानै जान सक्थ्यो। घटनामा पीडितले भने प्रतिवाद गरिनन्। चिन्ता हेर्न भेला भएकामध्ये अधिकांशले घटना रोक्नुपर्नेमा उल्टै गल्ती गर्नेलाई यसै गर्नुपर्छ भन्दै धनहीराको समर्थन गरेको पाइएको प्रहरीले जनाएको छ। इलाका प्रहरी कार्यालय बेलबारीका प्रहरी निरीक्षक ऋषिराज ढकालका अनुसार धनहीराले त्रिशूलले प्रहार गर्दा, घोच्दा तथा अगुल्टोले बारम्बार हान्दा पीडितको शरीरभर चोट लागेको छ। मंगलबार साँझदेखि चिन्ता बसेकी आरोपित महिलाले पीडित महिलालाई बुधबार बिहान ४ः३० बजेतिर बोक्सी आरोप लगाउँदै चरम यातना दिएको खुलेको ढकालको भनाइ छ। एक निरीह महिलामाथि बर्बर यातना दिँदै निर्घात कुटपिट गरेको भिडियोमा पनि देख्न सकिन्छ, उनले भने, घटनाबारे थप बुझ्ने र अनुसन्धान गर्ने काम भइरहेको छ। पीडितलाई घोप्टो पारी आँगनमा बलिरहेको आगोमा समेत हाल्न खोजिएको स्थानीयको भनाइ छ। आगोमा हाल्न खोजेपछि हामीले रोक्यौं, एक स्थानीयले भने, नभए सबै शरीर जल्ने थियो। प्रहरीका अनुसार त्रिशूलले छेडेको, प्रहार गरेको र अगुल्टोले बारम्बार हानिएकी पीडितको शरीरभर नीलडाम र चोट छ। निधार, दुवै पाखुरा, हत्केला, पेट, दुवै खुट्टा, घुँडा, अनुहार, कुम सबैतिर चोट रहेको ढकालले सुनाए। पाखुरा र कुममा आगोले पोलेको चोट छ। उनका अनुसार छेडेर चोट लागेका ठाउँबाट धेरै रगत पनि बगेको पाइयो। कुटपिटबाट घाइते महिला बुधबार दिनभर ओछ्यानमै थला परेकी थिइन्। कुटपिटको भिडियोसहित पीडित पक्ष बिहीबार बिहान प्रहरी कार्यालय पुगेपछि घटना बाहिर आएको हो। पीडित पक्षले किटानी जाहेरी दिएसँगै आरोपित धनहीरालाई प्रहरीले बिहीबारै नियन्त्रणमा लिएको छ। पीडितका श्रीमान्ले घटना थाहा पाएपछि आफू कान्छी श्रीमतीसहित बुधबार साँझ घर आइपुगेको सुनाए। मलाई बुधबार बिहान ९ बजेतिर श्रीमतीले घर आउनूआउनू भन्दै फोन गरिन्। तर घटना खुलाइनन्, उनले भने, दिउँसो छरछिमेकीले फोन गरेर सुनाए। त्यसपछि हामी घर आइपुगेर हेर्दा अवस्था दर्दनाक रहेको पायौं। उनले घटनाको भिडियो प्रहरीलाई बुझाइएको सुनाए। उनकी कान्छी श्रीमतीले पीडित महिलाको स्याहार गरिरहेकी छन्। दुवै जनाले पीडितलाई उपचारका लागि बिहीबार उर्लाबारीको मंगलबारे अस्पताल पुर्याए। पीडितका श्रीमान्ले सिमाना जोडिएका छिमेकीसँग रिसइबी नभएको बताए। छिमेकमा मिलेरै बसेका थियौं। आजसम्म ठूलो बोली पनि भएको थिएन, उनले भने, तर बर्बर यातना दिएको घटनाले छाँगाबाट खसेजस्तो भएको छु। यो अमानवीय घटनाले दुःखी र त्रसित बनाएको छ। प्रहरीले घटनामा प्रयोग गरिएको त्रिशूल बरामद गरेको छ। प्रहरी निरीक्षक ढकालले कुटपिटमा संलग्न महिलाविरुद्ध बोक्सी आरोपको कसुरमा कारबाही अघि बढाउन घटनाको अनुसन्धान भइरहेको जानकारी दिए। यस्तो घटना हुनु दुःखद् भएको उनको भनाइ छ। पीडित महिला घरमा देवरका ८ वर्षीय छोरासहित बस्दै आएकी छन्। उनीपट्टिकी छोरीको बिहे भइसकेको छ। पारिवारिक सल्लाहमै श्रीमान्ले तीन वर्षअघि दोस्रो बिहे गरेको जनाइएको छ। उनी कान्छी श्रीमतीसहित झापाको सुरुंगामा बस्दै आएका छन्। कोही त्रसित, कोही पीडककै पक्षमा धनहीरा आफ्नो शरीरमा धामी उत्रिएको भन्दै एक सातासम्म केही पनि नखाई र कोहीसँग पनि नबोली कोठामा गुप्तबास बसेको जेठानी सविता राईले सुनाइन्। बिहान उठेर नुहाइधुवाइबाहेक उनले केही पनि नगरेको सविताको भनाइ छ। निराहार तपस्याबाट शरीरमा कुल देउता भित्रिए, उनले भनिन्, त्यही देउताले दुःख दिनेलाई देख्न नसकेको हाम्रो बुझाइ छ। देवरानीले देउता हिँड्ने बाटोमा छेकेर अवरोध गर्ने गरेका कारण त्रिशूल हानेको आफूलाई बताएको उनको भनाइ छ। आफ्नै घरमा बसेको भए हुन्थ्यो। चिन्ता बसेको अर्काको घरमा आएर घटना भयो भन्नु सान्दर्भिक हैन, स्थानीय बलदेव राईले पीडितप्रति लक्ष्य गर्दै भने, गल्ती नगरेको भए चिन्ता बसेको थानमा गएर किन ढोग्दै माफी माग्नु ? गल्ती गरेको सजाय देउताले दिएको हो भन्ने हाम्रो ठहर छ। तर, कुटपिट अति नै हुन थालेपछि र आगोमै हाल्न खोजिएपछि भने छुट्ट्याएको उनको भनाइ छ। बिहीबार दिउँसो घटनास्थलमा पुग्दा घटना हुनुमा पीडितकै गल्ती देखाउने स्थानीय धेरै देखिएका थिए। केही स्थानीय र बालबालिका घटना सम्झिएर त्रसित देखिन्थे। एक स्थानीयले भने अझै बोक्सीको कुसंस्कार कायमै हुँदा यस्ता अन्धविश्वासले समाजलाई माथि उठ्न नदिने बताए।"
कोटेश्वरका व्यापारी हत्या आरोपित बटालाको मुद्दा पुनरावलोकन हुने,"काठमाडौं : कोटेश्वरका व्यापारी रामहरि श्रेष्ठको हत्यासम्बन्धी एक मुद्दामा गोविन्दबहादुर बटाला जीवितलाई सफाइ दिने फैसला पुनरावलोकन हुने भएको छ। बटाला चितवनको शक्तिखोरस्थित शिविरमा रहेको माओवादी जनमुक्ति सेना तेस्रो डिभिजनका ब्रिगेड कमान्डर थिए। सर्वोच्च अदालतका न्यायाधीशद्वय तेजबहादुर केसी र टंकबहादुर मोक्तानको संयुक्त इजलासले उनलाई सफाइ दिने गरी २०७६ फागुन १८ गते फैसला सुनाएको थियो। सर्वोच्चले १२ वर्षअघि भएको श्रेष्ठको हत्या प्रकरणमा जिल्ला र उच्च अदालतको फैसला उल्ट्याएको थियो। महान्यायाधिवक्ता कार्यालयले उक्त फैसलामा कानुन र पूर्वनजिर उल्लंघन भएको जिकिरसहित गत भदौ २६ गते पुनरावलोकन निवेदन दिएको थियो। त्यसमा सुनुवाइ गर्दै सर्वोच्चका न्यायाधीश दीपककुमार कार्की, ईश्वरप्रसाद खतिवडा र मनोजकुमार शर्माको विशेष इजलासले पुनरावलोकनको अनुमति दिएको हो। बिहीबारको आदेशबाट सरकारले दिएको पुनरावलोकन निवेदनमा पुनः सुनुवाइको बाटो खुलेको छ। श्रेष्ठलाई काठमाडौंबाट लिएर जाने काममा बटालाको संलग्नता छ। कुटपिटपछि गम्भीर अवस्थामा अस्पतालमा लैजान भनेर शक्तिखोरबाट लगेको देखिन्छ, महान्यायाधिवक्ता कार्यालयका प्रवक्ता सञ्जीवराज रेग्मीले अन्नपूर्णसँग भने, बाटोमा मृत्यु भएपछि लास डिस्पोज गर्ने कार्यमा संलग्नता छ। सफाइ पाउने आधार छैन भन्ने हाम्रो दाबी हो। सरकारले सर्वोच्चले सफाइ दिँदा न्याय प्रशासन ऐन २०७३ को दफा ११ को उपदफा (२) को खण्ड (ख) को विपरीत भएको दाबी सर्वोच्चमा गरेको छ। उक्त कानुनी व्यवस्थाअनुसार फैसला त्रुटिपूर्ण देखिएमा पुनरावलोकनको बाटो छ। यसअघि सशस्त्रका तत्कालीन डीआईजी रञ्जनकृष्ण कोइरालालाई सर्वस्वसहित जन्मकैदबाट घटाएर साढे आठ वर्षमा झार्ने पूर्वफैसलामा पनि पुनरावलोकनका लागि निस्सा पाउने निर्णय सर्वोच्चले दिएको थियो। व्यापारी श्रेष्ठको घरबाट २०६४ चैत १४ गते १७ लाख नगदसहित हतियार चोरी भएको घटनामा अपहरणपछि माओवादी शिविर शक्तिखोर लगेर हत्या गरिएको प्रहरी छानबिनको निष्कर्ष थियो। श्रेष्ठको शव २०६५ वैशाख २८ गते नारायणी नदी किनारमा फेला परेको थियो। श्रेष्ठपत्नी रमिलाले पतिको अपहरणपछि हत्या भएको दाबीसहित दिएको किटानी जाहेरीका आधारमा मुद्दा चलेको थियो। घटनामा संलग्नताको अभियोगमा बटालासहित तत्कालीन जनमुक्ति सेना तेस्रो डिभिजनका कमान्डर रहेका कालीबहादुर खाम, केशव अधिकारी, गंगाराम थापा र अर्जुन कार्कीविरुद्ध जिल्ला अदालतमा कर्तव्य ज्यान मुद्दा दायर भएको थियो। बटाला पक्राउ परेका थिए भने खाम, अधिकारी र थापा फरार रहेको भन्दै अभियोगपत्र दर्ता गरिएको थियो। जिल्लाले बटालालाई हत्यामा मतियार ठहर गर्दै तीन वर्ष कैद हुने फैसला सुनायो भने अन्य प्रतिवादीको हकमा मुद्दा मुल्तबीमा राखिएको थियो। बटालाले पैसा र हतियार हराएको घटनामा अनुसन्धानका लागि व्यवसायी श्रेष्ठलाई नियन्त्रणमा लिएको प्रहरी बयानमा स्वीकार गरेका थिए। उच्च अदालत हेटौंडाले पनि २०७० माघ ५ गते काठमाडौं जिल्ला अदालतको फैसला सदर गरेको थियो। उच्च अदालतको फैसलाविरुद्ध प्रतिवादी र सरकारी वकिलबाट सर्वोच्चमा दोहोरो पुनरावेदन परेको थियो। कोटेश्वरका व्यापारी हत्या आरोपित बटालाको मुद्दा सर्वोच्चले उल्टायो"
कर्मचारीलाई कोरोना देखिएपछि यातायात कार्यालयको सेवा बन्द,काठमाडौं : यातायात व्यवस्था कार्यालय सवारी चालक अनुमति पत्र ठूलो भर्याङको सेवा बन्द भएको छ । कर्मचारीलाई कोरोना देखिए पछि कार्यालयको सेवा शुक्रबारदेखि स्थगन भएको हो ।कोभिड१९ संक्रमण रोकथाम तथा नियन्त्रणका लागि महिनौंसम्म बन्द भएर खुलेको यातायात कार्यालयका कर्मचारीमा कोरोना संक्रमण पुष्टि भएपछि फेरि बन्द भएको कार्यालयले जनाएको छ। कार्यालयले अर्को सूचना प्रकाशित नहुँदासम्मका लागि कार्यालयबाट प्रदान गरिने सम्पूर्ण सेवा स्थगित गरेको हो । कार्यालयले एक दिनमा दुई सय स्मार्ट लाइसेन्स र एक सय लाइसेन्स नविकरणको सेवा दिँदै आएको थियो ।
