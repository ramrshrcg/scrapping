शीर्षक,विवरण
नाका नथुनौं,"कोरोना संक्रमण फैलिने त्रासले झन्डै १० महिना बन्द रहेको नेपालभारतबीचको नाका खुलाउने सरकारी निर्णय भएको महिना दिनभन्दा बढी भइसकेको छ। सम्बन्धित क्षेत्रका व्यवसायी र नागरिकदेखि दुई मुलुकबीच आवतजावत गर्न चाहने पर्यटकसमेत यस निर्णयबाट निकै खुसी भएका थिए। तर सरकारी निर्णयको प्रभावकारी कार्यान्वयन नहुँदा नाकाबाट ओहोरदोहोर गर्नेले बेहोर्नुपर्ने सास्ती लकडाउन अवधिमा जस्तो थियो, अहिले पनि त्यस्तै छ। नाका खुलेपछि व्यापारव्यवसाय फस्टाउने आशामा रहेका स्थानीय व्यापारी तथा व्यवसायीलाई यो अवस्थाले निराश बनाएको छ। कोरोनो कहर हटेर सबै क्षेत्र पूर्ण क्षमतामा सञ्चालन भइसक्दा पनि नाकामा उत्पन्न समस्या समाधान हुन नसक्नु दुःखद हो। सरकारले यो विषयलाई प्राथमिकता दिएर के गर्दा नाकामा देखिएको अन्योल हटाउन सकिन्छ भन्नेबारे निर्णय गर्नुपर्छ। नाकाबाट सहज आउजाउ गराउने विषयमा तत्काल ठोस निर्णय गरेर स्थानीय प्रशासनलाई निर्देशन दिनुपर्छ। मुलुकभित्र कोरोना महामारीको त्रास करिबकरिब अन्त्य भइसकेको छ। हरेक क्षेत्र लकडाउनअघिकै अवस्थामा फर्किसकेको छ। पीसीआर परीक्षण गर्दा नगन्य संख्यामा मात्रै पोजेटिभ केस देखिएको छ। युरोप, अमेरिका, बेलायत, अस्ट्रेलियालगायतका मुलुकमा लकडाउन गर्ने र हटाउने क्रम चलिरहे पनि नेपालमा भने कोरोनाले प्रभावका कारण बन्द गरिएको अब कुनै पनि क्षेत्र बाँकी छैन। छिमेकी भारतको अवस्था पनि नेपालको भन्दा भिन्न छैन। त्योभन्दा महत्त्वपूर्ण पक्ष भनेको दुवै मुलुकमा कोरोनाविरुद्धको खोप अभियान तीव्ररूपमा अघि बढिरहेको छ। यस्तो अवस्थामा पनि पुरानै शैली अपनाएर हिँडडुलमा झन्झट ल्याउनु अव्यावहारिक काम हो। केन्द्र सरकारले नाका खोल्ने निर्णय गर्ने तर स्थानीय प्रशासनले कोरोनाको डर देखाउँदै पुरानै गतिविधिलाई निरन्तरता दिनुले दुई निकायबीच समन्वयको अभाव रहेको देखिन्छ। यो द्विविधा हटाउन सकियो भने धेरै क्षेत्र एकैपटक चलायमान हुन्छन् । बरु हिँडडुल गर्दा स्वास्थ्य मापदण्डलाई अझै पनि कडा पार्न सकिन्छ। नाका खुलाउने विषयमा स्पष्ट मापदण्ड नहुँदा भारतीय पर्यटक नेपाल आउन सकेका छैनन्। कतिपय अवस्थामा नेपालीले पनि झन्झट बेहोरिरहेका छन्। लकडाउन हटेसँगै होटल, मनोरञ्जन स्थललगायतका पर्यटकलाई प्रत्यक्ष आकर्षण गर्न सघाउने क्षेत्रहरू पूर्णरूपमा खुले पनि पर्यटक आउने वातावरण नहुँदा व्यापार पुरानै लयमा फर्कन सकेको छैन। मुलुकको अर्थतन्त्र उकास्न सबैभन्दा बढी आशा गरिएको पर्यटन क्षेत्रलाई पुरानै अवस्थामा फर्काउन पनि विदेशी पर्यटकलाई आकर्षित गर्ने नीति बन्नुपर्छ। पहिलो चरणमा आकर्षित गराउन सकिने विदेशी पर्यटक भनेको भारतीय नै हुन् भन्ने वास्तविकता मनन गर्नुपर्छ। लकडाउनका कारण सञ्चालन रोकिएको उद्योग तथा व्यवसायमध्ये ५० प्रतिशतभन्दा बढी सुचारु भइसकेको राष्ट्रबैंकको तथ्यांकलाई समेत यो अवस्थाले गिज्याइरहेको छ। तथ्यांकमा खुल्ने तर व्यवहारमा व्यापार नहुनुले अर्थतन्त्रलाई सरकारले सोचेअनुसार चलायमान गराउनसमेत मुस्किल पर्छ। अर्थतन्त्र चलायमान नहुनु भनेको सरकारको पनि आम्दानी खुम्चनु हो। यो वास्तविकतालाई ध्यानमा राखेर भए पनि सीमानाका व्यवस्थापनमा ध्यान दिन आवश्यक छ। भारतीय पर्यटक नेपाल भित्रिने उत्तम मौसम भएका कारण पनि यो मामलामा छिटोभन्दा छिटो सरकारी निर्णय हुनुपर्छ। तंग्रिन लागेको अर्थतन्त्रको त्राण थप्न सकिने पाटातर्फ पनि ध्यान दिनुपर्छ। कोरोनाको त्रास बाँकी नै रहेको छ भन्ने लागेको छ भने पनि नेपालभारत आउजाउ गर्नेलाई पीसीआर परीक्षण अनिवार्य रहेको आधिकारिक जानकारी दिएर सबैलाई समान व्यवहार गर्नुपर्छ। मालवाहक गाडीमा जति पनि मानिस ओहोरदोहोर गर्ने तर परिवारसहित घुम्न आएका गाडीलाई भने रोक्ने कार्यलाई व्यावहारिक मान्न सकिँदैन।"
प्रतिनिधिसभा विघटन : पवित्र उद्देश्यको राजनीतिक कदम,"पार्टीका शीर्ष तहमा रहेका केही नेताको अतृप्त आकांक्षा र कुण्ठाको बाछिटा व्यवस्थापिकामा नपरोस् भन्नेमा सतर्क रहेकै हुँ मेरो नेतृत्वमा सरकार गठन भएको आजबाट १ हजार ९३ दिन अर्थात् ३ वर्ष पूरा भएको छ। आज हामी प्रतिनिधिसभा विघटन भएको र नयाँ निर्वाचनको मिति तोकिएको विशेष परिस्थितिमा प्रेस ब्रिफिङ गर्दैछौं। त्यसैले वर्तमान सरकारले यस अवधिमा गरेका कामको संक्षिप्त विवरण प्रस्तुत गर्नुअघि प्रतिनिधिसभा विघटन किन गर्नुपर्यो भन्ने चर्चा गर्न आवश्यक ठान्दछु। सुरुदेखि नै सरकार सञ्चालनमा केही अप्ठ्यारा थिए। विभिन्न ढंगले काममा व्यवधान खडा गरिएकै थियो। पछिल्लो एक वर्षदेखि झन्डै दुईतिहाइ सांसदको समर्थनप्राप्त यस सरकारले विभिन्न दलको गठबन्धन सरकारले जस्तो नियति बेहोर्नु पर्यो। झन्डै ३ वर्षदेखि संवैधानिक आयोगहरू पदाधिकारीविहीन थिए। नियुक्ति, प्रक्रियामै जान पाउँदैन, अवरोध हुन्छ। २०७४ फागुनयता संंसदमा पेस भएका कयौं विधेययक छलफलमा लगिन्नन्। संसदीय समितिमा पुगेका विधेयक गोलचक्करमा फसिरहेका छन्, फसाइन्छ। राजदूत खाली छन्, नियुक्त गर्न दिइन्न। संवैधानिक अंगमा केही गरी कसैको सिफारिस भइहाले कचिंगल मच्चाइन्छ। सकेसम्म अल्मल्याउने। अल्मल्याउन नसके निहुँ खोजेर कामै गर्न नदिने तहमा आफ्नै दलका साथीहरू उत्रनुभयो। यद्यपि, नेकपाको शीर्ष तहमा रहेका केही नेताहरूको अतृप्त आकांक्षा र कुण्ठाको बाछिटा व्यवस्थापिकामा नपरोस् भन्नेमा सतर्क रहेकै हुँ। विगत वर्ष दिनदेखि समयभन्दा अगावै निर्वाचनको बाटोमा हिँड्न नपरोस् भनेर अनेकौँ लाञ्छना सहेरै अप्ठ्यारो परिस्थितिलाई अन्यत्र मोड्ने प्रयास गरेको पनि हुँ। गठबन्धन सरकारको अर्काे कुनै समूहले झैं, आफ्नै पार्टीका अध्यक्ष एवं प्रधानमन्त्रीविरुद्ध अचानक फौजदारी अभियोग वितरण गरी पृथक बाटोबाट सरकारमाथि हमला गर्ने र सके विस्थापन गर्ने बाटोमा हिँड्न तम्सिरहेका नेताहरूलाई सम्झाउने र स्थितिलाई परिवर्तन गर्ने प्रयत्न मैले गत पुस ५ गते दिउँसो २ बजेसम्म नै जारी राखें। प्रतिनिधिसभा विघटनको सिफारिस गर्नुअघि मैले धेरैपटक सोचें। विद्यमान अवस्थामा वैकल्पिक सरकारको सम्भावना छ त ? हिसाब गरें, प्रतिनिधिसभाका करिब ६४ प्रतिशत सदस्यद्वारा समर्थित म सर्वसम्मत प्रधानमन्त्री! संसदीय दलमा मेराविरुद्ध कुनै उजुरी छैन। संसदीय दलका सदस्यबाट बैठकसमेत माग गरिएको छैन। पार्टी कमिटीमा समेत संसदीय दलको नेता बदल्ने मागसम्म उठेको छैन। संसदीय दलको नेता फेर्न सम्भव पनि थिएन। यस्तो अवस्थामा नेकपाबाहेकका अन्य दलहरूबाट वैकल्पिक सरकार बन्ने कुनै सम्भावना नै थिएन। अन्य विधिबाट कोही अघि बढ्न खोज्नु भनेको विग्रहको बाटो रोज्नु हो, जसले तपाईंहामीले आर्जन गरेको राजनीतिक स्थिरता जोगिने सम्भावना थिएन। फेरि केही वर्षअघिको झैं जोडघटाउ र ६८ महिनामा सरकार परिवर्तनको अनियन्त्रित शृंखला सुरु हुने निश्चित थियो। त्यसैले, प्रतिनिधिसभाको बाँकी कार्यकाललाई राजनीतिक अस्थिरताको खेल मैदान बनाउने कि अर्काे विकल्पमा जाने ? प्रधानमन्त्रीको हैसियतले मेरासामु सीमित विकल्प थिए। गत निर्वाचनमा जनतालाई विजयी भएँ भने राजनीतिक स्थायित्व, विकास र समृद्धि दिन्छु भनेको सम्झिएँ। अनि विगतमा भएका विश्वास, अविश्वास, विभाजन र समीकरणका अस्वस्थ खेल सम्झिएँ। यस्तो जटिल अवस्थामा राष्ट्रप्रति जिम्मेवार हुँदै जनतालाई हिजो तपाईंहरूले दिनुभएको मतद्वारा सिर्जित प्रतिनिधिसभाले काम गर्न सकेन। अब ताजा जनादेशका लागि जाउँ भन्ने अनुरोध गर्ने निर्णयमा म पुगें। प्रतिनिधिसभा विघटनको सिफारिस राष्ट्रलाई एक बनाउन र पार्टीहरूभित्र एकता कायम होस् भन्ने पवित्र उद्देश्यका साथ ताजा जनादेशका लागि चालिएको राजनीतिक कदम हो। संविधान र संघीयता कार्यान्वयन २०७४ फागुन ३ गते मैले प्रधानमन्त्रीको रूपमा सपथग्रहण गर्दा संघीयता कार्यान्वयनका सबै काम बाँकी थिए। हामीले पहिलो वर्षको कार्यभारलाई राज्यको संरचनागत व्यवस्थापन र समृद्धिको आधार वर्ष मानेका थियौं। संघीयताको मान्यताअनुरूप प्रदेश तथा स्थानीय तहबीच हुने कार्यगत पक्षलाई समन्वय गरी एकरूपता कायम गर्न दर्जनौ कार्यविधिमार्गदर्शननिर्देशिकाको नमुना तयार गरेका थियौं। थुप्रै नमुना कानुन तयार गरी प्रदेश र स्थानीय तहलाई उपलब्ध गराएका थियौं। अहिले प्रदेश र स्थानीय तह धेरै हदसम्म सक्षम भइसकेका छन्। संविधान कार्यान्वयनका लागि आवश्यक नीतिगत व्यवस्था, संस्थागत तथा भौतिक संरचनाहरू तयार भएका छन्। यस अवधिमा संविधान पूर्णतः कार्यान्वयनमा आएको छ र सबै पक्षलाई स्वीकार्य पनि भएको छ। समग्र आर्थिक अवस्था मैले सरकारको नेतृत्व सम्हाल्दा हाम्रो अर्थतन्त्र अस्तव्यस्त थियो। पहिलो वर्षमा करिब ७ प्रतिशतको आर्थिक वृद्धि भयो। दोस्रो वर्ष ७ प्रतिशतभन्दा माथिको आर्थिक बृद्धि भयो। बेलायती पत्रिका द इकोनोमिस्ट ले नेपाललाई १० उदीयमान र उच्च आर्थिक वृद्धिको बाटो समातेका मुलुकमा समावेश गर्यो। अर्थतन्त्रका सबै क्षेत्रको वृद्धिदर ५ प्रतिशतभन्दा माथि पुग्यो। सातवटै प्रदेशको आर्थिक वृद्धि ६ प्रतिशतभन्दा वढी थियो। यही बेला कोभिड१९ को महामारी आयो। यसले विश्व अर्थतन्त्रको संरचना नै भत्कायो। केही मुलुकको वृद्धि नकारात्मक रह्यो। हाम्रो वृद्धिदर त घट्यो तर सरकारको नीतिगत स्पष्टता र पूर्वसक्रियताका कारण नेपाली अर्थतन्त्र मन्दीको चपेटामा परेन। तीन वर्षको औसत वृद्धि साढे पाँच प्रतिशतको हाराहारी रह्यो। कोभिड१९ को असर घट्दै जाँदा अहिले हाम्रो अर्थतन्त्र फेरि पुरानै लयमा फर्कदैछ। अर्को वर्ष, पन्ध्रौं योजनाले प्रक्षेपण गरेको १० प्रतिशत हाराहारीको आर्थिक वृद्धिदर हासिल हुने सम्भावना प्रबल छ। तीन वर्षको अवधिमा ० सार्वजनिक खर्चको आकारमा झन्डै २९ प्रतिशतले वृद्धि भएको छ। सार्वजनिक बजेटको आकार रू १८६६४ अर्बले बढेको छ। ० अमेरिकी डलरमा प्रतिव्यक्ति आय २३६ प्रतिशत र नेपाली रुपैयाँमा ३५२ प्रतिशतले बढेको छ। ९ लाखभन्दा बढी जनसंख्या निरपेक्ष गरिबीको रेखाबाट माथि उकालिएको छ। ० संयुक्त राष्ट्रसंघीय मानव विकास प्रतिवेदनले मानब विकास सूचकांकमा ५ प्रतिशतभन्दा बढीको बिन्दुगत वृद्धिले कोभिडको१९ को चपेटामा पनि नेपालमा गरिबी नबढेको, भोकमरी नरहेको देखाएको छ। ० अति छरिएको बस्ती र भौगोलिक रूपमा विकट ५ वटा बाहेक सबै स्थानीय तहमा बैक तथा वित्तीय संस्थाका शाखा खुलेका छन्। ० व्यवसायिक आयकरको दायरा ३ बर्षअघिको तुलनामा ४ लाखभन्दा बढीले बढेको छ। ० बीमा सेवाको बिस्तार ८७ प्रतिशतले बढेर २२७ प्रतिशत पुगेको छ। ० राजस्व परिचालन १०० अर्बभन्दा बढी भएको छ। ० कोभिड१९ ले संसारकै आपूर्ति सञ्जाल खलबल्याउँदा पनि मूल्यवृद्धि ५ प्रतिशतभन्दा माथि गएको छैन। ० प्रदेश र स्थानीय विकासलाई रू १,०४५ अर्ब अनुदान हस्तान्तरण गरिएको छ। ० २०७६ साउनदेखि पेट्रोलियम पाइपलाइन सञ्चालनमा आएपछि रू २ अर्ब ३५ करोड बराबरको लागत वचत भएको छ। मैले भारतीय समकक्षीसँग सयुक्त रूपमा शिलान्यास गरेको १७ महिनामै यो परियोजना सम्पन्न भयो। भूकम्पपछिको पुनर्निर्माण ० निजी आवास: ५,५९,४६१ को निर्माण सम्पन्न भएको छ। तीन वर्षअघि जम्मा ९७, ८१३ मात्र निर्माण भएका थिए। ० विद्यालय भवन: निर्माणाधीन ७ हजार ५५३ मध्ये ६,०८५ विद्यालय भवनको निर्माण सम्पन्न भएको छ। नेपालको सबैभन्दा पुरानो दरबार हाइस्कुलको पुनर्निर्माण कार्य पनि यसै अवधिमा सम्पन्न भएको छ। ० स्वास्थ्य संस्थाका भवन: ११५ थपसहित ६९८ निर्माण सम्पन्न भएको छ। ० पुरातात्विक सम्पदा: ५६५ सम्पदाको पुनर्निर्माण कार्य सम्पन्न भएको छ। तीन वर्षअघि जम्मा ८० सम्पदाको निर्माण सम्पन्न भएको थियो। ० ४ हजार ७ सय २० आवास निर्माण गरी सुरक्षित स्थानमा स्थानान्तरण गर्नुपर्ने जोखिमयुक्त बस्तीको पुनर्निर्माण कार्य सम्पन्न भएको छ। ० १२ हजार २८४ भूमिहीनलाई यथास्थानमा बसोबास गर्न जग्गा खरिदको लागि रु २ लाखका दरले अनुदान उपलब्ध गराइएको छ। भौतिक पूर्वाधार तथा सहरी विकास ० सडक विभागद्वारा निर्मित कालोपत्रे रणनीतिक सडक कुल १५,८६७ किलोमिटर पुगेको छ। ० सहरी विकास मन्त्रालयद्वारा थप ४१२ किलोमिटर कालोपत्रे सडक निर्माण भएको छ। ० सातवटै प्रदेशबाट १,१४३ किलोमिटर सडक कालोपत्र गरिएको छ। ० स्थानीयस्तरका थप १,२२५ किलोमिटर कालोपत्रे सडक निर्माण भएको छ। ० खण्डास्मित १,४६३ किलोमिटर थप भइ ८,४१९ किलोमिटर निर्माण भएको छ। ० माटे सडकको लम्बाइ ९,१०९ किलोमिटर पुगेको छ। ० तराईमधेसमा १ हजार ६०० किलोमिटरभन्दा बढी कालोपत्रे सडक निर्माण भएको छ। ० कालोपत्रे सडक भएका जिल्लाको संख्या ७२ पुगेको छ। सडक पुगेका गाउँपालिका केन्द्रको संख्या ७२४ पुगेको छ। ० नागढुंगा: नौबिसे सुरुङ मार्गको निर्माण कार्य सुरु भएको छ। सिद्धबाबा सुरुङ मार्ग निर्माणका लागि बजेट व्यवस्था गरिएको छ। टोखाछहरे र बेत्रावतीस्यापु्रबेसी सुरुङ मार्ग विस्तृत परियोजना प्रतिवेदन तयारीको चरणमा छन्। ० तीन बर्षमा थप ९१५ सडक पुल निर्माण भएका छन्। नेपालकै दोस्रो लामो सिसनियागढवा राप्ती सडकपुल सम्पन्न भएको छ। ४१६ ग्रामीण सडक पुलसहित सडक पुलको कुल संख्या ३ हजार १३६ पुगेको छ। ० हालसम्म १३० वटा तुइन विस्थापित गरी झोलुंगे पुल निर्माण गरिएका छन्। सीमा नदी महाकालीसहित ५ स्थानमा झोलुंगे पुल निर्माण कार्य बाँकी छन्। तीन वर्षमा १४२३ झोलुंगे पुल निर्माण गरिएका छन्। ० जनता आवास भवन निर्माणतर्फ एक दिनमा कम्तिमा १२ वटाका दरले थप १३,०८५ भवन निर्माण सम्पन्न भएको छ। ५ लाख फुसका छाना हटाउन प्रतिपरिवार रू ५० हजार र सस्तोमा काठ उपलब्ध गराइएको छ। ० फुस तथा खरको छाना जस्तापाताले प्रतिस्थापन गर्ने कार्यक्रमअन्तर्गत हालसम्म ६ हजार ९ सय ३६ फुस वा खरको छाना भएका घरलाई जस्तापाताले प्रतिस्थापन गरिएको छ। थप १ लाख घरलाई जस्तापाताले प्रतिस्थापन गर्ने कार्यक्रमअनुरूप काम भइरहेको छ। ० २०७५ चैत १७ गते राती आएको हावाहुरी र चक्रवात आँधीका कारण विस्थापित बस्तीका लागि बारा र पर्सा जिल्लामा ८६९ घरको निर्माण कार्य तत्काल सम्पन्न गरी त्यतिबेलै सम्बन्धित परिवारलाई हस्तान्तरण गरिएको छ। ० तराईमधेस समृद्धि कार्यक्रमलाई विस्तार गरी १ हजार ८० सामुदायिक आवास र ४ सय ४० वटा सामुदायिक पूर्वाधार निर्माण गरिएको छ। ० ७ वटा राष्ट्रिय गौरवका आयोजनाको २०७४ फागुनको तुलनामा २०७७ पुस मसान्तसम्मको भौतिक प्रगति यस्तो देखिन्छ: हुलाकी राजमार्ग २५ बाट ६८२ प्रतिशत कालीगण्डकी कोरिडर (जोमसोम खण्ड) ५६ प्रतिशत कालीगण्डकी कोरिडर (पाल्पा खण्ड) २०५ प्रतिशत काठमाडौंतराई द्रूतमार्ग १११ प्रतिशत उत्तरदक्षिण (कर्णाली) लोकमार्ग १२५ बाट २३ प्रतिशत रेल, मेट्रोरेल, मोनोरेल आयोजना ८८ बाट २३२ प्रतिशत मध्य पहाडी लोकमार्ग र कोशी लोकमार्गको पनि प्रगति भइरहेको छ। ऊर्जा उत्पादन तथा वितरण ० विद्युत् उत्पादन ३३३ मेगावाट थप भई १,४३० मेगावाट पुगेको छ। माथिल्लो तामाकोसी परियोजनाबाटै यसै आर्थिक वर्षमा ४५६ मेगवाट विद्युत् थप हुने निश्चित छ। ० ६६ केभी क्षमताभन्दा माथिको विद्युत् प्रसारण लाइन ८३७ किलोमिटर विस्तार भई ४ हजार २५१ किलोमिटर पुगेको छ। ढल्केबरमा देशकै सबभन्दा ठूलो विद्युत् सबस्टेसन सञ्चालनमा आएको छ। म्याग्दीपर्वतमा निर्माण भएको दोस्रो ठूलो विद्युत् सबस्टेसन उद्घाटन गरिएको छ। ० विद्युत्मा पहुँच पुग्ने जनसंख्या ६ प्रतिशतले बढेर ९० प्रतिशत पुगेको छ। ० विद्युत् चुहावट २५ प्रतिशतबाट १५३ प्रतिशतमा झरेको छ। ० जलविद्युत्सम्बन्धी राष्ट्रिय गौरवका ३ आयोजनामध्ये पश्चिम सेतीको कुनै प्रगति छैन। बूढीगण्डकीको प्रारम्भिक कार्य २० प्रतिशतबाट ७० प्रतिशत सकिएको छ। माथिल्लो तामाकोसी सम्पन्न हुँदैछ। कृषि, पशुपन्छी तथा सिँचाइ ० रासायनिक मलको अनुदानमा १२५ प्रतिशतभन्दा बढीले वृद्धि गरी वार्षिक अनुदान रु १० अर्ब ६८ करोड ९८ लाख पुर्याइएको छ। ० प्रमुख खाद्यबालीको उत्पादन ११२ प्रतिशतले बढेको छ। ० माछामासुको उत्पादनमा २० प्रतिशत, दूध उत्पादन १९ प्रतिशत र तरकारी उत्पादन ९ प्रतिशतले बढेको छ। ० दक्षिण एसियामा नै पहिलोपटक डिजिटल स्वाइल म्यापिङ यसै हप्ता सुरु गरिँदैछ। साथै किसान सूचीकरणको कार्य पनि यसै हप्ता सुरु हुँदैछ। ० सिँचाइ सुविधा: तराईमधेस सिँचाइ विकास कार्यक्रमबाट ३ वर्षमा ३० हजार हेक्टरभन्दा बढी क्षेत्रमा सिँचाइ सुविधा विस्तार भएको छ। हाल सिँचाइ सुविधा १५ लाख हेक्टर क्षेत्रमा पुगेको छ। यस अवधिमा सिँचाइतर्फका ६ राष्ट्रिय गौरवका आयोजनामा कम्तिमा १० प्रतिशतले भौतिक प्रगति भएको छ। लगानी, उद्योग तथा वाणिज्य ० रू २१२ अर्बबराबरको जोखिम बेहोर्न सक्नेगरी कोभिड १९ ले मर्माहत निजी क्षेत्र तथा व्यावसायिक जगतलाई राहत उपलब्ध गराउन रू४२ अर्बको पुनर्कर्जा कोषको व्यवस्था गरिएको छ। ० करिब ६० हजार साना उद्यमीले ५ प्रतिशत ब्याज अनुदानसहित रू १ खर्ब ऋण पाएका छन्। ० १,२१२ स्वदेशी र ९७३ विदेशी उद्योगहरू दर्ता भएका छन्। ० लगानी बोर्डमार्फत रू १४ खर्ब बराबरको र उद्योग विभागमार्फत रू १ खर्बभन्दा बढीको लगानी प्रतिबद्धता प्राप्त भएको छ। ० धौवादीको फलाम खानीबाट फलामको व्यावसायिक उत्पादन सुरु गर्ने कार्यारम्भ गरिएको छ। तीन वर्षपछि नेपालीले नेपालमै उत्पादन भएको फलामको प्रयोग गर्न पाउने छन्। ० दैलेखमा पेट्रोलियम खानी र बैतडीमा फस्फोरस खानीको अन्वेषण जारी छ। खानेपानी तथा सरसफाइ ० शतप्रतिशत जनसंख्यामा आधारभूतस्तरको सरसफाइको पहुँच पुगेको छ। ० तराईमधेसका २० जिल्लामा ४ सय ४२ किलोमिटर ढल निर्माण गरिएको छ। ० आधारभूत खानेपानीमा ९१ प्रतिशत जनताको पहुँच पुगेको छ। ० तीन वर्षअघि ८३७ प्रतिशत भौतिक प्रगति भएको राष्ट्रिय गौरवको मेलम्ची खानेपानी आयोजना सम्पन्न हुने चरणमा छ। ० ग्रामीण खानेपानीतर्फ १७९ आयोजना सम्पन्न भए। यसबाट १ लाख ५४ हजार ९ सय जना लाभान्वित भएका छन्। अन्य १६१ वटा आयोजना सम्पन्न हुने क्रममा छन्। सञ्चार तथा पर्यटन ० ग्रामीण दूरसञ्चार कोषअन्तर्गत ३१ जिल्लामा निःशुल्क इन्टरनेट उपलब्ध भएको छ। ० मन्त्रिपरिषद्बाट सबै विद्यालय र स्थानीय सेवाप्रदायक संस्थामा इन्टरनेट सेवा पुर्याउने निर्णय भएको छ। ० जुनसुकै विमान पनि उड्न र बस्न सक्नेगरी त्रिभुवन अन्तर्राष्ट्रिय विमानस्थलको धावनमार्ग पुनःनिर्माण गरिएको छ। ० बाह्रै महिना सञ्चालन हुने विमानस्थलको संख्या २९ बाट ३६ पुगेको छ। ० रातीको समयमा पनि चल्ने विमानस्थलको संख्या ८ पुगेको छ। ० धनगढी, काठमाडौं, जनकपुर, विराटनगर र भद्रपुर विमानस्थलहरूमा प्रतिकूल मौसमको समयमा पनि भूउपग्रहमार्फत उडान तथा अबतरण हुने प्रणालीको स्थापना गरिएको छ। ० राष्ट्रिय गौरवका आयोजना: गौतमबुद्ध अन्तर्राष्ट्रिय विमानस्थलको निर्माण ५० प्रतिशतबाट ९८८ प्रतिशत सम्पन्न भएको छ। पोखरा क्षेत्रीय अन्तर्राष्ट्रिय विमानस्थल निर्माणको १५ प्रतिशतबाट ७० प्रतिशत भौतिक प्रगति भएको छ। शिक्षा, स्वास्थ्यलगायतका सामाजिक क्षेत्र ० आधारभूत तह (कक्षा १८) को विद्यार्थी खुद भर्नादर ९२३ बाट ९३४ प्रतिशत पुगेको छ। ० माध्यमिक तह (कक्षा ९१२) को खुद भर्नादर ४३९ बाट ४७६ प्रतिशत पुगेको छ। ० ६ वर्षमाथिको साक्षरता दर ७८ बाट ८५ प्रतिशत पुगेको छ। ० सीटीईभीटीअन्तर्गत सञ्चालित शिक्षालय २९२ स्थानीय तहमा पुगेका छन्। यस्ता शिक्षालयको संख्या ५७० बाट १ हजार ४२ पुगेको छ। ० २१ लाखभन्दा बढीको पीसीआर परीक्षण भइसकेको छ। यो परीक्षण जारी रहनेछ। ० पीसीआर परीक्षण ल्याब शून्यबाट ८३ पुगेको छ। ल्याबलाई चाहिने सामान र पीपीई पर्याप्त मात्रामा उपलब्ध छ। ० सबै नागरिकलाई निःशुल्क खोप उपलब्ध गराउने चरणमा छौं। विश्वमा कोभिड१९ विरुद्धको खोप लगाउन प्रारम्भ गरिएको एक डेढ महिनाभित्रै हामीले यो खोप लगाउन प्रारम्भ गरेका छौं। यसरी खोप अभियान सुरु गर्नेमा नेपाल, दक्षिण एसियामै दोस्रो मुलुक भएको छ। ० अस्पताल र स्वास्थ्य चौकीमा उपलब्ध ६,४९० शैयामा ३८४ प्रतिशत (२,४९२) थप गरिएको छ। अस्पताल र स्वास्थ्यचौकीमा उपलब्ध कुल शैया ८,९८२ पुगेको छ। ० यस वर्षमात्र ३०९ स्थानीय तहमा आधारभूत अस्पताल निर्माणका लागि एकैपटक शिलान्यास भयो। आगामी २ बर्षभित्र सम्पन्न हुने स्थानीय स्तरका यी अस्पतालमा थप ८,००० शैया उपलब्ध हुनेछन्। ० आईसीयु शैया ४००, भेन्टिलेटरसहितको शैया ३०० र उच्च निर्भरताका लागि २,००० शैया थपिएको छ। ० कोभिड१९ को महामारीको सामना गर्ने क्रमसँगै केन्द्रमा ३०० बेड र सबै प्रदेशमा ५० बेडको संक्रामक रोग अस्पताल निर्माण गर्न प्रक्रिया प्रारम्भ गरिएको छ। सामाजिक सुरक्षा ० विभिन्न ८ प्रकारका सामाजिक सुरक्षा भत्ता पाउनेको संख्या ५ लाखले थप भई ३० लाख ६० हजार पुगेको छ। ० मासिक रु १०० बाट सुरु गरिएको ज्येष्ठ नागरिक सामाजिक सुरक्षा भत्ता मासिक रु ३,००० पुर्याइएको छ। सबै ज्येष्ठ नागरिकको लागि १ लाखसम्मको निःशुल्क स्वास्थ्य बीमाको व्यवस्था गरिएको छ। ० सामाजिक सुरक्षामा वा अन्य निवृत्तिभरण कोषमा आबद्ध भएकाले पनि सहभागी हुन पाउनेगरी नागरिक लगानी कोषमार्फत थप नागरिक पेन्सन कार्यक्रमसमेत कार्यान्वयनमा ल्याइएको छ। ० स्वास्थ्य बीमा थप ३७ सहित २८ बाट ६५ जिल्लामा विस्तार भएको छ। स्वास्थ्य बीमा पुगेका स्थानीय तहको संख्या ३७७ थप भई ६३६ पुगेको छ। ० श्रमिकका लागि २०७५ मंसीर ११ गते योगदानमा आधारित सामाजिक सुरक्षा योजना राष्ट्रिय अभियानको रूपमा मैले नै प्रारम्भ गरेको थिएँ। २०७६ साउन १ देखि कार्यान्वयनमा ल्याइएको यस योजनाबाट श्रमिकको आर्थिक भविष्य सुनिश्चित हुन्छ। ० श्रमिकको न्यूनतम पारिश्रमिक ३९ प्रतिशतले वृद्धि गरिएको छ। राष्ट्रसेवक कर्मचारीको पारिश्रमिकमा सरदर २० प्रतिशतले वृद्धि गरिएको छ। ० द्वन्द्वमा घाइते हुनेका लागि निःशुल्क उपचारको व्यवस्थाका साथै विभिन्न आन्दोलन र संघर्षका योद्धाहरूलाई सम्मान र परिचयपत्रको व्यवस्था गर्ने निर्णय गरिएको छ। सुशासन र भ्रष्टाचारविरुद्ध अभियान गत वर्ष आजकै दिन प्रतिनिधिसभामा सम्बोधन गर्दा मैले भनेको थिएँ, म आपू भ्रष्टाचार गर्दिन र अरूलाई पनि गर्न दिन्न। आज फेरि एकपटक दोहोर्याउन चाहन्छु, दूराचारी र दूराचार, भ्रष्ट र भ्रष्टचारका सन्दर्भमा मुखमा पानी हालेर बोल्ने मेरो बानी छैन। जो जतिसुकै उच्च ओहोदावाल होस् या कथित पहुँचवाला, तिनको मुख हेरेर सजाय तोकिन्न। कारबाही गर्नेनगर्ने फैसला लिइन्न। त्यही निष्ठाका कारण भ्रटाचार र अधिकारको दुरुपयोग छानबिन गर्ने विभिन्न सरकारी निकायलाई मैले प्रधानमन्त्री कार्यालयअन्तर्गत ल्याएको थिएँ। तीन वर्षको अवधिमा प्राप्त कामको प्रभावकारिता र परिणामले ठिकै गरेको रहेछु भन्ने देखाएको छ। ० राजस्व चुहावटको कसुरका २१५ मुद्दामा ११ राष्ट्रसेवक कर्मचारीसहित ७५५ जनाविरुद्ध ३२ अर्ब ७९ करोड ९० लाख बिगो असुल गरी जरिवाना र कैद सजायँ माग गरी मुद्दा चलाइएको छ। ० विदेशी विनिमय अपचलन तथा अवैध हुण्डी कारोबारको कसुरमा ४४० जनाविरुद्ध १० अर्ब ७२ करोड ६९ लाख बिगो कायम गरी त्यसको तेब्बर जरिवाना र ३ वर्ष कैद सजाय माग गरिएको छ। ० भूठा कागजात जारी गरी राजस्व चुहावट गर्ने २०० फर्ममध्ये छानबिन पूरा भएका १२७ फर्मलाई रु १० अर्ब ६८ करोड बिगो कायम गरी संलग्नविरुद्ध मुद्दा दायर गरिएको छ। नक्कली बिजक खरिद गर्ने फर्महरूमध्ये ५२ वटालाई ४ अर्ब ६१ करोडभन्दा बढी बिगो कायम गरी मुद्दा दायर गरिएको छ। ० यस वर्ष अख्तियार दुरुपयोग अनुसन्धान आयोगले इतिहासमै सबैभन्दा धेरै मुद्दा दर्ता गरेको छ। विशेष अनुसन्धानबाट मुद्दा दायर गरिएको संख्या ३ वर्ष पहिले १९४ थियो। यस आर्थिक वर्षमा मात्रै ४४१ छ। कुल बिगो दावी रकम पहिले रु ४०६ करोड थियो भने अहिले रु २५३७ करोड रहेको छ। ० यस अवधिमा सरकारी सम्पत्ति फिर्ता ल्याउन चलाइएको कारबाहीअन्तर्गत सिरहा, सर्लाही र बर्दिया जिल्लाको ३०१ बिघा सार्वजनिक जग्गा फिर्ता गराइएको छ। माथिल्लो त्रिशूलीएक जलविद्युत् परियोजनाको पहुँचमार्गका लागि भोगाधिकार दिएको ११० रोपनी जग्गामा खडा गरिएको नक्कली मोही खारेज गरी त्यसलाई पनि फिर्ता गराइएको छ। काठमाडौंको ललिता निवासको १३६ रोपनी जग्गा जालसाजी गरी हडप्ने कार्यविरुद्धको मुद्दा जारी छ। मातातीर्थको करिब १७४ रोपनी जग्गामा भएको कानुनविपरीत काण्डको छानबिन भइरहेको छ। नेपाल सरकारका सबै चलअचल सम्पत्तिको विद्युतीय अभिलेखनको व्यवस्था मिलाइएको छ। ० आर्थिक अनुशासन: महालेखा परीक्षकको पछिल्लो प्रतिवेदनले संघीय सरकारी निकायको विगत ३ वर्षको लेखापरीक्षण र बेरूजुको अंक तुलना गर्दा आर्थिक वर्ष २०७३७४ मा ५४१ र २०७४७५ मा ५२९ प्रतिशत बेरूजु रहेको थियो। यस आर्थिक वर्षमा ४०५ प्रतिशत मात्र बेरुजु कायम भएको छ। ० सुशासनका लागि डिजिटल नेपाल: भ्रष्टाचारका छिद्र टाल्न र सेवाग्राही जनतालाई छरितो सेवा उपलब्ध गराउन डिजिटल प्लेटफर्मलाई सुदृढ गरिएको छ। ० हेलो सरकार: जनगुनासोको शीघ्र व्यवस्थापन, फस्र्यौट तथा रिपोर्टका लागि हेलो सरकार डिजिटल प्रणाली सञ्चालनमा ल्याइएको छ। ० नेपाली पोर्ट: अध्यागमन कार्यालयमा अत्याधुनिक प्रविधिको आवागमन रेकर्ड प्रणाली विकास गरी सञ्चालनमा ल्याइएको छ। यस प्रणालीलाई सुरक्षा निकाय, हवाइ यात्रा प्रणालीलगायत अन्य प्रणालीसँग अन्तरआबद्ध गरी सीमा सुरक्षा व्यवस्था मजबुत बनाइएको छ। ० अनुगमन पोर्टल: आर्थिक वर्षमा तर्जुमा गरिएका नीति कार्यक्रमको अनुगमन तथा प्रगति मापन गर्न विगत तीन वर्षदेखि अनुगमन पोर्टल सञ्चालनमा ल्याइएको छ। ० पब्लिक एक्सेस मोडल: मालपोत कार्यालयहरूमा आम नागरिकले खेप्नु परेको समस्या कम गर्न ती कार्यालयका किताबी अभिलेखलाई विद्युतीय रुपान्तरण गरी आम नागरिकलाई सेवामा सोझै पहुंँच दिइएको छ। ० नागरिक एप्स: आम नागरिकको प्रत्यक्ष सरोकार रहने तथा सेवा प्रवाहमा झन्झट र सास्ती खेप्नुपर्ने सरकारी सेवाहरुको पहिचान गरी घरैबाट सेवा लिन सकिनेगरी नागरिक एप्सको परीक्षण सुरु भएको छ। ० राष्ट्रिय परिचय पत्र: विद्युतीय सेवाप्रवाहको मेरुदण्ड राष्ट्रिय परिचयपत्र प्रणाली सञ्चालनमा आइसकेको छ। अहिले देशव्यापी अभियानमार्पत नागरिक दर्ता कार्यक्रम जारी छ। हालसम्म १६ लाख नागरिकले यसमा आपूलाई दर्ता गरिसकेका छन्। ० अनलाइन श्रम स्वीकृति प्रणाली: वैदेशिक रोजगारीको क्षेत्रमा नागरिकले खेप्नु परेको सास्ती कम गर्न अनलाइन श्रम स्वीकृति प्रणाली सञ्चालनमा ल्याइएको छ। ० सरकारी दस्तुर तथा राजस्व संकलनको विद्युतीय भुक्तानी प्रणाली सञ्चालनमा आइसकेको छ। हाल ट्राफिक जरिवाना, आन्तरिक राजस्व कार्यालय, स्थानीय निकायको कर घरबाटै भुक्तानी गर्न सकिने भएको छ। ० मालवस्तु अनुगमन प्रणाली: राजस्व चुहावट रोक्न संरचना सुधारको कार्यक्रमअन्तर्गत मालवस्तु तथा ढुवानी साधनको अनुगमन प्रणाली (भिसिटिएस) २०७६ साउन १ गतेदेखि प्रयोगमा ल्याइएको छ। शान्ति सुरक्षा र राष्ट्रिय एकता अहिले राष्ट्रिय सुरक्षाको समग्र पक्ष सामान्य र समस्यारहित छ। वर्षौंदेखिका अपराधका घटनामाथि छानबिन भएको छ। अपराधी कानुनको कठघरामा उभिन र कानुनबमोजिम सजाय भोग्न बाध्य छन्। बलात्कार र महिला हिंसाका केही दुःखद् घटना घटेका छन्। बलात्कार र बलात्कारपछिको हत्याकाण्ड होस् वा महिलामाथिको एसिड आक्रमणजस्ता जघन्य हिंसाका घटना, दोषीलाई उम्किन दिइने छैन। संक्रमणकालीन न्यायको सन्दर्भमा सत्य निरूपण तथा मेलमिलाप आयोग र बेपत्ता नागरिक छानबिन आयोग का कामलाई निरन्तरता दिन अध्यादेश जारी गरिएको छ। यसै अवधिमा छुट्टै राज्यको मागमा सक्रिय स्वतन्त्र मधेस गठबन्धन लाई राजनीतिक मूलधारमा ल्याइएको छ। द्वन्द्वरत पक्षहरूसँग राजनीतिक वार्ता गरी द्वन्द्व न्यूनीकरण गरिएको छ। गत वर्ष संसद्मा सम्बोधन गरिरहँदा मैले सीमा विवादको विषयमा राष्ट्र एक ठाउँमा छ। राष्ट्रले दिएको यो जिम्मेवारी सरकारले गम्भीरतापूर्वक लिंदै मातृभूमिको रक्षा गर्छ। संवादका माध्यमबाट सीमा समस्याको समाधान गर्न र अतिक्रमित नेपाली भूभाग फिर्ता ल्याउन सरकार दृढता र सक्रियताका साथ लागेको म यस सम्मानित सदनलाई जानकारी गराउन चाहन्छु भनेको थिएँ। वार्ता र कूटनीतिक माध्यमद्वारा समस्या हल गर्ने हाम्रो चाहना विपरीतका गतिविधि जारी रहेपछि सरकारले अतिक्रमित भूभाग सामेल गरेर नयाँ राजनीतिक नक्सा जारी गर्ने घोषणा चालू आर्थिक बर्षको नीति कार्यक्रममार्फत गर्यो। नक्सा जारी मात्र गरेन, निशान छापमा नयाँ नक्सालाई समावेश गर्न संसद्मा संविधान संशोधनको प्रस्ताव नै पेस गर्यो। पहिलो पटक सर्वसम्मतिले भएको संविधान संशोधन र संसद्मा दलहरूबीच देखिएको अभूतपूर्व एकताले राष्ट्र र भौगोलिक अखण्डताको मामिलामा नेपाली कति संवेदनशील छन् भन्ने स्पष्ट भएको छ। यस अभियानमा सिंगो राष्ट्र एक भई सरकारको कदमलाई साथ दिएकोमा प्रधानमन्त्रीका हैसियतले म सबैप्रति हार्दिक आभार प्रकट गर्दछु। नेपाल र विश्व ० यस अवधिमा थप १२ मुलुकसँग कूटनीतिक सम्बन्ध स्थापना भएका छन्। थप १५ मुलुकसँग द्विपक्षीय परामर्श संयन्त्र स्थापना भएका छन्। ० संयुक्त राष्ट्रसंघको महिलाविरुद्धका सबै प्रकारका हिंसाविरुद्धको समिति (सिड) र मानव अधिकार परिषद्मा नेपाल दोस्रोपटक निर्वाचित भएको छ। ० चीनसँगको यातायात पारवहन सम्झौतापछि नेपालको अवस्था भूपरिवेष्ठित मुलुकबाट भूजडित मुलुकका रुपमा फेरिएको छ। यसले भविष्यमा नेपालले नाकाबन्दी जस्तो अमानवीय अवस्था सामना गर्नुपर्ने स्थितिलाई अन्त्य गरिदिएको छ। ० अन्तर्राष्ट्रिय मञ्चहरूमध्ये हाम्रो उपस्थिति एसिया सोसाइटीमा मात्रै सीमित देखिन्थ्यो। अहिले डावोस फोरम, अक्सफोर्ड युनिभर्सिटी, होची मिन्ह युनिभर्सिटी, राष्ट्रसंघीय शान्ति विश्वविद्यालयजस्ता विश्व प्रसिद्ध फोरमहरूमा हामीले आफ्ना विचार प्रस्तुत गर्ने मौका पाएका छौं। अन्त्यमा, प्रस्तुत कामको फेहरिस्त हामीले गरेका सम्पूर्ण कामको विवरण होइन, मोटामोटी जानकारी मात्रै हो। प्राप्त उपलब्धिका आधारमा पनि नेपाल बन्छ र बनाउन सकिन्छ भन्ने मेरो आत्मवल अझै दृढ भएको छ। नकारात्मक प्रचारबाजीका बाबजुद यी तीन वर्षमा जे जति आधार बनेका छन्, जति काम भएका छन्, मुलुकले निराश हुनुपर्ने अवस्था छैन भन्ने म ठान्दछु। हामी अहिले निर्वाचनको क्रममा छौं। केहीले अझै पनि चुनाव त हुन्छ भन्दै प्रश्न उठाएको सुन्छु। म जोड दिएर भन्न चाहन्छु, चुनाव हुन्छ। स्वच्छ, स्वतन्त्र र निष्पक्ष चुनाव हुन्छ। २०७८ वैशाखमा हुने निर्वाचनबाट फेरि एकपटक अस्थिरताको खेती गर्न चाहनेको दाउपेच चकनाचुर हुनेछ। मुलुकले स्थिर सरकार र राजनीतिक स्थायित्व प्राप्त गर्नेछ। समृद्ध नेपाल, सुखी नेपालीको राष्ट्रिय आकांक्षा पूरा भएरै छाड्नेछ। म सम्पूर्ण देशवासी दिदीबहिनी, दाजुभाइलाई यस निर्वाचनमा सक्रियताका साथ सहभागी भई निस्फिक्री आपूले मन पराएको दलका प्रतिनिधि चुन्न अनुरोधसमेत गर्दछु। प्रधानमन्त्री ओलीद्वारा सरकारको तीन वर्षे स्वसमीक्षाका क्रममा सोमबार सिंहदरबारमा भएको प्रेस ब्रिफिङको सम्पादित अंश।"
"'देउवाजी र मधेसवादी नेतासँग कुरा हुँदैछ, छिटै संयुक्त आन्दोलन हुन्छ'","चितवन : प्रधानमन्त्रीको आकांक्षी भएका कारण पार्टी विभाजनतर्फ लागेको आरोप खेपेका नेपाल कम्यूनिष्ट पार्टी (नेकपा)का अध्यक्ष पुष्पकमल दाहाल प्रचण्डले आफुलाई प्रधानमन्त्रीको लोभ नभएको बताएका छन्। उनले संविधानमाथि प्रहार गरेर संसद विघटन गरेको विरुद्धमा पूनर्स्थापना आन्दोलनमा होमिएको धारणा राखे। मलाई प्रधानमन्त्रीको लोभ विल्कुलै छैन, यो भ्रम कसैलाई नपरोस् , प्रचण्डले यो संघर्षको नेतृत्व गर्न थालेको प्रधानमन्त्री पाउनलाई भन्ने परेको छ भने त्यो गलत हो म प्रधामन्त्रीको दावा गरेर लडेको होइन, राष्ट्र , जनता संविधान र लोकतन्त्रका निम्ति धेरै लामो संघर्षबाट प्राप्त उपलब्धिको रक्षाको निम्ति हो।, यो मसँग सम्बन्धित होइन। प्रचण्डले मुलुकको राजनैतिक संकट समाधान गर्न प्रतिपक्षीको डिमाण्डलाई स्विकारेको बताएका छन्। संसद पुनर्स्थापनाको आन्दोलनलाई संयुक्त बनाउन लागेको बताए। अहिलको संकट समाधान गर्नको लागि प्रतिपक्षी दलसँग सहकार्य गर्ने र उहाँहरुको डिमाण्डलाई पोजेटिभ लिएको बताए। आन्दोलन भइरहेकै छ तर यसलाई सकेसम्म संयुक्त गरौ भन्ने प्रयास पनि गरिराखेकै छन्, हिजै मात्र शेरबहादुरजीलाई यसलाई संयुक्त बनाऔ केही दिनमा फाइनल हुन्छ भनेर भनेर शेरबहादुर जी, रामचन्द्र जी, जसपाका नेताहरुसँग पनि कुरा भएको छ उनले भने मलाई लाग्छ अब केही दिनभित्र आन्दोलन संयुक्त हुन्छ भन्ने विश्वास छ। निर्वाचन आयोगमा मुद्धा परेको हुनाले आन्दोलनमा चुनाव चिन्ह पनि कुरा उठेको भएपनि संविधानलाई ट्र्याकमा ल्याउन गरेको बताए। असंवैधानिक कदमपछि गरिएको निर्वाचनले देशको समस्या समाधान नगर्ने दावी गरे। चुनावै भएपनि त्यो अलोकतान्त्रिक र असंवैधानिक हुन्छ, कोही प्रधानमन्त्री भयो भने फेरी यसलाई विघटनको अधिकार हुन्छ भन्ने नजिर हुन्छ उनले भने यस्तो दुष्कर्म हामीले गर्न हुदैन। प्रचण्डले केपी ओली पक्षधरका ९० प्रतिशत सांसद पनि संसद विघटनको पक्षमा रहेको दावी गरे। केपी जीसँग भएका ९० प्रतिशत सांसदहरु विघटनको विरुद्धमा छन् प्रचण्डले भने भित्र कोठामा राखेर सोध्ने हो केपीजीले बर्वाद पार्नुभयो, डुबाउनुभयो भन्ने छन् विचरा उहाँहरुलाई गुटको कुराले बोल्न गाह्रो भएको हो। अदालतले जनभावना र संविधानको मर्म अनुसार संसद पुनर्स्थापनाको पक्षमा निर्णय गर्ने बताए। चितवनको माडीमा राम जन्मिएको भन्दै रामको मन्दिर बनाउने प्रधानमनत्रीको भनाईप्रति लक्षित हुँदै विकासको काम नगरी हल्ला फैलाउँदै हिडेको आरोप लगाए। प्रचण्डलाई सिद्धाउन राम मन्दिरको नारा झिकेको बताए। राम नेपालमै जन्मिएको प्रमाणित गर्न पुरातात्विक र अन्वेषणमा केही नगरेको बताए। राम मन्दिरको कुरा खाली राजनीति गर्नका लागी र प्रचण्ड सिद्धाउने अभियान चलाउँछु भन्ठान्नु भाछ। त्यसले उहाँनै गड्डामा पर्नुहुन्छ। प्रचण्डले निर्माणाधीन सिटि हलको अवलोकन गरे। केही दिनअघि प्रधानन्त्रीले शिलन्यास गरेको सिटि हल निर्माण हुन नदिन प्रधानमन्त्री नै सिटि हल बनाउने पक्षमा नभएको बताए। सिटि हल निर्माण र बजेट ल्याउन आफ्नो प्रधामन्त्रीसँग बहस र संघर्ष भएको बताए। दुई तीन वर्ष नबनाउनका लागि मिहेनत गरेको मान्छे आएर शिलन्यास गर्नुभयो, यो मेरो र चितवनबासी जनता र यहाँको जनप्रतिनिधिको जीत ठानेको छु प्रचण्डले भने विरोधी नै आएर शिल्नयास गर्नु भनेको त ठूलो कुरा होनि त। प्रधानमन्त्रीले भूमी आयोग एकलौटी कब्जा गरेर किसानहरुलाई भ्रम दिन लागि परेको बताए।"
तस्बिरमा वसन्त श्रवण,"काठमाडौं : राष्ट्रपति विद्यादेवी भण्डारीले हनुमानढोकाको नासलचोकमा वैदिक विधिपूर्वक वसन्त श्रवण गरेकी छन्। प्रत्येक वर्ष माघशुक्ल पञ्चमीका दिन हनुमानढोकाको नासलचोकमा राष्ट्राध्यक्षबाट वसन्त श्रवण गर्ने परम्परा मल्लकालदेखि सुरु भएको हो । समारोहमा राष्ट्रपति भण्डारीसँगै उपराष्ट्रपति नन्दबहादुर पुन, प्रधानमन्त्री केपी शर्मा ओली, सभामुख अग्निप्रसाद सापकोटालगायत संवैधानिक निकायका प्रमुख, उपप्रधानमन्त्री, मन्त्रिगण, सुरक्षा निकायका प्रमुखलगायत राष्ट्रसेवक कर्मचारीको उपस्थिति थियो । समारोहमा हनुमानढोका दरबार हेरचाह अड्डाका मूल पुरोहित देवराज अर्यालले गीत गोविन्द महाकाव्यको दोस्रो अध्यायमा संस्कृत भाषामा रहेको वसन्त श्रवण गराए । सो अवसरमा नेपाली सेनाले सलामी दिनाका साथै राष्ट्रियगान र पञ्चैबाजासमेत प्रस्तुत गरिएको थियो । मल्लकालमा वसन्तपुरको मोहनचोकमा वसन्तोत्सव मनाउने गरिएको थियो । कामदेवलाई माघशुक्ल पञ्चमीका दिन पूजा गरी वसन्तोत्सव गर्ने गरिएको हनुमानढोका दरबारमा रहेको अभिलेखमा उल्लेख गरिएको दरबार हेरचाह अड्डाका प्रमुख सन्दीप खनालले जानकारी दिए । भक्तपुरमा रहेको जितामित्र मल्लको विसं १७४५ को अभिलेख र भूपतीन्द्र मल्लको विसं १७५५ को अभिलेखमा भने श्रीपञ्चमीमा राष्ट्रप्रमुखले वसन्त श्रवण गर्ने गरेको पाइन्छ । शाहकालदेखि भने हनुमानढोकाको नासलचोकमा वसन्त श्रवण गर्ने परम्परा शुरु भएको हो । ु कार्यक्रममा नेवारी भाषाको बियाँचली रागसमेत गाइने गरिन्छ । सो अवसरमा कलाकारले सितारवादन पनि गरेको जनाइएको छ । वसन्त श्रवणपछि विशिष्ट अतिथिले मूल पुरोहितबाट टीका र प्रसाद ग्रहण गरेर फर्किएको हेरचाह अड्डाले जनाएको छ । वसन्त पञ्चमीका दिन नासलचोकमा पूजाको व्यवस्था निवृत्तिभरण कार्यालयले गर्ने गरेको छ ।रासस"
मौद्रिक नीतिको मध्यावधि समीक्षा : कोरोना प्रभावितलाई सुविधा,काठमाडौं : नेपाल राष्ट्र बैंकले कोरोना महामारीका कारण बैंकको ऋण तिर्न नसकेका र पुनर्तालिकीकरण एवम् पुनर्संरचनासमेत नगरेका ऋणीलाई थप सहुलियत घोषणा गरेको छ। अब यस्ता ऋणीले असारमसान्तसम्म कर्जाको पुनर्तालिकीकरण र पुनर्संरचना गर्न सक्नेछन्। यसअघि गत पुस मसान्तभित्रै पुनर्तालिकीकरण गरिसक्नुपर्ने व्यवस्था थियो। पुनर्तालिकीकरण र पुनर्संरचनाको सर्तमा पनि केन्द्रीय बैंकले लचकता अपनाएको छ। यसअघि पाकेको ब्याजको १० प्रतिशत रकम तिरेर पुनर्तालिकीकरण गर्ने सुविधा दिइएको भए पनि अब ५ प्रतिशत रकम मात्रै तिरेर त्यसो गर्न सकिन्छ। राष्ट्र बैंकका गभर्नर महाप्रसाद अधिकारीले कर्जाको पर्यटन व्यवसायका कतिपय व्यवसायीले १० प्रतिशत बक्यौता रकमसमेत तिर्न नसक्ने भनेपछि थप सहुलियत दिन लागेको बताए। यसबाहेक मौद्रिक नीतिको मध्यावधि समीक्षामा केन्द्रीय बैंकले ठूलो हेरफेर गरेको छैन। यस्तो पुनर्संरचना र पुनर्तालिकीकरणको लाभ ककस्ले लिन्छ भन्ने पनि स्पस्ट छैन। कोरोना महामारीबाट अर्थतन्त्रलाई उकास्नभन्दै नोट छापेर बाँडिरहेको केन्द्रीय बैंकले हालका लागि विद्यमान मौद्रिक लक्ष्य प्रभावकारी रहेको बताएको छ। संकटको बेला बजारमा ठूलो मात्रामा पैसा पठाउन सक्यो भने समष्टिगत माग बढ्छ र यसले अर्थतन्त्रलाई चलायमान बनाउँछ भन्ने मान्यता छ। अहिले त्यही मान्यताका आधारमा राष्ट्र बैंकले वित्तीय बजारमा लगानीयोग्य पुँजीको प्रवाह बढाउने खुकुलो नीति लिएको छ। तर यस्ता नीतिहरूआवश्यकताभन्दा बढी समय लम्ब्याइयो भने मूल्यवृद्धि र विलासी वस्तुमा हुने खर्च पनि बढोत्तरी हुने जोखिम हुन्छ। सट्टेबाजीजस्ता क्षेत्रमा पैसाको बढी प्रयोग हुने र अन्ततः वित्तीय क्षेत्र नै संकटोन्मुख हुने जोखिम पनि रहन्छ। राष्ट्र बैंकले अहिलेकै अवस्थामा त्यस्ता वित्तीय जोखिम नरहेको बताएको छ। तर अहिलेको मौद्रिक खुकुलोपना लामो समय नरहनसक्ने संकेत पनि गभर्नर अधिकारीले गरेका छन्। उनले तत्काल आवश्यक परेको अवस्थामा कुनै पनि बेला विद्यमान व्यवस्था सच्याउन सक्ने बताए।
चियामा सहकारीको अर्ब लगानी,"काठमाडौं : इलामको सूर्योदय नगरपालिकामा रहेको कन्याम चिया उत्पादक सहकारी संस्थाले २०७० देखि चिया प्रशोधन उद्योग सञ्चालन गरेको छ। यस उद्योगबाट पाँच लाख केजी चिया प्रशोधन हुन्छ। संस्थामा आबद्ध १ सय ६३ किसानले १ सय २० हेक्टर क्षेत्रफलमा चिया उत्पादन गर्छन्। यहाँका किसानको वार्षिक नौ लाख केजी चिया उत्पादन हुन्छ। उद्योगको क्षमताले प्रशोधन गर्न नसकेपछि किसानले चार लाख अन्य कारखानामा लैजान बाध्य छन्। संस्थाले प्रशोधन उद्योगमा चार करोड लगानी गरेको छ। चिया प्रशोधन हुन थालेदेखि किसानले राहत पाएका छन्। यसअघि किसानले बिचौलियामार्फत ढुवानी कटाएर व्यापारीलाई कच्चापदार्थ दिनुपथ्र्यो, व्यवस्थापक सूर्य खड्काले भने,तर अहिले किसानले उद्योगबाट प्रत्यक्ष लाभ पाएका छन्। संस्थाले १३ वटा कलेक्सन सेन्टर स्थापना गरेर किसानको चिया खरिद गर्छ। एक केजी चिया बन्न साढे ४ केजी हरियो पत्ता लाग्छ। एक केजी चिया बन्न ३ सय ५० रुपैयाँ लागत लाग्छ। भारत निर्यात हुने गुणस्तरको चिया १ हजार १ सय मूल्य पर्छ। नेपालमा ७ सयदेखि ८ सयरुपैयाँ केजीसम्म खपत हुनेगरेको खड्का बताउँछन्। एक जना किसानले ५० हजारदेखि १५ लाख रुपैयाँसम्म कच्चा पदार्थ बिक्रीबाट आम्दानी गर्छन्। संस्थाले चिया प्रशोधन गरेर वार्षिक १५ लाख नाफा गर्छ। चिया उत्पादन गर्न, गोडमेल गर्न संस्थाले सदस्यलाई ऋण पनि प्रदान गर्ने गरेको व्यवस्थापक खड्काले बताए। संस्थाले पछिल्लो समयमा अर्गानिक चिया उत्पादन सुरु गरेको छ। अर्गानिक चियाको विश्वव्यापी माग बढ्दै गएपछि क्रमशः पूर्ण अर्गानिक चिया उत्पादन गर्ने योजना बनाएको छ। अर्गानिक चिया उत्पादनका लागि राष्ट्रिय सहकारी बैंकले दुई करोड सहुलियत कर्जा प्रदान गरेको छ। गरिबी निवारण कर्जा शीर्षकमा ७५ मा १ करोड ७५ लाख र लघु कर्जा शीर्षकमा १० प्रतिशतमा २५ हजार ऋण बैंकबाट ल्याइएको व्यवस्थापक खड्काले बताए। संस्थाले लघु कर्जा घटाएर गरिबी निवारण कर्जा लिने र सहकारी बैंकबाट सहुलियत कर्जा पाए लिने योजनामा छ। चिया केन्द्रीय सहकारी संघका अध्यक्ष गोविन्द दाहालले देशभर १ सय १० चिया सहकारीले एक अर्बभन्दा बढी लगानी गरेको बताउँछन्। सबैले चिया व्यवसाय गरेका छन् उनले भने,तर २५ सहकारीसँग मात्र ठूलो मेसिन छ। उद्योग सञ्चालन गर्न १० करोड जति लाग्छ। सहकारीले चिया उत्पादन गरेपनि लेभलिङ र मार्केटिङ गर्न सकिरहेका छैनन्। अध्यक्ष दाहालले राष्ट्रिय सहकारी महासंघ, चिया केन्द्रीय संघ, राष्ट्रिय सहकारी विकास बोर्ड कसले गर्ने भन्ने अन्योल भएपछि सहकारीले निजी क्षेत्रलाई लेभलिङको जिम्मा दिन बाध्य भएको बताए।"
प्रतिकूलताबीच ३ वर्षमा उल्लेख्य काम,"काठमाडौं : प्रधानमन्त्री केपी शर्मा ओलीले तीन वर्षमा सरकारले गरेका कामको मूल्यांकनका आधारमा नेपाल बन्ने र बनाउन सकिने बताएका छन्। आफू नेतृत्वको सरकारले तीन वर्षमा गरेका कामको फेहरिस्त सार्वजनिक गर्न सिंहदरबारमा सोमबार आयोजित प्रेस ब्रिफिङमा प्रधानमन्त्री ओलीले नकारात्मक प्रचारबाजीका बाबजुद सरकारले जेजति काम गरेर आधार बनाएको छ, त्यसमा निरास हुनुपर्ने अवस्था नरहेको बताए। समृद्धिको आरम्भ वर्ष घोषणा गरेकै वर्ष आफू बिरामी परेको, कोभिडको महामारीले अत्याएको र जतिखेर राष्ट्र एक भएर महामारीविरुद्ध जुध्नुपर्ने थियो, त्यही समयमा आफ्नै पार्टीका सहकर्मी नेताहरू सरकार कसरी ढाल्ने भन्ने उद्यम मा ज्यानै फालेर लागेको भन्दै प्रधानमन्त्रीले यी प्रतिकूलताबीच सरकारले विकास र समृद्धिको क्षेत्रमा उल्लेखनीय काम गरेको जनाए। ओली ०७४ फागुन ३ मा दोस्रो पटक प्रधानमन्त्री हुँदै सिंहदरबारको बागडोर सम्हाल्न पुगेका थिए। ओलीले तीन वर्षमै प्रतिनिधिसभा विघटनको निर्णय लिएर वैशाख १७ र २७ मा मध्यावधि चुनावको मिति घोषणा गरेका छन्। यसलाई उनले आफ्नो बाध्यता भएको बताएका छन्। सुरुदेखि नै सरकार सञ्चालनमा केही अप्ठ्यारा त थिए नै ! विभिन्न ढंगले काममा व्यवधान खडा गरिएकै थियो। खासगरी पछिल्लो एक वर्षदेखि झण्डै दुई तिहाइ सांसदको समर्थनप्राप्त यस सरकारले विभिन्न दलको गठबन्धन सरकारले जस्तो नियति व्यहोर्नुपर्यो, उनले भने, एकातिर जनताको उच्च आकांक्षा सम्बोधन गर्नुपर्ने, अर्कोतिर आफ्नै खुट्टामा अल्झिएर अलमलिएझैँ सरकारले काम गर्नै नपाउने अवस्था सिर्जना भयो। सरकारी निकायका कतिपय कार्यकारी पदमा अनुपयुक्त पात्र अघि सार्ने वा नियुक्ति नै हुन नदिने गरी समानान्तर सत्ता सञ्चालनको अभ्यास गरियो। सकेसम्म अल्मल्याउने, अल्मल्याउन नसके निहुँ खोजेर कामै गर्न नदिने तहमा आफ्नै दलका साथीहरू उत्रनुभयो। प्रतिनिधिसभा विघटनको सिफारिस गर्नुअघि विद्यमान अवस्थामा वैकल्पिक सरकारको सम्भावनाबारे आफूले धेरै पटक सोचेको जानकारी दिँदै प्रधानमन्त्री ओलीले ६४ प्रतिशत सदस्यद्वारा समर्थित सर्वसम्मत प्रधानमन्त्री, संसदीय दलमा कुनै उजुरी नभएको र संसदीय दलका सदस्यहरूबाट बैठकसमेत माग नगरिएको अवस्थामा कामै गर्न नदिएपछि आफूले राष्ट्रलाई एक बनाउन र पार्टीभित्र एकता कायम होस् भन्ने पवित्र उद्देश्यसाथ ताजा जनादेशका लागि राजनीतिक कदम चालेको प्रस्ट पारे। उनले भने, संविधानको रक्षा, राष्ट्रिय स्वाधीनता र समृद्ध नेपाल, सुखी नेपालीको राष्ट्रिय आकांक्षा परिपूर्तिको अविचलित यात्राको निरन्तरताका लागि हो। यो कदम हाम्रो लोकतान्त्रिक प्रणालीलाई समीकरण र गठबन्धनको फोहोरी खेलबाट मुक्त गर्न चालिएको बाध्यात्मक तर आवश्यक र अहिलेका लागि अपरिहार्य कदम हो। लोकतन्त्रमा जनताको अभिमत लिन खोज्नु कसरी प्रतिगमन हुन्छ ? भन्ने प्रश्न गर्दै प्रधानमन्त्री ओलीले लोकतन्त्रमा निर्वाचनले राष्ट्र वा पार्टीलाई विभाजन नगरी एक बनाउने, सही र गलतबीच प्रतिस्पर्धा गराउने बताए। निर्वाचनको घोषणापछि विजय हासिल गर्न, निर्वाचनमार्फत आफ्ना उद्देश्य पूरा गर्न, अझ सुदृढ एकतासाथ अघि बढ्नुपर्नेमा विभिन्न निहुँ र बहाना बनाएर पार्टीलाई नै विभाजित गर्ने प्रयास गर्नु अपराध हो, प्रधानमन्त्री ओलीले भने। प्रतिनिधिसभा विघटनको निर्णय गरेर सरकारले अलोकतान्त्रिक बाटो नरोजेको उनको जिकिर थियो। ताजा जनादेशका लागि जनताबीच जाने कुरा अलोकतान्त्रिक हुन नसक्ने भन्दै उनले सरकारले अलोकतान्त्रिक क्रियाकलाप नगर्ने प्रतिबद्धता दोहोर्याएका थिए। कुनै हालतमा चुनाव गराउँदैन भन्नुहुन्छ। राजनीति गर्नुहुन्छ कि जन्मकुण्डली पल्टाउनुहुन्छ उहाँहरू ? कस्तो राजनीति हो उहाँहरूको ? जुन नेतालाई जनादेश प्राप्त भएन, जनताबाट पराजित नेतालाई नै जस्केलाबाट छिरेर प्रधानमन्त्री हुनुपर्ने ? पराजित भएको जुन ठाउँ हो त्यही ठाउँ चाहियो भनेर अस्वस्थ, अवाञ्छित क्रियाकलाप र समीकरण गरेर लोकतान्त्रिक मूल्यमान्यतालाई धरापमा पार्ने काम कदापि हुन दिइने छैन, नेकपाकै पुष्पकमल दाहाल र माधव नेपाल समूहप्रति लक्ष्य गर्दै प्रधानमन्त्री ओलीले भने। संविधान कार्यान्वयनका लागि आवश्यक नीतिगत व्यवस्था, संस्थागत तथा भौतिक संरचना तयार भएको, कुल ८९ नयाँ कानुन निर्माण भएको, संविधानसम्मत नभएका सयौं कानुन संशोधन गरिएको र संविधान पूर्णतः कार्यान्वयन भएको प्रधानमन्त्रीको भनाइ छ। समग्र आर्थिक अवस्थाको क्षेत्रमा तीन वर्षको औसत वृद्धि साढे ५ प्रतिशत हाराहारी रहेको पनि उनले बताए। आयात ४८ प्रतिशतले घटेको र निर्यात ६१ प्रतिशतले बढेको, कोभिड१९ ले संसारकै आपूर्ति सञ्जाल र व्यवस्था खलबल्याउँदा पनि मूल्यवृद्धि ५ प्रतिशतभन्दा माथि नगएको तथ्यांक प्रधानमन्त्रीले प्रस्तुत गरे। भूकम्पपछिको पुनर्निर्माण सम्पन्न हुने दिशामा रहेको, तीन वर्षको अवधिमा संघ, प्रदेश र स्थानीय तहसहितका निकायबाट कालोपत्रे सडक ५ हजार ४ सय ९८ किमि निर्माण भएको, संघ, प्रदेश र स्थानीय तहका गरी थप ९ सय १५ सडक पुल निर्माण भएको, तीन वर्षको अवधिमा १ हजार ४ सय २३ झोलुंगे पुल निर्माण भएको, विद्युत् उत्पादन ३३३ मेगावाट थप भई १,४३० मेगावाट पुगेको प्रधानमन्त्रीको भनाइ छ। तीन वर्षमा ३० हजार हेक्टरभन्दा बढी क्षेत्रमा सिँचाइ सुविधा विस्तार भएको, १,२१२ स्वदेशी र ९७३ विदेशी उद्योग दर्ता भएको, आयात १२१ प्रतिशतले घटेको, निर्यात ४५ प्रतिशतले बढेको र कुल गार्हस्थ उत्पादनको अनुपातमा व्यापार घाटा ९ प्रतिशतले घटेको प्रधानमन्त्रीको जिकिर छ। यस वर्ष मात्र ३०९ स्थानीय तहमा आधारभूत अस्पताल निर्माणका लागि एकैपटक शिलान्यास भएको र आगामी २ वर्षभित्र सम्पन्न हुने स्थानीय स्तरका यी अस्पतालमा थप ८ सय शय्या उपलब्ध हुने प्रधानमन्त्रीले बताए। ओलीले भारतसँगको सीमा विवादलाई वार्ता र कूटनीतिक माध्यममार्फत समाधानको कोसिसमा सरकार लागिपरेको पनि बताए। लिम्पियाधुरासम्मको नेपालको भूमि समेटेर नेपालको नयाँ नक्सा जारी गर्ने र संसद्बाट संविधान संशोधन गरी जारी गर्ने कामसमेत सरकारले गरेको स्मरण गराउँदै प्रधानमन्त्रीले कूटनीतिक माध्यमद्वारा समस्या हल गर्ने सरकारको चाहनाविपरीतका गतिविधि जारी रहेपछि सरकारले अतिक्रमित भूभाग सामेल गरेर नयाँ राजनीतिक नक्सा जारी गर्ने काम गरेको बताएका छन्।"
हिन्दु राष्ट्र र राजसंस्थाको पक्षमा नेपालगन्जमा प्रदर्शन,"नेपालगन्ज ः राजा समर्थकले मंगलबार दोस्रो पटक नेपालगन्जमा राजसंस्था र हिन्दु राष्ट्र पुनर्स्थापनाको माग गर्दै मोटरसाइकल र कार प्रदर्शन गरेका छन् । मध्यपश्चिमाञ्चलवासी नेपाली जनता नामको संस्थाको ब्यानरमा निकालिएको र्याली बागेश्वरी मन्दिर परिसरको न्युरोडबाट सुरु भएर त्रिभुवन चोकमा पुगेर कोण सभामा परिणत भएको थियो । कोणसभालाई शिव सेना नेपालका केन्द्रीय अध्यक्ष अनिल बाबा बस्नेत, नेपालगन्ज उपमहानगरपालिकाका मेयर डा धवलशमसेर राणालगायतले राजसंस्था र हिन्दु राष्ट्र पुर्नस्थापनाको पक्षमा मन्तव्य दिएका थिए । नेपालको राष्ट्रिय झण्डा र पूर्वराजा ज्ञानेन्द्रको तस्बिर बोकेर निकालिएको र्यालीमा शिवसेना नेपाल, राप्रपा नेपाललगायत राजा समर्थकको सहभागिता रहेको थियो । र्यालीका सहभागीले नेपाली जनता जागौ, राजा ल्यायौं देश बचाउँ र हिन्दु राष्ट्र घोषणा गर लगायतका नारा लगाएका थिए । केही महिना अघि पनि राजावादी संघसंस्थाले राजसंस्था र हिन्दु राष्ट्र पुनस्र्थापनाको माग गर्दै नेपालगन्जमा मोटरसाइकल प्रदर्शन गरेका थिए ।"
भारतीय नेताको विवादास्पद अभिव्यक्तिबारे नेपालको ध्यानाकर्षण,"काठमाडौँ: भारतको त्रिपुरा राज्यका मुख्यमन्त्रीले दिएको अभिव्यक्तिबारे नेपाल सरकारले ध्यानाकर्षण गराएको छ । परराष्ट्रमन्त्री प्रदीप ज्ञवालीले मंगलबार भारत सरकारलाई औपचारिक रुपमा ध्यानाकर्षण गराएको बताएका छन् । भारतको त्रिपुराका मुख्यमन्त्री विप्लव देवले शनिबार भाजपाका तत्काललिन अध्यक्ष तथा गृहमन्त्री अमित शाहबारे विवादास्पद अभिव्यक्ति दिएपछि नेपाल सरकारको ध्यानाकर्षण भएको हो । शाहले नेपालमा पनि भाजपाको संगठन बनाउने र सरकार नै गठन गर्ने तयारी गरेको भन्दै देवले दावी गरेका थिए । देवले शाहले भाजपाको अध्यक्ष रहेका बेला एक बैठकमा त्यस्तो योजना सुनाएको दावी गरेका थिए । तर उनले कुनै प्रमाण भने सार्वजनिक गर्न सकेनन् । यसबारे विवाद चर्को हुन थालेपछि परराष्ट्रमन्त्री ज्ञवालीले ट्वीटरमार्फत औपचारिक रुपमा आपत्ति व्यक्त गरिसकिएको बताएका हुन् । यसवाहेक नेपाली कांग्रेसका नेता डा प्रकाश शरण महत, नेकपा दाहाल पक्षीय नेता विष्णू रिमाल लगायत नेताहरुले पनि उक्त अभिव्यक्तिबारे ध्यानाकर्षण गरेका थिए ।"
डिलासैनी घटना : सत्ताको उन्माद प्रस्तुत नगर्न कांग्रेसको चेतावनी,"काठमाडौं : बैतडीको डिलासैनीमा मंगलबार पार्टीले आयोजना गरेको प्रतिनिधिसभा विघटनविरुद्धको कार्यक्रममा भएको आक्रमणप्रति नेपाली कांग्रेसले आपत्ति जनाएको छ । कांग्रेस प्रवक्ता विश्वप्रकाश शर्माले विज्ञप्ति सार्वजनिक गर्दै घटनाप्रति आपत्ति जनाएका हुन् । उनले नेकपाबाट नियोजित रुपमा आक्रमण भएको भन्दै आपत्ति जनाएका हुन् । प्रवक्ता शर्माले नेकपाभित्र उग्रवादी चरित्र देखिएको भन्दै आक्रोश व्यक्त गरेका हुन् । उनले डिलासैनी घटनामा संलग्नलाई तत्काल कारबाह गर्न मागसमेत गरेका छन् । बैतडी जिल्लाको डिलासैनीमा नेपाली कांग्रेसको कार्यक्रम भइरहेकोे समयमा आज अपरान्ह प्रधानमन्त्री केपी ओली निकट नेकपाबाट नियोजित रूपमा गरिएको आक्रमण निन्दनीय छ, प्रवक्ता शर्माले सार्वजनिक गरेको विज्ञप्तिमा भनिएको छ, सत्तारूढ नेकपाको स्थानीय पार्टी पंक्तिमा उग्रवादी चरित्र भर्न केन्द्रीय नेतृत्वकै अभिव्यक्ति शैली र व्यवहारले भूमिका खेलेको हाम्रो ठहर छ । यस्तो प्रवृत्ति परित्याग गर्न चेतावनी दिंदै नेपाली कांग्रेस डिलासैनी घटनाका दोषीहरुलाई तत्काल पक्राउ गरेर कार्वाही गर्न माग गर्दछ । कांग्रेस नेता एनपी साउद, डिला संग्रौला, नेपाली कांग्रेस बैतडीका सभापति नरेन्द्रजंग थापा लगायत स्थानीय नेतृत्व एवं नेविसंघका पूर्वसभापति नैनसिंह महर सहभागी कार्यक्रममा भएको आक्रमणमा पार्टीका केही साथीहरू घाइते भएको र केही सवारी साधनमा तोडफोडसमेत गरिएको भन्दै कांग्रेसले आक्रोश व्यक्त गरेको हो । एक्कासी भएको आक्रमण पश्चात् पार्टीका तरुण कार्यकर्ताले तत्कालै प्रतिवाद गरेपछि कार्यक्रम सुरु भएको कांग्रेसले जनाएको छ ।"
डिलासैनी घट्नाको विरोधमा बैतडीमा राँके जुलुस,बैतडी : बैतडीको डिलासैनी गाउँपालिकामा शान्तिपूर्ण रुपमा भइरहेको आमसभालाई बिथोल्न ढुंगामुढा प्रहार भएको भन्दै गोकुलेश्वरमा कांग्रेस कार्यकर्ताले राँके जुलुस निकालेका छन् । उनीहरुले दोषीमाथि कारबाहीको माग गरेका छन्। मंगलबार कांग्रेसले आयोजना गरेको कार्यक्रम चलिरहेको समयमा प्रधानमन्त्री केपी ओली नेतृत्वको नेकपाका कार्यकर्ताको समूहले ढुंगामुडासहित आक्रमण गरेका थिए । उक्त आक्रमणमा कांग्रेस केन्द्रीय सदस्य नेता एनपी साउदसहित १० जना घाइते भएका छन् भने ५ वटा सवारीसाधन तोडफोड भएका छन् । कांग्रेसले उक्त घटनाको निन्दा गर्दै दोषीलाई तत्काल कारबाही गर्न र सत्तारुढ दललाई सत्ता उन्माद नदेखाउन चेतावनी दिएको छ । कांग्रेस प्रवक्ता विश्वप्रकाश शर्माले विज्ञप्ति सार्वजनिक गर्दै घटनामा संलग्नलाई तत्काल कारबाही गर्न माग गरेका हुन् ।
जीवनमा खुशी भर्न समाजलाई असल नैतिक मूल्यमा उठाउनुपर्छ : प्रधानमन्त्री ओली,"काठमाडौं : प्रधानमन्त्री केपी शर्मा ओलीले सामाजिक नैतिक मूल्य स्थापनाका लागि हरेक व्यक्तिमा प्रज्ञा प्रकाश प्राप्त हुन सकोस् भन्ने कामना व्यक्त गरेका छन्। वसन्त पञ्चमी (श्रीपञ्चमी) तथा सरस्वती पूजाको अवसरमा शुभकामना सन्देश दिँदै उनले सामाजिक नैतिक मूल्य स्थापनाका लागि हरेक व्यक्तिमा प्रज्ञा प्रकाश प्राप्त हुन सकोस् भन्ने कामना गरेका हुन्। वैद्धिककालदेखि नै प्रज्ञा प्रकाशको प्रतीकका रुपमा सरस्वती पूजा मनाइँदै छ। प्रधानमन्त्री ओलीले जनताको जीवनमा खुशी भर्न हामीले समाजलाई असल नैतिक मूल्यमा उठाउनुपर्ने बताए। उनले यतिबेला हामी नेपाललाई समृद्ध र नेपालीलाई सुखी बनाउने राष्ट्रिय आकाङ्क्षा पूरा गर्न अग्रसर रहेको जानकारी दिए। 'राष्ट्रको समृद्धि जनताको सुखसँग जोडिएको छ र सुख खुशीसँग जोडिएको छ', उनले भने, 'हामी नेपाललाई अविकासबाट विकासतिर, पछौटेपनबाट सम्पन्नतातिर र अव्यवस्थाबाट सदाचारतिर अघि बढाइरहेका छौँ। यसबाट समृद्ध नेपालसुखी नेपालीको आकाङ्क्षा पूरा हुनेछ।' सरस्वती पूजाको दिनलाई ससाना बालबालिकाको अक्षरारम्भ गर्ने दिवसका रुपमा पनि लिइन्छ। वेदाङ्ग ज्योतिषकालदेखि सनातन रुपमा मनाइँदै आएको यस पर्वको सम्बन्ध प्राकृतिक काल विभाजनसँग पनि रहेको छ। एक वर्षलाई छ वटा ऋतुमा विभाजन गरी माघ शुक्ल पञ्चमीलाई वसन्त ऋतुको आरम्भका रुपमा लिइएको छ। वसन्त ऋतुलाई श्रृष्टिकारक तथा मनोविनोदको ऋतुका रुपमा पनि लिइन्छ। वसन्त शुरु भएपछि फूलहरूमा बहार आउँछ, पुष्पसुगन्ध फैलिन्छ, रुखहरुमा पालुवा पलाउन थाल्छ र मानिस, चराचुरुङ्गी र रङ्गीन पुतलीको मन फुरुङ्ग हुन्छ भन्ने विश्वास छ। सरस्वतीलाई विद्याकी देवीका रुपमा पूजा गर्ने हाम्रो प्राचीन ज्ञान शास्त्रीय प्रचलन छ। यसमा ज्ञानलाई प्रकाश मानिएको छ र प्रकाशको उपस्थितिले अन्धकार, भय र अज्ञानता हट्ने उल्लेख छ। वैदिक मान्यताअनुसार सरस्वतीका शब्दलाई ब्रह्म, अक्षरलाई अनन्त र यन्त्रलाई नादको स्रोत मानिन्छ। सभ्यताको विकासक्रमसँगै सरस्वतीलाई बौद्धमार्गीहरुले मञ्जुश्रीका नामले पूजा गर्ने गरेका छन्। असल वा खराबको पहिचान गर्ने प्रकाशमय वुद्धि, संयम र विवेकको प्रतीकका रुपमा सरस्वतीलाई लिइन्छ।"
प्रतिनिधिसभा विघटन : पवित्र उद्देश्यको राजनीतिक कदम,"पार्टीका शीर्ष तहमा रहेका केही नेताको अतृप्त आकांक्षा र कुण्ठाको बाछिटा व्यवस्थापिकामा नपरोस् भन्नेमा सतर्क रहेकै हुँ मेरो नेतृत्वमा सरकार गठन भएको आजबाट १ हजार ९३ दिन अर्थात् ३ वर्ष पूरा भएको छ। आज हामी प्रतिनिधिसभा विघटन भएको र नयाँ निर्वाचनको मिति तोकिएको विशेष परिस्थितिमा प्रेस ब्रिफिङ गर्दैछौं। त्यसैले वर्तमान सरकारले यस अवधिमा गरेका कामको संक्षिप्त विवरण प्रस्तुत गर्नुअघि प्रतिनिधिसभा विघटन किन गर्नुपर्यो भन्ने चर्चा गर्न आवश्यक ठान्दछु। सुरुदेखि नै सरकार सञ्चालनमा केही अप्ठ्यारा थिए। विभिन्न ढंगले काममा व्यवधान खडा गरिएकै थियो। पछिल्लो एक वर्षदेखि झन्डै दुईतिहाइ सांसदको समर्थनप्राप्त यस सरकारले विभिन्न दलको गठबन्धन सरकारले जस्तो नियति बेहोर्नु पर्यो। झन्डै ३ वर्षदेखि संवैधानिक आयोगहरू पदाधिकारीविहीन थिए। नियुक्ति, प्रक्रियामै जान पाउँदैन, अवरोध हुन्छ। २०७४ फागुनयता संंसदमा पेस भएका कयौं विधेययक छलफलमा लगिन्नन्। संसदीय समितिमा पुगेका विधेयक गोलचक्करमा फसिरहेका छन्, फसाइन्छ। राजदूत खाली छन्, नियुक्त गर्न दिइन्न। संवैधानिक अंगमा केही गरी कसैको सिफारिस भइहाले कचिंगल मच्चाइन्छ। सकेसम्म अल्मल्याउने। अल्मल्याउन नसके निहुँ खोजेर कामै गर्न नदिने तहमा आफ्नै दलका साथीहरू उत्रनुभयो। यद्यपि, नेकपाको शीर्ष तहमा रहेका केही नेताहरूको अतृप्त आकांक्षा र कुण्ठाको बाछिटा व्यवस्थापिकामा नपरोस् भन्नेमा सतर्क रहेकै हुँ। विगत वर्ष दिनदेखि समयभन्दा अगावै निर्वाचनको बाटोमा हिँड्न नपरोस् भनेर अनेकौँ लाञ्छना सहेरै अप्ठ्यारो परिस्थितिलाई अन्यत्र मोड्ने प्रयास गरेको पनि हुँ। गठबन्धन सरकारको अर्काे कुनै समूहले झैं, आफ्नै पार्टीका अध्यक्ष एवं प्रधानमन्त्रीविरुद्ध अचानक फौजदारी अभियोग वितरण गरी पृथक बाटोबाट सरकारमाथि हमला गर्ने र सके विस्थापन गर्ने बाटोमा हिँड्न तम्सिरहेका नेताहरूलाई सम्झाउने र स्थितिलाई परिवर्तन गर्ने प्रयत्न मैले गत पुस ५ गते दिउँसो २ बजेसम्म नै जारी राखें। प्रतिनिधिसभा विघटनको सिफारिस गर्नुअघि मैले धेरैपटक सोचें। विद्यमान अवस्थामा वैकल्पिक सरकारको सम्भावना छ त ? हिसाब गरें, प्रतिनिधिसभाका करिब ६४ प्रतिशत सदस्यद्वारा समर्थित म सर्वसम्मत प्रधानमन्त्री! संसदीय दलमा मेराविरुद्ध कुनै उजुरी छैन। संसदीय दलका सदस्यबाट बैठकसमेत माग गरिएको छैन। पार्टी कमिटीमा समेत संसदीय दलको नेता बदल्ने मागसम्म उठेको छैन। संसदीय दलको नेता फेर्न सम्भव पनि थिएन। यस्तो अवस्थामा नेकपाबाहेकका अन्य दलहरूबाट वैकल्पिक सरकार बन्ने कुनै सम्भावना नै थिएन। अन्य विधिबाट कोही अघि बढ्न खोज्नु भनेको विग्रहको बाटो रोज्नु हो, जसले तपाईंहामीले आर्जन गरेको राजनीतिक स्थिरता जोगिने सम्भावना थिएन। फेरि केही वर्षअघिको झैं जोडघटाउ र ६८ महिनामा सरकार परिवर्तनको अनियन्त्रित शृंखला सुरु हुने निश्चित थियो। त्यसैले, प्रतिनिधिसभाको बाँकी कार्यकाललाई राजनीतिक अस्थिरताको खेल मैदान बनाउने कि अर्काे विकल्पमा जाने ? प्रधानमन्त्रीको हैसियतले मेरासामु सीमित विकल्प थिए। गत निर्वाचनमा जनतालाई विजयी भएँ भने राजनीतिक स्थायित्व, विकास र समृद्धि दिन्छु भनेको सम्झिएँ। अनि विगतमा भएका विश्वास, अविश्वास, विभाजन र समीकरणका अस्वस्थ खेल सम्झिएँ। यस्तो जटिल अवस्थामा राष्ट्रप्रति जिम्मेवार हुँदै जनतालाई हिजो तपाईंहरूले दिनुभएको मतद्वारा सिर्जित प्रतिनिधिसभाले काम गर्न सकेन। अब ताजा जनादेशका लागि जाउँ भन्ने अनुरोध गर्ने निर्णयमा म पुगें। प्रतिनिधिसभा विघटनको सिफारिस राष्ट्रलाई एक बनाउन र पार्टीहरूभित्र एकता कायम होस् भन्ने पवित्र उद्देश्यका साथ ताजा जनादेशका लागि चालिएको राजनीतिक कदम हो। संविधान र संघीयता कार्यान्वयन २०७४ फागुन ३ गते मैले प्रधानमन्त्रीको रूपमा सपथग्रहण गर्दा संघीयता कार्यान्वयनका सबै काम बाँकी थिए। हामीले पहिलो वर्षको कार्यभारलाई राज्यको संरचनागत व्यवस्थापन र समृद्धिको आधार वर्ष मानेका थियौं। संघीयताको मान्यताअनुरूप प्रदेश तथा स्थानीय तहबीच हुने कार्यगत पक्षलाई समन्वय गरी एकरूपता कायम गर्न दर्जनौ कार्यविधिमार्गदर्शननिर्देशिकाको नमुना तयार गरेका थियौं। थुप्रै नमुना कानुन तयार गरी प्रदेश र स्थानीय तहलाई उपलब्ध गराएका थियौं। अहिले प्रदेश र स्थानीय तह धेरै हदसम्म सक्षम भइसकेका छन्। संविधान कार्यान्वयनका लागि आवश्यक नीतिगत व्यवस्था, संस्थागत तथा भौतिक संरचनाहरू तयार भएका छन्। यस अवधिमा संविधान पूर्णतः कार्यान्वयनमा आएको छ र सबै पक्षलाई स्वीकार्य पनि भएको छ। समग्र आर्थिक अवस्था मैले सरकारको नेतृत्व सम्हाल्दा हाम्रो अर्थतन्त्र अस्तव्यस्त थियो। पहिलो वर्षमा करिब ७ प्रतिशतको आर्थिक वृद्धि भयो। दोस्रो वर्ष ७ प्रतिशतभन्दा माथिको आर्थिक बृद्धि भयो। बेलायती पत्रिका द इकोनोमिस्ट ले नेपाललाई १० उदीयमान र उच्च आर्थिक वृद्धिको बाटो समातेका मुलुकमा समावेश गर्यो। अर्थतन्त्रका सबै क्षेत्रको वृद्धिदर ५ प्रतिशतभन्दा माथि पुग्यो। सातवटै प्रदेशको आर्थिक वृद्धि ६ प्रतिशतभन्दा वढी थियो। यही बेला कोभिड१९ को महामारी आयो। यसले विश्व अर्थतन्त्रको संरचना नै भत्कायो। केही मुलुकको वृद्धि नकारात्मक रह्यो। हाम्रो वृद्धिदर त घट्यो तर सरकारको नीतिगत स्पष्टता र पूर्वसक्रियताका कारण नेपाली अर्थतन्त्र मन्दीको चपेटामा परेन। तीन वर्षको औसत वृद्धि साढे पाँच प्रतिशतको हाराहारी रह्यो। कोभिड१९ को असर घट्दै जाँदा अहिले हाम्रो अर्थतन्त्र फेरि पुरानै लयमा फर्कदैछ। अर्को वर्ष, पन्ध्रौं योजनाले प्रक्षेपण गरेको १० प्रतिशत हाराहारीको आर्थिक वृद्धिदर हासिल हुने सम्भावना प्रबल छ। तीन वर्षको अवधिमा ० सार्वजनिक खर्चको आकारमा झन्डै २९ प्रतिशतले वृद्धि भएको छ। सार्वजनिक बजेटको आकार रू १८६६४ अर्बले बढेको छ। ० अमेरिकी डलरमा प्रतिव्यक्ति आय २३६ प्रतिशत र नेपाली रुपैयाँमा ३५२ प्रतिशतले बढेको छ। ९ लाखभन्दा बढी जनसंख्या निरपेक्ष गरिबीको रेखाबाट माथि उकालिएको छ। ० संयुक्त राष्ट्रसंघीय मानव विकास प्रतिवेदनले मानब विकास सूचकांकमा ५ प्रतिशतभन्दा बढीको बिन्दुगत वृद्धिले कोभिडको१९ को चपेटामा पनि नेपालमा गरिबी नबढेको, भोकमरी नरहेको देखाएको छ। ० अति छरिएको बस्ती र भौगोलिक रूपमा विकट ५ वटा बाहेक सबै स्थानीय तहमा बैक तथा वित्तीय संस्थाका शाखा खुलेका छन्। ० व्यवसायिक आयकरको दायरा ३ बर्षअघिको तुलनामा ४ लाखभन्दा बढीले बढेको छ। ० बीमा सेवाको बिस्तार ८७ प्रतिशतले बढेर २२७ प्रतिशत पुगेको छ। ० राजस्व परिचालन १०० अर्बभन्दा बढी भएको छ। ० कोभिड१९ ले संसारकै आपूर्ति सञ्जाल खलबल्याउँदा पनि मूल्यवृद्धि ५ प्रतिशतभन्दा माथि गएको छैन। ० प्रदेश र स्थानीय विकासलाई रू १,०४५ अर्ब अनुदान हस्तान्तरण गरिएको छ। ० २०७६ साउनदेखि पेट्रोलियम पाइपलाइन सञ्चालनमा आएपछि रू २ अर्ब ३५ करोड बराबरको लागत वचत भएको छ। मैले भारतीय समकक्षीसँग सयुक्त रूपमा शिलान्यास गरेको १७ महिनामै यो परियोजना सम्पन्न भयो। भूकम्पपछिको पुनर्निर्माण ० निजी आवास: ५,५९,४६१ को निर्माण सम्पन्न भएको छ। तीन वर्षअघि जम्मा ९७, ८१३ मात्र निर्माण भएका थिए। ० विद्यालय भवन: निर्माणाधीन ७ हजार ५५३ मध्ये ६,०८५ विद्यालय भवनको निर्माण सम्पन्न भएको छ। नेपालको सबैभन्दा पुरानो दरबार हाइस्कुलको पुनर्निर्माण कार्य पनि यसै अवधिमा सम्पन्न भएको छ। ० स्वास्थ्य संस्थाका भवन: ११५ थपसहित ६९८ निर्माण सम्पन्न भएको छ। ० पुरातात्विक सम्पदा: ५६५ सम्पदाको पुनर्निर्माण कार्य सम्पन्न भएको छ। तीन वर्षअघि जम्मा ८० सम्पदाको निर्माण सम्पन्न भएको थियो। ० ४ हजार ७ सय २० आवास निर्माण गरी सुरक्षित स्थानमा स्थानान्तरण गर्नुपर्ने जोखिमयुक्त बस्तीको पुनर्निर्माण कार्य सम्पन्न भएको छ। ० १२ हजार २८४ भूमिहीनलाई यथास्थानमा बसोबास गर्न जग्गा खरिदको लागि रु २ लाखका दरले अनुदान उपलब्ध गराइएको छ। भौतिक पूर्वाधार तथा सहरी विकास ० सडक विभागद्वारा निर्मित कालोपत्रे रणनीतिक सडक कुल १५,८६७ किलोमिटर पुगेको छ। ० सहरी विकास मन्त्रालयद्वारा थप ४१२ किलोमिटर कालोपत्रे सडक निर्माण भएको छ। ० सातवटै प्रदेशबाट १,१४३ किलोमिटर सडक कालोपत्र गरिएको छ। ० स्थानीयस्तरका थप १,२२५ किलोमिटर कालोपत्रे सडक निर्माण भएको छ। ० खण्डास्मित १,४६३ किलोमिटर थप भइ ८,४१९ किलोमिटर निर्माण भएको छ। ० माटे सडकको लम्बाइ ९,१०९ किलोमिटर पुगेको छ। ० तराईमधेसमा १ हजार ६०० किलोमिटरभन्दा बढी कालोपत्रे सडक निर्माण भएको छ। ० कालोपत्रे सडक भएका जिल्लाको संख्या ७२ पुगेको छ। सडक पुगेका गाउँपालिका केन्द्रको संख्या ७२४ पुगेको छ। ० नागढुंगा: नौबिसे सुरुङ मार्गको निर्माण कार्य सुरु भएको छ। सिद्धबाबा सुरुङ मार्ग निर्माणका लागि बजेट व्यवस्था गरिएको छ। टोखाछहरे र बेत्रावतीस्यापु्रबेसी सुरुङ मार्ग विस्तृत परियोजना प्रतिवेदन तयारीको चरणमा छन्। ० तीन बर्षमा थप ९१५ सडक पुल निर्माण भएका छन्। नेपालकै दोस्रो लामो सिसनियागढवा राप्ती सडकपुल सम्पन्न भएको छ। ४१६ ग्रामीण सडक पुलसहित सडक पुलको कुल संख्या ३ हजार १३६ पुगेको छ। ० हालसम्म १३० वटा तुइन विस्थापित गरी झोलुंगे पुल निर्माण गरिएका छन्। सीमा नदी महाकालीसहित ५ स्थानमा झोलुंगे पुल निर्माण कार्य बाँकी छन्। तीन वर्षमा १४२३ झोलुंगे पुल निर्माण गरिएका छन्। ० जनता आवास भवन निर्माणतर्फ एक दिनमा कम्तिमा १२ वटाका दरले थप १३,०८५ भवन निर्माण सम्पन्न भएको छ। ५ लाख फुसका छाना हटाउन प्रतिपरिवार रू ५० हजार र सस्तोमा काठ उपलब्ध गराइएको छ। ० फुस तथा खरको छाना जस्तापाताले प्रतिस्थापन गर्ने कार्यक्रमअन्तर्गत हालसम्म ६ हजार ९ सय ३६ फुस वा खरको छाना भएका घरलाई जस्तापाताले प्रतिस्थापन गरिएको छ। थप १ लाख घरलाई जस्तापाताले प्रतिस्थापन गर्ने कार्यक्रमअनुरूप काम भइरहेको छ। ० २०७५ चैत १७ गते राती आएको हावाहुरी र चक्रवात आँधीका कारण विस्थापित बस्तीका लागि बारा र पर्सा जिल्लामा ८६९ घरको निर्माण कार्य तत्काल सम्पन्न गरी त्यतिबेलै सम्बन्धित परिवारलाई हस्तान्तरण गरिएको छ। ० तराईमधेस समृद्धि कार्यक्रमलाई विस्तार गरी १ हजार ८० सामुदायिक आवास र ४ सय ४० वटा सामुदायिक पूर्वाधार निर्माण गरिएको छ। ० ७ वटा राष्ट्रिय गौरवका आयोजनाको २०७४ फागुनको तुलनामा २०७७ पुस मसान्तसम्मको भौतिक प्रगति यस्तो देखिन्छ: हुलाकी राजमार्ग २५ बाट ६८२ प्रतिशत कालीगण्डकी कोरिडर (जोमसोम खण्ड) ५६ प्रतिशत कालीगण्डकी कोरिडर (पाल्पा खण्ड) २०५ प्रतिशत काठमाडौंतराई द्रूतमार्ग १११ प्रतिशत उत्तरदक्षिण (कर्णाली) लोकमार्ग १२५ बाट २३ प्रतिशत रेल, मेट्रोरेल, मोनोरेल आयोजना ८८ बाट २३२ प्रतिशत मध्य पहाडी लोकमार्ग र कोशी लोकमार्गको पनि प्रगति भइरहेको छ। ऊर्जा उत्पादन तथा वितरण ० विद्युत् उत्पादन ३३३ मेगावाट थप भई १,४३० मेगावाट पुगेको छ। माथिल्लो तामाकोसी परियोजनाबाटै यसै आर्थिक वर्षमा ४५६ मेगवाट विद्युत् थप हुने निश्चित छ। ० ६६ केभी क्षमताभन्दा माथिको विद्युत् प्रसारण लाइन ८३७ किलोमिटर विस्तार भई ४ हजार २५१ किलोमिटर पुगेको छ। ढल्केबरमा देशकै सबभन्दा ठूलो विद्युत् सबस्टेसन सञ्चालनमा आएको छ। म्याग्दीपर्वतमा निर्माण भएको दोस्रो ठूलो विद्युत् सबस्टेसन उद्घाटन गरिएको छ। ० विद्युत्मा पहुँच पुग्ने जनसंख्या ६ प्रतिशतले बढेर ९० प्रतिशत पुगेको छ। ० विद्युत् चुहावट २५ प्रतिशतबाट १५३ प्रतिशतमा झरेको छ। ० जलविद्युत्सम्बन्धी राष्ट्रिय गौरवका ३ आयोजनामध्ये पश्चिम सेतीको कुनै प्रगति छैन। बूढीगण्डकीको प्रारम्भिक कार्य २० प्रतिशतबाट ७० प्रतिशत सकिएको छ। माथिल्लो तामाकोसी सम्पन्न हुँदैछ। कृषि, पशुपन्छी तथा सिँचाइ ० रासायनिक मलको अनुदानमा १२५ प्रतिशतभन्दा बढीले वृद्धि गरी वार्षिक अनुदान रु १० अर्ब ६८ करोड ९८ लाख पुर्याइएको छ। ० प्रमुख खाद्यबालीको उत्पादन ११२ प्रतिशतले बढेको छ। ० माछामासुको उत्पादनमा २० प्रतिशत, दूध उत्पादन १९ प्रतिशत र तरकारी उत्पादन ९ प्रतिशतले बढेको छ। ० दक्षिण एसियामा नै पहिलोपटक डिजिटल स्वाइल म्यापिङ यसै हप्ता सुरु गरिँदैछ। साथै किसान सूचीकरणको कार्य पनि यसै हप्ता सुरु हुँदैछ। ० सिँचाइ सुविधा: तराईमधेस सिँचाइ विकास कार्यक्रमबाट ३ वर्षमा ३० हजार हेक्टरभन्दा बढी क्षेत्रमा सिँचाइ सुविधा विस्तार भएको छ। हाल सिँचाइ सुविधा १५ लाख हेक्टर क्षेत्रमा पुगेको छ। यस अवधिमा सिँचाइतर्फका ६ राष्ट्रिय गौरवका आयोजनामा कम्तिमा १० प्रतिशतले भौतिक प्रगति भएको छ। लगानी, उद्योग तथा वाणिज्य ० रू २१२ अर्बबराबरको जोखिम बेहोर्न सक्नेगरी कोभिड १९ ले मर्माहत निजी क्षेत्र तथा व्यावसायिक जगतलाई राहत उपलब्ध गराउन रू४२ अर्बको पुनर्कर्जा कोषको व्यवस्था गरिएको छ। ० करिब ६० हजार साना उद्यमीले ५ प्रतिशत ब्याज अनुदानसहित रू १ खर्ब ऋण पाएका छन्। ० १,२१२ स्वदेशी र ९७३ विदेशी उद्योगहरू दर्ता भएका छन्। ० लगानी बोर्डमार्फत रू १४ खर्ब बराबरको र उद्योग विभागमार्फत रू १ खर्बभन्दा बढीको लगानी प्रतिबद्धता प्राप्त भएको छ। ० धौवादीको फलाम खानीबाट फलामको व्यावसायिक उत्पादन सुरु गर्ने कार्यारम्भ गरिएको छ। तीन वर्षपछि नेपालीले नेपालमै उत्पादन भएको फलामको प्रयोग गर्न पाउने छन्। ० दैलेखमा पेट्रोलियम खानी र बैतडीमा फस्फोरस खानीको अन्वेषण जारी छ। खानेपानी तथा सरसफाइ ० शतप्रतिशत जनसंख्यामा आधारभूतस्तरको सरसफाइको पहुँच पुगेको छ। ० तराईमधेसका २० जिल्लामा ४ सय ४२ किलोमिटर ढल निर्माण गरिएको छ। ० आधारभूत खानेपानीमा ९१ प्रतिशत जनताको पहुँच पुगेको छ। ० तीन वर्षअघि ८३७ प्रतिशत भौतिक प्रगति भएको राष्ट्रिय गौरवको मेलम्ची खानेपानी आयोजना सम्पन्न हुने चरणमा छ। ० ग्रामीण खानेपानीतर्फ १७९ आयोजना सम्पन्न भए। यसबाट १ लाख ५४ हजार ९ सय जना लाभान्वित भएका छन्। अन्य १६१ वटा आयोजना सम्पन्न हुने क्रममा छन्। सञ्चार तथा पर्यटन ० ग्रामीण दूरसञ्चार कोषअन्तर्गत ३१ जिल्लामा निःशुल्क इन्टरनेट उपलब्ध भएको छ। ० मन्त्रिपरिषद्बाट सबै विद्यालय र स्थानीय सेवाप्रदायक संस्थामा इन्टरनेट सेवा पुर्याउने निर्णय भएको छ। ० जुनसुकै विमान पनि उड्न र बस्न सक्नेगरी त्रिभुवन अन्तर्राष्ट्रिय विमानस्थलको धावनमार्ग पुनःनिर्माण गरिएको छ। ० बाह्रै महिना सञ्चालन हुने विमानस्थलको संख्या २९ बाट ३६ पुगेको छ। ० रातीको समयमा पनि चल्ने विमानस्थलको संख्या ८ पुगेको छ। ० धनगढी, काठमाडौं, जनकपुर, विराटनगर र भद्रपुर विमानस्थलहरूमा प्रतिकूल मौसमको समयमा पनि भूउपग्रहमार्फत उडान तथा अबतरण हुने प्रणालीको स्थापना गरिएको छ। ० राष्ट्रिय गौरवका आयोजना: गौतमबुद्ध अन्तर्राष्ट्रिय विमानस्थलको निर्माण ५० प्रतिशतबाट ९८८ प्रतिशत सम्पन्न भएको छ। पोखरा क्षेत्रीय अन्तर्राष्ट्रिय विमानस्थल निर्माणको १५ प्रतिशतबाट ७० प्रतिशत भौतिक प्रगति भएको छ। शिक्षा, स्वास्थ्यलगायतका सामाजिक क्षेत्र ० आधारभूत तह (कक्षा १८) को विद्यार्थी खुद भर्नादर ९२३ बाट ९३४ प्रतिशत पुगेको छ। ० माध्यमिक तह (कक्षा ९१२) को खुद भर्नादर ४३९ बाट ४७६ प्रतिशत पुगेको छ। ० ६ वर्षमाथिको साक्षरता दर ७८ बाट ८५ प्रतिशत पुगेको छ। ० सीटीईभीटीअन्तर्गत सञ्चालित शिक्षालय २९२ स्थानीय तहमा पुगेका छन्। यस्ता शिक्षालयको संख्या ५७० बाट १ हजार ४२ पुगेको छ। ० २१ लाखभन्दा बढीको पीसीआर परीक्षण भइसकेको छ। यो परीक्षण जारी रहनेछ। ० पीसीआर परीक्षण ल्याब शून्यबाट ८३ पुगेको छ। ल्याबलाई चाहिने सामान र पीपीई पर्याप्त मात्रामा उपलब्ध छ। ० सबै नागरिकलाई निःशुल्क खोप उपलब्ध गराउने चरणमा छौं। विश्वमा कोभिड१९ विरुद्धको खोप लगाउन प्रारम्भ गरिएको एक डेढ महिनाभित्रै हामीले यो खोप लगाउन प्रारम्भ गरेका छौं। यसरी खोप अभियान सुरु गर्नेमा नेपाल, दक्षिण एसियामै दोस्रो मुलुक भएको छ। ० अस्पताल र स्वास्थ्य चौकीमा उपलब्ध ६,४९० शैयामा ३८४ प्रतिशत (२,४९२) थप गरिएको छ। अस्पताल र स्वास्थ्यचौकीमा उपलब्ध कुल शैया ८,९८२ पुगेको छ। ० यस वर्षमात्र ३०९ स्थानीय तहमा आधारभूत अस्पताल निर्माणका लागि एकैपटक शिलान्यास भयो। आगामी २ बर्षभित्र सम्पन्न हुने स्थानीय स्तरका यी अस्पतालमा थप ८,००० शैया उपलब्ध हुनेछन्। ० आईसीयु शैया ४००, भेन्टिलेटरसहितको शैया ३०० र उच्च निर्भरताका लागि २,००० शैया थपिएको छ। ० कोभिड१९ को महामारीको सामना गर्ने क्रमसँगै केन्द्रमा ३०० बेड र सबै प्रदेशमा ५० बेडको संक्रामक रोग अस्पताल निर्माण गर्न प्रक्रिया प्रारम्भ गरिएको छ। सामाजिक सुरक्षा ० विभिन्न ८ प्रकारका सामाजिक सुरक्षा भत्ता पाउनेको संख्या ५ लाखले थप भई ३० लाख ६० हजार पुगेको छ। ० मासिक रु १०० बाट सुरु गरिएको ज्येष्ठ नागरिक सामाजिक सुरक्षा भत्ता मासिक रु ३,००० पुर्याइएको छ। सबै ज्येष्ठ नागरिकको लागि १ लाखसम्मको निःशुल्क स्वास्थ्य बीमाको व्यवस्था गरिएको छ। ० सामाजिक सुरक्षामा वा अन्य निवृत्तिभरण कोषमा आबद्ध भएकाले पनि सहभागी हुन पाउनेगरी नागरिक लगानी कोषमार्फत थप नागरिक पेन्सन कार्यक्रमसमेत कार्यान्वयनमा ल्याइएको छ। ० स्वास्थ्य बीमा थप ३७ सहित २८ बाट ६५ जिल्लामा विस्तार भएको छ। स्वास्थ्य बीमा पुगेका स्थानीय तहको संख्या ३७७ थप भई ६३६ पुगेको छ। ० श्रमिकका लागि २०७५ मंसीर ११ गते योगदानमा आधारित सामाजिक सुरक्षा योजना राष्ट्रिय अभियानको रूपमा मैले नै प्रारम्भ गरेको थिएँ। २०७६ साउन १ देखि कार्यान्वयनमा ल्याइएको यस योजनाबाट श्रमिकको आर्थिक भविष्य सुनिश्चित हुन्छ। ० श्रमिकको न्यूनतम पारिश्रमिक ३९ प्रतिशतले वृद्धि गरिएको छ। राष्ट्रसेवक कर्मचारीको पारिश्रमिकमा सरदर २० प्रतिशतले वृद्धि गरिएको छ। ० द्वन्द्वमा घाइते हुनेका लागि निःशुल्क उपचारको व्यवस्थाका साथै विभिन्न आन्दोलन र संघर्षका योद्धाहरूलाई सम्मान र परिचयपत्रको व्यवस्था गर्ने निर्णय गरिएको छ। सुशासन र भ्रष्टाचारविरुद्ध अभियान गत वर्ष आजकै दिन प्रतिनिधिसभामा सम्बोधन गर्दा मैले भनेको थिएँ, म आपू भ्रष्टाचार गर्दिन र अरूलाई पनि गर्न दिन्न। आज फेरि एकपटक दोहोर्याउन चाहन्छु, दूराचारी र दूराचार, भ्रष्ट र भ्रष्टचारका सन्दर्भमा मुखमा पानी हालेर बोल्ने मेरो बानी छैन। जो जतिसुकै उच्च ओहोदावाल होस् या कथित पहुँचवाला, तिनको मुख हेरेर सजाय तोकिन्न। कारबाही गर्नेनगर्ने फैसला लिइन्न। त्यही निष्ठाका कारण भ्रटाचार र अधिकारको दुरुपयोग छानबिन गर्ने विभिन्न सरकारी निकायलाई मैले प्रधानमन्त्री कार्यालयअन्तर्गत ल्याएको थिएँ। तीन वर्षको अवधिमा प्राप्त कामको प्रभावकारिता र परिणामले ठिकै गरेको रहेछु भन्ने देखाएको छ। ० राजस्व चुहावटको कसुरका २१५ मुद्दामा ११ राष्ट्रसेवक कर्मचारीसहित ७५५ जनाविरुद्ध ३२ अर्ब ७९ करोड ९० लाख बिगो असुल गरी जरिवाना र कैद सजायँ माग गरी मुद्दा चलाइएको छ। ० विदेशी विनिमय अपचलन तथा अवैध हुण्डी कारोबारको कसुरमा ४४० जनाविरुद्ध १० अर्ब ७२ करोड ६९ लाख बिगो कायम गरी त्यसको तेब्बर जरिवाना र ३ वर्ष कैद सजाय माग गरिएको छ। ० भूठा कागजात जारी गरी राजस्व चुहावट गर्ने २०० फर्ममध्ये छानबिन पूरा भएका १२७ फर्मलाई रु १० अर्ब ६८ करोड बिगो कायम गरी संलग्नविरुद्ध मुद्दा दायर गरिएको छ। नक्कली बिजक खरिद गर्ने फर्महरूमध्ये ५२ वटालाई ४ अर्ब ६१ करोडभन्दा बढी बिगो कायम गरी मुद्दा दायर गरिएको छ। ० यस वर्ष अख्तियार दुरुपयोग अनुसन्धान आयोगले इतिहासमै सबैभन्दा धेरै मुद्दा दर्ता गरेको छ। विशेष अनुसन्धानबाट मुद्दा दायर गरिएको संख्या ३ वर्ष पहिले १९४ थियो। यस आर्थिक वर्षमा मात्रै ४४१ छ। कुल बिगो दावी रकम पहिले रु ४०६ करोड थियो भने अहिले रु २५३७ करोड रहेको छ। ० यस अवधिमा सरकारी सम्पत्ति फिर्ता ल्याउन चलाइएको कारबाहीअन्तर्गत सिरहा, सर्लाही र बर्दिया जिल्लाको ३०१ बिघा सार्वजनिक जग्गा फिर्ता गराइएको छ। माथिल्लो त्रिशूलीएक जलविद्युत् परियोजनाको पहुँचमार्गका लागि भोगाधिकार दिएको ११० रोपनी जग्गामा खडा गरिएको नक्कली मोही खारेज गरी त्यसलाई पनि फिर्ता गराइएको छ। काठमाडौंको ललिता निवासको १३६ रोपनी जग्गा जालसाजी गरी हडप्ने कार्यविरुद्धको मुद्दा जारी छ। मातातीर्थको करिब १७४ रोपनी जग्गामा भएको कानुनविपरीत काण्डको छानबिन भइरहेको छ। नेपाल सरकारका सबै चलअचल सम्पत्तिको विद्युतीय अभिलेखनको व्यवस्था मिलाइएको छ। ० आर्थिक अनुशासन: महालेखा परीक्षकको पछिल्लो प्रतिवेदनले संघीय सरकारी निकायको विगत ३ वर्षको लेखापरीक्षण र बेरूजुको अंक तुलना गर्दा आर्थिक वर्ष २०७३७४ मा ५४१ र २०७४७५ मा ५२९ प्रतिशत बेरूजु रहेको थियो। यस आर्थिक वर्षमा ४०५ प्रतिशत मात्र बेरुजु कायम भएको छ। ० सुशासनका लागि डिजिटल नेपाल: भ्रष्टाचारका छिद्र टाल्न र सेवाग्राही जनतालाई छरितो सेवा उपलब्ध गराउन डिजिटल प्लेटफर्मलाई सुदृढ गरिएको छ। ० हेलो सरकार: जनगुनासोको शीघ्र व्यवस्थापन, फस्र्यौट तथा रिपोर्टका लागि हेलो सरकार डिजिटल प्रणाली सञ्चालनमा ल्याइएको छ। ० नेपाली पोर्ट: अध्यागमन कार्यालयमा अत्याधुनिक प्रविधिको आवागमन रेकर्ड प्रणाली विकास गरी सञ्चालनमा ल्याइएको छ। यस प्रणालीलाई सुरक्षा निकाय, हवाइ यात्रा प्रणालीलगायत अन्य प्रणालीसँग अन्तरआबद्ध गरी सीमा सुरक्षा व्यवस्था मजबुत बनाइएको छ। ० अनुगमन पोर्टल: आर्थिक वर्षमा तर्जुमा गरिएका नीति कार्यक्रमको अनुगमन तथा प्रगति मापन गर्न विगत तीन वर्षदेखि अनुगमन पोर्टल सञ्चालनमा ल्याइएको छ। ० पब्लिक एक्सेस मोडल: मालपोत कार्यालयहरूमा आम नागरिकले खेप्नु परेको समस्या कम गर्न ती कार्यालयका किताबी अभिलेखलाई विद्युतीय रुपान्तरण गरी आम नागरिकलाई सेवामा सोझै पहुंँच दिइएको छ। ० नागरिक एप्स: आम नागरिकको प्रत्यक्ष सरोकार रहने तथा सेवा प्रवाहमा झन्झट र सास्ती खेप्नुपर्ने सरकारी सेवाहरुको पहिचान गरी घरैबाट सेवा लिन सकिनेगरी नागरिक एप्सको परीक्षण सुरु भएको छ। ० राष्ट्रिय परिचय पत्र: विद्युतीय सेवाप्रवाहको मेरुदण्ड राष्ट्रिय परिचयपत्र प्रणाली सञ्चालनमा आइसकेको छ। अहिले देशव्यापी अभियानमार्पत नागरिक दर्ता कार्यक्रम जारी छ। हालसम्म १६ लाख नागरिकले यसमा आपूलाई दर्ता गरिसकेका छन्। ० अनलाइन श्रम स्वीकृति प्रणाली: वैदेशिक रोजगारीको क्षेत्रमा नागरिकले खेप्नु परेको सास्ती कम गर्न अनलाइन श्रम स्वीकृति प्रणाली सञ्चालनमा ल्याइएको छ। ० सरकारी दस्तुर तथा राजस्व संकलनको विद्युतीय भुक्तानी प्रणाली सञ्चालनमा आइसकेको छ। हाल ट्राफिक जरिवाना, आन्तरिक राजस्व कार्यालय, स्थानीय निकायको कर घरबाटै भुक्तानी गर्न सकिने भएको छ। ० मालवस्तु अनुगमन प्रणाली: राजस्व चुहावट रोक्न संरचना सुधारको कार्यक्रमअन्तर्गत मालवस्तु तथा ढुवानी साधनको अनुगमन प्रणाली (भिसिटिएस) २०७६ साउन १ गतेदेखि प्रयोगमा ल्याइएको छ। शान्ति सुरक्षा र राष्ट्रिय एकता अहिले राष्ट्रिय सुरक्षाको समग्र पक्ष सामान्य र समस्यारहित छ। वर्षौंदेखिका अपराधका घटनामाथि छानबिन भएको छ। अपराधी कानुनको कठघरामा उभिन र कानुनबमोजिम सजाय भोग्न बाध्य छन्। बलात्कार र महिला हिंसाका केही दुःखद् घटना घटेका छन्। बलात्कार र बलात्कारपछिको हत्याकाण्ड होस् वा महिलामाथिको एसिड आक्रमणजस्ता जघन्य हिंसाका घटना, दोषीलाई उम्किन दिइने छैन। संक्रमणकालीन न्यायको सन्दर्भमा सत्य निरूपण तथा मेलमिलाप आयोग र बेपत्ता नागरिक छानबिन आयोग का कामलाई निरन्तरता दिन अध्यादेश जारी गरिएको छ। यसै अवधिमा छुट्टै राज्यको मागमा सक्रिय स्वतन्त्र मधेस गठबन्धन लाई राजनीतिक मूलधारमा ल्याइएको छ। द्वन्द्वरत पक्षहरूसँग राजनीतिक वार्ता गरी द्वन्द्व न्यूनीकरण गरिएको छ। गत वर्ष संसद्मा सम्बोधन गरिरहँदा मैले सीमा विवादको विषयमा राष्ट्र एक ठाउँमा छ। राष्ट्रले दिएको यो जिम्मेवारी सरकारले गम्भीरतापूर्वक लिंदै मातृभूमिको रक्षा गर्छ। संवादका माध्यमबाट सीमा समस्याको समाधान गर्न र अतिक्रमित नेपाली भूभाग फिर्ता ल्याउन सरकार दृढता र सक्रियताका साथ लागेको म यस सम्मानित सदनलाई जानकारी गराउन चाहन्छु भनेको थिएँ। वार्ता र कूटनीतिक माध्यमद्वारा समस्या हल गर्ने हाम्रो चाहना विपरीतका गतिविधि जारी रहेपछि सरकारले अतिक्रमित भूभाग सामेल गरेर नयाँ राजनीतिक नक्सा जारी गर्ने घोषणा चालू आर्थिक बर्षको नीति कार्यक्रममार्फत गर्यो। नक्सा जारी मात्र गरेन, निशान छापमा नयाँ नक्सालाई समावेश गर्न संसद्मा संविधान संशोधनको प्रस्ताव नै पेस गर्यो। पहिलो पटक सर्वसम्मतिले भएको संविधान संशोधन र संसद्मा दलहरूबीच देखिएको अभूतपूर्व एकताले राष्ट्र र भौगोलिक अखण्डताको मामिलामा नेपाली कति संवेदनशील छन् भन्ने स्पष्ट भएको छ। यस अभियानमा सिंगो राष्ट्र एक भई सरकारको कदमलाई साथ दिएकोमा प्रधानमन्त्रीका हैसियतले म सबैप्रति हार्दिक आभार प्रकट गर्दछु। नेपाल र विश्व ० यस अवधिमा थप १२ मुलुकसँग कूटनीतिक सम्बन्ध स्थापना भएका छन्। थप १५ मुलुकसँग द्विपक्षीय परामर्श संयन्त्र स्थापना भएका छन्। ० संयुक्त राष्ट्रसंघको महिलाविरुद्धका सबै प्रकारका हिंसाविरुद्धको समिति (सिड) र मानव अधिकार परिषद्मा नेपाल दोस्रोपटक निर्वाचित भएको छ। ० चीनसँगको यातायात पारवहन सम्झौतापछि नेपालको अवस्था भूपरिवेष्ठित मुलुकबाट भूजडित मुलुकका रुपमा फेरिएको छ। यसले भविष्यमा नेपालले नाकाबन्दी जस्तो अमानवीय अवस्था सामना गर्नुपर्ने स्थितिलाई अन्त्य गरिदिएको छ। ० अन्तर्राष्ट्रिय मञ्चहरूमध्ये हाम्रो उपस्थिति एसिया सोसाइटीमा मात्रै सीमित देखिन्थ्यो। अहिले डावोस फोरम, अक्सफोर्ड युनिभर्सिटी, होची मिन्ह युनिभर्सिटी, राष्ट्रसंघीय शान्ति विश्वविद्यालयजस्ता विश्व प्रसिद्ध फोरमहरूमा हामीले आफ्ना विचार प्रस्तुत गर्ने मौका पाएका छौं। अन्त्यमा, प्रस्तुत कामको फेहरिस्त हामीले गरेका सम्पूर्ण कामको विवरण होइन, मोटामोटी जानकारी मात्रै हो। प्राप्त उपलब्धिका आधारमा पनि नेपाल बन्छ र बनाउन सकिन्छ भन्ने मेरो आत्मवल अझै दृढ भएको छ। नकारात्मक प्रचारबाजीका बाबजुद यी तीन वर्षमा जे जति आधार बनेका छन्, जति काम भएका छन्, मुलुकले निराश हुनुपर्ने अवस्था छैन भन्ने म ठान्दछु। हामी अहिले निर्वाचनको क्रममा छौं। केहीले अझै पनि चुनाव त हुन्छ भन्दै प्रश्न उठाएको सुन्छु। म जोड दिएर भन्न चाहन्छु, चुनाव हुन्छ। स्वच्छ, स्वतन्त्र र निष्पक्ष चुनाव हुन्छ। २०७८ वैशाखमा हुने निर्वाचनबाट फेरि एकपटक अस्थिरताको खेती गर्न चाहनेको दाउपेच चकनाचुर हुनेछ। मुलुकले स्थिर सरकार र राजनीतिक स्थायित्व प्राप्त गर्नेछ। समृद्ध नेपाल, सुखी नेपालीको राष्ट्रिय आकांक्षा पूरा भएरै छाड्नेछ। म सम्पूर्ण देशवासी दिदीबहिनी, दाजुभाइलाई यस निर्वाचनमा सक्रियताका साथ सहभागी भई निस्फिक्री आपूले मन पराएको दलका प्रतिनिधि चुन्न अनुरोधसमेत गर्दछु। प्रधानमन्त्री ओलीद्वारा सरकारको तीन वर्षे स्वसमीक्षाका क्रममा सोमबार सिंहदरबारमा भएको प्रेस ब्रिफिङको सम्पादित अंश।"
प्रतिनिधिसभा विघटन मुद्दामा एमिकस क्युरीको बहस,"काठमाडौं : प्रतिनिधिसभा विघटन मुद्दामा आजबाट एमिकस क्युरीको बहस सुरु भएको छ। सोमबार रिट निवेदकको जवाफी बहस सकिएसँगै मंगलबारबाट अदालतको सहयोगी (एमिकस क्युरी) को बहस सुरु भएको हो। नेपाल बार एसोसिएसन र सर्वोच्च अदालत बार एसोसिएसनले प्रतिनिधिसभा विघटनसम्बन्धी रिटमा इजलासलाई स्वतन्त्र सहयोगीका रूपमा बहस गर्न पाँच जना वरिष्ठ अधिवक्तालाई सिफारिस गरेका थिए। सर्वोच्च बारले वरिष्ठ अधिवक्ता गीता पाठक र पूर्णमान शाक्यको नाम सिफारिस गरेको थियो। सर्वोच्च अदालतको संवैधानिक इजलासले माग गरेअनुरूप नेपाल बारले तीन र सर्वोच्च अदालत बारले दुई गरी पाँच जनाको नाम पठाएका हुन्। बारले एमिकस क्युरीका रूपमा वरिष्ठ अधिवक्ता बद्रीबहादुर कार्की, सतीशकृष्ण खरेल र विजयकान्त मैनालीलाई सिफारिस गरेको छ। कार्की तत्कालीन प्रधानमन्त्री शेरबहादुर देउवाको कार्यकालमा महान्यायाधिवक्ता भएका थिए। खरेल बारका पूर्वमहासचिव हुन्। मैनाली बारकै पूर्वकोषाध्यक्ष हुन्। एमिकस क्युरीले राष्ट्रियअन्तर्राष्ट्रिय अभ्यास, सर्वोच्चका पूर्वनजिर, संवैधानिक मान्यतासहित स्वतन्त्र र निष्पक्ष राय उपलब्ध गराउने प्रचलन छ। उनीहरुले कुनै पक्ष विपक्षमा नरही अदालतलाई राय दिनेछन्। त्यसपछि बहस नोट मगाएर अध्ययन पनि हुनेछ। प्रतिनिधिसभा विघटन विवादमा दायर भएका रिटमा निवेदक र विपक्षीका तर्फबाट पहिलो चरणको बहस सकिएपछि इजलास चाँडो फैसला दिने तयारीमा जुटेको छ। राष्ट्रपति, प्रधानमन्त्री तथा मन्त्रिपरिषदको कार्यालय, निर्वाचन आयोग, सभामुखसहित विपक्षीका तर्फबाट करिव डेढ दर्जन सरकारी वकील र नीजि वकिलले बहस सकेका छन् । सरकारको प्रतिरक्षामा महान्यायाधिवक्ता अग्नि खरेल, नायव महान्यायाधिवक्ताहरु पदमप्रसाद पाण्डेय, नारायण प्रसाद पौडेल, विश्वराज कोइराला, डाटेकबहादुर घिमिरे, सहन्यायाधिवक्ताहरु श्यामकुमार भट्टराई, संजिवराज रेग्मी, लोकराज पराजुली, खेमराज ज्ञवाली, उद्धव प्रसाद पुडासैनी र उपन्यायाधिवक्ता दशरथ पंगेनीले वहस गरे । प्रधानमन्त्रीका तर्फबाट नीजि कानुनव्यवसायीका रुपमा वरिष्ठ अधिवक्ता सुशिल पन्त, विष्णु भट्टराई, बालकृष्ण न्यौपाने, रमेश गुरागाईँ, रविनारायण खनाल, सुरेन्द्र भण्डारी, टंक दुलाल, अधिवक्ता रमेश वडाल, बाबुराम दाहाल, शान्ति देवी खनाललगायतले रिट निवेदकको प्रतिवादमा वहस गरेका थिए । यही माघ ४ देखि संवैधानिक इजलासमै विषयकेन्द्रित बहस शुरु गरिएको हो। रिट निवेदकका तर्फबाट बहस सकिएपछि माघ १९ देखि विपक्षीबाट बहस सुरु भएको हो। १३ रिट निवेदकका तर्फबाट ६८ जनाले बहस गरेका थिए। प्रधानन्यायाधीश चोलेन्द्रशम्शेर जबरा तथा न्यायाधीश विश्वम्भरप्रसाद श्रेष्ठ, अनिलकुमार सिन्हा, सपना मल्ल र तेजबहादुर केसीको संवैधानिक इजलासमा सुनुवाइ भइरहेको छ। प्रधानमन्त्रीको सिफारिसमा राष्ट्रपतिले गत पुस ५ गते प्रतिनिधिसभा विघटन गरेको निर्णयविरुद्ध राष्ट्रपति एवं प्रधानमन्त्री तथा मन्त्रिपरिषद्को कार्यालय, सभामुखलगायतलाई विपक्षी बनाई विघटित प्रतिनिधिसभाका सदस्य देवप्रसाद गुरुङ, कृष्णभक्त पोखरेल, शशि श्रेष्ठ र रामकुमारी झाँक्रीका तर्फबाट अधिवक्ता प्रवेश केसीले निवेदन दायर गरेका थिए। रिट निवेदनमा निवर्तमान सांसदले प्रधानमन्त्रीको सिफारिसमा राष्ट्रपतिले प्रतिनिधिसभा विघटन गर्ने गरी गरेको निर्णयबाट प्रतिनिधिसभाको पाँच वर्षसम्म प्रतिनिधित्व गर्न पाउने हकबाट वञ्चित भएको जनाउँदै सो निर्णय बदर गर्न माग गरिएको छ। त्यस्तै वरिष्ठ अधिवक्ता दिनेश त्रिपाठी तथा अधिवक्ता शालिकराम सापकोटा, ज्ञानेन्द्रराज आरण, समृत खरेल, कञ्चनकृष्ण न्यौपाने, भण्डारी, दीपक राई, अमिता गौतम, लोकेन्द्रबहादुर ओली, कमलबहादुर खत्री, मनिराम उपाध्याय, तुलसी सिंखडा र अच्युतप्रसाद खरेलले निवेदन दायर गरेका थिए। कानून व्यवसायीले दायर गरेको रिट निवेदनमा प्रधानमन्त्रीले गरेको सिफारिस र सो सिफारिसका आधारमा राष्ट्रपतिद्वारा प्रतिनिधिसभा विघटनसम्बन्धी सम्पूर्ण कामकारबाही तथा सो सिफारिसका आधारमा भएगरेका सम्पूर्ण कार्य नेपालको संविधानको धारा, १३३ को उपधारा, २ र ३ बमोजिम उत्प्रेषणका आदेशबाट बदर गरी प्रतिनिधिसभाले गर्नुपर्ने काम सम्पन्न गर्न उपयुक्त आदेश गर्न माग गरिएको छ।"
तस्बिरमा वसन्त श्रवण,"काठमाडौं : राष्ट्रपति विद्यादेवी भण्डारीले हनुमानढोकाको नासलचोकमा वैदिक विधिपूर्वक वसन्त श्रवण गरेकी छन्। प्रत्येक वर्ष माघशुक्ल पञ्चमीका दिन हनुमानढोकाको नासलचोकमा राष्ट्राध्यक्षबाट वसन्त श्रवण गर्ने परम्परा मल्लकालदेखि सुरु भएको हो । समारोहमा राष्ट्रपति भण्डारीसँगै उपराष्ट्रपति नन्दबहादुर पुन, प्रधानमन्त्री केपी शर्मा ओली, सभामुख अग्निप्रसाद सापकोटालगायत संवैधानिक निकायका प्रमुख, उपप्रधानमन्त्री, मन्त्रिगण, सुरक्षा निकायका प्रमुखलगायत राष्ट्रसेवक कर्मचारीको उपस्थिति थियो । समारोहमा हनुमानढोका दरबार हेरचाह अड्डाका मूल पुरोहित देवराज अर्यालले गीत गोविन्द महाकाव्यको दोस्रो अध्यायमा संस्कृत भाषामा रहेको वसन्त श्रवण गराए । सो अवसरमा नेपाली सेनाले सलामी दिनाका साथै राष्ट्रियगान र पञ्चैबाजासमेत प्रस्तुत गरिएको थियो । मल्लकालमा वसन्तपुरको मोहनचोकमा वसन्तोत्सव मनाउने गरिएको थियो । कामदेवलाई माघशुक्ल पञ्चमीका दिन पूजा गरी वसन्तोत्सव गर्ने गरिएको हनुमानढोका दरबारमा रहेको अभिलेखमा उल्लेख गरिएको दरबार हेरचाह अड्डाका प्रमुख सन्दीप खनालले जानकारी दिए । भक्तपुरमा रहेको जितामित्र मल्लको विसं १७४५ को अभिलेख र भूपतीन्द्र मल्लको विसं १७५५ को अभिलेखमा भने श्रीपञ्चमीमा राष्ट्रप्रमुखले वसन्त श्रवण गर्ने गरेको पाइन्छ । शाहकालदेखि भने हनुमानढोकाको नासलचोकमा वसन्त श्रवण गर्ने परम्परा शुरु भएको हो । ु कार्यक्रममा नेवारी भाषाको बियाँचली रागसमेत गाइने गरिन्छ । सो अवसरमा कलाकारले सितारवादन पनि गरेको जनाइएको छ । वसन्त श्रवणपछि विशिष्ट अतिथिले मूल पुरोहितबाट टीका र प्रसाद ग्रहण गरेर फर्किएको हेरचाह अड्डाले जनाएको छ । वसन्त पञ्चमीका दिन नासलचोकमा पूजाको व्यवस्था निवृत्तिभरण कार्यालयले गर्ने गरेको छ ।रासस"
"'देउवाजी र मधेसवादी नेतासँग कुरा हुँदैछ, छिटै संयुक्त आन्दोलन हुन्छ'","चितवन : प्रधानमन्त्रीको आकांक्षी भएका कारण पार्टी विभाजनतर्फ लागेको आरोप खेपेका नेपाल कम्यूनिष्ट पार्टी (नेकपा)का अध्यक्ष पुष्पकमल दाहाल प्रचण्डले आफुलाई प्रधानमन्त्रीको लोभ नभएको बताएका छन्। उनले संविधानमाथि प्रहार गरेर संसद विघटन गरेको विरुद्धमा पूनर्स्थापना आन्दोलनमा होमिएको धारणा राखे। मलाई प्रधानमन्त्रीको लोभ विल्कुलै छैन, यो भ्रम कसैलाई नपरोस् , प्रचण्डले यो संघर्षको नेतृत्व गर्न थालेको प्रधानमन्त्री पाउनलाई भन्ने परेको छ भने त्यो गलत हो म प्रधामन्त्रीको दावा गरेर लडेको होइन, राष्ट्र , जनता संविधान र लोकतन्त्रका निम्ति धेरै लामो संघर्षबाट प्राप्त उपलब्धिको रक्षाको निम्ति हो।, यो मसँग सम्बन्धित होइन। प्रचण्डले मुलुकको राजनैतिक संकट समाधान गर्न प्रतिपक्षीको डिमाण्डलाई स्विकारेको बताएका छन्। संसद पुनर्स्थापनाको आन्दोलनलाई संयुक्त बनाउन लागेको बताए। अहिलको संकट समाधान गर्नको लागि प्रतिपक्षी दलसँग सहकार्य गर्ने र उहाँहरुको डिमाण्डलाई पोजेटिभ लिएको बताए। आन्दोलन भइरहेकै छ तर यसलाई सकेसम्म संयुक्त गरौ भन्ने प्रयास पनि गरिराखेकै छन्, हिजै मात्र शेरबहादुरजीलाई यसलाई संयुक्त बनाऔ केही दिनमा फाइनल हुन्छ भनेर भनेर शेरबहादुर जी, रामचन्द्र जी, जसपाका नेताहरुसँग पनि कुरा भएको छ उनले भने मलाई लाग्छ अब केही दिनभित्र आन्दोलन संयुक्त हुन्छ भन्ने विश्वास छ। निर्वाचन आयोगमा मुद्धा परेको हुनाले आन्दोलनमा चुनाव चिन्ह पनि कुरा उठेको भएपनि संविधानलाई ट्र्याकमा ल्याउन गरेको बताए। असंवैधानिक कदमपछि गरिएको निर्वाचनले देशको समस्या समाधान नगर्ने दावी गरे। चुनावै भएपनि त्यो अलोकतान्त्रिक र असंवैधानिक हुन्छ, कोही प्रधानमन्त्री भयो भने फेरी यसलाई विघटनको अधिकार हुन्छ भन्ने नजिर हुन्छ उनले भने यस्तो दुष्कर्म हामीले गर्न हुदैन। प्रचण्डले केपी ओली पक्षधरका ९० प्रतिशत सांसद पनि संसद विघटनको पक्षमा रहेको दावी गरे। केपी जीसँग भएका ९० प्रतिशत सांसदहरु विघटनको विरुद्धमा छन् प्रचण्डले भने भित्र कोठामा राखेर सोध्ने हो केपीजीले बर्वाद पार्नुभयो, डुबाउनुभयो भन्ने छन् विचरा उहाँहरुलाई गुटको कुराले बोल्न गाह्रो भएको हो। अदालतले जनभावना र संविधानको मर्म अनुसार संसद पुनर्स्थापनाको पक्षमा निर्णय गर्ने बताए। चितवनको माडीमा राम जन्मिएको भन्दै रामको मन्दिर बनाउने प्रधानमनत्रीको भनाईप्रति लक्षित हुँदै विकासको काम नगरी हल्ला फैलाउँदै हिडेको आरोप लगाए। प्रचण्डलाई सिद्धाउन राम मन्दिरको नारा झिकेको बताए। राम नेपालमै जन्मिएको प्रमाणित गर्न पुरातात्विक र अन्वेषणमा केही नगरेको बताए। राम मन्दिरको कुरा खाली राजनीति गर्नका लागी र प्रचण्ड सिद्धाउने अभियान चलाउँछु भन्ठान्नु भाछ। त्यसले उहाँनै गड्डामा पर्नुहुन्छ। प्रचण्डले निर्माणाधीन सिटि हलको अवलोकन गरे। केही दिनअघि प्रधानन्त्रीले शिलन्यास गरेको सिटि हल निर्माण हुन नदिन प्रधानमन्त्री नै सिटि हल बनाउने पक्षमा नभएको बताए। सिटि हल निर्माण र बजेट ल्याउन आफ्नो प्रधामन्त्रीसँग बहस र संघर्ष भएको बताए। दुई तीन वर्ष नबनाउनका लागि मिहेनत गरेको मान्छे आएर शिलन्यास गर्नुभयो, यो मेरो र चितवनबासी जनता र यहाँको जनप्रतिनिधिको जीत ठानेको छु प्रचण्डले भने विरोधी नै आएर शिल्नयास गर्नु भनेको त ठूलो कुरा होनि त। प्रधानमन्त्रीले भूमी आयोग एकलौटी कब्जा गरेर किसानहरुलाई भ्रम दिन लागि परेको बताए।"
प्रतिकूलताबीच ३ वर्षमा उल्लेख्य काम,"काठमाडौं : प्रधानमन्त्री केपी शर्मा ओलीले तीन वर्षमा सरकारले गरेका कामको मूल्यांकनका आधारमा नेपाल बन्ने र बनाउन सकिने बताएका छन्। आफू नेतृत्वको सरकारले तीन वर्षमा गरेका कामको फेहरिस्त सार्वजनिक गर्न सिंहदरबारमा सोमबार आयोजित प्रेस ब्रिफिङमा प्रधानमन्त्री ओलीले नकारात्मक प्रचारबाजीका बाबजुद सरकारले जेजति काम गरेर आधार बनाएको छ, त्यसमा निरास हुनुपर्ने अवस्था नरहेको बताए। समृद्धिको आरम्भ वर्ष घोषणा गरेकै वर्ष आफू बिरामी परेको, कोभिडको महामारीले अत्याएको र जतिखेर राष्ट्र एक भएर महामारीविरुद्ध जुध्नुपर्ने थियो, त्यही समयमा आफ्नै पार्टीका सहकर्मी नेताहरू सरकार कसरी ढाल्ने भन्ने उद्यम मा ज्यानै फालेर लागेको भन्दै प्रधानमन्त्रीले यी प्रतिकूलताबीच सरकारले विकास र समृद्धिको क्षेत्रमा उल्लेखनीय काम गरेको जनाए। ओली ०७४ फागुन ३ मा दोस्रो पटक प्रधानमन्त्री हुँदै सिंहदरबारको बागडोर सम्हाल्न पुगेका थिए। ओलीले तीन वर्षमै प्रतिनिधिसभा विघटनको निर्णय लिएर वैशाख १७ र २७ मा मध्यावधि चुनावको मिति घोषणा गरेका छन्। यसलाई उनले आफ्नो बाध्यता भएको बताएका छन्। सुरुदेखि नै सरकार सञ्चालनमा केही अप्ठ्यारा त थिए नै ! विभिन्न ढंगले काममा व्यवधान खडा गरिएकै थियो। खासगरी पछिल्लो एक वर्षदेखि झण्डै दुई तिहाइ सांसदको समर्थनप्राप्त यस सरकारले विभिन्न दलको गठबन्धन सरकारले जस्तो नियति व्यहोर्नुपर्यो, उनले भने, एकातिर जनताको उच्च आकांक्षा सम्बोधन गर्नुपर्ने, अर्कोतिर आफ्नै खुट्टामा अल्झिएर अलमलिएझैँ सरकारले काम गर्नै नपाउने अवस्था सिर्जना भयो। सरकारी निकायका कतिपय कार्यकारी पदमा अनुपयुक्त पात्र अघि सार्ने वा नियुक्ति नै हुन नदिने गरी समानान्तर सत्ता सञ्चालनको अभ्यास गरियो। सकेसम्म अल्मल्याउने, अल्मल्याउन नसके निहुँ खोजेर कामै गर्न नदिने तहमा आफ्नै दलका साथीहरू उत्रनुभयो। प्रतिनिधिसभा विघटनको सिफारिस गर्नुअघि विद्यमान अवस्थामा वैकल्पिक सरकारको सम्भावनाबारे आफूले धेरै पटक सोचेको जानकारी दिँदै प्रधानमन्त्री ओलीले ६४ प्रतिशत सदस्यद्वारा समर्थित सर्वसम्मत प्रधानमन्त्री, संसदीय दलमा कुनै उजुरी नभएको र संसदीय दलका सदस्यहरूबाट बैठकसमेत माग नगरिएको अवस्थामा कामै गर्न नदिएपछि आफूले राष्ट्रलाई एक बनाउन र पार्टीभित्र एकता कायम होस् भन्ने पवित्र उद्देश्यसाथ ताजा जनादेशका लागि राजनीतिक कदम चालेको प्रस्ट पारे। उनले भने, संविधानको रक्षा, राष्ट्रिय स्वाधीनता र समृद्ध नेपाल, सुखी नेपालीको राष्ट्रिय आकांक्षा परिपूर्तिको अविचलित यात्राको निरन्तरताका लागि हो। यो कदम हाम्रो लोकतान्त्रिक प्रणालीलाई समीकरण र गठबन्धनको फोहोरी खेलबाट मुक्त गर्न चालिएको बाध्यात्मक तर आवश्यक र अहिलेका लागि अपरिहार्य कदम हो। लोकतन्त्रमा जनताको अभिमत लिन खोज्नु कसरी प्रतिगमन हुन्छ ? भन्ने प्रश्न गर्दै प्रधानमन्त्री ओलीले लोकतन्त्रमा निर्वाचनले राष्ट्र वा पार्टीलाई विभाजन नगरी एक बनाउने, सही र गलतबीच प्रतिस्पर्धा गराउने बताए। निर्वाचनको घोषणापछि विजय हासिल गर्न, निर्वाचनमार्फत आफ्ना उद्देश्य पूरा गर्न, अझ सुदृढ एकतासाथ अघि बढ्नुपर्नेमा विभिन्न निहुँ र बहाना बनाएर पार्टीलाई नै विभाजित गर्ने प्रयास गर्नु अपराध हो, प्रधानमन्त्री ओलीले भने। प्रतिनिधिसभा विघटनको निर्णय गरेर सरकारले अलोकतान्त्रिक बाटो नरोजेको उनको जिकिर थियो। ताजा जनादेशका लागि जनताबीच जाने कुरा अलोकतान्त्रिक हुन नसक्ने भन्दै उनले सरकारले अलोकतान्त्रिक क्रियाकलाप नगर्ने प्रतिबद्धता दोहोर्याएका थिए। कुनै हालतमा चुनाव गराउँदैन भन्नुहुन्छ। राजनीति गर्नुहुन्छ कि जन्मकुण्डली पल्टाउनुहुन्छ उहाँहरू ? कस्तो राजनीति हो उहाँहरूको ? जुन नेतालाई जनादेश प्राप्त भएन, जनताबाट पराजित नेतालाई नै जस्केलाबाट छिरेर प्रधानमन्त्री हुनुपर्ने ? पराजित भएको जुन ठाउँ हो त्यही ठाउँ चाहियो भनेर अस्वस्थ, अवाञ्छित क्रियाकलाप र समीकरण गरेर लोकतान्त्रिक मूल्यमान्यतालाई धरापमा पार्ने काम कदापि हुन दिइने छैन, नेकपाकै पुष्पकमल दाहाल र माधव नेपाल समूहप्रति लक्ष्य गर्दै प्रधानमन्त्री ओलीले भने। संविधान कार्यान्वयनका लागि आवश्यक नीतिगत व्यवस्था, संस्थागत तथा भौतिक संरचना तयार भएको, कुल ८९ नयाँ कानुन निर्माण भएको, संविधानसम्मत नभएका सयौं कानुन संशोधन गरिएको र संविधान पूर्णतः कार्यान्वयन भएको प्रधानमन्त्रीको भनाइ छ। समग्र आर्थिक अवस्थाको क्षेत्रमा तीन वर्षको औसत वृद्धि साढे ५ प्रतिशत हाराहारी रहेको पनि उनले बताए। आयात ४८ प्रतिशतले घटेको र निर्यात ६१ प्रतिशतले बढेको, कोभिड१९ ले संसारकै आपूर्ति सञ्जाल र व्यवस्था खलबल्याउँदा पनि मूल्यवृद्धि ५ प्रतिशतभन्दा माथि नगएको तथ्यांक प्रधानमन्त्रीले प्रस्तुत गरे। भूकम्पपछिको पुनर्निर्माण सम्पन्न हुने दिशामा रहेको, तीन वर्षको अवधिमा संघ, प्रदेश र स्थानीय तहसहितका निकायबाट कालोपत्रे सडक ५ हजार ४ सय ९८ किमि निर्माण भएको, संघ, प्रदेश र स्थानीय तहका गरी थप ९ सय १५ सडक पुल निर्माण भएको, तीन वर्षको अवधिमा १ हजार ४ सय २३ झोलुंगे पुल निर्माण भएको, विद्युत् उत्पादन ३३३ मेगावाट थप भई १,४३० मेगावाट पुगेको प्रधानमन्त्रीको भनाइ छ। तीन वर्षमा ३० हजार हेक्टरभन्दा बढी क्षेत्रमा सिँचाइ सुविधा विस्तार भएको, १,२१२ स्वदेशी र ९७३ विदेशी उद्योग दर्ता भएको, आयात १२१ प्रतिशतले घटेको, निर्यात ४५ प्रतिशतले बढेको र कुल गार्हस्थ उत्पादनको अनुपातमा व्यापार घाटा ९ प्रतिशतले घटेको प्रधानमन्त्रीको जिकिर छ। यस वर्ष मात्र ३०९ स्थानीय तहमा आधारभूत अस्पताल निर्माणका लागि एकैपटक शिलान्यास भएको र आगामी २ वर्षभित्र सम्पन्न हुने स्थानीय स्तरका यी अस्पतालमा थप ८ सय शय्या उपलब्ध हुने प्रधानमन्त्रीले बताए। ओलीले भारतसँगको सीमा विवादलाई वार्ता र कूटनीतिक माध्यममार्फत समाधानको कोसिसमा सरकार लागिपरेको पनि बताए। लिम्पियाधुरासम्मको नेपालको भूमि समेटेर नेपालको नयाँ नक्सा जारी गर्ने र संसद्बाट संविधान संशोधन गरी जारी गर्ने कामसमेत सरकारले गरेको स्मरण गराउँदै प्रधानमन्त्रीले कूटनीतिक माध्यमद्वारा समस्या हल गर्ने सरकारको चाहनाविपरीतका गतिविधि जारी रहेपछि सरकारले अतिक्रमित भूभाग सामेल गरेर नयाँ राजनीतिक नक्सा जारी गर्ने काम गरेको बताएका छन्।"
निफ्रा र प्रदेश १ सरकारबीच लगानी सम्झौता,"विराटनगर : प्रदेश १ को सार्वजनिक निजी साझेदारी तथा लगानी प्राधिकरण र नेपाल इन्फ्रास्ट्रक्चर बैंक लिमिटेड (निफ्रा) बीच एक समझदारीपत्रमा हस्ताक्षर भएको छ। सार्वजनिक निजी साझेदारीका माध्यमबाट प्रदेशको पूर्वाधार क्षेत्रको विकासका लागि परियोजना विकास तथा कार्यान्वयनको चरणमा आवश्यक वित्तीय तथा प्राविधिक सहकार्य तथा सहयोग र अन्य आवश्यक सेवाको सम्बोधन गर्न मझदारी भएको हो। प्राविधिक र आर्थिक रुपमा सम्भावित प्रादेशिक पूर्वाधारका परियोजना पहिचान गर्नु र सम्भावित परियोजनामा वित्तीय तथा प्राविधिक विश्लेषण र परियोजनाको बजारीकरण समझदारीपत्रको मूल उद्देश्य रहेको मुख्यमन्त्री शेरधन राईले बताए। विकासकर्ता छनोटका लगानी आवश्यक सहयोग, बैंकको तर्फबाट वा बैंकको अगुवाईमा स्वपुँजी तथा ऋण लगानीको व्यवस्थापन र आवश्यक अन्य प्राविधिक सहयोगका लागि हामीले सहकार्य गरेका हौँ, उनले भने, यसले प्रदेश १ मा पूर्वाधारका परियोजनाको विकासमा महत्वपूर्ण योगदान राख्छ। मंगलबार मुख्यमन्त्री शेरधन राईको उपस्थितिमा प्रदेश १ को सार्वजनिक निजी सहकारी साझेदारी तथा लगानी प्राधिकरणका तर्फबाट निर्देशक डा सरोज कोइराला र निफ्राका तर्फबाट प्रमुख कार्यकारी अधिकृत रामकृष्ण खतिवडाले हस्ताक्षर गरेका हुन्। निर्देशक कोइरालाले प्रदेश १ मा कोशी रिफ्रेसमेन्ट सेन्टर, बीमा बाम्बो प्रोजेक्ट, इलेक्ट्रिक बस प्रोजेक्ट, उदयपुर सिमेन्ट रिभाइटजाइजेशन प्रोजेक्टलगायतका केही पूर्वाधारका परियोजनामा लगानीका लागि प्रारम्भिक अध्ययन विश्लेषण सम्पन्न भइसकेको बताए। मुलुकको आर्थिक समृद्धिका लागि पूर्वधार परियोजनाहरुलाई आवश्यक सहयोग पुर्याउने उद्देश्य हामीले लिएका छौँ, उनले भने आगामी दिनमा मुलुकका अन्य प्रदेश सरकार र स्थानीय निकायसँग समेत यसैगरी सहकार्य गर्दै अघि बढ्ने लक्ष्य छ।"
बैतडीमा नेकपा र कांग्रेस कार्यकर्ताबीच झडप : ६ जना घाइते,"धनगढी : बैतडीको डिलासैनी गाउँपालिकामा नेपाली कांग्रेसका नेता एपी साउद र डिला संग्रौला सहभागी विरोध सभामा झडप भएको छ । डिलासैनी गाउँपालिका ३ को पङसेरा भन्ने गाउँमा नेकपा र कांग्रेसका कार्यकर्ताबीच झडप भएको हो । झडपमा ६ जना घाइते भएका छन् । पङसेरामा मंगलबार नेपाली कांग्रेसको विरोधसभा थियो । विरोधसभामा कांग्रेस नेता, एनपी साउद, डिला सङ्ग्रौला र नैनसिंह महरलगायतको सहभागिता थियो । सभा सुरु भएपछि, नेकपाका कार्यकर्ताले ढुङ्गामुढा प्रहार गरेपछि झडप भएको नेपाली कांग्रेस डिलासैनी गाउँपालिका कार्यसमितिका सचिव वीरबहादुर बिष्टले बताए । सभा बिथोल्ने नियतले नेकपाका कार्यकर्ताले ढुङ्गा प्रहार गरेपछि दोहोरो झडप भएको सभामा सहभागि प्रेस युनीयनका कैलालीका अध्यक्ष श्रवण देउवाले बताए । नेपाली कांग्रेसले नेकपा ओली समूहका नेता सुरेन्द्र पालका छोराको नेतृत्वमा गएको समूहले सभा चलिरहेका बेला आक्रमण गरेको आरोप लगाएको छ । नेकपा ओली समूहका बैतडी जिल्ला संयोजक सुरेन्द्र पालले भने आफूलाई घटनाबारे जानकारी नभएको बताए । कांग्रेसका कार्यकर्ताले, केही नेकपाका व्यक्ति कांग्रेस प्रवेश गरेको र उनीहरुको सभामा सम्बोधन हुने थाहा पाएपछि ढुंगामुढा गरेको आरोप लगाएका छन् ।"
"शंकर पोखरेलको नजरमा कार्यकर्ता र जनता एकातिर, नेता अर्कातिर किन भए ?","काठमाडौं : लुम्बिनी प्रदेशका मुख्यमन्त्री शंकर पोखरेलले नेपाल कम्युनिष्ट पार्टी नेकपामा नेता एकातिर कार्यकर्ता अर्कातिर भएको दाबी गरेका छन्। कात्तिक २८ गते प्रधानमन्त्री एवंम् पार्टी अध्यक्ष केपी शर्मा ओलीलाई आरोपित गर्दै १९ पृष्ठको प्रतिवेदन सचिवालय बैठकमा पेस गरेपछि विवाद बढेको थियो। त्यसपछि ओलीले पनि अर्का अध्यक्ष पुष्पकमल दाहाल 'प्रचण्ड'लाई आरोप लगाउँदै ३८ पृष्ठको प्रस्ताव ल्याएका थिए। छलफलमा पनि उनीहरू आआफ्ना अडानमा टसमस नदेखिएपछि अन्तत : पुस ५ गते ओलीले प्रतिनिधि सभा विघटनपश्चात नेकपा दुई गुटमा विभाजन भएको छ। दुई समूहमा विभाजित भएपछि एउटा समूहको नेतृत्व अध्यक्ष एवम् प्रधानमन्त्री ओलीले गरेका छन् भने अर्को समूहको नेतृत्व प्रचण्ड र माधवकुमार नेपालले गरेका छन्। नेकपाको ओली समूहका नेता पोखरेलले प्रचण्डमाधव पक्षले नेता व्यवस्थापनमा जोड दिने भएकाले नेताहरु पनि उतै लागेको संकेत गरेका छन्। ओलीले कार्यकर्ता र जनता व्यवस्थापनमा ध्यान दिने भएकाले यता धेरै रहेको उनको विश्लेषण छ। मंगलबार बिहान उनले फेसबुकमार्फत भनेका छन्, नेता व्यवस्थापनमा जोड दिनेतिर नेताहरू धेरै, कार्यकर्ता र जनताको व्यवस्थापनमा जोड दिनेसँग कार्यकर्ता र जनता धेरै हुनु स्वभाविक हो। नेकपामा विभाजन हुनु पहिले सचिवालयमा प्रचण्डनेपाल पक्षतिर बहुमत थियो। यद्यपी विभाजनपश्चात बामदेव तटस्थ रहँदा सचिवालयमा चारचार जना बराबरी सदस्य रहेका छन्। यसैगरी विभाजनपश्चात केन्द्रीय कमिटी र स्थायी कमिटीमा प्रचण्डमाधव पक्षको बहुमत छ भने स्थानीय तहमा ओली समूहको राम्रो रहेको विश्लेषण हुँदै आएको छ।"
उपमेयरद्वारा आफूलाई गाडी किन्ने पैसाले एम्बुलेन्स हस्तान्तरण,"उदयपुर : देशभर जनप्रतिनिधिहरुको गाडी मोह बढिरहेको बेलामा उदयपुरका एक जनप्रतिनिधिले जनताको सेवाका लागि आफ्नो गाडी किन्ने रकमले एम्बुलेन्स खरिद गरेकी छिन्। जिल्लाको पश्चिमी क्षेत्र कटारी नगरपालिकाकी उपमेयर भिमकुमारी राउतले सुविधाका लागि गाडी खरिद गर्न लागिएको रकमबाट एम्बुलेन्स खरिद गरेर कटारी नगरपालिकालाई हस्तान्तरण गरेकी हुन्। बिरामी, सुत्केरी तथा गर्भवति महिला, बालबालिका, असाहय, जेष्ठनागरिक तथा विपन्न वर्गलाई लक्षित गरी राउतले आफ्नो सुविधाका लागि विनियोजन भएको बजेट एम्बुलेन्स खरिदमा लगाएकी हुन्। भौगोलिक विकटताका कारण कतिपय बिरामीले अस्पतालसम्म ल्याउने साधन नपाउने, आर्थिक अवस्था कमजोर हुँदा घरमै बस्नु पर्ने बाध्यताले अकालमै मृत्युवरण गर्नु परेकाले आफू विलासितामा रमाउन नसक्ने भन्दै यस्तो निर्णय गरेको उनको भनाइ छ। कार्यपालिकाले नगरसभामार्फत उपमेयरको सुविधाका लागि सवारी खरिद गर्ने निर्णय गरेको थियो। राउतले जनताको करबाट आफू विलासी सुविधा नलिने भन्दै भइरहेकै सवारी साधन मर्मतसम्भार गरी प्रयोग गर्ने बताएकी छिन्। खरिद गरिएको एम्बुलेन्स एक कार्यक्रमका बीच अस्पतालका प्रमुख डा राजकुमार गजमेर र व्यवस्थापन समितिका अध्यक्ष कृष्णराज दनुवारलाई हस्तान्तरण गरिन्। उपमेयर राउतले भनिन्, सरकारी स्वास्थ्य संस्थामा सुत्केरी हुने महिलालाई निःशुल्क घरसम्म पुर्याउन एम्बुलेन्सको प्रयोग गरिनेछ। त्यसबाहेक अन्यलाई न्युनतम शुल्कमा सेवा दिइने छ।' नगर कार्यपालिकाको अघिल्लो आर्थिक वर्षको नगरसभामार्फत् उपप्रमुखको सुविधाका लागि सवारी साधन खरिद गर्ने गरी ४० लाख बजेट विनियोजन गरिएको थियो। ४० लाखमा १२ लाख रुपैयाँको एम्बुलेन्स किनेर कटारी अस्पताललाई हस्तान्तरण गरिएको कटारी नगरपालिकाका प्रमुख प्रशासकीय अधिकृत अमरप्रसाद भट्टले बताए। उनले भने, एम्बुलेन्स खरिदसँगै बाँकी रहेको २८ लाखमा २४ लाख पर्यटकीय क्षेत्र बेतेनीमा अधुँरो रहेको पर्यटन भवन पूरा गर्न प्रयोय गरिएको र चार लाख अन्य शीर्षकमा खर्च गरिएको छ।' 'जनता गरिबीको रेखामुनि छन्, खान पुग्ने अवस्था छैन्', उपमेयर राउतले भनिन्, गरिबीका कारण घरमै सुत्केरी हुनु पर्ने अवस्था छ, ज्यानको बाजी मार्नु पर्ने अवश्था छ, त्यसैले मैले विलासीता खोजिनँ।'"
संविधानको व्याख्या आफूखुसी गर्न पाइँदैन,"काठमाडौं : प्रतिनिधिसभा विघटन मुद्दामा मंगलबारबाट एमिकस क्युरीको बहस सुरु भएको छ । सर्वोच्च अदालतको संवैधानिक इजलासमा एमिकस क्युरीको तर्फबाट बहस गर्दै वरिष्ठ अधिवक्ता बद्रीबहादुर कार्कीले संविधानको व्याख्या गर्दा त्यहाँ जे लेखिएको छ त्यही आधारमा मात्र हुनुपर्ने बताएका छन् । वरिष्ठ अधिवक्ता कार्कीले संवैधानिक इजलासले निर्णय गर्दा संविधानमा के लेखिएको छ त्यसलाई हेर्नुपर्नेमा जोड दिएका हुन् । उनले संविधानमा एउटा लेख्या छ, अर्को होला भन्न नपाइने भन्दै जे लेखेको छ त्यही आधारमा व्याख्या गर्नुपर्ने बताएका हुन्। संविधानको व्याख्या आफूखुसी गर्न पाइँदैन, वरिष्ठ अधिवक्ता कार्कीले भने, निर्णय दिँदा के लेख्या छ त्यत्तिमात्र हेर्नुपर्छ । एउटा लेख्या छ अर्को होला भन्न पाइन्न । संसद् विघटनलाई संविधानको सिद्धान्तले स्वीकार गरे पनि त्यसमा सर्त रहेको उनको भनाइ छ । उनले संविधान बनाउनेले संविधान दुर्घटनामा परयो भनेर आन्दोलन चर्काएकाले संविधानमा लेखिएकै आधारमा व्याख्या गर्नुपर्नेमा जोड दिएका हुन् । उनले व्याख्याकोसमेत कानुन भएकाले जसले व्याख्या गरे पनि विधायकी मनसायका आधारमा हुनुपर्ने उनको भनाइ छ । संविधानको व्याख्या श्रीमानहरुले गर्ने हो । व्याख्याको कानुन छ । त्यहीअनुसार व्याख्या मिल्यो कि मिलेन भनेर जाँच गर्ने हो, कार्कीले भने, व्याख्या विधायकी मनसाय अनुसार हुनुपर्छ । कार्कीले संस्था रहेमा व्यक्तिका कमजोरी सच्याउन सकिने भन्दै संकट परेको अवस्थामा विश्वासको मत लिन जानुपर्ने बताए । कार्कीको यो भनाइ प्रतिनिधिसभा विघटन असंवैधानिक भन्नतर्फ केन्द्रित देखिन्छ । उनले थप भनेका छन्, संस्था रहयो भने व्यक्तिका कमजोरी सच्याउन सकिन्छ । विश्वासको संकट पर्छ भने विश्वासको मत लिन जाने हो । संस्था अन्त्य गर्ने होइन । मंगलबारबाट अदालतको सहयोगी (एमिकस क्युरी) को बहस सुरु भएको हो। नेपाल बार एसोसिएसन र सर्वोच्च अदालत बार एसोसिएसनले प्रतिनिधिसभा विघटनसम्बन्धी रिटमा इजलासलाई स्वतन्त्र सहयोगीका रूपमा बहस गर्न पाँच जना वरिष्ठ अधिवक्तालाई सिफारिस गरेको थियो। सर्वोच्च बारले वरिष्ठ अधिवक्ता गीता पाठक र पूर्णमान शाक्यको नाम सिफारिस गरेको थियो। सर्वोच्च अदालतको संवैधानिक इजलासले माग गरेअनुरूप नेपाल बारले तीन र सर्वोच्च अदालत बारले दुई गरी पाँच जनाको नाम पठाएको हो । बारले एमिकस क्युरीका रूपमा वरिष्ठ अधिवक्ता कार्की, सतीशकृष्ण खरेल र विजयकान्त मैनालीलाई सिफारिस गरेको छ। कार्की तत्कालीन प्रधानमन्त्री शेरबहादुर देउवाको कार्यकालमा महान्यायाधिवक्ता भएका थिए। खरेल बारका पूर्वमहासचिव हुन्। मैनाली बारकै पूर्वकोषाध्यक्ष हुन्। एमिकस क्युरीले राष्ट्रियअन्तर्राष्ट्रिय अभ्यास, सर्वोच्चका पूर्वनजिर, संवैधानिक मान्यतासहित स्वतन्त्र र निष्पक्ष राय उपलब्ध गराउने प्रचलन छ। उनीहरुले कुनै पक्ष विपक्षमा नरही अदालतलाई राय दिनेछन्। त्यसपछि बहस नोट मगाएर अध्ययन पनि हुनेछ। प्रतिनिधिसभा विघटन विवादमा दायर भएका रिटमा निवेदक र विपक्षीका तर्फबाट पहिलो चरणको बहस सकिएपछि इजलास चाँडो फैसला दिने तयारीमा जुटेको छ। राष्ट्रपति, प्रधानमन्त्री तथा मन्त्रिपरिषदको कार्यालय, निर्वाचन आयोग, सभामुखसहित विपक्षीका तर्फबाट करिव डेढ दर्जन सरकारी वकील र नीजि वकिलले बहस सकेका छन् । सरकारको प्रतिरक्षामा महान्यायाधिवक्ता अग्नि खरेल, नायव महान्यायाधिवक्ताहरु पदमप्रसाद पाण्डेय, नारायण प्रसाद पौडेल, विश्वराज कोइराला, डाटेकबहादुर घिमिरे, सहन्यायाधिवक्ताहरु श्यामकुमार भट्टराई, संजिवराज रेग्मी, लोकराज पराजुली, खेमराज ज्ञवाली, उद्धव प्रसाद पुडासैनी र उपन्यायाधिवक्ता दशरथ पंगेनीले वहस गरे । प्रधानमन्त्रीका तर्फबाट नीजि कानुनव्यवसायीका रुपमा वरिष्ठ अधिवक्ता सुशिल पन्त, विष्णु भट्टराई, बालकृष्ण न्यौपाने, रमेश गुरागाईँ, रविनारायण खनाल, सुरेन्द्र भण्डारी, टंक दुलाल, अधिवक्ता रमेश वडाल, बाबुराम दाहाल, शान्ति देवी खनाललगायतले रिट निवेदकको प्रतिवादमा बहस गरेका थिए । यही माघ ४ देखि संवैधानिक इजलासमै विषयकेन्द्रित बहस शुरु गरिएको हो। रिट निवेदकका तर्फबाट बहस सकिएपछि माघ १९ देखि विपक्षीबाट बहस सुरु भएको हो। १३ रिट निवेदकका तर्फबाट ६८ जनाले बहस गरेका थिए। प्रधानन्यायाधीश चोलेन्द्रशम्शेर जबरा तथा न्यायाधीश विश्वम्भरप्रसाद श्रेष्ठ, अनिलकुमार सिन्हा, सपना मल्ल र तेजबहादुर केसीको संवैधानिक इजलासमा सुनुवाइ भइरहेको छ। प्रधानमन्त्रीको सिफारिसमा राष्ट्रपतिले गत पुस ५ गते प्रतिनिधिसभा विघटन गरेको निर्णयविरुद्ध राष्ट्रपति एवं प्रधानमन्त्री तथा मन्त्रिपरिषद्को कार्यालय, सभामुखलगायतलाई विपक्षी बनाई विघटित प्रतिनिधिसभाका सदस्य देवप्रसाद गुरुङ, कृष्णभक्त पोखरेल, शशि श्रेष्ठ र रामकुमारी झाँक्रीका तर्फबाट अधिवक्ता प्रवेश केसीले निवेदन दिएका थिए । रिट निवेदनमा निवर्तमान सांसदले प्रधानमन्त्रीको सिफारिसमा राष्ट्रपतिले प्रतिनिधिसभा विघटन गर्ने गरी गरेको निर्णयबाट प्रतिनिधिसभाको पाँच वर्षसम्म प्रतिनिधित्व गर्न पाउने हकबाट वञ्चित भएको जनाउँदै सो निर्णय बदर गर्न माग गरिएको छ। त्यस्तै वरिष्ठ अधिवक्ता दिनेश त्रिपाठी तथा अधिवक्ता शालिकराम सापकोटा, ज्ञानेन्द्रराज आरण, समृत खरेल, कञ्चनकृष्ण न्यौपाने, भण्डारी, दीपक राई, अमिता गौतम, लोकेन्द्रबहादुर ओली, कमलबहादुर खत्री, मनिराम उपाध्याय, तुलसी सिंखडा र अच्युतप्रसाद खरेलले निवेदन दायर गरेका थिए। कानून व्यवसायीले दायर गरेको रिट निवेदनमा प्रधानमन्त्रीले गरेको सिफारिस र सो सिफारिसका आधारमा राष्ट्रपतिद्वारा प्रतिनिधिसभा विघटनसम्बन्धी सम्पूर्ण कामकारबाही तथा सो सिफारिसका आधारमा भएगरेका सम्पूर्ण कार्य नेपालको संविधानको धारा, १३३ को उपधारा, २ र ३ बमोजिम उत्प्रेषणका आदेशबाट बदर गरी प्रतिनिधिसभाले गर्नुपर्ने काम सम्पन्न गर्न उपयुक्त आदेश गर्न माग गरिएको छ।"
१२१ जवान प्रहरी हवल्दारमा बढुवा सिफारिस (सूचीसहित),"काठमाडौं : नेपाल प्रहरीका १२१ जना प्रहरी जवानहरु प्रहरी हवल्दारमा बढुवा सिफारिस भएका छन्। नेपाल प्रहरीका प्राविधिक समूह अन्तर्गत विभिन्न उपसमूहतर्फ रिक्त रहेका १२१ जना प्रहरी जवानलाई हवल्दारमा बढुवा गरेको प्रहरी नायव निरीक्षक एवम् बढुवा समितिका सदस्यसचिव सुभाष चन्द्र नेपालले जानकारी दिए। सोमबार बसेको बढुवा समितिको बैठकले प्रहरी जवानको बढुवाको सिफारिस गरेको उनले जानकारी दिए। सोमबार बेलुका बढुवा सुची प्रकाशित गर्दै प्रहरी प्रधान कार्यालयले प्राविधिक प्रहरी समूह, ईन्जिनियरिङ्ग उपसमूह, सञ्चारतर्फका प्रहरी जवानहरुलाई सोही समूह, उपसमूहतर्फको प्रहरी हवल्दार पदमा बढुवाका लागि गरिएको सिफारिस सूची प्रहरी नियमावली, २०७१ (संशोधन सहित) को नियम २७ को उपनियम (४) को प्रावधान अनुसार भएको जनाएको छ। हेर्नुहोस् कोको भए बढुवा ?"
अवहेलना नगरेको दाबी,"काठमाडौं : अदालतको अवहेलनासम्बन्धी मुद्दामा चार पूर्वप्रधानन्यायाधीश सर्वोच्च अदालतमा उपस्थित भएर लिखित जवाफ पेस गरेका छन्। पूर्वप्रधानन्यायाधीशहरू मीनबहादुर रायमाझी, अनुपराज शर्मा, कल्याण श्रेष्ठ र सुशीला कार्कीले सोमबार जवाफ दिएका हुन्। प्रतिनिधिसभा विघटन गैरसंवैधानिक रहेको भन्दै जारी गरिएको विज्ञप्तिमा आफूहरूको दाबी कायमै रहेको जवाफमा उल्लेख गरिएको छ। आफूहरू विरुद्धको मुद्दालाई प्रतिनिधिसभा विघटनसम्बन्धी संवैधानिक इजलासमा विचाराधीन मुद्दासँगै राखेर सुनुवाइ गर्न सकिने उनीहरूको सुझाव छ। संसद् विघटन विवादमा पूर्वप्रधानन्यायाधीशहरूले संयुक्त विज्ञप्ति जारी गरेपछि सर्वोच्चमा अवहेलना मुद्दा परेको थियो। उक्त मुद्दामा सर्वोच्चका न्यायाधीश मनोज शर्माको एकल इजलासले बाटोको म्यादबाहेक ७ दिनभित्र आफैं उपस्थित भएर लिखित जवाफ पेस गर्न दिएका आदेशअनुरूप पूर्वप्रधानन्यायाधीशहरू उपस्थित भएका हुन्। पूर्वप्रधानन्यायाधीशहरू रायमाझी, श्रेष्ठ र कार्कीले संयुक्त रूपमा जवाफ पेस गरेका छन्। शर्माले भने भिन्नै लिखित जवाफ पेस गरेका छन्। जवाफमा उनीहरूले आफूहरूको विज्ञप्ति विचाराधीन मुद्दा र अदालतप्रति लक्षित नभएको जिकिर छ। अधिवक्ताद्वय लोचन भट्टराई र धनजित बस्नेतले पूर्वप्रधानन्यायाधीशहरू रायमाझी, शर्मा, श्रेष्ठ र कार्कीविरूद्ध अर्को भिन्नै मुद्दा दर्ता गरेका थिए। पूर्वप्रधानन्यायाधीशहरूले पुस २४ गते विज्ञप्ति जारी गर्दै प्रधानमन्त्री केपी शर्मा ओलीको संसद् विघटन निर्णय असंवैधानिक भएको बताएका थिए। विज्ञप्तिमा अदालतलाई लक्षित गर्दै वर्तमान गतिरोधको अवस्था सुधार्न निर्देशित गरिएको जिकिर उक्त अवहेलना मुद्दामा थियो। प्रतिनिधिसभा विघटनको मुद्दा सार्वजनिक सरोकारको विषय भएकाले सबै पक्षको सरोकार रहने भनाइ पूर्वप्रधानन्यायाधीशको छ। विघटन वैध भनेमा अदालतको सम्मान हुने भई अवहेलनाको प्रश्न उठाइरहनु नपर्ने र अवैध भनेमा मात्र न्यायमा अवरोध ठानी अवहेलनाको कारबाही योग्य मान्ने दोहोरो मापदण्ड कसैले अपनाउँछ भन्ने त्यसको अर्थ विचारणीय हुन्छ, जवाफमा उल्लेख छ। प्रेस विज्ञप्तिले न्याय निरूपणमा कसरी अवरोध भयो भन्ने उल्लेख नै नगरी कपोलकल्पित आरोप मात्र लगाइएको दाबी जवाफमा छ। मनगढन्ते आरोप बोकेर अदालतमा प्रवेश गराउनु न्यायका लागि सहयोग हुन सक्दैन, जवाफमा भनिएको छ। संसद् वा अदालतको निर्णय प्रक्रियामा अनधिकृत रूपमा प्रत्यक्ष वा परोक्ष तवरले हस्तक्षेप गर्न, अवज्ञा गर्न वा अवरोध गर्न हुँदैन भन्ने कुराको हेक्का राखेर विचार अभिव्यक्त गर्न सकिन्छ भन्ने प्रस्ट दृष्टिकोण रहेको उनीहरूको भनाइ छ।"
ओलीको कदमले देशलाई संकटकालतर्फ लैजान्छ: देवेन्द्र पौडेल,"काठमाडौं: नेकपा दाहालनेपाल समूहका स्थायी कमिटी सदस्य देवेन्द्र पौडेलले प्रधानमन्त्री केपी शर्मा ओलीको कदमविरूद्ध संयुक्त आन्दोलनको आह्वान गरेका छन् । राजधानीस्थित रिपोर्टर्स क्लब नेपालले मंगलबार आयोजना गरेको विशेष साक्षात्कारलाई सम्बोधन गर्दै नेता पौडेलले यस्तो बताएका हुन् । आफैँले प्राप्त गरेको दुई तिहाइको मत व्यवस्थापन गर्न नसक्ने, अनि आफू अध्यक्ष भएर पनि आफ्नो दल पनि व्यवस्थापन गर्न नसक्ने प्रधानमन्त्री, हुँदाहुँदा अब उहाँले हठात् प्रतिनिधिसभा भंग गर्ने काम गर्नुभयो । र, हठात् निर्वाचनको घोषणा भएको छ । हामी सबैले बुझेकै हौँ । यो घोर निन्दनीय छ । यो अलोकतान्त्रिक कदम हो । असंवैधानिक कदम हो,' नेता पौडेलले भने । नेता पौडेलले प्रधानमन्त्री ओलीले निर्वाचन गर्न यो कदम नचालेको पनि पौडेलले दावी गरे । सरकारको अवधि लम्ब्याउने र निरंकुश प्रणाली लागु गर्न प्रधानमन्त्रीले यो कदम चालेको पौडेलको आरोप छ । नेता पौडेलले अघि थपे, 'हामीले दशकौंदेखि लडेर ल्याएको र प्राप्त गरेको उपलब्धि, संविधान र प्रणालीलाई हाम्रो तर्फबाट संयुक्त आन्दोलनको लागि पहल गरौं । यसको लागि वार्ता गरौं । यो कदमले संकटकालतर्फ लैजान्छ । अब देशलाई संयुक्त आन्दोलनले निकास दिन्छ । अहिले चुनाव भयो भने जितिन्छ कि भन्ने बेला होइन । यो कदमको विरोध गर्ने पक्षहरु एक ठाउँमा सडकमा आएर प्रतिवाद गरौं ।"
सरकारद्वारा सचिव हेरफेर : कोकहाँ पुगे ?,"काठमाडौं : सरकारले ठूलो संख्या सचिवको सरुवा गरेको छ। अख्तियार दुरुपयोग अनुसन्धान आयोगका सचिव सुरेशकुमार अधिकारीको निर्वाचन आयोगको कार्यालयमा सरुवा भएको छ। अधिकारीको ठाउँमा श्रम, रोजगार तथा सामाजिक सुरक्षा मन्त्रालयका सचिव तोयम राया गएका छन्। निर्वाचन आयोगकी सचिव देवकुमारी गुरागाईँलाई उपराष्ट्रपतिको कार्यालयमा पठाइएको छ भने उपराष्ट्रपति कार्यालयका सचिव केदार न्यौपानेलाई युवा तथा खेलकुद मन्त्रालय पुर्याइएको छ। सरकारले राष्ट्रिय पुनर्निर्माण प्राधिकरणका सचिव सुरेश आचार्यलाई नेपाल ट्रस्टको कार्यालयमा सरुवा गरेको छ भने पुननिर्माणमा राष्ट्रिय सतर्कता केन्द्रका सचिव मणिराम गेलाललाई ल्याएको छ। नेपाल ट्रस्टका देवेन्द्र कार्कीलाई सतर्कता केन्द्र पुर्याइएको छ। त्यसैगरी शिक्षा मन्त्रालयमा युवा तथा खेलकुद मन्त्रालयका सचिव रामप्रसाद थपलियालाई ल्याइएको छ भने शिक्षा सचिव गोपीनाथ मैनालीलाई वित्त आयोग सरुवा गरिएको जान मानेका छैन। आयोगका सचिव बेगेन्द्रराज शर्मा पौड्यालको भूमि व्यवस्था, सहकारी तथा गरिबी निवारण मन्त्रालयमा सरुवा गरिएको छ। भूमी सचिव टेकनारायण पाण्डेलाई सार्वजनिक खरिद अनुगमन कार्यालय पठाइएको छ। सार्वजनिक खरिद अनुगमन कार्यालयका सचिव सूर्यप्रसाद गौतम श्रम मन्त्रालयमा ल्याइएको छ। प्रदेश १ का प्रमुख सचिव दिनेश भट्टराईलाई उद्योग वाणिज्य तथा आपूर्ति मन्त्रालय(उद्योग) सचिवमा ल्याइएको छ भने भट्टराईको ठाउँमा प्रधानमन्त्री तथा मन्त्रिपरिषद्को कार्यालय(अतिरिक्त)का सचिव सुमन अर्याललाई खटाइएको छ। वाणिज्य सचिवको जिम्मेवारी लोक सेवा आयोगका सचिव अर्जुन पोखरेललाई दिइएको छ। आयोगमा प्रधानमन्त्री तथा मन्त्रिपरिषद् कार्यालयका सचिव महेन्द्र गुरागाईँलाई पठाइएको छ भने वाणिज्य सचिव वैकुण्ठ अर्याललाई प्रधानमन्त्री तथा मन्त्रिपरिषद्को कार्यालयमा तानिएको छ।"
गण्डकी प्रदेश सरकारले सार्वजनिक गर्यो ३ वर्षे उपलब्धि,"पोखरा : गण्डकी प्रदेश सरकारले तीन वर्षमा गरेका मुख्य उपलब्धि सार्वजनिक गरेको छ। उक्त अवसरमा मुख्यमन्त्री पृथ्वीसुब्बा गुरुङले कोभिड १९ को महामारीका बीचमा पनि सही नीति लिएर आर्थिक वृद्धिदर धनात्मक राख्न सफल भएको दाबी गरेका छन्। आर्थिक वर्ष २०७५०७६ मा प्रदेशको आर्थिक वृद्धिदर ६६५ प्रतिशत रहेकोमा कोभिडको १९ कारण आर्थिक वर्ष २०७६०७७ मा २२९ प्रतिशतमा सीमित हुन पुगेको छ, सरकारले मंगलबार सार्वजनिक गरेको उपलब्धिमा भनिएको छ, कोभिडको प्रभाव व्यवस्थापन गरी आर्थिक वृद्धिदर धनात्मक बनाउनु प्रदेश सरकारका आर्थिक नीतिको सफलता देखिन्छ। मुख्यमन्त्री गुरुङले लकडाउनको कारणले चाहिँ आर्थिक वृद्धिदर स्वात्तै घटेको बताएका छन्। धेरै प्रदेशहरुको माइनसमा झरिसक्या थियो। पछि असार र साउनसम्मको हिसाब गर्दा सबैको नेगेटिभमा गयो। नेपाल सरकारको जिरो प्वाइन्ट सिक्समा गयो। हाम्रोचाहिँ गएन, उनले अन्नपूर्णसँग भने, योचाहिँ हामीले गरेको नीतिको परिणाम भयो। हामीले जसरी कार्यक्रम गर्यौं, त्यसले दिएको सकारात्मक सन्देश हो। बेलैमा नेताले ठोस निर्णय गर्न सक्ने हो भने परिस्थितिहरु सम्हालिन सक्ने रहेछ भन्ने यसले देखाउँछ। हाम्रो आर्थिक वृद्धिदर ऋणात्मक हुनुपर्नेमा धनात्मकमा पनि केन्द्रभन्दा माथि भयो। साढे २ भन्दा घटेन। गएका ३ वर्षमा गण्डकी प्रदेशको गरिबी साढे १४ प्रतिशतबाट १२ मा झारेको दाबी पनि मुख्यमन्त्री गुरुङले गरेका छन्। तर प्रदेश सरकारले ५ वर्षमा गरिबी ७ प्रतिशतमा झार्ने लक्ष्य लिएको थियो। कोभिड नभएको भए गरिबी १० प्रतिशतमा झार्नुपथ्र्यो। तर १२ मा झार्न सफल भएका छौं, उनले भने, कोभिड नभएको भए अझै काम गर्न सक्थ्यौं। यद्यपि २ प्रतिशत घट्यो। उत्पादन कति बढ्यो, कतिले रोजगारी र स्वरोजगारी प्राप्त गरे, पर्यटन क्षेत्रमा कसरी वृद्धि भयो भन्ने आधारमा त्यो मूल्यांकन हुन्छ। ठ्याक्कै लक्ष्य प्राप्त हुने थियो। सरकारले मंगलबार सार्वजनिक गरेका उपलब्धिः समृद्ध नेपालः सुखी नेपाली को राष्ट्रिय आकांक्षालाई साकार पार्न प्रदेशको सन्तुलित, समन्यायिक र समावेशी विकास गरी समृद्ध प्रदेशः सुखी नागरिक निर्माण गर्न प्रथम पञ्चवर्षीय योजनाका लक्ष्यहरु निम्न अनुसार छन् । बहुआयामिक गरीबी सूचकांक १४ दशमलव २ प्रतिशतबाट ७ प्रतिशतमा झार्ने । गण्डकी प्रदेशको वार्षिक औसत आर्थिक वृद्धिदर १०२ प्रतिशत पुयाउने । प्रतिव्यक्ति आय १०४३ अमेरकी डलरबाट १९५६ डलर पुयाउने । प्रदेशको कुल ग्रार्हवर्षस्थ उत्पादन ३ खर्ब ८ अर्बबाट ४ खर्ब ६८ अर्ब पुयाउने । पूर्ण बेरोजगारी दर ९ प्रतिशतबाट ४ प्रतिशतमा झार्ने । जन्मदाको अपेक्षित आयु ७१४ वर्षबाट ७७ बर्ष पुयाउने । ५ वर्षमुनिको वाल मृत्युदर (प्रतिहजार जीवित जन्ममा) २७ बाट २२ मा झार्ने । दक्ष स्वास्थकर्मीबाट प्रसूति सेवा लिएका महिलाको संख्या ६९९ प्रतिशतबाट ८० प्रतिशत पुयाउने । प्रजनन उमेरका महिलामा रक्तअल्पता २८२ प्रतिशतबाट १६ प्रतिशतमा झार्ने । ५ वर्षमुनिका वालवालिकामा रक्त ४६२ प्रतिशतबाट १० प्रतिशतमा झार्ने । आधारभूत तहमा खुद विद्यार्थी भर्नादर ९४८ बाट ९९ प्रतिशत पुयाउने । गण्डकी विश्व विद्यालय स्थापना गरी सञ्चालन गर्ने । गण्डकी प्राविधिक प्रतिष्ठान स्थापना गरी सञ्चालन गर्ने । सबै निर्वाचन क्षेत्रलाई सडक सञ्जालले जोड्न एक निर्वाचन क्षेत्र एक सडक निर्माण गर्ने । प्रदेशभित्रका सबै स्थानीय तहका प्रशासकीय केन्द्र जोड्ने सडक निर्माण गर्ने । आर्थिक वर्ष ०७८०७९ भित्र गण्डकी प्रदेश उज्यालो प्रदेश बनाउने लक्ष्य पूरा गर्ने । आर्थिक वर्ष ०७८०७९ भित्र सबै घरपरिवारमा आधारभूत खानेपानी सुविधा पुयाउने । प्रदेश सरकारबाट घोषित एक घर एक धारा को लक्ष्य पूरा गर्ने । प्रदेशको खाद्यान्न उत्पादन दोब्बर बनाउन कृषि प्रणालीलाई यान्त्रिकीकरण, व्यवसायीकरण र आधुनिकीकरण गर्ने । गण्डकी प्रदेशलाई पर्यटन हब र पोखरालाई नेपालको पर्यटकीय राजधानीको रुपमा विकास गरी प्रदेशभित्र वार्षिक २० लाख पर्यटक भिœयाउने । पोखरामा अत्याधुनिक सुविधा सम्पन्न अन्तर्राष्ट्रिय सम्मेलन केन्द्र निर्माण गर्ने । प्रदेशस्तरीय २ औद्योगिक क्षेत्र र सम्भाव्य देखिएका ५१ स्थानीय तहमा औद्योगिक ग्राम स्थापना गर्ने । संघ र पोखरा महानगरपालिकासँगको सहकार्यमा प्रदेशस्तरीय बसपार्क र पोखरा महानगरपालिकासँगको सहकार्यमा नगर बसपार्क निर्माण गर्ने । अत्याधुनिक सुविधा र साधन सम्पन्न प्रदेश प्रहरी प्रशिक्षण प्रतिष्ठान निर्माण गर्ने । सार्वजनिक सेवा प्रवाहलाई सरल, छिटो छरितो, पारदर्शी, जवाफदेही, परिणाममुखी, गुणस्तरीय, नागरिकमैत्री र प्रभावकारी बनाउन विद्युतीय सुशासन प्रवर्धन गरी डिजिटल प्रदेश बनाउने ।प्रदेश विकासको मार्गचित्र नेपालको संविधानले निर्देश गरेका विकास, आर्थिक समृद्धि तथा सामाजिक रूपान्तरणसम्बन्धी अभिभारा कार्यान्वयन गर्दै नेपाललाई विसं २०७९ सम्ममा अल्प विकसित राष्ट्रहरूको समहूबाट विकासशील राष्ट्रमा स्तरोन्नति गर्ने, विसं २०८७ सम्ममा दिगो विकासका लक्ष्यहरूको प्राप्तिसँगै मध्यम आय भएको मुलुकका स्तरमा पुयाउने र विसं २१०० सम्ममा विकसित राष्ट्र बनाउने राष्ट्रिय लक्ष्यलाई सघाउने गरी प्रदेशले समपूरक र परिपूरकको भूमिका निर्वाह गर्ने । विकास व्यवस्थापनलाई सुदृढ गराउने गरी यथार्थपरक उद्देश्य, रणनीति र कार्यनीति सहितको प्रदेशको प्रथम पञ्चवर्षीय योजना, नेपाल सरकारको १५ औ योजना र स्थानीय तहका आवधिक योजनासगँ सामञ्जस्यता कायम गर्ने । क्षेत्रगत नीति, आवधिक योजना, कार्यक्रम तथा आयोजना, बजेट तर्जुमा, कार्यान्वयन र अनुगमन, मूल्यांकन तथा सर्वेक्षणको कार्यलाई तथ्यमा आधारित बनाउन आवश्यक पूर्वाधार विकास, क्षमता अभिवृद्धि तथा प्रादेशिक तथ्यांकको संस्थागत व्यवस्था गर्ने । नेपालको संघीयता समन्वय, सहकार्य र सहकारितामा आधारित भएको हुँदा संघीयता कार्यान्वयनका लागि प्रदेश प्रदेशका बिच, प्रदेश र स्थानीय तहका बिच एवम् प्रदेश र संघका बिच आयोजना र कार्यक्रमका विषयमा नीतिगत समन्वयका लागि संस्थागत व्यवस्था सुदृढ गर्ने । विभिन्न तहका योजनाहरुको वर्गीकरण, आयोजनाहरूको छनोट, कार्यान्वयन, अनुगमन तथा मूल्यांकन प्रक्रियालाई स्थानीय तहमा संस्थागत गर्ने । प्रदेश गौरवका आयोजना छनोट गर्दा जिल्लागत र पालिकागत सन्तुलन मिलाएर समतामूलक आर्थिक वृद्धि हासिल गर्न सहयोग गर्ने, नयाँ रोजगारीका अवसर सिर्जना गर्ने, उत्पादनमूलक आयोजनालाई प्राथमिकता दिने । योजनाबद्ध विकासलाई नतिजामा आधारित तथा व्यवस्थित बनाउन आयोजना बैंकको स्थापना गरी समग्र योजना तथा क्षेत्रगत नीति निर्माणको कार्यलाई अध्ययन अनुसन्धानसँग आबद्ध गरी अनुगमन प्रणालीलाई बलियो बनाउने । आयोजनाको छनोट, प्राथमिकीकरण र स्रोत विनियोजन प्रभावकारी बनाउन मध्यमकालीन खर्च संरचनालाई संस्थागत गर्दै जाने । विकास निर्माण कार्यमा संलग्न निजी, सहकारी तथा सामुदायिक क्षेत्रको साझेदारी तथा सहकार्यलाई प्रवर्धन गर्ने । क्षेत्रगत उपलब्धिहरुआर्थिक क्षेत्र प्रदेशको कुल ग्राहस्थ उत्पादन आर्थिक वर्ष २०७५०७६ मा ३ खर्ब ८ अर्ब ९१ करोड रहेकोमा आर्थिक वर्ष २०७६०७७ मा बढेर ३ खर्ब २६ अर्ब ८७ करोड पुगेको अनुमान छ । आर्थिक वर्ष २०७५०७६ मा प्रदेशको आर्थिक वृद्धिदर ६६५ प्रतिशत रहेकोमा कोभिडको १९ कारण आर्थिक वर्ष २०७६०७७ मा २२९ प्रतिशतमा सीमित हुन पुगेको छ । कोभिडको प्रभाव व्यवस्थापन गरी आर्थिक वृद्धिदर धनात्मक बनाउनु प्रदेश सरकारका आर्थिक नीतिको सफलता देखिन्छ । आर्थिक वर्ष २०७५ को असारमसान्तसम्म प्रदेशका वित्तीय संस्थाले निजी क्षेत्रमा रु १ खर्ब ७६ अर्ब ७५ करोड ऋण लगानी गरेकोमा यो बढेर आर्थिक वर्ष २०७६ को असार मसान्तसम्म रु २ खर्ब ६ अर्ब ५६ करोड र आर्थिक वर्ष २०७७ को असार मसान्तसम्म रु २ खर्ब ४७ अर्ब ६२ करोड पुगेको छ । निजी क्षेत्रको लगानी आर्थिक वर्ष २०७४०७५ को तुलनामा आर्थिक वर्ष २०७५०७६ मा १६८६ प्रतिशतले र २०७६०७७ मा १९८७ प्रतिशतले वृद्धि भएको थियो । आर्थिक वर्ष २०७४०७५ को असार मसान्तसम्म प्रदेशका वित्तीय संस्थाले रु १ खर्ब ८८ अर्ब ९५ करोड निक्षेप संकलन गरेकोमा यो बढेर आर्थिक वर्ष २०७५७६ को असार मसान्तसम्म रु २ खर्ब २० अर्ब ३२ करोड र आर्थिक वर्ष २०७६०७७ को असार मसान्तसम्म रु ३ खर्ब ७ अर्ब ८३ करोड पुगेको छ । निजी क्षेत्रको बचत संकलन आर्थिक वर्ष २०७४०७५ को तुलनामा आर्थिक वर्ष २०७५०७६ मा १६६० प्रतिशतले र २०७६र०७७ मा ३९७२ प्रतिशतले वृद्धि भएको थियो । आर्थिक वर्ष २०७६०७७ को अन्त्यसम्ममा प्रदेशका वित्तीय संस्थामा लगानीयोग्य रु ६० अर्ब मौज्दात छ । प्रदेशले अर्थतन्त्रको ठुलो अंश (कुल ग्रार्हस्थ उत्पादनको एक तिहाइ बराबर) विप्रेषणबाट प्राप्त गर्दछ । प्रदेशले आर्थिक वर्ष २०७६०७७ मा रु १ खर्ब ३७ अर्ब विप्रेषण प्राप्त गरेको अनुमान छ । विश्वव्यापी महामारीको रुपमा फैलिएको कोभिड१९ ले पर्यटन, यातायात, कृषि, उत्पादन तथा सेवा क्षेत्रमा पारेको प्रतिकूल प्रभावलाई न्यूनीकरण गर्दै उत्पादन तथा रोजगारी अभिवृद्धि गर्न उद्यमी तथा व्यवसायीहरुलाई निब्र्याजी कर्जा उपलब्ध गराउन एक अर्ब रुपैँयाको व्यवसाय जीवन रक्षा कोष स्थापना गरी व्यवसाय जीवन रक्षा कर्जा कार्यक्रम कार्यान्वयनमा ल्याइएको छ । यस कार्यक्रमको कार्यान्वयनबाट करिब ८ अर्ब रुपैयाँ बराबरको कर्जा प्रवाह हुने अनुमान छ ।यसबाट गण्डकी प्रदेशका पर्यटन, यातायात, उत्पादन तथा सेवामूलक व्यवसायको आर्थिक गतिविधिमा बढोत्तरी भई उत्पादन तथा रोजगारी अभिवृद्धि हुने प्रक्षेपण गरिएको छ । गण्डकी प्रदेशमा लगानीमैत्री वातावरण सिर्जना गरी निजी क्षेत्रको लगानीलाई आकर्षित तथा अभिवृद्धि गर्न लगानी अनुकूलन वातावरणको अध्ययन कार्य सुरु भएको छ । कृषि तथा पशुपन्छी विकास कृषि तथा पशुपन्छीजन्य उपजको गुणस्तर नियमन गर्ने उद्देश्यले तनहुँको आँबुखैरेनी र स्याङ्जाको मालुंगामा विषादी अवशेष द्रुत विश्लेषण प्रयोगशाला स्थापना गरी सञ्चालनमा ल्याइएको छ । प्रदेश भित्रिने कृषि उपज (तरकारी र फलफूल) को ३,००० भन्दा बढी नमुना परीक्षण गरी प्रतिवेदनका आधारमा आयात अनुमति दिने, निश्चित अवधि क्वारेन्टाइनमा राख्ने वा नष्ट गर्ने गरिएको छ । प्रदेशका प्राथमिकता प्राप्त बालीवस्तुहरूमा १४८९ मोडल फार्म सञ्चालन गर्न अनुदान दिइएको छ । यस कार्यक्रमबाट प्रदेशलाई दूध, मासु, अण्डा तथा तरकारीजन्य बालीमा आत्मनिर्भर हुन टेवा पुगेको छ । यस आर्थिक वर्षमा थप ४५० फर्म स्थापना तथा विस्तार गर्न सहयोग गरिनेछ । प्रदेशका ८५ स्थानीय तहका ८७ गाउँमा मुख्यमन्त्री जलवायुमैत्री नमुना कृषि गाउँ कार्यक्रम सञ्चालन भएको छ । गत वर्ष कार्यक्रम सञ्चालन भएका ७२ गाउँमा करिब ९ हेक्टर जमिनमा लगाइएको बेमौसमी तरकारी खेतीबाट करिब १२६ टन तरकारी उत्पादन भएको छ । त्यसैगरी सोही कार्यक्रमबाट ८१ हेक्टरमा फलफूल खेती, ११ हेक्टरमा चियारकफी खेती र २० हेक्टरमा अलैंची खेती विस्तार गरिएको छ । मुख्यमन्त्री जलवायुमैत्री नमुना कृषिगाउँ कार्यक्रमबाट पशुपंक्षीतर्फ बाख्रा, बंगुर र कुखुराका कूल १०५० व्यवस्थित खोरहरु निर्माण गरिएको छ । मासु उत्पादन वृद्धि गर्न उन्नत नस्लका ५७ वोयर जातका बोका र २४१ बंगुरका पाठापाठी वितरण गरिएको छ । कृषि उपजको खरिद सुनिश्चितता गर्न व्यवसायिक संस्थासँग सहकार्य गरी कृषि उपज बजारीकरणको कार्यक्रम अगाडि बढाइएको छ । नमुना कृषि गाउँ कार्यक्रमबाट हालसम्म कुल ८,५०० कृषक घरपरिवार प्रत्यक्ष लाभान्वित भएका छन् । प्रदेशभित्र उत्पादित कृषि उपजको सुरक्षित भण्डारण र व्यवस्थित बजारीकरणका लागि स्थानीय तह, निजी कम्पनी तथा कृषि सहकारी संस्थासँगको सहकार्यमा २ कोल्ड स्टोर र ४५ कोल्ड रूम निर्माण गरिएको छ । यी भण्डारणमा कृषिजन्य उत्पादन १३२८ टन, मह २० टन र मासुजन्य उत्पादन १४७ टन भण्डारण गर्ने क्षमता रहेको छ । त्यसैगरी ८ पशुपन्छी बजार, कुखुरा ह्याचिङ तथा ब्रिडिङ केन्द्र, ३ बधशाला, ३१ दुग्ध चिस्यान केन्द्र, ३४ कृषि बजार केन्द्र, २ टिस्युकल्चर ल्याब, २ प्रिसिजन फार्म र ड प्रशोधन केन्द्रको स्थापना र ५३ फ्रेसहाउसको सुदृढीकरण गरिएको छ । उत्पादनलाई प्रशोधन र बजारीकरणसँग जोड्न कृषि क्षेत्रका १६ र पशुपन्छी क्षेत्रका ६ मूल्य शृंखलामा आधारित उद्योग स्थापना कार्यक्रम सञ्चालन गरिएको छ । प्रांगाारिक मलको प्रयोगमा वृद्धि ल्याउन २,१६० जना कृषकहरुलाई ११२७ दशमलव८ टन प्रांगारिक मल वितरण गरिएको छ । उच्च घनत्व प्रविधिमा आधारित उन्नत जातका ४१,१३० स्याउका विरुवा आयात गरी मुस्ताङ, मनाङ र उत्तरी गोरखामा १३२ हेक्टर क्षेत्रफलमा स्याउ बँगैचा विस्तार गरिएको छ जसबाट वार्षिक करिव ७५० टन स्याउ उत्पादन हुने प्रक्षेपण गरिएको छ । यसबाट आर्थिक वर्षमा मुस्ताङ जिल्लामा थप ८७५ हेक्टर क्षेत्रफलमा उच्च घनत्व प्रविधिमा आधारित स्याउ बगैंचा विस्तार भई वार्षिक करिब ५०० टन स्याउ उत्पादन वृद्धि हुने प्रक्षेपण गरिएको छ । बेरोजगार युवा वर्गलाई कृषिमा आकर्षित गर्न र व्यावसायिक कृषिको विकासमा टेवा पुयाउन निजी क्षेत्रसँगको सहकार्यमा सिक र गर कार्यक्रम सञ्चालन गरिएको छ ।सो कार्यक्रममा प्रारम्भिक चरणमा ५० जनालाई सहभागी गराउने प्रदेश सरकारको योजना रहेको छ । कृषि तथा पशुपालन व्यवसायमा हुन सक्ने जोखिम न्यूनीकरणका लागि बिमाको प्रिमियममा नेपाल सरकारले दिँदै आएको ७५ प्रतिशत अनुदानमा प्रदेश सरकारबाट थप २५ प्रतिशत अनुदान उपलब्ध गराई निःशुल्क कृषि बिमा हुने व्यवस्था मिलाई बिमा कार्यक्रम कार्यान्वयन गरिएको छ । हालसम्म बिमा कार्यक्रममा २८० (कृषि तर्फ २१ र पशुपन्छी तर्फ २५९) कृषकहरुलाई आबद्ध गरिएको छ । सहकारी संस्था मार्फत् दूध संकलन र बजारीकरण गर्ने कृषकहरुलाई उत्पादनमा आधारित प्रोत्साहन अनुदान उपलब्ध गराउने कार्यक्रम अन्तर्गत हालसम्म सात दुग्ध उत्पादक सहकारीमा आबद्ध कृषकहरुलाई सम्बन्धित सहकारी संस्थामार्फत् प्रतिलिटर दूध उत्पादनमा २५ रुपैयाँ प्रोत्साहन अनुदान उपलब्ध गराइएको छ । सहकारी विकास एक सहकारी एक उत्पादन कार्यक्रम अन्तर्गत हालसम्म ४८ सहकारी संस्थामार्फत दूध, तरकारी, कोदो, उखु, अलैंची उत्पादन तथा माछा, कुखुरा र बाख्रापालन जस्ता विभिन्न क्षेत्रमा उत्पादन र बजारीकरण कार्यक्रम सञ्चालन गरिएका छन् । यी कार्यक्रमबाट ४८० जना प्रत्यक्ष रुपमा लाभान्वित भएका छन् । भूमि व्यवस्था प्रदेशका ८ जिल्लाका १५ स्थानमा कुल १,९२९ रोपनी खेतीयोग्य भूमिको चक्लाबन्दी गरिएको छ । यसले उत्पादन वृद्धि गर्न सघाउ पुयाउने अपेक्षा गरिएको छ । यस आर्थिक वर्षमा विगतमा चक्लाबन्दी भएका स्थानमा यान्त्रिकीकरण प्रवर्धन र थप ३,००० रोपनी खेतीयोग्य भूमिको चक्लाबन्दी गरिनेछ । पर्ती जग्गा सीमांकन र अभिलेखीकरण गर्न प्रदेशभित्रका सवै मालपोत र नापी कार्यालयहरुसँग समन्वय गरी नमुनाको रुपमा प्रत्येक जिल्लाको एकएक पालिकामा पर्ती जग्गाको सीमांकन तथा अभिलेखीकरण गर्ने कार्य सुरु गरिएको छ । कास्की जिल्लाका स्थानीय तहहरुको सीमाना अद्यावधिक गर्ने कार्य सम्पन्न गरिएको छ ।वन, भूसंरक्षण र जैविक विविधता प्रदेशभर ३,९५२ सामुदायिक वनउपभोक्ता समूह, १,११९ कबुलियती वन उपभोक्ता समूह, एक साझेदारी वन, ३४ धार्मिक वन र एक चक्ला वनको कार्ययोजनामार्फत व्यवस्थापन र उपयोग भइरहेको छ । यसरी विभिन्न वन व्यवस्थापनमार्फत् ८,६१,००० हेक्टर वन क्षेत्र संरक्षण भएको छ । ५० हजारभन्दा बढी व्यक्तिहरुको सहभागिता रहेको समुदायमा आधारित वन समूहमा २५ हजारभन्दा बढी महिला, दलित र जनजाति समुदायको सहभागिता छ । उक्त समूहबाट करिब ६ लाख क्यूफिट काठ र १५०० चट्टा दाउरा उत्पादन भई आन्तरिक प्रयोगमा ल्याइएको छ । यस कार्यक्रममा समूहले रु ३ अरब भन्दा बढी रकमको कोष परिचालन गरेका छन् । प्रदेशमा लप्सी प्रशोधन, धसिंग्रे सुगन्धित तेल, बेल प्रशोधन लगायत समुदायमा आधारित २४ उद्योग स्थापना भएका छन् । उच्च प्रविधियुक्त नर्सरी, भू तथा जलाधार व्यवस्थापन र स्थानीय समूहबाट विभिन्न प्रजातिका एकवर्षीय र बहुवर्षीय ७०,३८,२६५ बिरुवा उत्पादन भई सार्वजनिक र निजी क्षेत्रमा वृक्षारोपणका लागि निःशुल्क वितरण भएका छन् । सरकारी तथा निजी वनबाट कुल २०,९३,५७३५२ क्युफिट काठ, २,८३७४४ चट्टा दाउरा र ७९,०९० केजी जडीबुटी उत्पादन भएको छ । पोखरा महानगरपालिकाको पचभैयामा प्रदेशस्तरीय प्राणी उद्यानको गुरुयोजना तयार गरी जैविक संरचना निर्माणको काम थालनी भएको छ । मानववन्यजन्तु द्वन्द्व न्यूनीकरणका लागि नवलपुर जिल्लाका विभिन्न स्थानमा कुल ४,३१३ मिटर ढलानसहितको मेस वायर फेन्सिङ निर्माण गरिएको छ । वन्यजन्तुबाट भएको आक्रमणबाट प्रभावित जनतालाई क्षतिपूर्तिबापत रु१,७९,९०,७२२ । रकम राहत स्वरुप वितरण गरिएको छ । फेवातालको संरक्षणका लागि बेतयानी, लौरुक, अँधेरी र हर्पन खोलामा प्रदेश सरकार तथा पोखरा महानगरपालिकाको सहकार्यमा चार सिल्टेसन ड्याम निर्माण सम्पन्न भएको छ । रामसारमा सूचीकृत पोखरा उपत्यकाका नौ वटा ताल, मुस्ताङको टिटी र ढुम्वा ताल, नवलपुरको ढवा तालको संरक्षण र पूर्वाधार निर्माणको काम प्रारम्भ गरिएको छ । उद्योग, वाणिज्य तथा आपूर्ति प्रदेशमा नयाँ उद्योग ११,५४७ तथा नयाँ व्यापार व्यवसाय १०,८७९ दर्ता गरिएको छ । प्रदेशमा उद्योग ७,४९३ तथा व्यापार व्यवसाय ८,३७३ नवीकरण गरिएको छ । २,५४९ उद्योग तथा व्यापार व्यवसायको नामसारीरठाँउसारी गरिएको छ । नेपाल सरकारसँगको समन्वयमा प्रदेशमा पेट्रोलियम पदार्थ भण्डार गर्नका लागि तनहुँको आबुँखैरेनी गाउँपालिकामा सम्भाव्य स्थानको अध्ययन भएको छ । गरिवी निवारणका लागि लघु उद्यम विकास कार्यक्रमबाट ८,५८९ जना नयाँ उद्यमी तयार भएका छन् । लघु उद्यमी १२२ जनाका लागि थप प्राविधिक सहयोग प्रदान गरिएको छ । नेपाल सरकारसँगको समन्वयमा पोखरा महानगरपालिका वडा नं ३३ को पुडीटार र नवलपुरको लोकाहा खोलामा प्रादेशिक औद्योगिक क्षेत्र स्थापना तथा सञ्चालनका लागि नापी र सर्भेको कार्य भइरहेको छ । प्रदेश भित्रको आपूर्ति व्यवस्थालाई प्रभावकारी बनाउन उपभोग्य वस्तु तथा सेवाको मूल्य, गुणस्तर कायम गर्न तथा कालोबजारी, एकाधिकार, सिन्डिकेट र कार्टेलिङ अन्त्य गर्न नियमित बजार अनुगमन गरी गुणस्तर र मूल्यमा नियमन गरिएको छ । उपभोक्तालाई दैनिक उपभोग्य वस्तु खरिद गर्दा अपनाउनु पर्ने सतर्कताका लागि जनचेतना मूलक अभियान सञ्चालन भइरहेको छ । एक स्थानीय तह, एक उद्योगग्राम अन्तर्गत सम्भाव्य देखिएका ५१ स्थानीय तहमध्ये छनोट भएका २० स्थानीय तहमा उद्योगग्राम स्थापना कार्य अगाडि बढाइएको छ ।पर्यटन प्रदेशमा हालसम्म घण्ड होमस्टे प्रवर्धन गरिएको छ । आर्थिक वर्ष २०७५७६ मा २७४ होमस्टेहरूमा पूर्वाधार (सामुदायिक भवन, स्वागतद्वार, सांस्कृतिक संग्रहालय, पदमार्ग आदि) निर्माण कार्य सम्पन्न भएको छ । चालु आर्थिक वर्षमा १३३ होमस्टेहरुमा पर्यटकीय पूर्वाधार (पैदलमार्ग, सामुदायिक भवन, स्वागतद्वार, दृश्यावलोकन टावर, सार्वजनिक शौचालय) निर्माण कार्य भइरहेका छन् । विभिन्न जिल्लामा ९४३१ किलोमिटर पदमार्ग र पैदलमार्गको निर्माण, मर्मत, सम्भार, सौन्दर्यीकरण र साइनेजको व्यवस्था गरिएको छ । विभिन्न जिल्लाका ७३ धार्मिक पर्यटकीय स्थलको मर्मत, सम्भार एवं सुधार भएको छ । पर्यटकीय गन्तव्य स्थलमा विभिन्न पूर्वाधार निर्माण कार्य गरिएको छ । प्रदेश सरकारको पहलमा पोखराबाट भैरहवा, भरतपुर, सिमरा र विराटनगरलाई जोड्ने उद्देश्यका साथ नियमित हवाई उडान सुरु गरिएको छ । प्रदेशको पर्यटन प्रवर्धन गर्न ग्लोरियस गण्डकी पर्यटकीय ब्राण्ड तयार गरी टेलिभिजन, एफएम रेडियो, छापा र अनलाइन मिडियामार्फत् प्रचारप्रसार गरिएको छ । भौतिक पूर्वाधार सडक यातायात प्रदेशभित्र पक्की (कालोपत्रे र ढलान) १३७ किलोमिटर र ग्राभेल २९२ किलोमिटर सडक निर्माण सम्पन्न भइसकेको छ । यस आर्थिक वर्षभित्र २३७ किलोमिटर पक्की र ग्राभेल ३४२ किलोमिटर निमार्ण सम्पन्न हुनेछ । आगामी २ वर्षभित्र सम्पन्न गर्ने गरी ६२५ किलोमिटर सडक कालोपत्रे गर्न र १३४ किलोमिटर ग्राभेल गर्न बहुवर्षीय ठेक्का सम्झौता गरी निर्माण कार्य भइरहेको छ । एक निर्वाचन क्षेत्र एक सडक अन्तर्गत ३६ सडक आयोजनामध्ये ३५ सडक आयोजनामा कालोपत्रे ३३६१५ किलोमिटर र ग्राभेल ३५१५ किलोमिटर स्तरोन्नति गर्ने कार्य भइरहेको छ । प्रादेशिक क वर्गका १२ सडक आयोजना मध्ये ८ सडकको कुल ७०८२ किलोमिटर कालोपत्रे र २२२५ किलोमिटर ग्राभेल सडकस्तरमा स्तरोन्नति कार्य भई रहेको छ । बाँकी ४ सडक मध्ये सालिग्राम कोरिडोर लोकमार्ग मालुंगाबास्टारीरानीघाटरुद्रबेनीसेतिबेनीफलेबासकुस्मा आयोजनाको ठेक्का प्रक्रिया सुरुवात गर्ने चरणमा रहेको छ । रुइला भन्ज्याङसाम्दोल्होप्रोकविहीसिर्दिवास सडक र दुम्कीवासत्रिवेणी सडकको इआइए स्वीकृतिको चरणमा रहेको छ । मनाङको थोचे(लार्केपास सडकको डीपीआर तयारीका क्रममा छ । स्थानीय तहको केन्द्र जोड्ने १७ सडक आयोजनामध्ये ११ सडक आयोजनाको कुल ६७६४ किलोमिटर कालोपत्रे सडकस्तरमा स्तरोन्नतिको कार्य भइरहेको छ । ३ सडकको ठेक्का प्रकिया सुरु र ३ सडकको डिपीआर तयारीका क्रममा छ । हालसम्म पालिकाको केन्द्रसम्म सडक नजोडिएको गोरखाको चुमनुब्री र मनाङको नार्पाभूमिका केन्द्रमा सडक सञ्जाल पुयाउने लक्ष्य अनुसार विस्तृत आयोजना प्रतिवेदन तयार भई वातावारणीय प्रभाव मूल्यांकन सम्बन्धी अध्ययन भइराखेको छ । प्रदेशमा २११ सडक पुल निर्माण गर्ने लक्ष्यमध्ये ३४ सडक पुलहरू सम्पन्न भएका छन् । ७१ सडक पुल निर्माणाधीन, १७ सडक पुल ठेक्का प्रकियामा रहेका र ८९ सडक पुल डीपीआर निर्माणको प्रक्रियामा छन् । प्रदेशमा २२६ झोलुंगे पुल निर्माण गर्ने लक्ष्यमध्ये १० झोलुङ्गे पुल निर्माण सम्पन्न, ५६ झोलुंगे पुल निर्माणाधीन र १६० झोलुंगे पुल डीपीआर तयारीको चरणमा छन् ।ऊर्जा विकास प्रदेश सरकार गठन हुँदा विद्युतमा पहुँचप्राप्त परिवार ८२२ प्रतिशत रहेकोमा हाल वृद्धि भई ८७३९ प्रतिशत पुगेको छ । बाँकी रहेका परिवारलाई विद्युतमा पहुँच पुयाउन मुस्ताङ, म्याग्दी, बागलुङ, लमजुङ, मनाङ, गोरखा, कास्की र नवलपुर जिल्लामा विद्युत विस्तार गर्ने कार्य भइरहेको छ । हालसम्म राष्ट्रिय प्रसारण लाइनमा नजोडिएका गोरखा, म्याग्दी, मनाङ र मुस्ताङ जिल्लाका ११०५ घरधुरीमा प्रदेश सरकारको ७५ प्रतिशत सहुलियतमा घरेलु सौर्य ऊर्जा प्रविधि जडान गरी सोलार बत्ती बलिसकेको छ । सात जिल्लाका ९५७ किलोवाट क्षमताका २६ लघु जलविद्युत् आयोजनाको मर्मत कार्य सम्पन्न गरी विद्युत् नियमित गरिएको छ । १८०३ किलोवाट क्षमताका ४३ लघु जलविद्युत् आयोजनाहरुको मर्मत कार्य सम्पन्न भई १२ हजार ७ सय ६५ घरधुरी लाभान्वित भएका छन् । मुख्यमन्त्री तथा मन्त्रिपरिषद्को कार्यालयमा (४१ किलोवाट पिक) र भौतिक पूर्वाधार विकास मन्त्रालयमा (२९ किलोवाट पिक) क्षमता गरी ७० किलोवाट पिक क्षमताको सोलार ग्रिड टाई प्रणाली जडान गरी नेट मिटरिङको प्रवन्ध मिलाइएको छ । प्रदेश सरकारको विद्युत् काठेपोल प्रतिस्थापन गर्ने नीति अनुरुप हालसम्म २९,८११ काठे पोल स्टिल पोलद्वारा प्रतिस्थापन गरिएको छ । यसबाट १ लाख ४६ हजार १ सय ८२ जनसंख्या लाभान्वित भएका छन् । विद्युतीय सवारी साधनलाई प्रोत्साहन गर्न नमुनाका रुपमा तनहुँ, कास्की र पर्वतमा गरी ३ चार्जिङ स्टेसनको निर्माण गरिएको छ । खानेपानी तथा सरसफाइ प्रदेश सरकारले घोषणा गरेको एक घर(एक धारा कार्यक्रम अन्तर्गत हालसम्म सम्पन्न २४३ आयोजनाबाट ५५,०६० निजी धारा जडान सम्पन्न भई २ लाख ८५ हजार १ सय ८४ जनसंख्या लाभान्वित भएका छन् । यस आर्थिक वर्षको अन्त्यसम्म ७५,५६२ निजी धारा जडान गरिनेछ यसबाट ३ लाख ९९ हजार ९ सय ९५ जनसंख्या लाभान्वित हुनेछन् । प्रदेशका सबै नागरिकलाई आधारभूत खानेपानी सेवा पुयाउन सञ्चालित १२६ खानेपानी आयोजनामध्ये यसै वर्षभित्र ८ आयोजना सम्पन्न हुने गरी कार्य अगाडि बढाइएको छ । खानेपानी गुणस्तर सुधार गरी मध्यम तथा उच्च स्तरको खानेपानी सेवा पुयाउन आरूणखोला सहलगानी खानेपानी तथा सरसफाइ योजना कार्यक्रम सुरुआत गरिएको छ । जीर्ण तथा आंशिक रुपमा सञ्चालनमा रहेका ७६ खानेपानी योजनाहरुको मर्मत सम्भार कार्य भइरहेको छ । सिँचाइ तथा नदी नियन्त्रण प्रदेश सरकारको सिँचाइ सुविधा विस्तार गर्ने नीतिअन्तर्गत स्याङ्जा जिल्लाको चापाकोट टार, तनहुँ जिल्लाको अत्रौलीपुट्टार, पर्वत जिल्लाको फलेवास र लमजुङ जिल्लाको रम्घाटार सिँचाइ प्रणाली एवं कृषक कुलो सुधार तथा पुनस्थापना सुधार योजना, नयाँ सतह सिँचाइ योजना, भूमिगत सिँचाइ योजना सहित २०५ सिँचाइ योजना निर्माण कार्य सम्पन्न गरी १९५४ हेक्टर नयाँ कमाण्ड क्षेत्र र पुरानो सिँचाइ प्रणाली मर्मतबाट ३५४६ हेक्टर गरी ५५०० हेक्टर जमिनमा बाह्रै महिना सिंचाइ सुविधा पुयाइएको छ । नवलपुरको उल्टिखोलामा नयाँ बाँध निर्माण गरी सिँचाइ योजना सञ्चालनमा ल्याइएको छ । पोखराको सेती नहर प्रणालीको बाँध पुनस्थापना कार्य सम्पन्न भएको छ । थप २९० नयाँ सिँचाइ आयोजना निर्माणाधीन अवस्थामा छन् । सालबसाली रुपमा ३१२ नदी नियन्त्रण र तटबन्ध योजनाहरु सम्पन्न भएका छन् । यसबाट ५१२९ किलोमिटर तटबन्ध निर्माण भई बस्ती, बजार, जग्गा, भौतिक र सांस्कृतिक सम्पदाको संरक्षण भएको र १००२ हेक्टर जग्गा उकास भएको छ । हाल ४७ योजनाहरु निर्माणाधीन छन् । यसबाट हालसम्म सिंचाइ तथा नदी नियन्त्रणतर्फ ७८ हजार २ सय ४० जनसंख्या लाभान्वित भएका छन् । साना सिँचाइ तर्फ नयाँ कुलो निर्माण र जीर्ण अवस्थामा रहेका तथा मर्मत गर्नुपर्ने पुराना कुला सञ्चालनका लागि ५०३ आयोजनाहरु कार्यान्वयन गरी करिब २५० हेक्टर भूमिमा सिँचाइ सुविधा उपलब्ध गराइएको छ । प्रदेश सरकारको पुँजीगत अनुदानबाट सञ्चालित ४१३ साना सिँचाइ योजनाहरुको निर्माणबाट १४० हेक्टर सिंचित क्षेत्रफल विस्तार भएको छ । यातायात व्यवस्थापन पोखराको पृथ्वी चोकमा ड्राइभिङ परीक्षण केन्द्र निर्माण सम्पन्न भएको छ । यातायात व्यवस्था कार्यालय (लाइसेन्स) कास्कीको आफ्नै जग्गामा भवन बनाई कार्यालयबाट सेवा सुचारु गरिएको छ । यातायात क्षेत्रबाट चालु आर्थिक वर्षको पुस मसान्तसम्म रू ९२ करोड ३३ लाख रुपैयाँ राजस्व संकलन भएको छ । शहरी विकास कुस्मा, फलेवास र पुतलीबजार नगरपालिकालाई स्याटेलाइट सिटीको रुपमा विकास गर्न विस्तृत आयोजना प्रतिवेदन तयार गरी निर्माण कार्य सुरु गरिएको छ । शुक्लागण्डकी, मध्यनेपाल र भिमाद नगरपालिकालाई स्याटेलाइट सिटीको रुपमा विकास गर्न सम्भाव्यता अध्ययन गरिएको छ । आवास, वस्ती विकास र पुनर्निर्माण दलित, विपन्न, लोपोन्मुख र अति सीमान्तीकृत जाति तथा समुदायका लागि सुरक्षित आवासको व्यवस्था गर्न जनता आवास कार्यक्रम अन्तर्गत हाल सम्म पहिचान भएका २,९०१ लाभग्राहीमध्ये १,७३१ लाभग्राहीसँग सम्झौता भएको र १,३२० घर निर्माण सम्पन्न भई हस्तान्तरण गरिएको छ । कास्कीस्थित बयाली मनकामना बहुउद्देश्यीय सामुदायिक भवन, पर्वत स्थित जयमा आमा समूह, तनहुँस्थित छिम्केश्वरी सामुदायिक भवन लगायत विभिन्न जिल्लाका ३१ संघ, संस्थाको भवन निर्माण र मर्मत सम्भार कार्य सम्पन्न गरिएको छ । प्रदेश र स्थानीय तहको सहलगानीमा १२ सार्वजनिक शौचालय र ४७ स्थानमा सहिद पार्क तथा मनोरन्जन स्थल निर्माण सम्पन्न गरिएको छ । कास्कीको माछापुच्छे, स्याङजाको कालीगण्डकी र पर्वतको विहादी गाउककपालिकामा बहुउद्देश्यीय सभाहल निर्माण गरिएको छ । अन्य ११ बहुउद्देश्यीय सभाहल निर्माणाधीन रहेका छन् । विभिन्न जिल्लामा ४५ प्रादेशिक सरकारी भवन निर्माण तथा मर्मत सम्भारको कार्य सम्पन्न गरिएको छ । नवलपुरको कावासोतीमा एकीकृत प्रादेशिक सरकारी भवन निर्माणको लागि विस्तृत आयोजना प्रतिवेदन तयारी कार्य अगाडि बढाइएको छ । गण्डकी प्रदेश ट्राफिक प्रहरी कार्यालय, जिल्ला ट्राफिक प्रहरी कार्यालय कास्की, इलाका प्रहरी कार्यालय आँबुखैरेनी लगायत प्रहरी एकाइमा भौतिक पूर्वाधार स्तरोन्नतिको कार्य गरिएको र अन्य प्रहरी एकाइहरुको मर्मत सम्भारको कार्यक्रम कार्यान्वयन भइरहेको छ । कारागार कार्यालयको व्यवस्थापनतर्फ कारागार कार्यालय कास्की, तनहुँ, गोरखा, लमजुङ र पर्वतमा विभिन्न पूर्वाधार मर्मत सम्भारको कार्य सम्पन्न भएको छ । कास्की, गोरखा, लमजुङ तथा बाग्लुङ जिल्लामा सञ्चालित मानव सेवा आश्रमहरुको पूर्वाधार निर्माणको कार्य भइरहेको छ । संचार तथा सूचना प्रविधि पत्रकार महासंघ गण्डकी प्रदेश पोखरा तथा बाग्लुङ जिल्ला शाखाको भवन निर्माण गर्न प्रदेश सरकारको तर्फबाट अनुदान सहयोग उपलब्ध गराइएको छ । सञ्चारकर्मीहरुको क्षमता विकासका लागि विभिन्न कार्यक्रमहरु सम्पन्न गरिएका छन् । साइबर अपराध नियन्त्रणका विषयमा काम गर्न गण्डकी प्रदेशका ३२ जना प्रहरी कर्मचारीलाई साइबर अपराध न्यूनीकरणका विषयमा तालिम प्रदान गरिएको छ । पोखरा महानगरपालिका वडा नं १८, जामुनबोटमा प्रदेश सूचना प्रविधि पार्क स्थापनाका लागि सम्भाव्यता अध्ययन भइरहेको छ । विद्यालयमा सूचना प्रविधिको पहुँच बढाउन प्रदेशका ९५ आधारभूत विद्यालय र १८१ माध्यमिक विद्यालयमा कम्प्युटर ल्याव स्थापना र सञ्चालन भई ७६०० जना आधारभूत विद्यालयका र ४५२५० जना माध्यमिक तहका विद्यार्थीहरुले कम्प्युटर शिक्षा तथा प्रयोगात्मक अभ्यास गर्ने अवसर प्राप्त गरेका छन् ।सामाजिक क्षेत्र शिक्षाः हिमाली तथा दुर्गम क्षेत्रका विद्यार्थीहरुको शिक्षामा पहुँच र गुणस्तर विस्तार गर्नका लागि मनाङ, म्याग्दी र मुस्ताङ जिल्लाका ५ नमुना विद्यालयमा छात्रावास निर्माणको कार्य सुरु गरिएको छ । दुर्गम र हिमाली क्षेत्रका गोरखा, मनाङ, म्याग्दी र मुस्ताङ जिल्लाका विद्यालयमा अध्ययनरत १०० जना विद्यार्थीका लागि आवास छात्रवृत्ति प्रदान गरिएको छ । ४९ सामुदायिक क्याम्पसमा कम्प्युटर प्रयोगशाला, भवन मर्मत र पुस्तकालयको व्यवस्थापन र स्तरोन्नति गर्न सहयोग गरिएको छ । तीन आंगिक क्याम्पसका विज्ञान प्रयोगशाला र पुस्तकालयको व्यवस्थापन सुधार गरिएको छ । १० जिल्लाका २४ स्थानीय तहमा सार्वजनिक पुस्तकालयको पूर्वाधार विकास र पुस्तकालय व्यवस्थापन गरिएको छ । सूचना प्रविधिको प्रयोगमा विशेष जोड दिँदै पूर्व प्राथमिकर बालविकास शिक्षाका ४७१ जना सहजकर्ता, आधारभूत तहका १५९९ जना, माध्यमिक तहका ४९६ जना शिक्षकहरुका लागि पेसागत विकास प्रमाणीकरण तालिम प्रदान गरिएको छ । प्रारम्भिक कक्षा पढाइ कार्यक्रम अर्ली ग्रेड रिडिङ प्रोग्राम इजिआरपी अन्तर्गत २१० जना शिक्षकहरुका लागि क्षमता विकास कार्यक्रम सञ्चालन गरिएको छ । सबै तहका २५३ जना प्रधानाध्यापकहरुका लागि नेतृत्व क्षमता विकास कार्यक्रम सञ्चालन गरिएको छ । टनेल इन्जिनियरिङमा स्नातकोत्तर तहको पाठ्यक्रम निर्माण भई इन्जिनियरिङ अध्ययन संस्थान, पश्चिमाञ्चल क्याम्पस पोखरामा पठनपाठन सुरुआत भएको र हाल २० जना विद्यार्थी अध्ययनरत छन् । गण्डकी प्रदेश सरकार र मित्रराष्ट्र चीनको हेनान प्रान्त सरकारबिच भएको सहमति अनुसार हेनान नर्मल विश्वविद्यालयमा प्राविधिक शिक्षा अध्ययन गर्न ८ जना विद्यार्थीले छात्रवृत्ति प्राप्त गरेका छन् । १४१ माध्यमिक विद्यालयहरुमा विज्ञान प्रयोगशाला स्थापना र सञ्चालनका लागि सहयोग गरिएको छ । माध्यमिक तह (कक्षा १११२) मा विज्ञान विषय सञ्चालित १३ विद्यालयमा विज्ञान प्रयोगशाला स्थापना भई २६०० जना विद्यार्थी लाभान्वित भएका छन् । ४१ प्राविधिक माध्यमिक विद्यालयमा कम्प्युटर ल्याव तथा शैक्षिक सामग्री एवम् शैक्षिक उपकरण व्यवस्थापन भई १२३० जना विद्यार्थीले प्रयोगात्मक रुपमा सिक्ने अवसर प्राप्त गरेका छन् । एकीकृत पाठ्यक्रम (कक्षा १३) परिक्षणका रुपमा रहेका गोरखा र तनहुँका १२ विद्यालयका प्रअ एवम् शिक्षकको क्षमता विकास गरिएको छ । गरिब, दलित, अल्पसंख्यक समुदायका एमवीवीएस, इन्जिनियरिङ, कृषि र पशु विज्ञान क्षेत्रमा छात्रवृत्ति प्राप्त ५ जना विद्यार्थीलाई मुख्यमन्त्री उच्च शिक्षा प्रोत्साहन छात्रवृत्ति प्रदान गरिएको छ । साथै स्नातकोत्तर तहमा अध्ययनरत १४ गरीब, दलित, अल्पसंख्यक समुदायका विद्यार्थीलाई प्रति विद्यार्थी ३० हजार रुपैँया शैक्षिक अनुसन्धान सहयोग प्रदान गरिएको छ । प्रदेशका प्रत्येक निर्वाचन क्षेत्रमा स्वावलम्बी र राष्ट्रप्रेमी नागरिक उत्पादन गर्ने उद्देश्यले ३६ विद्यालयमा आदर्श विद्यालय विकास कार्यक्रम सञ्चालनमा ल्याइएको छ । ६१ बालविकास केन्द्रलाई नमुना बालविकास केन्द्रमा स्तरोन्नति गरिएको छ । स्थानीय तहको समन्वयमा सामुदायिक विद्यालयलाई खेलकुद र संगीत विद्यालयका रुपमा विकास गर्न संगीत २४ विद्यालयहरु छनौट गरी कार्यक्रम सञ्चालनमा ल्याइएको छ । जसबाट ९९१५ जना विद्यार्थीहरु लाभान्वित भएका छन् । शिक्षामा मूलप्रवाहीकरणका लागि मदरसार गुम्बार गुरुकुल र आश्रम र वैकल्पिक विद्यालय गरी २२ विद्यालयलाई सञ्चालन एवम् व्यवस्थापनका लागि प्रदान गरिएको अनुदानबाट ४४० जना बालबालिकाहरु लाभान्वित भएका छन् । जीवनोपयोगी मूल्य मान्यतामा आधारित राष्ट्रिय तथा अन्तरराष्ट्रिय स्तरमा प्रतिस्पर्धा गर्न सक्षम जनशक्ति तयार गर्न गण्डकी विश्वविद्यालय स्थापना गरिएको छ । जसमा सूचना प्रविधि र चिकित्सा विज्ञान गरी दुई संकायमा पढाई सञ्चालन गर्ने तयारी गरिएको छ । सूचना प्रविधिको महेन्द्रपुलमा र चिकित्सा विज्ञानको पोखरा महानगरपालिका वडा नं ३२, स्यालतहरोमा पूर्वाधार निर्माण भइरहेको छ । विश्वविद्यालयको पूर्वाधार निर्माणका लागि कास्की जिल्लाको पोखरा महानगरपालिका ३२ स्थित मालेपाटन र स्यालतहरोमा ३५२ रोपनी १५ आना जग्गा र तनहुँ जिल्ला शुक्लागण्डकी नपाको वेलचौतारामा १७५ रोपनी जग्गा प्राप्त भएको छ । गण्डकी प्रदेशमा प्राविधिक शिक्षा तथा व्यावसायिक तालिमको स्तर निर्धारण, प्रमाणीकरण तथा बजार माग अनुरुपका मध्यमस्तरको मानव संसाधन विकास गर्ने उद्देश्यले गण्डकी प्राविधिक शिक्षा तथा व्यावसायिक तालिम प्रतिष्ठान स्थापना गरिएको छ । प्रतिष्ठानको भौतिक पूर्वाधार विकासका लागि स्याङ्जा जिल्ला फेदीखोला गाउँपालिका वडा नं १ गुन्दुममा १४७ रोपनी २ आना जग्गा प्राप्त भएको छ । भौतिक पूर्वाधार निर्माणका लागि विस्तृत आयोजना प्रतिवेदन बनाउने र स्रोत खोज्ने कार्य भइरहेको छ । स्वास्थ्य प्रदेश मातहतका अस्पतालहरुमा ५२ शड्ढया सघन उपचार कक्षमा २४ थान भेन्टिलेटर जडान भइसकेको र १३ थान जडानको क्रममा छन् । धौलागिरी उपप्रादेशिक अस्पताल बागलुङ, लमजुङ, गोरखा, मध्यविन्दु र संक्रामक तथा सरुवा रोग अस्पताल कास्कीमा २५ शड्ढयाका दरले कुल १२५ शड्ढयालाई हाई डिपेन्डेन्सी युनिटमा स्तरोन्नति गरिएको छ । धौलागिरी उपप्रादेशिक अस्पताल बागलुङ तथा पर्वत, मुस्ताङ, म्याग्दी, तनहुँ, गोरखा, नवलपुर जिल्ला अस्पतालमा मर्चरी च्याम्बर जडान भइसकेको छ । स्याङ्जा, मनाङ र लमजुङ अस्पतालमा जडानको क्रममा रहेको छ । धौलागिरी उपप्रादेशिक अस्पताल बागलुङ, पर्वत, म्याग्दी, स्याङ्जा र मातृशिशु मितेरी अस्पताल कास्कीमा अक्सिजन प्लान्ट जडान कार्य सम्पन्न गरी सेवा सुचारु भएको छ । गोरखा, मनाङ, मुस्ताङ, मध्यविन्दु अस्पताल नवलपुर र लमजुङ जिल्लाका अस्पतालमा अक्सिजन प्लान्ट जडान तथा सञ्चालनको कार्य अन्तिम चरणमा रहेको छ । मातृशिशु मितेरी अस्पताल कास्की, धौलागिरी उपप्रादेशिक अस्पताल बागलुङ, पर्वत, मुस्ताङ, मनाङ, म्याग्दी, कास्की, तनहुँ, गोरखा, लमजुङ र मध्यविन्दु अस्पताल नवलपुरमा आवश्यक पर्ने औजाररउपकरण जडान गरी स्वास्थ्य सेवालाई प्रभावकारी बनाइएको छ । धौलागिरी उपप्रादेशिक अस्पताल बागलुङ, पर्वत, कास्की, तनहुँ, गोरखा, मनाङ, स्याङ्जा, लमजुङ जिल्लाका अस्पतालमा इलेक्ट्रोनिक मेडिकल रेकर्ड प्रणालीको स्थापना गरी स्वास्थ्य सम्बन्धी तथ्यांकलाई व्यवस्थित गरिएको छ । धौलागिरी उपप्रादेशिक अस्पताल बागलुङ, बेनी अस्पताल म्याग्दी, स्याङ्जा जिल्ला अस्पताल, दमौली अस्पताल तनहुँ र पर्वत अस्पतालमा डायलाइसिस सेवा सञ्चालनमा ल्याइएको छ । सबै जिल्लाका विभिन्न तहका १७५ विद्यालयमा विद्यालय स्वास्थ्य शिक्षा कार्यक्रम सञ्चालन गरिएको छ । दुर्गम स्थानमा रहेका ४७ जना जटिलतायुक्त गर्भवती तथा सुत्केरी महिलालाई एयर लिफ्टिङ गरी सुविधासम्पन्न अस्पतालमा ल्याई उपचार गराइएको छ । धौलागिरी उपप्रादेशिक अस्पताल बागलुङ तथा पर्वत, मुस्ताङ, म्याग्दी, कास्की, तनहुँ, गोरखा, नवलपुर र स्याङ्जा जिल्लाका अस्पतालमा फोहोरमैला व्यवस्थापनका लागि आवश्यक औजाररउपकरण खरिद भई भवन निर्माण कार्य सम्पन्न भएको छ । सवारी साधन नभएका ११ अस्पतालका लागि सवारी साधनको व्यवस्था गरिएको छ । लेखनाथ सामुदायिक लायन्स अस्पतालको स्वामित्व प्रदेश सरकारमा हस्तान्तरण भई मिति २०७७०४०१ मा गण्डकी प्रदेश संक्रामक तथा सरुवा रोग अस्पतालको रूपमा स्थापना भई सञ्चालनमा आएको छ । हाल रहेको ५० शड्ढयालाई स्तरोन्नति तथा नयाँ ५० शड्ढया थप गरी १०० शैया बनाउन भवन निर्माण कार्य प्रारम्भ भएको छ । यससँगै प्रदेशस्तरको प्रयोगशाला भवन निर्माणको कार्य पनि प्रारम्भ गरिएको छ । गण्डकी प्रदेश सरकार र मानव विकास तथा सामुदायिक सेवा संस्थाबिच सम्झौता भई लमजुङ सामुदायिक अस्पताललाई जिल्ला अस्पतालका रूपमा सञ्चालनमा ल्याइएको छ । आयुर्वेद सेवालाई प्रभावकारी बनाउनको लागि पोखरा महानगरपालिका २६, राखी डाँडाँमा २७ रोपनी जग्गा प्रदेश सरकारको स्वामित्वमा ल्याई प्रादेशिक आयुर्वेदिक अस्पताल र आयुर्वेद तथा वैकल्पिक चिकित्सा सम्वन्धी औषधी उत्पादन तथा प्रशोधन केन्द्रको निर्माण प्रक्रिया अगाडि बढाइएको छ । धौलागिरी उपप्रादेशिक अस्पताल बागलुङलाई २०० शैयामा, पर्वत, कास्की, स्याङ्जा, मध्यविन्दु र दमौली अस्पताललाई ५० शैयामा र मनाङ एवं मुस्ताङ जिल्ला अस्पताललाई २५ शड्ढयामा स्तरोन्नति गर्ने कार्य प्रारम्भ गरिएको छ । प्रदेशको स्वास्थ्य आपूर्ति केन्द्र र वायोमेडिकल इक्युप्मेन्ट प्रयोगशालाको भवन निर्माणको तयारी भइरहेको छ । कोभिड १९ व्यवस्थापन (रोकथाम तथा उपचार) विशेष कार्यक्रम सरकारको सीमित स्रोत र साधनको अधिकतम उपयोग गरी कोभिड १९ को संक्रमण रोकथाम, प्रभावकारी नियन्त्रण तथा व्यवस्थापन गर्न माननीय मुख्यमन्त्रीज्यूको संयोजकत्वमा उच्चस्तरीय निर्देशक समिति, माननीय आर्थिक मामिला तथा योजना मन्त्रीज्यूको संयोजकत्वमा व्यवस्थापन सहजीकरण समिति र प्रमुख सचिवको नेतृत्वमा समन्वय समिति गठन गरिएको छ । निर्देशक समितिको निर्देशन अनुसार कोभिड १९ महामारी प्रभावकारी रुपमा नियन्त्रण तथा व्यवस्थापन गर्न थप १० विषयगत समितिहरू गठन गरी परिचालन गरिएको छ । तत्कालीन परिस्थितिमा गण्डकी प्रदेशमा कोभिड १९ का संक्रमितहरुको उपचार एवं व्यवस्थापन गर्न प्रदेश सरकारको सिफारिसमा स्वास्थ्य तथा जनसंख्या मन्त्रालय मार्फत् पोखरा स्वास्थ्य विज्ञान प्रतिष्ठान, कास्की, जीपि कोइराला श्वासप्रश्वास उपचार केन्द्र तनहुँ र धौलागिरी उपप्रादेशिक अस्पताल, बागलुङलाई जिम्मेवारी दिइएकोमा संक्रमण बढ्दै गएको सन्दर्भमा सम्पूर्ण जिल्लास्थित अस्पतालहरुमा संक्रमितहरुको व्यवस्थापनका लागि क्षमता विकास गर्दै कोभिड १९ का संक्रमितहरुको उपचार भइरहेको छ । प्रदेशभर दैनिक ३०० को हाराहारीमा संक्रमित हुँदा आइसोलेसन केन्द्रको उच्च मागलाई ध्यानमा राखी सरकारी सामुदायिक तथा निजी क्षेत्रका अस्पतालहरुमा १४१३ शैया सहितका ४० आइसोलेसन केन्द्रहरु स्थापना गरी संक्रमितको व्यवस्थापन हुदै आएको छ । गण्डकी प्रदेश सरकारले प्रदेशस्तरमा पहिलो पटक संक्रामक तथा सरुवा रोग अस्पताल २०७७ श्रावण १ गतेदेखि सञ्चालनमा ल्याई ५० शड्ढयासहितको कोभिड १९ अस्पतालका रुपमा संक्रमितलाई राखी उपचार गर्ने व्यवस्था मिलाइएको छ । सुरुमा कोभिड १९ को पीसीआर परीक्षणको व्यवस्था प्रदेशमा नभएकाले यसका लागि नमुना काठमाडांैमा पठाउनुपर्ने बाध्यता रहेकोमा र प्रदेशमै स्वाबको परीक्षण गर्न पीसीआर मेसिन सहितको प्रयोगशालाको व्यवस्थाका लागि प्रदेश सरकारको सिफारिसमा स्वास्थ्य तथा जनसंख्या मन्त्रालयले तुरुन्तै एउटा पीसीआर मेसिन सहित २ जना विज्ञ प्राविधिकहरु खटाई पोखरा स्वास्थ्य विज्ञान प्रतिष्ठानको प्रयोगशालामा २०७६ चैत १८ गतेदेखि नै नमुना परीक्षण कार्यको सुरुवात गरिएको, प्रदेश जनस्वास्थ्य प्रयोगशालाको मातहतमा प्रदेश क्षयरोग उपचार केन्द्रको हातामा २ पीसीआर मेसिन सहितको प्रयोगशाला स्थापना गरी सञ्चालनमा ल्याइएको छ । उक्त प्रयोगशालामा हालै नेपाल सरकारबाट प्राप्त एउटा अटो एक्ट्र्याक्सन मेसिन समेत जडान गरी पीसीआर परीक्षणको क्षमता विस्तार गरिएको छ । प्रयोगशाला सेवालाई सहज बनाउन र परीक्षणको दायरा बढाउनका लागि बागलुङ अस्पतालमा पीसीआर मेसिन स्थापनाका लागि पूर्वाधार विकास, स्वास्थ्य सामग्री खरिद र जनशक्ति व्यवस्थाका लागि बजेट उपलब्ध गराइसकिएको छ । उक्त अस्पतालमा छिटै नै परीक्षण सेवा सुरु गरिने छ । त्यसैगरी मध्यविन्दु अस्पतालमा पीसीआर परीक्षण प्रयोगशाला स्थापनाको पूर्वाधार विकासका लागि बजेट उपलब्ध गराउनुका साथै बायोसेफ्टी क्याबिनेट लगायत मेसिन उपकरण र स्वास्थ्य सामग्री उपलब्ध गराइसकिएको छ । प्रयोगशाला भवन निर्माण कार्य केही दिनमै पूरा हुँदैछ । तुरुन्त शल्यक्रिया गर्नुपर्ने बिरामीहरुका लागि तत्काल परीक्षण नतिजा दिनुपर्ने भएको हुँदा अत्याधुनिक प्रविधियुक्त जिन एक्स्पर्ट मेसिनद्वारा परिक्षण गरी तत्कालै नतिजा उपलब्ध गराउने व्यवस्था मिलाइएको छ । सम्वत् २०७७ कार्तिकसम्म दैनिक कम्तीमा ४०० र बढीमा ११०० सम्म पीसीआर परिक्षण भईरहेकोमा लक्षण नदेखिए सम्म स्याम्पल नलिने, एक पटक पोजिटिभ नतिजा आएपछि लक्षण नदेखिएमा १४ दिनसम्म होम आइसोलेसनमा बस्ने र पुनः परीक्षण नगर्ने कार्यविधिमा उल्लेख भएको कारण मङ्सिर देखि दैनिक करिब ३०० जनाको परिक्षण भइरहेको छ । स्याम्पल कलेक्सन हुनासाथ २४ देखि ७२ घण्टा सम्ममा परीक्षण नतिजा वितरण गर्ने गरिएको, नतिजा नेगेटिभ वा पोजिटिभ आउनासाथ सम्बन्धित जिल्लाका स्वास्थ्य कार्यालयहरु, गाउँपालिकारनगरपालिकाका स्वास्थ्य संयोजकहरुलाई जानकारी दिने गरिएको छ । सम्बन्धित व्यक्तिहरुलाई एसएमएस मार्फत परीक्षण नतीजा प्राप्त हुने व्यवस्था समेत मिलाइएको छ । तत्कालीन परिस्थितिमा प्रदेशमा विद्यमान स्वास्थ्यकर्मीहरुमा कोभिड १९संक्रमणको शंकास्पद संक्रमितहरुको पहिचान, कन्ट्याक्ट ट्रेसिङ, स्वाब संकलन, पीसीआर परीक्षण लगायतका अत्यावश्यक कार्यहरु गर्नसक्ने ज्ञान, सीप र अनुभवको कमीलाई मध्यनजर गरी स्वास्थ्य तथा जनसंख्या मन्त्रालयले पठाएका ल्याबका दुई जना विज्ञ प्राविधिकहरुबाट प्रदेशका चार जना प्राविधिकहरुलाई अनसाइट तालिम दिई आफ्नै दक्ष जनशक्ति उत्पादनको कार्यारम्भ गरिएको छ । उक्त चारजना प्राविधिकहरुको सहयोगमा थप २४ जना स्वास्थ्य प्राविधिकहरुलाई पनि सोही तालिम दिई हाल ल्याबमा काम गर्नसक्ने २८ जना दक्ष जनशक्ति तयार गरिएको छ । मध्यविन्दु अस्पताल, नवलपुर र धौलागिरी उपप्रादेशिक अस्पताल बागलुङका लागि ४४ जना अतिरिक्त प्रयोगशालाकर्मीको व्यवस्था गरिएको छ । प्रदेशका आम नागरिकहरुलाई कोभिड १९ सम्बन्धी आधारभूत ज्ञान, सूचना तथा जानकारी प्रदान गर्न हेल्लो डाक्टर (१०९२) सेवा, टिभिररेडियो (८६ सञ्चार माध्यम), युट्युब, चेतनामूलक दोहोरी गीत, मोबाइल एप्स्, वेबपेज, दैनिक तथा साप्ताहिक समाचारपत्र, दैनिक प्रेस विज्ञप्तिरवक्तव्य तथा सामाजिक सञ्जालहरुको उपयोग गरिएको छ । आइसोलेसन केन्द्र तथा होम आइसोलेसनमा रहेका कोभिड १९ संक्रमित र निको भइसकेका विरामीहरुलाई मनोसामाजिक परामर्श तथा चिकित्सकीय परामर्श सहितको डेस्क स्थापना गरी सञ्चालन भइरहेको छ । विश्वव्यापी महामारीको रुपमा फैलिएको कोभिड १९ को प्रभावलाई न्यूनीकरण गर्न गरिएको वन्दावन्दीको वेलामा सर्वसाधारणलाई राहत वितरण गर्न प्रदेशबाट पोखरा महानगरलाई रु १ करोड, प्रत्येक नगरपालिकालाई रु १० लाख, र प्रत्येक गाउँपालिकालाई रु ५ लाख गरी जम्मा रु ६ करोड ५० लाख अनुदानका रुपमा दिइएको थियो । प्रदेशले दिएको नगद अनुदानमा स्थानीय तहले आफ्नो रकम समेत थप गरी हालसम्म १,०९,८५६ गरिब तथा विपन्न घरपरिवारलाई १९,४१,०९५ केजी चामल, १,५९,३६७ केजी दाल, १,०३,६६८ लिटर खाने तेल र १,२५२५६ केजी नुन राहत स्वरुप वितरण गरेका छन् । प्रदेश सरकारले २०७७ माघ २७ सम्म १,२८,१४० व्यक्तिको स्याव संकलन गरी परीक्षण गरेको छ । यी परीक्षणमध्ये १५,७३० व्यक्तिको पोजेटिभ र १,१२,४१० व्यक्तिको नेगेटिभ थियो । संक्रमित मध्ये १५,१९२ उपचार भई घर फर्किसकेका छन्, सक्रिय संक्रमित ३३५ उपचाररत छन् र २०३ को दुःखद निधन भएको छ । कोभिड १९ सत्रंमणको रोकथाम, नियन्त्रण तथा उपचारका लागि आर्थिक अभाव हुन नदिन प्रदेश सरकारले कोभिड १९ रोकथाम, नियन्त्रण तथा उपचार कोषको स्थापना तथा सञ्चालन गरेको छ । यस कोषमा मिति २०७७र१०र२८ गतेसम्म प्रदेश सरकारका तर्फबाट ३० करोड र जनप्रतिनिधि, कर्मचारी, विभिन्न व्यक्ति तथा संघसंस्थाहरुबाट ५ करोड १२ लाख ५० हजार ७ सय ९२ रुपैयाँ समेत गरी कूल ३५ करोड १२ लाख ५० हजार ७ सय ९२ रुपैयाँ जम्मा भई उक्त कोषबाट कूल २७ करोड ८ लाख ७३ हजार ३ सय ३६ रुपैया खर्च भै हाल ८ करोड ३ लाख ७७ हजार ४ सय ५६ रुपैयाँ बाँकी रहेको छ । प्रदेश सरकारले कोभिड १९ का कारण बेरोजगार भएका, अति विपन्न तथा सीमान्तीकृत नागरिक भोकभोकै बस्न नपरोस् भन्ने उद्देश्यका साथ तत्काल राहत पुयाउन स्थानीय तह तथा म्ऋऋःऋ हरुलाई आर्थिक राहत अनुदान उपलब्ध गराइएको छ । प्रदेशमा कोभिड १९ सुरु हुनुपूर्व पोखरा स्वास्थ्य विज्ञान प्रतिष्ठानमा ३ भेन्टिलेटर सहित ९ शैया क्षमताका सघन उपचार सेवा बाहेक अरु जिल्ला अस्पतालहरुमा यो उपचार सुविधा नभएको अवस्थामा प्रदेश सरकारले सबै जिल्ला अस्पतालहरुमा आइसियु उपचार सेवा स्थापनाका चरणमा छन् । क्वारेन्टाइन व्यवस्थापनको जिम्मेवारी मूलतः स्थानीय तह तथा स्थानीय प्रशासनको भएता पनि यसलाई थप व्यवस्थित बनाउनका लागि ४७ स्थानीय तहहरुमा सञ्चालित क्वारेन्टाइनमा रहेका व्यक्तिहरुको खाना खर्च वापत रु १ करोड ५३ लाख निकासा दिईएको, स्थानीय तहको माग र आवश्यकता अनुसार विभिन्न स्वास्थ्य सामाग्री एवं उपकरणहरु समेत उपलब्ध गराईएको र प्रदेश सरकारले आफ्नै पहल तथा प्रयासमा प्रदेश स्तरीय क्वारेन्टाइनको स्थापना समेत गरेको छ । प्रदेश सरकारको व्यवस्थापन तथा जिम्मेवारीमा १,४१३ शड्ढया क्षमताका ४० आइसोलेसन केन्द्र स्थापना तथा सञ्चालन गरिएको छ । ती आइसोलेसन केन्द्रको स्थापना, स्तरोन्नति एवं सुधारका लागि आवश्यक साधन स्रोतको व्यवस्था प्रदेश सरकारले मिलाएको छ । पहिलो चरणमा प्राप्त भएको भ्याक्सिनको भण्डारण र वितरणका लागि पोखरामा एउटा वाक इन कुलरको व्यवस्था भएको छ र वितरणका लागि फ्रिज सहितको ट्रक व्यवस्था गरिएको छ । पहिलो चरणमा प्राप्त भएको कोभिड १९ विरुद्धको २०८८ भायल खोप मध्ये १७,१९५ जनालाई खोप लगाउने लक्ष्य रहेकोमा २०७७ माघ २७ गते सम्म १८,४७२ जना (स्वास्थ्यकर्मी, स्वास्थ्यका अन्य कर्मचारी, महिला स्वयंसेविका, सरसफाइकर्मी, एम्बुलेन्स र शववाहन चालक, शववाहनका लागि खटिएका सुरक्षाकर्मी, वृद्धाश्रममा बसेका ज्येष्ठ नागरिक, कैदीबन्दी समेत) व्यक्तिहरुलाई पहिलो डोजको खोप प्रदान गरिएको छ ।दोस्रो चरणको खोपका लागि आवश्यक तयारी भइरहेको छ । भाषा, संस्कृति तथा पुरातत्व क्षेत्र प्रदेश भित्रका स्थानीय जातिहरूको बाहुल्यता भएका स्थानको अध्ययन प्रतिवेदन, २०७६ तथा प्रदेशमा प्रयोगमा रहेका ८० विभिन्न भाषाहरूको प्रोफाइल, २०७६ तयार गरिएको छ । प्रदेश सरकारको सहयोगमा नवलपुरको थारू संग्रहालय, लमजुङको दुरा संग्रहालय, म्याग्दीको मंगला गाउँपालिकाको संग्रहालय, नवलपुरको गैंडाकोटमा रहेको आदिवासी जनजाति संग्रहालय, कास्कीको पोखरामा रहेको नेवाः सांस्कृतिक समाजको संग्रहालय, कास्कीको पोखरामा रहेको खस आर्यको संग्रहालय, स्याङ्जाको पुतलीवजारमा रहेको नेवार संग्रहालय, बागलुङको काठेखोलामा रहेको जिमाक साँस्कृतिक संग्रहालय स्थापना एवम् स्तरोन्नति गरिएको छ । युवा तथा खेलकुद एक स्थानीय तह एक खेल मैदानको नीति अनुरूप ५६ गाउँपालिकामा खेलमैदान र २० नगरपालिकामा रंगशाला निर्माणमा सहयोग गरिएको छ । अन्तर्राष्ट्रियस्तरको क्रिकेट मैदान निर्माण गर्न पोखरा महानगरपालिका वडा नं ३३ भरत पोखरीमा १७७ रोपनी १४ आना ३ पैसा जग्गा प्राप्त गरी क्रिकेट मैदानको विस्तृत परियोजना प्रतिवेदन तयार गरिएको छ । साथै जग्गा संरक्षणको लागि तटबन्ध निर्माण र वातावरणीय प्रभाव मूल्यांकन सम्बन्धी काम अगाडि बढाइएको छ । मुस्ताङ जिल्लामा अन्तरर्राष्ट्रियस्तरको उच्च उचाइ खेल मैदान निर्माणका लागि जग्गाको नयाँ नापनक्सासहित खेल मैदानको विस्तृत डिजाइन निर्माण कार्य भईरहेको छ । तेह्रौं दक्षिण एसियाली खेलकुदका विभिन्न ८ प्रतियोगिता गण्डकी प्रदेशको पोखरामा सम्पन्न भएका छन् । प्रथम मुख्यमन्त्रीकप फूटबल प्रतियोगिता २०७७ पोखरामा सम्पन्न भएको छ । लैंगिक समानता तथा महिला सशक्तीकरण लैंगिक हिंसा प्रभावित, मानव बेचविखन तथा ओसारपसारबाट प्रभावितहरुका लागि पोखरा महानगरपालिका वडा नं ३३ मा दीर्घकालीन पुनःस्थापना केन्द्रको पूर्वाधार निर्माण भई सञ्चालनको क्रममा रहेको छ । लैंगिक हिंसा विरुद्धको निःशुल्क हटलाइन सेवा (१६६०६१५२०१५) सञ्चालनमा ल्याइएको छ । सरकारी सेवामा महिलाहरुको सहभागिता अभिवृद्धि गर्ने उद्देश्य अनुरुप प्रतियोगितात्मक परीक्षा तयारी कार्यक्रम सञ्चालनबाट २०० जना महिलाहरु लाभान्वित भएका छन् । स्थानीय तहहरुसँगको समन्वयमा लैंगिक हिंसा, बाल विवाह, दाइजो प्रथा, जातीय भेदभाव, मानव वेचविखन तथा ओसारपसार लगायतका परम्परागत हानिकारक अभ्यासहरु न्यूनीकरण गर्न स्थानीय तहमा अभियानमूलक कार्यक्रम सञ्चालन गरिएको छ । हिंसा प्रभावित महिलाका लागि उद्धार, संरक्षण तथा पुनर्स्थापना गर्न तनहुँ, बाग्लुङ, स्याङ्जा, गोरखा, लमजुङ, नवलपुर, पर्वत र म्याग्दी जिल्लामा अल्पकालीन आश्रय सहितका सेवा केन्द्र सञ्चालनमा रहेका छन् । सामाजिक, आर्थिक, राजनीतिक, शैक्षिक, सांस्कृतिक तथा कानुनी रुपान्तरणका लागि अभियानमूलक कार्यक्रमहरु सञ्चालन तथा पैरवी भएका छन् । बालबालिका बालअधिकारको क्षेत्रमा पैरवी गर्न सहयोग पुग्ने गरी बालपरिषद् गठन भई क्रियाशील छ । बालबालिकाको क्षेत्रमा नीति तथा योजना तर्जुमा, स्रोत विनियोजन तथा अधिकारको संरक्षणका कार्यक्रम तयार गर्न बालबालिका स्थितिपत्र प्रकाशन भएको छ । हिंसा प्रभावित बालबालिकाहरुका लागि उद्धार, संरक्षण तथा पुनःस्थापना गर्न तनहुँ, बागलुङ, स्याङ्जा, गोरखा, लमजुङ, नवलपुर, पर्वत र म्याग्दी जिल्लामा अल्पकालीन आश्रय सहितको सेवा केन्द्र सञ्चालनमा छन् ।अपांगता भएका व्यक्ति दृष्टिविहीन लक्षित अडियो लाइब्रेरी स्थापना तथा ५० श्रव्य पुस्तक उत्पादन गरी गण्डकी नेत्रहीन संघमार्फत वितरण गरिएको छ । अपांगता भएका व्यक्तिलाई सूचना, सञ्चार तथा सेवा प्रवाहमा सहज पहुँच पुयाउन सामाजिक विकास मन्त्रालयमा हेल्प डेस्क कक्ष सञ्चालन गरिएको छ । अपांगता भएका व्यक्तिहरुको दैनिक जीवनयापनमा सहजता ल्याउने उद्देश्य अनुरुप दृष्टिविहीन अपांगता भएका ५५० जना व्यक्तिहरूको लागि सेतो छडी र शारीरिक अपांगता भएका १६६ जनालाई विभिन्न किसिमका सहायक सामाग्री उपलब्ध गराइएको छ । बौद्धिक अपांगता भएका बालबालिकाका लागि सुविधा सम्पन्न प्रदेशस्तरीय आवासीय विद्यालय निर्माणका लागि विस्तृत परियोजना प्रतिवेदन तयार भई निर्माण कार्य आरम्भ भएको छ । २४ जना वहिरा अपांगता भएका व्यक्तिहरुका लागि भाषिक सञ्चारमा सहजता ल्याउनको लागि सांकेतिक भाषाको तालिम सञ्चालन गरिएको छ । अपांगता भएका व्यक्तिलाई सिप विकास तथा स्वरोजगार कार्यक्रम सञ्चालन गरिएको छ ।ज्येष्ठ नागरिक ज्येष्ठ नागरिकहरुको दिवा समयलाई सहज, रचनात्मक तथा सृजनात्मक तवरले व्यतीत गराउने उद्देश्य अनुरुप प्रदेश भित्रका ५० ज्येष्ठ नागरिक दिवा सेवा केन्द्रको पूर्वाधार निर्माण भएको छ । प्रदेश सरकारको सहयोगमा १६ ज्येष्ठ नागरिक सेवा भवन तथा आश्रम सञ्चालन तथा सुदृढीकरणको कार्य गरिएको छ जसमा ३५० जनाले सेवा लिइरहेका छन् ।सामाजिक सुरक्षा तथा संरक्षण आर्थिक स्रोतको अभावमा उपचार गराउन कठिन भएका २२८ जना विपन्न तथा असहाय नागरिकहरुको उपचारका लागि सहयोग रकम उपलब्ध गराइएको छ । मानव सेवा आश्रम तथा सडक मानव व्यवस्थापनमा समर्पित संस्थाहरु व्यवस्थित रुपमा सञ्चालन भइरहेका छन् । सडकआश्रित मानवमुक्त समाज निर्माणका लागि तत्काल उद्धार गर्ने कार्य गरिएको छ । सहिद, अपांगता भएका, बेपत्ता पारिएका एवं द्वन्द्वपीडित व्यक्ति तथा परिवारलाई राहत तथा पुनर्स्थापना कार्यक्रम अन्तर्गत गोरखा, लमजुङ, तनहुँ, कास्की र बाग्लुङ जिल्लामा गोलभेडा खेती, च्याउ खेती र बाख्रापालन तालिम सञ्चालन गरी बिउपुँजी समेत उपलब्ध गराई स्वरोजगार गराउने कार्यक्रम कार्यान्वयन भइरहेको छ । विपन्न समुदायका लागि सिपमा आधारित उद्यम प्रवर्धन कार्यक्रम सञ्चालन गरिएको छ । श्रम तथा रोजगार स्वरोजगारका लागि छोटो अवधिका सिपमूलक तालिमहरु २५००जनालाई र लामो अवधिका सिपमुलक तालिम २५०० जनालाई प्रदान गरिएको छ । प्रदेश सरकारबाट १०० उद्यमीलाई उद्योग स्थापना तथा सञ्चालन गर्न आर्थिक अनुदान प्रदान गरिएको छ । परम्परागत सिपमा आधारित घरेलु उद्यम प्रवर्धनको लागि ऋणको व्याजमा अनुदान सहयोग कार्यक्रम १ समूहलाई र स्वरोजगार सिर्जना कार्यक्रम ४२ जनालाई प्रदान गरिएको छ । मुख्यमन्त्री जलवायुमैत्री नमुना कृषि गाउँ स्थापनाबाट करिव २००० जनसंख्याका लागि स्वरोजगार सृजना भएको छ । घरेलु तथा साना उद्योग विकास कार्यालयबाट १२,३९२ जना व्यक्तिहरुलाई विभिन्न किसिमका तालिमहरु प्रदान गरिएको छ । कृषि कार्यक्रम अन्तर्गत हिमाली क्षेत्रमा विस्तार गरिएको स्याउ बगैंचा विस्तार कार्यक्रमबाट करिब ३५ जना पूर्ण रोजगार भएका छन् । विभिन्न प्रकारका कृषि पूर्वाधार निर्माण कार्यबाट करिब ५५० रोजगारी सिर्जना भएको छ । कृषि मोडलफार्म स्थापना कार्यक्रमबाट करिब १८०० जना स्वरोजगार भएका र करिव १००० जनाले आंशिक रोजगारी प्राप्त गरेका छन् । यस आर्थिक वर्षमा मोडल फार्म स्थापनाबाट करिब ६०० जना स्वरोजगार हुने र करिब ३०० जनाले आंशिक रोजगारी प्राप्त गर्ने छन् । सरकारी तथा निजी वनको काठ तथा जडीबुटी उत्पादन कार्यक्रमबाट ६१ हजार ६सय २२ कार्य दिन बराबरको रोजगारी सिर्जना भएको छ । लघु जलविद्युत उत्पादन वैकल्पिक ऊर्जा उत्पादन तथा मर्मतबाट हाल सम्म १ लाख भन्दा बढी श्रमदिनको रोजगारी सिर्जना भएको छ । विभिन्न स्तरका सडक निर्माण स्तरोन्नति तथा मर्मत कार्यक्रम कार्यान्वयनबाट हालसम्म करिब १५ लाख ८१ हजार ६ सय २४ कार्यदिन बराबरको रोजगारी सिर्जना भएको छ । प्रदेश सरकारले घोषणा गरेको एक घर एक धारा कार्यक्रमबाट ११ लाख ६८ हजार ६५ कार्यदिन बराबरको रोजगारी सिर्जना भएको छ । सिँचाइ तथा नदीनियन्त्रणतर्फ १५ लाख २१ हजार ६ सय ९३ कार्यदिन बराबरको रोजगारी सिर्जना भएको छ । प्रहरी चौकी भवन निर्माणबाट करिव ज्ञज्ञण्ण् जनाले रोजगारी पाएका छन् । आवास, बस्तीविकास र पुनर्निर्माणतर्फ ४८ हजार ९ सय ६ कार्यदिन बराबरको रोजगारी सिर्जना भएको छ । एक सहकारी एक उत्पादन कार्यक्रमबाट ६८ जना कृषकहरु पूर्ण रुपमा रोजगार भएका छन् भने ९७ जनाले आंशिक रोजगार प्राप्त गरेका छन् । सुशासनशासकीय सुधार जनताको गुनासो सुन्न तथा पृष्ठपोषण लिई सेवा प्रवाह तथा विकास आयोजनाको प्रभावकारिता अभिवृद्धि गर्नका लागि एक्सनरुम सञ्चालन तथा व्यवस्थापन र हेलो मुख्यमन्त्री कक्ष सञ्चालन गरिएको छ । जनताका गुनासा तथा सुझाव प्रत्यक्ष रुपमा सुनी सम्बोधन गर्ने उद्देश्यले सञ्चालित हेलो मुख्यमन्त्री कक्षमा प्राप्त ७२० गुनासामध्ये ५९२ (८२ प्रतिशत) गुनासा फर्छ्यौट भई १२७(१८ प्रतिशत) गुनासा फर्छ्यौटको क्रममा छन् । प्रदेश सरकारका योजना तथा कार्यक्रमहरुलाई प्रभावकारी रुपमा कार्यान्वयन गर्न गराउन नागरिकले पाउने सेवालाई गुणस्तरीय, विश्वसनीय, पारदर्शी, मितव्ययी, छिटो छरितो, सर्वसुलभ बनाउन तथा कार्यालयलाई चुस्त, दुरुस्त, नागरिकमैत्री, जवाफदेही र व्यवस्थित बनाउने कार्यमा प्रोत्साहित गर्न जारी गरिएको नमुना कार्यालय मापदण्ड बमोजिम नमुना कार्यालय छनौट गरी पुरस्कृत गरिएको छ । हालसम्म विभिन्न ४६ ऐन र १० नियमावली निर्माण भएका छन् । यी ऐनरनियमहरू सर्वसाधारणको पहुँचका लागि आन्तरिक मामिला तथा कानुन मन्त्रालयको वेबसाइटमा अद्यावधिक गरी प्रकाशन गरिएको छ । यी कानुनहरुको निर्माण भएपछि प्रदेश सरकारका कार्य जिम्मेवारीहरुलाई प्रभावकारी रुपमा सम्पादन गर्न, नयाँ निकाय स्थापना र सञ्चालन गर्ने कार्यमा सघाउ पुगेको छ । आन्तरिक पर्यटन प्रर्वद्धन तथा कर्मचारीलाई उत्प्रेरित गर्नका लागि प्रदेश सरकार मातहत कार्यरत कर्मचारीलाई विदा पर्यटन कार्यक्रम लागु गरिएको छ । मन्त्रालयरनिकायरकार्यालयहरुको स्वीकृत वार्षिक विकास कार्यक्रम कार्यान्वयन कार्ययोजना बमोजिमको प्रगति विद्युतीय माध्यमबाट प्राप्त गर्न गण्डकी प्रदेश अनुगमन प्रणाली लागु गरिएको छ । सार्वजनिक सेवा प्रवाहलाई छिटो छरितो, मितव्ययी, पारदर्शी र प्रभावकारी बनाई प्रदेशलाई डिजिटल प्रदेशको रुपमा विकास गर्न विद्युतीय सुशासन गुरुयोजना तर्जुमा कार्य अगाडि बढेको छ ।प्रशासनिक सुशासन प्रदेश लोक सेवा आयोग ऐन, २०७६ बमोजिम प्रदेश लोक सेवा आयोगको कार्यालय सञ्चालनमा छ । भूमि व्यवस्था, कृषि तथा सहकारी मन्त्रालय मातहत साविकमा कार्यालयहरु नभएका ५ जिल्लामा कृषि ज्ञान केन्द्र र ४ जिल्लामा भेटेरिनरी अस्पताल तथा पशु सेवा विज्ञ केन्द्रहरु स्थापना गरी प्रदेशका सबै जिल्लाहरुबाट कृषि, पशुपन्छी तथा मत्स्य सम्बन्धी प्राविधिक सेवा प्रवाह गर्ने व्यवस्था मिलाइएको छ । सहकारी संस्थाहरुको नियमन तथा सहकारी शिक्षा प्रवर्धन गर्न सहकारी रजिष्ट्रार कार्यालय स्थापना गरी सञ्चालनमा ल्याइएको छ । विज्ञान तथा प्रविधिको क्षेत्रमा अनुसन्धनात्मक क्रियाकलाप प्रवर्धन गर्न गण्डकी विज्ञान तथा प्रविधि प्रतिष्ठान स्थापना गरिएको छ । विभिन्न अस्पताल तथा स्वास्थ्य संस्थाहरुमा रहेको जनशक्तिको आवश्यकतालाई परिपूर्ति गर्न १२२ जना स्वास्थ्य स्वयंसेवक नियुक्ति गरी काममा खटाइएको छ । पोखरास्थित जनस्वास्थ्य प्रयोगशालामा भएको जनशक्तिको आवश्यकतालाई पूर्ति गर्न, (पिसिआर परीक्षणका लागि) १८ जना प्राविधिक जनशक्ति अस्थायी रुपमा पदपूर्ति गरिएको छ । यातायात व्यवस्था कार्यालयमा भएको कार्यबोझलाई आधार मानी थप चार पूर्वाधार विकास कार्यालयमा यातायात शाखा स्थापना गरी हाल पाँच यातायात व्यवस्था कार्यालय र चार पूर्वाधार विकास कार्यालयहरुबाट यातायात सम्बन्धी सेवा प्रवाहको व्यवस्था मिलाइएको छ । विगतमा प्रदेशका ४ जिल्लाबाट मात्र पटके रुट परमिट दिने गरिएकोमा हाल मनाङ र मुस्ताङ बाहेकका ९ जिल्लाबाट पटके रुट परमिट लिन सक्ने व्यवस्था गरिएको छ । यातायात व्यवस्था कार्यालय, नवलपुरबाट सवारी दर्ता, नामसारी, पटके दर्ता, रुट परमिट र लाइसेन्स लगायतका कामहरु सुरु गरिएको छ । शान्ति सुरक्षा प्रदेशका नागरिकहरुको सुरक्षा व्यवस्थालाई प्रभावकारी बनाउन आफ्नो स्थायी भवनहरु नभएका २२ ईलाका प्रहरी कार्यालयरप्रहरी चौकी निर्माण कार्य भइरहेको छ । निर्माणाधीन २२ प्रहरी एकाइमध्ये ११ यस आव को अन्त्यसम्ममा निर्माण सम्पन्न हुनेछन् । प्रदेश नाकाहरुमा सुरक्षा व्यवस्थालाई प्रभावकारी बनाउनका लागि तनहुँको आँबुखैरेनी र स्याङ्जाको राम्दीमा अस्थायी प्रहरी चौकी स्थापना गरी सञ्चालनमा ल्याइएको छ । यसका लागि आँबुखैरेनीमा भवन निर्माण सम्पन्न भएको छ र स्याङ्जाको रामदीमा भवन निर्माणको क्रममा रहेको छ । यी दुई नाकाबाट गण्डकी प्रदेशमा दैनिक रुपमा भित्रिने करिब १००० सवारी साधनहरु र करिव १६०० जना मानिसहरुको चेकजाँचमा थप प्रभावकारिता आएको छ । गण्डकी प्रदेश प्रहरी तालिम केन्द्रमा पाँच अस्थायी संरचना निर्माण गरी तालिम कार्य सुचारु गरिएको छ । हालसम्म १० तालिम सञ्चालन भई ६५६ जना प्रहरी कर्मचारीको तालिम सम्पन्न भइसकेको छ । सो केन्द्रबाट प्रहरी कर्मचारीका लागि भर्ना छनोटको कार्य समेत भएको छ । प्रदेशमा आवश्यक पर्ने थप प्रहरी जनशक्तिको व्यवस्थापन गर्ने उद्देश्यका साथ गण्डकी प्रदेश दंगा नियन्त्रण प्रहरी गण, तनहुँमा अस्थायी संरचना को निर्माण गरी २०० जना प्रहरी जनशक्तिलाई सो गण भित्र वस्ने व्यवस्था गरिएको छ । प्रहरीको शीघ्र उपस्थिति कायम गर्न एवं ट्राफिक व्यवस्थापनलाई सहज बनाउनका लागि जिल्ला प्रहरी कार्यालय, ट्राफिक प्रहरी कार्यालय र वडा र ईलाका प्रहरी कार्यालयलाई कूल ६३ थान मोटरसाइकल र गण्डकी प्रदेश प्रहरी कार्यालयलाई चार पिक अप भ्यान उपलब्ध गराइएको छ । प्रहरी कर्मचारीको मनोवल उच्च बनाउनका लागि ईलाका प्रहरी कार्यालय र प्रहरी चौकीहरुमा ११२३ खाट उपलव्ध गराईएको छ । १०० जना सवारी चालकहरु र ३०० जना विद्यार्थीहरुलाई ट्राफिक व्यवस्थापन सम्बन्धी सचेतना कार्यक्रम सम्पन्न गरिएको छ । यसले सडक दुर्घटना न्यूनीकरणमा सहयोग पुगेको छ । ट्राफिक प्रहरीहरुका लागि १५ थान ब्रेथलाइजर उपलब्ध गराईएको छ, जसबाट मादक पदार्थ सेवन गरी सवारी साधन चलाउने कार्यमा थप नियन्त्रण कायम भई सवारी दुर्घटना न्यूनीकरण गर्न सहयोग पुगेको छ । गण्डकी समाजः सभ्य समाज कार्यक्रम अन्तर्गत ६७ विद्यालयका शिक्षकहरुलाई लागु औषध दुव्र्यसन, ट्राफिक व्यवस्थापन, तनाव व्यवस्थापन विषयमा प्रशिक्षक प्रशिक्षण तालिम प्रदान गरिएको छ । यस कार्यक्रमबाट करिव ८,०५० जना विद्यार्थीहरुले तालिम प्राप्त गर्नेछन् । प्रदेशभित्रका विशिष्ट व्यक्तिहरुको आवागमन हुने स्थान, बढी भीडभाड हुने स्थान, चोक तथा प्रदेश नाकाहरुमा सिसीटीभी जडान गर्ने कार्य सुरुवात गरिएको छ । वित्तीय व्यवस्थापनसङ्घबाट प्राप्त अनुदान आर्थिक वर्ष २०७५०७६ मा समानीकरण, ससर्त, विशेष र समपूरक अनुदानबापत रू११ अर्ब ९३ करोड ७८ लाख ४९ हजार प्राप्त भएको, आर्थिक वर्ष २०७६०७७ मा समानीकरण, ससर्त, विशेष र समपूरकमा रू१५ अर्ब १० करोड ७८ लाख ३३ हजार प्राप्त भएको थियो भने आर्थिक वर्ष २०७७७८ को पौषसम्म रू ५ अर्ब ६३ करोड ७३ लाख ३२ हजार गरी हालसम्म जम्मा रु ३२ अर्ब ६८ करोड ३० लाख १४ हजार अनुदान प्राप्त भएको छ । बाँडफाट भई प्राप्त हुने मुल्य अभिवृद्धि कर र अन्तशुल्क बापत आर्थिक वर्ष २०७५०७६ मा ६ अर्ब ९ करोड ९३ लाख ८६ हजार, आर्थिक वर्ष २०७६०७७ मा ४ अर्ब ८१ करोड ७० लाख ६३ हजार र, आर्थिक वर्ष २०७७०७८को पौष मसान्तसम्म २ अर्ब ७२ करोड ४२ लाख ५६ हजार गरी सुरुदेखि हालसम्म १३ अर्ब ६४ करोड ७ लाख ५ हजार प्राप्त भएको छ । राजस्व संकलन विवरण आर्थिक वर्ष २०७५०७६ मा ३ अर्ब ४३ करोड ९८ लाख ५८ हजार ,आर्थिक वर्ष २०७६०७७ मा द्द अर्ब छछ करोड ६९ लाख १४ हजार र चालु आर्थिक वर्ष २०७७०७८ को पौषसम्म १ अर्ब ७० करोड १३ लाख ५४ हजार रुपैयाँ राजस्व संकलन भएको छ । प्रदेश स्थापनाको सुरुदेखि हालसम्म ७ अर्ब ६९ करोड ८१ लाख २६ हजार राजस्व संकलन भएको छ । प्रदेशबाट स्थानीय तहमा वित्तीय हस्तान्तरण आर्थिक वर्ष २०७५०७६ मा समपूरक र विशेष अनुदानतर्फ १५ करोड ११ लाख विनियोजन भएकोमा ४ करोड ३४ लाख ६० हजार हस्तान्तरण गरिएको ,आर्थिक वर्ष २०७६७७ मा वित्तीय समानीकरण, समपूरक ससर्त र विशेष अनुदानका लागि जम्मा १ अर्ब ९० करोड १२ लाख ५९ हजार विनियोजन भएकोमा आर्थिक वर्ष २०७५०७६ को बाँकी आयोजनाको समेत गरी कूल रु १ अर्ब ७२ करोड २६ लाख ९६ हजार हस्तान्तरण गरिएको थियो र चालु आर्थिक वर्ष २०७७०७८ मा गत आर्थिक वर्षका अधुरा आयोजना र प्रशासनिक भवन, वित्तीय समानीकरण, समपूरक, ससर्त र विशेष अनुदान लागि जम्मा रु ३ अर्ब १३ करोड १० लाख २ हजार विनियोजन भएकोमा २०७७ पौषसम्म जम्मा रु १ अर्ब २१ करोड ३८ लाख ५६ हजार हस्तान्तरण गरिएको छ । योजना तर्जुमा र कार्यान्वयन प्रदेशको सामाजिक आर्थिक स्थिति स्पष्ट देखिने गरी प्रदेशका प्रारम्भिक प्रतिवेदन र स्थितिपत्र प्रकाशन गरिएको छ । प्रदेश विकासको लक्ष्य, प्राथमिकता र रणनीतिहरु समेटिएका आधारपत्र र प्रथम पञ्चवर्षीय योजना (आव २०७६७७२०८०८१) तयार गरी कार्यान्वयनमा ल्याइएको छ । नेपाल सरकारले प्रतिबद्धता जनाएको संयुक्त राष्ट्रसंघीय दिगो विकासका लक्ष्यहरूलाई आन्तरिकीकरण गर्दै गण्डकी प्रदेश सरकारको सन् २०३० सम्मको दिगो विकास लक्ष्यका मार्ग चित्र समेटिएको दिगो विकासका लक्ष्यहरूः गण्डकी प्रदेशको आधार तथ्यांक प्रतिवेदन र दिगो विकास लक्ष्यको आधार वर्ष प्रतिवेदन प्रकाशन गरिएको छ । स्थानीय तहमा योजना तर्जुमा गर्न सहयोग हुने गरी स्थानीय तह योजना तर्जुमा दिग्दर्शन तयार गरी प्रयोग गर्न सबै स्थानीय तहलाई उपलब्ध गराइएको छ । प्रदेश तथा स्थानीय तहको लागत साझेदारीमा ४२ स्थानीय तहको आवधिक विकास योजना निर्माण गर्ने कार्य भइरहेको छ । प्रदेश तथा स्थानीय तहका पदाधिकारी तथा कर्मचारीमा उत्तरदायित्व बढाउन तथा कार्यक्रममा पृष्टपोषण गरी प्रभावकारी कार्यन्वयन गर्न प्रदेश तथा स्थानीय तह अनुगमन तथा मूल्यांकन दिग्दर्शन २०७७ तयार गरी कार्यान्वयनमा ल्याईएको छ । प्रदेश बजेट र लेखा प्रणालीलाई पारदर्शी, वैज्ञानिक र विश्वसनीय बनाउन कम्प्युटर प्रविधिमा आधारित प्रदेश मन्त्रालयगत बजेट सूचना प्रणाली प्रोभिन्स लाइन मिनिस्ट्री बजेट इन्फरमेसन सिस्टम सफ्टवेयरको प्रयोग गरिएको छ । प्रदेश तथा स्थानीय तहले गर्ने काम कारबाहीमा नीतिगत सामञ्जस्यता, योजना व्यवस्थापनमा रणनीतिक साझेदारी, साझा अधिकार क्षेत्रको प्रयोग, प्राकृतिक स्रोत साधनको उपयोग र बाँडफाँट सम्बन्धी विषयमा प्रदेश र स्थानीय तहबिच समन्वय कायम गर्न प्रदेश समन्वय परिषद् का चार बैठक सम्पन्न गरिएको छ । प्रदेश समन्वय परिषद् सहजीकरण समिति, स्थानीय तहमा योजना तर्जुमा सहजीकरण समिति र स्थानीय तहमा कानुन तर्जुमा सहजीकरण समिति गठन गरी समन्वय र सहजीकरणका कार्यहरु भइरहेका छन् । जिल्लामा सञ्चालित विकासका कार्यक्रम अनुगमन र सहजीकरण गर्नका लागि जिल्ला समन्वय समितिलाई आवश्यक सहयोग प्रदान गरिएको छ । प्रदेश विकास परिषद्को प्रथम बैठक सम्पन्न भई प्रदेशको प्रथम पञ्चवर्षीय योजना निर्माणमा पृष्ठपोषण र सहयोग प्राप्त भएको छ । प्रदेश विकास समस्या समाधान समितिको बैठक गरी प्रदेश र स्थानीय तहका विकास कार्यक्रम सञ्चालनमा देखा परेका समस्याहरुको पहिचान र समाधानमा सहजीकरण गर्ने गरिएको छ । भौगोलिक सूचना प्रणाली जिओग्राफिक इन्फरमेसन सिस्टमको माध्यमबाट प्रदेशका आर्थिक, सामाजिक, साँस्कृतिक, पर्यटकीय तथा भौगोलिक तथ्यांक तयार गरिएको छ । कोरोना भाइरसले प्रदेश अर्थतन्त्रमा पारेको असर र त्यसबाट व्यवसायमा परेका प्रभावको बारेमा संघ संस्थाका मागको अध्ययन गरी नीति, क्षेत्रगत कार्यक्रम र बजेट निर्माण एवं कार्यान्वयनमा पृष्टपोषण भएको छ । पर्यटन गुरुयोजना, सिँचाइ गुरुयोजना, सडक गुरुयोजना र खानेपानी तथा सरसफाइ गुरुयोजना तर्जुमाको चरणमा रहेका छन् । गण्डकी प्रदेशको ऊर्जा क्षेत्रको सूचीपत्र सम्बन्धी अध्ययन, प्रदेशको वेभपोर्टल निर्माण सम्बन्धी अध्ययन, कृषि, पशुपक्षी तथा मत्स्य नमुना मोडल फार्म सम्बन्धी अध्ययन, मुख्यमन्त्री जलवायुमैत्री नमुना कृषि कार्यक्रमको अध्ययन, प्रदेशमा माटोको उर्वरा शक्तिमा सुधार गर्न बायोचार उत्पादन कारखाना स्थापना सम्बन्धी सम्भाव्यता अध्ययन, गण्डकी प्रदेशमा साधारण विषय पढाउने, महाविद्यालयको प्राविधिक विषय पढाउने चाहना सम्बन्धी अध्ययन, गण्डकी प्रदेशमा अर्बुद रोग अस्पताल र प्रदेश शिक्षण अस्पताल स्थापना सम्बन्धी अध्ययन सम्पन्न भएका छन । प्रदेशका माध्यमिक विद्यालयमा विज्ञान शिक्षा विस्तार र विद्युतीय चुल्होको प्रयोग बारे संभाब्यता अध्ययनका कार्य भइरेहका छन । अन्तर सम्बन्धित विषय गरिबी निवारण गण्डकी प्रदेशको कुल प्रक्षेपित जनसंख्या २४,९९,९११ मध्ये ३,७२,८६३ अर्थात् १४९१ प्रतिशत जनसंख्या निरपेक्ष गरिबीको रेखामुनि थियो । प्रदेश सरकार, स्थानीय तह, नेपाल सरकार र निजी क्षेत्रका कार्यक्रम सञ्चालनबाट विगत दुई वर्षमा यस प्रदेशका ४९,९९८ व्यक्ति निरपेक्ष गरिबीको रेखामाथि उठेको अनुमान छ । विगत दुई वर्षमा निरपेक्ष गरिबीको रेखामुनि बस्ने जनसंख्या १४९१ प्रतिशतबाट घटेर १२९१ प्रतिशतमा झरेको अनुमान छ । आर्थिक वर्ष २०७७०७८ मा ३७,४९८ व्यक्ति निरपेक्ष गरिबीको रेखामाथि उठ्ने अनुमान गरिएकोमा कोभिड १९ को कारण एक वर्ष पछि धकेलिएको छ । मानव संसाधनको विकास प्रदेश सरकार अन्तर्गत ७ मन्त्रालय र निकाय तथा कार्यालय अन्तर्गत जम्मा १५७ कार्यालय, कर्मचारीको कुल दरबन्दी संख्या २८८५, दरबन्दीको पदपूर्ति स्थिति २१३८ र रिक्त पद संख्या ७५३ छ । कोभिड १९का कारण बेरोजगार भएका युवाहरुलाई स्थानीय तहमा परिचालन गरी विकासको प्रक्रियामा सहभागी गराउने उद्देश्यले ४२ स्थानीय तहमा कृषि, पशु, सर्भेयर तथा इन्जिनियरिङ क्षेत्रमा गरी ८३ जना स्वयंसेवकहरुको परिचालन गरिएको छ । प्रदेशमा आवश्यक पर्ने प्राविधिकरअप्राविधिक दक्ष जनशक्तिको प्रक्षेपण गरी आवश्यक जनशक्तिको आँकलन गर्न प्रदेशस्तरमा मावन संशासन प्रक्षेपण अध्ययन कार्य सुरु भएको छ । गण्डकी प्रदेश प्रशिक्षण प्रतिष्ठानबाट संघले प्रदेश र स्थानीय तहमा कार्यरत सहायकस्तरका २६३ जना कर्मचारीहरुको क्षमता विकास तालिम तथा सहायक स्तरका ५५ जना कर्मचारीका लागि सेवाकालीन तालिम सम्पन्न गरिएको छ । कर्मचारीको क्षमता अभिवृद्धि गर्ने उद्देश्यले कार्यादेशको तयारी, प्रस्ताव लेखन, वित्तीय सुशासन, सार्वजनिक खरिद, आतिथ्यता व्यवस्थापन, सेवा प्रवाहमा कोभिड सुरक्षा सम्बन्धी विषयमा घडट कर्मचारीलाई तालिम सञ्चालन गरिएको छ । विपद् व्यवस्थापन मुख्यमन्त्रीको संयोजकत्वमा प्रदेश विपद् व्यवस्थापन परिषद र आन्तरिक मामिला तथा कानुन मन्त्रीको संयोजकत्वमा प्रदेश विपद् व्यवस्थापन कार्यकारी समिति गठन गरिएको छ । यसले गर्दा विपद्को समयमा निर्णय प्रक्रियामा शीघ्रता आई खोज, उद्धार र राहत कार्यमा प्रभावकारिता आएको छ । प्रदेशको विपद् जोखिम क्षेत्रको पहिचान र वैज्ञानिक नक्साङकन गर्ने कार्य सम्पन्न गरिएको छ । विभिन्न जिल्लाका विपद् सम्बन्धी घटनामा परी निधन तथा बेपत्ता भएका, घाइते भएका, घरबास क्षति भएका परिवारलाई प्रदेश विपद् व्यवस्थापन कोषबाट हालसम्म २ण्ण् जना प्रत्यक्ष लाभान्वित हुने गरी खोज, उद्दार र राहत कार्यका लागि २ करोड १६ लाख ८९ हजार ७५ रुपैयाँ आवश्यक सहयोग गरिएको छ । विपद् उद्दार उपकरण खरिद गरी सुरक्षा निकायलाई उपलब्ध गराउने कार्य सम्पन्न भएको छ । प्रदेश गोदाम घरमा विपद् व्यवस्थापन सम्वन्धी उद्धार तथा राहतका सामग्रीहरु खरिद गरी भण्डारण गरिएको र माग तथा आवश्यकताका आधारमा जिल्ला विपद् व्यवस्थापन समितिसुरक्षा निकायलाई हस्तान्तरण गरिएको छ । यसलाई थप व्यवस्थित गर्न प्रदेश गोदामघर सञ्चालन कार्यविधि, २०७७ स्वीकृत गरी कार्यान्वयनमा ल्याइएको छ । विपद् व्यवस्थापनलाई व्यवस्थित र प्रभावकारी बनाउने सन्दर्भमा विपद् जोखिम न्यूनीकरण तथा व्यवस्थापन रणनीतिक कार्ययोजना २०७७२०८७ तयार गरिएको छ । विपद् व्यवस्थापनको पूर्व तयारी स्वरुप विपद्का विभिन्न तीन सुरक्षा निकाय मार्फत सात नमुना अभ्यासका कार्यक्रमहरु सञ्चालन गरी विपद् उद्धार कार्य प्रभावकारी वनाइएको छ । प्रदेश सरकारको सहयोगमा नेपाल रेडक्रस सोसाइटी मार्फत् दुर्लभ रक्त समूहका व्यक्तिको पहिचान सञ्जालीकरण कार्यक्रम बाट दुर्लभ रक्त समूहका २३१ व्यक्ति संजालमा आवद्ध गरिएको तथा अन्य रक्त समूहका ज्ञण्ज्ञ युनिट रगत संक लन गरिएको छ । यस कार्यबाट रक्त अभावमा तत्काल सम्पर्क, सहयोग र रगत आपूर्ति गर्ने कार्यमा सहयोग पुगेको छ । विपद् जोखिमको पूर्व जानकारी गराउने उद्देश्यले पूर्व सूचना प्रणाली अर्ली वार्निङ सिस्टम प्रदेशका मुख्य नदी कालीगण्डकी, सेती र हर्पन खोलामा जडान गर्ने कार्य अगाडि बढेको छ । यसबाट यी नदीको तटीय क्षेत्रमा बसोबास गर्ने नागरिकलाई समयमै सूचना प्रवाह भई सम्भावित जोखिम न्यूनीकरणमा सहयोग पुग्ने छ । हिमाली जिल्लाको पर्यटकीय पदमार्गमा पर्यटकहरुलाई आपतकालीन आश्रय स्थल र उद्धार केन्द्रको स्थापना गर्ने कार्यक्रम अन्तर्गत कास्कीको अन्नपूर्ण पदमार्ग, मनाङको सिगरताल मार्ग र मुस्ताङको दामोदर कुण्डमा स्थानीय तहको साझेदारीमा तीन आश्रयस्थल निर्माण गरी पदमार्गीहरुलाई समयानुकूल आश्रय प्राप्त भई ट्रेकिङ लगायत पर्यटन प्रवर्धनमा टेवा पुगेको छ । प्रदेश आपतकालीन कार्यसञ्चालन केन्द्र पिइओसीलाई प्रभावकारी बनाउन स्तरोन्नतिको कार्य सञ्चालन भइरहेको छ । प्राकृतिक विपद्बाट प्रभावितका लागि तत्काल उद्धार गरी आश्रय प्रदान गर्न बागलुङमा आपतकालीन आश्रय स्थल (इमरजेन्सी सेल्टर) निर्माण गरिएको छ । अन्तर्राष्ट्रिय सम्बन्ध मित्रराष्ट्र जनवादी गणतन्त्र चीनको हाइनान प्रान्त र गण्डकी प्रदेशबिच भगिनी सम्बन्ध स्थापना भई द्विपक्षीय हित प्रवर्धनका कार्य भइरहेका छन् । मित्रराष्ट्र जनवादी गणतन्त्र चीनको युनान प्रान्तका गभर्नर सहितको प्रतिनिधिमण्डल तथा तिब्बत स्वशासित क्षेत्रका अध्यक्षको नेतृत्वको प्रतिनिधिमण्डलबीच मुख्यमन्त्रीसँग भेटघाट गरी गण्डकी प्रदेशको पूर्वाधार विकासमा लगानी तथा पर्यटन प्रवर्धन गर्ने लगायत द्विपक्षीय हितका सम्बन्धमा छलफल भएको छ । मित्रराष्ट्र जनवादी गणतन्त्र चीनको तिब्बत स्वशासित क्षेत्रबाट कोभिड १९ रोकथामको लागि प्रदेश सरकारलाई पीसीआर किट, पिपिई, एन्टी बडी किट, मनिटर, भिटिएम, सर्जिकल तथा एन नाइन्टी फाइभ मास्क, डिजिटल थर्मोमिटर लगायत रु ४ करोड बराबरको स्वास्थ्य सुरक्षा सामग्री प्राप्त भएको छ । मुख्यमन्त्रीबाट मित्रराष्ट्र बेलायतको भ्रमणका क्रममा विभिन्न पेसा व्यवसाय गरी बसेका नेपाली र विभिन्न सामाजिक संघ संस्थाबीच गण्डकी प्रदेशमा लगानी प्रवर्धन गर्न छलफल भएको छ । मुख्यमन्त्रीको नेतृत्वमा उच्चस्तरीय टोलीबाट संयुक्त राज्य अमेरिकाको न्याय मन्त्रालयको मैत्रीपूर्ण निमन्त्रणामा अमेरिकाको संघ, राज्य, काउन्टी र नगर प्रहरीको संगठन संरचना, तिनीहरुको कार्यप्रणाली र कार्यक्षेत्र तथा तिनीहरूबिचको उध्र्वगामी सहयोग, सहकार्य र समन्वयका सम्बन्धमा अध्ययन गरियो । त्यसैगरी संघ, राज्य, काउन्टी र नगर प्रहरी तथा सम्बन्धित तहका सरकार र राज्य तह तथा सिटी तहको महान्यायाधिवक्ता बिचको समतलीय सहयोग, सहकार्य र समन्वयका सम्बन्धमा समेत अध्ययन गरिएको छ । मित्रराष्ट्र बङ्गलादेशका महामहिम राष्ट्रपति लगायतका उच्च पदस्थ अधिकारीबाट नेपालको सुन्दर पर्यटकीय नगरी पोखराको भ्रमण सम्पन्न भई यस प्रदेशको पर्यटन प्रवर्धनमा टेवा पुगेको छ । भारत, चीन, जापान, संयुक्त राज्य अमेरिका, कोरिया, संयुक्त अधिराज्य, युरोपियन युनियन, स्वीजरल्याण्ड, अस्ट्रेलिया, इजरायल लगायतका विभिन्न मित्रराष्ट्रका राजदूत तथा कुटनीतिज्ञले यस प्रदेशको भ्रमण गरी द्विपक्षीय हितका विषयमा मुख्यमन्त्रीसँग छलफल गरेका छन् । संयुक्त राष्ट्र संघीय विकास कार्यक्रम, विश्व बैंक, एसियाली विकास बैक, युरोपेली युनियन लगायतका बहुपक्षीय विकास साझेदार संस्थाका प्रतिनिधि तथा जाइका, कोइका, डिएफआइडी, एसडिसी, युएसएआइडी र नोराड लगायत द्विपक्षीय विकास साझेदारका प्रतिनिधिहरुको यस प्रदेशको भ्रमणका अवसरमा आपसी सहयोग अभिवृद्धि गर्ने विषयमा मुख्यमन्त्रीसँग छलफल भएको छ ।विविध प्रदेशको नामाकरण गण्डकी प्रदेश र प्रदेशको राजधानी पोखरा रहने निर्णय गरी राजनैतिक सहमतिको सन्देश प्रवाह भएको छ । प्रदेश सरकार विरूद्ध हालसम्म ५३ मुद्दा परेकोमा सोमध्ये ३७ सर्वोच्च अदालतमा, १५ उच्च अदालत, पोखरा एवं बागलुङमा र १ कास्की जिल्ला अदालतमा छन् । हालसम्म १४ मुद्दा फैसला भएकोमा ८ वटा प्रदेश सरकारको पक्षमा रहेको छ र ३९ मुद्दा अदालतमा विचाराधीन छन् । प्रदेश सरकारहरूबीचको काममा एकरुपता ल्याउन र संघीयता कार्यान्वयनका विभिन्न पक्षहरूमा अनुभव आदान प्रदान गर्ने अभिप्रायले मुख्यमन्त्रीहरूको बैठक पोखरामा सम्पन्न गरिएको छ । मुख्य न्यायाधिवक्ताहरुको काम कारबाही तथा अनुभवको आदान प्रदान गरी आम जनतामा कानुनको शासन र न्यायको प्रत्याभूति गराउने वातावरण सिर्जना गर्न प्रदेश सरकारलाई सहयोग गर्ने र मुख्य न्यायाधिवक्ताको भूमिकालाई थप रचनात्मक र क्रियाशील बनाउने जस्ता निर्णयहरु गरी मुख्य न्यायाधिवक्ताहरुको प्रथम राष्ट्रिय सम्मेलन पोखरामा सम्पन्न भएको छ ।"
'प्रतिनिधिसभा विघटनले राष्ट्रपति शासन र संकटकालको खतरा बढ्यो',"काठमाडौँ: देशभक्त गणतान्त्रिक मोर्चाका संयोजक तथा नेकपा (क्रान्तिकारी माओवादी) का उपाध्यक्ष सिपी गजुरेलले प्रधानमन्त्रीको कदमबाट राष्ट्रपति शासन र संकटकाल लागु गर्ने खतरा बढेको दावी गरेका छन् । त्यसलाई घट्नाक्रमले पुष्टि गर्दै गएको उनको टिप्पणी छ । साथै नेकपाले जनतामाथि कुठराघात गरेको पनि नेता गजुरेलले बताए । उनले भने,ओलीको कदमलाई हामीले प्रतिगमनकारी भनेका छौं । संविधानअनुसार यो अधिकार उहाँलाई छैन् । उहाँले चुनावको मिति घोषणा गर्नुभयो । चुनाव हुनेवाला पनि छैन । चुनाव गराउनको लागि मिति तोकिएको होइन । हुनेवाला छैन । उहाँको उद्देश्य चाहीँ के छ भने यो सरकारलाई जसरी पनि लम्ब्याउने हो । शासक बनिरहने । प्रधानमन्त्री ओलीको विघटनको कदमको कारण यो व्यवस्थाकै कमजोरीसँग उनले तुलना गरे । यस्तै पछिल्लो तीन वर्षमा ओली सरकारले झुटको पुलिन्दा बाँडेको उनले बताए । निर्वाचन पनि एउटा तामाशा मात्रै होला । सामधान दिँदैन । २०६२०६३ मा जनसागर उर्लिएको थियो । अब यो स्थिति पैदा भएको छ, के ओलीको मात्रै असफलता हो ? यो त व्यवस्थाको पनि असफलता हो नेता गजुरेलले बताए । यसैले पनि अहिलेको व्यवस्थाको नै विकल्प खोज्नुपर्ने उनले बताए । यस्तै व्यवस्थाको बारेमा नै पूर्नविचार गर्नुपर्ने उनको तर्क थियो । संयुक्त आन्दोलन अघि बढाउँदै वैकल्पिक संयुक्त सरकार बनाउन पनि उनले आह्वान गरे ।"
दार्चुलामा महिलाको हत्या : भीरबाट खसालेको आरोप,दार्चुला : दार्चुलाको नौगाड गाउँपालिका ६ धुलिगाडामा एक महिलाको हत्या भएको छ। २५ वर्षीया अम्मरा खत्रीलाई जंगलमा घाँस काटिरहेको अवस्थामा सोही ठाउँका अकबर सिह बोहराले धकेलेर हत्या गरेको आरोप लागेको छ । घाँस काट्दै गरेको अवस्थामा बोहोराले पछाडिबाट लात्तीले हानेर भीरबाट खसालेको आरोप लागेको हो । जिल्ला प्रहरी कार्यालय दार्चुलाका सूचना अधिकारी प्रहरी निरीक्षक भास्कर चन्दले घटनाको विषयमा अनुसन्धान भइरहेको बताए । हत्याको आरोप लागेका बोहोराले पछाडीबाट लात्ती हानेको आरोप स्थानीयले लगाएको चन्दको भनाइ छ । आरोपित बोहराको मानसिक सन्तुलन ठिक नभएको जानकारीसमेत स्थानीयले प्रहरीलाई दिएका छन् । आरोपित बोहोरा फरार छन् । फरार अभियुक्तको खोजी भइरहेको र घटनाबारे थप अनुसन्धान सुरु भएको चन्दको भनाइ छ ।
सपनाको उजुरीपछि पक्राउ परे विनयजंग बस्नेत,काठमाडौं : बीबीसीको प्रभावशाली सय महिलाको सूचीमा परेकी सपना रोका मगरलाई धम्की दिएको आरोपमा विनयजंग बस्नेत पक्राउ परेका छन् । महानगरीय प्रहरी परिसर काठमाडौंमा आइतबार सपनाले दिएको उजुरीको आधारमा प्रहरीले बस्नेतलाई पक्राउ गरेको हो । परिसरका एसएसपी अशोक सिंहका अनुसार युट्युबमार्फत् सपनाको नग्न तस्बिर सार्वजनिक गरिदिने धम्की दिने बस्नेतविरुद्ध उजुरी परेपछि मंगलबार परिसरको टोलीले पक्राउ गरेको हो । बस्नेतविरुद्ध प्रहरीले अभद्र व्यवहारको मुद्दा चलाउने तयारी गरेको छ । यसअघि सपना र बस्नेत दुवैजना मिलेर बेवारिसे शवको व्यवस्थापन गर्दै आएका थिए । सपनाको उजुरीका आधारमा अनुसन्धानका लागि बस्नेतलाई काठमाडौं गोंगबुबाट पक्राउ गरिएको एसएसपी सिंहको भनाइ छ ।
शिक्षक हत्या प्रकरण : बेन्चको टुंगो नलाग्दा बहस हुन सकेन,"विराटनगर : मोरङको मिक्लाजुङ गाउँपालिका१ का शिक्षक राजेन्द्रकुमार श्रेष्ठको अपहरणपछि हत्या गरेको मुद्दाको बहस मंगलबार सुरु हुन सकेन । आफ्नो संगठनविरुद्ध सुराकी गरेको आरोप लगाउँदै नेत्रविक्रम चन्द विप्लव समूहका कार्यकर्ताले श्रेष्ठको हत्या गरेको आरोप छ । बेन्चको टुंगो नलाग्दायही घटना सम्बन्धी मुद्दाको बहस सुरु हुन नसकेको हो । कार्य व्यस्तताका कारण जिल्ला न्यायाधीशले नभ्याएका कारण बेन्चको टुंगो नलागेको जिल्ला अदालत मोरङका स्रेस्तेदार राजकुमार दाहालले बताए । उनका अनुसार गोला प्रथामार्फत बेन्चको टुंगो लागेपछि बुधबारबाट बहस सुरु हुनेछ । न्यायाधीशले नभ्याएकै कारण गोलाप्रथा पनि बुधबार गरिने तयारी रहेको दाहालले बताए । उनका अनुसार वादी नेपाल सरकार तथा प्रतिवादीका कानुन व्यवसायीले बहस सकेपछि अदालतबाट आदेश आउने छ । मुद्दाको बहस सकिएपछि अदालतबाट प्रतिवादी बनाइएकालाई साधारण तारेख वा धरौटीमा छाड्ने अर्थात पूर्पक्षका लागि थुनामा पठाउनेमध्ये एउटा आदेश आउने दाहालको भनाइ छ । मिक्लाजुङ गाउँपालिका १ स्थित सरस्वती आधरभूत विद्यालयका प्रधानाध्यापक ५३ वर्षीय श्रेष्ठको गत मंसिर २३ गते अपहरणपछि धारिलो हतियारले घाँटी रेटेर हत्या गरिएको थियो । हत्या गरेर फ्यालेको अवस्थामा शव भेटिएकै दिन विज्ञप्ति जारी गरेर प्रतिबन्धित विप्लव समूहले घटनाको जिम्मा लिएको थियो । शिक्षक हत्यामा संलग्न भएको आरोपमा विप्लव समूहका मोरङ इन्चार्ज डिबी सिलवाल भनिने धनबहादुर विकलाई प्रहरीले यसअघि नै पक्राउ गरिसकेको छ । विकसहित ४२ जनाविरुद्ध जिल्ला अदालत मोरङमा सोमबार अपहरण तथा कर्तव्य ज्यान मुद्दा दर्ता भएको थियो । अपहरणपछि हत्यामा संलग्न भएको आरोप लागेका ४१ जना भने अझै फरार छन् । प्रहरीले घटनाको अनुसन्धान सकेर मिसिल बुझाएपछि सरकारी वकिल कार्यालयले अभियोग पत्र तयार पार्दै अदालतमा मुद्दा दर्ता गरेको हो । तर मुद्दाको बहस हुने बेन्चको टुंगो नलागेका कारण पक्राउ परेका विकसँग अदालतबाट बयान लिने काम पनि सुरुहुन नसकेको हो । शिक्षक श्रेष्ठको हत्यामा संलग्न भएको आरोपमा विप्लव समूहका महासचिवचन्द, पार्टीका प्रवक्ता खड्गबहादुर विश्वकर्मा प्रकाण्ड सहित ४२ जनालाई अभियुक्त बनाउँदै उनीहरुविरुद्ध मुद्दा दायर गरिएको छ ।"
पर्यटन प्रवर्द्धन गर्न साइक्लिङ च्यालेञ्ज,"झापा : झापामा पहिलोपल्ट आन्तरिक पर्यटन प्रवद्र्घन गर्ने उद्देश्यका साथ साइक्लिङ च्यालेञ्ज प्रतियोगिता हुने भएको छ । साइकल चलाऔँ, स्वस्थ रहौँ, पर्यावरण जोगाऔँ, आन्तरिक पर्यटन प्रवर्द्धन गरौँ, भन्ने नाराका साथ जेनियम युवा क्लब धुलाबारीले यहि फागुन १५ गते जेनियम साइक्लिङ च्यालेञ्ज २०२१' प्रतियोगिता गर्ने भएको हो । क्लबले बिर्तामोडमा पत्रकार सम्मेलन गरी प्रतियोगिताको बारेमा जानकारी दिएको हो । मेचीनगर नगरपालिकास्थित धुलाबारीबाट सुरु हुने प्रतियोगिता शान्तिनगर, बहुवन, तेलपानी, बौद्धमोड, बाहुनडाँगी, काँकडभिट्टा, इँटाभट्टा हुँदै पुनः धुलाबारीमा आएर टुंगिने आयोजकले जनाएको छ । साइक्लिङको दुरी ४० किलोमिटरको हुने र दूरी पूरा गर्न कम्तीमा ७० देखि ९० मिनेट लाग्ने क्लबका अध्यक्ष धनराज थापाले जानकारी दिए । प्रतियोगितामा झापा, इलाम, पाँचथर र ताप्लेजुङबाट महिला र पुरुष दुवैले भाग लिने आयोजकले जनाएको छ । क्लबका अध्यक्ष थापाका अनुसार स्थानीय युवाहरूको सक्रियतामा हुन गइरहेको प्रतियोगितामा २ सय भन्दा बढी प्रतियोगीले भाग लिनेछन् । प्रतियोगिताको विजेताले नगद ३५ हजार र गिफ्ट ह्याम्पर, दोस्रो हुनेले ३० हजार, र तेस्रो हुनेले २० हजार रुपैयाँ प्राप्त गर्ने क्लबका सचिव रोजेश प्रसाईंले पत्रकार भेटघाटमा बताए । त्यस्तै, चौथोलाई ३ हजार, पाँचौँलाई २ हजार र छैठौँदेखि दसौँसम्मलाई जनही १ हजार नगदसहित ट्रफी र आकर्षक पुरस्कार प्रदान गरिनेछ । निःशुल्क आवेदन दिन सकिने प्रतियोगितामा भाग लिने प्रतियोगीले हेलमेट, सन ग्लास, स्पोट सुज, साइक्लिङ ड्रेस लगाउनु पर्ने र प्रतियोगीले नै साइकलन ल्याउने पर्ने क्लबका कोषाध्यक्ष सञ्जय खड्काले जानकारी दिए । कार्यक्रम सम्पन्न गर्न ५ लाख नौ हजार खर्च हुने अनुमान आयोजकले गरेको छ । झापामा मात्र ५ सयको हाराहारीमा साइक्लिस्टहरु रहेको बताउँदै क्लबका सहयागी बुद्ध तामाङले प्रतियोगिताका लागि मेचीनगर नगरपालिका वडा नम्बर ९ र १० मुख्य प्रायोजक तथा सहप्रायोजकको रुपमा टावर टेम्पल इङलिस बोर्डिङ हाइस्कुल बिर्तामोड र विर्ता आई हस्पिटल बिर्तामोड रहेको जानकारी दिए । कार्यक्रम सञ्चालन समेत गरेका तामाङका अनुसार प्रतियोगिता सफल बनाउन बर्दु भ्याली, जोइनर जुस, यमी अनलाइन फुड डेलिभरीलगायतका व्यावसायिक प्रतिष्ठानले सघाउने छन् ।"
"विद्यालय जङ्क फुड निषेध, सरकार आफैँले तोक्यो ६० प्रकारका मेनु",भक्तपुर : सरकारले देशभरका सबै सामुदायिक विद्यालयमा जङ्क फुड खुवाउन निषेध गरेको छ। शिक्षा तथा मानव स्रोत विकास केन्द्र सानोठिमीले प्रकाशन गरी सोमबार सार्वजनिक गरेको विद्यालय दिवाखाजा व्यवस्थापन सहयोगी पुस्तिका मा सामुदायिक विद्यालयका प्रारम्भिक बालविकासदेखि कक्षा ५ सम्मका विद्यार्थीलाई दिवाखाजामा जङ्क फुड खुवाउन निषेध गरिएको छ। केन्द्रले स्थानीयस्तरमा उत्पादन हुने खानेकुरालाई नै प्राथमिकतामा राख्दै विभिन्न ६० प्रकारका मेनु तयार गरेर पुस्तिका सार्वजनिक गरेको हो। सरकारले विद्यार्थीलाई दिवाखाजाका लागि सात अर्ब ७२ करोड ९३ लाख ३० हजार रुपैयाँ विद्यालयमा पठाइसकेको कार्यक्रममा जानकारी दिएको छ। सोअन्तर्गत देशभरिका २९ लाख ४० हजार ७८९ विद्यार्थीलाई विद्यालयमा दैनिक खाजा निःशुल्क उपलब्ध गराइने छ। सरकारले कर्णालीमा प्रतिविद्यार्थीलाई दैनिक रु २० र अन्य क्षेत्रमा विद्यार्थीलाई रु १५ का दरले दिवाखाजाको रकम उपलब्ध गराउने भएको छ।
श्रीपञ्चमी पर्व : विद्याकी देवी सरस्वतीको पूजाआराधना गरी मनाइँदै,"काठमाडौं : माघ शुक्ल पञ्चमीका दिन मनाइने श्रीपञ्चमीपर्व आज विद्याकी अधिष्ठात्री देवी सरस्वतीको निष्ठापूर्वक पूजाआराधना गरी मनाइँदैछ । चन्द्रमाजस्तो गोरो वर्ण भएकी तथा हातमा वीणा र पुस्तक लिएकी विद्याकी देवी सरस्वतीलाई भक्तजनहरूले भारती, शारदा, हंसवाहिनी, जगन्माता, वागीश्वरी, कौमारी, वरदायिनी, बुद्धिदात्री, ब्रह्मचारिणी, चन्द्रघण्टा र भुवनेश्वरीजस्ता नामले पुकार्छन्। विद्या र सिर्जनाकी देवी भएकाले विशेष गरी साहित्यकार, कलाकार, पत्रकार, शिक्षक र विद्यार्थी आआफ्ना कलासाधनाका वस्तु कलम, कापी, कुची र वाद्ययन्त्र आदिलाई सरस्वतीका रूपमा पूजाआराधना गर्छन्। सरस्वतीलाई तान्त्रिकहरूले तन्त्र सिद्धिका लागि तारादेवीका रूपमा मान्छन्। सूर्य उत्तरतिर लागी दिन लामो हुने र वसन्त ऋतु प्रारम्भ हुने विश्वासका साथ आजको दिनलाई वसन्त पञ्चमी पनि भनिन्छ। ऋग्वेदमा वाग्देवीका नामले प्रसिद्धि पाएकी ब्रह्माकी अर्धाङ्गिनी ब्रह्मायणीको पूजा उपासनाले सबै प्रकारको ज्ञान, सिद्धि र सद्बुद्धि प्राप्त हुने उल्लेख छ। यसैकारणले सरस्वती पूजालाई ठूलो महत्व दिइन्छ। आजका दिन सरस्वतीको पूजा गरी विद्यारम्भ गरेमा सर्वसिद्धि प्राप्त हुन्छ भन्ने विश्वास छ। आजका दिन विवाह, व्रतबन्ध, गुफा राख्ने र बेलविवाह (इही) जस्ता सामाजिक तथा धार्मिक कार्य गर्न साइत हेर्नुपर्दैन भन्ने मान्यता छ। यस वर्ष भने शुक्र अस्त भएकाले विवाह, व्रतबन्ध जस्ता कर्म यस पर्वमा गरिँदैन। यस दिन बालबालिकालाई शिक्षारम्भ गराउने र नाककान छेड्न पनि शुभ मानिन्छ। उपत्यकाका स्वयम्भू, मैतीदेवी र गैरीधारास्थित नीलसरस्वती, ललितपुरको लेलेलगायत अन्य जिल्लामा रहेका सरस्वतीका मन्दिरमा आज बिहानैदेखि पूजाआजा गर्न भक्तजन, खासगरी छात्रछात्राको घुइँचो लाग्ने गर्छ। सरस्वतीलाई चढाइएको सात गेडा अक्षता निलेमा विद्या र बुद्धि स्फुरण भई विद्यादेवीबाट चेतनाको ज्योति पाइन्छ भन्ने धार्मिक विश्वास छ। यस अवसरमा हनुमानढोका दरबारमा वसन्त श्रवण गरिन्छ। वसन्त श्रवणमा राजतन्त्र हुञ्जेल राजा जाने गर्नुभएकामा लोकतान्त्रिक गणतन्त्र स्थापना भएपछि राष्ट्राध्यक्षका नाताले राष्ट्रपतिको उपस्थिति हुन थालेको छ। नेपाल पञ्चाङ्ग निर्णायक समितिले दिएको साइत अनुसार बिहान १०:१७ बजे हनुमानढोकाको नासलचोकमा वसन्त श्रवणको कार्यक्रम राखिएको छ। वसन्त श्रवणमा राष्ट्रपति विद्यादेवी भण्डारी पनि सहभागी हुनुहुने हनुमानढोका दरबार हेरचाह अड्डाका कार्यालय प्रमुख सन्दीप खनालले जानकारी दिए।  रासस"
नेपालगन्जमा सरस्वती पूजा,नेपालगन्ज : नेपालगन्जको सरस्वती मन्दिरमा पूजा गर्ने भक्तजनको घुइँचो लागेको छ । नेपालगन्ज उपमहानगरपालिका १३ रामलीला मैदानमा रहेको सरस्वतीको मन्दिरमा मंगलबार बिहानैदेखि पूजा गर्नेको घुइँचो लागेको थियो । वर्षभरी सुनसान रहने यो मन्दिरको सडक पेटीमा भने मेला नै लागेको थियो । नेपालगन्जका विद्यालयहरुले पनि सरस्वती पूजा गरेका थिए ।
भागरथी हत्याकाण्ड : भानदेवलाई पछुतो लागेको त्यो दिन,"बैतडी : बैतडी दोगडाकेदार गाउँपालिका७ बगौराका भानदेव भट्ट यसैपालि भागरथी पढ्ने विद्यालयमा कक्षा ११ मा भर्ना भएका हुन्। उनको घरबाट १५ मिनेट जति हिँडेपछि भागरथीकै घर हुँदै उनी विद्यालय पुग्छन्। त्यस दिन विद्यालयको पोसाक नलगाएका उनलाई शिक्षकले आउट ड्रेसमा आउन पाइँदैन भने। कपाल पनि लामो भएको छ काटेर आउनू भने। ड्रेस पनि सिलाउनू भनेपछि उनी टिफिन टाइम सकिनेबित्तिकै विद्यालयबाट निस्के। भागरथी कक्षा १२ मा व्यवस्थापन संकायकी विद्यार्थी थिइन्। उनको टिफिन टाइममा पनि पढाइ हुन्थ्यो र त्यसपछि बिदा हुन्थ्यो। भानदेव विद्यालयबाट निस्केपछि खोचलेक बजारमा रहेको सैलुनमा छिरे। सैलुन विद्यालयबाट पाँच मिनेटको पैदल दूरीमा पर्छ। उनीसँगै जाडिकोटका तर्कराज भट्ट र पौडाका लीलाधर भट्ट पनि सैलुनमा पुगे। त्यतिबेला भागरथी र यी तीनै जनाको खोचलेकमा भेट भयो। भागरथीले कतिबेला जाने हो ? भनेर सोधी। हामीले कपाल काटेर आउँछौं भन्यौं। उसले ल त्यसो भए तिमीहरू आउँदै गर्नु, म जान्छु भनी र ऊ हिँडी, भानदेवले स्मरण गरे। भानदेवलाई त्यसै दिनको पछुतो छ। सायद त्यो दिन सँगै आएको भए यस्तो घटना हुन्थेन कि ?, उनले भने। यी सबैको घर आउने बाटो भनेको भागरथीको हत्या भएको स्थान लवलेक वन हो। लवलेक वन क्षेत्र सकिनेबित्तिकै फरकफरक गाउँ जाने बाटो आउँछन्। तर भानदेव भने भागरथीको घर हुँदै आफ्नो घर जानुपथ्र्यो। भानदेवसहितका तीनै जनालाई भागरथीले चाउचाउ किनेको र भीरकट्याको डाँडोमा बसेर खाएको थाहा छैन। हामी त, सैलुनमा छिरिहाल्यौं, त्यसपछि भागरथीका बारेमा केही थाहा भएन, भानदेवले भने। भागरथीको बलात्कारपछि हत्या घटनाको अनुसन्धान पनि अहिले त्यही भीरकट्याको डाँडो आसपासमै रुमल्लिरहेको छ। त्यस दिनको पछुतो सहपाठीहरूलाई मात्रै होइन, आफन्तलाई पनि त्यतिकै छ। आमा द्रोपती पछुताउँदै भन्छिन्, त्यही दिनको ३, ४ बजेतिर लवलेक वनतिर खोज्न गएको भए सायद यस्तो हुन्थेन कि ?"
"थप १०५ जनामा कोरोना संक्रमण, ९९ डिस्चार्ज",काठमाडौं : पछिल्लो २४ घन्टामा देशभर १०५ जनामा कोरोना संक्रमण पुष्टि भएको छ। यो सहित संक्रमितको संख्या २ लाख ७२ हजार ९४५ पुगेको छ। यस्तै २४ घन्टामा कोरोनाबाट कसैको पनि मृत्यु भएको छैन। हाल कोरोनाबाट मृत्यु हुनेको संख्या २ हजार ५५ पुगेको छ। यस्तै पछिल्लो २४ घण्टामा ९९ जना डिस्चार्ज भएसँगै कोरोना जितेको संख्या २ लाख ६९ हजार ३०३ पुगेको छ। मन्त्रालयका अनुसार क्वारेन्टाइनमा ७४ जना र १५ सय ८७ जनाको आइसोलसनमा उपचार भइरहेको छ।हाल नेपालमा कोरोनाविरुद्धको तेस्रो चरणको खोप अभियान संचालनमा छ। हाल भारत सरकारले अनुदानमा दिएको १० लाख डोज कोरोना खोप देशभर लगाउन थालिएको छ।
उपमेयरद्वारा आफूलाई गाडी किन्ने पैसाले एम्बुलेन्स हस्तान्तरण,"उदयपुर : देशभर जनप्रतिनिधिहरुको गाडी मोह बढिरहेको बेलामा उदयपुरका एक जनप्रतिनिधिले जनताको सेवाका लागि आफ्नो गाडी किन्ने रकमले एम्बुलेन्स खरिद गरेकी छिन्। जिल्लाको पश्चिमी क्षेत्र कटारी नगरपालिकाकी उपमेयर भिमकुमारी राउतले सुविधाका लागि गाडी खरिद गर्न लागिएको रकमबाट एम्बुलेन्स खरिद गरेर कटारी नगरपालिकालाई हस्तान्तरण गरेकी हुन्। बिरामी, सुत्केरी तथा गर्भवति महिला, बालबालिका, असाहय, जेष्ठनागरिक तथा विपन्न वर्गलाई लक्षित गरी राउतले आफ्नो सुविधाका लागि विनियोजन भएको बजेट एम्बुलेन्स खरिदमा लगाएकी हुन्। भौगोलिक विकटताका कारण कतिपय बिरामीले अस्पतालसम्म ल्याउने साधन नपाउने, आर्थिक अवस्था कमजोर हुँदा घरमै बस्नु पर्ने बाध्यताले अकालमै मृत्युवरण गर्नु परेकाले आफू विलासितामा रमाउन नसक्ने भन्दै यस्तो निर्णय गरेको उनको भनाइ छ। कार्यपालिकाले नगरसभामार्फत उपमेयरको सुविधाका लागि सवारी खरिद गर्ने निर्णय गरेको थियो। राउतले जनताको करबाट आफू विलासी सुविधा नलिने भन्दै भइरहेकै सवारी साधन मर्मतसम्भार गरी प्रयोग गर्ने बताएकी छिन्। खरिद गरिएको एम्बुलेन्स एक कार्यक्रमका बीच अस्पतालका प्रमुख डा राजकुमार गजमेर र व्यवस्थापन समितिका अध्यक्ष कृष्णराज दनुवारलाई हस्तान्तरण गरिन्। उपमेयर राउतले भनिन्, सरकारी स्वास्थ्य संस्थामा सुत्केरी हुने महिलालाई निःशुल्क घरसम्म पुर्याउन एम्बुलेन्सको प्रयोग गरिनेछ। त्यसबाहेक अन्यलाई न्युनतम शुल्कमा सेवा दिइने छ।' नगर कार्यपालिकाको अघिल्लो आर्थिक वर्षको नगरसभामार्फत् उपप्रमुखको सुविधाका लागि सवारी साधन खरिद गर्ने गरी ४० लाख बजेट विनियोजन गरिएको थियो। ४० लाखमा १२ लाख रुपैयाँको एम्बुलेन्स किनेर कटारी अस्पताललाई हस्तान्तरण गरिएको कटारी नगरपालिकाका प्रमुख प्रशासकीय अधिकृत अमरप्रसाद भट्टले बताए। उनले भने, एम्बुलेन्स खरिदसँगै बाँकी रहेको २८ लाखमा २४ लाख पर्यटकीय क्षेत्र बेतेनीमा अधुँरो रहेको पर्यटन भवन पूरा गर्न प्रयोय गरिएको र चार लाख अन्य शीर्षकमा खर्च गरिएको छ।' 'जनता गरिबीको रेखामुनि छन्, खान पुग्ने अवस्था छैन्', उपमेयर राउतले भनिन्, गरिबीका कारण घरमै सुत्केरी हुनु पर्ने अवस्था छ, ज्यानको बाजी मार्नु पर्ने अवश्था छ, त्यसैले मैले विलासीता खोजिनँ।'"
सदरमुकाममै १४ सय मिटर सडक दुई वर्षमा पनि निर्माण भएन,"बेनी : म्याग्दीको सदरमुकाम बेनी बजारको मंगलाघाटदेखि हाडेभीर हुँदै बगरफाँट जोड्ने १४ सय मिटर सडक कालोपत्रे गर्ने योजना दुई वर्षमा पनि सकिएको छैन। सडक कालोपत्रेमा भएको ढिलासुस्तिले नागरिकलाई सास्ति भएको छ। दुई वर्षमा सम्पन्न गर्ने लक्ष्य सहित २०७५ माघ २२ गते ठेक्का सम्झौता भएको म्याग्दीको बेनी नगरपालिका७ मंगलाघाटदेखि वडा न २ को हाडेभिर हुँदै बगरफाँट जोड्ने सडक आयोजना अलपत्र परेको छ। २०७७ माघ २२ गतेसम्म म्याद रहेको आयोजनाका ठेकेदारले विगत एक वर्षदेखि काम गरेका छैनन्। सडक बिस्तार र कालोपत्रे गर्न बेनी नगरपालिकाको कार्यालय अगाडिदेखि मंगलाघाट जाने सडकमा यसअघि गरिएको पिच उक्काइएको थियो। नयाँ पिच गर्न ढिलाइ गर्दा म्याग्दीको पश्चिमी भेगको नाकामा पर्ने मंगलाघाटको सडकको धुलो र हिलोले स्थानीयबासी प्रभावित भएका छन्। मंगलाघाटका बासिन्दा सुवासकुमार श्रेष्ठले सडकको धुलोले हरेक पटक बेनी बजार गएर फर्किएपछि नुहाउनु र कपडा धुनुपर्ने बताए। साँघुरो सडक छेउमा थुपारिएका निर्माण सामग्रीले आवत जावतमा समस्या र दुर्घटनाको जोखिम बढाएको छ, उनले भने, सडक छेउमा अब्यवस्थित रुपमा राखिएको निर्माण सामग्रीले सवारी साधन आवत जावतमा असहज हुनुका साथै दुर्घटनाको जोखिम बढेको छ। हाडेभिरबगरफाँट भकिम्ली, सिंगा र बरंजालाई सदरमुकाम बेनीसँग जोड्ने सडकको नाका हो। एक हजार चार सय मिटर सडक कालोपत्रे गर्ने लक्ष्य रहेकोमा मंगलाघाटको तल्लो बजार क्षेत्रमा करिब दुई सय मिटर सडक ढलान भने २०७५ साउनमै गरिएको थियो। हाल सहरी विकास मन्त्रालयको सघन सहरी विकास डिभिजन कार्यालय बागलुङले सञ्चालन गरेको यो योजना देब एण्ड सायरबिएनत्रिशक्ति जेभीले पाँच करोड रुपैयाँमा ठेक्का लिएको थियो। हालसम्म दुई करोड रुपैयाँ मात्र भुक्तानी लगेको छ। लकडाउनले रोकिएको कालोपत्रे गर्ने कामलाई चैत महिनाभित्र सक्ने तयारी गरेपनि यसअघि गरिएको कामको समेत भुक्तानी नपाएको र यसपालि पनि असी लाख रुपैयाँ मात्र बजेट बिनियोजन भएको कम्पनीका प्रतिनिधिले बताएका छन्। लकडाउनले रोकिएको कालोपत्रे गर्ने कामलाई चैत महिनाभित्र सक्न पलान्ट स्थापना गर्न लागेको छु, उनले भने, यसअघि गरिएको कामको समेत भुक्तानी पाएको छैन। यो सडकमा गर्ने भनिएको अक्सपाल्ट प्रविधिको कालोपत्रेका लागि गर्मी मौसम आवश्यक पर्छ। चिसोमा सेटिङ हुँदैन। नाली बनाउने, सडक फराकिलो र पर्खाल लगाउने काम सकिएको छ। बेस र सब बेस समेत राखिसकेका छन्। ६ महिना म्याद थप गर्ने तयारी भएको छ। ठेक्का अनुसार गर्नुपर्ने कामको परिणाम पुर्याउन भेरिएसन अर्डर (भिओ) भइरहेको छ। सघन सहरी कार्यालय, प्रशासन, नगरपालिका र ठेकेदारबीच गत महिना भएको छलफलमा माघ महिनाभित्र अक्सपाल्टको पलान्ट स्थापना गर्ने सहमति भए पनि अहिलेसम्म कार्यान्वयन नगरेका नगरप्रमुख हरिकुमार श्रेष्ठले बताए। यो योजनाको ठेक्का लिनुभएका नारायण जिसी निर्माण ब्यवसायी संघ म्याग्दीका अध्यक्ष हुन्।"
पश्चिमी वायुको प्रभाव : कस्तो छ तीन दिनको मौसम ?,"काठमाडौं : नेपालमा पश्चिमी वायुको प्रभाव रहेको जल तथा मौसम विज्ञान विभागले जनाएको छ। विभागको मौसम पूर्वानुमान महाशाखाले मंगलबार जारी गरेको बुलेटिनमा अहिले प्रदेश न १, गण्डकी प्रदेश र सुदूरपश्चिम प्रदेशका पहाडी तथा हिमाली भूभागहरुमा आंशिक रही अन्य भूभागमा मौसम सामान्यतया सफा रहेको छ। दिउँसो प्रदेश नं १, बागमती प्रदेश तथा गण्डकी प्रदेशका पहाडी भूभागमा आंशिकदेखि सामान्य बदली रही बाँकि पहाडी भूभागमा आंशिक बदलीको सम्भावना रहेको छ। उच्च पहाडी तथा हिमाली भूभागका एक दुई स्थानमा हल्का हिमपातको सम्भावना रहेको छ। प्रदेश नं १, बागमती प्रदेश तथा गण्डकी प्रदेशका पहाडी भूभागका एक दुई स्थानमा हल्का बर्षा हुने सम्भावना छ। राती प्रदेश नं १, प्रदेश नं २, बागमती प्रदेश तथा गण्डकी प्रदेशमा आंशिकदेखि सामान्य बदली रही बाँकि पहाडी भूभागमा आंशिक बदलीको सम्भावना रहेको छ। उच्च पहाडी तथा हिमाली भूभागका एक दुई स्थानमा हल्का हिमपातको सम्भावना रहेको छ। प्रदेश नं १ तथा गण्डकी प्रदेशका पहाडी भूभागका एक दुई स्थानमा हल्का बर्षा हुने सम्भावना छ। बुधबार दिउँसो प्रदेश नं १, कर्णाली प्रदेश, गण्डकी प्रदेश र सुदुर पश्चिम प्रदेशका पहाडी भूभागहरुमा आंशिकदेखि सामान्य बदली तथा, लुम्बिनी र बागमती प्रदेशका पहाडी भूभागहरुमा आंशिक बदलीको सम्भावना रहेको छ। उच्च पहाडी तथा हिमाली भूभागका एक दुई स्थानमा हल्का हिमपातको सम्भावना रहेको छ। प्रदेश नं १ र गण्डकी प्रदेशका पहाडी भूभागका एक दुई स्थानमा हल्का बर्षा हुने सम्भावना छ। राती देशका पहाडी भूभागहरुमा आंशिक बदली रही वांकी प्रदेशहरुमा मौसम सामान्यतया सफा रहनेछ। देशका उच्च पहाडी तथा हिमाली भूभागका एक दुई स्थानहरुमा हल्का हिमपात हुने सम्भावना छ। बिहीबार दिउँसो देशका पहाडी भूभागहरुमा आंशिकदेखि सामान्य बदलीको सम्भावना रहेको छ। उच्च पहाडी तथा हिमाली भूभागका थोरै स्थानमा हल्का हिमपातको सम्भावना रहेको छ। पहाडी भूभागका थोरै स्थानमा हल्का बर्षा हुने सम्भावना छ। राती प्रदेश नं १ मा आंशिक बदली रही बाँकी प्रदेशहरुमा मौसम सामान्यतया सफा रहनेछ। देशका उच्च पहाडी तथा हिमाली भूभागका एक दुई स्थानहरुमा हल्का हिमपात हुने सम्भावना छ। हल्का बर्षा र उच्च पहाडी तथा हिमाली भूभागमा हल्का हिमपातको सम्भावना तथा तराईका थोरै भूभागमा बिहानीपख हुस्सुकुहिरो लाग्न सक्ने हुदा तापक्रममा सामान्य गिरावट आउन सक्ने देखिएकोले यसबाट जनजीवन र यातायातमा पर्न सक्ने प्रभावबाट जोगिन सतर्कता अपनाउन विभागले अनुरोध गरेको छ।"
भागरथी हत्याका दोषी पक्राउ नजीक,"काठमाडौं : गृहमन्त्री रामबहादुर थापाले बैतडीकी १७ वर्षीया किशोरी भागरथी भट्टलाई बलात्कारपछि हत्या गर्ने दोषी नजीक प्रहरी पुगेको बताएका छन्। बढ्दो महिला हिंसाका घटनामा संलग्नलाई कारवाहीको माग गर्दै मंगलबार सर्वोच्च अदालत बार एशोसिएशन, महिला समितिको नेतृत्वमा मन्त्रालयमा गएको प्रतिनिधिमण्डलसँगको भेटमा मन्त्री थापाले सो घटनाका दोषीलाई छिट्टै पक्राउ गरी कानूनी कठघरामा उभ्याइने प्रतिबद्धता जनाए। भट्टसम्बन्धी घटना कञ्चनपुरकी निर्मला पन्तको जस्तो जटिल नरहेको जनाउँदै उनले विगतबाट पाठ सिकेर टुङ्गोमा पुर्याउने गरी छानबिन प्रक्रिया अघि बढेको बताए। महिला हिंसा रोक्न सरकार गम्भीर रहेको र त्यसैका लागि नेपाल प्रहरीमा महिला सेल स्थापना गरिएको स्पष्ट गर्दै उनले हिंसा, बलात्कारका घटना हुन नदिन र भएमा तत्काल दोषी पहिचान गरी कानूनी कारवाही अघि बढाउन प्रहरीलाई निर्देशन दिइसकिएको बताए। महिला कानून व्यवसायीले सो घटनाको प्रभावकारी अनुसन्धान गरी दोषीलाई कारवाही गर्न माग गर्दै मन्त्री थापालाई ज्ञापनपत्रसमेत बुझाएका छन्। विसं २०७५ साउन ११ मा कञ्चनपुरकी पन्तको बलात्कारपछि हत्या भएकामा दोषी अहिलेसम्म पहिचान हुन नसकिरहेका बेला गत माघ २२ गते बैतडीकी भट्टको पनि बलात्कारपछि हत्या भएको थियो।"
डिजेल चोरी तस्करी गर्ने ट्याङ्करसहित तीन पक्राउ,"बागमती : डिजेल चोरी गरी अवैधरूपमा भारततर्फ निकासी गरिरहेको अवस्थामा डिजेल ट्याङ्करसहित तीन जनालाई जिल्ला प्रहरी कार्यालय पर्साले पक्राउ गरी कारवाही प्रक्रिया सुरु गरेको जनाएको छ। ना ७ ख १५११ नम्बरको ट्याङ्करमा लोड गरी पर्साको जगरनाथपुरको श्वेता आयल ट्रेडर्सको नामबाट भारततर्फ एक हजार ६० लिटर डिजेल लैजाँदै गरेको अवस्थामा गए राति प्रहरीले जाँच गर्दा पक्राउ गरिएको बताइएको छ। कार्यालयका प्रहरी नायब उपरीक्षक मनोजित कुँवरका अनुसार उक्त ट्याङ्करसहित पक्राउ पर्नेमा वीरगञ्ज महानगरपालिका२२ का ३४ वर्षीय शम्भुप्रसाद महतो, मकवानपुर राक्सिराङ गाउँपालिका३ का २२ वर्षीय अशोक पाख्रिन र मकवानपुरको मनहरि गाउँपालिका३ का ३३ वर्षीय रामकृष्ण उप्रेती छन्। पक्राउ परेकामध्ये सोही ट्याङ्करका उप्रेती चालक हुन् भने पाख्रिन सहचालक तथा महतो श्वेता आयल ट्रेडर्सका मुन्सी रहेको नायब उपरीक्षक कुँवरले जानकारी दिए। वीरगञ्जको नेपालभारत सीमामा रहेको संयुक्त प्रहरी जाँच चौकी इलाकाबाट ट्याङ्करसहित उनीहरुलाई नियन्त्रणमा लिएर अनुसन्धान तथा कारवाही प्रक्रिया शुरु भएको उनले बताए।"
रताडाका अग्नि पीडितलाई राहत,"कालिकोट : जिल्लाको तिलागुफा नगरपालिका वडा नं २ रताडाका अग्नि पीडितलाई राहत वितरण गरिएको छ। जिल्ला विपद् व्यवस्थापन समितिको अगुवाइमा विभिन्न संघ संस्थाहरुले रताडाका अग्नि पीडित ६ परिवारलाई राहत वितरण गरिएको हो। गत शुक्रबार मात्र रताडामा भएको आगलागीबाट पदमबहादुर बिक, झुप्री बिक, भैरे विक, दिपक बिक, अनिपाल बिक र धनि बिकको घर जलेको थियो। उनीहरुलाई जिल्ला विपद् व्यवस्थापन समितिबाट प्रति परिवार दुई कम्मल, तीन हजार रुपैयाँका दरले राहत वितरण गरिएको प्रमूख जिल्ला अधिकारी कृष्णप्रसाद आचार्यले जानकारी दिए। उनका अनुसार आगलागीबाट समस्यामा परेका ६ दलित परिवारहरुलाई विभिन्न निकायबाट आवश्यक समाग्रीहरु सहयोग गरिएको छ। यस्तै नेपाल रेडक्रस सोसाईटीबाट प्रतिपरिवार एक सेट भाँडा, एक कम्मल, एक सेट लत्ताकपडा, एक त्रिपाल सहितका सामानहरु वितरण गरिएको रेडक्रस जिल्ला शाखाका सभापती बलप्रसाद संज्यालले बताए। उनका अनुसार आगलागीबाट पीडित परिवारहरुलाई तत्कालको समस्या समाधान गर्ने गरी अत्यावश्यक सामानहरु सहयोग गरिएको हो। तिलागुफा नगरपालिका प्रमूख रतनबहादुर शाही, जिल्ला प्रहरी प्रमूख डिएसपी चक्रबहादुर शाहा, सशस्त्र प्रहरी गुल्म कालिकोटका प्रमूख डिएसपी रामबाबु पाली बागटी लगायतका सरोकारवालाहरुको उपस्थितिमा तिलागुफा नगरपालिका सहित विभिन्न गैर सरकारी निकायहरुले दाल, चामल, नुन, तेल सहितका सामानहरु पनि वितरण गरिएको छ। आगलागीले वर्षेनी क्षति २०७५ साल पुस ८ गते जिल्लाको पलाँता गाँउपालिका वडा नं १ खाडामा यही पुस ८ गते राती भएको आगलागीमा ३२ घरमात्र जलेका थिए। खाडामा भएको आगलागीमा ३२ घरहरु पूर्ण रुपमा जलेर नष्ट भए। अन्य आश्रित परिवार समेत जोडेर ४२ परिवारहरु प्रभावित भएका थिए। लाखौंको धन माल क्षति भयो। यस्तै गत वर्षको चैतमा पनि जिल्लाको पचालझरना गाउँपालिका वडा नं ३ स्थित खाद्रुमा घरमा आगलागी हुँदा ३५ बाख्रा जलेर नष्ट भएका थिए। स्थानीय लोकेन्द्र कठायतको घरमा आगलागी हुँदा गोठमा हुलेका ३५ वटा बाख्रा जलेर नष्ट भएका थिए। आगलागीबाट ४ लाख बराबरको क्षति भएको थियो। जंगलबाट आएको आगो घरमा सल्किएर गोठमा हुलेका ३५ बाख्रा जलेका थिए। यो वर्ष पनि दुई पटक आगलागी भएको छ। गत पुसमा राचुलीको दलित बस्तीमा भएको आगलागीबाट १३ घर जलेका थिए। लाखौंको क्षति भयो। गत शुक्रबार रताडामा आगलागी हुँदा ६ परिवारको विचल्ली नै भएको छ।"
कार्यालय समयमा जुवा खेल्दै नेपाल बैंकका हाकिम !,"डोल्पा : नेपाल बैंक जगदुल्ला शाखाका प्रमुख कार्यालय समयमा जुवा खेल्दै गरेको अवस्थामा भेटिएका छन् । जगदुल्ला शाखाका प्रमुख अनिलकुमार गुप्ता सेवाग्राहीको काम छेडेर दिनभर पारा र तास खेल्दै गरेको भेटिएका हुन् । गुप्ता लामो समयदेखि सहायक कर्मचारीको हातमा कार्यालय छोडेर दिनभर जुवा खेल्न जाने र साँझ कार्यालयमा पुग्ने गरेका छन् । सेवाग्राही कार्यालयमा जाँदा कहिले भेटिदैनन् । तर शाखा प्रमुख गुप्ताले भने आफूले त्यसो नगरेको आफूलाई सुनियोजित तबरले भिडियो बनाइएको र सेवाग्राहीको काममा कुनै बाधा नआएको जिकिर गर्छन् । करिब ६ महिनोखि शाखा प्रमुखले सेवाग्राहीलाई दुःख दिने गरेको साँचो हो । हामीले बारम्बार त्यसो नर्गन अनुरोध गर्यौ । उहाँ सच्चिनु भएन, जगदुल्ला गाँउपालिका अध्यक्ष नारासिँह रोकायाले सुनाए ।"
४४ घरपरिवारलाई विस्थापित गरेर भवन बनाउँदै चाँगुनारायण नगरपालिका,"भक्तपुर : भक्तपुरको चाँगुनारायण नगरपालिकाले वडा नं ५ छालिङका ४४ घरपरिवारलाई विस्थापित गरेर आफ्नो कार्यालय भवन बनाउने भएको छ। सरकारबाट चीरभोगको अधिकार पाएका चाँगुनारायण नपा ५ छालिङस्थित घुमाउनेमा ४४ घरपरिवारलाई उठिबास लगाउने नियतसहित नपाले आफ्नो भवन निर्माण गर्न लागेको पीडित परिवारहरुले गुनासो गरेका छन्। नपाले साविक छालिङ गाविस ७ हाल चाँगुनारायण नपा ५ स्थित कित्ता नं ६१९ को २१ रोपनी क्षेत्रफलमा भवन बनाउन लागेको हो। जुन २१ रोपनीमध्ये १५ रोपनी जग्गा आफूहरुले परम्परागत रुपमा भोगचलन गर्दै आएको पीडितहरुले दावी गरेका छन्। पीडितहरुले चाँगुनारायण नपाले आफूहरुलाई उठिबास लगाउन लागेको भन्दै पाटन उच्च अदालतमा मुद्दासमेत दायर गरेका छन्। गएको साउनमा दायर गरिएको मुद्दा अहिले पनि उच्च अदालतमा विचाराधीन अवस्थामा रहेको छ। तर उच्च अदालतले मुद्दा छिनोफानो नगर्दै चाँगुनारायण नपाले मंगलबार पीडितहरुको जग्गामा जबरजस्ती भवन निर्माणको जग शिलान्यास गरेको छ। पीडितहरुको विरोधका बीच जिल्ला समन्वय समिति भक्तपुरका प्रमुख नवराज गेलाल, नगर प्रमुख सोमप्रसाद मिश्रलगायतले संयुक्त रुपमा भवनको शिलान्यास गरेका हुन्। नपाले अघिल्लो दसैंमै उक्त भवन निर्माणको जग शिलान्यास गर्ने कार्यक्रम तय गरेको थियो तर पीडितहरुले उच्च अदालतमा मुद्दा हालेकोले उक्त कार्यक्रम स्थगित गरिएको थियो। शिलान्यास कार्यक्रम तय भएपछि नपाले पीडितहरुको भूकम्पले क्षतिग्रस्त घरमाथि डोजर चलाएको थियो। मंगलबार पनि जबरजस्ती जग शिलान्यास गरिएको पीडित लीलानाथ ढुंगानाले बताए। उनले आफ्नो पुख्र्यौली घरसहितको जग्गामा नपाले जबरजस्ती डोजर चलाएर नपा कार्यालयको भवन शिलान्यास गरेको आरोप लगाए। उनका अनुसार २०२१ सालमा नापी हुँदा जग्गा दर्ता गर्न छुट भएको थियो। जसले गर्दा नापीनक्सामा ७ नम्बर पर्ती भनेर जनिएर आएको बहानामा नपाले जबरजस्ती आफूहरुको पुख्र्यौली घरमाथि नै डोजर लगाएर उठिबास लगाएको ढुंगानाको आरोप छ। उनले तत्कालीन भूमि हेर्ने निर्माण तथा यातायात राज्य मन्त्री श्रीप्रसाद बुढाथोकीले २०४२ साल कार्तिक २१ गते स्थलगत सर्जमिनसमेत गराएर उक्त स्थानमा बस्दै आएका २४ घरधुरीलाई आफ्नै घरजग्गा भएकाले उठाउन नपाउने निर्णय गराएको उनले दावी गरे। अहिले उक्त जग्गामा ४४ घरपरिवार बस्दै आएका छन्। त्यस्तै भक्तपुर जिल्ला अदालतले २०७५ पुस २५ गते पर्ती जनिएको २१ रोपनीमध्ये १५ रोपनी जग्गा परम्परागत भोग चलन गर्दै आएको हुँदा चीरभोगको जग्गा हो भनी ठहर गरेको ढुंगानाले जानकारी दिए। सबै प्रमाणले उक्त जग्गा हाम्रो रहेको र अझ थप पुष्टि गर्न उच्च अदालतमा मुद्दा विचाराधीन अवस्था हुँदाहुँदै नगरपालिका र जनप्रतिनिधिहरुले जबरजस्ती हाम्रो घरजग्गमा डोजर चलाए, गहभरि आँसु पार्दै उनले भने, हामीले रोक्दारोक्दै मंगलबार त नपा भवनको जग नै शिलान्यास गरियो। उनले आफूहरुसँग पुर्जा नहुँदा २०७२ सालको भूकम्पले घर भत्किँदा पनि राहत नपाएको र घरसमेत बनाउन नपाएको दुःखेसो पोखे। उनका अनुसार २०७३ चैत २२ गते भक्तपुरका प्रमुख जिल्ला अधिकारी द्रोण पोखरेलको अध्यक्षतामा बसेको मालपोत, नापी, अदालत, वनलगायतका प्रमुखहरुको बैठकले समेत भूकम्पपछि खुलेको स्वबासी जग्गा दर्ताको लागि पुनर्निर्माण प्राधिकरणमा निर्णय गरी पठाएको थियो। आफ्नो पुख्र्यौली जग्गा दर्ता गर्न लाग्दालाग्दै अहिले घरबास नै उठिबास नै हुने स्थिति आएको अर्का पीडित रुपक ढुंगानाले दुःखेसो पोखे। नगरपालिका र जनप्रतिनिधिले नगरवासीको समस्या समाधान गर्छन् भनेको सुनेको थिएँ, उनले भने, तर गलत सुनेको रहेछु। हाम्रो नगरपालिका र हाम्रो जनप्रतिनिधि त हामीलाई उठिबास लगाउन सक्रिय भएर लागिपरेका छन्। २०२१ सालमा नापी हुँदा जग्गा दर्ता छुट हुन जाँदा नापी नक्सामा ७ नम्बरी पर्ती जनियो, उनले भने, त्यसपछि २०३५ सालमै पूर्वराजा वीरेन्द्रसमक्ष जग्गा दर्ता गरी पाउन निवेदन दिएका थियौं। पूर्वराजा वीरेन्द्रको आदेशानुसार २०३८ चैत ३ गते मालपोत कार्यालय भक्तपुरले जग्गा दर्ता गरिदिने निर्णयसमेत गरेको थियो। तैपनि जग्गा दर्ता नखुल्दा अहिले आएर हामी घरबारविहीन हुनुपर्ने अवस्था आयो। अदालतको मुद्दाले केही हुँदैन : मेयर मिश्र यता नपाका मेयर मिश्रले भने अदालतमा मुद्दा हुँदैमा नपा भवन बनाउन कुनै बाधा नहुने प्रतिक्रिया दिएका छन्। उनले नापी नक्सामै पर्ती जग्गा जनिएको हुँदा अदालतले फैसला नपाकै पक्षमा दिने भविष्यवाणी गरे। जग्गाको विषयमा मुद्दा छ। उहाँहरुले उच्च अदालतमा नगरपालिकाको भवन शिलान्यास रोकी पाउँ भनी निषेधाज्ञा हाल्नु भएको थियो तर अदालतले निषेधाज्ञा दिएको छैन, मेयर मिश्रले भने, यो सार्वजनिक जग्गा नै हो। यसमा हामीले नै मुद्दा जित्ने पक्का भएका कारण मंगलबार भवन शिलान्यास गरेका हौं। उनका अनुसार नपाले २५ करोड ४६ लाखको भवन बनाउन ठेक्का दिइसकेको छ। पीडितहरुले चाँगुनारायण नपा, प्रमुख मिश्र र वडा नं ५ का अध्यक्ष जयन्द्र खड्काविरुद्ध मुद्दा हालेका थिए। उक्त मुद्दाको पेसी यहीं फागुन ७ गतेलाई तोकिएको पीडित ढुंगानाले जानकारी दिए। भवन बनाउन भन्दै चाँगुनारायण नपाले डोजर लगाएको स्थानीयको चीरभोग अधिकार रहेको घरसहितको जग्गा। तस्बिर : अन्नपूर्ण"
गङ्गामायाको जीवन रक्षा गर्न सरकारलाई निर्देशन,"काठमाडौं : राष्ट्रिय मानव अधिकार आयोगको मंगलबार बसेको बैठकले गङ्गामाया अधिकारीको जीवन रक्षाका लागि सरकारलाई तीनबुँदे निर्देशन दिने निर्णय गरेको छ । आयोगको कार्यालयमा मंगलबार बसेको बैठकले आयोगको उच्चस्तरीय अनुगमनबाट गङ्गामायाको स्वास्थ्य अवस्था गम्भीर बन्दै गएको पाइएको हुँदा निजको उपचारका लागि आवश्यक विशेष व्यवस्था मिलाउन सरकारलाई निर्देशन दिने निर्णय गरेको छ । त्यस्तै, अधिकारीको जीवन रक्षाका लागि न्यायको अनुभूति हुने गरी मानव अधिकारकर्मीसहितको उच्चस्तरीय कार्यदल गठन गरी यथाशीघ्र आवश्यक र उपयुक्त कदम चाल्न तथा कृष्णप्रसाद अधिकारीको हत्याका आरोपीमध्येका एक रुद्र्रप्रसाद आचार्य नेपाल बाहिर रहेको भन्ने सरकारी कागजातबाट समेत देखिएको हुँदा उनी जहाँ भए पनि आवश्यक प्रक्रिया पूरा गरी निजलाई अदालतसमक्ष शीघ्र उपस्थित गराउन सरकारलाई निर्देशन दिने निर्णय गरेको आयोगका प्रवक्ता डा टीकाराम पोखरेलले जानकारी दिए । छोरा कृष्णप्रसाद अधिकारीको हत्यामा संलग्न दोषीउपर कारवाहीको माग राखेर लामो समयदेखि अनशनरत अधिकारीको जीवन रक्षाका सम्बन्धमा आयोगको कार्यालयमा बसेको बैठकले उक्त निर्देशन दिने निर्णय गरेकोसमेत प्रवक्ता पोखरेलले जानकारी दिए । बैठकले अनशनरत गङ्गामायालाई आफ्नो जीवनप्रति संवेदनशील बन्दै न्यायको अनुभूतिसमेतका लागि आफ्नो अनशनलाई स्थगित गर्न अनुरोध गर्दै कृष्णप्रसाद अधिकारीको हत्याका सम्बन्धमा भइरहेको न्याय सम्पादन प्रक्रियालाई शीघ्र निष्कर्षमा पुयाउने कार्यमा सहयोग गर्न सबैलाई आग्रह गरेको छ ।रासस"
"इलाममा अटो दुर्घटना, चालकको मृत्यु",इलाम : मेची राजमार्गको इलाम नगरपालिका७ तिल्केनि मोडमा सोमबार बेलुका साढे ८ बजे अटो पल्टिँदा चालकको मृत्यु भएको छ। इलाम बजारबाट गोलाखर्क तर्फ जाँदै गरेको मे१ह३०२२ नम्बरको अटो अनियन्त्रित भई सडकबाट १५ मिटर तल खसेको थियो। दुर्घटनामा घाइते भएका चालकको अस्पताल लैजाने क्रममा मृत्यु प्रहरी नायव उपरीक्षक लालध्वज सुवेदीले जानकारी दिए। उनका अनुसार अटो चालक इलाम नगरपालिका९ का २० वर्षीय अबिकल सुन्दास घाइते भएपछि नोवेल विराटनगर अस्पताल लैजादै गर्दा बाटोमा मृत्यु भएको हो।
