शीर्षक,विवरण
भूमि आयोग गठन : बेमौसमी बाजा,"किन महाव्याधिबीच सरकारले भूमि आयोग गठन को बेमौसमी बाजा बजायो ? यसले अनेकन् आशंका जन्माएको छ। विश्वका हरेक सरकार कोरोनाको सामना गर्न अर्थतन्त्र कसरी कस्ने भन्ने ध्याउन्नमा छन्। तर, हाम्रो सरकार चाहिँ अनावश्यक र अनुचित खर्च बढाउने गरी आयोग गठनमा मोहित हुनु आफैंमा उदेकलाग्दो विषय हो। राज्यलाई अचाक्ली भार बढाउने गरी गुपचुपमै आयोग घोषणा भएपछि चौतर्फी आलोचना बढेको छ। यो सरकारी निर्णयले एक त सर्वोच्च अदालतको आदेश उल्लंघन गरेको छ भने अर्काेतिर राज्यको ढुकुटीलाई अनावश्यक बोझ बोकाएको छ। सँगै मुलुकको वस्तुस्थिति, संवेदनशील अवस्थाप्रति जवाफदेही छैन भन्ने सन्देश पनि प्रवाहित भएको छ। यतिखेर कहीं, कतै र कसैले पनि भूमि आयोग मागेको थिएन, आवश्यक ठानिएको अवस्था पनि होइन। यो घातक प्रवृत्ति हो। चारैतिर अर्थतन्त्रका छिद्र कस्दै गरेको वक्तव्य दिन नथाक्ने अर्थमन्त्रीका निम्ति चुनौती पनि हो। खर्चको अचाक्ली भार बोकाउने यो आयोगलाई खर्च दिन उनी कसरी तत्पर भए भन्ने प्रश्न उब्जिएको छ। यसले अन्यत्र छिद्र कस्ने आफ्ना कार्यकर्ता पोषित गर्ने सवालमा चाहिँ भ्वाङ लाई उनले सहज ठानेको देखिन्छ। यसरी आयोग गठनमा सजिलै सहमति दिनुले अर्थमन्त्री द्वैध र ढोंगी चरित्र प्रदर्शन गर्न माहिर भएको देखाउँछ। अब आयोगमा राज्यमन्त्री अध्यक्ष र सचिवसरहका सदस्यहरू देखापर्नेछन्। आयोगमा ७७ वटै जिल्लामा सहसचिवसरहको पद सिर्जना गरी संयोजक तोकिएको छ भने दुई जिल्ला सदस्यले अधिकृतसरहको सुविधा पाउने गरी १ सय ५४ जना रहनेछन्। सँगै तिनका निम्ति कर्मचारीसहितको कार्यालय, चालकइन्धनसहितको सवारी साधन उपलब्ध गराउनुपर्नेछ। अनौपचारिक हिसाबले वार्षिक एक अर्ब बीस करोड रुपैयाँ राज्यलाई थप व्ययभार पर्नेछ। तिनका निम्ति नयाँ गाडी खरिद गर्नु पर्नेछ। २०५१ मा एमालेको अल्पमतको सरकार हुँदा तिनै सुकुम्बासी आयोगका पदाधिकारीका निम्ति ३० वटा गाडी खरिदले प्रकरणकै रूप धारण गरेको थियो। तिनका निम्ति नयाँ गाडी खरिदले फेरि २०५१ को प्रकरणलाई बिर्साउने अर्काे प्रकरण सिर्जना नहोला भन्न सकिन्न। नयाँ गाडीका निम्ति सरकारीतन्त्र र कमिशनखोरहरू सल्बाउन थाल्नेछन्। मूलतः आयोग गठन गर्नुको जिल्लास्तरीय नेता हरूलाई जागिर खुवाउने, चिल्ला गाडी चढाउने, कार्यकर्ता भर्ती गराउने र आफ्नै कार्यकर्तालाई सार्वजनिक जग्गा उपलब्ध गराउने खेलसिवाय केही होइन। केन्द्रीय आयोगकै चरित्र के देखिन्छ भने त्यहाँ कोही विशेषज्ञ छैनन्, कोही पूर्णकालीन जिल्ला नेता त कोही गैरसरकारी संस्थाको हालीमुहाली चलाएका पात्र छन्। सत्ताारुढ पार्टीकै नेताकार्यकर्ता भर्तीको आयोगबाट निष्पक्ष काम हुन्छ भन्ने कल्पना गर्न सकिन्न। अर्काे त, सत्ताारुढ दलभित्रै गुटका एकथरि कार्यकर्तालाई मात्रै भर्ती हुने अवसर मिल्नेछ। जिल्लाजिल्लाका भूमि आयोग नेकपाको कार्यालय मा परिणत हुनेछन्। राज्यकोषमा पार्टीको गतिविधि विस्तार गर्ने नियोजित योजनामुताबिक आयोग बनेको स्पष्ट छ। सुकुम्बासीका नाममा जथाभावी सार्वजनिक जग्गा बाँडिएपछि सर्वाेच्च अदालतले पाँच वर्षअघि यस्ता प्रकृतिका आयोग निर्माणमा रोक लगाएको थियो। यतिखेर सुकुम्बासी नाम राख्दा अदालतको आदेशविपरीत हुने निष्कर्षसहित फरक नाममा उही प्रकृतिको आयोग बनाइनु दूराशयपूर्ण छ। सुकुम्बासी आयोगबाटै जग्गा वितरण हुँदा अनेकन् विकृतिविसंगति जन्मेका थिए। सुकुम्बासी आयोगकै पदाधिकारीले जग्गा आफन्तका नाममा दर्ता गरी रातारात धनी भएको अनेकन् उदाहरण छन्। यो आयोगसँगै निश्चय नै वनजंगलको विनाश तीव्र हुनेछ। सरकारी पर्ती र सार्वजनिक जग्गा नेकपाका जिल्लास्तरका नेता तथा कार्यकर्ताको नाममा पुग्नेछ। यतिखेर जग्गाजमिनको भाउ अकासिएको छ र तिनको ध्याउन्न जग्गाजमिनतिरै छ। तिनले शासकीय पात्रहरूलाई प्रयोग गरी कहिले छुट जग्गा दर्ताको अभियान चलाउँछन् त कहिले यस्ता बेमौसमी आयोग। २०२१ मा नापी हुँदा जग्गा दर्तामा छुट भएको दर्ताको बाटो खोल्न मन्त्रिपरिषद्बाट नीतिगत निर्णय गराउने खेल पनि नभएका होइनन्। त्यसरी छुटका नाममा जग्गा मा लुट मच्चाउने भूमाफिया प्रवृत्तिकै पुनरावृत्ति हो भूमि आयोग पनि। शक्ति केन्द्रलाई मुठ्ठी कैद गर्ने हैसियतका भूमाफिया, दलालविचौलियाका निम्ति सरकारका यस्ता आयोग बरदान सावित हुन पुग्छन्। त्यसकारण यो कुनै पनि हिसाबले उचित नभएकाले यसको खारेजीसिवाय अर्काे विकल्प छैन।"
ओम्नीको भुक्तानीमा लेखाको असहमति,"काठमाडौं : विवादास्पद ओम्नी विजनेश कर्पोरेट इन्टरनेसनल प्रालिलाई भुक्तानी दिन स्वास्थ्य सेवा विभागका लेखा अधिकृत दिवाकर घिमिरेले असहमति जनाएका छन्। विभागका महानिर्देशक महेन्द्रप्रसाद श्रेष्ठको निर्देशनलाई उनले इन्कार गरेका छन्। ओम्नीलाई भुक्तानी दिन उपप्रधानमन्त्री ईश्वर पोखरेलसम्मको दबाब परेको छ। ओम्नीले आफूले ल्याएको सामानवापत २८ करोडको दाबीसहितको पत्र विभागमा पठाएको छ। सम्झौता अनुसार ओम्नीले स्वास्थ्य सामग्री नल्याएको भन्दै भुक्तानी दिन नसकिने राय दिएपछि विभागका तत्कालीन लेखा प्रमुख केशव प्रसाईंलाई कारागार महाशाखा सरुवा गरी घिमिरेलाई ल्याइएको हो। कोष तथा लेखा नियन्त्रण कार्यालय नुवाकोटबाट ल्याइएका घिमिरेले समेत ओम्नीलाई भुक्तानी दिन नसक्ने राय दिएपछि सरकार थप समस्यमा परेको छ। सार्वजनिक खरिद ऐनमा कामको मूल्यांकन गरेर मात्रै भुक्तानी दिनुपर्ने तथा ठेक्का तोडेको अवस्थामा सार्वजनिक निकायलाई भएको नोक्सानीको क्षतिपूर्ति लिनुपर्ने व्यवस्था अनुसार भुक्तानी दिन नसकिने लेखाको मत छ। ओम्नीसँगको सम्झौता तोडेर धरौटी समेत जफत गर्ने र ओम्नीलाई कालोसूचीमा राख्ने निर्णय सरकारले गरेकाले भुक्तानी दिन नसकिने लेखाको राय छ। सरकारले चीनबाट कोरोना नियन्त्रण, रोकथाम तथा उपचारका लागि आवश्यक स्वास्थ्य सामग्री खरिद गरी ल्याउन ओम्नीसँग १ अर्ब २४ करोडको सम्झौता गरेको थियो। सम्झौताअनुसार स्वास्थ्य सामग्री ल्याउन नसकेको भन्दै सरकारले सम्झौता रद्द गरेको थियो। स्वास्थ्य सामग्री महँगो एवं गुणस्तरहीन भएको भन्दै व्यापक आलोचना समेत भएको छ। खरिदमा अनिमिततता भएको भन्दै अख्तियार दुरुपयोग अनुसन्धान आयोगमा उजुरी परेको छ। अख्तियारले अनुसन्धान अधिकृत तोकेर यसको छानबिन गरिरहेको छ। खरिदमा अनियमितता भएको ओम्नीलाई भुक्तानी दिन नमानेपछि स्पष्टिकरण सोधिएका सरुवा भएका प्रसाई र अहिलेका लेखा प्रमुख घिमिरेको राय ओम्नीको भुक्तानीको विषयमा एउटै छ। घिमिरे र प्रसाई २०५३ देखि चिनजान र एउटै ब्याजी हुन्। महानिर्देशक श्रेष्ठको निर्देशन नमानेपछि मन्त्रीसँम्मबाट दबाब आएपछि उनले आफू प्रेसरमा काम गर्ने मान्छे नभएको भन्दै भुक्तानी दिने असहमति जनाएको विभाग स्रोतले बताएको छ। लेखाको राय अन्तिम नहुने विभागका महानिर्देशकले भुक्तानी दिन सक्ने स्रोतले बताएको छ। खरिद ऐन विपरीत हामी भुक्तानीको सहमति दिन सक्दैनौं, कानुन अनुसार लेखिदिने हो, लेखा स्रोतले भन्यो, हाम्रो राय अन्तिम हँुदैन। हाम्रो असहमतिका बीच पनि विभाग प्रमुखले भुक्तानी दिने निर्णय लिन सक्छन्, यो कार्याविधिमा नै छ, यसो गरे हाम्रो केही लाग्दैन। विभाग प्रमुखले लेखाको राय विपरीत लिखितरूप दिने निर्देशन दिएमा लेखा प्रमुखले भुक्तानी हुनुपर्छ। लेखा प्रमुख घिमिरेले यो विषयमा केही प्रतिक्रिया दिन मानेनन्। विभागको विषयमा प्रवक्ताले मात्रै जानकारी दिने उनले बताए। स्वास्थ्य मन्त्रालयका प्रवक्ता डाविकास देवकोटाले ओम्नीको भुक्तानी बारेमा आफूलाई जानकारी नभएको बताए।"
भूमि आयोगले बोझमाथि बोझ : बेमौसमी भन्दै चौतर्फी विरोध,"काठमाडौं : सर्वोच्च अदालतको अन्तरिम आदेश छलेर गठन गरिएको भूमिसम्बन्धी समस्या समाधान आयोगले अनावश्यक बोझ बढेको भन्दै चौतर्फी आलोचना भएको छ। नेता, प्रशासक, बुद्धिजीवीले सामाजिक सञ्जालका साथै व्यक्तिगत रूपले सरकारको उक्त कदमप्रति आपत्ति जनाएका छन्। मुलुक कोरोना संक्रमण जोखिमबाट गुज्रिरहेका बेला सरकारले हालै उक्त आयोग गठन गरेको हो। यसअघि अवैध रूपमा त्यस्तै आयोग गठन गरिएको भन्दै अधिवक्ता चन्द्रमणि पौडेलले दिएको रिटमा सर्वोच्चले २०७१ सालमा अन्तरिम आदेश दिँदै रोक लगाएको थियो। उक्त आदेश जारी रहेको स्थितिमा सोही प्रकृतिको भूमि आयोग गठन गरिएको हो। कांग्रेस नेता डा रामशरण महतले दलका कार्यकर्ता भर्ती गर्न गठन भएको यस्तो आयोग बिल्कुल गलत भएको भन्दै विरोध गरेका छन्। भरपूर सुविधासहित ५ सय ५२ पदमा अर्बौं खर्च गर्ने गरी ७७ जिल्लामा सुकुम्बासी आयोग गठन हुँदै छ, उनले ट्विटरमा लेखेका छन्, सत्तासीन दलका कार्यकर्ता भर्ने गरी बन्ने यस्तो महँगो संरचना बिल्कुल गलत। यस्ता आयोग निष्पक्ष ढंगले दक्षता र निश्चित मापदण्डका आधारमा गठन तथा मीतव्ययी ढंगले सञ्चालन गरे मात्र उचित र न्यायपूर्ण परिणाम आउने उनले उल्लेख गरेका छन्। पूर्वसचिव एवं बालुवाटार जग्गा छानबिन समितिका संयोजक शारदाप्रसाद त्रितालले आयोग गठनप्रति शंका व्यक्त गरेका छन्। उनले हाल भइरहेको सरकारी संयन्त्र र स्थानीय तहमै छानबिन समिति बनाएर बढी समस्या देखिएका जिल्लामा सुकुम्बासी व्यवस्थापन गर्न सकिने अवस्था दर्शाएका छन्। आयोग गठनले फेरि पनि प्रमुख दललाई कार्यकर्ता, भूमाफिया र हुकुम्बासीलाई फाइदा पुग्ने हो कि भन्दै त्रितालले चिन्ता प्रकट गरेका छन्। अर्का पूर्वसचिव भीम उपाध्यायले आयोगको तीनवर्षे कार्यकालको सञ्चालन प्रशासनिक खर्च १ अर्ब २३ करोड रुपैयाँभन्दा बढी हुने अनुमान लगाएका छन्। राज्यमन्त्रीसरह हुने अध्यक्षको सबै सुविधा जोड्दा अनुमानित १२ करोड ३४ लाख, सदस्य (प्रदेशसहितका) ११ जनालाई सचिवसरहको सुविधा जोड्दा १३ करोड २७ लाख ९७ हजार रुपैयाँ खर्च लाग्ने हिसाब उपाध्यायले फेसबुकमार्फत प्रस्तुत गरेका छन्। जिल्ला संयोजक ७७ जनालाई सहसचिवसरहको सुविधासहित ८८ करोड ४४ लाख र जिल्ला सदस्य दुई जनाका दरले १ सय ५४ जना अधिकृतसरहको सुविधा जोड्दा १ करोड ५८ लाख ४० हजार रुपैयाँ मुलुकलाई आर्थिक भार पर्ने प्रक्षेपण उनले गरेका छन्। अहिलेको संकटमा यस्तो आयोग निरर्थक रहेको दाबी उपाध्यायको छ। पूर्वमहान्यायाधिवक्ता रमनकुमार श्रेष्ठले पनि सुकुम्बासीलाई जग्गा पहिल्यै बाँडिसकिएको अवस्थामा संकटको बेला पारेर फेरि अर्को आयोग थप्ने कार्य मुलुकका लागि भार रहेको बताए। उनले सर्वोच्च अदालतका तीन न्यायाधीश संलग्न विशेष इजलासबाट २०७१ सालमै आयोग गठन रोकिएको स्मरण पनि गराए। सुकुम्बासीलाई त पहिल्यै जग्गा बाँडिसकिएको हो। फेरि पनि आयोगमाथि आयोग गठन गर्नुको के औचित्य हुन्छ ? , उनले अन्नपूर्णसँग भने, एकातिर सरकार आफैंले लकडाउन गरेर सबै शक्ति कोरोना नियन्त्रणमा लगाऔं भन्ने, अर्कातिर बेमौसमी आयोग गठन गर्न कामकुरो एकातिर कुम्लो बोकी ठिमीतिर मात्रै हो। उनले बेमौसमी आयोगले सुकुम्बासीभन्दा हुकुम्बासीलाई नै फाइदा पुग्ने जिकिर गरे। उनी पुष्पकमल दाहाल प्रधानमन्त्री हुँदा महान्यायाधिवक्ता थिए। तीनवर्षे कार्यकालका लागि गठित पाँच सदस्यीय आयोगमा देवीप्रसाद ज्ञवाली अध्यक्ष छन्। भूमि अधिकारकर्मी जगत देउजा, पूर्वसभासद् दिनेशचन्द्र यादव, नेकपा कार्यकर्ता भीमबहादुर कार्की र मञ्जली शाक्य सदस्य छन्। आयोग अध्यक्ष ज्ञवाली भरतपुर महानगरपालिकाको निर्वाचनमा एमालेका तर्फबाट पराजित उम्मेदवार हुन्। आयोगका सदस्यसचिवमा भूमिव्यवस्था, सहकारी तथा गरिबी निवारण मन्त्रालयका सहसचिव छन्। सर्वोच्चका तत्कालीन न्यायाधीश कल्याण श्रेष्ठ, गोपालप्रसाद पराजुली र ओमप्रकाश मि श्रको विशेष इजलासले २०७१ माघ ८ गते सुकुम्बासी आयोग गठन अवैध रहेको भन्दै अन्तरिम आदेशमार्फत रोक लगाएको थियो। सर्वोच्चले त्यति बेला आयोग गठन प्रक्रिया कानुन प्रतिकूल देखिएको र ऐनको परिभाषाअनुरूप नभएको निष्कर्ष निकालेको थियो। २०७१ साउन १९ गते सरकारले यस्तै आयोग गठन गरेको थियो। राजनीतिक व्यक्ति र आसेपासे कार्यकर्तालाई रोजगारी दिने मनसायले त्यो आयोग गठन गरिएको भन्दै अधिवक्ता चन्द्रमणि पौडेलले रिट निवेदन दिएका थिए। अधिवक्ता पौडेलले लकडाउन खुलेपछि सरकारले अन्तरिम आदेश मिचेको भन्दै फेरि सर्वोच्च जाने तयारीमा रहेको जानकारी दिए।"
आधारभूत स्वास्थ्य सेवा अवरुद्ध,"काठमाडौं : कोरोना भाइरसका कारण आधारभूत स्वास्थ्य सेवा प्रभावित भएको छ। लकडाउनका कारण ५० हजार बालबालिका नियमित खोप सेवाबाट वञ्चित भएका छन्। जन्मिएको १५ महिनामा १२ किसिमको खोप दिइन्छ। बाल स्वास्थ्य तथा खोप सेवा शाखा प्रमुख डाझलक गौतमले नियमित खोप सेवा अवरुद्ध भए वा छुटाए कोरोना भन्दा पनि अन्य संक्रामक रोगका कारण बालबालिकाको ज्यान जाने खतरा रहने बताए। एक महिनाको अवधिमा ४५ देखि ५० हजार बालबालिकालाई खोप लगाउनुपर्ने उनको भनाइ छ। भाइरलजन्य रोगविरुद्ध लड्ने क्षमता अभिवृद्धिका लागि जन्मिएको १५ दिनभित्र बीसीजी खोप दिइन्छ। क्षयरोग, भ्यागुते रोग, लहरेखोकी, धनुष्टंकार, हेपाटाइटिस, हेमोफिलस, पोलियो, निमोनिया, जापानिज इन्सेफलाइटिस, दादुरा र रुबेलाको खोप जन्मेदेखि १५ महिनाभित्र लगाइसक्नुपर्ने उनले बताए। डा गौतमका अनुसार १५ महिनाभित्र ६ लाख २० हजार बालबालिकालाई खोप लगाउनु पर्छ। यसका लागि नवजात शिशुका अभिभावकले खोप केन्द्रमा ६ देखि ७ पटकसम्म ल्याउनु पर्छ। यातायात सञ्चालन नहुँदा धेरै ठाउँमा भ्याक्सिन पठाउन नसकिएको स्वास्थ्य सेवा विभागले जनाएको छ। लकडाउनका कारण हिँडडुल गर्न रोक लगाइएको र भ्याक्सिन पनि पर्याप्त नभएको जनाउँदै खोप सेवा सञ्चालन अवरुद्ध हुन पुगेको हो। खोप सेवा प्रभावित हुँदा बाल मृत्युदर जोखिम हुने विज्ञको भनाइ छ। नियमित खोप सुरु गर्ने निर्णय भए पनि विशेष खोपअन्तर्गत दादुरा र रुबेलाविरुद्धको खोप सेवा भने तत्कालै सञ्चालन नहुने डा गौतमले बताए। लकडाउन खुलेपछि मात्र ती खोप सुरु गरिनेछ। कोरोना भाइरस महामारी सम्बन्धमा सरकारले अन्तरिम निर्देशिका जारी गरे पनि स्वास्थ्य संस्थाबाट सेवा प्रवाह सुचारु गर्न सकेका छैनन्। निर्देशिकामा पनि कोरोना भाइरसको उपचार गर्ने अस्पतालबाहेक अन्य स्वास्थ्य संस्थाले नियमित आधारभूत स्वास्थ्य सेवा दिनुपर्ने उल्लेख छ। अहिले प्रतिहजार जीवित जन्ममा र नवजात शिशु मृत्युदर २३ छ। त्यस्तै, शिशु मृत्युदर भने शिशु ३३ रहेको स्वास्थ्य सेवा विभागले जनाएको छ। सेवा सुचारु गर्न आग्रह नियमित आधारभूत स्वास्थ्य सेवा अवरुद्ध भएको गुनासो बढेपछि स्वास्थ्य तथा जनसंख्या मन्त्रालयले ध्यानाकर्षण भएको जनाएको छ। मन्त्रालयका प्रवक्ता डा विकास देवकोटाले शुक्रबारको प्रेस ब्रिफिङमा केही स्थानमा आधारभूत सेवा सुचारु नभएको जानकारी प्राप्त हुन आएकोे बताए। नियमित खोप सेवा, सुरक्षित मातृत्व सेवा, नवजात शिशु उपचार सेवा, सुरक्षित गर्भपतन सेवा, परिवारनियोजन सेवा, क्षयरोग, मलेरिया र एचआइभीविरुद्धको औषधि सेवन गर्ने सेवालगायत आधारभूत सेवा केही स्थानमा अवरुद्ध भएको गुनासोमा मन्त्रालयको ध्यानाकर्षण भएको जानकारी दिए। हरेक स्थानीय तहमा रहेका अस्पताल, प्राथमिक स्वास्थ्य केन्द्रमार्फत नियमित आधारभूत स्वास्थ्य सेवा प्रदान गर्न देवकोटाले अनुरोध गरे। आवश्यक औषधि र औषधिजन्य उपकरण स्वास्थ्य सेवा विभागमार्फत व्यवस्था हुने डादेवकोटाले बताए। स्वास्थ्य सेवा लिन भीडभाड नगर्न र आवश्यक दूरी कायम गर्न आग्रह गरे। आगामी दिनमा सेवा पाउने सुनिश्चितता गर्न स्वास्थ्य सेवा उपलब्ध गराउन मन्त्रालय सचेत छ। यसअनुसारको व्यवस्था गरिएको छ, उनले भने। सेवा प्रवाहका लागि जनप्रतिनिधि, चिकित्सक, स्वास्थ्यकर्मीलाई सहयोग गर्न उनले आग्रह गरे। उनले भने, यस खालको नियमित सेवा अवरुद्ध भयो भने यसबाट भविष्यमा अर्को नयाँ किसिमको प्रकोप आउन सक्ने स्थिति रहन्छ। यस किसिमको सेवा अवरुद्ध हुनु हुँदैन। दीर्घरोगीले खाने औषधि अभाव जाजरकोट : भेरी नगरपालिका४ का मोहनजंग खत्री ब्लड प्रेसरको औषधि लिन सदरमुकामस्थित एक मेडिकलमा गए। त्यहाँ औषधि नपाएपछि आधा दर्जन मेडिकल चहारे। तर कुनै मेडिकलमा पनि औषधि पाएनन्। सात दिनदेखि औषधि खान नपाएको उनको गुनासो छ। त्यस्तै सुगरको औषधि सेवन गरिरहेका धनबहादुर अधिकारीले पनि जाजरकोटमा औषधि पाउन छाडेपछि आफू समस्यामा परेको बताउँछन्। उनीहरू जस्तै धेरै दीर्घरोगीहरू औषधि नपाउँदा समस्यामा परेका छन्। दम, मुटुरोग, ब्लडप्रेसर, सुगरलगायतका दीर्घरोग भएकाहरूले नियमित सेवन गर्ने औषधि निजी मेडिकलसँग सकिएपछि उनीहरू समस्यामा परेका हुन्। लकडाउनका कारण औषधि ढुवानी गर्न नसक्दा अभाव भएको सदरमुकाममा मेडिकल चलाउँदै आएका विरप्रकाश रोकायले बताए। उनले भने, दीर्घरोगीले खाने अत्यावश्यक औषधिसहित अन्य औषधि पनि सकिएको छ। गाडी चल्दैनन्। यस्तोमा कसरी औषधि ल्याउने सदमुकाममा मात्र होइन, जिल्लाका ग्रामीण भेगमासमेत दीर्घरोगीले सेवन गर्ने र अन्य औषधिको अभाव देखिएको छ। जिल्लाका धेरै मेडिकल कोरोना भाइरस सर्ने डरले बन्द छन्। खुलेका मेडिकलमा पनि औषधिको स्टक सकिँदै गएको छ। छेडागाडको थलहमा रहेको डेभिड मेडिकलका सञ्चालक अर्जुन अधिकारीले दीर्घरोगीले खानेसहित अन्य औषधि सकिएको बताए। उनका अनुसार एल्पाइन, सिरप वेटा२, भ्यान्टिफिलाइन फोर्ट टेबलेट, स्यानिटाइजर, मास्क, सिटामोल, ब्रोफलम, जीवनजल लगायतका औषधि सकिएको बताए। जाजरकोटका प्रमुख जिल्ला अधिकारी जनकराज पन्तले औषधि ढुवानीका लागी पासको ब्यवस्था गर्न सकिने बताए।"
भारतमै अड्कियो नेपालको रेल,"काठमाडौं : कुर्थाजनकपुरजयनगर खण्डमा सञ्चालन गर्नेगरी खरिद गरिएको रेल नेपालका लागि गुडे पनि लकडाउनका कारण भारतमै अड्किएको छ। रेल भारतको चेन्नाई स्थित उद्योगबाट गुडेर मध्य प्रदेशको जबलपुरमा आइसकेको रेल विभागका महानिर्देशक बलराम मि श्रले जानकारी दिए। रेल विक्रेता भारतीय कम्पनी कोंकण रेलवे कर्पोरेसन र रेल विभागबीच २०७६ चैत १८ गते पहिलो रेल सेट हस्तान्तरण गर्ने सहमतिअनुसार रेल चेन्नाइस्थित उद्योगबाट गुडेको थियो। उनले भने, लकडाउनका कारण जबलपुरबाट रेल अघि बढ्न सकेको छैन। रेलको यथास्थितिको बारेमा उद्योगका अधिकारीसँग फोनमा सम्पर्क भइरहेको छ। लकडाउन खुलेपछि नेपालका लागि हिडाइनेछ। लकडाउन खुले पनि रेल नेपाल भित्रिनका लागि थप १० देखि १५ दिन लाग्नेछ। नेपाल भित्रिने रेलका लागि डेडिकेटेड लाइन उपलब्ध हुने हो भने २ देखि ३ दिन भित्रमा आइपुग्छ। तर, भारतीय रेल गुड्ने समयमा नेपालको रेलले ट्रयाक ओगट्न पाउँदैन। ट्रयाक खाली भएको समयमा गुडाउनु पर्ने भएकाले रेल भित्रिन केही समय लाग्ने देखिएको छ। रेल नेपाल भित्रिए लगत्तै सञ्चालनमा भने आउने छैन। रेल सञ्चालनका लागि नेपालको तर्फबाट कानुनी, प्राविधिक तथा कर्मचारीको व्यवस्था हुन बाँकी छ। सञ्चालन पूर्व रेल नेपालकै भूभागमा पर्ने जनकपुर वा कुर्थामा राखिने मि श्रले बताए। यी दुई मध्ये सुरक्षाका दृष्टिकोणले उपयुक्त हुने स्थानमा राखिनेछ। रेल गुड्ने ट्र्याक तयारी अवस्थामा छ। तर, रेल हाक्ने ड्राइभर छैन। स्वदेशी प्राविधिक जनशक्तिका लागि दरखास्त आवेदन माग गरेका थियौं। त्यहाँ एउटा पनि आवेदन परेको छैन, मि श्रले भने, विदेशी कामदारका लागि आवेदन माग गर्नुपर्नेछ। विभागले फागुन ९ गते रेल सञ्चालन गर्न तत्कालक आवश्यक पर्ने २६ जना स्वदेशी कर्मचारीका लागि आवेदन माग गरेको थियो। लकडाउनले गर्दा विदेशी कर्मचारीको आवदेन माग गर्न सकिएको छैन। सरकारले कुर्थाजनकपुरजयनगर ३४ किलोमिटर खण्डमा रेल सञ्चालन गर्न २०७५ चैतमा कोंकण रेलवे कर्पोरेसनसँग ८४ करोड ६५ लाख रुपैयाँमा दुईवटा रेल खरिद गर्न विभागलाई सैद्घान्तिक सहमति प्रदान गरेको थियो। २०७६ वैशाख २७ गते भौतिक पूर्वाधार तथा यातायात मन्त्रालय र भारतीय राजदूतावासबीच रेल खरिद सम्झौता भएको थियो। नेपालले सम्झौताअनुरूप २० प्रतिशत रकम दिएको छ। रेल सञ्चालनमा आएपछि बाँकी ८० प्रतिशत रकम पनि भुक्तानी गर्नेछ। रेल सञ्चालनका लागि सरकारले पूर्व तयारीस्वरूप रेल्वे विधेयक २०७६ संसद्मा विचाराधीन अवस्थामा छ। भौतिक पूर्वाधार तथा यातायातमन्त्री वसन्त नेम्वाङले पुस १८ गते राष्ट्रिय सभामा पेस गरेका थिए। विधेयक पास हुनुअघि नै सरकारले रेल सञ्चालनका कर्मचारी नियुक्ति गर्ने बाटो खोलिसकेको छ। २०७६ माग ६ गते मन्त्रिपरिषद्ले कुर्थाजनकपुरजयनगर रेल सञ्चालन गर्न विभिन्न ४५ पदको २ सय २६ दरबन्दीमा करारमा कर्मचारी भर्ना गर्न सैद्घान्तिक स्वीकृति प्रदान गरिसकेको छ। यस्तै सोही दिनै रेल सेवा सञ्चालनका आवश्यक दक्ष श्रमिक नेपाली नागरिकबाट आपूर्ति हुन नसकेमा श्रम ऐन, २०७४ को दफा २२ बमोजिम २६ जनसम्म विदेशी दक्ष श्रमिक नियुक्त गर्न नेपाल रेल्वे कम्पनीलाई सैद्धान्तिक स्वीकृति दिइएको छ। पूर्व तयारीका काम बाँकी रहेकाले रेल सञ्चालन गर्ने समय सिमा तोक्ने नसकिने विभागले जानकारी दिएको छ।"
नेकपाको आकस्मिक सचिवालय बैठक,"काठमाडौं : नेपाल कम्युनिस्ट पार्टी (नेकपा)को आकस्मिक सचिवालय बैठक बोलाइएको छ। सोमबार साँझ ५:३० बजे बालुवाटारमा नेकपाको सचिवालय बैठक बस्ने प्रधानमन्त्रीका प्रेस सल्लाहकार सूर्य थापाले जानकारी दिए। सोमबार बसेको मन्त्रिपरिषद बैठकले पार्टी विभाजन गर्न केन्द्रीय समिति वा संसदीय दलमध्ये कुनै एउटामा ४० प्रतिशत भए पुग्ने व्यवस्था गर्न अध्यादेश ल्याउने निर्णय गरेको थियो। उक्त निर्णयलगत्तै सत्तारुढ दल नेकपाभित्र हलचल मच्चिएको छ। दल फुटाउन सहज पार्ने अध्यादेश ल्याउने सरकारको निर्णय क्याबिनेट निर्णयले नेकपाभित्र हलचल, पूर्वमाओवादी समूहको छुट्टै बैठक मन्त्रिपरिषद बैठक सकिएलगत्तै उर्जामन्त्री वर्षमान पुनले अध्यक्ष पुष्पकमल दाहाल प्रचण्डलाई जानकारी गराउन खुमलटार गएका थिए। बैठकमा प्रधानमन्त्री केपी शर्मा ओलीले एकाएक अध्यादेश ल्याउने प्रस्ताव गरेपछि पूर्वमाओवादी समूहका मन्त्रीहरु आश्चर्य परेको बताएका थिए।"
सचिवालय बैठकमा प्रधानमन्त्री ओलीले के भने ?,काठमाडौं : सत्तारुढ नेपाल कम्युनिस्ट पार्टी (नेकपा)को आकस्मिक सचिवालय बैठकमा जारी गरिएको दुइ प्रधानमन्त्री केपी शर्मा ओलीले अध्यादेशबारे बिफ्रिङ गरेका छन्। सोमबार साँझ आकस्मिक बोलाइएको सचिवालय बैठकमा अध्यादेशबारे सचिवालय बैठकमा ओलीले बिफ्रिङ गरेका हुन्। पार्टी विभाजन गर्न केन्द्रीय समिति वा संसदीय दलमध्ये कुनै एउटामा ४० प्रतिशत भए पुग्ने र प्रतिपक्षी दलको नेताको अनुपस्थितिमै संवैधानिक परिषद्को बैठक बस्ने र निर्णय गर्न सक्ने गरी अध्यादेश जारी गरेको छ। सोमबार दिउँसो मन्त्रिपरिषद बैठकले निर्णय गरेलगत्तै राष्ट्रपति कार्यालयमा पठाइएको अध्यादेश नेकपाको सचिवालय बैठक बस्दाबस्दै राष््ट्रपति भण्डारीले जारी गरेकी थिइन्। दल फुटाउन सहज पार्ने अध्यादेश ल्याउने सरकारको निर्णय पूर्वमाओवादी समूहका स्थायी कमिटी सदस्यलाई काठमाडौं नछाड्न प्रचण्डको निर्देशन अध्यादेश बेमौसमी बाजा : शर्मा सरकारको अर्को निर्णय : विपक्षी दलका नेताविनै संवैधानिक परिषद् बैठक सरकारको निर्णयः मन्त्री र नेकपाका नेताहरुलाई नै चित्त बुझेन नेकपाको सचिवालय बैठकमा केके भयो ? सचिवालय बैठक सकिएलगत्तै प्रधानमन्त्री शीतलनिवासमा अनिष्टकारी अध्यादेश खारेज गर : भीम रावल 'सवैधानिक परिषदको नियुक्ति अड्किएको छ। अरु पनि त्यस्तै विषय भएकाले अध्यादेश जारी गरेका हौं' प्रधानमन्त्री ओलीको भनाई उदृत गर्दै पार्टी प्रवक्ता नारायणकाजी श्रेष्ठले भने। 'प्रधानमन्त्रीले सरकारबारे अध्यादेशबारे जानकारी गराउनु भयो। यो विषयलाई महत्वका साथ छलफल भएको छ। यस्तो विषयहरु पार्टीमा छलफल गर्ने र निर्णय गर्ने निष्कर्ष निस्किएको छ। विधिसम्मत गर्नुपर्छ भन्ने धाराणा आयो' श्रेष्ठले भने। सचिवालय बैठक बस्दाबस्दै राष्ट्रपतिले अध्यादेश जारी गरेकाले केही गर्न नसकिएको श्रेष्ठले बताए। यस्तो विषयहरु पार्टीमा छलफल गर्ने र निर्णय गर्ने निष्कर्ष निस्किएको छ। विधिसम्मत गर्नुपर्छ भन्ने धाराणा आयो' श्रेष्ठले भने।
पूर्वमाओवादी समूहका स्थायी कमिटी सदस्यलाई काठमाडौं नछाड्न प्रचण्डको निर्देशन,"काठमाडौं : नेपाल कम्युनिस्ट पार्टी (नेकपा)का कार्यकारी अध्यक्ष पुष्पकमल दाहाल प्रचण्डले पूर्वमाओवादीबाट बनेका स्थायी कमिटी सदस्यहरुलाई उपत्यका छाडेर टाढा नजान निर्देशन दिएका छन्। सोमबार बसेको मन्त्रिपरिषद बैठकले पार्टी विभाजन गर्न केन्द्रीय समिति वा संसदीय दलमध्ये कुनै एउटामा ४० प्रतिशत भए पुग्ने व्यवस्था गर्न अध्यादेश ल्याउने निर्णय गरेपछि प्रचण्डले पूर्वमाओवादी समूहका स्थायी कमिटी सदस्यहरुलाई केही दिनसम्म उपत्यका छाडेर बाहिर नजान र बाहिर भएकाहरुलाई काठमाडौं आउन निर्देशन दिएका हुन् पार्टी अध्यक्षसमेत रहेका ओलीले एकलौटी अध्यादेश ल्याउने निर्णय गरेपछि नेकपाभित्र हलचल भएको छ। त्यसलगतै उर्जामन्त्री वर्षमान पुनले खुमलटार पेगर मनित्ररिषद् बैठकबारे ब्रिफिङ गरेपछि प्रचण्डले आफ्ना स्थायी कमिटी सदस्यहरुलाई निर्देशन दिएको नेकपाका एक स्थामिटी सदस्यले अन्नपूर्ण अनलाइनलाई जानकारी दिए। दल फुटाउन सहज पार्ने अध्यादेश ल्याउने सरकारको निर्णय क्याबिनेट निर्णयले नेकपाभित्र हलचल, पूर्वमाओवादी समूहको छुट्टै बैठक नेकपाको आकस्मिक सचिवालय बैठक नेकपाको स्थायी कमिटी ४४ सदस्यीय रहेको छ। ४५ सदस्यीय स्थायी कमिटीमा रहेको नेकपामा पूर्वमाओवादी समूहका अग्निप्रसाद सापकोटा सभामुख भएपछि ४४ सदस्यीय भएको हो। जसमा पूर्वमाओवादी प्रचण्ड समूहका १८ जना, ओली समूहका १२ जना, माधव नेपाल समूहको १३ (झलनाथ खनालसहित) र वामदेव गौतम गरी ४४ सदस्यीय रहेको छ।"
नेकपाको सचिवालय बैठकमा केके भयो ?,"काठमाडौं : नेपाल कम्युनिस्ट पार्टी (नेकपा)को आकस्मिक सचिवालय बैठक सकिएको छ। सोमबार साँझ ५:३० बजेदेखि प्रधानमन्नी निवास बालुवाटारमा बैठक बसेको थियो। सोमबार बसेको मन्त्रिपरिषद बैठकले पार्टी विभाजन गर्न केन्द्रीय समिति वा संसदीय दलमध्ये कुनै एउटामा ४० प्रतिशत भए पुग्ने व्यवस्था गर्न अध्यादेश ल्याउने निर्णय गरेपछि नेकपाले आकस्मिक सचिवालय बैठक बोलाएको थियो। दल फुटाउन सहज पार्ने अध्यादेश ल्याउने सरकारको निर्णय क्याबिनेट निर्णयले नेकपाभित्र हलचल, पूर्वमाओवादी समूहको छुट्टै बैठक पूर्वमाओवादी समूहका स्थायी कमिटी सदस्यलाई काठमाडौं नछाड्न प्रचण्डको निर्देशन अध्यादेश बेमौसमी बाजा : शर्मा सरकारको अर्को निर्णय : विपक्षी दलका नेताविनै संवैधानिक परिषद् बैठक सरकारको निर्णयः मन्त्री र नेकपाका नेताहरुलाई नै चित्त बुझेन विश्वभर कोरोना महामारी फैलिएको बेला उक्त अध्यादेश आउन नहुने भन्दै बैठकमा कुरा उठेको पार्टी प्रवक्ता नारायणकाजी श्रेष्ठले जानकारी दिए। सरकार र पार्टीको अगाडी दुई कार्यभार छन्। पार्टी एकता मजबुत बनाउने र महामारीमा जुध्ने बेलामा अध्यादेश आउनु नहुने भन्ने कुरा उठ्यो श्रेष्ठले भने। 'गम्भीर राजनीतिक विषय हो। पार्टीमा छलफल नभएकाले आकस्मिक बैठक बसेको थियो।। सबैले आफ्नो विचार प्रस्तुत गरेका थिए। बैठक बस्दाबस्दै राष्ट्रपतिले अध्यादेश जारी गरेकाले केही गर्न सकिएन' श्रेष्ठले भने। उनका अनुसार प्रधानमन्त्रीले सरकारबारे अध्यादेशबारे जानकारी गराएका थिए। 'यो विषयलाई महत्वका साथ छलफल भएको छ। यस्तो विषयहरु पार्टीमा छलफल गर्ने र निर्णय गर्ने निष्कर्ष निस्किएको छ। विधिसम्मत गर्नुपर्छ भन्ने धाराणा आयो' उनले थपे।"
दल फुटाउन सहज पार्ने अध्यादेश ल्याउने सरकारको निर्णय,काठमाडौं : पार्टी विभाजनलाई सहज बनाउन सरकारले विद्यमान कानुनमा संशोधन गर्न अध्यादेश ल्याउने निर्णय गरेको छ। सोमबार प्रधानमन्त्री निवास बालुवाटारमा बसेको मन्त्रिपरिषद् बैठकले पार्टी विभाजन गर्न केन्द्रीय समिति वा संसदीय दलमध्ये कुनै एउटामा ४० प्रतिशत भए पुग्ने व्यवस्था गर्न अध्यादेश ल्याउने निर्णय गरेको हो। संसदीय दल र केन्द्रीय कमिटी दुबैमा ४० प्रतिशत संख्या पुर्याउनुपर्ने प्रावधान रहेकोमा त्यसलाई संशोधन गर्न अध्यादेश ल्याउन लागिएको हो। 'बैठकमा प्रधानमन्त्री केपी शर्मा ओलीले कुनै एक कमिटीमा ४० प्रतिशत भए पुग्ने अध्यादेश ल्याउने प्रस्ताव गर्नुभयो' एक मन्त्रीले अन्नपूर्ण अनलाइनसँग कुरा गर्दै भने 'उहाँले एकाएक किन यस्तो प्रस्ताव गर्नुभयो हामी आश्चर्य पर्यौं।' सत्तारुढ दल नेकपाभित्र विवाद चर्किरहेको बेला सरकारले अध्यादेश ल्याउने गरेको निर्णयलाई अर्थपूर्ण रुपमा हेरिएको छ। सिंगो मुलुकले कोराना महामारीको संकट सामना गरिरहेका बेला पार्टी फुटाउन सहज पार्ने कानुनी बाटो खोज्जुले नेकपाभित्रको आन्तरिक किचलो उत्कर्षमा पुगेको संकेत दिएको छ। कुनैबेला दुर्घटना हुनसक्ने चिन्ता पार्टी पंक्तिमा छाएको छ।
सामाजिक दूरी कायम हुने गरी राष्ट्रियसभा बैठक कक्ष तयार गर्नुस् : अध्यक्ष तिमिल्सिना,"काठमाडौं : राष्ट्रियसभाका अध्यक्ष गणेशप्रसाद तिमिल्सिनाले बानेश्वरस्थित सङ्घीय संसद् भवनको बैठक कक्षको निरीक्षण गरेका छन्। सङ्घीय संसद्को संयुक्त बैठक कक्ष र राष्ट्रियसभाको बैठक कक्षको आज निरीक्षण गर्दै उहाँले सामाजिक दूरी कायम हुने गरी बैठक कक्षको तयारी गर्न सङ्घीय संसद् सचिवालयलाई निर्देशन दिए। अध्यक्ष तिमिल्सिनाले सभाकक्षमा सामाजिक दूरी कायम गरी बस्न मिल्ने गरी व्यवस्थापन मिलाउन सचिवालयलाई निर्देशन दिएका हु्न्। अधिवेशन आह्वान भएको अवस्थामा बैठक बस्नका लागि पूर्ण तयारीमा रहन निर्देशन दिँदै 'बैठकको तयारीका सन्दर्भमा प्रत्येक सांसदलाई मास्क, स्यानिटाइजर र सम्भव भएसम्म स्क्यानिङ मेसिनमै स्यानिटाइज हुने व्यवस्था गर्नु' उनले भने।"
माधव नेपालसँग प्रधानमन्त्रीको छलफल,"काठमाडौं : कोरोना भाइरस (केभिड१९) को प्रभावले मुलुक लकडाउनमा रहेकै बेला सत्तारुढ दल नेकपाभित्रको आन्तरिक विवादको मिलापत्र खोज्न प्रमुख नेताहरु जुट्न थालेका छन्। दुई दिनयता नेताहरुले द्विपक्षीय भेटलाई महत्व दिएका छन्। सत्तारुढ पार्टीका दुई अध्यक्ष प्रधानमन्त्री केपी ओली र पुष्पकमल दाहालबीच शक्ति संर्घषका कारण नेकपा भित्रको आन्तरिक विवाद पेचिलो छ। पार्टीकै अध्यक्ष तहमा बढेको अविश्वास र असमझदारीले पार्टीमा धुव्रीकरण बढ्ने र आरोपप्रत्यारोप चुलिँदै जान थालेपछि नेताले आन्तरिक छलफल थालेका हुन्। शनिबार मात्रै दुई अध्यक्ष प्रधानमन्त्री ओली र दाहाल तथा आइतबार प्रधानमन्त्री ओली र वरिष्ठ नेता माधव नेपाल बीच द्धिपक्षीय वार्ता भएका छन्। चैत २५ यता ओलीदाहाल तथा ओलीनेपाल बीचमा प्रत्यक्ष सम्वाद भएको थिएन। तर, शनिबार पार्टीका दुई अध्यक्षबीच झण्डै तीन घण्टा र आइतबार ओलीनेपालबीच झण्डै चार घण्टा प्रधानमन्त्री निवास वालुवाटारमा छलफल भएको स्रोतले जानकारी दियो। प्रधानमन्त्रीले पार्टी नेतासँग आन्तरिक छलफल सुरु गर्नुभएको छ। दाहाल र माधव नेपालसँग उहाँले दुईदिनयता भेटवार्ता गर्नुुभएको छ। भेट असाध्यै सौहार्दपूर्ण ढंगले प्रारम्भ भएको छ, प्रधानमन्त्री निकटले सुनाए। ओलीदाहाल छलफलमा दाहालले पार्टीका बैठकहरु नियमित राख्नुपर्ने र आन्तरिक विवादका विषय पार्टीभित्रै छलफल गरी पार्टी निर्णयलाई कार्यान्वयन गरी जाने गरी अगाडि बढनुपर्नेमा छलफल केन्द्रित भएको स्रोत बताउँछ। नेपालले पनि प्रधानमन्त्री ओलीसँगको भेटमा पार्टीभित्रै निरन्तर बैठक आयोजना गरी देखिएका समस्या समाधान छलफलबाटै खोजी गर्नुपर्नेमा जोड दिएको बताइएको छ। नेकपा स्थायी समिति सदस्य डा वेदुराम भुषालले निरन्तर छलफल र वहसबाटै पार्टीभित्र देखा परेका समस्याको समाधान खोज्न नेता जुटनुपर्ने र त्यसको थालनीमा अहिले नेताहरु लागेको हुनसक्ने बताए। सरकारका काम प्रभावकारी बन्न सकिरहेका छैनन, त्यसलाई पनि प्रभावकारी बनाउने र पार्टीभित्रका आन्तरिक बहसका विषयलाई पनि समाधान गर्दै जानका लागि पनि निरन्तर पार्टी बैठकहरु आयोजना गर्ने र छलफल गर्नुपर्ने हुन्छ, यसमा नेताहरु लाग्नुपर्छ, भुषालले अन्नपूर्णसँग भने। नेकपाभित्र अमेरिकी सहयोग नियोग (एमसीसी), उपाध्यक्ष वामदेव गौतमलाई मनोनित कोटामा राष्ट्रिय सभा पठाउने पार्टी निर्णयदेखि पछिल्लो समय अध्यक्ष दाहालले अगाडि सारेको सर्वदलीय संयन्त्रसम्मका विषयमा प्रधानमन्त्री ओली र अर्काे खेमाका नेताको समूहबीच विवाद छ। शनिबार प्रधानमन्त्री ओलीले दाहालसँगको भेटपछि सरकारी सञ्चारमाध्यमलाई संयुक्त रुपमा दिएको अन्तर्वार्तामा दाहाललाई जवाफ फर्काउँदै भनेका थिए, यो प्रश्न म तिनैलाई सोध्न चाहान्छु कि आज कोरोनाविरुद्धको लडाइमा कुन देशमा यस्तो संन्यत्र गठन भएको छ ? विश्वका कतिपय देशमा संयुक्त सरकार छन्, कुनै अल्पमतका सरकार छन्। त्यस्तो अवस्थामा पनि कुनै मुलुकमा सरकार भन्दामाथि अर्काे संयन्त्र छ ? कुन प्रजातान्त्रिक वा ब्यवस्थाको मुलुकको छ ? दाहालसँगको छलफलपछि ओलीले सरकारी सञ्चारमाध्यमलाई दिएको अन्र्तवार्तामा ब्यक्त धारणावाट पनि दुई अध्यक्षका वीच अझै विश्वासको वातावरण वन्न नसकेको प्रष्टै वुझन सकिन्छ। पार्टीभित्रका अन्तरसंर्घषको हल खोज्नका लागि पनि सामाजिक सञ्जालका आरोपप्रत्यारोप रोक्नु पर्ने आवाज उठन थालेको छ। प्रदेश ५ का मुख्यमन्त्री शंकर पोखरेलले सामाजिक सञ्जालका कटाक्ष रोकी पार्टीभित्रको एकता सुढृढ गर्नुपर्ने बताएका छन्। उनले आइतबार नै सामाजिक सञ्जालमा टिप्पणी गर्दैं भने, पार्टी एकता सुढृढ गर्दै कोभिड १९ विरुद्द सिंगो राष्टको नेतृत्व गर्ने बेला सरकार र पूर्व समूहप्रतिको एक अर्काको कटाक्ष बढी भो, रोकौं। माधव फकाउने प्रयास दाहाल र ओलीबीचको संवाद अझै सकारात्मक बन्न सकेको छैन। तर त्यहीबीच ओलीले वरिष्ठ नेता माधव नेपाललाई फकाउने प्रयास भने जारी नै छ। आइतबारको चार घण्टा लामो भेटवार्ता पनि त्यसै श्रृंखला मध्येकै भएको नेपाल निकट एक नेताले बताए। १४ फागुनमा उपाध्यक्ष गौतमलाई सरकारको सिफारिसमा राष्ट्रपतिको मनोनित कोटामा राष्ट्रिय सभा पठाउने पार्टी सचिवालय निर्णयपछि ओली वरिष्ठ नेता नेपाल फकाउने प्रयासमा छन्। सभामुख चयन, एमसीसी सदनबाट अनुमोदन गर्ने प्रस्ताव, वामदेव प्रकरण सम्ममा पार्टी सचिवालय भित्रै देखिने गरी अल्पमतमा परेपछि ओलीले नेपाललाई फकाउने प्रयास थालेका हुन्। त्यसका लागि उनले आफु दो श्रो पटक मिर्गाैला प्रत्यारोपणका लागि अस्पताल बसेदेखि नै प्रयास थालेका थिए। उपप्रधान तथा रक्षामन्त्री ईश्वर पोखरेलदेखि आफ्ना मुख्य सल्लाहकार विष्णु रिमाल, प्रदेश ५ का मुख्यमन्त्री शंकर पोखरेलसम्मका नेतालाई नेपालकै निवास पठाएर पनि ओलीले नेपाललाई फकाउने प्रयास थालेका थिए। अस्पतालबाट बालुवाटार फर्केपछि पनि उनले नेपालसँग कयौं चरण एक्ला एक्लै भेटवार्ता गरेका छन्। नेपालले अहिलेसम्म पार्टीभित्रको विवादमा आफूले विधि र पद्धतिमै जोड दिएको भन्दै पक्षधरता नै भने खुलाई सकेका छैनन्।"
भूमि आयोगले बोझमाथि बोझ : बेमौसमी भन्दै चौतर्फी विरोध,"काठमाडौं : सर्वोच्च अदालतको अन्तरिम आदेश छलेर गठन गरिएको भूमिसम्बन्धी समस्या समाधान आयोगले अनावश्यक बोझ बढेको भन्दै चौतर्फी आलोचना भएको छ। नेता, प्रशासक, बुद्धिजीवीले सामाजिक सञ्जालका साथै व्यक्तिगत रूपले सरकारको उक्त कदमप्रति आपत्ति जनाएका छन्। मुलुक कोरोना संक्रमण जोखिमबाट गुज्रिरहेका बेला सरकारले हालै उक्त आयोग गठन गरेको हो। यसअघि अवैध रूपमा त्यस्तै आयोग गठन गरिएको भन्दै अधिवक्ता चन्द्रमणि पौडेलले दिएको रिटमा सर्वोच्चले २०७१ सालमा अन्तरिम आदेश दिँदै रोक लगाएको थियो। उक्त आदेश जारी रहेको स्थितिमा सोही प्रकृतिको भूमि आयोग गठन गरिएको हो। कांग्रेस नेता डा रामशरण महतले दलका कार्यकर्ता भर्ती गर्न गठन भएको यस्तो आयोग बिल्कुल गलत भएको भन्दै विरोध गरेका छन्। भरपूर सुविधासहित ५ सय ५२ पदमा अर्बौं खर्च गर्ने गरी ७७ जिल्लामा सुकुम्बासी आयोग गठन हुँदै छ, उनले ट्विटरमा लेखेका छन्, सत्तासीन दलका कार्यकर्ता भर्ने गरी बन्ने यस्तो महँगो संरचना बिल्कुल गलत। यस्ता आयोग निष्पक्ष ढंगले दक्षता र निश्चित मापदण्डका आधारमा गठन तथा मीतव्ययी ढंगले सञ्चालन गरे मात्र उचित र न्यायपूर्ण परिणाम आउने उनले उल्लेख गरेका छन्। पूर्वसचिव एवं बालुवाटार जग्गा छानबिन समितिका संयोजक शारदाप्रसाद त्रितालले आयोग गठनप्रति शंका व्यक्त गरेका छन्। उनले हाल भइरहेको सरकारी संयन्त्र र स्थानीय तहमै छानबिन समिति बनाएर बढी समस्या देखिएका जिल्लामा सुकुम्बासी व्यवस्थापन गर्न सकिने अवस्था दर्शाएका छन्। आयोग गठनले फेरि पनि प्रमुख दललाई कार्यकर्ता, भूमाफिया र हुकुम्बासीलाई फाइदा पुग्ने हो कि भन्दै त्रितालले चिन्ता प्रकट गरेका छन्। अर्का पूर्वसचिव भीम उपाध्यायले आयोगको तीनवर्षे कार्यकालको सञ्चालन प्रशासनिक खर्च १ अर्ब २३ करोड रुपैयाँभन्दा बढी हुने अनुमान लगाएका छन्। राज्यमन्त्रीसरह हुने अध्यक्षको सबै सुविधा जोड्दा अनुमानित १२ करोड ३४ लाख, सदस्य (प्रदेशसहितका) ११ जनालाई सचिवसरहको सुविधा जोड्दा १३ करोड २७ लाख ९७ हजार रुपैयाँ खर्च लाग्ने हिसाब उपाध्यायले फेसबुकमार्फत प्रस्तुत गरेका छन्। जिल्ला संयोजक ७७ जनालाई सहसचिवसरहको सुविधासहित ८८ करोड ४४ लाख र जिल्ला सदस्य दुई जनाका दरले १ सय ५४ जना अधिकृतसरहको सुविधा जोड्दा १ करोड ५८ लाख ४० हजार रुपैयाँ मुलुकलाई आर्थिक भार पर्ने प्रक्षेपण उनले गरेका छन्। अहिलेको संकटमा यस्तो आयोग निरर्थक रहेको दाबी उपाध्यायको छ। पूर्वमहान्यायाधिवक्ता रमनकुमार श्रेष्ठले पनि सुकुम्बासीलाई जग्गा पहिल्यै बाँडिसकिएको अवस्थामा संकटको बेला पारेर फेरि अर्को आयोग थप्ने कार्य मुलुकका लागि भार रहेको बताए। उनले सर्वोच्च अदालतका तीन न्यायाधीश संलग्न विशेष इजलासबाट २०७१ सालमै आयोग गठन रोकिएको स्मरण पनि गराए। सुकुम्बासीलाई त पहिल्यै जग्गा बाँडिसकिएको हो। फेरि पनि आयोगमाथि आयोग गठन गर्नुको के औचित्य हुन्छ ? , उनले अन्नपूर्णसँग भने, एकातिर सरकार आफैंले लकडाउन गरेर सबै शक्ति कोरोना नियन्त्रणमा लगाऔं भन्ने, अर्कातिर बेमौसमी आयोग गठन गर्न कामकुरो एकातिर कुम्लो बोकी ठिमीतिर मात्रै हो। सर्वोच्चको आदेश छलेर भूमि आयोग निर्दयी चरित्र भूमि आयोग गठन : बेमौसमी बाजा उनले बेमौसमी आयोगले सुकुम्बासीभन्दा हुकुम्बासीलाई नै फाइदा पुग्ने जिकिर गरे। उनी पुष्पकमल दाहाल प्रधानमन्त्री हुँदा महान्यायाधिवक्ता थिए। तीनवर्षे कार्यकालका लागि गठित पाँच सदस्यीय आयोगमा देवीप्रसाद ज्ञवाली अध्यक्ष छन्। भूमि अधिकारकर्मी जगत देउजा, पूर्वसभासद् दिनेशचन्द्र यादव, नेकपा कार्यकर्ता भीमबहादुर कार्की र मञ्जली शाक्य सदस्य छन्। आयोग अध्यक्ष ज्ञवाली भरतपुर महानगरपालिकाको निर्वाचनमा एमालेका तर्फबाट पराजित उम्मेदवार हुन्। आयोगका सदस्यसचिवमा भूमिव्यवस्था, सहकारी तथा गरिबी निवारण मन्त्रालयका सहसचिव छन्। सर्वोच्चका तत्कालीन न्यायाधीश कल्याण श्रेष्ठ, गोपालप्रसाद पराजुली र ओमप्रकाश मि श्रको विशेष इजलासले २०७१ माघ ८ गते सुकुम्बासी आयोग गठन अवैध रहेको भन्दै अन्तरिम आदेशमार्फत रोक लगाएको थियो। सर्वोच्चले त्यति बेला आयोग गठन प्रक्रिया कानुन प्रतिकूल देखिएको र ऐनको परिभाषाअनुरूप नभएको निष्कर्ष निकालेको थियो। २०७१ साउन १९ गते सरकारले यस्तै आयोग गठन गरेको थियो। राजनीतिक व्यक्ति र आसेपासे कार्यकर्तालाई रोजगारी दिने मनसायले त्यो आयोग गठन गरिएको भन्दै अधिवक्ता चन्द्रमणि पौडेलले रिट निवेदन दिएका थिए। अधिवक्ता पौडेलले लकडाउन खुलेपछि सरकारले अन्तरिम आदेश मिचेको भन्दै फेरि सर्वोच्च जाने तयारीमा रहेको जानकारी दिए।"
'बालुवाटार निर्णय'को मसी नसुक्दै विवादित अध्यादेशमा शितलनिवासबाट लालमोहर,काठमाडौं : दल विभाजन र संवैधानिक परिषद्को गणपूरक संख्याका सम्बन्धमा सरकारले सिफारिस गरेको अध्यादेशलाई राष्ट्रपति विद्यादेवी भण्डारीले जारी गरेकी छन् । सोमबार अपरान्ह बसेको मन्त्रिपरिषद्को बैठकले निर्णय गरेको लगत्तै राष्ट्रपति कार्यलयले दुवै अध्यादेश राष्ट्रपतिबाट जारी भएको जानकारी दिएको हो। सोमबार दिउँसो बसेको मन्त्रिपरिषद बैठक निर्णयपछि तत्कालै दुई अध्यादेश राष्ट्रपतिसमक्ष सिफारिस गरेको थियो । राजनीतिक दल सम्बन्धी अध्यादेश र संवैधानिक परिषद सम्बन्धी पहिलो संशोधन अध्यादेश सरकारले राष्ट्रपतिसमक्ष सिफारिस गरेको हो । दुवै अध्यादेशका बारेमा सत्तारुढलभित्रै विवाद देखिएको छ भने प्रतिपक्षले यसको चर्को विरोध गरेको छ। सवैधानको मर्म र भावना विपरीत दल विभाजनलाई सहज बनाउन र प्रतिपक्षीको भूमिकालाई निषेध गर्न अध्यादेश ल्याइएको भन्दै नागरिक स्तरबाट समेत यसको आलोचना भएको छ। बालुवाटारमा निर्णय भएको केही बेरमै शितल निवासबाट दुवै अध्यादेश जारी भएको वक्तव्य जारी हुनुलाई अर्थपूर्ण रुपमा लिइएको छ। उक्त अध्यादेश अनुसार पार्टी केन्द्रीय समिति वा संसदीय दलमध्ये एउटामा ४० प्रतिशत मत पुर्याएमा पार्टी विभाजन गर्न सकिने व्यवस्था गरिएको छ । संवैधानिक परिषदसम्बन्धी अध्यादेशमा प्रमुख प्रतिपक्षी दलका नेताविनै संवैधानिक परिषद बैठक बस्न र निर्णय गर्न सकिने व्यवस्था छ । यसले सरकारको स्वेच्छारिता बढाउन सक्ने कानुन विज्ञहरुले बताएका छन्। जारी अध्यादेशमा पार्टी विभाजन गर्न केन्द्रीय समिति वा संसदीय दलमध्ये कुनै एउटामा ४० प्रतिशत भए पुग्ने व्यवस्था अध्यादेशमा गरिएको छ।संसदीय दल र केन्द्रीय कमिटी दुबैमा ४० प्रतिशत संख्या पुर्याउनुपर्ने प्रावधान रहेकोमा त्यसलाई संशोधन गरेर अध्यादेश जारी गरिएको हो। 'बैठकमा प्रधानमन्त्री केपी शर्मा ओलीले कुनै एक कमिटीमा ४० प्रतिशत भए पुग्ने अध्यादेश ल्याउने प्रस्ताव गर्नुभयो' एक मन्त्रीले अन्नपूर्ण अनलाइनसँग कुरा गर्दै भने 'उहाँले एकाएक किन यस्तो प्रस्ताव गर्नुभयो हामी आश्चर्य पर्यौं।' सत्तारुढ दल नेकपाभित्र विवाद चर्किरहेको बेला सरकारले अध्यादेश ल्याउने गरेको निर्णयलाई अर्थपूर्ण रुपमा हेरिएको छ। सिंगो मुलुकले कोराना महामारीको संकट सामना गरिरहेका बेला पार्टी फुटाउन सहज पार्ने कानुनी बाटो खोज्जुले नेकपाभित्रको आन्तरिक किचलो उत्कर्षमा पुगेको संकेत दिएको छ। कुनैबेला दुर्घटना हुनसक्ने चिन्ता पार्टी पंक्तिमा छाएको छ। पछिल्लो समय पार्टीभित्रको आन्तरिक शक्ति संरचनामा कमजोर हुँदै गएका प्रधानमन्त्री ओलीले पार्टीभित्र कुनै बेला आफू अल्पमतमा पर्ने भयले सुरक्षित हुनका लागि यस्तो कानुनी बाटो खोजेको हुनसक्ने विश्लेषण गरिएको छ।
खाडीका नेपालीको सुरक्षा योजना बनाऊ सरकार,"काठमाडौं : खाडीलगायत पश्चिम एसियामा वैदेशिक रोजगारमा गएका मात्र होइन युरोप अमेरिकामा घरजम गरेका समेत फर्कन पाउँ भन्न थालेपछि विदेशस्थित दुतावास अन्योलमा परेका छन्। सबैजसो दूतावास सरकारको निर्देशन पर्खेर बसेको जानकारी त्यहाँ रहेका नेपालीलाई दिइरहेका छन्। केही दुतावासले अलपत्र परेका आफ्ना नागरिकलाई कम्पनी तथा त्यहाँको सरकारसँग सहकार्य गरेर सुरक्षित राख्ने काम पनि गरेको छ। केही दूतावासले उपचारको क्रममा रहेकालाई घरमा बसेर नियमित जानकारी लिने कार्य गरिरहेका छन्। खाडीलगायत पश्चिम एसियाली मुलुकमा वैदेशिक रोजगारीमा गएकालाई समस्या आउँदा के गर्ने भन्ने विषयमा इराकअमेरिका युद्ध (सन् २००३) हुँदादेखि विभिन्न चरणको छलफल भए पनि टुंगो पाउन सकेको छैन। अहिले विश्वभर कोभिड१९ को महामारी फैलिएको छ। त्यसको असर रोजगारदाता कम्पनीलाई पनि परेको छ। त्यहाँ पनि उनीहरुले काम ठप्प र अनिश्चितताले आफ्ना कामदारलाई विदा गरिरहेका छन्। यस्तो अवस्थामा के गर्ने भन्ने योजना सरकारसँग छैन। सिधा लैजाउ नभने पनि काम दिन नसकेपछि के गर्ने भन्न उनीहरुले थालिसके। उद्योगधन्दा र व्यवसाय सबै ठप्प छन्। अझै कति समय यो बन्द जाने हो निश्चित छैन तर सरकारले यसमा योजना बनाउने तयारी समेत नगरेकोमा परराष्ट्र मन्त्रालयमा असन्तुष्टि व्यक्त हुन थालेका छन्। मुलुकभित्रका नागरिक घर फर्कन खोज्दा व्यवस्थापन गर्न नसकेर प्रधानमन्त्री केपी ओलीको तहबाट छलफल गर्नुपर्ने अवस्था छ। विदेशमा रहेकाको उद्धारमा सधैं छिमेकीको भार परेकाले यस्तो अवस्था आएको हो। अहिले त्यो पनि सहज छैन। भारत आफैं असहजमा रहेको छ, एक अधिकारीले भने,अहिले तत्काल नागरिक ल्याउन सक्ने अवस्था छैन भनेर सम्वन्धित मुलकलाई दबाब दिइसकेको छ। यस्तो अवस्थामा मर्कामा पर्ने हाम्रोजस्तो मुलुक हो। यस्ता विषयमा परराष्ट्र मन्त्रालय र वैदेशिक रोजगार हेर्ने श्रम मन्त्रालयले कहिल्यै चासो देखाएन। कैयन राजदूतले यसको दीर्घकालीन उपाय गर्नु पर्ने सुझाव पटकपटक दिए। अहिलेका राजदूतले पनि इरानमा समस्या आउँदा, कतारलाई नाकाबन्दी गर्दा त्यहाँ उत्पन्न समस्यालाई सम्बोधन गर्न दीर्घकालीन योजना आवश्यक रहेको भन्दै सुझाउने गरेका थिए। नियमित प्रतिवेदन सम्बन्धित डेक्स, सचिव वा मन्त्रीको दराजमा थन्किएका होलान्। सायद पढ्न भ्याएका छैनन् होला, एक राजदूतले दिग्दारी पोखे, यो गर्नु त्यो गर्नु भन्छन् तर हामीले भनेको सुझावमा काम हुँदैन। जब समस्या पर्छ तब सबै स्थानबाट मिलाउनुहोस् भनेर फोन आउँछ। समस्या पर्दा श्रम मन्त्रालय र परराष्ट्र मन्त्रालय एक अर्कामा जिम्मेवारी थोपार्ने गर्छन्। अन्यथा इराकमा नेपाली समस्या पर्दा उद्धार गर्न बिनारकम कुवेत पुगेर त्यहाँको दूतावासबाट पेश्की लिएर तत्कालीन विशेष दूतका रुपमा अर्जुनकान्त मैनालीले करिब २५ नेपालीलाई उद्धार गरेका थिए। उनले भारतीयसँगै नेपालीको उद्धार गरेका थिए। त्यही सुझावको आधारमा अध्ययन गर्न भन्दै मन्त्रालयका धेरै टोली खाडी मुलुक घुमे, दुतावासको राम्रो आतिथ्य ग्रहण गरे तर योजना बनेन। घुमे तर प्रतिवेदन बनेन। परराष्ट्रमन्त्री प्रदीप ज्ञवाली दिनै राजदूतसँग छलफल गरें भनेर ट्विटरमा लेखिरहेका छन्। मन्त्री बनेको दुई वर्ष भयो तर यसबीच खाडीमा पटक पटक समस्या आयो। एक अधिकारीले भने, यस्ता कुरा गर्दा खासै चासो दिएनन्। युद्ध होला मन्त्रालय विज्ञप्ति जारी गरिरहेको छ। राजदूतहरु भन्छन्, हामीले सबै लेखेर पठाएका हुन्छौं। त्यो अध्ययन हुँदैन। परराष्ट्र मन्त्रालयले कुनै कुरा सुन्न चाहँदैन भन्दै श्रीलंकाबाट राजीनामा दिएर फर्केका प्राडा विश्वम्भर प्याकुरेलले त्यतिबेला सार्वजनिक गरेको विषय नै स्पष्ट छ। कर्मचारीले राजनीतिक नेतृत्व र राजनीतिक नेतृत्वले कर्मचारीलाई दोषारोपण गरेर उम्कन्छन्, कसैले काम गरिदिए जस लिन्छन्, एक पूर्वराजदूतले सुनाए। खाडीको बारेमा के हुँदैछ भनेर परराष्ट्रमन्त्री ज्ञवालीदेखि प्रवक्ता भरतराज पौड््यालसम्म बुझ््दा सबैको जवाफ एउटै छ, जहाँ छौ त्यही सुरक्षित रहौं। त्यसमा अध्ययन र छलफल भइरहेको छ। सरकारले सोचिरहेको छ। परराष्ट्र सचिव शंकरदास बैरागीले पनि समस्यामा नेपाली परिनसकेको र त्यहाँ समस्या आउँदा के गर्ने भनेर छलफल भइरहेको बताए। प्रधानमन्त्री, मन्त्री हामी सबै राजदूतहरुसँग सम्पर्कमा रहेर सम्वन्य गरिरहेको उनको धारणा छ। खाडीमा क्षेत्रमा अहिले पनि करिब १५ लाख नेपाली कार्यरत छन्। उनीहरुको सुरक्षा सरकारले गर्नपर्ने हुन्छ तर फर्कन खोजेकालाई समेत सरकारले ल्याउन सकेको छैन। श्रम गन्तव्यमा रहेका नेपाली यतिबेला निकै अतालिएका छन्। खाडीमा क्षेत्रमा अहिले पनि करिब १५ लाख नेपाली कार्यरत छन्। उनीहरुको सुरक्षा सरकारले गर्नपर्ने हुन्छ तर फर्कन खोजेकालाई समेत सरकारले ल्याउन सकेको छैन। नेपालमा रहेकालाई नै आफ््नो घर पठाउन नसकेको सरकारले हामीलाई के हेर्ला भन्दै दिग्दारी पोखिरहेको एक राजदूतले सुनाए। हामीले बाहिर बोले फिर्ता हुने अवस्था छ। यहाँ दिनदिनै नेपाली समस्यामा परिरहेका छन्, ती राजदूतले सुनाए, नेपालीलाई फर्का भनेर कसैले बोलिदिने अवस्था छैन। समस्या परेका नेपाली टुलुटुलु हेर्न परेको छ। प्रधानमन्त्री ओली र परराष्ट्रमन्त्री ज्ञवालीले खाडीका सरकार प्रमुख र समकक्षीसँग लगातार छलफल गरिरहेको विषय पनि यही हो, ती राजदूतले सुनाए, हुनत सरकारले आफ्ना नागरिकलाई कुनै पनि हालतमा अलपत्र नपार्न र भोकै बस्न नदिन दूतावासमार्फत गैरआवासीय नेपालीलगायत संघसंस्थालाई सहयोगको आग्रह गरिरहेको छ। यतिले मात्र नेपालीको समस्या सम्बोधन हुने देखिँदैन, राजदूतले सुनाए। विदेशमा रहेका नेपाली श्रमिकको सम्बन्धमा सर्वोच्च अदालतले अन्तरिम आदेश दिँदै समस्या परेका नागरिकलाई स्वदेश फर्काउन आवश्यक व्यवस्था गर्नुसमेत भनेको छ। सरकारले यतिबेला नेपाली जहाँ छन् त्यही सुरक्षित राख्ने नीति लिएको छ। युनाइटेड अरब इमिरेट्स (यूएई) ले जस्तै अन्य मुलुकले पनि आफ्ना नागरिक फिर्ता गर्न भनेको खण्डमा सरकारले के गर्छ भन्ने विषयमा कसैको उत्तर छैन। प्रवक्ता पौडेलले अहिले फर्की भनेर औपचारिक पत्र कतैबाट नआएको बताए। दूतावासका अधिकारीहरुले औपचारिक रुपमा कही पनि समस्या नपरेको बताए पनि अनौपचारिक रुपमा भने समस्या आइसकेको तर तयारी नभएको सुनाउँछन्। बहराइन, कुवेतमा नेपाली दूतावासको शरणमा आइसके। साउदी अरबमा पनि करिब पाँच सय नेपालीलाई दुतावासले व्यवस्थापन गरिसकेको छ। उनीहरु लकडाउनअघि नै स्वदेश फर्कने तयारी गर्दै गर्दा लकडाउनले त्यसै शरणमा बसेका हुन्। केही ठूला कम्पनीले कामदारलाई ननिकालेको भए पनि अधिकांशले न्युनतम पारिश्रमिकको आधार रकम त कैयन्ले घर फर्कन लागेकालाई छुट्टी दिइसकेका छन्। आफ्नै खर्चमा खानको लागि बस्ने स्थानसम्म उपलब्ध गराएको छ। त्यहाँको निकायले कैयनलाई सार्वजनिक स्थानमा लगेर राख्न थालेको छ।ती मुलुकले संक्रमणमा परेका नेपालीको उपचारमा भने कमी ल्याएका छैनन्। साइप्रसमा रहेका नेपाली फर्कन माग गरिसकेको साइप्रस हेर्ने इजरायलस्थित नेपाली दुतावासले आवेदनसमेत भरिरहेको छ। पश्चिम एसियामात्र होइन, अहिले यो समस्या युरोप, अमेरिका, अस्ट्रेलिया र मलेसियामा रहेका नेपालीलाई पनि परिरहेको छ। त्यसतर्फ सरकार सचेत हुनैपर्छ। भोलि ठूलो संख्यामा भोकभोकै अलपत्र पर्ने अवस्था आए के गर्ने भन्ने विषयमा सरकारको कुनै तयारी छैन।"
सरकारको निर्णयः मन्त्री र नेकपाका नेताहरुलाई नै चित्त बुझेन,"काठमाडौं : कोरोना महामारीका कारण देशको अर्थतन्त्र अस्तव्यस्त भइरहँदा नेपाल सरकारको ध्यान भने पार्टी फुटाउने प्रावधानबारे अध्यादेश बनाउनतिर केन्द्रित देखियो । सोमबारको मन्त्रिपरिषद् बैठकले ४० प्रतिशत संसदीय दलका सदस्य वा केन्द्रीय सदस्यबाट फुटाउन मिल्ने अध्यादेश ल्याउने निर्णय गरेको छ । साथै संवैधानिक परिषदको बैठकमा प्रमुख प्रतिपक्षी दलका नेता उपस्थित हुनु नपर्ने गरी अर्को अध्यादेश ल्याउने निर्णय सरकारले गरेको छ । तर नेकपाकै प्रभावशाली नेता र केही मन्त्रीहरुले नै यस्तो निर्णयको विरोध गरेका छन् । प्रधानमन्त्री केपी ओलीका निकट रहँदैआएका परराष्ट्रमन्त्री समेत रहेका प्रदीप ज्ञवालीले पार्टी फुटाउन मिल्ने प्रावधान बारे ल्याउन लागिएको अध्यादेशमा विरोध जनाए । यस्तै सरकारकै अन्य दुई मन्त्री वर्षमान पुन अनन्त र घनश्याम भुसालले पनि प्रधानमन्त्रीको निर्णयमा असहमति जनाएका थिए । पूर्व माओवादी तर्फका प्रभावशाली नेता जनार्दन शर्मा प्रभाकरले त सामाजिक सञ्जालमा लेख्दै आपत्ति जनाए । उनले दुई तिहाइ बहुमत आफैँसँग हुँदाहुँदै अरुको पार्टी फुटाउन किन आवस्यक, कतै भन्दै फेसबुक मार्फत सरकारको निर्णयमाथि आपत्तिसँगै आशंका पनि गरेका छन् । माधव नेपाल समूहकी नेत्री रामकुमारी झाँक्रीले पनि यस्तो निर्णयलाई कुबुद्धी भन्दै विरोध गरेकी छन् । दल फुटाउन सहज पार्ने अध्यादेश ल्याउने सरकारको निर्णय अध्यादेश बेमौसमी बाजा : शर्मा 'बालुवाटार निर्णय'को मसी नसुक्दै विवादित अध्यादेशमा शितलनिवासबाट लालमोहर कृषिमन्त्री घनश्याम भुसालले भने यस्तो निर्णयले आफैँलाई भड्खालोमा लैजाने भन्दै प्रधानमन्त्री प्रति असन्तुष्टि जनाए । सरकारको निर्णय बाहिरिए लगत्तै सामाजिक सञ्जालमा गलत समयमा असान्दर्भिक निर्णय गरेको विरोध हुन थालेको छ । प्रमुख प्रतिपक्षी दल कांग्रेसले पनि सरकारले बेमौसमी बाजा बजाएको भन्दै आपत्ति जनाएको छ । महामारी विरुद्ध लड्नुपर्नेमा सरकारले असान्दर्भिक निर्णय गरेको भन्दै कांग्रेसले यसमा आपत्ति जनाएको हो ।"
अध्यादेश बेमौसमी बाजा : शर्मा,"काठमाडौं : प्रमुख प्रतिपक्षी नेपाली कांग्रेसले दल विभाजन गर्न खुकुलो हुने गरी राजनीतिक दल सम्बन्धी ऐन संशोधन गर्न अध्यादेश ल्याउने सरकारको निर्णयलाई बेमौषमी बाजाको संज्ञा दिएको छ। सोमबारको मन्त्रिपरिषद् बैठकले राजनीतिक दल विभाजनसम्बन्धी कानुन संशोधन गर्न अध्यादेश ल्याउने निर्णय गरेको थियो। राजनीतिक दलसम्बन्धी ऐनमा दल विभाजनका लागि केन्द्रीय समिति र संसदीय दलमा ४० प्रतिशत सदस्य संख्या हुनुपर्ने प्रावधान संशोधन गरेर संसदीय दलमा मात्रै ४० प्रतिशत पुगे दल विभाजन हुने गरी अध्यादेश ल्याउने सरकारको तयारी छ। दल फुटाउन सहज पार्ने अध्यादेश ल्याउने सरकारको निर्णय क्याबिनेट निर्णयले नेकपाभित्र हलचल, पूर्वमाओवादी समूहको छुट्टै बैठक पूर्वमाओवादी समूहका स्थायी कमिटी सदस्यलाई काठमाडौं नछाड्न प्रचण्डको निर्देशन प्रमुख प्रतिपक्षी दल कांग्रेसले कोरोना संक्रमणमाथिको विजय अहिलेको प्राथमिकता भएको भन्दै सरकारी निर्णयको विरोध जनाएको छ। 'संसारकै अहिलेको प्रधान प्राथमिकता कोरोनामाथी विजय हासिल गर्ने हो। नेपाल देशका लागि पनि यतिबेला अन्य सबै बिषय गौण छन् र गौण रहनुपर्छ' कांग्रेस प्रवक्ता विश्वप्रकाश शर्माले भने, 'हाम्रो सम्पुर्ण सोच र शक्ति नेपाल र नेपालीको रक्षाका लागि एकतापुर्वक समर्पित रहनैपर्छ।'"
सरकारको अर्को निर्णय : विपक्षी दलका नेताविनै संवैधानिक परिषद् बैठक,"काठमाडौं : सरकारले प्रमुख प्रतिपक्षी दलको नेताको अनुपस्थितिमै संवैधानिक परिषद्को बैठक बस्ने र निर्णय गर्न सक्ने गरी अध्यादेश ल्याउने निर्णय गरेको छ। राजनीतिक दल विभाजनसम्बन्धी अध्यादेश ल्याउने निर्णय गरेको सरकारले सोमबार नै संवैधानिक परिषद् सम्बन्धी अध्यादेश ल्याउने निर्णय गरेको हो। संवैधानिक परिषद्को बैठकमा प्रमुख प्रतिपक्षी दलको नेता अनिवार्य उपस्थित हुनैपर्ने प्रावधान छ भने परिषद् सदस्यलाई ४८ घण्टा अघि बैठकका एजेण्डाबारे जानकारी गराउनुपर्ने व्यवस्था छ। सरकारले संशोधनमार्फत् परिषद् बैठकमा विपक्षी दलको नेता अनुपस्थित भए पनि निर्णय गर्न सक्नेछ । त्यस्तै परिषद् बैठकले सर्वसम्मत निर्णय गर्नुपर्ने प्रावधान सच्याएर बहुमतबाट निर्णय गर्न मिल्ने व्यवस्था गरिएको एक मन्त्रीले जानकारी दिए। दल फुटाउन सहज पार्ने अध्यादेश ल्याउने सरकारको निर्णय क्याबिनेट निर्णयले नेकपाभित्र हलचल, पूर्वमाओवादी समूहको छुट्टै बैठक पूर्वमाओवादी समूहका स्थायी कमिटी सदस्यलाई काठमाडौं नछाड्न प्रचण्डको निर्देशन अध्यादेश बेमौसमी बाजा : शर्मा संविधानविपरीतको निर्णय अस्वीकार्य : कांग्रेस नेपाली कांग्रेसले प्रमुख प्रतिपक्षी दलको नेताको अनुपस्थितिमै संवैधानिक परिषद्को बैठक बस्न र निर्णय गर्न सक्ने गरी ल्याएको अध्यादेश स्वीकार नगर्ने चेतावनी दिएको छ। विधानको मूलमर्मविपरीत संसदलाई छलेर सरकारले अध्यादेश ल्याएको भन्दै कांग्रेसले आपत्ति जनाएको छ। सोमबारको मन्त्रिपरिषद् बैठकले संवैधानिक परिषद् सम्बन्धी अध्यादेश ल्याउने निर्णय गरेको थियो। कांग्रेस सहमहामन्त्री डा प्रकाशशरण महतले संवैधानिक परिषद्सम्बन्धी अध्यादेश लोकतान्त्रिक मूल्यमान्यताको विरुद्धमा भएको दावी गरे। 'संसद नभएका भटाभट किन अध्यादेश ल्याउँदै सरकार ?' उनले भने, 'संसदलाई छलेर संविधानको मर्मविपरीत हुने गरी ल्याइएको अध्यादेश हाम्रो पार्टीलाई मान्य हुँदैन।' शक्ति पृथकीकरणको सिद्धान्तविपरीत सरकारले अध्यादेश ल्याउको सहमहामन्त्री महतको दावी छ। 'संवैधानिक निकायहरु स्वतन्त्र हुनुपर्छ भन्ने मान्यता संविधानको हो,' उनले थपे, 'तर सरकार तिनिहरुलाई आफू मातहत राख्ने नियतले अध्यादेशमार्फत कानुन संशोधन गरिरहेको छ।' कांग्रेसले बहुमतका नाममा सरकार लोकतान्त्रिक व्यवस्थालाई कानुन बनाएर नियन्त्रण गर्न खोजिरहेको आरोप लगाएको छ। नेकपाभित्रको शक्ति संघर्षको परिणामका रुपमा पनि कांग्रेसले अध्यादेशलाई व्याख्या गरेको छ।"
सचिवालय बैठक सकिएलगत्तै प्रधानमन्त्री शीतलनिवासमा,"काठमाडौं : प्रधानमन्त्रीसमेत रहेका सत्तारुढ दल नेपाल कम्युनिस्ट पार्टी (नेकपा) केपी शर्मा ओली शितल निवास पुगेका छन्। नेकपाको सचिवालय बैठक सकिएलगत्तै राष्ट्रपति विद्यादेवी भण्डारीसँग भेटवार्ता गर्न शितल निवास पुगेका हुन्। पार्टी विभाजन गर्न केन्द्रीय समिति वा संसदीय दलमध्ये कुनै एउटामा ४० प्रतिशत भए पुग्ने र प्रतिपक्षी दलको नेताको अनुपस्थितिमै संवैधानिक परिषद्को बैठक बस्ने र निर्णय गर्न सक्ने गरी अध्यादेश मन्त्रिपरिषद् बैठकको सिफारिसलगत्तै राष्ट्रपति भण्डारीले जारी गरेकी थिइन्। नेकपाको सचिवालय बैठक बस्दाबस्दै अध्यादेश जारी भएको थियो। अध्यादेशबारे नेकपामा हलचल मच्चिएको छ। नेकपाभित्र प्रचण्ड समूह अहिलेको परिस्थितिमा अध्यादेश ल्याउन नहुने भन्दै असन्तुष्ट छ। दल फुटाउन सहज पार्ने अध्यादेश ल्याउने सरकारको निर्णय क्याबिनेट निर्णयले नेकपाभित्र हलचल, पूर्वमाओवादी समूहको छुट्टै बैठक पूर्वमाओवादी समूहका स्थायी कमिटी सदस्यलाई काठमाडौं नछाड्न प्रचण्डको निर्देशन अध्यादेश बेमौसमी बाजा : शर्मा सरकारको अर्को निर्णय : विपक्षी दलका नेताविनै संवैधानिक परिषद् बैठक सरकारको निर्णयः मन्त्री र नेकपाका नेताहरुलाई नै चित्त बुझेन नेकपाको सचिवालय बैठकमा केके भयो ?"
"क्याबिनेट निर्णयले नेकपाभित्र हलचल, पूर्वमाओवादी समूहको छुट्टै बैठक",काठमाडौं : पार्टी विभाजन गर्न केन्द्रीय समिति वा संसदीय दलमध्ये कुनै एउटामा ४० प्रतिशत भए पुग्ने व्यवस्था गर्न अध्यादेश ल्याउने मन्त्रिपरिषद बैठकको निर्णयलगत्तै सत्तारुढ दल नेकपाभित्र हलचल मच्चिएको छ। सरकारले उक्त निर्णय गरेलगत्तै पूर्वमाओवादी समूहका मन्त्रीहरुको छुट्टै बैठक बसेको छ। दल फुटाउन सहज पार्ने अध्यादेश ल्याउने सरकारको निर्णय बैठकमा प्रधानमन्त्री केपी शर्मा ओलीले एकाएक अध्यादेश ल्याउने प्रस्ताव गरेपछि पूर्वमाओवादी समूहका मन्त्रीहरु आश्चर्य परेका थिए। 'बैठकमा प्रधानमन्त्री ओलीले कुनै एक कमिटीमा ४० प्रतिशत भए पुग्ने अध्यादेश ल्याउने प्रस्ताव गर्नुभयो' पूर्वमाओवादी समूहका एक मन्त्रीले अन्नपूर्ण अनलाइनसँग कुरा गर्दै भने 'उहाँले एकाएक किन यस्तो प्रस्ताव गर्नुभयो हामी आश्चर्य पर्यौं।' यसैबीच बैठकपछि अध्यक्ष प्रचण्डलाई भेट्न उर्जामन्त्री वर्षमान पुन खुमलटार गएका छन्। मन्त्रिपरिषद बैठकबारे प्रचण्डलाई मन्त्री पुनले बिफ्रिङ गरेपछि आजै साँझ प्रचण्ड निवासमा पूर्वमाओवादी समूहको छुट्टै बैठक बस्ने तयारी रहेको नेकपा एक स्थायी कमिटी सदस्यले बताए।
अनिष्टकारी अध्यादेश खारेज गर : भीम रावल,"काठमाडौं : सरकारले दुई अध्यादेशको अवधारणा अघि सारेको केही घण्टामै नेकपाका प्रभावशाली नेता भीम रावलले आपत्ति जनाएका छन् । माधव नेपाल समूहका नेता मानिने रावलले सरकारको आलोचना गर्दैआएका थिए । सोमबार राष्ट्रपतिले जारी गरिसकेका दुई अध्यादेशलाई देशका लागि अनिष्टकारी भन्दै कटाक्ष गरे । यसले वाह्य हस्तक्षेप बढाउने र देशमा अनिष्ट ल्याउने भन्दै नेता रावलले खारेजीको माग समेत गरेका छन् । उनले सामाजिक सञ्जाल मार्फत पनि आफ्नो धारणा सार्वजनिक गरे । उनले लेखेका छन्, पार्टीमा कुनै छलफल नगरी पार्टी विभाजनलाई सहज तुल्याउने र संवैधानिक परिषदमा नियन्त्रण र सन्तुलनको मान्यतालाई खण्डित गर्ने गरी अध्यादेश ल्याइनु अनुचित र देशका लागि अनिष्टकारी हो । यसअघि नेकपाकै अन्य नेताहरुले पनि अध्यादेशको विरुद्धमा अभिव्यक्ति दिएका छन् । कृषिमन्त्री घनश्याम भुसाल, नेत्री रामकुमारी झाँक्री लगायत नेताहरुले आपत्ति जनाइसकेका छन् । रावलले व्यक्त गरेको बिचार जस्ताको त्यस्तै : कोरोना संक्रमणबाट जनताको सुरक्षा गर्न सिंगो राष्ट्रलाई एकतावद्ध गरी अघि बढ्नुपर्ने अवस्थामा पार्टीमा कुनै छलफल नगरी पार्टी विभाजनलाई सहज तुल्याउने र संवैधानिक परिषदमा नियन्त्रण र सन्तुलनको मान्यतालाई खण्डित गर्ने गरी अध्यादेश ल्याइनु अनुचित र देशका लागि अनिष्टकारी हो । देशमा राजनीतिक स्थायीत्व र कायम गरी बाह्य चलखेल बन्द गर्ने द्येयले राजनीतिक दलका बीच निकै लामो छलफल र परामर्शपछि सहजै पार्टी फुटाउन नसकिने गरी राजनीतिक दल सम्बन्धी कानुन ल्याइएको थियो । त्यसै गरी तत्कालिन नेकपा एमालेको निकै ठूलो प्रयासपछि संवैधानिक परिषदमा विपक्षी दलको नेता रहने धारणाले संविधानमा स्थान पाएको थियो । यसका विरुद्ध ल्याइएका यी दुबै अध्यादेशले देशलाई पुन राजनीतिक अस्थिरता र बाह्य चलखेलको चरण तर्फ धकेल्ने खतरा उत्पन्न भएको छ । यस्ता अनष्टिकारी अध्यादेश खारेज हुनुपर्छ ।"
अलपत्र परेकालाई उद्दार गरी क्वारेन्टाइनमा,"सुर्खेत : लकडाउनका कारण बाटोमै अलपत्र परेका नागरिकको उद्दार गरिएको छ । लकडाउन लम्बिएपछि देशका विभिन्न स्थानबाट कर्णाली भित्रिनेहरुलाई उद्दार गरी प्रदेश सरकारले क्वारेन्टाइनमा राखेको हो । खान र बस्न समस्या भएपछि देशका विभिन्न स्थानबाट पैदल हिँडेर आएकाहरुको उद्दार गरिएको हो । मजदुरीका लागि विभिन्न स्थानमा गएका कर्णालीबासीहरु यतिबेला घर फिर्ता हुँदैछन् । उनीहरु हप्तादिन लगाएर पैदल हिँडेर कर्णाली र प्रदेश नम्बर ५ को सिमाना बबई नाकासम्म आएका हुन् । बबईमा रोकिएका उनीहरुलाई सम्बन्धि स्थानीय तह र प्रदेश सरकारले उद्दार गरिरहेका छन् । उद्दार गरेर ल्याइएका उनीहरुलाई वीरेन्द्रनगरको खुलामञ्चमा रहेको क्वारेन्टाइनमा राखिएको छ । नेपाली सेनाले व्यवस्थापन गरेको उक्त क्वारेन्टाइनमा राखिएका उनीहरु सरकारले तोकेको अवधिसम्म त्यहाँ बस्नेछन् । खुलामञ्चको क्वारेन्टाइनमा दुई सय पाँच जनालाई राखिएको छ । पछिल्लो समय देशका विभिन्न स्थानबाट कर्णालीबासीहरु भित्रिन थालेका हुन् । आफ्नै जन्मभूमिमा मरौला भनेर पैदल हिँडेर बबईसम्म आएको कालिकोटका कलबहादुर खड्काले बताए । काम गर्दासम्म रुपैयाँ पाइयो, त्यसपछि रुपैयाँ नपाउँदा छाक टार्न समस्या भयो, खड्काले भने, बरु गाउँमा उब्जाउ गरेको खाउँला भनेर फर्किएका हौं । यस्तै प्रदेशभित्रैका जिल्लामा अलपत्र परेकाहरुलाई स्थानीय तहले खान र बस्ने व्यवस्थापन गरिरहेका छन् । अलपत्र परेका अन्य प्रदेशका नागरिकलाई खान र बस्न व्यवस्था गरिएको वीरेन्द्रनगरका कार्यवहाक मेयर मोहनमाया ढकालले बताइन् । कर्णाली सरकारले देशका विभिन्न जिल्लाबाट फर्किएकाहरुलाई सम्बन्धित जिल्लामाा पठाउने गृहकार्य शुरु गरिएको जनाएको छ । प्रत्येक दिन कर्णालीमा बाहिरबाट आउने संख्या बढ्न थालेपछि उनीहरुलाई अनिवार्य क्वारेन्टाइनमा राख्ने गरी सम्बन्धित जिल्लामा पठाउने सरकारले तयारी गरेको हो । कर्णाली फर्कने सबैलाई सुर्खेतमा राख्नसक्ने अवस्था छैन, सामाजिक विकास मन्त्री दल रावलले भने, कर्णालीका सबै पालिकाहरुले क्वारेन्टाइन बनाएका छन्, अब सुर्खेतसम्म आएकाहरुलाई क्वारेन्टाइनमा राख्नेगरी सम्वन्धित जिल्ला पठाउने विषयमा छलफल भइरहेको छ । कर्णाली भित्रने प्रमुख नाका बबईमा दैनिक पचास जनाभन्दा बढी नागरिकहरु आइरहेको मन्त्री रावलले जानकारी दिए । मन्त्री रावलले थपे, अझैं आउनेक्रम बढिरहेको छ, उनीहरुलाई अब सम्बन्धित जिल्लाहरुमै पठाउने व्यवस्था मिलाउन प्रहरीलाई जिम्मेवारी दिने की भन्ने विषयमा छलफल भइरहेको छ । मुगु, डोल्पा र हुम्लाका नागरिकलाई भने अनिवार्य सुर्खेतकै क्वारेन्टाइनमा राख्ने गरी व्यवस्थापन गरिएको मन्त्री रावलको भनाइ छ । बाँकी सात जिल्लाका नागरिकलाई भने जिल्लामा पठाइए पनि पालिकाहरुले बनाएको क्वारेन्टाइनमा अनिवार्य राखिने मन्त्री रावलले जनाए ।"
"अछाममा ४७३ जनाको कोरोना परिक्षण, किट अभावले समस्या","अछाम : दश स्थानीय तहहरुले संकलन गरेको तथ्याङ्क अनुसार ३ हजार ९ सय ५७ जना फागुन यता विभिन्न स्थानबाट भित्रिएका छन्। प्राप्त तथ्यांक अनुसार चौरपाटी गाउँपालिकामा ३ सय १०, साँफेबगर नगरपालिकामा १सय ४३, मेल्लेख गाउँपालिकामा ५ सय ७७, बान्नीगढी जयगढ गाउँपालिकामा ५ सय २५, मंगलसेन नगरपालिकामा ९ सय ९०, कमलबजार नगरपालिकामा २ सय ४३, पञ्चदेवल बिनायक नगरपालिकामा ८५, तुर्माखाँद गाउँपालिकामा ३ सय ५६, ढकारी गाउँपालिकामा ५ सय ८७, र रामारोशन गाउँपालिकामा १ सय ९८ जना भित्रिएका छन्। जिल्लामा उक्त सख्यामा मानिसहरु भित्रिए पनि ४ सय ३० जनाको मात्र कोरोना भाइरसको परिक्षण गरिएको छ। हालसम्म २ सय ४३ जनाको पिसिआर र २ सय ३० जनाको आरडिटीबाट कोरोना भाइरसको परिक्षण गरिएको छ। ४ सय ६७ जनाको रिपोर्ट नेगेटिभ आएको छ भने ६ जनाको रिपोर्ट आउन बाँकी रहेको स्वास्थ्य कार्यालय अछामका प्रमुख झनक ढुंगानाले बताए। जिल्लामा आरडिटीका लागि किट अभावका कारण सोचे अनुरुप परिक्षण गर्न नसकिएको उनले बताए। उनले भने 'हामीसँग चैत १ गते यता जिल्लामा २९ सय ४९ जना भित्रिएको तथ्याङ्क छ,हामीसंग प्रयाप्त मात्रमा किट छैन्। द्रुतगतिमा परिक्षण गर्न सकिरहेका छैनौं,अहिले स्वास्थकर्मीको पनि अभाव छैन्।' २२ जना क्वारेन्टाइनमा, ५ जना आइसोलेसनमा जिल्लाका विभिन्न स्थानिय तहमा गरी हाल २२ जना क्वारेन्टाइनमा रहेका छन्। पञ्चदेवल बिनायक नगरपालिकाका ६ जना, रामारोशन गाउँपालिकाका ५ जना, मेल्लेख गाउँपालिमा ३ जना र बान्नीगढी जयगढ गाउँपालिकाका ८ जना क्वारेन्टाइनमै राखिएको छ। रामारोशनले पिंगला माविमा ३ जना र निलकण्ठ माविमा २ जनालाई राखेको छ भने बान्नीगढी जयगढ गाउँपालिकाकाले सरस्वती माविमा ४ जना महिला तथा २ पुरुष र नन्दा माविमा २ जना पुरुष, मेल्लेख गाउँपालिकाको बगुडा सामुदायिक आभारभुत विद्यालयमा ३ जनालाई राखिएको छ। जिल्ला बाहिरबाट आएकाहरुलाई कोरोनाको जोखिमलाई मध्यनजर गर्दे १४ दिनसम्मका लागि क्वारेन्टाइनमा राखिने भएको छ। यसअघि मंगलसेन नगरपालिकामा चैत ११ गते जिल्ला फर्केका भारत तथा अन्य जिल्लाबाट आएका ५३ जनालाई क्वारेन्टाइनमा राखिएको थियो। २१ दिन क्वारेन्टाइनमा बसेका उनीहरुको रिपोर्ट नेगेटिभ आएपछि चैत ३० गते उनीहरुलाई घर पठाइएको छ। यस्तै तुर्माखाँद गाउँपालिकामा क्वारेन्टाइनमा बसेका ३ जना र ढकारी गाउँपालिकाको क्वारेन्टाइनमा बसेका १ जना महिला र ९ जना पुरुष गरी १० जनालाई पनि कोरोना परिक्षणपछि घर पठाएको छ। अहिले ५ जनालाई आइसोलेसन वार्डमा राखिएको छ। ३ जना बयालपाटा र २ जनालाई जिल्ला अस्पतालको आइसोलेसन वार्डमा राखिएको छ। यसअघि २१ जनालाई आइसोलेसन वार्डमा राखिएको थियो। उनीहरुको रिपोर्ट नेगेटिभ आएको थियो।"
असिना पानीले बालीमा क्षति,"स्याङ्जा : सोमबार दिउँसो अचानक परेको असिना पानीले स्याङ्जामा लगाइएका अन्न, तरकारी तथा फलफूल बालीमा नराम्रो क्षति पुर्याएको छ । आइतबार र सोमबार परेको असिना पानीले पुतलीबजार नगरपालिका, आँधीखोला गाउँपालिका, फेदिखोला गाउँपालिका, भीरकोट नगरपालिका र वालिङ नगरपालिका र अर्जुनचौपारी गाउँपालिकामा लगाइएका सुन्तला, फलफूल, अन्न र तरकारीमा धेरै क्षति पुगेको किसानहरुको भनाइ छ । भर्खर कोपिला बढ्दै गरेका सुन्तला, लह लह थाक्रामा चढ्न लागेका लहरेवाली (घिरौला, काक्रो, बोडी, गोलभेडा) र मकै बालिमा क्षति पुगेको छ । आइतबार र सोमबार दिउँसै परेको असीना पानीले धेरै नोक्सान पुर्याएको बताउँछन् कृषि ज्ञान केन्द्रका प्रमुम शालिकराम अधिकारी । किसानका भनाइ अनुसार धेरै क्षति पुर्याएको सूचना आए पनि स्थलगत निरीक्षण नगरी भन्न नसकिने प्रमुख अधिकारीको भनाइ छ । खेतबारीमा लगाइएको तरकारी बाली सबै नष्ट पारेको बताउँछन् आँधीखोला गाउँपालिका १ ढकालथोकका कमलप्रसाद ढकाल । वारीभरि टन्न लगाइएको बन्दा र काउली सखापै पार्यो, आधा घण्टासम्म बारीमा असीनाको खातै पग्लेको थिएन , ढकालले भने । असिना पानी कारण स्याङ्जाका धेरै स्थानमा ठूलो नोक्सान पुर्याएको छ । सुन्तलाका लागि प्रख्यात यहाँ लाखौं मुल्य बराबरको क्षति पुगेको बताउँछन सुन्तला ब्यवासायी मुक्ति अधिकारी । झन्डै आधा घण्टाजति असिना पानी आएको थियो ।"
संक्रमण फैलन नदिन तयारी तिव्र,"उदयपुर : एकै पटक एकै ठाउँबाट १३ जनामा नोवेल कोरोना भाइरसको संक्रमण देखिएपछि महामारी नियन्त्रणका लागि त्रियुगा नगरपालिकाले तयारी तिव्र बनाएको छ। महमारी फैलन नदिन नगरपालिकाले आपतकालीन बैठकको आयोजना गरी केन्द्र, प्रदेश र सहयोगी निकायसँग सहयोगको अपिल गरेको छ। नगरपालिकाले केन्द्र र प्रदेश सरकारलाई पत्र पठाएर संक्रमित क्षेत्र त्रिनपा ३ भुल्के, वडानं १, २, ६ र १२ का २५ हजार सर्वसाधरणको स्वाब परीक्षण गरिदिन अनुरोध गरेको छ। महामारी नगरपालिकाको एक्लो प्रयासबाट मात्र सम्भव नदेखिएकाले बस्तीमा क्याम्प नै खडा गरी स्वाब संकलनका लागि सहयोग माग गरिएको मेयर बलदेव चौधरीले बताए। त्यसैगरी संक्रमणको आंशकामा रहेका सर्वसाधरणलाई क्वारेन्टाइनमा राख्नका निम्ति तयारी थालिएको उनले बताए। उनले भने, क्वारेन्टाइनका लागि हालसम्म त्रियुगा जनता वहुमुखि क्याम्पसमा २५ वेड तयार भएको छ, त्यतिले मात्र नपुग्ने अवश्था भएकाले थप गर्ने सोचका साथ तयारी थालिएको छ।' क्वारेन्टाइनको क्षमता विस्तारका लागि सामाजिक संघसंस्थालाई अपिल गरेका छौ', उनले भने, बिरामीलाई राख्न कोठा, कपडा, झुल, त्रिपाल लगायतका सामग्री चाहिन्छ, जुन हामीबाट सम्भव नभएकाले सहयोग मागेका छौँ।' यसबाहेक बस्तिमा औषधि छिट्ने, बस्तीलाई शिल गर्ने, नाका बन्द गर्ने, बजार पसल ठप्प पार्ने, सर्वसाधरण तथा सवारी साधनको आवतजावतमा कडाइ गर्ने, सचेतनामुलक प्रचार प्रसारलाई तीव्रता दिने काम भइरहेको मेयर चौधरीले बताए। एकैपटक संक्रमितको संख्या देशकै सबैभन्दा बढी त्रियुगा नगरक्षेत्रमा देखापरेपछि नगरपालिकाले संक्रमणलाई रोक्न तयारी तीव्र बनाउनुका साथै एक अपील जारी गरी जनतालाई नअतालिन अनुरोध गरेको छ। क्वारेन्टाइनको आवास गृहमा वर्ल्डभिजनको सहयोग कोरोना भाइरस महामारी नियन्त्रणका लागि त्रियुगा नगरपालिकाले तयारी गरेको क्वारेन्टाइनको आवास व्यवस्थापनमा वर्ल्डभिजनले सहयोग गरेको छ। नगरपालिकाले आवासीय सामग्री सहयोगका लागि वर्ल्डभिजनलाई पत्रचार गरेपछि सोमबार पार्टनर संस्था जाल्पा एकीकृत विकास, हुरेण्डेक र नेस्पेक संस्थामार्फत २ लाख ८ हजार ५ सय ६२ रुपैँयाको आवसीय सामग्री सहयोग गरिएको हो। वर्ल्डभिजनले क्वारेन्टाइनमा रहेकालाई ओढ्ने कम्मल ७० थान, त्रिपाल ७० थान, झुल ३५, नाइलन रोप ७० वटा, पलाष्टिक गुन्द्रि २६, वकेट बीस लिटरको ३७ र जर्किन ७४ वटा उपलब्ध गराएको जाल्पा एकिकृत विकास संस्थाका सदस्य सुमन परियारले जानकारी दिए। संस्थाले नगरपालिकाका मेयर बलदेव चौधरीलाई सबै सामग्री हस्तान्तरण गरेको हो। वर्ल्डभिजनले कारागारका कैदीबन्दीको अवश्थालाई ध्यान दिँदै कम्मल, झुल, त्रिपाल, नाइलन रोप, गुन्द्रि, वकेट र जर्किन २०२० थानका दरले उपलब्ध गराएको हुरेण्डेकका अध्यक्ष शंकरबहादुर थापाले जानकारी दिए। जिल्लाको अवश्था भयाभह बन्दै गएपछि स्वास्थ्य कार्यालयलाईसमेत ५५ थान झुल र कम्मल उपलब्ध गराइएको छ। एम्बुलेन्स २४ घण्टा तयारी अवश्थामा कार्यालयमै राख्नु पर्ने भएपछि कार्यालयले एम्बुलेन्स चालकले प्रयोग गर्नेगरी झुल र कम्मल संस्थासँग माग गरेको थियो।"
लकडाउन सास्ती : गाउँ फर्किनेको बिजोग (फोटो फिचर),काठमाडौं : विश्वव्यापी महामारी रुपमा फैलिएको कोरोना भाइरस (कोभिड१९) को रोकथाम र नियन्त्रणका लागि सरकारले गरेको लकडाउन लम्बिदै जाँदा काठमाडौंमा अलपत्र परेका सर्वसाधारण गाउँ फर्किन थालेका छन् । लकडाउनमा राजधानीमा भोकभोकै मर्नुभन्दा ट्रकमै भए पनि गाउँ फर्किन चाहनेको हरेक दिन भिड लाग्दै आएको छ । आइतबार मात्र ऊर्जामन्त्री वर्षमान पुनले रोल्पा जाने सयौँ सर्वसाधारणलाई जगाती पुगेर बिदाइ गरेका थिए । काठमाडौंबाट हिँडेर लामो यात्रा तय गर्दा नागरिक अलपत्र परेपछि सरकार स्वयम्ले स्थानीय तहसँगको समन्वयमा अलपत्र नागरिकलाई घर पठाउन थालेको छ । गाउँ फर्किनेको संख्या बढ्दै जाँदा विभिन्न स्थानमा भिडभाड बढेको छ । सोमबार पूर्वदेखि पश्चिमसम्म जाने सर्वसाधारणको भिड लागेको भक्तपुरको जगाती पुगेर अन्नपूर्णकी फोटो पत्रकार सुनिता डंगोलले कैद गरेका तस्बिर :
रोयल फ्लाइट ११० रुसी बोकेर फर्कियो,काठमाडौं : रोयल फ्लाइट एयरलाइन्सले ११० रुसी नागरिक बोकेर गन्तव्यतर्फ उडेको छ। त्रिभुवन अन्तर्राष्ट्रिय विमानस्थलबाट रुसी नागरिक लिएर रोयल फ्लाइटको चार्टर्ड जहाज रसिया उडेको विमानस्थलका महाप्रबन्धक देवेन्द्र केसीले जानकारी दिए। रसियाको जोइन्ट स्टक कम्पनीद्वारा सञ्चालित चार्टर वायुसेवा कम्पनी रोयल फ्लाइट रुसी नागरिक लिन आज बिहान काठमाडौँ आएको थियो। लकडाउनका कारण नेपालमा रोकिएका नागरिक लैजान उक्त जहाजले चार्टर्ड उडान भरेको हो। नेपालस्थित रुसी दूतावासको पहलमा रसियाले आफ्ना नागरिक जहाज चार्टर्ड गरी स्वदेश फर्काएको जनाइएको छ। यसैबीच नेपालमा रोकिएका आफ्ना नागरिक लैजान अमेरिकाले मङ्गलबार काठमाडौँमा जहाज पठाउने भएको छ। अमेरिकी जहाज भोलि बिहान त्रिभुवन अन्तर्राष्ट्रिय विमानस्थलमा अवतरण गरी अमेरिकन नागरिकलाई लिएर फर्किने विमानस्थलले जनाएको छ। यसअघि अमेरिकाले कतार एयरवेजको जहाज चार्टर्ड गरी आफ्ना नागरिक लगेको थियो। यो पटक भने अमेरिकाले आफ्नै जहाज पठाउन लागेको जनाइएको छ। तर कुन कम्पनीको जहाज आउने भने विमानस्थलले खुलाएको छैन्।
अध्यादेश प्रतिगमनको विजारोपण : कृष्ण पहाडी,"काठमाडौं : मानवअधिकारकर्मी एवं नागरिक समाजका अगुवा कृष्ण पहाडीले सरकारले ल्याएका अध्यादेश प्रतिगमन उन्मुख रहेको टिप्पणि गरेका छन्। उनले आमनागरिकको जीवन रक्षा गर्नुपर्ने बेला प्रधानमन्त्रीले मन्त्रीहरुलाई गुमराहमा राखेर ल्याएको अध्यादेश लोकतन्त्रकै लागि खतराको संकेत भएको दावी गरे। 'पट मगनी झट् शैलीमा प्रधानमन्त्री खड्ग प्रसाद ओलीले फुस्स गोजीबाट निकालेर मन्त्रीहरुको जानकारी बिना नै यो अध्यादेश प्रस्ताव गर्नु र राष्ट्रपति महोदयबाट तत्काल त्यसलाई जारी गरिनु सन्देहको घेरामा त छँदैछ,' उनले अन्नपूर्णसँग भने, 'यो अत्यन्तै आपत्तिजनक, दुर्भाग्यजनक र विरोधाभाषयुक्त पनि छ। यो प्रतिगमनको विजारोपण हो।' मानवअधिकारकर्मी पहाडीले सत्तालाई नै अन्तिम सत्य मान्ने मानसिकताबाट प्रधानमन्त्री ग्रसित भएको बताए। उनले प्रधानमन्त्रीले संयमता गुमाएको टिप्पणिसमेत गरे। 'एउटा कुरो, प्रधानमन्त्री मेडिकल्ली 'फिट एण्ड फाइन' हुनुहुन्न। उहाँले संयम गुमाउनुभएको छ,' उनले थपे, 'सत्तालाई नै अन्तिम सत्य मान्ने मानसिकताबाट ग्रसित भएर देश लकडाउनमा जकडिएको बेला असान्दर्भिक विषयलाई अध्यादेशमार्फत् लागू गर्नुभएको छ। यसले पूरै प्रतिगमनलाई प्रतिबिम्बित गर्छ।' उनले संवैधानिक परिषद्को सञ्चालन सम्बन्धमा अहिलेको व्यवस्थामा गरिएको संशोधनमा आपत्ति जनाए। 'प्रमुख प्रतिपक्षीको दलको नेताको अनुपस्थितिमा पनि बैठक हुने व्यवस्था गरिनु स्वेच्छाचारीता हो। स्वेच्छाचारिताले लोकतन्त्र खान्छ,' उनले भने, 'प्रतिनिधिसभाको उपसभामुख पनि विपक्षी दलको हुने भन्ने प्रावधान छ। उपसभामुख र विपक्षी दलको नेता दुबै जनाको उपस्थितिमा स्वेच्छाचारी निर्णय गर्न नसकिने हुनाले बैठक सहजीकरणका नाममा जुन अध्यादेश ल्याइएको छ, यो आपत्तिजनक छ। यसले लोकतन्त्रलाई किस्ता किस्तामा समाप्त पार्छ।' सरकारले सोमबार राजनीतिक दल विभाजनसम्बन्धी र संवैधानिक परिषद्को बैठक सञ्चालनसम्बन्धी दुई वटा अध्यादेश ल्याउने निर्णय गरेको थियो। राष्ट्रपति विद्यादेवी भण्डारीले सोमबार नै दुवै अध्यादेश जारी गरेकी छन्।"
रुकुम हिँडेका मजदुरलाई पोखराको स्कुलमा आश्रय,"पोखरा : कोराना भाइरसको महामारी नफैलिएको भए रुकुम चौरजहारीका पहल केसी र नरबहादुर बुढाथोकी यतिबेला युनाइटेड अरब इमिरेट्सको दुबईमा हुन सक्थे । त्यहाँ जाने भनेर यी दुवैले एजेन्टलाई साढ २ लाखसाढे २ लाख रुपैयाँ बुझाइसकेका थिए । गाउँका अरु पनि गएका र राम्रो काम पनि पाएको हुँदा महिनामा ८ सय दिराम कमाउने सपना थियो । माघ लाग्नासाथै एजेन्टले कोरोना सकिएपछि उड्न पाइने बताउन थाले । यत्तिकैमा यी दुई भाइ घर बनाउने काम गर्न गोरखा हानिए । आफैँआफैं जिम्मा लिँदै घर बनाउने काम गर्दा गोरखामै दुईचार पैसा कमाउँदै घर पठाउने गर्दै थिए । यता पनि कोरोना आउन लागेको खबर फैलियो । हिँडडुल गर्न नपाइने भन्दै लकडाउन घोषणा हुँदा पनि रुकुमका बुढाथोकी र केसी गोखरा फिनाममा घरहरू बनाइरहेकै थिए । लकडाउन पनि भयो । काम पनि सकियो । वडाले राहत दियो । घर पठाएर बाँकी पैसाले किनेर पनि छाक टारे तर लकडाउन खुलेन । पहल भन्छन्, ३ गते खुल्यो भन्थे, खुलेन, राहत पनि पाइएन अनि घर जान भनेर हिँड्यौं । ५ गते गोरखाबाट हिँडेरै उनीहरु ७ गते पोखरा आइपुगेका थिए । ठाउँमा ठाउँमा पुलिसले सामान्य सोधपुछ गरे पनि रोकेको थिएन । पुलिसले २ घन्टा रोक्छौं भन्थे, २ घन्टामा त हामी धेरै पार गरिसक्छौं भनेर हिँड्यौं, पहल केसीले सुनाए, रोक्ने भए भात पकाएर खुवाउन पर्यो नि भनेपछि रोकेनन् । तर पोखराको रानीपौवा पुरानोधारामा भने स्थानीयले रोके । कहाँबाट आयौ, कहाँ जाने हो ? स्थानीयको प्रश्नमा पनि उनीहरु अडिन खोजेका थिएनन् । तर यतै बस्नेखाने व्यवस्थापन मिलाउने आश्वासन पाएपछि भने अडिए । स्थानीय प्रमिल तझ्याले पोखरा ९ का वडा सचिव लोकदर्शन कोइरालासँग समन्वय गरिन् । उनले नवप्रभात माविका अध्यक्ष दीपेन्द्र मर्सानीसँग समन्वय गरेपछि ती मजदुरलाई विद्यालयमै आश्रय मिल्यो । ७ गतेदेखि ती ९ जना मजदुरको बास स्कुलमै छन् । तिलक केसी, नवीन बस्नेत, करुण गुर्ताल, नरबहादुर बुढाथोकी, पहल केसी, सुरेन्द्र विष्ट, प्रकाश केसी, पवन केसी र रमेश केसीलाई खानेबस्नेको सुर्ता छैन । विद्यालयका अध्यक्ष मर्सानी भन्छन्, चामल दिन्छौं, तरकारी दिन्छौं भनेर थुप्रैजना आइरहनुभएको छ, मासु र अन्डा पनि सहयोग आएको छ । स्थानीय आमा समूहले खाना पकाउन सघाइरहेका छन् । यी मजदुरलाई भने मासुभात खाएर पोखरामै शरणार्थी हुनुभन्दा घरै जाने मन त । हामी त ६ दिन हिँडेर पुग्ने बाटो ३ दिनमै पुग्ने भनेको, नरबहादुर बुढाथोकीले भने, राति पनि हिँड्ने, दिउँसो पनि हिँड्ने । उनीहरु गोरखाबाट ५ गते त्यसरी नै दिनरात हिँडेर पोखरा आइपुगेका थिए । पवन केसी पानी परेका बेला प्रतीक्षालयमा २ घन्टामात्रै सुतेर पोखरा आइपुगेको सुनाउँछन् । चिउरा र चाउचाउ किन्यौं, अनि हिँड्यौं, उनले भने, अगाडि गएको टोली पुगिसकेछ, हामी पनि पुग्छौं भन्या, यहाँ रोकिनुपर्यो । सबैले साथमा २ हजार २५ सय रुपैयाँमात्रै बोकेका छन् । पहिला कमाएजति घर पठाइसकेको र बाँकी गोरखामै छाक टार्दै खर्च भएको उनीहरुले सुनाए । पहल भन्छन्, कि हामीलाई घर जाने गाडीको व्यवस्था हुनुपर्यो, हुन्न भने हिँडेरै पनि जान्छौं । घरबाट पनि उनीहरुलाई अरु आए तिमीहरु कहिले आउँछौ भनेर सोधपुछ भइरहेको छ । विद्यालय अध्यक्ष मर्सानी यी मजदुरलाई लगिदिन सहयोगी गाडीधनी पनि भेटिएको सुनाउँछन् । भन्छन्, तर सरकारले अनुमति नदिइ हामीले पठाउन मिलेन । यहीं राख्दा खानबस्न समस्या हुन दिन्नौं । अरु यस्ता अलपत्र मजदुर आए पनि खानेबस्नेको समस्या नहुने उनी बताउँछन् । विपदमा सहयोग गर्ने भनेर पहिल्यैदेखि जम्मा गरेको खाद्यान्न पर्याप्त रहेको जानकारी उनले दिए । सहयोग गर्छौं भन्ने थुप्रै हुनुहुन्छ, उनले भने । उनी सोमबार दिउँसो तिनै मजदुरको ख्याल गर्दै स्कुलमै दिन बिताइरहेका थिए ।"
"गुल्मीको शान्तिपुरमा आगलागी : एकको मृत्यु, तीन घाइते","गुल्मी : जिल्लाको चन्द्रकोट गाउँपालिका४ शान्तिपुरस्थित बसपार्कमा रहेको एक घरमा आगलागी हुँदा जलेर एक जनाको मृत्यु भएको छ भने तीनजना घाइते भएको प्रहरीले जनाएको छ। सोमबार दिउँसो किराना पसलमा लागेको आगलागीमा परी खनाल स्टोर्सका सञ्चालक पूर्णबहादुर खनालका छोरा १५ वर्षीय समीर खनालको मृत्यु भएको हो । आगलागीमा परी एकै परिवारका तीनजना घाइते भएको जिल्ला प्रहरी कार्यालय गुल्मीले जनाएको छ । घाइते हुनेमा ४५ वर्षीय पूर्णबहादुर खनाल, उनकी श्रीमती ४२ वर्षीया रुपा खनाल र उनका छोरा २१ वर्षीय सञ्जय खनाल रहेको जिल्ला प्रहरी कार्यालय गुल्मीका प्रहरी निरीक्षक चुरामणी पुनले बताए । घाइतेलाई उपचारका लागि पाल्पा लगिएको प्रहरीले जनाएको छ । पसलबाट डिजेल, पेट्रोल बिक्री गर्दै आएकाले आगलागी तत्काल नियन्त्रणमा लिन नसक्दा पसलको सामन जलेर नष्ट भएको प्रहरीको भनाइ छ । घटनाबारे अनुसन्धान भइरहेको जिल्ला प्रहरी कार्यालय गुल्मीले जनाएको छ ।"
वीरगन्जमा एक युवाको शव फेला,"वीरगन्ज : वीरगन्जमा एक युवकको विभत्स तरिकाले हत्या गरी फालिएको अवस्थामा शव फेला परेको छ । वीरगन्ज महानगरपालिका वडा नम्बर २५ मौजेसिर्सिया टोलका २६ वर्षीय रवि पटेलको हत्या गरी फालिएको अवस्थामा सोमबार विहान शव फेला परेको हो । सिर्सिया सुख्खा बन्दरगाहाको पुर्वपट्टि रहेको मौजेसिर्सिया टोलमै पर्ने टाउन प्लानिङको प्लटिङमा पटेलको शव फेला परेको हो । सोमबार बिहान शौच गर्न निस्किएका स्थानीय महिलाले शव देखेपछि प्रहरीलाई खबर गरेका थिए । मृतक पटेलको मुख, हात र खुट्टामा गम्भीर चोट लागेको छ भने उनको घाँटी समेत कपडाले कस्सिएको अवस्थामा शव फेला परेको प्रहरीले जनाएको छ । पटेलको कसैले हत्या गरी शव फालेको हुनसक्ने प्रहरीले आशंका गरेको छ । मृतक पटेलका बुबा मनोज पटेलका अनुसार आइतबार राती खाना खाएपछि पटेल जलजीरा (पाचक) किन्न भनेर घरबाट निस्किएका थिए । घर नफर्किएका पटेल सोमबार बिहान प्लटिङमा मृत अवस्थामा फेला परेको बुवा मनोजले बताए । प्रहरीले घटनास्थलको मुचुल्का उठाइ पटेलको शव पोष्टमार्टमको लागि वीरगन्जको नारायणी अस्पतालमा पठाएको छ । घटनाबारे अनुसन्धान भइरहेको प्रहरी नायव उपरीक्षक शाहीले जानकारी दिए ।"
घर हिँडेका मजदुरलाई मध्यनेपालको सहयोग,"बेंसीसहर : लकडाउन लम्बिँदै गएपछि कामबिहीन भएर घर हिँडेका २६ जना मजदुरलाई मध्यनेपाल नगरपालिकाले गाँस बासको व्यवस्था गरेको छ । रुकुम, सुर्खेत, सल्यानलगायतका जिल्लाका मजदुरलाई नगरपालिकाले गाँस बासको ब्यवस्था मिलाएको हो। हिमाली जिल्ला मनाङ, लमजुङको राइनास नगरपालिका र दूधपोखरी गाउँपालिकाबाट गाउँ जान हिँडेका उनीहरु मध्यनेपाल नगरपालिकाको रामबजार पुगेका थिए । उनीहरुलाई उद्दार गरी बाँस र खानाको व्यवस्था गरेको नगरपालिकाका प्रमुख प्रशासकीय अधिकृत नरबहादुर खड्काले बताए । गाउँ जान हिँडेका उनीहरु अलपत्र अवस्थामा देखेपछि जनप्रतिनिधि र स्थानीयले उद्दार गरेका हुन् । जिल्लाकै स्थानीय तहबाट आएपनि उनीहरुलाई कसैले रोकेका थिएनन् । उनीहरु हिँडेरै आउँदै गर्दा स्थानीय तहका विभिन्न ठाउँबाट ठूलो समूहमा नभई २३ जनाको समूहबाट हिँड्न भनेको बताएका छन् । पाँच दिन लगाएर मध्यनेपाल पुगेका उनीहरुले आफ्नै जिल्ला जाने इच्छा राखेपनि पालिकाले नै खानबस्न दिएर रोकिएको नगरपालिका प्रमुख रमेशकुमार पाण्डेले बताए । रामबजारको एउटा खाली घरमा ती मजदुरलाई बास र खानाको व्यवस्था गरिएको छ । उनीहरु रुकुम, सुर्खेत, सल्यानलगायतका जिल्लाबाट कामका लागि लमजुङ र मनाङ आएका थिए । कामका लागि आएकोमा लकडाउन लम्बिँदै गएको र खानाको समस्या भएकाले हिँडेरै घर जाने सोचका साथ हिँडेको रुकुमका डिल्ली बस्नेतले बताए । नगरपालिकाले बस्ने, खाने व्यवस्था गरेकोमा आफूहरु खुसी भएको उनले बताए । जिल्ला विपद् व्यवस्थापन समितिको शुक्रबार बसेको बैठकले बाह्य जिल्लावाट आएका श्रमिकहरुको खाने वस्ने उचित व्यवस्थापन स्थानिय तहले मिलाउने निर्णय गरेको थियो । उक्त निर्णयसँगै मध्यनेपाल नगरपालिकाले उक्त व्यवस्था गरेको जनाएको छ । रुकुम, सुर्खेत र सल्यानका १० जना राइनास नगरपालिकाको माथिल्लो क्षेत्रमा काम गर्थे । सोही पालिकाको तल्लो क्षेत्रमा थप ८ जना कार्यरत थिए । मर्स्याङदी गाउँपालिकाका विभिन्न स्थानमा काम गर्ने ८ जना गरी २६ जनाको टोली पनि गाउँ जान लामो यात्रा तय गरि हिँडेका छन् । उनीहरु लमजुङको बेंसीसहर, सुन्दरबजार, भोर्लेटारहुँदै पोखराबाट बाग्लुङहुँदै रुकुम पुग्नेगरी यात्रा तय गरेका छन् । उनीहरुलाई यसअघि स्थानीय तहले राहत दिएको थियो । तर राहत सकिएपछि गाउँ हिँड्न बाध्य भएको उनीहरुले बताएका छन् ।"
काठसहित मिलका संचालक पक्राउ,वीरगन्ज :वीरगन्जको एक समिलमा लुकाएर राखिएको प्रतिबन्धित सत्तीसालको काठसहित समिलका संचालक प्रहरीले पक्राउ गरेको छ । वीरगन्ज १० स्थित ठाकुरराम बहुमुखी क्याम्पस पछाडि रहेको जगदिश एण्ड व्रदर्श समिल तथा फर्निचर उद्योगमा प्रहरीले छापा मारेर काठसहित संचालक हिरामन शर्मालाइ प्रहरीले पक्रेको हो । समिलबाट प्रतिबन्धित सत्तीसालको १ सय २६ थान चिरान काठ बरामद गरिएको प्रहरी नायव उपरिक्षक वीरेन्द बहादुर शाहीले जानकारी दिए । समिलमा वन कार्यालयले छुट पुर्ज नदिएको प्रतिबन्धित सत्तीसालको काठ ठूलो परिमाणमा लकाएर राखेको सूचनाका आधारमा खटिएको प्रहरी टोलीले काठसहित संचालक शर्मालाइ नियन्त्रणमा लिएको शाहीले बताए । बरामद काठ आवश्यक कारबाहीका लागि डिभिजन वन कार्यालयमा सोमबार बुझाइएको र शर्मालाई जिल्ला प्रहरी कार्यालयको हिरासतमा राखेर अनुसन्धान भइरहेको जानकारी दिए।
तीन प्रदेशका मजदुरलाई खाद्यान्न र औषधि वितरण,"सुर्खेत : लकडाउनका कारण समस्यामा परेका तीन प्रदेशका करिब एकसय ६० जना मजदुरलाई एक युवकले खाद्यन्न तथा औषधि सहयोग गरेका छन् । जुम्लाको पातारासी गाउँपालिका६ उर्थूका अम्मर बिष्टले व्यक्तिगत खर्चमा कर्णाली, प्रदेश ५ र सुदूरपश्चिम प्रदेशका गरिब तथा विपन्न परिवारसहित अलपत्र परेका भारतीय मजदुरलाई खाद्यान्नसहित औषधि खर्च सहयोग गरेका हुन् । हाल काठमाडौंमा रहेका उनले कर्णाली प्रदेश राजधानी सुर्खेतस्थित दुर्गम क्षेत्रका स्वास्थ्य संस्थालाई समेत पीपीईसहित व्यक्तिगत सुरक्षा सामग्री सहयोग गरेका छन् । बिष्टले कोरोना माहामारीको बेला पीडित मजदुर तथा विपन्नलाई सहयोग गर्न जुम्लाबाट सुरु गरेका हुन् । जुम्लाका १७ जना विपन्न परिवारलाई खाद्यान्न सहयोग गरेका उनले जुम्ला तातोपानी गाउँपालिका६ का दलित परिवारलाई प्रति व्यक्ति एक बोरा चामल दिएका छन् । तातोपानी गाउँपालिका७ का एक दृष्टिविहीन दम्पति र चन्दननाथ नगरपालिका७ की एक जना अपांग किशोरीलाई पनि उनले खाद्यन्न सहयोग गरे । सुर्खेतका स्वास्थ्य संस्थालाई एकसय थान पीपीई, पाँचसय थान सेनिटाइजर र ६ हजार थान मास्क सहयोग गरेका उनकै व्यक्तिग सहयोगमा प्रदेश ५, बाँके जिल्लाको कोहलपुर नगरपालिकामा बस्दै आएका भूमिहीन, सुकुम्बासी गन्धर्व तथा बादी समुदायलाई समेत खाद्यान्न प्रदान गरिएको हो । उनले बाँकेको कोहलपुरमा बस्दै आएका ८५ जना बादी तथा गन्धर्व समुदाय र २० जना दलित बादी तथा गन्धर्व परिवारलाई खाद्यन्न प्रदान गरेका हुन् । कोहलपुर११ मा बस्दै आएका दम रोगी वीरबहादुर गन्धर्वलाई औषधि खर्च स्वरुप पाँच हजार नगद प्रदान गरे भने कोहलपुरमा तीन सातादेखि अलपत्र २५ जना भारतीय नागरिकलाई खाद्यान्न सहयोग गरे । त्यस्तै सुदूरपश्चिम प्रदेशको कञ्चनपुर जिल्लाका पुर्नवास नगरपालिकामा बसोबास गर्ने अति विपन्न सुकुम्बासी समुदायका २८ परिवारलाई खाद्यान्न सहयोग गरेका छन् । अलपत्र भातीय मजदुरसहित तीन वटै प्रदेशका विपन्न नागरिकलाई छाक टार्नकै लागि भए पनि चामल, तेल, नुनलगाएत खाद्यन्न सहयोग गर्न पाउनु मेरो सौभाग्य हो उनले भने, मरेर लैजानु केही छैन । त्यसैले यस्तो महा विपत्तिका बेला आफूसँग भएको थोरै सहयोग गरेको हुँ । भारतको तेलंगना प्रदेश हैदराबाद्का २५ जना भारतीय नागरिकसहित खाद्यन्न सहयोग पाउने सबै नेपाली मजदुर तथा विपन्न परिवारले बिष्टलाई धन्यबाद दिएका छन् । राहत जनप्रतिनिधि र स्थानीय बुद्धिजीविहरुको उपस्थितिमा घरघरमै पुगेर वितरण गरिएको हो । कोहलपुर नगर कार्यपालिका सदस्य नारायणी वलीले विपत्तिको बेला खान लाउनसमेत धौधौ परेका नागरिकलाई सहयोग गरेर वडालाई सघाएको भन्दै उनलाई धन्यावाद प्रकट गरिन् ।"
हावाहुरीले क्वारेन्टाइनमा क्षति,"विराटनगर : मोरङको मिक्लाजुङ गाउँपालिका४ टाँडीमा नेपाली सेनाको सूर्य दल गणले सञ्चालन गरेको क्वारेन्टाइनमा सोमबार बिहान हावाहुरीले क्षति पुर्याएको छ । कोरोना भाइरस संक्रमणको आशंका गरिएकालाई राख्नका लागि निर्माण गरेर चैत १० गतेबाट सञ्चालनमा ल्याइएको क्वारेन्टाइनमा हावाहुरीले क्षति पुर्याएको मोरङ प्रहरीका प्रवक्ता डीएसपी मानबहादुर राईले बताए । उनकाअनुसार दुई सय वटा टेन्ट प्रयोग गरेर दुई सय बेडको क्वारेन्टाइन सञ्चालन गरिएकोमा वर्षासँगै चलेको हावाहुरीले ४० वटा टेन्ट उडाइदिएको छ । हुरीले एकाएक गर्दै टेन्ट उडाउन थालेपछि क्वारेन्टाइनमा राखिएका त्रसित बनेका थिए। हुरीले ४० वटा टेन्ट उडाउनुका साथै खानेपानीको फिल्टर, बिजुली र इन्टरनेटमा पनि क्षति पुर्याएको डीएसपी राईले बताए । उनकाअनुसार हावाहुरी र वर्षा रोकिए पनि बिजुली र इन्टरनेट सेवा अवरुद्ध बनेको छ । हुरीले टेन्ट उडाए पनि क्वारेन्टाइन सञ्चालनमा भने समस्या नरहेकोसूर्यदल गणका प्रमुख सेनानी रघु पौडेलले बताए । 'हामीले दुई सय बेडको क्वारेन्टाइन सञ्चालन गरेका थियौं,' उनले भने, '४० वटा वेडमा क्षति पुगेको भए पनि अरुमा केही नभएका कारण क्वारेन्टाइनमा राखिएकालाई बस्न कुनै गाह्रो छैन ।'वर्षासँगैको चट्याङले क्वारेन्टाइनस्थल नजिकै रहेको एउटा रुख पनि क्षतविक्षत बनाइदिएको छ। पौडेलले क्षति पुगेका टेन्ट उठाएर पुनः क्वारेन्टाइन तयार गर्ने काम भइरहेको जानकारी दिए । क्वारेन्टाइनमा सोमबारसम्ममा आठजना पुरुष र चार महिला गरेर १२ जना रहेका छन् । यसअघि एक सय ४५ जना पुरुष र १० महिला गरेर एक सय ५५ जनालाई राखिएकोमा एक सय ३७ पुरुष र ६ जना महिला गरेर एक सय ४३ जना घर फर्किसकेका छन्। परीक्षणबाट कोरोना नेगेटिभ देखिएकालाई क्वारेन्टाइनबाट विदा दिएर घर पठाउने गरिएको प्रमुख सेनानी पौडेलले बताए ।"
असिनापानीले करोडौंको क्षति,"कुश्मा : अघिल्लो सोमबार राती परेको असिनापानीका कारण पर्वतमा करोडौंको अन्नबाली र फलफूलमा क्षति व्यहोरेका कृषकले पुनः असिनाले पुर्याएको क्षति सहनु परेको छ । आइतबार दिउँसो परेको असिनाका कारण जिल्लाको महाशीला गाउँपालिकामा सबैभन्दा बढी क्षति पुगेको छ भने फलेवास, विहादी, पैंयु र छिमेकी जिल्ला बागलुङको जैमिनीमा पनि अन्नवालीमा नोक्सानी पुगेको कृषि ज्ञान केन्द्र पर्वतले जनाएको छ । सबैभन्दा बढी असिना महाशीला गाउँपालिकाको ५ लुंखुदेउरालीमा परेको छ । त्यहाँ किसानले लगाएको अन्नबाली पूरै माटोमा परिणत भएको छ । टनेलभन्दा बाहिर लगाएका सबै बालीनाली नष्ट भएको स्थानीय कृषक भवराज शर्माले जानकारी दिए । भित्र्याउनका तयारी अवस्थामा रहेको गहुँबाली पनि पूर्णरुपमा नष्ट भएको छ । त्यसैगरी खेतबारीमा लगाएको मकैबालीमा पनि क्षति पुगेको कृषक बताएका छन्। महाशीला ५ काहुँलेका युवा कृषक मोहन पौडेलले असिनाले एउटै गाउँमा ५० लाख भन्दा बढीका तरकारीबाली नष्ट गरेको बताए। बन्दा, काउली, बेमौसमी काक्रा, घिरौला, खुर्सानी, बोडीलगायत टनेल बाहिर रहेका सबै तरकारीबाली नष्ट भएका छन् । यहाँ उत्पादित तरकारी स्याङ्जा र पोखरा निर्यात हुँदै आएको थियो । फलेवास, विहादी, जैमिनीमा पनि फल लागेका फलफुल पुरै झरेर नष्ट भएको छ भने मकैवाली र गहुँवालीमा क्षति पुगेको छ । गत सोमबार परेको असिनाले पर्वतको जलजला र मोदी गाउँपालिका तथा छिमेकी जिल्ला बागलुङको ताराखोलामा करोडौको क्षति भएको थियो । कृषि ज्ञान केन्द्र पर्वतले अहिले असिनाले पगेको क्षतिको विवरण संकलन गर्ने काम भइरहेको बताएको छ । क्षतिको विवरण यकिन भइसकेको छैन सबै संकलन गरेर कृषकलाई राहतका लागि पहल गर्ने केन्द्र प्रमुख बासुदेव रेग्मीले बताए । गत सोमबार परेको असिनाले पर्वतको जलजलामा आलुमा ५० प्रतिशत, तरकारी ७५, खाद्यान्न ४५ र फलफुलमा ३० प्रतिशत क्षति पुगेको केन्द्रले जनाएको छ । त्यस्तै कुश्मा नगरपालिका, मोदी गाउँपालिका र बागलुङको गलकोट नगरपालिकामा पनि सोही अनुपातमा क्षति पुगेको केन्द्रले जनाएको छ ।"
"दाङमा क्यारेन्टाइन : कतै सुविधा सम्पन्न, कतै अस्तव्यस्त","दाङ : दाङमा कोरोना रोकथामका लागि सञ्चालन भएका कोरोना कोरोना क्यारेन्टाइन कतै सुविधा सम्पन्न त कतै अस्तव्यस्त रहेको पाइएको छ।स्थानीय सरकार, समुदाय, प्रदेश सरकारले सञ्चालन गरेका क्वारेन्टाइन र आइसोलेसनमा यस्तो अवस्था देखिएको हो । जिल्लाका सबै स्थानीय तहले क्यारेनटाइन सञ्चालन गरेका छन् भने केही समुदायस्तरबाट समेत सामुदायिक क्यारेन्टाइन सञ्चालन गरिएको छ । त्यस्तै प्रदेश सरकारले कोराना विशेष अस्पताल निर्माण गरेर आइसोलेसन कक्ष व्यवस्थापन गरेको छ । स्थानीय सरकारले सञ्चालन गरेका क्यारेन्टाइन अधिकांश सरकारी मापदण्ड अनुसार छैन । फितलो व्यवस्थापनले अस्तव्यस्त रहेको पाइएका छन् । कति स्थानीय सरकारले सञ्चालन गरेका क्यारेन्टाइन भने व्यवस्थित आधुनिक र सुविधा सम्पन्न अवस्थाका छन् । सरकारी मापदण्ड अनुसारका क्यारेन्टाइन सञ्चालन भएको र क्यारेन्टाइन सञ्चालनका लागि विभिन्न निकायको समेत सहयोग रहेको तुलसीपुर उपमहानगरपालिका स्वास्थ्य महाशाखाका फोकलपर्सन जनस्वास्थ्य निरीक्षक विमल केसीले बताए । कतिपय स्थानीय तहका स्वास्थ्य शाखाले देशबाहिरबाट आएकालाई र होम क्यारेन्टाइनमा बसेकालाई घरमै पुगेर परामर्स समेत दिने गरेका छन्। घर समाज र व्यक्तिलाई सुरक्षित रहन र सकारात्मक सन्देश प्रवाह गर्न घरघर पुगेर परामर्स दिइराखिएको स्वास्थ्य कर्मीहरुले बताएका छन्। जिल्लामा सामुदायिक क्यारेन्टाइन पनि सञ्चालनमा छन् । ती क्यारेनटाइनमा पनि स्थानीय सरकार र समुदायको सहयोग रहि रहेको जनस्वास्थ्य निरीक्षक विमल केसीले बताए। सामुदायिक क्यारेन्टाइनमा बसेकाले भने घरबाटै सबै व्यवस्थापन भएको भन्दै स्थानीय सरकारले नहेरेको बताएका छन्। दाङमा ८४ जना क्यारेन्टाइनमा रहेका छन्। ४ जना आइसोलेसनमा रहेका छन्। जिल्लामा १६६ आइसोलेसन बेड र २७३ क्यारेन्टाइन बेड रहेका छन्।"
राहतमा राजनीति : नामावलीमा नाम छुटाएको भन्दै वडा सदस्यमाथि हातपात,"राजविराज : कञ्चनरुप ८ मा राहत नपाएको भन्दै सरदार दाजुभाइको समूहले वडा सदस्य सञ्जय पासवानमाथि आक्रमण गरेर घाइते बनाएका छन्। कोरोना र लकडाउनबाट प्रभावितलाई राहत वितरण गरेर आइतबार साँझ घर फर्किने क्रममा वडा सदस्य पासवान र उनका भाइ अजयलाई सोही ठाउँका बिरेन्द्र र उनका भाइ सुरेश सरदारलगायतले कुटपिट गरेका हुन्। आक्रमणकारी सरदार दाजुभाइलाई पक्राउ गरिएको इलाका प्रहरी कार्यालय कञ्चनरूप सप्तरीका डीएसपी मकेन्द्रकुमार मिश्रले बताए । टाउकोमा चारवटा टाँका लागेका वडा सदस्य संजय र अजयको कञ्चनरूपमा प्राथमिक उपचारपछि थप उपचारका लागि धरानस्थित बीपी कोइराला स्वास्थ्य विज्ञान प्रतिष्ठान पठाइएको नगर प्रमुख वसन्तकुमार मिश्रले जानकारी दिए । राहत पाउनेहरूको नामावलीमा आफ्नो परिवारका सदस्यको नाम छुटाएको भन्दै आरोपित सरदारले राहत वितरण भइरहेको वडा कार्यालयमै झगडा गरेका थिए । सर्वदलीय समितिबाट छनौट भएकालाई मात्र राहत वितरण गरिएको भन्दै वडाअध्यक्ष राजकुमार साहले छुटेका गरिब, विपन्नलाई पुनः कार्यालयमा सम्पर्क राख्न गत बिहीबार नै सूचना सार्वजनिक गरेकाले विवाद नियोजित भएको बताए । लकडाउनका कारण ज्यालादारी मजदुर विपन्न भोको बस्नु नपरोस् भनेर राहत वितरणको योजना ल्याए पनि जनप्रतिनिधि र सर्वदलीय समितिमा रहेका राजनीतिक दलका प्रतिनिधिले आआफ्नो पक्षका मतदातालाई खुशी पार्न ठूलो सङ्ख्यामा राहत पाउनेको सूचि तयार गरेर विवाद बढाएको सन्तोष शर्मा बडहीको आरोप छ । लकडाउनको अवधि एक महिना पुग्न लागे पनि सप्तरीमा कतिपय स्थानीय तहले राहत वितरण गर्न सकेको छैन भने राहत वितरण भएका स्थानीय तहमा तीव्र विवाद देखिएको छ । लम्बिएको लकडाउनले गरिब, विपन्नको जीवन जोखिममा परेको छ । महामारीका बेलामा बाँडन लागिएको राहतमा सम्पन्न धनीहरुले समेत लोभ गर्दा गरिब, विपन्नको भाग खोसिएको छ । राहत वितरणमा राजनीति र भ्रष्टाचार भएको गुनासो बढेको छ । राहतका विषयमा कतै घेराउ त कतै जनप्रतिनिधिमाथि हातापातका घटना हुन थालेको छ । बल्ल राहत वितरण सुरु भएको कञ्चनरुप नगरपालिका ४ मा सबैलाई राहत दिनुपर्ने भन्दै महिलाले आइतबार वडा कार्यालय घेराऊ गरेपछि राहत वितरण स्थगित भएको छ। सरकारले ज्यालादारी श्रमिक, गरिब, विपन्नलाई राहत दिने भएपछि कञ्चनरुप नगरपालिकाको १२ वटा वडाबाट सुरुमा सात हजार दुई सय २४ घरधुरी विपन्नहरूको नामावली संकलन भएको थियो । नगर प्रमुख मिश्रले सबै वडाका समितिलाई धनीहरुको नाम हटाएर वास्तविक गरिब छनौट गर्न आग्रह गरेपछि राहत पाउनेको सङ्ख्या ६ हजार तीन सय ७९ कायम भयो । करिब साढे आठ सय सङ्ख्या घटे पछि प्रदेश २ सरकारले पठाएको १५ लाखमा नगरपालिकाले थप ४३ लाख एक हजार विनियोजन गरी कोरोना भाइरस (कोभिड१९) राहत कोष स्थापना गर्यो। सर्वदलीय समितिबाट सम्पन्न व्यक्तिको नाम हटाइएपछि असन्तुष्ट केही व्यक्तिलाई समितिकै मानिसले नियोजित रुपमा प्रयोग गरी विवाद गराएको घाइतेको आरोप छ । छनौट भएका चार सय ६८ मध्ये चार सय ६२ जनाले राहत बुझेका छन् ।"
"कालीकोटमा प्रथम चरणको कोरोना जाँच सकियो, ३ सय १० जनाको परीक्षण, सबैको रिपोर्ट 'निगेटिभ'","कालिकोट : जिल्लामा कोरोना भाइरस संक्रमितको जाँच पहिलो चरण सकिएको छ । कोरोना संक्रमितको खोजीमा गाउँ गएको स्वास्थ्यकर्मीको टोली जिल्ला फर्किएको छ । भारतलगायतका विभिन्न देशबाट फर्किएका व्यक्तिलाई लक्षित गर्दै स्वास्थ्य सेवा कार्यालय कालिकोटको नेतृत्वमा जिल्ला अस्पतालमा कार्यरत डाक्टरसहितको स्वास्थ्यकर्मीको पहिलो चरणको र्यापिड टेस्ट सम्पन्न गरी जिल्ला फर्किएको हो । टोलीले सोमबारसम्म जिल्लाका ९ वटै स्थानीय तहमा गरी ३ सय १० जना विदेशबाट फर्किएका व्यक्तिको र्यापिड टेस्ट गरेको छ । स्वास्थ्य सेवा कार्यालयका जनस्वास्थ्य अधिकृत तथा सूचना अधिकारी कटकबहादुर महतका अनुसार पहिरो चरण जिल्लाका ९ वटै स्थानीय तहमा ३ सय १० जनाको र्यापिड टेस्ट गरिएको छ । ती सबैजनाको र्यापिड टेस्ट रिपोर्ट नेगेटिभ आएको छ । उनले भने, 'जिल्लाको खाँडाचक्र नगरपालिकामा ५४, शुभकालिका गाउँपालिकामा ३०, सान्नीत्रिवेणी गाउँपालिकामा ४१, रास्कोट नगरपालिकामा २६, पलाँता गाउँपालिकामा १२, पचालझरना गाउँपालिकामा १३, नरहरीनाथ गाउँपालिकामा ३५, तिलागुफा नगरपालिकामा १७ र महाँवै गाउँपालिकामा ८२ गरी ३ सय १० जनाको र्यापिड टेस्ट गरिएको हो । महाँवै गाउँपालिकाबाट दुईजना शंखास्पदको स्वाब संकलन गरी जाँचका लागि प्रदेश अस्पताल सुर्खेत पठाइएको छ । भारतबाट आएका ती व्यक्तिमा सुख्खा खोकी लागिरहेकाले उनीहरुको थप जाँचका लागि स्वाब संकलन गरी सुर्खेत पठाइएको हो । स्वास्थ्य सेवा कार्यालयका अनुसार जिल्लाका विभिन्न स्थानीय तहका क्वारेन्टाइनमा बसेका र गाउँमा घरमै बसेका तर विदेशबाट फर्किएका नागरिकको र्यापिड टेस्ट गर्ने अभियान पहिलो चरण सम्पन्न भएको छ । गाउँमा विदेशबाट फर्किएका व्यक्तिको थप तथ्यांक संकलन भइरहेको छ । स्वास्थ्य सेवा कार्यालयका सूचना अधिकारी महतले भने, 'सबै स्थानीय तहमा छुटफुट तथ्यांक संकलन भएपछि एक हप्तापछि फेरी दोस्रो चरणको र्यापिड टेस्ट अभियान सुरु गर्छौँ। स्थानीय तहले उपलब्ध गराएको तथ्यांकअनुसार पुन: जाँच गरिन्छ।' जिल्ला विपद् व्यवस्थापन समितिका संयोजक तथा प्रमुख जिल्ला अधिकारी कृष्णचन्द्र पौडेलले विदेशबाट आएका नागरिकलाई लक्षित गरी र्यापिड टेस्ट गर्ने पहिलो चरणको काम समयमै सम्पन्न भएको बताए । उनले भने, 'गत चैत ७ गते यता भारतबाट फर्किएका ३ सय ३५ जना नागरिकको नाम लिष्ट प्राप्त भएको थियो । त्यसमा ३ सय १० जनाको जाँच भइसकेको छ । छुटेका व्यक्ति र थप तथ्यांक स्थानीय तहबाट प्राप्त भएपछि पुन परीक्षण गर्ने तयारी छ । गाउँमा केही संख्या छुटेको अनुमान छ । सबै स्थानीय तहलाई पुन गाउँ सर्वक्षण गरी थप विवरण उपलब्ध गराउन पत्रचार गरिएको छ । नयाँ तथ्यांक संकलन गर्ने कार्य जारी छ । कोरोना संक्रमणको सम्भावित जोखिमलाई मध्यनजर गरी जिल्लाका ९ वटै स्थानीय तहले गरी ४ सय ४४ बेडको क्वारेन्टाइनको व्यवस्था गरिएको छ । सरकारले लकडाउन गरेपछि यहाँका मान्छेले पहिले पैदल हिँड्ने बाटोको प्रयोग गरी गाउँ फर्किएकाले गाउँमा कोरोनाको त्रास बढी छ । हालसम्म २ सय जना व्यक्तिलाई १४ दिनसम्म क्वारेन्टाइनमा राखेर घर पठाइएको छ । हाल जिल्लामा ३२ जना विदेशबाट फकिएका व्यक्ति क्वारेन्टाइनमा छन् ।"
सुर्खेतका मस्जिदमा धार्मिक गतिविधि बन्द,"कोरोना भाइरस रोकथामका लागि सरकारले लकडाउन लागू गरेको झण्डै एक महिना बित्न लाग्दा बल्ल सुर्खेतस्थित मस्जिदले धार्मिक गतिविधि बन्द गरेका छन् । कोभिड१९ को सङ्क्रमण बढ्दै गइरहेका बेला वीरेन्द्रनगर१० बेलघारी पिपिरास्थित मस्जिदले आइतबारदेखि धार्मिक गतिविधि बन्द गरेको हो । मस्जिदले इमाम तथा मोहोजिमबाहेक अन्यलाई संयुक्तरुपमा नमाज पढ्न बन्द गरेको हो । वीरेन्द्रनगरस्थित बढी भीडभाड हुने अन्य धार्मिकस्थल भने लकडाउन लागू भएदेखि नै बन्द थिए । जिल्ला प्रशासनले मन्दिर र चर्चमा निगरानी बढाए पनि मस्जिद खुला थिए । यहाँ दुई मस्जिद छन् । नेपाली सुन्नी मस्जिद गुल्सने मदिना अध्ययन केन्द्र सुर्खेतले सबैलाई घरमै नमाज पढ्न व्यवस्था मिलाउनुका साथै शुक्रबारको विशेष नमाजलगायतका हरेक दिन हुने भीडभाड नगर्न मुस्लिम समुदायलाई अपिल गरेको छ । मदिना अध्ययन केन्द्रका अध्यक्ष फजिर बक्सले पछिल्लो समय जिल्ला बाहिरबाट कुनै पनि धार्मिक व्यक्ति प्रवेश नगरेको बताए । 'कोरोना भाइरस रोकथाम, नियन्त्रणका लागि नेपाल सरकारले लागू गरेको लकडाउनको पूर्ण पालना गर्न अपिल गरेका छौँ', अध्यक्ष बक्सद्वारा जारी विज्ञप्तिमा भनिएको छ, 'आवश्यक परेको खण्डमा मदरसालाई क्वारेन्टाइनका लागि उपलब्ध गराउन तयार छौँ ।' रासस"
रौतहटमा कुटपिटबाट युवाको हत्या,रौतहट : रौतहटको कटहरिया नगरपालिका १ भसेडबा टोमा आइतबार राती एक युवाको कुटपिटबाट हत्या भएको छ । स्थानीय रामएकबालक रायको २५ वर्षिय छोरा सन्जिब रायको टोलकै केही व्यक्तिको कुटपिटबाट हत्या भएको हो। संविज यादव एकजना साथीका साथ आइतबार राती करीब ९ बजे घरभन्दा करीब एक किमी टाढा खोर भन्ने टोलमा गएका थिए । सोही स्थानमा एकजनाले केही काम छ भन्दै लालबर्कया नदी किनारमा लगेर कुटपिट गरेको बुझिएको छ। पूर्व योजनाअनुसार उक्त स्थानमा पुग्नासाथ पहिले नै सो स्थानमा रहेका ५७ जनाले यादव र सँगै गएका साथीलाई आक्रमण गरेका थिए । साथै गएका संजिवका साथी त्यहाँबाट भाग्न सफल भएका थिए । भागेका साथीले गाउँमा खबर गरेपछि गम्भीर अवस्थामा रहेका संजिवलाई उपचार गर्न लैजाँदै गर्दा बाटोमा नै मृत्यु भएको थियो । घटनामा संलग्न रहेको आरोपमा खोरटोलका २२ वर्षीय राधेश्याम दास पक्राउ गरेको र अन्यको खोजी भइरहेको इलाका प्रहरी कार्यालय गरुडामा डीएसपी ज्ञान कुमार महतोले जानकारी दिएका छन्।
पैदल यात्रुलाई सीमा पार गराउँदै थाक्रे गाउँपालिका,"थाक्रे (धादिङ) : लकडाउनका कारण हिँडेर आफ्नो आफ्नो गृह जिल्ला जान लागेका यात्रुलाई धादिङको थाक्रे गाउँपालिकाले आफ्नै सवारी साधनमा राखेर पालिकाको सीमान कटाइदिने गरेको छ । लकडाउन लम्बिंदै जाँदा काठमाडौं उपत्यका छाडेर पृथ्वीराजमार्ग हुँदै देशका विभिन्न जिल्ला जाने मजदुरहरुको सङ्ख्या बढ्न थालेपछि गाउँपालिकाले यस्तो उपाय अपनाएको हो । पसिना बगाउँदै बालबच्चा र पोकापुन्तुरा भिरेका मजदुरहरुको कष्टपूर्ण यात्रा देखेर गाउँपालिकाले गाडीमा राखेर राजमार्गको सीमाना कटाइदिने गरेको हो । राजधानीमा सामान ढुवानी गरेर फर्केका सवारी साधन फेला परेसम्म जहासम्म पठाउन मिल्छ त्यहीसम्मै पठाउने गाउँपालिकाकी उपाध्यक्ष अम्विका रुपाखेतीले बताइन् । उनले भनिन्, लकडाउन भनेको आफ्नो पालिकाभित्रको नागरिकलाई घरभित्रै राख्नु मात्रै होइन । देशका अन्य ठाउँका नागरिकलाई हाम्रो पालिकाभित्र सडकमा हिँड्न दिइरहनु पनि लकडाउन होइन, उनीहरुको बाध्यता र समस्या बुझेर गाडीमा चढाएर हामीले गाउँपालिकाको सीमाना कटाइदिने गरेका छौँ । राजधानीबाट बाहिरिने पैदल यात्रुहरुलाई मात्र नभइ राजधानी भित्रिने यात्रुहरुलाई पनि त्यसरी नै उद्धार गर्ने गरिएको छ । यसअघि गाउँपालिकाले सबैभन्दा पहिले पृथ्वीराजमार्गका पैदल यात्रुहरुको लागि खाजा र पानीको ब्यवस्था गरेको थियो । अहिले भने नौविसे, गजुरी, आदमघाट र मलेखु चरौदी लगायतका क्षेत्रहरुमा स्वयंसेवी युवाहरुले पैदल घर फर्किनेहरुको लागि खाजा पानी र खानाको ब्यवस्था गर्न थालेका छन् ।"
आपसी विवादमा छोराले गरे बुवाको हत्या,"जनकपुरधाम : धनुषामा आइतबार राती छोराले बुवालाई रड प्रहार गरी हत्या गरेको छ । धनुषाको सहिदनगर नगरपालिका ९ बिर्ता मसहरी टोलमा बुवा छोराको समान्य विवादमा झगडा हुँदा रिसको झोकमा छोराको रड प्रहारबाट बुवाको मृत्यु भएको छ । ५५ वर्षीय सुखिया सदासधै झैं काम गरेर फर्किएको विषयमा छोरासँग भनाभन हुँदा ३० वर्षीय नथुनी सदाले रड प्रहार गरी हत्या गरेको इलाका प्रहरी कार्यालय यदुकूहाले जनाएको छ । प्रहरीका अनुसार लकडाउनको बेला खेतमा काम गर्न वुवाले सुखियाले छोरा नथुनीलाई अह्राएपनि काम नगरी कनै सधै पैसा माग्ने गरेको विवादको क्रममा रड प्रहार गरेको थियो । प्रहरी निरीक्षक दिपकबाबु केसीले भने, 'बुवा सुखियासँग छोरा नथुनीले सधैं पैसा मागी रहने बानी रहेछ, बुवाले चाँही कामै नगरी तलाई किन चाहियो पैसा भन्दै विवादमा लठ्ठी प्रहार गरेर बाहिर निस्के लगत्तै नथुनी पनि झोंकमा आएर पछाडिबाट प्रहार गरेको रडले मृत्यु भयो ।' उनीहरु बुवा छोराको पहिलो चरणमा समेत विवाद भएर गाउँ डुलेर फर्किपछि दोश्रो चरणमो विवादमा रडले हानेर हत्या भएको प्रहरीले खुलाएको छ। आइतबार राति १० बजेको हत्यापछि भागेका नथुनीलाई सोमबार बिहान ३ बजे लुकीछिपी बसेको अवस्थामा पक्राउ गरिएको इलाका प्रहरी कार्यालय यदुकूहाले जनाएको छ ।"
लकडाउनमा 'सरप्राइज' प्रगति गर्दै माथिल्लो तामाकोशी,"चरिकोट : लकडाउनले विभिन्न आयोजनाको निर्माणमा नकारात्मक असर परिरहेका बेला राष्ट्रिय गौरबको माथिल्लो तामाकोशी जलविद्युत् आयोजनाले भने 'सरप्राइज' प्रगति गरिरहेको छ । लकडाउनपछि स्थानीयको अल्टिमेटमले ६ दिन रोकिएर सरकारको निर्णयपछि काम सूचारु भएको ४५६ मेगावाट क्षमताको माथिल्लो तामाकोशी आयोजनाले करिब २० दिनमा 'सरप्राइज' हुने खालको प्रगति गरेको हो । लकडाउनअघि २ महिना लाग्ने गरेको माथिल्लो र तल्लो ठाडो सुरुङमा पेनस्टक पाइप जडान गर्ने कार्य २० दिनमा सम्पन्न हुँदा आयोजनाका कर्मचारी नै 'आश्चर्य' मा परेका छन् । पछिल्लो २० दिनको अवधिमा भारतीय कम्पनी टेक्सम्याको रेल्वे इन्जिनियरिङले माथिल्लो ठाडो सुरुङमा ५० मिटर र अष्ट्रियन कम्पनी एन्ड्रिज हाइड्रोले तल्लो ठाडो सुरुङमा ४० मिटर पेनस्टक पाइप जडान गर्न सफल भएको माथिल्लो तामाकोशी जलविद्युत् आयोजनका प्रवक्ता डा गणेश न्यौपानेले जानकारी दिए । आयोजनाको सबैभन्दा कठिन र जोखिमपूर्ण रहेको दुबै ठाडो सुरुङमा लकडाउन अघि ९ दिन लाग्ने गरेको पाइप जडान कार्य करिब ४ दिनमा सम्पन्न हुनुलाई अत्यन्त महत्वपूर्ण मानिएको छ । दोलखाको विगु गाउँपालिका१, लामाबगरमा आयोजना निर्माणाधिन रहेको छ । साढे ९९ सय प्रतिशत निर्माण सम्पन्न भईसकेको राष्ट्रिय गौरवको ४५६ मेगावाट क्षमताको माथिल्लो तामाकोशीको सबैभन्दा कठिन मानिएको माथिल्लो तथा तल्लो ठाडो सुरुङमा पेनस्टक पाइप जडान कार्यको पछिल्लो प्रगतिलाई प्रवक्ता न्यौपानेले 'सरप्राइज' भनेको छन् । शनिबार रातीसम्म ३७३ मिटरको तल्लो ठाडो सुरुङमा ३१० मिटर सम्पन्न भएर करिब ६५ मिटर बाँकी रहेको छ भने ३१० मिटरको माथिल्लो ठाडो सुरुङमा २०० मिटर सम्पन्न भई ११० मिटर पेनस्टक पाइप जडान बाँकी रहेको आयोजनाका प्रवक्ता न्यौपानेले बताए । पेनस्टक जडान कार्य जति माथि आयो त्यति मोटाई कम हुँदै जाने भएकोले झन छिटो जडान हुने उनले बताए । बाँध, सुरुङ र पावरहाउसमा गरी करिब ६ सय मजदुरलाई बाहिरी मानिस तथा स्थनीयसँगको आवतजावत र भेटघाटलाई प्रतिवन्ध लगाइएको आयोजनाले जनाएको छ। मजदुरले पनि घर जान र बाहिरी मान्छेसँग भेटघाट गर्न नपाएपछि उच्च मनोबलका साथ काम गरिरहेको उनको भनाई छ ।"
कोरोनाभन्दा भोकमरीको पीडा भयानक हुनसक्ने,"काठमाडौं : मानिसले सबै कुरालाई केही समय पर्खिन सक्छ, तर भोकलाई कहिल्यै पर्खन सक्दैन । भारतका प्रथम प्रधानमन्त्री जवाहरलाल नेहरुले कुनै समय कुनै सन्र्दभमा व्यक्त गर्नुभएको उक्त भनाइ अहिले आम मानिसमा चरितार्थ साबित बन्ने त होइन भन्ने शङ्काले पिरोलिरहेको छ । विश्व स्वास्थ्य सङ्गठन (डब्लुएचओ) ले कोभिड१९ को महामारीबाट जोगिन विश्वका आम मानिसलाई एकान्त बासमा बस्न आह्वान गरेका कारण कृषि उत्पादनमा गिरावट आउन सक्ने सम्भावनाबाट डराउँदै विश्व समुदायले शङ्का गरेको हुन सक्ने सम्भावनालाई नजरअन्दाज गर्न सकिँदैन । सोही सन्दर्भमा नेहरुले भोकबाट तडपिएको मानिस अन्ततोगत्वा गोलाबारुददेखि पनि डराउँदैन र त्यसपछि निम्तिन सक्ने युद्ध रोक्न कुनै पनि सरकारलाई हम्मेहम्मे पर्ने चेतावनी दिएका थिए। नेहरुले भारतमा जनसङ्ख्या वृद्धि हुँदै गएको तुलनामा उत्पादन बढ्न नसकेपछि त्यस प्रकारले चुनौती दिनुभएको थियो । त्यसको केही वर्षपछि हरियाणालगायतका प्रदेशमा गहुँको उत्पादन दोब्बरले वृद्धि भएको थियो । अहिले पनि विश्वमा सबैभन्दा धेरै गहँ उत्पादन गर्ने देश भारत हो भने धान उत्पादन गर्ने देश चीन हो । विश्वमा सबैभन्दा धेरै जनसङ्ख्या भएको देश चीन हो । चीनपछि भारत जहाँ एक अर्ब ३२ करोड जनसङ्ख्याको बसोबास छ । आजको अवस्थासम्म पुग्दा भारत खाद्यान्नमा आत्मनिर्भर छ । छिमेकी मुलुक भारतलाई नेपालले विसं २०३५ सम्म चामल बिक्री गर्दै आएको थियो यद्यपि केही वर्षदेखि भने नेपालले उल्टै भारतबाट प्रतिमहिना झण्डै रु दुई अर्बको चामल आयात गर्दै आएको छ । लकडाउनअघि एकान्तबासमा बस्नु पहिले जम्मा गरी राखेको मौज्दातमा खाद्यान्न क्रमशः सकिँदै गएको छ । दैनिक काम गरेर जीवन चलाउनुपर्ने कृषि मजदुर वा आम श्रमजीवी जनता खाद्यान्नको समस्याबाट छटपटाइरहेका छन् । कृषि उत्पादन भएन भने कोरोनाभन्दा भोकमरीको पीडा भयानक र डरलाग्दो हुन्छ । गत वर्षको तुलनामा यस वर्ष नेपालमा धानको उत्पादन एक प्रतिशतले घटेर करिब ५१ लाख मेट्रिक टनमा सीमित हुन पुगेको यसअघि आयोजित पत्रकार सम्मेलनमार्फत कृषि तथा पशुपन्छी विकास मन्त्रालयले सार्वजनिक गरिसकेको छ । हालको जनसङ्ख्यमा वृद्धि हुन गई झण्डै तीन करोड जनसङ्ख्या पुगेको विज्ञले अनुमान गरेका छन् । धान विशेषज्ञ भोलामानसिंह बस्नेतका अनुसार तीन करोड जनताका लागि झण्डै ७० लाख मेट्रिक टन धानको आवश्यकता पर्छ । जनसङ्ख्याको वृद्धिलाई हेर्दा नेपालीका लागि करिब १९ लाख मेट्रिक टन धान अपुग देखिन्छ । चीनको हुवेइ प्रान्तको वुहान शहरमा सन् २०२० को डिसेम्बर ३१ देखि देखिन शुरु भएको कोरोना भाइरसको फैलावट आजसम्म आइपुग्दा यस महामारीले विश्वका २१० देशलाई अक्रान्त पारिसकेको छ । भाइरसको सङ्क्रमणबाट जोगिन विश्व समुदाय लकडाउनमा बसेको बस्यै गर्दा अर्कातर्फ खाद्यान्नको अभाव हुन गई कतै विश्वमा द्वन्द्व निम्तिने त होइन भन्ने चिन्ता सर्वत्र देखिन्छ । नेपालको संविधानले आम नागरिकलाई खाद्यान्नको सुनिश्चितता गरे पनि उत्पादननै नभएपछि अधिकार कसरी प्राप्त गर्न सकिएला यो सबैका लागि सोचनीय विषय हो । नेपालका पहाडी भूभागमा मकै छर्ने समय शुरु भइसकेको छ । बजार लकडाउनका कारण किसानले सहजै मकैको बीउ पाउन सकेका छैनन् । केही किसानले धानको बीउ राख्न शुरु गरिसकेका छन् । केही समयपछि आलु भित्र्याउने र गहुँ काट्ने समय पनि शुरु हुन्छ । यो अवस्थासम्म पुग्दा सरकारले कृषि तथा कृषिजन्य उत्पादन, बजारीकरण तथा बीउको सहजीकरण र कृषि कर्म गर्ने किसानलाई आवश्यक सुरक्षाको बन्दोबस्त गरी लकडाउनबाट छुटकारा दिनुको विकल्प छैन भन्छन् साना किसान राष्ट्रिय महासङ्घका पूर्वअध्यक्ष उद्धव अधिकारी । नेपालमा सालिन्दा कृषि उत्पादन घट्दै गएको कृषि, तथा पशुपन्छी विकास मन्त्रालयको तथ्याङ्कमा उल्लेख छ । चामल, मकै, कोदो, फापर, मासु (बङ्गुर, राँगा, र खसीबोका), माछा, फलफूल तथा ताजा तरकारी गरी वार्षिक नेपालले विभिन्न देशबाट रु चार खर्बभन्दा बढीको खाद्यान्न आयात गरेको विभिन्न तथ्याङ्कमा उल्लेख छ । यसअघि कृषि तथा पशुपन्छी विकासमन्त्री घनश्याम भुसालले स्थानीय सरकारलाई पत्र लेख्दै खाद्य सङ्कट निम्तिन सक्ने सचेतना गर्नुभएको थियो । मन्त्री भुसालले प्रेषित गरेको पत्रमा अन्तर्राष्ट्रिय बजारमा खाद्यान्न सङ्कट शुरु भइसकेको र कतिपय राष्ट्रले खाद्यान्न निकासी रोकिसकेको अवस्थामा स्थानीय सरकारले समयमा नै खेती गर्न सुझाव दिएका थिए। मन्त्री भुसालले स्थानीय युवालाई कृषिमा आउन प्रेरित र लगानीको वातावरण मिलाइदिन तथा बजारको सुनिश्चित गर्न स्थानीय सरकारलाई आग्रह गर्दै स्थानीय क्षेत्रमा रहेका टुक्रा जमीनको एकीकरण, खेतीयोग्य जमीनलाई घडेरी रुपान्तरणमा रोक, जमीनको चक्लाबन्दी र बाँझो जमीनलाई तत्काल उपयोगमा ल्याउनुपर्ने उल्लेख गरेका थिए। राजाराम कार्की रासस"
बैतडीमा एक हजार बेडको क्वारेन्टाइन बन्दै,"बैतडी : कोरोना भाइरस रोकथाम तथा नियन्त्रण योजनाअन्तर्गत बैतडीमा एक हजार बेडका क्वारेन्टाइन निर्माण कार्य सुरु भएको छ । नेपाल सरकारले जारी गरेको क्वारेन्टाइन कार्यविधि २०७६ अनुसार न्युनतम मापदण्ड पूरा भएका क्वारेन्टाइनमा निर्माण कार्य १० वटै पालिकामा सुरु भएको सहायक प्रमुख जिल्ला अधिकारी लोकेन्द्रसिंह नेगीले बताए । केही दिनअघि जिल्लामा बसेका कोरोना रोकथाम तथा नियन्त्रण जिल्ला संयन्त्रको बैठकमा भएको निर्णय अनुसार एक पालिकामा कम्तीमा सय बेडका क्वारेन्टाइन निर्माण कार्य सुरु भएको सहायक प्रमुख जिल्ला अधिकारी नेगीले बताए । उनले भने, 'अहिले हामीले पालिकास्तरीय क्वारेन्टाइन निर्माण गर्न भनेका छौं । सोही निर्णय अनुसार धेरैजसो स्थानीय तहहरुले क्वारेन्टाइन निर्माणको काम सुरु गरिसकेका छन् ।' एक ठाउँमा कम्तीमा ५० जना अट्ने गरेर क्वारेन्टाइन निर्माण भइरहेको उनले बताए । उनले भने, 'पहिलाको जस्तो अलग अलग वडामा नभएर पालिकास्तरीय एकै ठाउँमा कम्तीमा ५० जना राख्न सकिने क्वारेन्टाइन निर्माण भइरहेका हुन्।' क्वारेन्टाइनमा अलगअलग बेडको व्यवस्था, खानेपानी शौचालयको सुविधा, स्वास्थ्यकर्मी र सुरक्षाकर्मी बस्न मिल्ने तरिकाले क्वारेन्टाइन निर्माण भइरहेका स्वास्थ्य कार्यालयका प्रमुख योगेशप्रसाद भट्टले बताए । उनले भने, 'नेपाल सरकारले जारी गरेको कार्यविधि अनुसार सकेसम्म अधिकतम सुविधासहितका क्वारेन्टाइन निर्माण भइरहेका छन्।' दशरथचन्द नगरपालिकाले जगन्नाथ बहुमुखी क्याम्पस र दशरथचन्द मावि सुन्दरखालीमा सुविधा सम्पन्न क्वारेन्टाइन निर्माण गरिरहेको छ भने पुर्चौंडी नगरपालिकाले पनि हाटमा ३५० बेडका सुविधा सम्पन्न क्वारेन्टाइन निर्माण गर्ने कार्यअघि बढाएको छ । यस्तै सुर्नया गाउँपालिकाले राष्ट्रिय मावि ग्वानीमा पालिकास्तरीय क्वारेन्टाइन निर्माणको तयारी गरेको छ । भारतीय सीमा झुलाघाट र धारचुलामा बैतडीका मात्रै ९ सय जना छन् । उनीहरुलाई स्वदेश फर्काउँदा क्वारेन्टाइनमा राख्न सहज होस भनेर सुविधा सम्पन्न क्वारेन्टाइन निर्माणको काम भइरहेको जिल्ला प्रशासन कार्यालयले जनाएको छ । 'सरकारले निर्णय गरे लगत्तै पारीका नेपालीहरु स्वदेश ल्याउनुपर्छ । त्यसैले सोही समस्यालाई मध्यनजर राखेर हामीले सुविधा सम्पन्न क्वारेन्टाइन निर्माण गर्न भनेका हौं । धेरैजसो स्थानीय तहहरुले क्वारेन्टाइन निर्माणको काम अघि बढाइसकेका छन् ।' प्रमुख जिल्ला अधिकारी आनन्द पौडेलले भने, 'धेरैजसो तराईका जिल्लाबाट समेत मानिस आइरहेका छन् । उनीहरुलाई समेत क्वारेन्टाइनमा राख्नुपर्ने हुन्छ । त्यसैले कार्यविधिमा उल्लेख भए अनुसारका क्वारेन्टाइन निर्माण गर्ने काममा लागेका हौं ।'"
पर्वतमा चट्याङ लागेर एक महिलाको मृत्यु,कुश्मा : पर्वतको फलेवास नगरपालिका वडा नं ३ शंकरपोखरीमा चट्याङ लागेर १ महिलाको मृत्यु भएको छ । आइतबार साँझ परेको चट्याङ लागेर घाइते भएकी २८ वर्षीया कल्पना भुसालको मृत्यु भएको हो । घाइते भइ पर्वत अस्पताल ल्याउँदै गर्दा उनको मृत्यु भएको जिल्ला प्रहरी कार्यालय पर्वतका प्रहरी नायव उपरीक्षक श्यामु अर्यालले जानकारी दिए । घरको पिढीमा बसेको समयमा भुसाललाई चट्याङ लागेको हो । मृतकको शव जिल्ला अस्पतालमा राखिएको छ । सोमबार पोष्टमार्टम गरी परिवारलाई बुझाइने प्रहरीले जनाएको छ ।
मन्त्री पुनलगायतको पहलमा मजदुर घर फर्कंदै,"भक्तपुर : भक्तपुरका इँटाभट्टासँगै भक्तपुर पूर्व काभ्रे, सिन्धुपाल्चोक, दोलखालगायतका जिल्लाबाट घर जान भनी भक्तपुर पुगेका मजदुरहरुलाई गन्तव्यसम्म पुर्याउन ऊर्जामन्त्री वर्षमान पुन आइतबार भक्तपुर पुगेका थिए । भक्तपुरका इँटाभट्टामा पश्चिम नेपालको रोल्पा, रुकुम, सल्यान, दाङलगायतका जिल्लाबाट आएका मजदुरहरु कार्यरत छन् । त्यस्तै काभ्रेका इँटाभट्टामा सुदूर पश्चिम बर्दिया जिल्लादेखि आएर काम गरिरहेका छन् । तर सरकारले देशव्यापी लकडाउन घोषणा गरेपछि ती मजदुरहरु घर फर्किन पाएनन् । इँटाभट्टामा पनि काम सकिँदै आएपछि ती मजदुरहरुलाई अहिले घर पुग्ने हतारो छ । इँटाभट्टामा काम नभएपछि खान नपाइने तथा बस्न नपाइने चिन्तामा उनीहरु दिनरात नभनी पैदलै आफ्नो गन्तव्यतर्फ लागिरहेका छन् । यसरी घर जाने क्रममा भक्तपुरको जगातीमा रोकिएका सयौं मजदुरहरुलाई घर फर्किन सहजीकरण गर्न आइतबार ऊर्जामन्त्री पुन आफैँ भक्तपुर पुगेका हुन् । उनको सहजीकरणमा आइतबारमात्रै ११ वटा बसमार्फत मजदुरहरुलाई उनीहरुको गन्तव्यतर्फ पठाइएको जिल्ला प्रशासन कार्यालय भक्तपुरले जनाएको छ । भक्तपुरकी प्रमुख जिल्ला अधिकारी हुमकला पाण्डेले बाहिर जिल्लाबाट भक्तपुरमा अलपत्र भएका मजदुरहरुलाई सहजीकरण गरेर गन्तव्यमा पुर्याइरहेको जानकारी दिइन् । उनका अनुसार आइतबारमात्रै ऊर्जामन्त्री पुन, प्रदेशमन्त्री सालिकराम जमरकट्टेल, स्याङजाका सांसदहरुको सहजीकरणमा भक्तपुरमा अलपत्र परेकाहरुलाई उनीहरुको गन्तव्यमा पुर्याइएको थियो । भक्तपुरमा रहेका तर आफ्नो गन्तव्यमा जान सवारीसाधन भएकाहरुलाई उनीहरुको गन्तव्यमा पुर्याउन प्रहरी प्रशासनले सहजीकरण गरिरहेको प्रजिअ पाण्डेले बताइन् । सकेसम्म लकडाउनमा जोजहाँ छन्, त्यही सुरक्षित रहन सरकारले निर्देश गरेको छ, उनले भनिन्, तर यहाँ बस्दा समस्या हुने र घर जान चाहने सवारीसाधन भएकाहरुलाई सम्बन्धित माननीय र स्थानीय तहहरुको समन्वयमा गन्तव्यमा पुर्याउन सहजीकरण गर्दै आएका छौं । आफ्नो घरतर्फ हिँडेका सर्वसाधारणलाई रोक्दा खाने, बस्ने, शौचालयलगायतको समस्या हुने भएकाले उनीहरुलाई गन्तव्यमै पुर्याउनुपर्नेमा जोड दिइएको छ । साथै उनीहरुको कारण कोरोना भाइरस संक्रमण हुन सक्ने र खाने, बस्नेलगायतका समस्याले जनस्वास्थ्यसम्बन्धी अर्को महामारी फैलन सक्ने भएकाले सहजीकरण गरेर उनीहरुलाई गन्तव्यमै पुर्याउनु राम्रो हुने भक्तपुर प्रहरी प्रशासनको बुझाइ रहेको छ । घर जान नपाएका मजदुरहरु आक्रोशित मन्त्री पुन तथा अन्य सांसदहरुले आआफ्नो जिल्ला तथा निर्वाचन क्षेत्रका मजदुरलाई मात्रै घर फर्काउन सहजीकरण गरेपछि अरु जिल्लाबा मजदुरहरु अहिले आक्रोशित भएका छन् । उनीहरुले आफूहरुलाई पनि सुरक्षित घर जाने व्यवस्था मिलाइदिन उनीहरुले माग गरेका छन् । मन्त्री र सांसदको जिल्लाका मात्रै मजदुर र जनता ?, एक मजदुरले प्रश्न गरे, हामी चै केही होइन ? हामीहरु घर जान नपाउने ? उनले आफूहरुलाई पनि सुरक्षित घर पठाउने व्यवस्था नगरेर सडकमा ओर्लने चेतावनी दिए । उनका अनुसार अझै भक्तपुरका इँटाभट्टामा मात्रै सात आठ हजार मजदुर छन् । उनीहरु लकडाउन घोषणाको कारण घर फर्किन पाएनन् । साथै इँटाभट्टामा काम बाँकी भएकाले पनि चाहेर पनि घर जान नपाएको उनीहरुको भनाइ छ । मन्त्री र सांसदले पाँचछ सय मजदुरलाई मात्रै घर फर्काएपछि आफूहरुलाई पनि घर जाने व्यवस्था गर्न आग्रह गर्ने मजदुरहरुको संख्या बढेको भक्तपुर इँटा उद्योग व्यवसायी संघका अध्यक्ष नातिभाइ ह्योम्बाले जानकारी दिए । भक्तपुरमा अझै आठहजार मजदुर बाँकी उनका अनुसार भक्तपुरका ६२ वटा इँटाउद्योगमा अझै रुकम, रोल्पा, सल्यान, दाङका आठहजारभन्दा बढी मजदुर बाँकी छन् । हामीले पटकपटक प्रहरी प्रशासनमा उनीहरुलाई घर जान आवश्यक सहजीकरण गर्न आग्रह गर्दै आएका छौं, अध्यक्ष ह्योम्बाले भने, तर प्रहरी प्रशासनले लकडाउनमा कोहीकसैलाई यताउता गर्न दिने निर्देशन नभएकोमात्रै भन्ने जवाफ पाउँदै आएका छौं । तर मन्त्री र सांसदहरुले भने लकडाउनमा पनि आफ्ना मान्छेलाई घर पठाउन मिल्ने अरुलाई किन नमिल्ने भनेर मजदुरहरुले इँटा उद्योग व्यवसायीहरुलाई गुनासो गर्न थालेको उनको भनाइ थियो । मन्त्री पुन लगायतको सहजीकरणमा आइतबार भक्तपुरका चारवटा इँटाभट्टामा कार्यरत रोल्पालगायतका जिल्लाका मजदुरहरुलाई आठवटा बसमार्फत गन्तव्यमा पठाइएको थियो । त्यसैले बाँकी मजदुरहरुलाई पनि उनीहरुको गन्तव्यमा पठाइनुपर्ने अध्यक्ष ह्योम्बाको माग छ ।भक्तपुरकी प्रमुख जिल्ला अधिकारी पाण्डेले भने इँटाभट्टामा कार्यरत मजदुरहरुलाई लकडाउनको बेला घर पठाउनेबारे माथिको निर्देशन नभएको सुनाइन् । उनले लकडाउनपछि पनि सहजीकरण गरेर गएको चैत १८ गतेसम्म करिब १५ हजार मजदुरहरुलाई गन्तव्यमा पठाउने काम भएको जानकारी दिइन् । अझै पनि कोही आफ्नो घर जान चाहन्छन् र आफ्नै सवारीसाधन छ भने गन्तव्य जान सहजीकरण गरिरहेका छौं, उनले भनिन् ।"
सप्तरीबाट २१ जनाको स्वाब पठाइयो,"राजविराज : संक्रमित बसेका विभिन्न स्थान पत्ता लागेपछि तीव्र परीक्षण थालेको सप्तरीको राजविराज अस्पतालले भारतको जमातबाट आएका १२ सहित २१ जनाको स्वाब परीक्षणका लागि धरान पठाएको छ। रिपोर्ट पोजेटिभ आएका एक जनाको परिवारका सदस्यसहित भारतको दिल्लीलगायत विभिन्न राज्यमा तब्लिगी जमातद्वारा आयोजित इस्लाम धर्मको प्रचारमा गएका जमातीको स्वाब परीक्षणका लागि धरान पठाइएको हो। उदयपुरको त्रियुगा नगरपालिका३ भुल्केस्थित मस्जिदमा फेला परेका १३ जना कोरोना संक्रमित सप्तरीको विभिन्न मस्जिदमा बस्दै गएको पत्ता लागेपछि आरडिटी परीक्षण तीव्र पारेको सप्तरीमा दुई दिनको अवधिमा दुई सय ३८ जनाको आरडीटी परीक्षण गरिएको छ। यसैगरी, तिरहुतको डिमन गाउँपालिकास्थित क्वारेन्टाइनमा राखिएका १२ जमातीसहित २१ जनाको स्वाब पीसीआर प्रविधिबाट परीक्षण गर्न बीपी कोइराला स्वास्थ्य विज्ञान प्रतिष्ठान धरान पठाइएको अस्पतालले जनाएको छ। आरडीटी परीक्षणमा रिपोर्ट पोजेटिभ आएका ७१ वर्षीय ज्येष्ठ नागरिक, उनको श्रीमती र छोरा, साढे एक महिनाअघि अमोरिकाबाट नेपाल आएका ६२ वर्षीय एक जना तथा कतारबाट आएका पाँच जनाको स्वाब निकालेर धरान पठाइएको अस्पतालका प्रमुख मेडिकल सुपरिन्टेन्डेन्ट डा चुमनलाल दासले बताए। सप्तकोसी नगरपालिका१ मा शनिबार ७४ जनाको आरडीटी परीक्षण गर्दा ज्येष्ठ नागरिकको रिपोर्ट पोजेटिभ आएको थियो। उहाँकी श्रीमती र छोराको आरडीटी परीक्षण गर्दा भने रिपोर्ट नेगेटिभ आएको छ। भारतबाट आएका १२ जना जमाती, अमेरिका र कतारबाट आएका सबैको आरडीटी परीक्षण नेगेटिभ नै आएको छ। तथापि, निश्चित हुन रिपोर्ट पोजेटिभ आएका एक र नेगेटिभ आएका २० जनाको स्वाब निकाली परीक्षणका लागि धरान पठाइएको अस्पतालका प्रमुख मेडिकल सुपरिन्टेन्डेन्ट डा दासले बताए। स्वाब पठाइएका २१ जनामै कोरोना संक्रमणका कुनै लक्षण नदेखिएको उनले बताए। रिपोर्ट पोजेटिभ आएका ७१ वर्षीय ज्येष्ठ नागरिकसहित उनकी श्रीमती र छोरालाई राजविराजस्थित गजेन्द्रनारायण सिंह अस्पतालको आइसोलेसनमा छुट्टाछुट्टै राखिएको छ। सीमाको जिल्ला उदयपुरमा फेला परेका १३ जना संक्रमितको बसाइ रहेको सप्तरीको सप्तकोसी नगरपालिका२ मा ६६ जना र वडा नम्बर ४ मा ३१ जनाको आइतबार आरडीटी परीक्षण गरिएको २ नम्बरका वडासदस्य जाहिर हुसेनले जानकारी दिए। सप्तकोसीको बाटो हुँदै उदयपुरको त्रियुगा जानुअघि संक्रमितहरू केही दिन बसेको कञ्चनरुप नगरपालिका२ बरमझियामा समेत आरडीटी परीक्षण गर्न लागिएको छ। प्राथमिक स्वास्थ्य केन्द्र कञ्चनरुपका सि अहेव डम्बर गुप्ताका अनुसार मस्जिद, मदर्सामा प्रत्यक्ष सम्पर्क आउने सम्भावित ३५ परिवारका करिब सय जनाको सोमबार परीक्षण गरिनेछ।"
"जिल्ला अस्पतालमा बिरामीको चाप बढ्दो, ज्वरोका बिरामी भने न्यून","परासी : पश्चिम नवलपरासीको पृथ्वीचन्द्र जिल्ला अस्पताल परासीमा बिरामीको चाप बढेको छ । चाप बढेपनि ज्वरो र रुघाखोकीका बिरामी भने न्यून रहेको अस्पतालले जनाएको छ।लकडाउनमा ओपिडी सेवासहित सबै सेवा नियमित सूचारु हुँदा बिरामीको चाप बढेको अस्पतालको भनाई छ । अस्पतालमा दैनिक १ सय २० देखि १ सय ५० जनासम्म बिरामी उपचारका लागि आउने गरेको मेडिकल सुपरिटेण्डेण्ट डा मोहम्मद नुरुल होदाले जानकारी दिए । 'सरकारको नीतिअनुसार खोप सेवा बन्द छ । फार्मेसीसेवा, ओपिडीसहित मातृ शिशु क्लिनिक, प्रसूति सेवादेखि सबै सेवा नियमित सञ्चालनमा छन् । अस्पतालमा दैनिक रुपमा चाप बढेपनि ज्वरो र रुघाखोकीका बिरामी भने न्यून छन्, 'डा होदाले भने । १ सय ५० बिरामी आउँदा ज्वरोका बिरामी भने ५६ जना मात्र रहेको उनले बताए ।'ज्वरोका बिरामी हेर्नका लागि फिभर क्लिनिक सञ्चालन गरेका छौं । उनीहरुको त्यही परीक्षण गरेर पठाइने गरेको छ । अहिलेसम्म शंकास्पद बिरामी देखिएका छैनन्, 'डा होदाले भने । अस्पतालमा आउने अन्य बिरामीमा हाडजोर्नीका समस्या, चोटपटकका कारण छाती दुख्ने, हात खुट्टा भाँचिएकालगायत अन्य अप्रेसन गर्नुपर्ने रहेका छन् । 'लकडाउनपछि पनि दिनमा २ सय ५० बढी बिरामी आउने गरेका थिए । चाप बढी भयो भनेर सुरक्षाका हिसाबले स्थानीयलाई नजिकैको स्वास्थ्य संस्थामा जान अनुरोध गरेकाले संख्या कम भएको हो,' होदाले भने। अस्पतालमा सबै प्रकारका एक्सरे, ल्याब टेस्टलगायतका सेवा सूचारु रहेको उनले जानकारी दिए । अस्पतालमा ४ जना मेडिकल अधिकृतसहित ११ जना चिकित्सकले नियमितरुपमा सेवा सञ्चालन गर्दै आएका छन् । भारतीय सीमासँग जोडिएका कारण पश्चिम जिल्ला कोरोनाको जोखिममा रहेको भएपनि जिल्लाका स्वास्थ्य संस्थामा पुगेका बिरामीको अवस्था हेर्दा सन्तोषजनक रहेको डा होदाले बताए।"
निको भएर कैलालीका युवा फर्किएपछि प्रधानमन्त्रीले दिए बधाई,"काठमाडौं : प्रधानमन्त्री केपी शर्मा ओलीले कैलालीका २१ वर्षीय युवक कोरोना भाइरसलाई जितेर उपचारपछि घर फर्केकामा खुशी व्यक्त गरेका छन्। प्रधानमन्त्री ओलीले ट्विटमार्फत बधाई दिँदै ती युवकको सुस्वास्थ्यको कामना गरेका हुन् । उनले उपचारमा संलग्न चिकित्सक, स्वास्थ्यकर्मी तथा सम्बद्ध सबैमा हार्दिक धन्यवाद पनि दिएका छन्। सेती प्रादेशिक अस्पतालमा उपचाररत कैलालीको लक्कीचुहा नगरपालिकाका युवक राज विक आइतबार साँझ घर फर्किएका थिए। स्वास्थ्य तथा जनसंख्या मन्त्रालयका अनुसार आइतबारसम्म चारजना डिस्चार्ज भएका छन्। यसअघि शनिबार शुक्रराज ट्रपिकल तथा सरुवा रोग अस्पताल, टेकुमा २७ दिनदेखि उपचार गराइरहेकी १९ वर्षीया युवती र बागलुङको धौलागिरी अस्पतालमा १८ दिनदेखि उपचार गराइरहेकी बागलुङ नगरपालिका३ गौंडाकोटकी ६५ वर्षीया महिला डिस्चार्ज भएका थिए। यसअघि नेपालका पहिलो कोरोना बिरामी गत माघमा डिस्चार्ज भएका थिए। हालसम्म नेपालमा ३१ जना सङ्क्रमित भएका छन्। मन्त्रालयका अनुसार आइतबारसम्म देशभर पीसीआर विधिबाट ८ हजार ८१ जना र आरडीटी विधिबाट २१ हजार चार सय ८६ जना गरेर कुल २९ हजार ५ सय ९७ जनाको नमुना परीक्षण भएको छ। जसमध्ये ३१ जनामा कोरोना पोजिटिभ देखिएको छ। पछिल्लो २४ घण्टामा २१ सय ९८ नमुना परीक्षण हुँदा सबैको नतिजा नेगेटिभ आएको मन्त्रालयले जनाएको छ। कोरोना भाइरसलाई जितेर कैलालीका २१ वर्षीय युवक आज अस्पतालबाट डिस्चार्ज हुनुभएकोमा बधाई सहित सुस्वास्थ्यको कामना गर्दछु। चिकित्सक, स्वास्थ्यकर्मी तथा उपचार प्रक्रियामा संलग्न संबद्ध सबैलाई हार्दिक धन्यबाद!     ()  ,"
मध्यरातमा हिँडेरै १६ हजारले काटे कान्ति लोकपथ,"ललितपुर : छोटो दूरी तथा प्रहरीको न्यून उपस्थिती हुने भएकाले कान्तिलोकपथ हुँदै उपत्यकाबाट बाहिरिनेको संख्या उच्च रहेको छ। बागमती गाउँपालिकाको तथ्यांकअनुसार हालसम्म करिब १७ हजार मानिस कान्तिलोकपथ हुँदै बाहिरिएका छन्। तर, उनीहरूले भोगेको पीडा शब्दमा व्याख्या गर्न नसकिने प्रकृतिका छन्। शनिबार मेघगर्जनसहित पानीमा एक सय जना मानिस भट्टेडाँडा पुगेका थिए। बागमती गाउँपालिकाका अध्यक्ष वीरबहादुर लोप्चनकाअनुसार सिन्धुली, मकवानपुर, सर्लाही, बारा, रौतहटलगायत विभिन्न जिल्ला जाने यात्रुहरू देखिएका छन्। उनीहरूलाई खाना र सुत्ने व्यवस्था मिलाएर स्थानीय ठेकेदारहरूको सवारीमा गन्तव्यमा पुर्याइएको थियो। त्यही भीडमा फर्सीडोलबाट हिडेर त्यहाँ पुगेको सिन्धुलीका हरि मगरको टोली पनि थियो। बागमती गाउँपालिकाका दीपकसमीर घिमिरे भन्छन्, आज पनि ६०७० जना आउँदैछन् भन्ने सुनिएको छ। हिजोआज दैनिक तीनचार सय जना बाहिरिने गरेका छन्। कुनैकुनै दिनमात्र बाहिरिनेको संख्या थोरै भए पनि अन्य दिनमा चाप बढी हुने उनले बताए। प्रहरीको आँखा छलेर मध्यरातमा हिँडेर बिहान दक्षिण ललितपुर पुग्नेको दुःख पनि अचम्मित पार्ने खालको रहेको उनी बताउँछन्। प्रायजसो इँटा भट्टा र गलैंचा कारखानामा काम गर्नेहरूको भीड देखिएको उनले बताए। बाहिरिनेहरूलाई उद्दृत गर्दै उनले भने, सरकारले दिने ५ किलो चामल कति दिन पुग्छ ? धेरै परिवार तथा बालबच्चा हुनेहरू मारमा परेका छन्। राहत लिनलाई नागरिकताको प्रमाणपत्र कतिपयसँग छैन। प्रमणपत्र नहुँदा अति विपन्नले राहत लिन पनि पाएका छैनन्। भौगोलिक हिसाबले बागमती गाउँपालिका निकै ठूलो छ। कहिले एउटा र कहिले अर्को वडामा घर जानेको भीड पुग्नेगर्छ। वडा २ का अध्यक्ष नारायन घलेकाअनुसार ५ गते दुई सय २६ जनालाई वडाले खाने व्यवस्थापन गरेको थियो। कुखुरा फर्म खाली थियो, केही त्यहीँ सुते, केहीलाई स्कुलमा भुइँमा त्रीपाल ओछ्याएर सुतायौं, घलेले भने, गर्भवती र बच्चाहरू देख्दा मनै कटक्क भयो। भयंकर पानी परेकाले ओत लाग्न पाउँदा सबै खुसीले गदगद भएको उनले बताए। उनी भन्दै थिए, एस्तो बन्दमा यति धेरै मानिस कसरी हिँडे अचम्म लागेको छ। वडा २ का अध्यक्ष बिजय लो र सदस्य रामबहादुर भोलुन पनि बटुवालाई खाना तथा पानीको व्यवस्थापन गर्दै गन्तव्यमा पुर्याउन लागि परेका छन्। आफ्नै खर्चमा सुख्खा खानेकुरा र पानी बाँडिरहेका छौं, भोलुनले भने तीनचार पटक गाडी खोजेर पठायौं। जिल्ला प्रशासन कार्यालय ललितपुरका प्रमुख भागीरथ पाण्डेयले यस विषयमा कुनै जानकारी नपाएको बताए। खान नपाए फोन गर्न भनेका छौं, जसरी पनि खुवाउँछौं, रातिराति लुकेर हिँड्नेलाई के गर्न सकिएला र ? खान नपाए सम्बन्धित स्थानीय तहलाई खानाको जोहो गर्न निर्देशनसमेत दिँदै आएको उनले बताए।"
"कोरोना जितेका युवक भन्छन्होपलेस भएको थिएँ, स्वास्थ्यकर्मीले हौसला बढाए","धनगढी : विश्व भरिनै त्रासका रुपमा रहेको र धेरैको ज्यान लिइसकेको कोरोना भाइरसलाई कैलाली लम्कीका २१ वर्षीय राज विकले पत्ता लागेको १६ दिनमै जिते। सेती प्रादेशिक अस्पतालले दुई पटकको स्वाब परीक्षण रिपोर्ट नेगेटिभ आएपछि उनलाई आइतबार बेलुकी घर पठायो। लकडाउनको पहिलो दिन चैत ११ गते भारतको मुम्बईबाट आएका उनलाई १२ गते लम्कीचुहा नगरपालिका९ मा रहेको सरस्वती माविको क्वारेन्टाइनमा राखिएको थियो। नेपाली सेनाको अस्पताल छाउनीको टोलीले संकलन गरेको थ्रोट स्वाबमा उनको कोभिड१९ रिपोर्ट पोजेटिभ देखियो। त्यसपछि उनलाई चैत २२ गते नै सेती प्रादेशिक अस्पतालमा ल्याएर उपचार थालिएको थियो। शनिबार र आइतबारको स्वाब परीक्षणमा दुवै रिपोर्ट नेगेटिभ आएपछि उनलाई घर पठाइएको अस्पतालका मेसु डाक्टर हेमराज पाण्डेले जानकारी दिए। अस्पताले युवकको सहमतिमा पत्रकार सम्मेलन गरी उनलाई घर पठायो। कोरोना जितेका युवकलाई अस्पतालबाट विदाई गर्न प्रदेशका सामाजिक विकास मन्त्री कृष्णराज सुबेदी पनि अस्पताल पुगेका थिए। मन्त्री सुबेदी, मेसु पाण्डे, उपचारमा खटिएका चिकित्सकहरु डाशेरबहादुर कमर र डा जगदिश जोशीले पुष्पगुच्छा दिएर उनलाई बिदाई गरे। अस्पतालबाट विदाई हुनुअघि पत्रकारहरुसँग कुराकानी गर्दै विकले, हिम्मत नहारे कोरोना जितिने प्रतिक्रिया दिए। हिम्मत राख्नुस, कोरोना जितिन्छ उनले भने। सुरुमा त म पनि होपलेस भएको थिए, तर स्वास्थ्यकर्मीहरुको मनोबल बढाउने कार्यले हौसला आयो। उनले सबैलाई सचेत रहन र आफ्नो केयर आफैँ गर्न आग्रह गरे। मलाई थाहा थिएन कि मलाई कोरोना सर्यो भनेर। मलाई अहिलेसम्म रुघाखोकी पनि लागेको छैन, न ज्वरो नै आएको छ तर पनि म पोजेटिभ रहेछु उनले भने। त्यसैले म सबैलाई के भन्न चाहन्छु भने लक्षण नदेखिए पनि यो रोग सर्न सक्छ, त्यसैले आफैँ केयर गर्नुहोला। अस्पतालबाट घर जाने बेला निकै खुसी देखिएका उनले, अस्पतालमा चिकित्सक र अरु स्वास्थ्यकर्मीको राम्रो व्यवहारले पनि हौसाला मिलेको बताए।सेती प्रादेशिक अस्पतालको एम्बुलेन्समार्फत उनको लम्कीस्थित घर पठाइएको हो। चिकित्सकहरुले उनलाई घरमा पनि १५ दिनसम्म सेल्फ आइसुलेसनमा बस्न भनेका छन। कोरोना अझै रहस्य कोरोनाको उपचारमा खटिएका डाक्टर जगदिश जोशीले, कोरोनाका बारेमा अझै धेरै तथ्य पत्ता नलागेकाले यो रहस्य नै रहेको बताए। बिकभन्दा अगाडी अस्पताल भर्ना भएका बिरामीको रिपोर्ट नेगेटिभ नआएकोबारे उनले भने यो इम्यूनिटी पावरमा पनि भरपर्छ र अझ कहिले संक्रमण भयो भन्ने कुरामा पनि भर पर्छ। यसै अस्पतामा रहेका विकभन्दा पहिला कोरोना पुष्टि भएका धनगढीकै युवकको रिपार्ट अझै नेगेटिभ आएको छैन। उनी चैत ११ गते अस्पताल भर्ना भएका थिए। डाक्टर जोशी भन्छन, कोरोनाबारे धेरै तथ्यहरु अझै आइनसकेपनि, यसमा बिरामीको इम्यूनिटी पावर र संक्रमण भएको समयले फरक पार्छ। निको भएर गएका युवकमा १६ दिनसम्म कोरोनाका कुनै लक्षणहरु देखा नपरेको उनले बताए। कुनै पनि लक्षण देखिएन, तर लक्षण नदेखिदै निको पनि भयो भनेपछि यसबाट धेरै डराउनु पनि पर्दैन। अन्य चारको अवस्था सामान्य सेती प्रादेशिक अस्पतालमै भर्ना भएका अन्य चार जनाको अवस्था पनि सामान्य रहेको छ। संक्रमित ६५ वर्षिया महिलालाई उच्च रक्तचाप भएकाले त्यहीअनुसार औषधी दिइएको तर अरु कुनैसमस्या नरहेको डाक्टर जोशीले बताए। सबैभन्दा पहिला चैत ११ गते अस्पताल ल्याइएका धनगढीकै युवक, उनकी भाउजु र लम्की चुहाकै ६५ वर्षिया महिला, कञ्चनपुरको बेदकोटका ४१ वर्षीय पुरुष उपचारत छन्। खुसी भएर अस्पताल आएँ सामाजिक विकास मन्त्री कृष्णराज सुबेदीले, सेतीमा भर्ना भएका पाँच जनामध्ये पहिलो पटक निको भएर घर फर्किरहेको खुसीको खबर सुनेर अस्पताल आएको बताए। यसले, कोरोना निकाले हुन्छ भन्ने सन्देश दिन्छ। उनले भने,। कोरोनाबाट नडराएर सचेत हुन मन्त्री सुवेदीले प्रदेशबासीलाई आग्रह गरे।"
हामी आफैंले मस्जिदमा ताला लगायौं,"इटहरी : मुस्लिम समुदायका व्यक्तिमा कोरोना संक्रमण फैलिरहेका समाचार सार्वजनिक हुन थालेपछि मुस्लिम अगुवाले चिन्ता व्यक्त गरेका छन्। इटहरी१४ स्थित मस्जिद इब्राहाटोलका अध्यक्ष महमद कयामुद्धिन मिडियादेखि अन्यत्र चर्चामा रहेका विषयले मुस्लिम समुदायलाई समस्या भएको बताउँछन्। जमातिहरू आफ्नै समुदायमा धार्मिक सन्देश दिँदै हिँड्ने समूह भएको बताउँदै उनीहरू मस्जिदमा लुकेर बस्न नसक्ने उनले जिकिर गरे। उनीहरूको निश्चित रुट हुन्छ र लामो समयको लागि विभिन्न ठाउँमा बस्दै हिँड्छन्, कयामुद्दिनले भने, उनीहरू बस्ने नै मस्जिदमा हो, त्यसलाई लुकेको भन्न मिल्दैन। यसअघि, सुनसरीका विभिन्न मस्जिदमा ५२ जना विदेशी भेटिएका थिए। भारत र पाकिस्तानबाट आएका उनीहरूलाई क्वारेन्टाइनमा राखिएको छ। मस्जिदमा राख्दा अरू आगन्तुक पनि आएर बस्न सक्ने भएकोले धार्मिक गुरुहरूलाई क्वारेन्टाइनमा राखी मस्जिदमा बस्न निषेध गरिएको सुनसरीका प्रमुख जिल्ला अधिकारी राजेश पौडेलले जानकारी दिए। कयामुद्दिनले आफूहरूले सरकारको र मुस्लिम आयोगको निर्देशनको पालना गरिरहेको जानकारी दिए। मस्जिदहरूमा भीड नगरौं भनेर मस्जिदमा एक जनाले अजान दिने र बाँकीले घरबाटै नमाज पढ्न भनेका छौं, उनले भने, हामी आफैंले मस्जिदमा ताला लगाएका छौं। इटहरीकै युवा महमद नौसादले धर्मलाई जोडेर कोरोना भाइरसको विषयमा प्रचार भइरहेको भन्दै चिन्ता व्यक्त गरे। यो भाइरस मुस्लिमले उत्पक्ति गरेको पनि होइन र फैलाएको पनि होइन, उनले भने, तर प्रचार धर्म र सम्प्रदायलाई लिएर प्रचार भइरहेको छ। आफूहरूले लकडाउनको पालना गरिरहँदा केही व्यक्तिका कारण समग्र समुदायमाथि हमला भइरहेको नौसाद बताउँछन्। नेपाल मुस्लिम संघ प्रदेश १का संयोजक हाजी इसराइल मन्सुरीले मस्जिदमा भीड नियन्त्रण गर्न र मस्जिदमा बस्नेहरूलाई स्वास्थ्य जाँच गराउने काममा आफूहरू जुटेका जानकारी दिए। लकडाउन सुरु भएदेखि नै नेपाल छिरेकाहरूको सूचना लिने र प्रशासनलाई दिने काममा संघको योगदान रहेको उनले बताए। विराटनगरका युवा नेता वासिम आलमले केही समूहले धार्मिक सहिष्णुता बिगार्ने प्रयास गरिरहेको आरोप लगाउँदै त्यस्तो गतिविधिलाई परास्त गर्ने चेतावनी दिए। दसैं, इद र बकरिद, होली, छठसँगै मनाउने नेपाली समाजमा गलत प्रचार गर्ने मानिस छन्, उनले भने, भाइरसले कुनै जात, धर्म नदेख्ने हुँदा मुस्लिम समुदायले पनि संक्रमणबाट बच्न सरकारलाई सहयोग गर्नुहोला। सामाजिक सदुभाव बिग्रने चिन्ताले अन्य समुदायलाई पनि सताएको छ। इटहरीकी उपमेयर लक्ष्मी गौतमले मानवता र विवेक नगुमाउन, वर्षौंदेखि यहीँ श्रम गरेर खाने साथीभाइ र छिमेकीप्रति कुनै प्रकारको दुव्र्यवहार नगर्न आग्रह गरिन्। इटहरीका नेकपा नेता रेवती घिमिरेले तबलिगी जमात मुस्लिम समुदायको एउटा धर्म समूह मात्र भएको भन्दै सिंगो मुस्लिम समुदायलाई आक्षेप नलाउन नमिल्ने बताए।"
