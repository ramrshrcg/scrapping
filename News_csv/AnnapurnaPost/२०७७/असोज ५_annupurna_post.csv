शीर्षक,विवरण
कति खर्च गर्दैछ नेकपाले केन्द्रिय सदस्यको जीवन निर्वाह भत्ताका लागि ?,"काठमाडौं : सत्तारुढ नेपाल कम्युनिस्ट पार्टी (नेकपा) सचिवालय बैठकमा केन्द्रीय सदस्यलाई जीवन निर्वाह भत्ता दिने प्रस्ताव पेश भएपछि आन्तरिक छलफल तीव्र पारिएको छ। नेकपा प्रवत्ता नारायणकाजी श्रेष्ठले पत्रकार सम्मेलनमा आइतबार पेरिसडाँडामा बसेको सचिवालय बैठकमा केन्द्रीय सदस्यलाई जीवन निर्वाह भत्ता दिने प्रस्ताव पेश भएको जानकारी गराएका थिए। नेकपा एमाले र नेकपा (माओवादी केन्द्र) बीच एकीकरण भई बनेको नेकपामा तत्कालीन एमाले समूहबाट २४१ र तत्कालीन माओवादी समूहबाट २०० केन्द्रीय सदस्य छन्। पछि अध्यक्ष पुष्पकमल दाहाल प्रचण्डको अध्यक्षतामा बसेको सचिवालय बैठकमा नयाँ चार जना मनोनयमा परेपछि नेकपा केन्द्रीय समिति ४४५ जना सदस्य रहेका छन्। उनीहरुमध्ये केही राजदूत बनेका र मृत्यु भएका सदस्यको घटाउँदा करिब ४४० जना केन्द्रिय सदस्य हुन आउँछ। जसमध्ये पनि कतिपय केन्द्रीय सदस्य, संघीय सांसद, प्रदेश सांसद र मेयर बनेकाको संख्या घटाउँदा करिब २५० जनालाई जीवन निर्वाह भत्ता दिनुपर्ने नेकपा वृतमा चर्चा छ। कति रकम आवश्यकता पर्ला ? नेकपा कार्यालय सचिव ईश्वरी रिजालले सांसद, राजदुत र राजनितिक नियुक्ति खाएका नेताको संख्या कटाउँदा करिब २५० जना केन्द्रीय सदस्यलाई जीवन निर्वाह भत्ता पार्टीले दिनुपर्ने आवश्यकता रहेको बताए। सचिवालय बैठकमा केन्द्रीय सदस्यलाई न्यूनतम १५ हजारदेखि २५ हजारसम्म जीवन निर्वाह भत्ता दिने विषयमा छलफल हुने नेकपा स्रोतले जानकारी दिएको छ। जसअनुसार २५० जना केन्द्रीय सदस्यलाई न्यूनतम १५ हजार दिँदा ३७ लाख ५० हजार हुन आउँछ भने २५ हजारका दरले दिँदा ६२ लाख ५० हजार रकम आवश्यक पर्छ। यसभन्दा अगाडि नेकपाले नेताहरुलाई श्रमसँग जोड्ने आन्तरिक सर्कुलर जारी गरेको थियो। तर अहिले पार्टीले जीवन निर्वाह भर्ता दिन लागेको हो। नेकपाले आफ्ना मन्त्री, सांसद, राजनीतिक नियुक्ति खाएका व्यक्तिको लेबिबाट उठेको रकमबाट केन्द्रीय सदस्यलाई तलब दिन लागेको हो। नेकपाले अहिले सांसदबाट १२ हजार र मन्त्रीबाट १५ हजार रकम उठाउँदै आएको छ। एकता अगाडि के थियो पार्टीमा व्यवस्था ? नेकपा एमालेको नवौं महाधिवेशनपछि केन्द्रीय सदस्यलाई न्यूनतम १० हजार, स्थायी र प्रदेश कमिटीकालाई अधिकतम १८ हजारसम्म जीवन निर्वाह भत्ता दिँदै आएको तत्कालीन लेखा समिति अध्यक्ष पुष्प कडेँलले जानकारी दिए। उक्त समयमा पार्टीले १५९ केन्द्रीय सदस्यमध्ये केहि नेता र मुख्य जनवर्गीय संगठनका पदाधिकारी गरी सयभन्दा बढीलाई रकम व्यवस्थापन गर्दै आएको थियो। यसैगरी माओवादी युद्धकालमा कार्यकर्तालाई पाँचसयदेखि पन्ध्रसयसम्म दिइँदै आएको थियो। तत्कालीन लेखा समितिका संयोजक डोरप्रसाद उपाध्यायका अनुसार शान्ति प्रक्रियामा आइसकेपछि भने माओवादीले कसैलाई तोकेरै रकम नदिएको बताए। 'शान्तिप्रकियामा आएपछि केन्द्रीय कार्यालयमा माग भइ आएमा २० हजारदेखि १ लाख रुपैयाँ दिने गरिएको थियो' उनले भने, केन्द्रीय कार्यालयका केन्द्रीय सदस्य र प्रचण्ड सचिवालयलाई कर्मचारीको रुपमा परिभाषित गर्दै करिब साढे ६ लाख रुपैयाँ खर्च हुँदै आएको थियो। माओवादी पार्टीमा अध्यक्ष प्रचण्ड निवासमा काम गर्ने कर्मचारी र चियापानी लगाएतको खर्च जोड्दा करिब साढे ८ लाख जति खर्च हुन्थ्यो। उक्त समयमा माओवादीले नियमित रुपमा खम्बसिंह कुँवर (काजी बा)लाई मासिक ३० हजार दिँदै आएको थियो। यस अगाडि एमाले र माओवादीमा कार्यकर्ता कोष बनाउने तयारीका लागि दुवै पार्टीमा प्रश्न उठेपनि कोष बन्न सकेको थिएन। फेरि नेतृत्वबीच यस विषयमा प्रश्न उठेपछि सचिवालय बैठकमा एजेण्डा तय गरिएको हो। मंगलबारको सचिवालय बैठकमा केन्द्रीय सदस्यलाई जीवन निर्वाह भत्ता स्वरुप कति रकम दिने भन्ने विषयमा छलफल हुने एजेन्डा छ। पूर्णकालीन कार्यकर्तालाई प्रदेश, जिल्ला वा सोभन्दा तलका कमिटीले आफैं निर्णय गर्ने भएपनि केन्द्रीय सदस्यलाई कसरी आर्थिक सहयोग गर्ने भन्ने विषयमा सचिवालयमा छलफल हुने प्रवक्ता श्रेष्ठले बताएका छन्। केन्द्रीय कमिटीका सदस्यहरुलाई नियमित रुपमा आर्थिक सहयोग गर्ने बारेमा एजेन्डा राखिएको छ। पूर्णकालिन कार्यकर्तालाई तलदेखि माथिसम्म कुनै न कुनै रुपमा सहयोग गर्ने कुरा पहिला कम्युनिस्ट पार्टीले अभ्यास गर्दै आएको छ, आइतबार पत्रकार सम्भेलनमा प्रवक्ता श्रेष्ठले भने, प्रदेश, जिल्ला वा सो भन्दा तल सम्बन्धित कमिटीले छलफल गर्ने भएकाले सचिवालयले केन्द्रीय कमिटी सदस्यको हकमा के गर्ने भन्ने विषयमा छलफलका लागि कार्यसूची तय गरेको छ। नेकपा सचिवालयमा केन्द्रीय सदस्यलाई नियमित पैसा दिने प्रस्ताव"
सार्वजनिक यातायातको एक सिटमा एक जना मात्र बस्न आग्रह,"काठमाडौं : सार्वजनिक यातायातमा एक सिटमा एक जना मात्र बसी यात्रा गर्न स्वास्थ्य तथा जनसंख्या मन्त्रालयले अनुरोध गरेको छ। स्वास्थ्य तथा जनसंख्या मन्त्रालयले गरेको नियमित पत्रकार सम्मेलनमा मन्त्रालयका प्रवक्ता डा जागेश्वर गौतमले यात्रा गर्दा झ्याल खुला राख्ने, बसमा चढ्दा ओर्लदा स्यानिटाइजर प्रयोग गर्ने र कार्यालयभित्र जाँदा अनिवार्यरुपमा साबुन पानीले हात धुनसमेत अनुरोध गरे। 'अत्यावश्यक कामका लागि घरबाहिर निस्कनै पर्दछ, सबैले आआफ्नो जीवन समान्यीकरण गर्दै लैजानुपर्दछ', उनले भने, 'आफ्नो काममा निस्कनका लागि सार्वजनिक यातायात नै चढ्न पर्ने हुन्छ, एक व्यक्ति र अर्को व्यक्ति दुई मिटर टाढा लाइन बसेर चढ्नु पर्दछ।' सरकारले यही असोज १ गतेदेखि स्वास्थ्यका मापदण्ड पुरा गरी लामो तथा छोटो दूरीका यातायात सञ्चालन गर्ने निर्णय गरेको थियो। गत चैत ११ गतेबाट नचलेका सवारीसाधन सञ्चालन हुन थालेका छन्। सार्वजनिक यातायात सरकारले सङ्क्रमणलाई नियन्त्रण गर्दै जिवनलाई सामान्यीकरण गर्नका लागि सञ्चालन गरेको उनले बताए। सार्वजनिक यातायात प्रयोग गर्दा स्वास्थ्यका न्यूनतम मापदण्ड प्रयोग नभएका कारणले काठमाडौँ उपत्यकामा सङ्क्रमण बढ्दै गएको उनको भनाइ छ। स्वास्थ्य मापदण्ड अपनाइ यात्रा गरौँ र आफू, आफ्नो परिवार तथा समाजलाई सङ्क्रमणबाट जोगाउन आवश्यक छ। यस्तै ६० वर्षका वृद्धवृद्धा, बालबालिका र दिर्घरोगीलाई घरबाट ननिस्कनसमेत उनले अनुरोध गरे। कोभिड१९ को सङ्क्रमणको बारेमा केही विज्ञले समाजमा भ्रम सिर्जना गर्न थालेकाले त्यस्ता विज्ञको कुरा नपत्याउन समेत सर्वसाधारणलाई उनले आग्रह गरे। मन्त्रालयका प्रवक्ता डा गौतमले सरकारले सङ्क्रमणको उपचारका लागि धेरै नै मिहनेत गरेको उल्लेख गर्दै हाम्रो जस्तो गरिब देशले सर्वसाधारणको उपचार निःशुल्क गर्नु भनेको सन्तोषजनक रहेको बताए। अहिलेसम्म ६५ हजार २७६ जनामा सङ्क्रमण र ४७ हजार २३८ जना सङ्क्रमण निको भई घर फर्किएका छन्।  रासस"
आईपीएल२०२०: हैदराबादविरुद्ध बैंगलोरको शानदार जित,आबुधाबी : आईपीएल २०२० सिजनको आआफ्नो पहिलो खेलमा 'रोयल च्यालेन्जर्स बैंगलोर'ले 'सनराइजर्स हैदराबाद'विरुद्ध शानदार जित हासिल गरेको छ । टस हारेर ब्याटिङमा उत्रिएको बैंगलोरले निर्धारित २० ओभरमा ५ विकेट गुमाउँदै १ सय ६३ रन बनाएको थियो । यसका लागि देवदत्त पडिकलले सर्वाधिक ४२ बलमा ५६ रन बनाएका थिए । यस्तै एबिडीभिलियसले ३० रनमा ५१ रन बनाए । विराट कोहली भने १३ बलमा १४ रन बनाउँदै आउट भएका थिए । बैंगलोरको जितमा यजुवेन्द्र चहलले ४ ओभर खेल्दै १८ रन दिएर महत्वपूर्ण ३ विकेट लिए । यस्तै नवदीप सैनीले ४ ओभरमा २५ रन खर्चेर २ विकेट लिएका थिए । १ सय ६४ रनको लक्ष्य लिएर मैदानमा उत्रिएको हैदराबादले २ बल बाँकी छँदा नै सबै विकेट गुमाएको हो । यसका लागि क्याप्टेन डेबिड वार्नरले मात्र ६ बलमा ६ रन बनाउन सकेका थिए । हैदरबादका लागि जोनी बरिष्टले सर्वाधिक ४३ बलमा ६१ रन बनाए । त्यस्तै मनिष पाण्डेले ३३ बलमा ३४ रन बनाएका थिए । प्रियम गर्गले १२ रन बनाए भने बाँकी अरु ब्याट्सम्यानले दोहोरो अंक छुन सकेनन् । बैंगलोरले बिहीबार किंग्स ११ पन्जावविरुद्ध खेल्नेछ भने हैदराबादले शनिबार कोलकत्ता नाइट राइडर्ससँग खेल्नेछ ।
कांग्रेसको प्रश्न : गृहमन्त्रीजी के हुँदैछ गुल्मीमा ?,"काठमाडौं : नेपाली कांग्रेसले गुल्मी जिल्ला सभापति भुवन श्रेष्ठमाथि प्रहरीले दूर्व्यवहार गरेको जनाएको छ। स्थानीय प्रशासनको दूर्व्यवहारको घटनाप्रति प्रधानमन्त्री समेतको ध्यानाकर्षण गराउँदै गृहमन्त्रीबाट तत्काल सार्वजनिक स्पष्टीकरण माग गरेको छ। आज गुल्मी जिल्लाको स्थानीय एक मुद्दामा केन्द्रित रहेर नेपाली कांग्रेस जिल्ला कार्यसमितिले जिल्ला प्रशासन कार्यालय समक्ष ज्ञापन पत्र बुझाउने कार्यक्रम राखेको थियो।काग्रेस प्रवक्ता विश्वप्रकाश शर्माद्वारा जारी विज्ञप्तिमा भनिएको छ, कोरोनाको प्रतिकूलता दृष्टिगत गरेर भौतिक दुरी कायम गर्दै निकालिएको र्याली पछि जिल्ला प्रशासन कार्यालय पुगेका पार्टीको जिल्ला नेतृत्व र साथीहरुलाई प्रशासन कार्यालयमा प्रवेश गर्नुपूर्व रोकियो। रोकिएपश्चात ज्ञापन पत्र बुझाउन जान दिन आग्रह गरिरहँदा प्रहरीद्वारा उल्टै बल प्रयोग गरियो। शर्माले पार्टीका जिल्ला सभापति भन्ने जान्दाजान्दै पनि सभापति श्रेष्ठमाथि प्रहरीले धक्कामुक्का गर्दै दूर्व्यवहार गरिएको जनाएका छन्। घटनामा पार्टी सभापति श्रेष्ठ एवं प्रदेश क्षेत्रीय सभापति पूर्ण केसी लगायतका व्यक्ति घाइते भएको विज्ञप्तिमा उल्लेख छ। शान्तिपूर्ण प्रदर्शन गर्न पाउने, आफ्नो विमती, विरोध र माग प्रस्तुत गर्न पाउने संविधानप्रदत अधिकार प्रयोग गर्दा यो प्रकारको व्यवहार गरिएको विषयलाई नेपाली कांग्रेसले गम्भीरतापूर्वक लिएको शर्माले बताए। गुल्मी घटनाको यथार्थ छानविन गरेर घटनाका दोषीलाई कार्वाही गर्न नेपाली कांग्रेस माग गरेको छ। यस्ता प्रकारका घटना दोहोर्याएर प्रतिपक्षलाई जिस्काउने कार्य नगर्न गृह प्रशासनलाई नेपाली कांग्रेस कडा चेतावनी दिएको छ।"
अमेरिकामा २ वर्षे बालकले गोली हानी आत्महत्या गरे !,वासिङटन : अमेरिकाको उत्तरी क्यारोलिनास्थित २ वर्षीय एक बालकले बन्दुक हानी आत्महत्या गरे । प्रहरीका अनुसार दुई वयष्क र एक किशोर उनीसँगै घरमै थिए । गत बुधबार बिहान फ्याटभिल्लास्थित आफ्नै घरमा ती बालक गोली हानी घाइते भएपछि उपचारका लागि लगिएका थिए । तर शनिबार उनको मृत्यु भएको क्यारोलिना प्रहरीले पुष्टि गरेको हो । गोली प्रहारपछि ती बालकलाई चपेल हिलस्थित यूएनसी हस्पिटलमा उपचारका लागि लगिएको थियो । घटनास्थलबारे केही अस्पष्टता रहेको र कसैलाई पनि अहिलेसम्म प्रहरीले पक्राउ गर्न नसकेको जनाएको छ । यद्यपि घटनाको अनुसन्धान भइरहेको प्रहरीले जनाएको छ । एकजना छिमेकीले स्थानीय मिडियालाई जनाए अनुसार घटनास्थलमा प्रहरी पुग्नु भन्दा पहिले एक महिला सहयोग माग्दै चिच्याइरहेकी थिइन् । अमेरिकाका विभिन्न स्थानमा हरेक वर्ष स्कुले बालबालिकाले स्कुलमै गोली चलाउने तथा अन्य हिंसात्मक घटना गरेको समाचार सार्वजनिक भइरहन्छन् । जसले गर्दा बेला बेला आम नागरिकलाई बन्दुक खुला गर्न नहुने माग पनि उठ्ने गरेको छ ।
बङ्गलादेशबाट मल ल्याउन भारतले सहयोग गर्ने,"काठमाडौं : बङगलादेशबाट रसायनिक मल नेपाल ल्याउन भारत सरकारले सहयोग गर्नेभएको छ। सोमबार कृषि तथा पशुपक्षी विकासमन्त्री घनश्याम भुषाल र नेपालका लागि भारतीय राजदूत विनयमोहन क्वात्राबीच मन्त्रालयमा भएको भेटवार्तामा राजदूत क्वात्राले सहयोग गर्ने बताएका हुन्। बंगलादेशबाट नेपाल सरकारले ५० हजार मेट्रिक टन युरिया मल सापटीमा ल्याउनलाग्दा सबै तर्फबाट सहयोग गर्न भारत तयार रहेको उहाँले बताउनुभएको हो। उहाँले रासायनिक मलको नियमित तथा दीर्घकालीन आपूर्तिका लागि भारत सधै तयार रहेको बताएका थिए। छलफलमा द्धिपक्षीय सम्बन्ध, खाद्य गुणस्तर मापन, क्वारेन्टिनको प्रभावकारिता लगायतका विषयमा छलफल भएको मन्त्रालयका प्रवक्ता डा हरिबहादुर केसीले जानकारी दिए। ढुवानीकालागि बोलपत्र आह्वान गत बिहीबार बसेको मन्त्रिपरिषद्को बैंठकले कृषि मन्त्रालयलाई सापटीमा मल ल्याउने अनुमति दिएपछि मन्त्रालयले कृषि सामग्री कम्पनीलाई जिम्मा दिएको छ। मन्त्रालयले अनुमति दिएसगैँ कृषि सामग्री कम्पनीले सात दिनको समय राखेर बोलपत्र (टेन्डर) आह्वान गरिसकेको छ। गत शनिबार बोलपत्र आह्वान भएको प्रवक्ता केसीले जानकारी दिए। गत पुसमा मल ल्याउने ठेक्का पाएका शैलुङ इन्टरप्राइजेज र होनिको मल्टिपलले समयमा रासायनिक मल ल्याउन नसक्दा देशभर मल अभाव भएको थियो। किसानको मागअनुसार मल नआएपछि मन्त्रालयले बंगलादेशबाट सापटीमा मल ल्याउन लागेको हो। सापटीमा मल ल्याउने विषयमा प्रधानमन्त्री केपी शर्मा ओली र बंगलादेशका प्रधानमन्त्री शेख हसिना वाजेदसँग टेलिफोनमा कुरा भएको थियो। रासस"
सिन्धुलीमा चामल नपस्दै धानको बाला सुक्न थाल्यो,"सिन्धुली : सिन्धुलीका किसानले लगाएको धानबाली पसाई नसक्दै सुक्न थालेको छ। धानको बोटमा चामल नपस्दै दुधे बाला नै सुकेर कुहिन थालेको किसानको गुनासो छ। कमलामाई र दुधौली नगरपालिकाका साथै तीनपाटन र मरिण गाउँपालिकाका किसानहरुले लगाएको धानको बाला मंसिरमा भित्र्याउने बेलामा पाकेको धानजस्तै भएर बोटैसँग सुक्ने र बाला कुहिने गरेको हो। कमलामाई नगरपालिका ५ संगमचोकका किसान सिता विकको १३ कठ्ठा क्षेत्रफलमा लगाएको धान दुधे बालामै सुकेर भुष कुहिन थालेपछि चिन्ता थपिएको छ। सुरुमा समय अगावै पसाएको धानको बाला अहिले सुकेर कुहिन थालेको हो। आफ्नो अधिकांश छिमेकीको खेतमा यस्तो समस्या देखिएको छ, उनले भनिन्। सुरुमा धान रोपोको तीन महिना बितिसक्दासमेत रसायनिक मल नपाएर हैरान भएका किसानलाई फेरि धान बालीमा रोगको चिन्ता थपिएको छ। सोही ठाउँकी किसान अनु घातनीको पनि धानको पातै रातो भएर सुक्न थालेको गुनासो गरिन्। सुरुमा धानको पातनै पहेलो भएको थियो। त्यही धान पसाएपनि अहिले भुष मात्र छ। भुष पनि कुहिएपछि बोटनै सुक्न थालेको छ, उनले भनिन्। टाढाबाट हेर्दा मंसिरमा पकेको धान जस्तै देखिएपनि नजिकबाट हेर्दा सबै कुहिएर नष्ट हुँदै गएको प्रष्ट देखिन्छ। मरिण गाउँपालिकाकी कृषि प्राविधिक सविता मैनालीका अनुसार किसानको धान बालीमा सेते, ब्लास्ट, सिथ ब्लाइट जस्ता रोगको संक्रमण देखिएको छ। यस्तो समस्या नियन्त्रणका लागि गाउँपालिका लागि परेको भएपनि नियन्त्रणमा आउन सकेको छैन्। उता सिन्धुलीका किसानले लगाएको २५ प्रतिशत धनबालीमा गबारो, पातडडुवा, पात सेतो र रातो हुने रोगको संक्रमण तीव्रगतिमा फैलिएको छ। कमलामाई नगरपालिका ११ का किसान शेरबहादुर कार्कीपनि धानको बेर्ना सबै कालो भएर डड्न थालेपछि चिन्तामा छन्। उनले धानको पात डढेर सकिन थालेपछि कृषि प्राविधिकसँग सरसल्लाह लिन जिल्ला सदरमुकाम आइपुगेको सुनाए। गाउँका अधिकांश कृषकहरुको धान बालीमा गबारो, पात डडुवा, पात सेतो र रातो हुने रोगको संक्रमण भएको छ। यो दिनदिनै बढ्दै गएपछि खेत सबै बाँझै हुने होकि भन्ने चिन्ताले सताएको छ, उनले भने। जिल्लामा धानबालीमा विभिन्न रोगको एकै साथ संक्रमण भएको किसानहरुले गुनासो गरेपछि अनुसन्धान थालिएको कृषि ज्ञान केन्द्र सिन्धुलीका सूचना अधिकारी श्रीकृष्ण अधिकारीले बताए। यहाँको कमलामाई र दुधौली नगरपालिकाका साथै मरिण, तिनपाटन र घ्याङलेख गाउँपालिकामा सबैभन्दा बढी गबारो, पातडडुवा र पात सेतो र रातो हुने रोग लागेको पुष्टि भएको छ, अधिकारीले भने। अधिकांश किसानको धान बालीमा पात रातो हुने र बोट कहिनेसमेत समस्या देखिएको छ। अधिकारीले भने, त्यो माटोको तत्वमा जिंकको कमी भएका कारणले भएको पूर्वानुमान गरिएको छ। त्योभन्दा समस्या गोबारो र पात डडुवाले धानबालीमा क्षति पुर्याएको पाइएको छ। सिन्धुलीमा यो वर्ष कुल १४ हजार ६ सय ८८ हेक्टरमा धानबाली लगाइएको छ। उक्त क्षेत्रफलमध्ये झण्डै २२ प्रतिशत क्षेत्रफलमा लगाइएको धानबालीमा यस्ता विभिन्न रोगको संक्रमण भएको अधिकारीको भनाई छ।"
स्वास्थ्यमन्त्री ढकाल पुनः होम क्वारेन्टाइनमा,"काठमाडौं : स्वास्थ्य तथा जनसंख्यामन्त्री भानुभक्त ढकाल पुन : होम क्वारेन्टाइनमा बसेका छन्। उनको परिवारका एक सदस्यमा कोरोना संक्रमण पुष्टि भएसँगै ढकाल हिजोबाट नै होम क्वारेन्टाइनमा बसेको मन्त्रीका प्रेस सल्लाहकार माधवप्रसाद तिवारीले जानकारी दिए। उहाँको परिवारको सदस्यलाई कोरोना पुष्टि भएसँगै होम क्वारेन्टाइनमा बसिरहनु भएको छ। तिवारीले भने,भोली या पर्सितिर उहाँको स्वाब संकलन गरेर पीसीआर परीक्षण गर्ने तयारी छ। तिवारीका अनुसार स्वास्थ्य मन्त्रालय नजाने र नियमित भेटघाट बन्द गरेपनि मन्त्री क्वाटरबाटै मन्त्री ढकालले मन्त्रालयका काम र आवश्यक निर्देशन दिइरहेका छन्। यस अगाडि गत जेठमा मनमोहन कार्डियोथोरासिक भास्कुलर एण्ड ट्रान्सप्लान्ट सेन्टरमा उपचाररत एक बिरामीलाई भेट्न मन्त्री ढकाल अस्पताल पुगेका थिए। तर ती बिरामीमा कोरोना पुष्टि भएसँगै उनी केहि दिन होम क्वारेन्टाइनमा बसेका थिए। ढकालको कोरोना भाइरस सरे नसरेको पुष्टि गर्न नमूना परीक्षण गर्दा नेगेटिभ आएपनि केहि दिन स्वास्थ्य मन्त्रालय नगई होम क्वारेन्टाइनमा बसेका थिए।"
सहकारीले १४७५ प्रतिशतभन्दा बढी व्याज लिन नपाउने,"काठमाडौं : सरकारले सहकारी संस्थाहरुले ऋण लगानी गर्दा १४७५ प्रतिशतभन्दा बढी बढाउने नपाउने गरी व्याजदर तोकेको छ। सहकारी विभागले गठन गरेको सन्दर्भ व्याजदर निर्धारण तथा सिफारिस समितिले सोमबार आगामी कार्तिक १५ गतेदेखि लागु हुनेगरी उक्त निर्णय गरेको हो। सहकारी ऐन, २०७४ को दफा ५१ र सहकारी नियमावली, २०७५ को नियम २३ मा तोकिएका आधार र सामान्य भारसमेतका आधारमा सहकारी संस्थाहरुले ऋण लगानीमा लिने अधिकतम् व्याजदर १४७५ प्रतिशतमा नबढ्ने गरी तोकिएको हो। ऋण र बचतको व्याजदरको अन्तर ६ प्रतिशतभन्दा घटी रहनेगरी सन्दर्भ व्याजदर तोकिएको सहकारी विकागको रजिष्टार डाटोकराज पाण्डेले जानकारी दिए। गत वर्षको साउन १९ गतेदेखि सहकारी संस्थाहरुले ऋण लगानीमा लिने अधिकतम व्याजदर १६ प्रतिशत कायम गरिएको थियो। उक्त निर्णय पुनरावलोकन गर्दै सन्दर्भ व्याजदर निर्धारण तथा सिफारिस समितिले नयाँ व्याजदर तोकेको हो। सरकारले सहकारी संस्थाहरुको व्याजदर कायम गर्न सहकारी ऐन, २०७४ को दफा ५१ बमोजिम सहकारी विभागका रजिष्ट्रारको संयोजकत्वमा भूमि व्यवस्था, सहकारी तथा गरिबी निवारण मन्त्रालय, अर्थ मन्त्रालय, नेपाल राष्ट्र बैङ्क, राष्ट्रिय सहकारी महासङ्घ, राष्ट्रिय सहकारी बैङ्क, केन्द्रीय विषयगत सङ्घहरूबाट प्रतिनिधि र सहकारी विभागका उपरजिष्ट्रार सदस्यसचिव रहेको सन्दर्भ व्याजदर निर्धारण तथा सिफारिस समितिको गठन गरेको थियो। समितिले प्राविधिक उपसमितिको समेतमा छलफल गरी ऐन तथा नियमावलीको व्यवस्थाअनुसार व्याजदर निर्धारण गरेको जानकारी दिएको छ। सहकारी नियमावली, २०७५ मा गरिएको व्यवस्थाअनुसार समितिले बचत तथा ऋणको कारोबार गर्ने केन्द्रीय विषयगत सङ्घमा आबद्ध संस्था र सङ्घहरुको औसत व्याजदर, सहकारी बैङ्कहरुको औसत व्याजदर, बैङ्क तथा वित्तीय संस्था सम्बन्धी कानून बमोजिम 'क' वर्गको इजाजतप्राप्त बैङ्कहरुको औसत व्याजदर, व्याजदरका सम्बन्धमा नेपाल सरकारका मन्त्रालय, निकाय, नेपाल राष्ट्र बैङ्कले गरेका अध्ययन प्रतिवेदनहरु, राष्ट्रिय सहकारी महासङ्घ, विषयगत केन्द्रीय सङ्घहरुबाट प्राप्त सुझाव, सन्दर्भ व्याजदर निर्धारण समितिले उपयुक्त देखेका अन्य आधारहरुमा सन्दर्भ व्याजदर तोकेको जनाएको छ। यसैगरी सहकारी विभागले सहकारी तथा गरिबी सम्बन्धी व्यवस्थापन सूचना प्रणालीको प्रभावकारी कार्यान्वयनलाई मुख्य प्राथमिकतामा राखेको जनाएको छ। भूमि व्यवस्था, सहकारी तथा गरिवी निवारण मन्त्रालयको स्वीकृतिमा साधारणसभा (कार्य व्यवस्था) कार्यविधि, २०७६, सम्पत्ति शुद्धीकरण निवारण सम्बन्धी सहकारी संघसंस्थालाई जारी गरिएको निर्देशन (दोश्रो संसोधन), २०७७, बचत तथा ऋणको कारोवार गर्ने सहकारी संस्थाको सुपरीवेक्षण, निर्देशन तथा अनुगमन कार्यविधि, २०७७, सहकारी क्षेत्रको वित्तीय प्रतिवेदन ढाँचा (लेखा नीति, लेखा सूची र लेखा मापदण्ड, २०७६, सहकारी प्रवर्द्धन कोष सञ्चालन कार्यविधि, २०७६, वचत तथा ऋण सहकारी संस्था सम्बन्धी स्थिरीकरण कोष स्थापनना तथा सञ्चालन कार्यविधि, २०७६, सहकारी प्रशिक्षण तथा अनुसन्धान केन्द्रको कार्यसञ्चालन कार्यविधि, २०७७ तर्जुमा गरिसकेको जनाएको छ।"
विश्वका सर्वाधिक धनीले फैलाए प्रदूषण,"विश्वका सबैभन्दा धनी एक प्रतिशत मानिसले गर्ने कार्बन प्रदूषण विश्वका सबैभन्दा गरीब करिब ३ अर्ब १० करोड जनसंख्याले गर्ने प्रदूषणभन्दा दोब्बर रहेको एक अध्ययनले देखाएको छ । पछिल्लो समय कोरानाभाइरस महामारीका कारण कार्बन उत्सर्जनमा तीव्र गिरावट आए पनि यस शताब्दीमा पृथ्वी धेरै डिग्रीसम्म तातो हुने गतिमै अग्रसर देखिएको छ । गरिब तथा विकासशील देशहरूमा प्राकृतिक प्रकोप र विस्थापनको खतरा बढाएको छ । अक्सफामको नेतृत्वमा गरिएको एक विश्लेषणले सन् १९९० देखि २०१५ को बीचमा वार्षिक कार्बन उत्सर्जन ६० प्रतिशतसम्म बढेको अवस्थामा पृथ्वीको कूल कार्बन बजेटको एक तिहाई हिस्सा धनी राष्ट्रको पोल्टामा रहेको देखाएको छ। कार्बन बजेट भनेको विनाशकारी तापमान अवश्यम्भावी वृद्धि हुनअघि मानवजातिले उत्पन्न गरेको हरितगृह ग्यास उत्सर्जनको सीमा हो । केबल ६ करोड ३० लाख मानिस अर्थात् एक प्रतिशतले सन् १९९० यता कूल कार्बन बजेटको नौ प्रतिशत हिस्सा ओगटेका थिए । स्टकहोम वातावरण इन्स्टिच्यूटले अक्सफामका लागि गरेको उक्त अध्ययन विश्लेषणले कार्बन असमानता लगातार बढेको देखाएको छ । विश्लेषणले एक प्रतिशतको उत्सर्जनको वृद्धिदर विश्वका अति गरिब आधाभन्दा बढी मानिसको भन्दा तीन गुणा बढी देखिएको जनाएको छ । नीति, वकालत तथा अनुसन्धान प्रमुख टिम गोरले भने, 'चरम आर्थिक असमानता हाम्रो समाजमा विभाजनकारी मात्र होइन, यसले गरीबी न्यूनीकरणको दरलाई पनि सुस्त बनाउन गर्दछ ।' सन् २०१५ को पेरिस जलवायु सम्झौताले मुलुकहरुलाई वैश्विक तापमान वृद्धिलाई पूर्वऔद्योगिक स्तरभन्दा दुई डिग्री सेल्सियसभन्दा तल झार्न प्रतिबद्ध बनाएको छ । तर त्यस बेलादेखि नै उत्सर्जन निरन्तर बढिरहेको छ । धेरै विश्लेषणहरूले चेतावनी दिएका छन् कि हरित विकासलाई पूर्ण प्राथमिकता नदिएसम्म कोभिड१९ का कारण प्रदूषणमा आएको कमीलाई जोगाएर राख्न नसकिने बताएका छन्। हालसम्म केबल १ डिग्री सेल्सियस विश्व तापमान बढेकै अवस्थामा पनि पृथ्वीका विभिन्न भागमा वनडढेलो, सुख्खा र समुद्री सतह बढेका कारण ठुल्ठूला आँधीबेहरी देखिएको छ । गोरले सरकारहरुले कोभिड१९ को विषम परिस्थितिमा जलवायु परिवर्तन र असमानताका दुईवटा चुनौतीहरूलाई सामना गर्न विशेष पुनरुत्थान योजना अघि बढाउनुको विकल्प नरहेको बताए ।'यो स्पष्ट भइसकेको छ कि विगत २०३० वर्षको अवधिमा अपनाइएको आर्थिक वृद्धिको असमान ढाँचाले विश्वका सबैभन्दा गरीब आधा जनसंख्याले फाइदा लिन सकेका छैनन्,' उनले भने। 'आर्थिक विकास र जलवायु संकटबीच हामीले कुनै एउटा छान्नु पर्दछ भन्ने गलत मान्यता जबर्जस्ती स्थापित गर्न खोजिएको छ, जुन दुर्भाग्यपूर्ण हो ।' अक्सफामको प्रतिवेदनमाथि टिप्पणी गर्दै अफ्रिकी मुलुक चाडकी वातावरणीय अभियन्ता हिन्डो ओमारु इब्राहिमले आर्थिक समानतालाई प्राथमिकता नदिई जलवायु परिवर्तनलाई मात्र सम्बोधन गर्न नसकिने बताए ।"
जसलाई बिजुलीले बनायो उद्यमी,"पोखरा : बागलुङको गल्कोट नगरपालिका दुधिलाभाटीमा हिजो पनि बिजुली थियो। आज पनि बिजुली छ। हिजो पनि राजु विश्वकर्माको रुपा फर्निचर उद्योग थियो। आज पनि छ। दुईथरी कुरा उस्तै हुँदा पनि केही फरक भने आएको छ। बिजुली पनि फेरिएको छ। फर्निचर उद्योग पनि फेरिएको छ। गाउँकै खोलाबाट निकालिएको माइक्रो हाइड्रोको बिजुली थियो गाउँमा। त्यही बिजुलीका भरमा फर्निचर उद्योग खुलेको थियो। यो वर्ष दुधिलाभाटीमा नेपाल विद्युत प्राधिकरणले केन्द्रीय प्रसारण लाइनको बिजुली पुर्यायो। केही महिनाअघिमात्रै राजुले फर्निचर उद्योगमा आरा मेसिन भित्र्याए। काठमा रन्दा लगाउने मेसिन भित्र्याए। प्वाल पार्ने मेसिन भित्र्याए। भन्छन्, पहिला धेरै काम हातैले गर्नुपथ्यो, अहिले मेसिनबाट हुन्छ।माइक्रो हाइड्रोबाट उत्पादित र केन्द्रीय प्रसारण लाइनको बिजुलीको फरक के भने माइक्रोको क्षमता कम हुन्छ र केन्द्रीयको बढी। माइक्रोको बिजुली नियमित हुन कठिन हुन्थ्यो, केन्द्रको चाहिँ नियमित आइरहेको छ। माइक्रो हाइड्रो बेलाबेला बिग्रन्थ्यो। केन्द्रको त्यसरी बिग्रिएर हप्तामहिना दिनसम्म अँध्यारो भएको छैन, जसरी माइक्रो हाइड्रो मर्मतका लागि कहिलेकाहिँ महिनौं पनि लाग्थ्यो। केन्द्रको बिजुली आए पनि माइक्रो हाइड्रोको बिजुली नकाटिहाल्ने सोच त दुधिलाभाटीका राजु र उनका छिमेकीको सोच थियो। तर, यसैपालिको बर्खाको भलबाढीले हाइड्रोको नहरकुलो भत्काइदिएको छ। मर्मत हुन सकेको छैन। फरक राजुको रुपा फर्निचर उद्योगमा आएका मेसिनहरुमात्रै होइनन्। माइक्रो हाइड्रोको भन्दा बढी क्षमताको केन्द्रीय प्रसारण लाइनको बिजुली आउनाले नै राजुले आरा लगायत मेसिन थप्न पाएका हुन्। थ्रिफेजको लाइन जो जोडेका छन्। त्यसैको परिणाम उनको काम गर्ने तौरतरिका बदलिएको हो र उत्पादनहरु सस्तो भएका हुन्। राजु भन्छन्, पहिला महँगोमा बेच्नुपर्ने चिजबिज अहिले सस्तोमा दिन पाएका छौं। उनकै भनाइमा ढोकाका चौकोस ३ सय रुपैयँ फुटका हिसाबले बेचिन्थ्यो। अचेल २ सय ३० रुपैयाँ फुटमा बेच्न सकेका छन्। दराज, खाटहरुको मूल्यमा पनि २०२५ प्रतिशत रुपैयाँकै कमी भएको उनी सुनाउँछन्। मान्छे लगाएर हातैले काम गर्दा धेरै समय लाथ्यो, खर्च बढी हुन्थ्यो र बढी पैसा लिनै पथ्र्यो, अहिले बिजुली चलाएर काम गर्दा छिटो हुन्छ र राम्रो पनि हुन्छ। त्यसैले उत्पादन लागत कम भएको छ। रुपा फर्निचरका उद्योगी राजु २६ वर्षका मात्रै भए। एसएलसी पास गरेपछि उनका दामली जति विदेश हानिएका थिए। उनलाई विदेशको मोह भएन। अहिले पनि अरु सैसाथी विदेशै छन्। उनलाई भने जाऊँजाऊँ कहिल्यै लागेन। लागेको पनि छैन। उनी आफू रोजगारीको खोजीमा छैनन् मात्रै होइन, बरु अरुलाई पनि रोजगारी दिएका छन् आफ्नो फर्निचरमा। उनका भाइलाई बरु लाहुरे हुने रहर थियो। तर भाइलाई पनि राजुले यतै अड्याए, फर्निचरकै काममा। यी इलमी दाजुभाइका साथमा फर्निचरमा रोजगारी पाएका ३ जना छन्। राजु र उनका भाइको आम्दानी फर्निचरको मूल आम्दानी नै हुने भयो, जसको तुलना विदेशिएका उनीहरुका दामलीहरुसँग तुलना हुँदैन। उनीहरुको रोजगारी पाएकैले पनि उता अरब मलेसियामा कमाइ गर्नेहरुका भन्दा बेसी पो कमाइ गर्छन्। राजु भन्छन्, 'महिनाको ३५ हजार दिएका छौं। हो पनि मलेसिया र अरबमा कतिपयले त्यति कमाइ गर्नसमेत मुस्किल छ। दुधिलाभाटीमा केन्द्रीय प्रसारणको बिजुली पुर्याउने नेपाल विद्युत प्राधिकरण संघ सरकार मातहतको संस्थान हो। तर त्यहाँ बिजुली पुर्याउने योगदानमा भने गण्डकी प्रदेश सरकारको पनि बजेट खर्च भएको छ। विद्युत विस्तारका लागि भनेरै प्रदेश सरकारले दिएको बजेटमध्येबाट प्राधिकरणले १० करोड रुपैयाँ बागलुङमा खर्चिएको प्राधिकरणको बागलुङ शाखा कार्यालय प्रमुख शिवनारायण गोसली बताउँछन्। गोसलीका अनुसार प्रदेश सरकारसँग हातेमालो गरेर प्राधिकरण बागलुङका नगरपालिका गलकोट, जैमिनी र ढोरपाटनसँगै गाउँपालिकाहरु ताराखोला र बडिगाडमा बिजुली पुर्याइरहेको छ। यीमध्ये कतिपयमा कहिल्यै कुनै पनि खालको बिजुली थिएन। कतिपयमा माइक्रो हाइड्रोबाट निकालिएको बिजुली थियो। ढोरपाटन नगरपालिकाभरि केन्द्रीय प्रसारण पुगेकै थिएन। माइक्रो हाइड्रोको बिजुलीकै भरमा पनि केन्द्र बुर्तिबाङ बजार लगायतमा साना तथा घरेलु उद्योग चलेका छन्। बडिगाडको खरबाङमा चिउरीको साबुन बनाउने उद्योग चलिरहेको छ। अब ती ठाउँमा केन्द्रीय प्रसारण लाइन पुग्दा ती उद्योगको उत्पादन क्षमतामा वृद्धि हुने विश्वास गोसली व्यक्त गर्छन्। २०७४ सालको मंसिर १० र २१ गते भएको प्रदेश सभा निर्वाचनपछि फागुन ४ गते तत्कालीन प्रदेश ४ सरकार गठन भएको थियो। मुख्यमन्त्री पृथ्वीसुब्बा गुरुङको नेतृत्वमा गठित २ सदस्यीय मन्त्रिपरिषदको बैठक ४ गते नै बसेको थियो। त्यही बैठकमा भएका ५ वटा निर्णयमध्ये एउटाचाहिँ बिजुलीसँग सम्बन्धित थियो। गुरुङले प्रदेशभरिका सबै घरमा उज्यालो पुर्याउने आफ्नो ड्रिमप्रोजेक्ट आफू मुख्यमन्त्री भएकै दिन घोषणा र निर्णय गरेका थिए। त्यो घोषणा र निर्णय कार्यान्वयन गर्न केही समय प्रदेश सरकार अलमलियो। मुख्यमन्त्रीकै भनाइ अनुसार प्रदेशको १४ प्रतिशत घरधुरीमा बिजुली छैन भन्ने थियो तर कहाँ कहाँ छैन भन्ने कुनै तथ्यांक थिएन। स्थानीय तहले प्रदेश सरकारलाई तथ्यांक उपलब्ध गराउनै सकेनन्। मुख्यमन्त्री गुरुङ मुलुकमा उत्पादित बिजुलीमध्ये आधामा गण्डकी प्रदेशको योगदान रहेको बताउँछन्। भन्छन्, हाम्रै प्रदेश सबैभन्दा धेरै बिजुली उत्पादन गर्ने, हाम्रो प्रदेशबासी अँध्यारोमा बस्नुपर्ने कसरी हुनसक्छ ? त्यसैले हामी सबै बस्तीमा उज्यालो पुर्याउन चाहिन्छौं, त्यही चाहना पूरा गर्ने कार्यक्रम हो उज्यालो प्रदेश। २०७६ वैशाखमा आएर प्रदेश सरकारले विद्युत विस्तारका लागि नेपाल विद्युत प्राधिकरणको पोखरास्थित क्षेत्रीय कार्यालय र बुटवलको क्षेत्रीय कार्यालयसँग सम्झौता गरेको थियो। बुटवल ५ नम्बर प्रदेशमा पर्छ र पनि त्यससँग सम्झौता भयो, किनभने उसको कार्यक्षेत्र गण्डकी प्रदेशको नवलपुर जिल्लातिर पनि थियो। अहिलेचाहिँ पोखरास्थित प्राधिकरणको प्रादेशिक कार्यालयले नै प्रदेश सरकारको निर्णय र योजना कार्यान्वयनमा खटिएको छ। विद्युत प्राधिकरणको प्रदेश कार्यालय प्रमुख टेकनाथ तिवारीका अनुसार प्रदेश सरकारसँग विद्युतीकरण र विद्युत विस्तारका लागि भनेर ७५ करोड रुपैयाँको सम्झौता भएको छ। त्यही बजेटबाट बागलुङ, गोरखा, नवलपुर, मुस्ताङ, मनाङ, म्याग्दी, स्याङ्जा, तनहुँ र लमजुङका गाउँगाउँमा विद्युतीकरण भइरहेको छ। गोरखाको उपल्लो भेगमा केन्द्रीय प्रसारण लाइन लैजान मुस्किल छ। त्यसैले त्यहाँका घरघरमा सोलारकै भएपनि उज्यालो पुर्याइएको छ। गण्डकी प्रदेश भौतिक पूर्वाधार विकास मन्त्रालयको ऊर्जा शाखाका प्रमुख इन्जिनियर जीवन श्रेष्ठका अनुसार गोरखाको चुमनुब्री र धार्चे, मनाङको नार्पाभूमि, मुस्ताङको लोघेकर दामोदरकुण्ड, लोमन्थाङ र बाह्रगाउँ मुक्तिक्षेत्र तथा म्याग्दीको धौलागिरी गाउँपालिकामा गरी झन्डै ६ सय घरमा सोलारको बिजुली जडानको काम भइरहेको छ। गण्डकी प्रदेश सरकारको उज्यालो प्रदेश योजना अनुसार बागलुङ लगायत जिल्लामा राष्ट्रिय प्रसारण लाइनको बिजुली पुगेर ५ हजार ३ सय घरधुरी लाभान्वितको सूचीमा परेका छन्। प्रदेश सरकारले २०७६७७ भित्रै उज्यालो प्रदेशको नारालाई साकार बनाउने लक्ष्य राखेको थियो। तर कोभिड १९ लगायत कारणबाट यो कार्यक्रम पूरा गर्न ढिला भएको छ। प्राधिकरणको प्रदेश कार्यालय प्रमुख तिवारी २०७७२०७८ भित्रै गण्डकी प्रदेश उज्यालो प्रदेश बनिसक्ने बताउँछन्। प्रदेश नीति तथा योजना आयोग गण्डकीका सदस्य डा विष्णु बरालका अनुसा अहिले प्रदेशको ९२ दशमलव ७९ प्रतिशत घरधुरीमा राष्ट्रिय प्रसारण लाइनको बिजुली पुगिसकेको छ। प्रदेश सरकारले विद्युत प्राधिकरणसँग विद्युतीकरणका लागि सहकार्य सुरु हुनुअघि भने ८७ प्रतिशतमा मात्रै बिजुली पुगेको थियो। आधारभूत तहको बिजुली भने ९८ दशमलव ९ प्रतिशत घरधुरीमा जडान भइसकेको उनले सुनाए। प्रदेशको पञ्चवर्षीय योजनाको लक्ष्य अनुसार ५ वर्षमा ९८ प्रतिशतमा राष्ट्रिय प्रसारण लाइनको बिजुली पुर्याउने गरी काम अघि बढेको छ, डा बरालले भने, अहिले १९३ किलोवाट आवर रहेको प्रतिव्यक्ति विद्युत खपत पनि ७५० किलोवाट आवर पुर्याउने पञ्चवर्षीय योजनाको लक्ष्य छ। मुलुकको सबैभन्दा बढी क्षमता १४४ मेगावाटको कालिगण्डकी जलविद्युत आयोजनादेखि मध्यमर्स्याङदी लगायत ठूला विद्युत आयोजना गण्डकी प्रदेशमा छन्। मुलुकमा अहिले १२ सय ७८ मेगावाट विद्युत उत्पादन भइरहेकोमा गण्डकी प्रदेशबाट ३९ दशमलव ८१ प्रतिशत योगदान रहेको डा बराल बताउँछन्। उनकै भनाइमा गण्डकीका ४१ आयोजनाबाट ५०९ मेगावाट बिजुली उत्पादन भइरहेको छ। यो प्रदेशमा ८७० मेगावाट क्षमताका ३८ आयोजना लगानी जुटाएर निर्माणको विभिन्न चरणमा रहेको पनि बरालले बताए। माइक्रो हाइड्रोलाई माया ऊर्जा शाखा प्रमुख श्रेष्ठका अनुसार उज्यालो प्रदेश योजनाभित्र केन्द्रीय प्रसारण लाइनको बिजुली पुर्याउने र सोलार जोड्ने मात्रै कार्यक्रम छैन। माइक्रो हाइड्रो स्थापना वा मर्मत पनि प्रदेशको उज्यालो कार्यक्रमले समेटेको छ। बिजुलीको केन्द्रीय प्रसारण लाइन पुर्याउन कठिन भएको र लघु जलविद्युतको सम्भावना नभएका ठाउँलाई सोलार जडान गरिदिने कार्यक्रम हो। तर जहाँ लघु जलविद्युत अर्थात माइक्रो हाइड्रोको सम्भावना छ, त्यहाँ त्यसै गरिराखिएको जानकारी उनले दिए। उज्यालो प्रदेश अन्तर्गत नै थुप्रै माइक्रो हाइड्रो मर्मत गरी सञ्चालनमा ल्याइएको उनी बताउँछन्। लमजुङको विचौरमा लाखरखोला, आरुबोटे र महावीर खोलाको लघु जलविद्युत मर्मतपछि सञ्चालनमा आएको छ। मर्स्याङदी गाउँपालिकाको घट्टेखोला सामुदायिक र दोदी गाउँपालिकाको छोटेखोला लघु जलविद्युत पनि हालै मर्मत भएका छन्। बागलुङमा पनि छन् यस्तै उदाहरण। ढोरपाटन नगरपालिकाको निसीदोभान र बुडाथोक लघु जलविद्युत आयोजना मर्मत भएका छन्। वैकल्पिक ऊर्जा प्रवद्र्धन केन्द्रका नायब कार्यकारी निर्देशक नवराज ढकालका अनुसार राष्ट्रिय प्रसारण लाइन पुगिसकेका ठाउँको माइक्रो हाइड्रोको बिजुली राष्ट्रिय प्रसारण लाइनमा जोड्ने नीति छ। यही नीति अनुसार लमजुङको मिदिम खोला लघु जलविद्युतको १ सय मेगावाट बिजुली राष्ट्रिय प्रसारण केन्द्रमा जडान गरिएको जानकारी उनले दिए। भन्छन्, जनताको श्रम परेको हुन्छ, सरकारको अनुदान सहयोग हुन्छ, तसर्थ माइक्रो हाइड्रो त्यतिकै अलपत्र नपरोस् भन्ने नीति छ।"
"भारतको महाराष्ट्रमा भवन भत्किँदा १० को मृत्यु, १९ लाई उद्धार गरियो",नयाँदिल्ली : भारतको महाराष्ट्रस्थित भिवन्डीमा एउटा तीनतले भवन भत्किँदा १० जनाको मृत्यु भएको छ । अरु केही घाइते छन्। घटनास्थलबाट १९ जना भन्दा धेरैलाई सकुशल उद्धार गरिएको छ । जो केही घण्टासम्म भत्किएको घरभित्रै फसेर रहेका थिए । तर २९ जनालाई घटनास्थलबाटै भागेर उम्किन सफल भएका थिए । भिवन्डी सहरको 'पटेल कम्पाउण्ड एरिया' मा आम मानिस बस्दैआएको घर भत्किएको हो । अविरल वर्षाका कारण उक्त भवन गलिसकेको अवस्थामा सोमबार बिहान यस्तो दुर्घटना भएको बताइएको छ । झण्डै ४० वर्षअघि निर्माण भएको उक्त घरमा २१ वटा परिवार बसोबास गर्थे । महाराष्ट्रका विभिन्न स्थानमा दुई दिनयता अविरल वर्षा भइरहेको छ । प्रधानमन्त्री नरेन्द्र मोदीले घटनाका घाइते र मृतकका परिवारलाई समवेदना प्रकट गरेका छन् । भारतका विभिन्न सहरमा हरेक वर्ष वर्षाले गर्दा कमजोर भइ पर्खाल र भवन भत्किँदा मजदुर तथा आम नागरिकको मृत्यु हुने गरेको छ ।
पत्रकारसहित चार कोरोना संक्रमित,"राजविराज : सप्तरीमा सोमबार एक पत्रकारसहित ४ जना संक्रमित भएका छन्। स्वास्थ्य कार्यालय सप्तरीका निमित्त प्रमुख दुनियालाल यादवले दिएको जानकारी अनुसार खडक नगरपालिका८ की ३० वर्षीया पत्रकार, तिलाठी कोइलाडी गाउँपालिका८ का ८ वर्षीय तथा तिरहुत गाउँपालिका १ का १५ र ६० वर्षीय पुरुषमा संक्रमण देखिएको छ। स्वास्थ्य तथा जनसङ्ख्या मन्त्रालयले मङ्गलबार संक्रमितहरुको तथ्यांक सार्वजनिक गर्ने तयारी गरेको जनाइएको छ। यो समेत सप्तरीमा संक्रमित हुनेको सङ्ख्या १ हजार २०६ पुगेको छ। स्वास्थ्य कार्यालय सप्तरीका निमित्त प्रमुख दुनियालाल यादवका अनुसार ८२२ जना निको भएर घर फर्किएका छन्। यसैगरी कोरोना रिपोर्ट पोजिटिभ आएको केही घण्टामा नै मृत्यु भएकी बिष्णुपुर गाउँपालिका३ की ६२ वर्षीया महिलाको सोमबार अपरान्ह मात्र शव व्यवस्थापन भएको छ। शव व्यवस्थापनका लागि खाल्डो खन्न आवश्यक पर्ने स्काभेटर सर्भिसिङ्गमा भएकाले शव व्यवस्थापन गर्न ढिलाई भएको जानकारी दिनुहुँदै बिष्णुपुर गाउँपालिकाका अध्यक्ष लिलाम्बर यादवले मृतककै गाउँ मुसहरनियामा शव व्यवस्थापन गरिएको जानकारी दिए। कोभिड१९ का कारण मृत्यु भएका व्यक्तिहरुको शव व्यवस्थापन कार्यविधि २०७६ मा शवलाई चाँडोभन्दा चाँडो अन्तिम संस्कार गर्ने स्थलमा पुर्याउनु पर्ने उल्लेख छ। महिलाको आइतबार रिपोर्ट पोजिटिभ आएपछि आइसोलेशन केन्द्र लैजाने बित्तिकै अपरान्ह मृत्यु भएको थियो। महिलाको मृत्यु भएसँगै सप्तरीमा मृत्यु हुनेको सङ्ख्या २ महिलासहित १० जना पुगेको छ।"
"कोरोना महामारीमा पत्रकार : १० प्रतिशत बेरोजगार, २० प्रतिशतले तलब पाउन सकेनन्","काठमाडौं : कोरोनाको महामारी र बन्दाबन्दीले दश प्रतिशत पत्रकार बेरोजगार भएका एक अध्ययन प्रतिवेदनले देखाएको छ । नौ प्रतिशतको तलब कटौती भएको र २० प्रतिशत पत्रकारले तलब पाउन सकेका छैनन् । एक तिहाइले चार महिनादेखि तलब पाउन नसकेको अध्ययनले देखाएको हो । नेपाल पत्रकार महासंघ र सेयरकास्ट इनिसिएटिभ नेपालको सहकार्यमा अनुसन्धानकर्ता मधु आर्चाय र भूमी चापागाईलगायतको समूहले सातै प्रदेशका दुईहजार आठ पत्रकारसँग गरेको पत्रकारिता क्षेत्रमा कोभिड १९ को प्रभाव सर्वेक्षणको प्रारम्भिक नतिजा सार्वजनिक कार्यक्रममा सो जानकारी दिइएको हो । प्रतिवेदनका अनुसार ४० प्रतिशत बढी पत्रकारको पेशा तथा आम्दानीमा असर परेको छ । सो अवधिमा चार प्रतिशतले जागिर गुमाएका र ६ प्रतिशतले बेतलबी बिदामा राखिएको देखिएको छ । त्यस्तै, ७० प्रतिशत पत्रकारले महामारीका कारण समाचार सङ्कलन र सम्प्रेषणमा असहजता भएको सो अध्ययनले देखाएको छ । कोरोना महामारी तथा बन्दाबन्दीले पारेको असरका कारण दुईतिहाई पत्रकारलाई आफ्नो दैनिक घरखर्च चलाउनमा समस्या परेको छ । समस्या परेका पत्रकारमध्ये ६१ प्रतिशत बचत उपयोग, ४५ प्रतिशत घरखर्च कटौती, ३७ प्रतिशतले ऋण लिएर काम चलाएका र १२ प्रतिशतले आफन्त र साथीभाइसँग सापटी लिएर खर्च चलाएको अध्ययनले देखाएको छ । पत्रकारमा मात्र नभई सञ्चारगृह सञ्चालक पत्रकारलाई पनि कोरोना र बन्दाबन्दीको असर परेको अध्ययनले देखाएको छ । आम्दानीमा कमी भएका कारण नियमित पारिश्रामिक भुक्तानी गर्न नसक्ने सञ्चारगृहको सङ्ख्या करिब १४ प्रतिशत छ । तीमध्ये धेरैले बन्दाबन्दी लागू भएदेखि नै तलब भुक्तानी गर्न सकेका छैनन् । तीन प्रतिशतभन्दा बढी सञ्चारगृहले खर्च व्यवस्थापनका लागि कर्मचारी कटौती गरेका छन् भने करिब सात प्रतिशतले आफ्ना कर्मचारीको तलब कटौती गरेको प्रतिवेदनमा छ । अध्ययनले महामारी र बन्दाबन्दीका कारण पत्रकारिता क्षेत्रको भविष्यमा पनि प्रभाव पर्न सक्ने देखिएको छ । ७२ प्रतिशत पत्रकार तथा सञ्चारगृह सञ्चालक निराश छन् भने झण्डै ४० प्रतिशत पत्रकारिताको भविष्य के हुने भन्ने अन्यौलमा परेको देखाएको छ । महासंघका अध्यक्ष गोविन्दप्रसाद आचार्यले कोरोनाको महामारीका कारण सञ्चार क्षेत्रमा ठूलो असर परेको देखिएको हुनाले वास्तविकता ल्याउने उद्देश्यका साथ उक्त अध्ययन गरिएको जानकारी दिए । 'धेरै पत्रकार बेरोजगार भएका छन्, घर खर्च चलाउन र परिवार धान्नै मुस्किल परेको छ' अध्यक्ष आचार्यले भने 'पत्रकारले भोगेका वास्तविक समस्याको अध्ययन गर्न जरुरी भएको हुँदा यो अध्ययन गरिएको हो, यो प्रारम्भिक हो, अझै विस्तृत रुपमा अध्ययन गर्नुपर्छ ।' महासंघका पूर्व अध्यक्ष शिव गाउँले महामारीका कारण विश्वभरी नै परम्परागत सञ्चारगृहलाई असर गरेको उल्लेख गर्दै भने 'विश्वभरिनै परम्परागत मिडिया सञ्चालन गर्न समस्या भएको छ, अबको पत्रकारिता कसरी अगाडि बढाउने भन्ने विषयमा छलफल गर्न जरुरी छ ।' महासंघका पूर्व अध्यक्ष तारानाथ दाहालले महामारीका कारण धेरै पत्रकारको जागिर गएको र आगामी दिनमा अझ अवस्था जटिल हुने देखिएको बताए । पूर्व अध्यक्ष सुरेश आचार्यले सञ्चार गृहले पहिला कमाएर राखेको सम्पत्ति सञ्चारगृह सञ्चालन गर्न लगानी नगरेको उल्लेख गर्दै भने 'हिजो कमाएको अहिले खर्च गरेनन्, सञ्चारगृहको ल्याडस्केप परिर्वतन हुन्छ, त्यो पक्का हो, कोरोनालाई एउटा निहु बनाएर श्रमजीवी पत्रकारलाई तलब नदिने देखिएको छ ।' आइतबार सर्वोच्च अदालतले श्रमजीवी पत्रकार ऐनअनुसार ठूला सञ्चार गृहले कल्याणकारी कोष खडा गर्ने सम्बन्धमा भएको प्रगति विवरण प्रत्येक दुई महिनामा बुझाउन सरकारका नाममा निर्देशनात्मक आदेश जारी गरेको थियो । रासस"
सरकारले दमन गर्न खोजेको भन्दै गोविन्द केसी काठमाडौं उडे,"जुम्ला : चिकित्सा शिक्षामा सुधारको माग गर्दै जुम्लामा अनसन बसेका डागोविन्द केसी सोमबार काठमाडौं फर्किएका छन्। सरकारले आफ्ना माग पुरा गर्नुको साटो मौन रहेको र दुई वर्षअघि अनसन बसेको कर्णाली स्वथ्य विज्ञान प्रतिष्ठानमा सरकाले जवरजस्ती गर्न खोज्दा काठमाडौं जान लागेको केसीले बताए। उनी दिउँसो ४ बो सुमिट एयरको हवाई जहाजबाट नेपालगञ्ज हुदै काडमाडौं उडेका थिए। केसीलाई अहिले चक्कर लाग्ने, मांशपेसी बाउडिने, मुटुको चाल अघिल्लो दिन भन्दा गडबढी भएको, छाति अत्याधिक दुखेको स्वास फेर्न गाह्रो भएको, पिसावको मात्रामा कमि भएको र प्रेसर क्रमिक रुपमा घट्दै गएको चिकित्सकहरुले बताएका थिए। केसी अन्सन बसेको सातौं दिन शनिबारको राति साढे १० बजे प्रहरीले जवरजस्ती कर्णाली स्वास्थ्य विज्ञान प्रतिष्ठानमा लगेको थियो। केसीले स्वास्थ्य चेक जाँच गराउन दिएका थिएनन् भने स्लाइन पनि लिन मानेका थिएनन्।"
स्वास्थ्य सर्तकता पालना गर्न नागरिक उड्डयन प्राधिकरणलाई निर्देशन,"काठमाडौं : संस्कृति, पर्यटन तथा नागरिक उड्डयन मन्त्री योगेश भट्टराईले आज त्रिभुवन अन्तर्राष्ट्रिय विमानस्थलको निरीक्षण तथा अनुगमन गरेका छन्। विश्व महामारीको रुप लिएको कोभिड १९ का कारण गत चैत दोस्रो हप्तादेखि बन्द आन्तरिक उडान आजबाट पुन: संचालनमा आएपछि मन्त्री भट्टराई त्यहाँको वस्तुस्थिति अवलोकन गर्न विमानस्थल पुगेका हुन् । सो क्रममा मन्त्री भट्टराईले यात्रुहरुको चापको अवस्था, स्वास्थ्य सम्बन्धी प्रोटोकलको पालनालगायतका कुराहरुको अवलोकन गरे । साथै आवश्यक स्वास्थ्य सर्तकताका उपायहरुको प्रभावकारी पालनाका लागि नागरिक उड्डयन प्राधिकरणलाई निर्देशनसमेत दिए । आजै मन्त्री भट्टराई पर्यटन मन्त्रालय अन्तरगतका राष्ट्रिय गौरवका आयोजनाहरुको कार्यालय पुगेर भैरहवामा निर्माणाधिन गौतमबुद्ध अन्तर्राष्ट्रिय विमानस्थलको टर्मिनल भवनको विभिन्न डिजाइनहरुको समेत अवलोकन गरे । उनले भैरहवामा दोस्रो टर्मीनल भवनको निर्माणको तयारी शुरु भएकाले डिजाइनमा सुझाव दिन आग्रह गरेका छन्। यस विमानस्थलको काम करिब ९२ प्रतिशत सकिएको छ । आगामी डिसेम्बरसम्म सबै काम सम्पन्न गरी मार्चबाट संचालनमा ल्याउने लक्ष्य राखिएको विमानस्थलमा विद्युतीय उपकरण जडानको काम बाँकी छ । यसका लागि विदेशबाट जनशक्ति ल्याउनु पर्ने भएकाले कोभिडका कारण जनशक्ति आउन ढिलाई भइरहेको छ।"
कोरोना संक्रमणबाट ताप्लेजुङमा एकको मृत्यु,"ताप्लेजुङ : कोरोना संक्रमणका कारण ताप्लेजुङकी एक महिलाको मृत्यु भएको छ। पाथीभरा याङवरक गाउँपालिकाकी ३७ वर्षीय महिलाको मोरङको बिराट मेडिकल कलेजमा उपचारका क्रममा सोमवार मृत्यु भएको सामाजिक विकास मन्त्रालयले जनाएको छ। कलेजो र मृगौलाको समस्या रहेकी उनलाई असोज ३० गते कोरोना पोजिटिभ देखिएको थियो। उनले भदौ १३ गते ताप्लेजुङकै अस्पतालमा भर्ना भएकी उनलाई विराटनगर रेफर गरिएको थियो। जिल्लामा हालसम्म १३ जनामा कोरोना संक्रमण पुष्टि भएको छ । ती सबै विदेशबाट आएका हुन्। ति मध्येका ८ जना जिल्लाकै उद्योग वाणिज्य संघको आइसोलेसनमा निको भए। बाँकी ५ जना धरानको घोपा, विराटनगरलगायतका अस्पतालमा गएर निको भएर फर्किइसकेका छन्। अहिले जिल्लाभर क्वारेण्टाइनमा ८ जना रहेका छन्।"
असोज १९ गते कांग्रेसको केन्द्रीय कार्यसमिति बैठक बस्ने,"काठमाडौं : नेपाली कांग्रेसले केन्द्रीय कार्यसमितिको बैठक बोलाएको छ। असोज १९ गते दिउँसो २ बजे बीपी स्मृति भवन, ललितपुरमा बस्ने गरी बैठक बोलाइएको कांग्रेसका मुख्य सचिव कृष्णप्रसाद पौडेलले जानकारी दिए । उनका अनुसार बैठकमा पार्टीको आगामी १४ औं महाधिवेशनको तयारी सन्दर्भमा छलफल हुनेछ। सोमबार विज्ञप्ति जारी गर्दै उनले बैठकमा केन्द्रीय कार्यसमितिका पदाधिकारी, केन्द्रीय सदस्यहरु तथा आमन्त्रित केन्द्रीय सदस्यहरुको उपस्थितिका हुने बताएका छन्। पौडेलले कोभिड१९ को महामारीका कारण बैठक अगाडि बैठकमा सहभागी हुने पार्टीका केन्द्रीय सबै र केन्द्रीय कार्यालयका कर्मचारीको पीसिआर परीक्षण गराउने भएको छ। उनका अनुसार असोज १५ गते बिहान ११ बजेदेखि ३ बजेसम्म पार्टी केन्द्रीय कार्यालयमा उपस्थित भएर अनिवार्य पीसीआर टेस्टका लागि स्वाब दिनुपर्नेछ।"
"प्रदेश १ मा कोरोना : २४ घण्टाम तीनको मृत्यु, एक सय १९ नयाँ संक्रमित","विराटनगर : प्रदेश १ मा पछिल्लो २४ घण्टामा कोरोना संक्रमणबाट तीन जनाको मृत्यु भएको छ । ताप्लेजुङ, सुनसरी र झापाका ११ महिलाको मृत्यु भएको हो । प्रदेश १ मा मृत्यु हुनेको संख्या ५६ पुगेको छ । सोमबार १ सय १९ जना कोरोना संक्रमित थपिएका छन् । मोरङमा १ सय ५, सुनसरीमा ९, झापामा २, उदयपुर, संखुवासभा र प्रदेश १ बाहिका ११ जना रहेको सामाजिक विकास मन्त्रालयले जनाएकोछ । मन्त्रालयका अनुसार विराटनगरमा ९७ जनामा संक्रमण देखिएको छ । संक्रमण देखिएकामा ४३ महिला र ५४ पुरुष छन् । मोरङको कटहरीमा २ महिला ४ पुरुष, ग्रामथानमा १ महिला र बुढीगंगामा १ पुरुषको रिपोर्ट पोजिटिभ आएको सामाजिक विकास मन्त्रालयले जनाएको छ । सुनसरीको धरानमा ५ महिला ४ पुरुष, झापाको विर्तामोडमा १ पुरुष, मेचीनगरमा १ महिला, उदयपुरको त्रियुगा र संखुवासभाको चैनपुरमा ११ पुरुष र प्रदेश १ बाहिरकी एक महिलामा संक्रमण देखिएको मन्त्रालयले जनाएको छ । प्रदेश १ मा कोरोना संक्रमितको संख्या ५ हजार ६ सय ९३ पुगेको छ । साथै सोमबार १६ जना डिस्चार्ज भए । कोशी अस्पताल कोभिड १९ उपचार केन्द्र, विराटनगरबाट १०, कालिसदन आईसोलेसन, विराटनगर र झुर्किया प्राथमिक स्वास्थ्य केन्द्र, रतुवामाईबाट ३३ जना डिस्चार्ज भएका छन् । हालसम्म २ हजार ५५२ जना डिस्चार्ज भए । प्रदेश १ मा सोमबार ९ सय ७६ जनाको पीसीआर परीक्षण गरिएको छ । परीक्षण गरिएका मध्ये ५३ महिला र ६६ पुरुषको रिपोर्ट पोजेटिभ आएको छ । सामाजिक विकास मन्त्रालयले हाल सम्म १ लाख १६ हजार ५५२ जनाको पीसीआर परीक्षण गरिएको जनाएको छ ।"
थामियो नेप्से,"काठमाडौं : धितोपत्र बजारमा शेयर कारोवार मापक नेप्से परिसूचक सोमबार ६१२ बिन्दुले ओरालो लागेको छ। लगातार उकालो लाग्दै आएको बजार बुधबार थामिएको हो। नेपाल स्टक एक्सचेञ्जका अनुसार नेप्सेमा गिरावट आउँदा परिसूचक एक हजार ५६९०६ मा पुगेको छ। यस्तै सेन्सेटिभ परिसूचक १३८ ले ओरालो लागेर ३१२२४ मा पुगेको छ। कूल १९५ कम्पनीको ८५ लाख ६५ हजार ७८ कित्ता शेयर रु दुई अर्ब ६३ करोड ७३ लाख ७६ हजार २१६ बराबरको कारोवार भएको छ। कारोवार भएक कूल १२ उपसमूहमध्ये आज उत्पादन उपसमूहको मात्रै शेयर उकालो लागेको छ। सो उपसमूह १२२३ ले उकालो लाग्दा बैंकिङ ४३२, व्यापार १०९९, होटल ३२६१, विकास बैंक ११५, जलविद्युत् ५८८, वित्त ९४३, निर्जीवन बीमा ५४९८, अन्य १४३, लघुवित्त ७३८, जवन बीमा ६७८५ र सामूहिक लगानी कोष ०११ बिन्दुले ओरालो लागेका छन्। कारोवारका आधारमा आज नेपाल बैंक लिमिटेड शीर्ष स्थानमा रहेको छ। सो बैंकको रु २१ करोड ३८ लाख ८४ हजार ४५८ बराबरको कारोवार भएको छ। यस्तै नेपाल पुर्नबीमा कम्पनी रु १४ करोड ९० लाख ३६ हजार ९२९, रिलायन्स लाइफ इन्स्योरेन्स रु १२ करोड ९८ लाख ५५ हजार ८६५, छिमेक लघुवित्त रु सात करोड १९ लाख १५ हजार ९७६ र शिखर इन्स्योरेन्स कम्पनी रु छ करोड ५३ लाख ५५ हजार ५७ बराबरको कारोवार भई शीर्ष स्थानमा रहे। कारोवारका आधमार युनाइटेड फाइनान्स १०, नेशनल हाइड्रोपावर कम्पनी ५, पञ्चकन्या माई हाइड्रोपावर ४८१, सिन्धु विकास बैंक ३७६ र नाडेप लघुवित्तका लगानीकर्ताले ३६१ प्रतिशतले कमाए। यस्तै लिवर्टी इनर्जी १०, रैराङ हाइड्रोपावर ९८०, घलेम्दी हाइड्रो ९५२, माउण्टेन हाइड्रो ७८९ र प्रोगेसिभ फाइनान्सका लगानीकर्ताले ६६१ प्रतिशतले गुमाए। रासस"
"नागरिकता विहीन राउटेले मनाए संविधान दिवस, तर थाहा छैन संविधान भनेको के हो ?","दैलेख : नेपाली नागरिकता विहीन राउटे समुदायले यस वर्ष पनि धुमधाम साथ संविधान दिवस मनाए । दैलेखको गुराँस गाउँपालिका८ भ्यूचुलास्थित धनचौरमा रहेका राउटेले आफ्नै बस्तीमा दिवस मनाएका हुन् । दिवसका अवसरमा एइआइएन लक्जेम्बर्गको सहयोग तथा गुराँस गाउँपालिकाको समन्वयमा सामाजिक सेवा केन्द्र (सोसेक) नेपालले कार्यक्रम आयोजना गरेको थियो । संविधान दिवसको अवसरमा राउटे बालक, युवा तथा वृद्धहरुले गाउँपालिका जनप्रतिनिधि लगायतको उपस्थितिमा आफ्नै संस्कृृति झल्कने नाचसमेत देखाए । उनीहरुले आफ्नो मौलिक कला, संस्कृति र भेषभुषा प्रदर्शन समेत गरेका थिए । राउटेको झाँकीले कार्यक्रममा रौनक थपेको थियो । पछिल्लो तीन वर्षयता संविधान दिवस मनाउँदै आएका राउटे समुदाय यसअघि कर्णाली प्रदेश सरकारले राजधानी विरेन्द्रनगर सुर्खेतमा आयोजना गर्ने कार्यक्रममा सहभागी हुन जान्थे । यस वर्ष भने आफुहरु बसिरहेको बस्तीमै संविधान दिवस मनाएका हुन् । संविधानबारे अनभिज्ञता धुमधामसाथ दिवस मनाए पनि सबै राउटेले संविधानबारे अनभिज्ञता प्रकट गरे । राउटे महामुखिया महिनबहादुर शाही भन्छन्, संविधान के हो हामीलाई केही थाहा छैन, अघिल्लो वर्ष सुर्खेतमा बोलाएपछि समुदायका २० जना पुगेर दिवस मनाएका थियौँ, यस वर्ष बस्तीमै कार्यक्रम दिवस मनायौँ । उनले संविधानमा व्यवस्था गरिएका आफ्ना अधिकारका विषयमा जानकारी नभएको बताए । राउटे समुदायका नागरिकहरुलाई २०७५ सम्म सरकारी प्रमाणपत्र विना नै सरकारी सुविधा प्रदान गरिन्थ्यो । तर, २०७५ असार ३० गते दैलेखको गुराँस गाउँपालिकाले परिचय पत्र प्रदान गरेको थियो । हाल सोही परिचयपत्रका आधारमा उनीहरुले सरकारी सुविधा (सामाजिक सुरक्षा भत्ता) लिइरहेका छन् । राउटे मुखिया सूर्यनारायण शाहीले आफूहरू स्वतन्त्र रूपमा बसोबास गर्न चाहने बताए । तत्कालका तत्काल परिवर्तन हुन सकिँदैन । विस्तारै परिवर्तन हुन्छौँ, मुखिया शाहीले आफ्नै लवजमा भने । संविधान दिवसमा राउटेलाई खाद्यान्न फिरन्ते रुपमा जीवनयापन गर्दैआएका राउटे समुदाय हाल गुराँस गाउँपालिका ८ को धनचौरमा बसोबास गर्दै आएको छ । उनीहरुको जनसंख्या १ सय ५१ छ । संविधान दिवसको अवसरमा राउटे समुदायलाई खाद्यान्न वितरण गरिएको छ । सामाजिक सेवा केन्द्र (सोसेक) नेपाल दैलेखले खाद्यान्न उपलब्ध गराएको हो । ४६ घरपरिवारलाई चामल, तेल, नुन लगायत खाद्यान्न उपलब्ध गराइएको छ । संस्थाका संस्थापक अध्यक्ष हीरासिंह थापाले खाद्यान्न अभाव झेलिरहेका राउटे नागरिकहरुलाई संविधान दिवसको अवसर पारेर खाद्यान्न उपलब्ध गराइएको बताए । केही दिनअघि राष्ट्रिय बाल दिवस समेत मनाएका राउटेको कला र संस्कृति बचाउन औपचारिक कार्यक्रममा सहभागी गराउन थालिएको थापाको भनाइ छ । पछिल्लो समय राउटेले आफू परिवर्तन हुने चाहना व्यक्त गर्न थालेको बताइन्छ । त्यसैले उनीहरूलाई संस्कृति र परम्परा जोगाउँदै सामाजिकीकरणको मूल प्रवाहमा ल्याउन खोजिएको अध्यक्ष थापाले भने । गुराँस गाउँपालिका८ का वडाध्यक्ष पूर्णबहादुर ओलीले राउटे नागरिकहरुको जीवनशैली परिवर्तन हुन थालेको बताए । सरसफाइमा ध्यान दिन थालेका छन्, अनिवार्य हात धुनुपर्छ धन्ने बानी परेको छ, वडाध्यक्ष ओलीले भने । साथै उनीहरुले दैनिक आम्दानीका लागि मजदुरी गर्न समेत थालिसकेका छन् । राउटे समुदायलाई दक्षिण एसियाकै एक मात्र फिरन्ते जाति मानिन्छ । आफूलाई वनको राजा भन्न रुचाउने राउटे कर्णालीका दैलेख, सुर्खेत लगायत जिल्लाका जंगलमा भ्रमणशील जीवनयापन गर्दै आएका छन् । राउटेले स्थायी बसोबास, लेखपढ र खेतीपातीलाई अस्वीकार गर्दै आएको छ । सरकारले राउटे समुदायका प्रत्येक व्यक्तिलाई मासिक रुपमा सामाजिक सुरक्षा भत्ताको व्यवस्था पनि गरेको छ । नेपालको संविधान २०७२ ले कुनै पनि नेपाली नागरिकलाई नागरिकता प्राप्त गर्ने हकबाट वञ्चित नगरिने व्यवस्था रहे पनि यो समुदायका नागरिकले नागरिकता लिएका छैनन् । स्थानीय प्रशासन र सरकारले पटकपटक नागरिकता प्रमाणपत्र दिलाउन खोजे पनि राउटेले इन्कार गर्दै आएका छन् । यद्यपि उनीहरु आफूलाई नेपाली नागरिककै रुपमा चिनाउँछन् । साथै सरकारले उनीहरुलाई एकै ठाउँमा बस्न आग्रह गरे पनि अस्वीकार गर्दैआएका छन् ।"
२६ बुँदे घोषणा पत्र जारी गर्दै सकियो विश्व स्वास्थ्य सम्मेलन,"काठमाडौं : गैर आवासीय नेपाली संघ (एनआरएनए) अन्तर्राष्ट्रिय समन्वय परिषद्को दोस्रो विश्व स्वास्थ्य सम्मेलनले कोरोना भाइरस (कोभिड १९) का समयमा स्वास्थ्यकर्मीको भूमिका तथा आपसी समझदारी बढाउन जोड दिएका छ। घोषणापत्रले नेपाली नर्स, तथा मानसिक रोग विशेषज्ञको विश्वव्यापी सञ्जाल निमार्णमा जोड दिएको छ। जडिबुटीजन्य औषधीको उत्पादन तथा विकासमासमेत जोड दिइएको छ। मातृशिशु स्वास्थ्य, बालबालिका, किशोर किशोरी तथा युवावस्थाको स्वास्थ्यलगायत विषय घोषणापत्रमा समावेश गरिएको छ। प्राकृतिक प्रकोपका लागि स्वास्थ्यकर्मीको समिति, दीर्घरोग व्यवस्थापनलगायत विषय घोषणा पत्रमा समेटिएका छन्। सामाजिक चेतना अभिवृद्धिका लागि सबै स्वास्थ्यकर्मी एकजुट हुनसमेत घोषणा पत्रले आह्वान गरेको छ। त्यस्तै अन्तर्राष्ट्रिय, सरकारी, गैरसरकारी, स्थानीय निकाय लगायत सबैसँग समन्वय गरेर अगाडि बढ्ने प्रतिबद्धता व्यक्त गरिएको छ। दोस्रो विश्व स्वास्थ्य सम्मेलन समापन समारोहमा विभिन्न मुलुकमा रहेका २ सयभन्दा बढी स्वास्थ्यकर्मी, सरोकारवाला तथा विज्ञहरुको सहभागिता थियो। ५० भन्दा बढी स्वास्थ्यकर्मी, विज्ञ तथा एनआएएनएका पदाधिकारीले धारणा राखे। स्वास्थ्यमा अनुसन्धान, सहकार्य, र कार्यान्वयनमार्फत महामारीको न्यूनीकरण नेपालभित्र वा बाहिर रहेका, स्वास्थ्य क्षेत्रमा काम गर्ने सबै चिकित्सक, नर्स, जनस्वास्थ्य विज्ञ र स्वास्थ्यका विविध पक्षमा सम्पूर्ण स्वास्थ्यकर्मी संगठित भई हातेमालो गरी नेपालीको स्वास्थ्यका विषयमा साझा संजालको विकास गरी अघि बढ्ने उल्लेख छ। कोरोना भाइरसको महामारीले स्वास्थ्यको निदान, उपचार र रोकथामका क्षेत्रमा काम गर्न विज्ञहरू एकताबद्ध हुने एउटा अवसर प्रदान गरेको घोषणापत्रमा उल्लेख छ। स्वास्थ्य प्रयोगशालाको स्तरवृद्धि, चिकित्सक, नर्सलगायतका स्वास्थ्यकर्मीको सुरक्षा, सुरक्षा उपकरणको उपलब्धता, अत्यावश्यक औषधी र खोपको व्यवस्थामा सहकार्य गर्ने घोषणापत्रमा उल्लेख छ। घोषणापत्रले मानसिक स्वास्थ्यलाई पनि जोड दिएको छ। मानसिक स्वास्थ्यका क्षेत्रमा काम गर्ने नेपाली मूलका मनोरोग विशेषज्ञ, मनोविद्, मानसिक सल्लाहकार, व्यवहारजनित रोग र कूलतका क्षेत्रमा काम गर्ने सम्पूर्णलाई मानसिक स्वास्थ्यको विश्वव्यापी संजालमा आबद्ध हुन आव्हान गरिएको छ। वैकल्पिक चिकित्सा, योग, आयुर्वेद, होमियोपेथि, अकुपंचरको अद्वितीय योगदान, प्रभावकारिता, र महत्व बढदै गएकाले आयुर्वेद र वैकल्पिक चिकित्साद्वारा नेपालभित्र र बाहिर रहेका नेपालीलाई फाइदा हुने गरी यिनको प्रचारप्रसार, अनुसन्धान, जडिबुटीजन्य औषधिहरूको उत्पादन र सर्वसुलभता गराउन ऐक्यवद्धता गरिएको छ। महामारी, प्राकृतिक प्रकोपजस्ता विपदका बेलामा सकेसम्म तुरुन्त सेवा पूर्याउन सक्ने मेडिकल टाक्सफोर्स गठन गर्न आवश्यक भएको उल्लेख गरिएको छ। छारे रोग, डिप्रेसन, आत्महत्या लगायतका सामाजिक जनचेतनाको अभाव भएका कतिपय समस्याहरूले गर्दा हीनताबोध, डर, लाज, र धकका कारण व्यक्तिको स्वास्थ्यमा पहुँच कम हुने हुनाले त्यसविरुद्ध जनचेतनाको विकास गर्न पहल गर्ने घोषणापत्रमा उल्लेख छ।"
डाक्टर केसीको अनसन मेडिकल माफियालाई टेन्सन ! (फोटो फिचर),"काठमाडौँ : आन्दोलनरत डा गोविन्द केसीको समर्थनमा सोमबार पनि काठमाडौंमा प्रदर्शन भयो । माइतीघरमा केसीका समर्थकहरुले डा केसीका माग पूरा गर्नुपर्ने, भ्रष्टाचार अन्त्य गर्नुपर्ने लगायत माग राख्दै प्रदर्शन गरेका थिए । 'डाक्टर केसीको अनसन मेडिकल माफियालाई टेन्सन', 'लुटतन्त्र बन्द गर' लगायत नारा लेखिएका प्लेकार्ड बोकेर प्रदर्शनकारीहरु सडकमा उत्रिएका थिए । 'सोलिडारिटी फर डाक्टर गोविन्द केसी अलाइन्'ले माइतिघर मण्डलामा प्रदर्शन गरेको हो । डा केसी भदौ २९ गतेदेखि जुम्लाको रानीचौरस्थित बाबिरामष्ट मन्दिरमा अनसन बसेका थिए । स्वास्थ्यमा समस्या आएपछि केसी जुम्लाबाट काठमाडौंका लागि हिँडेका छन् । प्रहरीले अनसनस्थलमै पुगेर केसीलाई पक्राउ गरी अस्पताल पुर्याएपछि उनी आफैँ काठमाडौँ आएका हुन् । हाल उनी नेपालगञ्जमा छन् । डा केसीले कम मुल्यमा गुणस्तरीय शिक्षा, स्वास्थ्यमा आम नागरिकको पहुँच निश्चित गर्नुपर्ने लगायत माग राख्दै १९औं अनसन बसेका हुन् ।"
कैद सजाय छुट हुने व्यवस्थालाई विनाभेदभाव कार्यान्वयन गर्न मानव अधिकार आयोगको आग्रह,"काठमाडौं : राष्ट्रिय मानव अधिकार आयोगले सर्वोच्च अदालतको आदेशानुसार कैद सजाय छुट हुनसक्ने व्यवस्थालाई विनाभेदभाव कार्यान्वयन गर्न आग्रह गरेको छ। आयोगका सचिव वेदप्रसाद भट्टराईले आज प्रेस विज्ञप्ति जारी गरी कारागार नियमावली, २०२० को नियम २९ बमोजिम सर्वोच्च अदालतले दिएको आदेशको विनाभेदभाव कार्यान्वयन गर्न आग्रह गर्नुभएको हो। आयोगले कैदीबन्दीको स्वास्थ्यलगायत समग्र मानव अधिकार अवस्थाका सम्बन्धमा आयोगको वाग्मती प्रदेश कार्यालयबाट कारागार व्यवस्थापन विभागलाई पत्राचार गरेको जनाएको छ। कोभिड१९ को महामारीको अवस्थामा कैदीबन्दीको स्वास्थ्यको अधिकार सम्बन्धमा आयोगले आजदेखि अनुगमन शुरु गरेको छ। अनुगमन टोलीमा आयोगको केन्द्रीय कार्यालय र प्रदेश कार्यालयबाट सहसचिव तथा अधिकृतको सहभागिता रहेको छ। टोलीलाई आवश्यक सहयोग पुयाइ मानव अधिकारको सम्मान र संरक्षणमा सहयोग गर्न सम्बन्धित सबै पक्षलाई आयोगले आग्रह गरेको छ। यसअघि आयोगका सदस्य सुदीप पाठक नेतृत्वको टोली गत भदौ ५ गतेदेखि २५ गतेसम्म सातै प्रदेशका विभिन्न जिल्लाको कारागार अनुगमनका लागि खटिएको थियो। रासस"
हिमचितुवा शेर्पाको निधनप्रति प्रधानमन्त्री ओलीले दिए श्रद्धाञ्जली,"काठमाडौं : प्रधानमन्त्री एवम् नेपाल कम्युनिस्ट पार्टी (नेकपा) का अध्यक्ष केपी शर्मा ओलीले हिमचितुवा उपनामले चिनिने आङरिता शेर्पाको निधनप्रति श्रद्धाञ्जली दिएका छन्। विना अक्सिजन १० औँ पटक सगरमाथा आरोहण गरी विश्व कीर्तिमान कायम राख्न सफल शेर्पाको सोमबार बिहान १० बजे काठमाडौँको जोरपाटीस्थित आफ्नै निवासमा निधन भएको थियो। शेर्पाको निधनले अत्यन्त दु:खित तुल्याएको प्रधानमन्त्री ओलीको भनाई छ। उनले शेर्पाको कीर्तिमानी सदास्मरणीय रहने उल्लेख गरेका छन्। बिना अक्सिजन १० पटक सगरमाथा आरोहण गरी विश्व कीर्तिमान कायम गर्नुभएका आङरिता शेर्पाको निधनले अत्यन्त दु:खित तुल्याएको छ। यस दुःखद् घडीमा उहाँप्रति हार्दिक श्रद्धासुमन अर्पण गर्दै शोकसन्तप्त परिवार र शुभेच्छुकहरुप्रति गहिरो समवेदना व्यक्त गर्दछु।उनले ट्वीटरमा लेखेका छन्, उहाँको कीर्तिमानी सदास्मरणीय रहने छ। शेर्पाले सन् १९८३ देखि सगरमाथाको आरोहण शुरु गरेका हुन्। सन् १९९६ मा विनाअक्सिजन सगरमाथामा पाइला टेकेका उनको त्यो अन्तिम आरोहण थियो। सर्वोच्च शिखर सगरमाथा मात्रै नभई विनाअक्सिजन नै पाकिस्तानको माउन्ट केटु तथा नेपालका चोयु, मनास्लु, ल्होत्से, अन्नपूर्ण, धौलागिरिलगायत दर्जनौँ हिमालको उनले पटकपटक आरोहण गरेका थिए। शेर्पाका तीन छोरा र एक छोरी छन्। आङरिता छोरीसँग बस्दै आएका थिए। उनकी पत्नीको सात वर्षअघि निधन भएको थियो।"
क्यानको बोर्ड बैठक मंगलबारदेखि चितवनमा,काठमाडौं : नेपाल क्रिकेट सङ्घ (क्यान) को बोर्ड बैठक मङ्गलबारदेखि चितवनमा हुँदैछ। क्रिकेटको भावि योजना बनाउन बोर्ड बैठक आयोजना गरिएको हो। देशभरिका पदाधिकारी भाग लिन सहज होस् भनेर बैठक चितवनमा राखिएको क्यानका अध्यक्ष चतुरबहादुर चन्दले जानकारी दिनुभयो। उक्त बैठकमा सन् २०२० का लागि खेलाडीसित गरिने सम्झौताका विषयमा छलफल हुनेछ। आर्थिक गतिविधि अनुमोदन गर्ने तथा क्यानले भविष्यमा अपनाउने रणनीतिका विषयमा समेत छलफल हुने अधयक्ष चन्दले बताउनुभयो। क्यानले असोज मसान्तभित्र वार्षिक साधारणसभा गर्ने योजना बनाएको छ। यसअघि कोरोना भाइरसको महामारीका कारण क्यानको बोर्ड बैठक गर्नेबारे अन्योल भएको थियो। यसअघि क्यानले क्रिकेट गतिविधि अघि बढाउन प्रदेश र जिल्ला सङ्घलाई बजेट उपलब्ध गराएको थियो। क्यानले ६ प्रदेश तथा २९ जिल्लालाई रकम उपलब्ध गराएको हो। हाल क्यानमा ३९ जिल्ला आबद्ध छन्। प्रत्येक प्रदेशलाई रु एक लाखका दरले तथा जिल्लालाई रु ५० हजारका दरले बजेट उपलब्ध गराएको थियो। सात प्रदेशमध्ये क्रिकेट संरचनाअन्तर्गत कर्णाली प्रदेशलाई प्रदेश नं ५ मै राखिएको छ। कर्णाली प्रदेशको सुर्खेत जिल्ला मात्र क्यानमा आबद्ध छ। कोरोनाका कारण क्रिकेट गतिविधि ठप्प नै थियो। अब यही परिस्थितिमा पनि कसरी गतिविधि सञ्चालन गर्न सकिन्छ भन्नेबारे बैठकमा छलफल हुने अध्यक्ष चन्दले बताए। रासस
उपचारका लागि लैजाँदै गर्दा बाटोमै वडाध्यक्षको निधन,राजविराज : सप्तरीको रुपनी गाउँपालिका६ का वडा अध्यक्ष गोविन्द सिंह थापा मगरको सोमबार मृत्यु भएको छ। उपचारका लागि धरान लैजाँदै गर्दा ५४ वर्षीय मगरको बाटोमा मृत्यु भएको गाउँपालिका अध्यक्ष हरेराम यादवले जानकारी दिए। बिराट नर्सिंङ्ग अस्पताल बिराटनगरमा नौ दिनको उपचार पछि तीन दिन अघि मात्र मगर घर फर्किएका थिए। गाउँपालिका अध्यक्ष यादवका अनुसार अस्पतालका डाक्टर प्रवेजले कलेजोमा समस्या देखिएको भन्दै वडा अध्यक्ष मगरलाई १० दिनको औषधी दिएर घर पठाएका थिए । केही दिन देखि निकै तनावमा रहेका मगरको पछिल्लो समय खुट्टा सुन्निएको र पेट फुलेको परिवारका सदस्यले बताएका छन्। सार्वजनिक जग्गामा वडा अध्यक्ष मगरले घर बनाएको भन्दै स्थानीयले विरोध जनाएर घर निर्माण कार्यमा अवरोध गरेपछि केही महिनादेखि उनी निकै तनावमा थिए। बीपी कोइराला स्वास्थ्य विज्ञान प्रतिष्ठान धरानका चिकित्सकले मृत घोषणा गरेपछि शवलाई घर ल्याउन लागिएको परिवारका सदस्यले जानकारी दिएका छन्। गत स्थानीय तहको निर्वाचनमा नेपाली कांग्रेसको तर्फबाट वडा अध्यक्ष पदमा ५६६ मत ल्याएर मगर निर्वाचित भएका थिए।
लकडाउनमै बन्यो थोलेदेम्वा पदमार्ग,"ओखलढुंगा : सय पर्यटकीय गन्तव्य सूचीमा परेको ओखलढुंगाको सबैभन्दा अग्लो डाँडा पुग्न पदमार्ग निर्माण गरिएको छ। संघीय सरकारको अनुदान सहयोगमा गाउँपालिकाले पदमार्ग निर्माण गरेको हो। थालेदेम्वा खिजिदेम्बा गाउँपालिकामा अवस्थित छ। समुद्र सतहबाट ३ हजार ३ सय ५० मिटर अग्लो देम्बाडाँडाबाट नेपालका अधिकांश हिमालहरु देख्न सकिन्छ भने मौसम खुलेको समयमा पूर्वमा धरान र काठमाडौं उपत्यकामा धरहरामा बालेको बत्ती देखिने स्थानीयको भनाइ छ। धरहरा भने भूकम्पले भत्काएपछि निर्माणाधीन छ। गत वर्ष सरकारले घोषणा गरेका १ सय गन्तव्यमा ओखलढुंगाका थालेदेम्वा र पोकली झरना परेका थिए। थोलेदेम्वा पिके हुँदै सगरमाथा आधार शिविर जाने पदमार्गमा पर्छ। हाल खिजिदेम्वा गाउँपालिकाको केन्द्र खिजिफलाटे नजिकैको चुप्लुभञ्ज्याङबाट देम्बाडाँडासम्म जाने ७२३ मिटर पदमार्ग निर्माण गरिएको हो। बाटोमा ढुंगा बिछ्याइएको छ। बाटोमा आरामका लागि २ वटा प्रतिक्षालय पनि निर्माण भएको गाउँपालिकाका प्रमुख प्रशासकीय अधिकृत सुवास पौडेलले बताए। गाउँपालिकाले संघीय सरकारबाट पाउने ५० लाख बजेटमध्ये पहिलो किस्ता बापतको २५ लाख लागतमा पदर्माग बनाएको हो। पदमार्ग निर्माणको काम यसअघि नै सकिनुपर्ने भएपनि लकडाउनका कारण काम प्रभावित भएको थियो। पदमार्ग निर्माण गर्न स्थानीय श्रम शक्तिको प्रयोग गरिएको छ। थोलेदेम्वा जिल्लाकै प्रमुख पर्यटकीय गन्तव्य भएको पर्यटन व्यवसायी पेम्वा शेर्पा बताउँछन्। शेर्पाका अनुसार यो पदमार्ग रामेछापको शिरिसे हुँदै पोकली झरना, त्यहाँबाट खिजीफलाटे हुँदै थोलेदेम्वा ल्याउन सके पर्यटक तान्न सकिने शेर्पाको भनाइ छ। थोलेदेम्वाबाट पिके नजिकै पर्छ। हिमाल आरोहण गर्न नसक्ने विदेशी पर्यटकहरु पिके चढेर फर्कने गरेकाले देम्वा पिके पदमार्ग महत्वपूर्ण रहेपनि स्थानीय सरकारले प्राथमिकतामा नराखेको स्थानीयको गुनासो छ। पिके चाँही सोलु जिल्लामा पर्ने भएकाले ओखलढुंगाको चासोमा नपरेपनि ओखलढुंगाले फाइदा लिन सक्ने अर्का पर्यटन व्यवसायी आङदावा शेर्पाले बताए। २०७४ सालमा थोलेदेम्वा प्रथम महोत्सव राष्ट्रपति विद्यादेवी भण्डारीले उद्घाटन गरेकी थिइन्। यसपछि यो स्थान चर्चामा आएको हो।"
कोरोना अपडेट : स्वास्थ्य मन्त्रालयको पत्रकार सम्मेलन (लाइभ),काठमाडौं : स्वास्थ्य तथा जनसंख्या मन्त्रालयले पत्रकार सम्मेलनमार्फत् कोरोना भाइरस (कोभिड१९) को नियमित अपडेट गराउँदै आएको छ। लकडाउन सुरु भएको २०७६ चैत ११ गतेदेखि सुरु भएको पत्रकार सम्मेलनलाई मन्त्रालयले निरन्तरता दिएको हो। नियमित पत्रकार सम्मेलनमा मन्त्रालयका प्रवक्ता डा जागेश्वर गौतमले कोरोनाको पछिल्लो अवस्थाबारे जानकारी गराउँदै आएका छन्। हालसम्म नेपालमा कोरोना संक्रमितको संख्या ६४ हजार १२२ पुगेको छ। ४११ जनाले कोरोनाकै कारण ज्यान गुमाइसकेका छन्। कोरोना संक्रमण देखिएका ४६ हजार २३३ जना निको भएका छन्। लाइभ
"बढ्दै कोरोना ग्राफ : २४ घण्टामा ११ सय ५४ संक्रमित थपिए, १६ जनाको मृत्यु","काठमाडौं : नेपालमा कोरोना भाइरस (कोभिड१९) संक्रमणको ग्राफ बढ्दै गएको छ। पछिल्लो २४ घण्टामा नेपालमा ११ सय ५४ जनामा संक्रमण पुष्टि भएको स्वास्थ्य तथा जनसंख्या मन्त्रालयका प्रवक्ता प्राडा जागेश्वर गौतमले जानकारी दिए। योसँगै नेपालमा कोरोना संक्रमितको कुल संख्या ६५ हजार २७६ पुगेको छ। कोरोना रोकथाम र नियन्त्रणका लागि गरेको लकडाउन र निषेधाज्ञाको चौतफी विरोध भएपछि विस्तारै सरकारले सबै क्षेत्र खुला गर्दै लगेपछि कोरोनाको ग्राफ बढ्दै गएको हो। पछिल्ला दिनमा ठूला सहरमा संक्रमितको संख्या बढ्दै गएको छ। प्रवक्ता गौतमका अनुसार १७ हजार ६११ कोरोनाका सक्रिय संक्रमित छन्। संस्थागत आइसोलेसनमा ८ हजार ९२१ रहेका छन् भने होम आइसोलेशनमा ८ हजार ६९० जना रहेका छन्। २४ घण्टामा १ हजार ५ जना कोरोना जितेर डिस्चार्ज भएका छन्। योसँगै कुल डिस्चार्ज हुनेको संख्या निको हुनेको कुल संख्या ४७ हजार २३८ पुगेको छ। कोरोनाले २४ घण्टामा १६ जनाको मृत्यु भएको छ। योसहित नेपालमा कोरोना संक्रमणबाट मृत्यु हुनेको संख्या ४२७ पुगेको छ। त्यस्तै पछिल्लो २४ घण्टामा काठमाडौं उपत्यकामा थप ६७४ जनामा कोरोना भाइरस (कोभिड१९) संक्रमण पुष्टि भएको छ। विभिन्न प्रयोगशालामा गरिएको परीक्षणमा उपत्यकामा थप ६७४ जनामा कोरोना पुष्टि भएको स्वास्थ्य तथा जनसंख्या मन्त्रालयले जनाएको छ। मन्त्रालयका अनुसार काठमाडौंका ५३८ जना, भक्तपुरका ७४ जना र ललितपुरका ६२ जनामा कोरोना भाइरस संक्रमण पुष्टि भएको छ। आइतबार उपत्यकामा काठमाडौंका ६०२, भक्तपुरका १०१ र ललितपुरका ६४ जनामा भाइरस संक्रमण पुष्टि भएको थियो।"
सुकेटारमा सात महिनापछि नियमित उडान,ताप्लेजुङ : ताप्लेजुङको सुकेटार बिमानस्थलमा सात महिनापछि नियमित उडान सुरु भएको छ । सोमबार सीता एयरले काठमाडौंबाट ६ यात्रुसहित उडान भरेको हो । कोभिड १९ का कारण चैतदेखि सरकारले आन्तरिक उडान बन्द गरेपछि सुकेटार विमानस्थल पनि बन्द थियो । ताप्लेजुङमा रोकिएका विदेशी पर्यटकको उद्धारकालागि बिचमा एकपटक चार्टड उडान भने गरिएको थियो । कोरोना संक्रमणको जोमिलाई मध्यनजर गर्दै जनस्वास्थ्यका मापदण्ड अपनाएर नियमित उडान सुरु गरिएको सिता एयरका बिजनेस प्रमुख रिजेस थापाले बताए । उनका अनुसार ठमाडौंबाट उड्ने यात्रुलाई पीसीआर जाँच अनिवार्य गरिएको छ । पीसीआर जाँचका लागि सीता एयरले ५ सय रुपैयाँ छुट समेत गराएको छ । बाँकी खर्च यात्र आफैले बेहोर्नुपर्छ । सोमबार ताप्लेजुङ आउने टिकट गरेका १० मध्ये ४ जनालाई कोरोना संक्रमण भएपछि उनीहरु काठमाडौंमै रोकिएका छन् । सरकारले यात्राका लागि पीसीआर जाँच अनिवार्य नभने आफूहरुले सतर्कता अपनाएको थापा बताउँछन् । उडान सुरु भएसँगै विमानस्थलको स्वास्थ्य सुरक्षामा समेत विशेष ध्यान दिइएको ताप्लेजुङ नागरिक उड्डयन कार्यालय प्रमुख सुर्यबहादुर खत्रीले बताए । सिता एअरले अब हप्ताको दुई दिन सोमबार र शुक्रबार नियमित काठमाडौं ताप्लेजुङ उडान गर्ने जनाएको छ । नेपाल एयरलाइन्सले पनि शनिबार र बुधबार काठमाडौंताप्लेजुङ उडान गर्ने तालिका सार्वजनिक गरेको छ । लामो समयदेखि बन्द रहेको हवाई र सार्वजनिक यातायात खुलेपछि जिल्लाका होटल र पर्यटन व्यावसायीहरु उत्साहित भएका छन् ।
कन्ट्याक्ट ट्रेसिङ गर्न रेडक्रसका स्वयंसेवक परिचालन,"भक्तपुर : पछिल्लो समय भक्तपुरमा कोरोना भाइरस संक्रमितको संख्या बढिरहेको छ । यहाँ समुदायस्तरमै कोरोना भाइरस संक्रमण फैलिइसकेको स्वास्थ्य कार्यालय भक्तपुरले जनाएको छ । कार्यालयका अनुसार पछिल्लो समय संक्रमितको सम्पर्कमा आएकामध्ये ३० प्रतिशतभन्दा बढीमा संक्रमण पुष्टि भइरहेको छ । संक्रमितको सम्पर्कमा आएकाहरुको छिटोछरितो पहिचान नहुँदा संक्रमण बढ्दोदरमा रहेको कार्यालयका प्रमुख कृष्ण मिजार बताउँछन् । उनले कोरोना भाइरस संक्रमण परीक्षणको लागि स्वाब दिएकाहरु आइसोलेसनमा नबस्दा पनि संक्रमण तीव्र रुपमा फैलिइरहेको स्पष्ट पारे । यस्तो अवस्थामा संक्रमित र तिनको सम्पर्कमा आएकाहरुको पहिचान गरी उनीहरुलाई छिटोभन्दा छिटो आइसोलेसनमा राख्न सकिए समुदायमा संक्रमण फैलिनबाट रोकिने उनको भनाइ थियो । भक्तपुरमा कन्ट्याक्ट ट्रेसिङ छिटोछरितो सम्पन्न गरी संक्रमण नियन्त्रण तथा व्यवस्थापन गर्न सघाउ पुर्याउने उद्देश्यले नेपाल रेडक्रस सोसाइटी भक्तपुर जिल्ला शाखाले स्वयंसेवक परिचालन गरेको छ । भक्तपुर रेडक्रसका जिल्ला सभापति मनोजकुमार थापाले भक्तपुरका चार नपामा १६ जना स्वयंसेवक परिचालन गरिएको जानकारी दिए । जसमा बढी संक्रमण फैलिएको मध्यपुर थिमि र सूर्यविनायक नपामा पाँचपाँच जना तथा भक्तपुर र चाँगुनारायण नपामा तीनतीनजना खटाइएको उनले बताए । 'स्वयंसेवक आफै संक्रमित नहुने गरी आवश्यक स्वास्थ्य सुरक्षा अपनाउने गरी परिचालन गरेका छौं,' जिल्ला सभापति थापाले भने, सकेसम्म संक्रमितको नजिक पर्न नपर्ने विधिबाट कन्ट्याक्ट ट्रेसिङको काम गर्ने व्यवस्था गरेका छौं ।' कन्ट्याक्ट ट्रेसिङमा खटिएका स्वयंसेवकलाई भक्तपुर रेडक्रसले अभिमुखीकरणसमेत गरेको छ । स्वास्थ्य कार्यालय भक्तपुरका प्रमुख मिजार र नेपाल रेडक्रस सोसाइटी केन्द्रीय कार्यालयको स्वास्थ्य सेवा विभागका उपनिर्देशक बालकृष्ण सेढाईलगायतले स्वयंसेवकहरुलाई के कसरी कन्ट्याक्ट ट्रेसिङ गर्ने र त्यसको तथ्यांक कसरी अद्यावधिक गर्नेबारे सीप सिकाएका थिए । त्यस्तै स्वयंसेवकहरुलाई कोरोना भाइरस संक्रमणको केस अनुसन्धानबारे समेत जानकारी गराइएको थियो । भक्तपुरमा कोरोना भाइरस संक्रमण नियन्त्रण तथा व्यवस्थापनको लागि रेडक्रस जिल्ला शाखाले कोभिड १९ पूर्वतयारी तथा रेस्पोन्स अप्रेसनसमेत सञ्चालनमा ल्याएको छ । उक्त अप्रेसनअन्तर्गत कोभिड १९ बारे जनचेतना फैलाउने, हात धुने स्टेसन निर्माण तथा सरसफाइका सरसामान वितरण गर्ने गरिएको कार्यक्रमका फोकल पर्सन प्रकाश श्रेष्ठले जानकारी दिए । उनका अनुसार उक्त कार्यक्रमअन्तर्गत यहाँका चारवटै नपामा रहेका रेडक्रसका उपशाखामार्फत संक्रमण देखिएको क्षेत्र तथा टोल वस्तीहरुमा निसंक्रमण (डिस्इन्फेक्सन) गर्ने गरिएको छ ।'संक्रमण बढी फैलिएको समुदायमा कोभिड १९ बारे जनचेतनामूलक अभिमुखीकरण कार्यक्रमसमेत गर्दै आएका छौं, फोकल पर्सन श्रेष्ठले भने । भक्तपुरमा आइतबारसम्ममा कोरोना भाइरस संक्रमितहरुको संख्या एकहजार चार सय ४२ पुगेको छ । जसमा ८ सय एक पुरुष र ६ सय ४१ महिला रहेका छन् । भक्तपुरका १७ जनाको कोरोना भाइरस संक्रमणका कारण मृत्यु भइसकेको छ । यहाँ आइतबार एकै दिन ९० जना नयाँ संक्रमित थपिएका थिए । जुन अहिलेसम्मको सबैभन्दा बढी हो ।"
सुदूरपश्चिममा थप २० जनामा कोरोना पुष्टि,"डडेल्धुरा : डडेल्धुरा अस्पताल कोभिड १९ प्रयोगशालामा सोमबार गरिएको परीक्षणमा २० जनामा कोरोना पोजिटिभ देखिएको छ । डडेल्धुरा अस्पताल कोभिड १९ प्रयोगशालाका मेडिकल ल्याव टेक्नोलिष्ट जिनी गणेजुका अनुसार सोमबार डडेल्धुराका ४ र बझाङ का १६ गरी २० जनामा कोरोना देखिएको हो । डडेल्धुरा अस्पतालको प्रयोगशालामा एक सय आठ जनाको नमुना परीक्षण गर्दा २० जनामा पोजिटिभ देखिएको र अन्य ८८ जनाको नेगेटिभ आएको प्रयोशालाले जनाएको छ । संक्रमित हुनेमा डडेल्धुरा जिल्ला अजयमेरु गाउपालिकाका ४ जना र बझाङ जिल्ला जयपृथ्वी नगरपालिकाका ७ जना, केदारस्युँ गाउपालिका ४ जना, विथ्थडचिर गाउँपालिकाका १ जना, मष्ठा गाउँपालिका ३ जना र छबिसपाथीभरा गाउँपालिकाका १ जना गरी २० जनामा कोरोना संक्रमण पुष्टि भएको छ ।"
वामदेवलाई राष्ट्रियसभा सदस्यको हैसियतले काम गर्न नदिन माग गर्दै सर्वोच्चमा रिट,"काठमाडौं : नेपाल कम्युनिस्ट पार्टी (नेकपा) का उपाध्यक्ष वामदेव गौतमलाई राष्ट्रियसभामा मनोनीत गर्ने राष्ट्रपतिको निर्णय बदर गर्न माग गर्दै सर्वोच्च अदालतमा रिट दर्ता भएको छ। सोमबार वरिष्ठ अधिवक्ता दिनेश त्रिपाठीले गौतमलाई राष्ट्रियसभामा मनोनीत गर्ने राष्ट्रपति कार्यालयको निर्णय बदर माग गर्दै रिट दर्ता गरेका हुन्। त्रिपाठीले वामदेवलाई राष्ट्रियसभा सदस्य मनोनीत गरेको सिफ़ारिस बदर गरी नीजलाई मन्त्री तथा सांसदको रूपमा कार्य नगराउनू भनेर सर्वोच्च अदालतमा रिट दर्ता गराएको जानकारी दिए। उक्त रिटको असोज ७ गते सुनवाई हुने त्रिपाठीले उल्लेख गरेका छन्। रिटको अन्तिम टुंगो नलागेसम्म उनलाई राष्ट्रियसभा सदस्यको हैसियतले काम गर्न नदिन र मन्त्रिपरिषदमा सामेल नगर्न अन्तरिम आदेश पनि माग गरिएको छ। रिटमा राष्ट्रपति कार्यालय, प्रधानमन्त्री तथा मन्त्रिपरिषद कार्यालय, राष्ट्रियसभा सचिवालय, नेपाल कम्युनिस्ट पार्टी र वामदेव गौतमलाई विपक्षी बनाइएको छ। प्रतिनिधिसभा निर्वाचनमा पराजित भएको व्यक्ति उक्त प्रतिनिधिसभाको कार्यकालभर मन्त्री नियुक्त हुन नसक्ने संविधानको धारा ७८ (४) को व्यवस्थाविरूद्ध भएको दाबी गरिएको छ । २०७४ सालको प्रतिनिधिसभा चुनावमा बर्दिया क्षेत्र नम्बर २ मा पराजित गौतम शीतल निवासको बाटो हुँदै बिहीबार माननीय बनेका हुन्। प्रतिनिधिसभाको चुनावमा गौतम नेपाली कांग्रेसका उम्मेदवार संजयकुमार गौतमसँग ७५३ मतले पराजित भएका थिए। संजयले ४४ हजार ८२९ मत ल्याउँदा गौतमले ४४ हजार ७६ मत मात्र ल्याएका थिए। अढाई वर्षअघिको पराजयलाई पन्छाउँदै गौतम बिहीबार शीतल निवासको बाटो हुँदै माननीय बनेका हुन्। राष्ट्रपति विद्यादेवी भण्डारीले बिहीबार संविधानको धारा ८६ को उपधारा (२) को खण्ड (ख) बमोजिम सरकारको सिफारिसमा गौतमलाई राष्ट्रियसभा सदस्यको रुपमा मनोनित गरेकी थिइन्। राष्ट्रपति भण्डारीले मनोनित गरे लगत्तै राष्ट्रियसभाका अध्यक्ष गणेशप्रसाद तिमिल्सिनाले सिंहदरबारमा गौतमलाई पद तथा गोपनीयताको शपथ गराएका थिए। सरकारले गौतमलाई राष्ट्रियसभामा सिफारिस गर्ने निर्णय गरेको जानकारी प्रधानमन्त्री केपी ओलीले भदौ १८ गतेको नेकपा सचिवालय बैठकमा गराएका थिए। वामदेवलाई राष्ट्रियसभा सदस्यमा सिफारिस गर्ने सरकारको निर्णय वामदेव गौतम राष्ट्रियसभामा मनोनित वामदेव गौतम अब माननीय राष्ट्रिय सभाको कामकारबाही बाहेक मेरो अर्को स्वार्थ छैन : वामदेव गौतम वामदेवलाई राष्ट्रियसभा सदस्यको हैसियतले काम गर्न नदिन माग गर्दै सर्वोच्चमा रिट"
शुक्लागण्डकीमा एकै परिवारका १२ जनामा कोरोना,"दमौली : शुक्लागण्डकी नगरपालिकामा दुई परिवारका १२ सहित १७ जनामा कोरोनाको संक्रमण भेटिएको छ। गण्डकी प्रदेश स्वास्थ्य निर्देशनालयले मध्याह्न सार्वजनिक गरेको विवरणमा १७ जनामा संक्रमण भेटिएको थियो। उनीहरुमध्ये शुक्लागण्डकी ५ का १२ जना एकै परिवारका दुई घरका व्यक्ति रहेको खुलेको छ। केही दिन अघि शुक्लागण्डकी ५ का एक सुनचाँदी व्यवसायीमा संक्रमण भेटिए पछि उनका परिवारका दुई घरका व्यक्तिलाई होम क्वारेन्टिन राखेर नमूना संकलन गरिएको थियो। उनीहरुको सोमबार आएको नतिजाले अधिकांशमा संक्रमण देखिएको छ । अर्का संक्रमित यस अघि संक्रमण भेटिएका व्यवसायीका घरधनी छन्। उनी विद्यालयका प्रधानाध्यापक पनि हुन्। संक्रमितमा नौ वर्षकी बालिकादेखि ५७ वर्षका बुज्रुक छन्। परिवारका नौ महिला र तीन पुरुषमा यसपाली संक्रमण भेटिएको नगरपालिकाका प्रवक्ता खिम कुमालले जानकारी दिए। अर्का पुरुष सदस्यमा संक्रमण देखिएपछि उहाँहरुलाई होम क्वारेन्टिनमा राखिएको थियो, उनले भने,अहिले संक्रमितहरु घरभित्रै रहेकाले थप अरुको सम्पर्कमा हुनुहुन्न। बाँकी संक्रमित प्रहरी र सैनिक नगरपालिकाका ६ र ११ नम्बर वडाका ४२ र ३५ वर्षका पुरुष भारतबाट बिदामा आएका गोर्खा सैनिक हुन् । उनीहरु होम क्वारेन्टिनमा थिए। संक्रमण भेटिनेमा ड्युटीमा खटिएका प्रहरी पनि छन् । उनी शुक्ला १० को प्रहरी बिटमा खटिएका थिए । सोही क्रममा उनको नमूना शंकलन गरेर पठाइएको थियो।"
अधिवेशन नगर्ने भए पार्टीलाई संकटबाट जोगाउन विशेष महाधिवेशन बोलाऔं : पौडेल,"काठमाडौं : नेपाली कांग्रेसका वरिष्ठ नेता रामचन्द्र पौडेलले वर्तमान नेतृत्वको नियत हेर्दा अधिवेशन टारेर पार्टीलाई संकटतिर धकेल्ने कोसिस भएको बताएका छन्। उनले अधिवेशननै अन्योलमा पर्ने स्थिति भएकाले बाँकी रहेको अवधिलाई सदुपयोग गरी समयमा महाधिवेशन सम्पन्न गर्नुपर्ने धारणा राखेका छन्। महाधिवेशन र विशेष महाधिवेशनबारे आफ्नै भनाइ भनेर बङ्याएर प्रचार भएको बताउँदै पौडेलले सोमबार ट्वीटरमार्फत स्पष्ट पारेका हुन्। उनले गत महासमितिको बैठक देखिनै पार्टीमा अधिवेशनको कार्यतालिका बनाएर सुनौलो भविष्यका लागि समयबद्ध काम गरौं भन्दै आएको धारणा राखेका छन् । विधान अनुसार पार्टीका सबै तहका पदाधिकारी तथा सदस्यहरुको पदावधि ४ वर्ष तोकिएको छ। असाधारण परिस्थिति परेको खण्डमा केन्द्रिय कार्यसमितिले बढीमा एक वर्षसम्म अवधि बढाउन सक्नेछ भनिएको छ। पौडेलले लेखेका छन्, जसअनुसार विधानत: आउँदो फागुन उता यो समिति कायम रहने आधार समाप्त हुँदैछ। उनले अधिवेशननै टार्ने, नगर्ने नियत रहने हो भने पार्टीलाई संकटबाट जोगाउन विशेष महाधिवेशन बोलाएर भने पनि पार्टी बचाउन सकिने धारणा राखे । वर्तमान नेतृत्वको नियत हेर्दा अधिवेशननै टारेर पार्टीलाई संकटतिर धकेल्ने कोसिस देखिन्छ। किनभने एकै महिनामा सम्पन्न हुनसक्ने समायोजन कार्य कतिपय जिल्लामा एक वर्ष बितिसक्दा पनि सम्पन्न गराइएको छैन । पौडेलले भनेका छन्, समायोजननै नभएपछि कृयाशील नवीकरण र वितरण त्यसै रोकिएर बस्ने भयो । पौडेलले कोरोना महामारीका कारण महाधिवेशन प्रभावित हुन नदिन अहिलेकै क्रियाशील सदस्यताबाट अधिवेशनमा जान सकिने विकल्प सुझाएका छन्। उनले फागुनमा कुनै पनि हालतमा महाधिवेशन हुनुपर्नेमा जोड दिँदै क्रियाशील सदस्यताकै कारण महाधिवेशन सार्ने काम स्वीकार्य नहुने धारणा राख्दै आएका छन् । कांग्रेस सभापति शेरबहादुर देउवाले विभाग गठनको काम नरोकेपछि पौडेल समूहले ३ वटा विषयमा असन्तुष्टि जनाएको छ। पहिलो विभाग गठन, दोस्रो क्रियाशील सदस्यता वितरण र तेस्रो भ्रातृसंस्थाको कार्यकाल थप। सभापति देउवाले नेपाल विद्यार्थी संघ, तरुण दललगायत ९ भ्रातृसंस्थाको समयावधि नौ महिना थपेका छन्। त्यस्तै क्रियाशील सदस्यता वितरणमा पनि पारदर्शिता नअपनाएको आरोप पौडेल समूहको छ।"
कोरोना रोकथाममा म्याग्दीका स्थानीय तहको साढे तीन करोड खर्च,"बेनी : विश्वव्यापी महामारीको रुपमा फैलिएको कोरोना (भाइरस) रोकथाम, नियन्त्रण र व्यवस्थापनका लागि म्याग्दीका स्थानीय तहले साढे तीन करोड रुपैयाँभन्दा बढी खर्च गरेका छन् । बेनी नगरपालिका र ५ वटा गाउपालिकाले सार्वजनिक गरेको विवरण अनुसार आर्थिक वर्ष २०७६७७ मा तीन करोड ५८ लाख रुपैयाँ खर्च भएको हो । कुल खर्चको आधा भन्दा बढी रकम राहत खाद्यान्न वितरणमा भएको छ । स्थानीय तहको सहयोगमा बेनीको शैक्षिक तालिम केन्द्रमा २० बेड क्षमताको आइसोलेसन निर्माण भएको छ । विदेशबाट आएका र भारतीय सीमा नाकामा अलपत्र परेकालाई गाडीको व्यवस्था गरेर बेनी ल्याइ क्वारेन्टिनमा राख्ने, खाद्यान्न राहत वितरण, स्वास्थ्य सामग्री खरिद, स्वयमसेवक परिचालन गरेर स्वास्थ्य सुरक्षा मापदण्ड र लकडाउनको कार्यान्वयन गराउने, सीमा नाकामा चेकजाँच र गाउँमा सन्देशमुलक कार्यक्रम सञ्चालन गरेका छन् । बेनी नगरपालिकाले स्थापना गरेको कोरोना प्रकोप व्यवस्थापन कोषमा एक करोड ३७ लाख तीस हजार ३७३ रुपैयाँ ८१ लाख ३३ हजार ११२ रुपैयाँ खर्च र ५५ लाख ९७ हजार २६१ रुपैयाँ खर्च भएको नगर कार्यपालिकाका प्रवत्ता रामकृष्ण बराइलीले बताए । क्वारेन्टिन निर्माण, बन्दोबस्तिका सामान ब्यवस्थापन र क्वारेन्टाइनमा बसेका २१२ जनाको खानामा १३ लाख ५८ हजार ७९८ रुपैयाँ, एक हजार ३८२ परिवारलाई राहत वितरणमा २९ लाख ४४ हजार ६१७, दश वटै वडामा पाँच पाँच जनाका दरले परिचालन भएका स्वमसेवकलाई खाना तथा खाजाका लागि दैनिक पाँच सय रुपैयाँका दरले दुई लाख ७१ हजार ६०० रुपैयाँ खर्च भएको छ । यसैगरी भारतबाट सिमा नाकामा आएका र विदेशबाट काठमाडौंको होल्डिङ सेन्टरमा आएका १६७ जनालाई बेनी ल्याउन यातायात भाडा वापत तीन लाख पाँच हजार ३४९, शैक्षिक तालिम केन्द्रको भवनमा दश शैयाको आइसुलेशन बनाउन १७ लाख ८३ हजार र स्वास्थ्य सुरक्षाका सामग्री तथा औषधी खरिदमा १५ लाख ६५ हजार ९६३ रुपैयाँ खर्च भएको प्रवत्ता बराइलीले बताए । अन्नपूर्ण गाउपालिकाका प्रमुख प्रशासकीय अधिकृत नबिन सुबेदीका अनुसार कोरोना भाइरसको संक्रमण रोकथाम, नियन्त्रण, व्यवस्थापन र राहत वितरणमा ४६ लाख ५८ हजार ६०५ रुपैयाँ खर्च भएको छ । गाउपालिकाको कोरोना कोषमा ९४ लाख ४९ हजार २०६ रुपैयाँ जम्मा भएको थिए । कोरोना कोषमा ४६ लाख १९ हजार ६०१ रुपैयाँ मौज्दात रहेको छ । कोषमा गाउपालिकाले सत्तरी लाख रुपैयाँ बिनियोजन गरेको थियो । प्रदेश सरकारले पाँच लाख, गाउँपालिकामा कार्यरत कर्मचारीबाट एक लाख ४६ हजार ८११, शिक्षक कर्मचारीबाट सात लाख ८७ हजार ३९५, स्थानीय पूर्वाधार साझेदारी कार्यक्रमको दश लाख र पश्चिम नेपाल सहकारीले पन्ध्र हजार जम्मा भएको थियो । रघुगंगा गाउँपालिकाले २०७६ चैत देखि २०७७ असार महिनासम्म कोरोना रोकथाम, नियन्त्रण तथा उपचार कोषमा एक करोड १० लाख ६६ हजार २५ रुपैयाँ आम्दानी र ७४ लाख ६९ हजार १०२ रुपैयाँ खर्च भएको जनाएको छ । प्रमुख प्रशासकीय अधिकृत अमृत सुवेदीका अनुसार कोषमा गाउपालिकाका विभिन्न योजना तथा कार्यक्रमबाट रकमान्तर गरेर ७० लाख ५१ हजार ७५०, स्थानीय पुर्वाधार विकास साझेदारी कार्यक्रमबाट रकमान्तर भएर २७ लाख ९० हजार ४३ रुपैयाँ जम्मा भएको थियो । यसैगरी गण्डकी प्रदेश सरकारले पाँच लाख, गाउँपालिकाका शिक्षकहरुले पाँच लाख ७२ हजार ४५६, कर्मचारीहरुबाट एक लाख ३६ हजार ७७६ र पश्चिम नेपाल बचत तथा ऋण सहकारी संस्थाबाट पन्ध्र हजार रुपैयाँ जम्मा भएको थियो । सबैभन्दा बढी कोरोना रोकथामका लागि गरिएको बन्दाबन्दीमा रोजगारी गुमेका र विपन्नलाई खाद्यान्न राहत वितरणमा ४१ लाख छ हजार ४५६ रुपैयाँ खर्च भएको छ । मंगला गाँउपालिकाले कोरोना (भाइरस) रोकथाम, नियन्त्रण र ब्यवस्थापनमा ५९ लाख ५३ हजार ९०४ रुपैयाँ खर्च भएको बिवरण सार्वजनिक गरेको छ । कोरोना कोषमा ६४ लाख तीस हजार १२२ रुपैयाँ आम्दानी थियो । गाँउपालिकाका सूचना अधिकारी राजेन्द्र आचार्यका अनुसार गत आर्थिक वर्ष २०७६०७७ मा कोरोना कोषमा चार लाख ७६ हजार २१८ रुपैया बचत भएको छ । मंगलाले कोरोना कोषमा ४५ लाख रुपैयाँ बिनियोजन गरेको थियो । नेपाल सरकारबाट दुई लाख ६७ हजार ८२५, प्रदेश सरकारबाट पाँच लाख, शिक्षक कर्मचारीहरुबाट चार लाख बीस हजार ९४३, निर्वाचन क्षेत्र पुर्बाधार बिकास साझेदारी कार्यक्रमको चार लाख १८ हजार १५४ र संघ संस्था तथा ब्यक्तिहरुबाट तीन लाख २३ हजार २०० रुपैयाँ सहयोग प्राप्त भएको थियो । मालिका गाँउपालिकाले कोरोना कोषमा ९१ लाख ९९ हजार ५७० रुपैयाँ आम्दानी, ५७ लाख ३९ हजार २४३ रुपैयाँ खर्च र ३४ लाख ६० हजार ३२७ रुपैयाँ खर्च भएको जनाएको छ । प्रमुख प्रशासकीय अधिकृत सूर्य विश्वकर्माका अनुसार कोरोना कोषमा ८० लाख रुपैया बिनियोजन गरेको मालिकालाई प्रदेश सरकारले पाँच लाख पठाएको थियो । गाँउपालिकाका कर्मचारीहरुबाट एक लाख २४ हजार ७३५, शिक्षकहरुबाट पाँच लाख २९ हजार ८३५, उन्नति लघुबित्तले २५ हजार, सुर्योदय लघुबित्तले दश हजार र धौलागिरी लघुबित्तले दश हजार रुपैयाँ सहयोग गरेका थिए । धवलागिरी गाउपालिकाले कोरोना (भाइरस) रोकथाम तथा नियन्त्रणमा आर्थिक वर्ष २०७६०७७ मा कुल ३९ लाख २३ हजार ६९६ रुपैयाँ खर्च भएको जनाएको छ । क्वारेन्टाइनमा पाँच लाख छ हजार ९८४, खाद्य बैंक स्थापनामा ९३ हजार, राहत वितरणमा १८ लाख ३१ हजार ९९९, औषधी खरिदमा छ लाख ९३ हजार ७३१ र युवा परिचालनमा सात लाख ९८ हजार रुपैयाँ खर्च भएको प्रमुख प्रशासकीय अधिकृत गोपाल शर्माले बताए । एक हजार चार सय भन्दा बढीको स्वाबको नमुना संकलन गरिएको म्याग्दीमा गत बुधबारदेखि कोरोना (भाइरस)का सक्रिय संक्रमितको संख्या शून्य छ । विदेशबाट आएर क्वारेन्टिनमा बसेका ४८ र पोखराबाट सरुवा भएर आएका एक जना प्रहरीमा कोरोना पुष्टि भएको थियो । आर्थिक वर्ष २०७७७८ का लागि पुजिगत तर्फ ८८ करोड ६३ लाख ७५ हजार ८९ बजेट भएका स्थानीय तहले कोरोना रोकथाम सहित विपद् व्यवस्थापन कोषमा सात करोड २७ लाख बिनियोजन गरेका छन् । कोरोनाका कारण विदेश र सहरबाट फर्किएर कृषि, पशुपालन, जडिवुटी खेति र लघुउद्यम गर्नेलाई अनुदान दिने कार्यक्रम बनाएको धवलागिरी गाउपालिकाका अध्यक्ष थमसरा पुनले बताइन् । सार्वजनिक यातायात र अन्तराष्ट्रिय उडान खुलेसँगै कोरोना भाइरस नियन्त्रणमा बढेको चुनौति सामना गर्नका लागि स्थानीय तहको थप सक्रियता तथा समुदायको साथ र सहयोग आवश्यक देखिएको छ ।"
सुत्केरीको उद्दार,"बागलुङ : जिल्लाको गल्कोटकी एक सुत्केरीको हेलिकोप्टरमार्फत उद्वार गरिएको छ । गल्कोट नगरपालिका ११ रिघा की २५ वर्षीया गौरी श्रीसको हेलिकप्टर मार्फत उद्वार गरिएको हो । बच्चा जन्मेपछि निरन्तर रक्तश्राव भएकाले सम्भावित जोखिमलाई ध्यानमा राखेर सोमवार विहान हेलिकोप्टरबाट उद्वार गरी पोखराको गण्डकी अस्पतालमा पठाइएको वडा अध्यक्ष डम्मर श्रीसले जानकारी दिए । गौरीले राति अबेर नवजात शिशुलाई जन्म दिएकी थिइन् । प्रसूती लगत्तै अत्यक रक्तश्राव, ज्वरो र बान्ता समेत हुन थालेपछि श्रीसलाई प्रदेश सरकारसँगको समन्वयमा तत्काल पोखरा रिफर गरिएको अध्यक्ष श्रीसले बताए । सुत्केरी तथा गर्भवतीलाई जटिल प्रकारको समस्या देखिँदा दूर्गमताका कारण स्थलमार्गमार्फत अस्पताल पुर्याउन असंभव भएको समयमा हवाई उद्दार गरिँदै आएको छ ।सुरुमा बागलुङमा संघीय सरकारको महिला तथा बालबालिका मन्त्रालय अन्र्तगत राष्ट्रपति महिला उत्थान अन्र्तगत दुर्गम क्षेत्रका ज्यान जोखिममा परेका गर्भवती तथा सुत्केरी महिलाको लागि हवाई उद्दारसम्बन्धी कार्यविधि २०७५ अनुसार उद्दार गरिएकोमा अहिले गण्डकी प्रदेश सरकारको सामाजिक विकास मन्त्रालयको समन्वयमा निशुल्क हवाई उद्दार गरिँदै आइएको छ । गण्डकी प्रदेश सरकारको सामाजिक विकास मन्त्रालय अन्र्तगत साढे २ वर्षको अवधिमा बागलुङ जिल्लाका ११ जना सुत्केरी तथा गर्भवतीको हवाई उद्दार गरिएको गण्डकी प्रदेश सामाजिक विकास मन्त्रालयका सूचना अधिकारी शुशिला आचार्यले जानकारी दिइन् । एक पटक हवाई उद्दार गर्दा समय तथा दुरीका हिसाबले एक लाख २५ हजारदेखि तीन लाखसम्म खर्च हुने गरेको छ । हवाई उद्दार निकै खर्चिलो भए पनि दुर्गमताकै कारण गर्भवती, सुत्केरी तथा नवजात शिशुले ज्यान गुमाउन नपरोस् भन्ने अभिप्रायले सञ्चालित अभियानले धेरैले नयाँ जीवन पाइरहेका छन् ।"
निउरो टिप्न गएका वृद्ध मृत फेला,बागलुङ : पश्चिम निसीखोलामा एक वृद्ध मृत अवस्थामा फेला परेका छन्। निसीखोला गाउँपालिका६ गुममा ७४ वर्षीय देउमने बुढामगर मृत अवस्थामा फेला परेका हुन्। तरकारीको रुपमा प्रयोग गरिने निउरो टिप्न बिहान जंगलमा गएका बुढा आइतबार साँझ मृत अवस्थामा फेला परेको जिल्ला प्रहरी कार्यालय बागलुङका डिएसपी राजेन्द्र रेग्मीले जानकारी दिए। घटनाबारे थप अनुसन्धानका लागि इलाका प्रहरी कार्यालय बुर्तिबाङका प्रमुख प्रहरी निरीक्षक प्रकाशसिंह भण्डारी नेतृत्वको टोली घटनास्थलतर्फ गएको रेग्मीले बताए।
काठमाडौं उपत्यकामा थप ६७४ जनामा कोरोना पुष्टि,"काठमाडौं : पछिल्लो २४ घण्टामा काठमाडौं उपत्यकामा थप ६७४ जनामा कोरोना भाइरस (कोभिड१९) संक्रमण पुष्टि भएको छ। विभिन्न प्रयोगशालामा गरिएको परीक्षणमा उपत्यकामा थप ६७४ जनामा कोरोना पुष्टि भएको स्वास्थ्य तथा जनसंख्या मन्त्रालयले जनाएको छ। मन्त्रालयका अनुसार काठमाडौंका ५३८ जना, भक्तपुरका ७४ जना र ललितपुरका ६२ जनामा कोरोना भाइरस संक्रमण पुष्टि भएको छ। आइतबार उपत्यकामा काठमाडौंका ६०२, भक्तपुरका १०१ र ललितपुरका ६४ जनामा भाइरस संक्रमण पुष्टि भएको थियो।"
भक्तपुरमा भर्चुअल सम्पदा यात्रा हुने,"भक्तपुर : युरोपेली मुलुकहरुमा भक्तपुरबारे जानकारी दिने उद्देश्यले भर्चुअल सम्पदा यात्रा (हेरिटेज टुर) हुने भएको छ । विश्व कार फ्रि दिवसको अवसर पारेर मंगलबार उक्त भर्चुअल सम्पदा यात्रा हुने भएको हो । उक्त सम्पदा यात्रा युरोपका दर्जनौं मुलुकमा लाइभ गरिने व्यवस्था गरिएको छ । प्रत्येक वर्षको सेप्टेम्बर २२ को दिन विश्वभर कार फ्रि दिवस मनाइन्छ । सम्पदा क्षेत्रमा सवारीसाधन प्रवेश निषेध गरेर सर्वसाधारणको पदयात्रालाई जोड दिने यस दिवसको उद्देश्य रहँदै आएको छ । सोही उद्देश्यअनुसार भक्तपुर पर्यटन विकास समितिको स्थानीय संयोजनमा युरोपियन युनियन, ब्रिटिस काउन्सिल, स्टोरी साइकलको आयोजनामा भक्तपुरका सम्पदा क्षेत्रमा भर्चुअल सम्पदा यात्रा गर्ने भएको हो । भक्तपुर पर्यटन विकास समितिका अध्यक्ष रामसुन्दर भेलेले उक्त भर्चुअल सम्पदा यात्रा भक्तपुर दरबार क्षेत्रबाट सुरु हुने जानकारी दिए । उक्त भर्चुअल सम्प्दा यात्रा भक्तपुरकी स्थानीय पथप्रदर्शक रीता सुवालले गराउने छिन् । उक्त यात्रा युरोपका दर्जनौं मुलुकमा एकैपटक लाइभ गरिने अध्यक्ष भेलेले जानकारी दिए । 'नेपालमा पनि समिति, ब्रिटिस काउन्सिल र स्टोरी साइकलको फेसबुक पेजबाट लाइभ हुने व्यवस्था गरिएको छ,' उनले भने, 'यसबाट विश्वभर भक्तपुरको पर्यटन प्रवद्र्धन हुने विश्वास गरेका छौं ।' उनका अनुसार दरबार क्षेत्रबाट सुरु भएको सम्पदा यात्रा टौमढीस्थित पाँचतले मन्दिर, भैरवनाथ मन्दिरको बाटो भएर दत्तात्रयतर्फ अघि बढ्नेछ । टौमढीबाट क्वाछें, साकोथा, सुकुलढोका, गोल्मढी, इनाचो हुँदै दत्तात्रय क्षेत्र पुग्नेछ । यात्राका बीच भक्तपुरको ऐतिहासिक, पुरातात्विक महत्व, कलासंस्कृतिबारे ब्रिफिङ हुनेछ, समितिका महासचिव दीपेशराज शर्माले भने, 'पथप्रदर्शन जुन जुन ठाउँ पुग्नुहुन्छ, ती ती ठाउँको पनि जानकारी दिनुहुनेछ ।' यसबाहेक भक्तपुरको पर्यटकीय उत्पादन, यहाँका परम्परागत एवं मौलिक नाचगान, बाजागाजा, जात्रा, चाडपर्व, जीवनशैलीबारे पनि जानकारी दिइने उनले स्पष्ट पारे । दत्तात्रयबाट च्याम्हासिंहसम्म पुगेर त्यहाँबाट पर्यटकीय क्षेत्र नगरकोट, धुलिखेल, बनेपा र पनौती जाने तथा भक्तपुरबाट काठमाडौं फर्कने छुट्टाछुट्टै बाटोबारे जानकारी दिएर भर्चुअल सम्पदा यात्रा टुंग्याइने समितिले जनाएको छ । समितिले उक्त यात्राले कोभिड १९ को कारण थलिएको भक्तपुरको पर्यटन क्षेत्रलाई उकास्न ऊर्जा मिल्ने दावी गरेको छ । 'कोभिड १९ ले गर्दा पर्यटन क्षेत्र ठप्प छ, समितिका अध्यक्ष भेलेले भने, 'यस्तो अवस्थामा पर्यटन क्षेत्र तंग्रिनेबित्तिकै नेपाल आउने पर्यटकहरुलाई भक्तपुर पुग्न यस यात्राले ठूलो सघाउ पुग्नेछ । यसले नेपाल आएका पर्यटकलाई भक्तपुर पुग्नैपर्ने पर्यटकीय गन्त्व्य बनाउने उनले दावी गरेका छन् । समितिले भक्तपुरका सम्पदा क्षेत्रहरुको प्रचारप्रसार एवं यहाँको पर्यटन प्रवद्र्धन गर्न सन्ध्याकालमा भक्तपुर बाइनाइट सञ्चालन गर्दै आएको छ । सोही कार्यक्रमअन्तर्गत मंगलबार भर्चुअल सम्पदा यात्रा हुनेछ । समितिले भक्तपुरका सम्पदा क्षेत्रलाई पनि सवारीसाधनमुक्त बनाउने अभियानसमेत सञ्चालन गर्दै आएको छ । भक्तपुर नगर क्षेत्रमा पर्यटन प्रवद्र्धन गर्न भक्तपुर नपाले समेत यहाँका सम्पदा क्षेत्रमा सवारीसाधनको प्रवेश निषेध गर्दै आएको छ । अहिले भक्तपुर दरबार क्षेत्रमा सवारीसाधनको प्रवेश पूर्ण निधेष गरिएको छ । त्यस्तै टौमढी क्षेत्रमा निश्चित समयबाहेक अरु बेला चारपांग्रे सवारीसाधनलाई प्रवेश निषेध गरिएको छ ।"
स्याङ्जामा २३ वर्षपछि पक्राउ परे फरार अभियुक्त,स्याङ्जा : स्याङ्जा हरिनास गाउँपालिकास्थित हाडनाता करणी मुद्दामा फरार अभियुक्त पुरुष २३ वर्षपछि पक्राउ परेका छन् । हरिनासका ६२ वर्षीय कर्णबहादुर क्षेत्रीलाई प्रहरीले २३ वर्षपछि पक्राउ गरेको हो । हाडनाता करणी मुद्दामा उनलाई २ वर्ष कैद तोकिएको थियो । क्षेत्री त्यसपछि फरार नै थिए । यसवाहेक हरिनासकै ६२ वर्षीय लालबहादुर नाम्जाली र चापाकोटका ४५ वर्षीय भक्त सुनारी मगरलाई पनि फरक मुद्दामा प्रहरीले आइतबार पक्राउ गरेको छ । डाँका चोरी अभियोगमा ६ वर्ष कैद तोकिएका नाम्जाली १० वर्षपछि पक्राउ परेका हुन् । सवारी ज्यान मुद्दामा २ वर्ष कैद तोकिएका चापाकोटका ४५ वर्षीय भक्त सुनारी मगर भने १५ वर्षपछि पक्राउ परेका हुन् । उनीहरु तीनैजना फरार थिए । अहिले घरमा लुकिछिपी बसिरहेको अवस्थामा पक्राउ गरेको प्रहरी नायब उपरीक्षक राजेन्द्र अधिकारीले जानकारी दिए ।
पाँच कैदीले पाए पचास प्रतिशत कैद मिनाहा,"सिन्धुली : सिन्धुलीका पाँचजना कैदीबन्दीले पचास प्रतिसत कैद सजाय मिना पाएका छन् । संविधान दिवसको अवसरमा विभिन्न अपराधमा दोषी ठहरभइ ५० प्रतिशत कैद सजाय भुक्तान गरी सकेकालाई थप पचास प्रतिसत सजाय समय मिनाह गरिएको हो । कैद सजायअनुसार ५० प्रतिशत समय कैद भुक्तान गरेका असल चालचलानका आधारमा पाँचजना कैदी बन्दीलाई रिहा गरिएको सिन्धुली कारागारका प्रमुख मात्रिकाप्रसाद पहाडीले जनाए । 'कैद सजाय मिनाहा भइ रिहाइ हुनेहरुमा कर्तव्य ज्यान मुद्धामा सजाय भोगिरहेका धनुषा मुसहरनिया ६ निवासी देबनारायण यादव, कुटपिट र अगभंग मुद्धामा सजाय पाएका कनकपट्टी ३ निवासी जिबछ यादव र सवारी ज्यान मुद्धा खेपिरहेका जनकपुर उपमहानगरपालिका १४ निवासी रामललित महतो रहेका छन्,' पहाडीले भने । यसैगरी कैद मिनाहा पाउनेहरुमा सवारी ज्यान मुद्धा खेपिरहेका जनकपुर उपमहा नगरपालिका २३ निवासी नन्दनकुमार साह र चोरीको मुद्धा खेपीरहेका जनकपुर उपमहानगरपालिका ७ निवासी तबारक रायन रहेका छन् । उनीहरु सिन्धुली करागारमा कैद सजाय भुक्तान गरिरहेका थिए । संविधान दिवसको अवसरमा कारागार कार्यालय प्रमुख र प्रमुख जिल्ला अधिकारीको सिफारिसमा ती कैदीले बाँकी सजाय मिनाहा पाएका हुन्। संविधान दिवसको अवसरमा उनीहरुसहित देशभरीबाट २ सय ८९ जना कैदीले बाँकी ५० प्रतिशत कैद सजाय मिनाहा पाइ रिहाइ भएको पहाडिको भनाइ छ ।"
पाँच दिन हावाहुरीसहित भारी वर्षाको सम्भावना,काठमाडौं : आगामी पाँच दिन देशको धेरै स्थानमा हावाहुरीसहित भारी वर्षाको सम्भावना रहेको जल तथा मौसम विज्ञान विभागले जनाएको छ । विभागले एक विशेष बुलेटन जारी गर्दै उत्तरपूर्व बङ्गालको खाडीमा रहेको न्यून चापीय क्षेत्र उत्तरपश्चिमतर्फ सर्ने क्रममा आगामी चारपाँच दिनसम्म देशका धेरै स्थानमा भारी वर्षा हुनुका साथै हावाहुरीको समेत सम्भावना रहेकाले आवश्यक सतर्कता अपनाउन सबैमा अनुरोध गरिएको छ । हाल देशभर सामान्यदेखि पूर्ण बदली रही केही स्थानमा मेघगर्जन र चट्याङ्गसहित हल्कादेखि मध्यम वर्षा भइरहेको छ । दिउँसो देशभर सामान्य बदली रही देशका केही स्थानमा मेघगर्जन र चट्याङ्गसहित हल्कादेखि मध्यम वर्षाको सम्भावना रहेको बताइएको छ । मौसम पूर्वानुमान महाशाखाको पछिल्लो विवरणअनुसार आज काठमाडौं उपत्यकाको न्यूनतम २० दशमलव शून्य र अधिकतम तापक्रम ३१ दशमलव शून्य डिग्री सेल्सियस रहेको छ । त्यस्तै सोमबार सबैभन्दा कम जुम्लाको न्यूनतम तापक्रम १४ दशमलव ४ डिग्री र सबैभन्दा धेरै नेपालगञ्जको अधिकतम तापक्रम ३६ दशमलव ५ डिग्री सेल्सियस रहेको छ । रासस
"घट्दै सहकारीको ब्याजदर, सेवा शुल्क एक प्रतिशत मात्रै","काठमाडौं : सहकारीको सन्दर्भ ब्याजदर घट्ने भएको छ। ब्याजदर निर्धारण समितिको सोमबार बेलुकी बस्ने बैठकले ब्याजदर घटाउने तयारी गरेको हो। सहकारी विभागका रजिष्ट्रार डाटोकराज पाण्डेको संयोजकत्वमा गठित ब्याजदर निर्धारण समितिको सोमबार ४ बजे बैठक बस्ने तय भएको छ। उक्त बैठकले सहकारीको ब्याजदर २ प्रतिशत भन्दा बढी घटाउने तयारी भएको बुझिएको छ। अघिल्लो आर्थिक वर्ष साउन १९ गते सहकारीको ब्याजदर १६ प्रतिशत निर्धारण गरिएको थियो। आवश्यकता अनुसार ब्याजदर पुनरवलोकन गर्न सकिने भएपनि एक वर्ष बितिसक्दा पनि ब्याजदर हेरफेर हुन सकेको थिएन। गरिबी निवारणमा टेवा पुर्याउन र रोजगारी सिर्जना गर्न सहकारी स्थापना भए पनि सहकारीले सदस्यलाई शोषण गर्न छाडेका छैनन्। ब्याजदर निर्धारण नहुँदा सहकारीले चर्को ब्याज लिएर सदस्यको शोषण गर्दै आएका थिए। सदस्यको हितमा टेवा पुर्याउनका लागि सरकारले ब्याजदरमा अंकुश लगाएको हो। कतिपय सहकारीले अहिले निर्धारण गरेको ब्याजसमेत कार्यान्वयन नगरेको सदस्यको गुनासो छ। सहकारी विभागले यस पटक सेवाशुल्कमा समेत अंकुश लगाउने तयारी गरेको छ। विभाग स्रोत अनुसार एक प्रतिशत सेवाशुल्क निर्धारण गर्ने तयारी भएको छ। गत वर्ष ब्याजदरमा १६ प्रतिशत सीमा तोकिएपनि सेवाशुल्कमा विभाग मौन थियो। त्यसको मौका छोप्दै कतिपय सहकारीले सेवाशुल्कलगायतको नाममा ५ प्रतिशतभन्दा बढी सेवाशुल्क लिदैँ आएका थिए। राष्ट्र बैंकले चालू आर्थिक वर्षको मौद्रिक नीतिमा लघुवित्तले १५ प्रतिशत भन्दा बढी ब्याज लिन नपाउने व्यवस्था गरेको छ। ब्याजदर निर्धारण समितिले लघुवित्तको भन्दा कम हुने गरी ब्याजदर निर्धारण गर्ने बुझिएको छ। गरिबलाई झनै गरिब बनाउने गरी कर्जामा मनपरी ब्याज असुल्ने गरेकाले सहकारीलाई वैधानिक साहुकारी को आरोप लाग्दै आएको छ। कतिपय सहकारीले २४२५ प्रतिशत भन्दा बढी ब्याज लिदैँ आएको आरोप लाग्दै आएको छ। सहकारीको कर्जामा चर्को ब्याजदरका कारण सदस्यले ऋणको सावाँब्याज भुक्तानी गर्न नसक्ने समस्या छ। अधिकांश सहकारीले सदस्यलाई उद्यमी बनाउन भन्दा उसको धितो सम्पति लिलामीमा बित्रली गरी हड्प्त लालायित देखिएको सदस्यहरुको गुनासो आउने गरेको छ। गरिबलाई झनै गरिब बनाउने गरी कर्जामा मनपरी ब्याज असुल्ने गरेकाले सहकारीलाई वैधानिक साहुकारी को आरोप लाग्ने गरेको थियो। सदस्यमा आधारित वित्तीय मध्यस्थता गर्ने काममा फोकस हुँदै आएका छन्। तर सदस्यको हित भन्दा नाफामुखी हुने गरेको गुनासो आउने गरेको छ। सहकारीले सदस्यबाट मनपरी ब्याज असुली गरेको गुनासो आएपछि सरकारले पहिलोपटक गत वर्ष साउनमा सन्दर्भ ब्याजदर निर्धारण गरेको थियो। सहकारी ऐन २०७४ तथा सहकारी नियमावली २०७५ मा सन्दर्भ ब्याजदर तोक्ने प्रावधान छ। समितिले बचत तथा ऋणको कारोबार गर्ने केन्द्रीय विषयगत सघंमा आबद्ध संस्था वा संघहरूको औसत ब्याजदर, सहकारी बैंकहरूको औसत ब्याजदर, क वर्गको बैंकहरूको औसत ब्याजदर आधार बनाउने व्यवस्था छ। त्यस्तै नेपाल राष्ट्र बैंकले गरेका अध्ययन प्रतिवेदन, राष्ट्रिय सहकारी महासंघ र विषयगत केन्द्रीय संघको सुझावलाई आधार मानेर सन्दर्भ ब्याजदर निर्धारण हुने व्यवस्था छ। बचतमा भारित औसत ब्याजदरभन्दा सामान्यतया बढी, ऋणमा भारित औसत ब्याजदरभन्दा सामान्यतया घटी, बचत र ऋणको ब्याजदरको अन्तर छ प्रतिशतभन्दा घटीलाई हुनुपर्ने प्रावधान छ। सहकारीको सन्दर्भ ब्याजदर तोक्न सहकारी विभागका रजिस्ट्रारको नेतृत्वमा ९ सदस्यीय समिति बनेको छ। समितिमा राष्ट्र बैंक,अर्थ मन्त्रालयका प्रतिनिधि, भूमि व्यवस्था, सहकारी तथा गरिबी निवारण मन्त्रालयका उपसचिव, विभागका उपरजिष्ट्रार सुरेन्द्रराज पौड्याल, सहकारी विकास बोर्डका प्रतिनिधि सदस्य छन्। त्यस्तै सहकारी अभियानका तर्फबाट महासंघका वरिष्ठ उपाध्यक्ष ओमदेवी मल्ल, सञ्चालक खेम पाठक, नेफ्स्कुनका अध्यक्ष परितोष पौड्याल, राष्ट्रिय सहकारी बैंकका प्रमुख कार्यकारी अधिकृत बद्रीकुमार गुरागाइँ समितिमा छन्।"
विभिन्न मुद्दाका फरार २५ जना एकै दिन पक्राउ,"दमौली : अदालतबाट सजाय भएर पनि कार्यान्वयन नभएका विभिन्न मुद्दाका २५ व्यक्तिलाई तनहुँ प्रहरीले पक्रेको छ । आइतबार पक्राउ परेका जरिवाना तथा कैद सजाय फैसला भएका व्यक्तिहरु रहेको तनहुँका प्रहरी प्रवक्ता डिएसपी युवराज तिमल्सेनाले बताए । 'सबै २५ जना पक्राउ परेका हुन्,' उनले भने, 'मातहतका प्रहरी कार्यालयले सबैलाई नियन्त्रणमा लिइएको हो ।' तनहुँ प्रहरीले पछिल्लो समय अदालतका फैसला कार्यान्वयनमा चासो दिंदै आइरहेको छ । यसअघि पनि एकै पटक ३३ जनालाई पक्राउ गरिएको थियो । यसरी पक्राउ परेकामा बहुविवाहदेखि, डाँका, लागूऔषध, कुटपिट, जालसाँजी, सम्बन्ध विच्छेद आदि मुद्दाका सजाय नभोगेका व्यक्तिहरु छन् । अधिकांशलाई अदालतमा उपस्थित गराइएकामा उनीहरु जरिवानापश्चात अदालतको आदेशबाट कारागार चलान भएको तिमल्सेनाले बताए ।"
व्यवसायी शंकरलाल अग्रवाललाई प्रबल जनसेवा श्री (चतुर्थ) बिभुषण,"काठमाडौं : सरकारले बिभिन्न क्षेत्रमा योगदान पुर्याएका मानिसहरुलाई संबिधान दिवसको दिन विभुषण गरेको छ । यही क्रममा व्यवसायीक क्षेत्रमा पुर्याएको योगदानलाई कदर गर्दै व्यवसायी शंकरलाल अग्रवाललाई प्रबल जनसेवा श्री (चतुर्थ)ले विभुषित गरेको छ । शंकर गु्रपले गत आर्थिक वर्ष २०७६र७७ मा मात्रै आफ्नो सबै व्यवसायबाट १८ अर्ब रुपैयाँ सरकारलाई राजस्व तिरेको थियो। सन् १९६० मा रावत मल गोल्यानले स्थापना गरेको व्यवसाय नै अहिलेको शंकर ग्रुपको सुरुवातको पहिलो खुड्किलो थियो । यहीबाट यस समूहको व्यवसायीक यात्रा निरन्तर अगाडि बढ्दै आएको हो । उनै रावतका कान्छा छोरा शंकरलाल अग्रवालले आफ्नो बुबाले सुरु गरेको उद्योगमा नयाँ इट्टा थप्दै लगे । उनले १९७९ मा शंकर ग्रुपको आधारशिला राखेका थिए । उनै शंकरलाल अग्रवाललाई आज नेपाल सरकारले जनसेवी अवार्ड प्रदान गरेको छ । शंकरलाल अग्रवालले स्थापना गरेका उद्योगको सूची हरेक वर्ष वढ्दै गएको छ । माइनिङ, सिमेन्ट, स्टील, सेन्थेथिक, कपडा, एफएमसिजी, बीमा, क्यापिटल मार्केट, रियलस्टेट, होटल लगायतका क्षेत्रमा यो समूहले लगानी गरेको छ भने ट्रेडिङ व्यवसायमा पनि कम्पनीले धेरै ब्राण्डको बस्तु तथा सेवा बिक्री गर्दै आएको छ । ट्रेडिङमा इलेक्ट्रोनिक्सदेखि अटोमोवाइलसम्मका क्षेत्रमा लगानी गर्दै आएको कम्पनीले नेपालमा नै टीभीएस ब्राण्डको मोटरसाइकल एसेम्बल यूनिट समेत स्थापना गरिसकेको छ । विगत ४५ वर्षमा शंकरलाल अग्रवालको नेतृत्वमा कम्पनीले ठूलो फड्को मारेको छ । यही समूहकै उत्कृष्ट कम्पनी जगदम्बा स्टील नेपालको सबैभन्दा ठूलो स्टील उत्पादक रहेको छ । यही कम्पनीमा मात्रै २५०० जनाले रोजगारी पाइरहेका छन् । जगदम्बा स्टील सरकारलाई सबैभन्दा धेरै राजस्व तिर्ने उत्पादन मूलक उद्योग समेत हो । जगदम्बा ग्रुप र जगदम्बा होल्डिङ शंकर ग्रुप अन्तर्गतका कम्पनीहरु हुन् । अहिले उनले नेतृत्व गरिरहेको सबै कम्पनीमा १० हजारभन्दा बढीले रोजगारी पाइरहेका छन् । पछिल्ला वर्षहरुमा यो समूह ठूला करदाताको सूचीमा टप ५ भित्र पर्दै आएको छ । उनको योगदानलाई कदर गर्दै सरकारले प्रबल जनसेवा श्री (चतुर्थ) विभुषित गरेको छ ।"
लमजुङमा कोरोनाबारे गलत प्रचार गर्ने ५६ जना कारबाहीमा,"बेंसीसहर : लमजुङमा कोरोना भाइरस (कोभिड १९) बारे गलत प्रचार गर्नेहरुलाई धमाधम कारबाही गर्न थालिएको छ । कोरनाबारे गलत प्रचार गर्ने ५६ जनालाई कारबाही गरिएको जिल्ला प्रशासन कार्यालय लमजुङले जानकारी दिएको छ । कोरोना संक्रमण बढ्दै जाँदा समाजमा अफवाह फैलाएर त्रास सृजन गर्ने व्यक्तिलाई कारबाही गरिएको प्रमुख जिल्ला अधिकारी कृष्णप्रसाद शर्माले जानकारी दिए । प्रजिअ शर्माका अनुसार कोरोना संक्रमणको अवस्थामा सकरात्मक सन्देश भन्दा नकरात्मक टिकाटिप्पणी र हल्ला फैलाउने, संक्रमित र उनको परिवारलाई लक्षित गरी अमानवीय व्यवहार गर्नेलाई कारबाही गरिएको हो । समाजमा अनर्गल प्रचारबाजी गर्ने, सामाजिक सद्भाव भड्काउने, संक्रमितको परिवारमा नकरात्मक हल्ला फैलाउने, संक्रमित र संक्रमितको परिवारलाई हेलाको दृष्टिले हेर्ने, अमानवीय व्यवहार गर्ने, मानसिक तनाव दिने लगायतलाई कारवाही गरिएको प्रजिअ शर्माले बताए । उनीहरुलाई संक्रामक रोग ऐन २०२० को दफा ३ अनुसार कारबाही गरि जरिवाना गरिएको छ । प्रति व्यक्ति ५ सय रुपियाँका दरले कारबाही गरिएको छ । कोरोना लागेको परिवारलाई अपहेलना गर्ने, पिसिआर गरेर सुरक्षित बसेकालाई कोरोना लागेको भनेर प्रचारप्रसार गर्ने, निको भएर आउनेलाई पनि समाजमा तिरस्कार गर्ने, परिवारमा एकजनालाई कोरोना लागेमा अरुलाई दुव्र्यबहार गर्ने लगायतका गतिबिधि गर्नेलाई प्रशासनले कारबाही गरेको हो । प्रशासनले अनावश्यक हल्ला गर्ने र मानसिक यातना दिनेहरुको खोजी गरी कारबाही गरेको छ । पीडितले पछिल्लो समय प्रशासनमा निवेदन समेत दिन थालेका छन् । संक्रमित व्यक्ति र परिवारका सदस्यलाई पीडा हुने खालको काम गर्ने विरुद्ध निवेदन दिन प्रशासनले अनुरोध गरेको छ । सहायक प्रमुख जिल्ला अधिकारी अनिलकुमार शाहीका अनुसार कोभिड १९ को रोकथाम तथा नियन्त्रणका लागि जारी भएको आदेश विपरितका क्रियाकलापमा संलग्नलाई कारबाही गरिएको हो । प्रशासनको आदेश उल्लंघन गर्ने १ सय १० भन्दा बढी सवारी साधनलाई नियम अनुसार कारबाही गरिएको छ ।"
डिजिटल इकोनोमी कन्क्लेभ हुँदै,"काठमाडौं : काठमाडौंमा कात्तिक १ गते डिजिटल इकोनोमी कन्क्लेभ, २०२०आयोजना हुने भएको छ। ब्रान्डवर्थ प्रालिले आयोजना गर्न लागेको कन्क्लेभमा डिजिटल कोनोमीका सरोकारवालालाई एकै छानामुनि ल्याइ यसको भविष्य, सम्भावना र चुनौतीका बारेमा बृहत छलफल गरिनेछ। विभिन्न डिजिटल प्लेटफर्ममार्फत र एपी वान टेलिभिजनमा प्रसारण गरिने कार्यक्रममा अर्थतन्त्रको डिजिटाइजेसनको सम्भावना, यसको आगामी बाटो, आवश्यक सकारात्मक नीतिगत हस्तक्षेप र डिजिटाइजेसनले सिर्जना गर्ने अवसरका बारेमा सघन छलफल हुने आयोजक संस्था ब्रान्डवर्थका प्रमुख कार्यकारी अधिकृत मोहन गजुरेलले जानकारी दिए। सुलभ इन्टरनेट सेवा तथा स्मार्ट फोन, बढ्दै गएको इन्टरनेट र मोबाइलको उपलब्धताले नेपालको अर्थतन्त्रलाई डिजिटाइजेसनमा लैजाने अवसर दिएको छ, गजुरेलले भने, कोरोना भाइरस महामारी नियन्त्रण गर्न कार्यान्वयनमा ल्याइएको लकडाउनले अर्थतन्त्रमा डिजिटाइजेसनको टड्कारो आवश्यकता औंल्याएको छ।कन्क्लेभमा विभिन्न विषयका विज्ञले उनीहरूको हालसम्मको यात्रा, अनुभव, नियमनकारी निकायले गर्नुपर्ने नीतिगत व्यवस्था लगायतबारे अनुभव र विचार आदानप्रदान गर्नेछन्। वित्तीय सेवा, भुक्तानी सुविधा, ईकमर्स सम्बन्धित नीति, नियमनका व्यवस्था, अभ्यास तथा व्यवसायलाई सहजीकरणका सबन्धमा कन्क्लेभमा बृहत छलफल हुनेछ। नेपाली ईकमर्स इकोसिस्टमका सबै सरोकारवालाको सहभागिता रहने यस कन्क्लेभले नेपालमा डिजिटल इकोनोमीका बारेमा नयाँ बहस सुरु गर्ने विश्वास आयोजकको छ। नेपालमा डिजिटल भुक्तानी, डिजिटल बैंकिङ, ईलर्निङ र इकमर्सले क्रमशः व्यापकता पाएको छ। कोरोना भाइरस महामारी तथा यसलाई नियन्त्रण गर्न लगाइएको बन्दाबन्दीनिषेधाज्ञाले अर्थतन्त्रका प्रायः सबै अवयवलाई नराम्ररी प्रभावित पारिरहँदा नेपालमा ईकमर्स र डिजिटल बैंकिङ भने फराकिलो हुँदै गएको छ। कोरोना महामारीका कारण नेपालीलाई विद्युतीय भुक्तानी प्रणालीका बारे जानकारीका साथै यसको प्रयोगको अनुभवसमेत गरायो। नेपालका बैंक तथा वित्तीय संस्थालाई विद्युतीय भुक्तानीलाई प्राथमिकतामा राख्नुपर्ने बाध्यता सिर्जना गरेको छ। घरमै बसी बैंकमा खाता खोल्ने तथा सेयर कारोबार गर्ने, मोबाइलबाटै रकम ट्रान्सफर गर्ने, मोबाइल वालेटमार्फत् भुक्तानी गर्नेलगायत सेवामा नेपाली अभ्यस्त हुँदै गएका छन्।"
कात्तिक ७ गतेसम्म 'क्लिन फिड' लागु गर्न सरकारलाई संसदीय समितिको निर्देशन,काठमाडौँ : आगामी कात्तिक ७ गतेसम्म विज्ञापन बोर्ड गठन गरी 'क्लिन फिड' लागु गर्न संसदको विकास तथा प्रविधि समितिले सरकारलाई निर्देशन दिएको छ । विज्ञापन नियमन गर्ने ऐन २०७६ राष्ट्रपतिबाट प्रमाणित भइ हाल कार्यान्वयनको चरणमा छ । यस्तै विज्ञापन रहित हुन नसक्ने च्यानलहरुको प्रशारण रोक्न मन्त्रालयले बनाएका कार्ययोजनालाई १५ दिनभित्र समितिमा पेश गर्न पनि समितिले निर्देशन दिएको छ । समितिकी सभापति कल्याणी कुमारी खड्काका अनुसार समितिमा सोमबार विज्ञहरु र सञ्चार मन्त्रालयका पदाधिकारीसहितको छलफलपछि स्वदेशी टेलिभिजनको प्रवर्द्धन गर्ने उद्देश्यले विदेशी टिभीको प्रशारणमा नेपाली विज्ञापन नराख्न पनि निर्देशन दिइएको थियो।
मेगा बैंकको १८ लाख कित्ता सेयर बिक्री खुल्ला,"काठमाडौं : मेगा बैंक नेपाल लिमिटेडले १८ लाख कित्ता सेयर लिलामीमा बिक्री गर्न गोप्य शिलबन्दी आह्वान गरेको छ । मेगा बैंकले संस्थापक समूहतर्फको ११ लाख ३३ हजार ३ सय ४४७० कित्ता र सर्वसाधारण समूहतर्फको ७ लाख ७ हजार ३ सय ९४९३ कित्ता गरी १८ लाख ४० हजार ७ सय ३९६३ कित्ता सेयर गोप्य शिलबन्दी बोलपत्रबाट बिक्री गर्न लागेको हो। सर्वसाधारणहरुले असोज १८ गतेभित्र आफूले खरिद गर्न चाहेको प्रतिकित्ता सेयर र दररेट खुलाई गोप्य शिलबन्दीमार्फत आवेदन दिन सक्नेछन् । त्यसका लागि न्यूनतम १ सय रुपैयाँ र त्यस भन्दा बढी कतिमा सेयर खरीद गर्न चाहेको हो स्पष्ट खुलाई बोलकबोल आवेदन दिनुपर्ने मेगा बैंकले जनाएको छ । मेगा बैंकले २०७४ साल भदौ २७ गतेदेखि कात्तिक १४ गतेसम्म हदप्रद सेयरको बिक्री खुल्ला गरी आवेदन माग गरेको थियो। तर, त्यतिबेला संस्थापक तथा सर्वसाधारण समूहतर्फका सेयरहरुका लागि आवश्यक आवेदन नपरेकाले ती सेयरहरु अहिले बोलकबोलमार्फत बिक्री गर्न लागिएको मेगा बैंकले जनाएको छ ।"
पोखरामा अत्याधिक वर्षा :२२ वर्षअघिको रेकर्ड तोडियो,"पोखरा : नेपालमा सर्वाधिक पानी पर्ने शहर हो पोखरा। नेपालकै धेरै पानी पर्ने स्थान कास्कीको अन्नपूर्ण गाउँपालिकाको लुम्ले गाउँ हो। लुम्ले गाउँसँगै जोडिएको पोखरा महानगरपालिकामा यस वर्ष वर्षा सुरु भएसँगै अंग्रेजी महिनाको जुन १० देखि सेप्टेम्बर २० सम्म २२ वर्ष अघिको सर्वाधिक पानी परेको रेकड तोड्ने गरि पानी परेको छ। पोखरामा अंग्रेजी महिनाको जुन १० देखि सेप्टेम्बर २१ तारिख सम्मको समयमा ५२ सय ४४ मिलिमिटर पानी परेको जल तथा मौसम विज्ञान कार्यालय पोखराका प्रमुख राजाराम प्रसाद ढकालले जानकारी दिए। यस अघि सन् १९९८ को जुन १० देखि सेप्टेम्बर २३ सम्ममा सर्वाधिक पानी परेको रेकर्ड ४८ सय ७९ मिलिमिटर रहेको पनि कार्यालयका प्रमुख ढकालले बताए। नेपालमा अंग्रेजी महिनाको जुन १० देखि सेप्टेम्बर महिनाको २३ तारिख सम्मलाई मौषम अवधी मानिन्छ। कुनै वर्ष यो समय २३ दिन लम्बिने पनि उनले सुनाए। मौषम अवधी सकिन लागेकोले अब भने धेरै पानी नपर्ने उनले बताए। पोखरामा वर्षभरिमा ३ हजार देखि ३२ सय मिलिमिटर वर्षा हुनुलाई औषत मानिन्छ। पोखरामा वर्षा मौषममा महिनामा ६४० मिलिमिटर पानी पर्नुलाई औषत भानिन्छ। यस वर्ष सेप्टेम्बर १ देखि २० तारिख सम्म सरदर ११ सय ७५ मिलिमिटर पानी परेको उनले बताए। वर्ष भरि सबैभन्दा धेरै पानी पर्ने महिना भनेको जुलाई र अगष्ट महिना हो। सेप्टेम्बर महिनामा पनि केही वर्ष धेरै पानी पर्ने गरेको उनले सुनाए। सन् १९९८ को सेप्टेम्बर महिनामा ७ सय ४० मिलिमिटर पानी परेको थियो। यसै गरि सन् २००७ को सेम्टेम्बर महिनामा ११ सय ८६ मिलिमिटर पानी परेको जल तथा मौसम विज्ञान कर्यालय पोखराको तथ्याङ्क रहेको छ। पोखरामा २४ घण्टामा सबैभन्दा धेरै पानी परेको रेकर्ड ३ सय ५७ मिलिमिटर हो। सन् २००१ अगष्ट महिनाको १८ तारिखमा २४ घण्टामा सर्वाधिक पानी परेको रेकर्ड कायम भएको थियो। यो रेकर्ड भने २२ वर्ष पछि सर्वाधिक पानी परेको वर्ष सन् २०२० मा पनि तोडीएको छैन। दिनहुँजसो भीषण वर्षा भएकोले पोखरा वरपरका डाँडामा पहिरो गएका छन्। पोखरामा यही अवधीमा पहिरोबाट घर भत्कदा ११ जनाको मृत्यु भएको छ। पोखरा १८ सराङ्कोटस्थित गोठादी, पोखरा महानगरपालिका वडा नम्बर २५ हेमजा, पोखरा २६ लेखनाथ, कास्कीको माछापुच्र्छे गाउँपालिका ८ स्थित खोराकोमुख लगायतका क्षेत्रमा पहिरो जाँदा ज्युधनको क्षति भएको हो। दिनहुँजसो भीषण वर्षा भएकोले पोखराका बिभिन्न स्थानमा जमिन भाँसिएका छन्। भदौ ३१ गते पोखरा २२ पिपलडालीमा घरको एउटा कोठा नै भासिएको र तीन वटा घर बस्न नहुने गरि चर्केको छ। जमिन भाँसिदा तीन घर परिवार पक्की घर जोखिममा परेपछि टहरा बनाएर बस्दै आएको पोखरा २२ का वडा सदस्य मात्रिका बरालले बताए। पोखरा १७ मा पनि जमिन भाँसिदा ३ घर जोखिममा परेको पोखरा १७ का वडा अध्यक्ष तिर्थराज अधिकारीले जानकारी दिए। भूक्षयले ताल जोगाउन मुस्कील तालै तालको शहर पोखरामा अत्याधिक पानी पर्दा यहाँका तालहरु जोखिममा परेका छन्। पोखराका ९ तालहरु मध्य फेवाताल उच्च जोखिममा रहेको हरियो वन कार्यक्रम चितवनअन्नपूर्ण ल्याण्डस्केप (चाल) का फिल्ड कोअर्डिनेटर पूर्णबहादुर कुँवरले बताए। भूक्षय नियन्त्रण गर्न हरियो वन कार्यक्रम अन्तर्गत फेवातालको जलाधार क्षेत्रको अधिकारीडाँडा लगायतका क्षेत्रमा पाँच वर्षे कार्यक्रममा कफीका विरुवा रोप्न लगायतका काम भएको उनले बताए। यसै गरि जैविक इन्जिनियरिङ बिधि अनुसार अधिकारी डाँडामा भूक्षय नियन्त्रणको काम पनि गरिएको उनले सुनाए। पोखरा महानगरपालिका र गण्डकी प्रदेश सरकारले यसै वर्ष फेवाताल पुरिनबाट जोगाउन तालमा मिसिने मुख्य खोला हर्पन र खहरे खोला गरि ५ वटा खोलामा सिल्टेनस पोखरी निर्माण गरिएको छ। पोखरा महानगरपालिकाले गण्डकी प्रदेश सरकारसंगको समन्वयमा २८ करोड १६ लाखको लागतमा पाँच वटा सिल्टेसन पोखरी निर्माण गरेको हो। फेवातालको सिरान घाँटीछिना, अँधेरी खोला, लौरुक खोला र बेतनी खोलामा सिल्टेसन ड्याम निर्माण गरिएपछि यस वर्ष खोलाबाट सोझै तालमा गेग्रयान मिसिने क्रम कम भएको पोखरा महानगरपालिकाले बताएको छ। सिल्टेसन पोखरी कम्जोर र कम गहिराईको हुँदा अधेरी खोमा बनाइएको सिल्टेसन ड्याम भत्केको छ। अरु सिल्टेसन पोखरी पनि कम गहिराइको हुँदा ड्याम गेग्रयानले भरिएर माटो र गेग्रयान तालमा मिसिएको स्थानीय विष्णु दाहालले बताए। सिल्टेसन पोखरीहरु केही साना र कम्जोर भएकोले यस वर्ष धेरै पानी परेकोले थप बलिायो र आवश्यकता अनुसारको ठुलो सिल्टेसन पोखरी बनाएर ताल संरक्षणका अरु काम पनि संघ संगै अघि बढाइने गण्डकी प्रदेशका उद्योग, पर्यटन, वन तथा वातावरण मन्त्रालयका सचिव डा महेश्वर ढकालले बताए। फेवातालको मुख्यस्रोत हर्पन खोला र खहरेखोला हुँदै तालमा प्रत्येक वर्ष एक लाख ४२ हजार मेट्रिक टन गेग्रयान थुप्रिदै आएको बिभिन्न अध्ययनले देखाएको छ। समय श्रृखला बिश्लेषणवाट यो अवस्था देखिएको बिभिन्न अध्ययनले देखाएको छ। फेवाताल मुख्य बजार क्षेत्रबाट प्रदुर्षणको चपेटामा परेको छ। पोखराको मुख्य बजार विन्ध्यवासिनी हुँदै तालमा मिसिने फिर्के खोला, बुलौदी खोलो र पोखराका ढल फेवातालमा सोझीएकोले फेवातला दुगन्धीत बन्दै गएको छ।विश्व सिमसार दिवस सन् २०१६ का अवसरमा पोखराका ९ वटा ताललाई एउटै समूहमा राखी १९ माघमा रामसारमा सूचीकृत भएको प्रमाणपत्र प्राप्त भएको थियो। यो संगै यहाँँका ताल अन्तर्राष्ट्रियकरण भएका छन्। जैविक विविधताको निश्चित मापदण्ड पूरा गरेका यहाँका फेवा, बेगनास, रुपा, खास्टे, गुदे, न्यूरिनी, दिपाङ, मैदी र कमलपोखरीलाई रामसारमा सूचीकृत गरिएको थियो। यहाँका तालहरु रामसारमा सूचिकृत गरिएपछि ताल संरक्षणमा भने स्थानीय सरकार, प्रदेश र संघ सरकारले तालको संरक्षणको आवश्यक्ता अनुसार काम भने गरेको छैन्।"
पोखरा विमानस्थलमा यस्तो छ स्वास्थ्य सतर्कता (फोटो फिचर),"पोखरा : कोभिड१९ कोरोना संक्रमण नियन्त्रण गर्न सरकारले लकडाउन लगाएसँगै ६ महिनादेखि बन्द रहेको हवाई उडान सोमबारदेखि सुरु भएको छ । सरकारले राष्ट्रिय तथा अन्तर्राष्ट्रिय हवाई उडान सुचारु गर्ने निणय गरेसँगै आन्तरिक उडान पनि सुचारु भएका हुन् । पोखरा विमानस्थलमा उच्च स्वास्थ्य सतर्कता अपनाइएको छ । यात्रु, विमानस्थल, एयरलाइन्सका कर्मचारीहरु आउजाउँमा स्वास्थ्य सर्तकता अपनाएको हो । मुख्य गेटमै कडा चेकजाँच पछि मात्र भित्र छिर्न दिइएको छ। भित्र छिरेपछि यात्रु र कर्मचारीको ज्वरो नाप्ने, झोलाहरु सेनिटइज गर्ने, साबुन पानीले हात धुने र सेनिटाइजर लगाउने व्यवस्था मिलाइएको पोखरा विमानस्थलका प्रमुख भोलाप्रसाद गुराँगाइले बताए । विमानस्थल भित्र छिर्दा सामाजिक दूरी कायम गर्नुपर्ने र अनिवार्य रुपमा माक्स लगाउनु पर्नेछ । अन्तर्राष्ट्रिय मापदण्ड अनुसार स्वास्थ्य सतर्कता अपनाइएको उनले बताए । ६ महिनापछि हवाई उडान सुरु भएको पहिलो दिन सोमबार पोखरा विमानस्थलको स्वास्थ्य सर्तकता तस्बिरमा । पोखरा विमानस्थलमा पुगेका यात्रुको झोला स्यानिटाइज गर्दै कर्मचारी ।"
स्थानीय प्रशासनले तोक्यो प्याजको मूल्य : खुद्रा मूल्य प्रतिकेजी ७५,"वीरगञ्ज : भारतले प्याजको निर्यातमा रोक लगाएपछि नेपालमा त्यसको कृत्रिम अभाव सिर्जना गरेर महँगो मूल्यमा बेचिरहेका व्यवसायीलाई पर्सा प्रशासनले कारवाही थालेको छ। व्यवसायीहरुले प्याजको कृत्रिम अभाव देखाई बढी मूल्यमा बेच्न थालेपछि स्थानीय प्रशासनले त्यस्ता व्यापारीहरुकहाँ छापा मार्न थालेपछि कारवाही प्रक्रिया अघि बढाएको हो। वीरगञ्ज बजार तरकारीको मुख्य मण्डी मानिएको मीना बजारका केही व्यापारीले प्याजको कृत्रिम अभाव सिर्जना गरी उपभोक्तलाई ठग्दै आएको खबर प्राप्त भएपछि स्थानीय प्रशासनले छापा मार्न थालेको हो। प्रशासनले व्यापारीहरुलाई प्याज बिक्री वितरण गर्न मूल्य तोकेपछि स्थानीय उपभोक्तहरुले राहत पाएको उपभोक्ता विजय पण्डितले बताए। पर्साका प्रमुख जिल्ला अधिकारी अस्मान तामाङ र व्यापारीहरुबीच भएको छलफलबाट प्याजको मूल्य तोकेको सामुदायीक प्रहरी सेवा केन्द्रका अध्यक्ष विदुर गुप्ताले बताए। स्थानीय प्रशासनमा बसेको सामुदायिक सेवा केन्द्र तथा सामुदायिक प्रहरी सेवा केन्द्रको आइतबार बसेको बैठकले हालका लागि प्याजको थोक मूल्य प्रतिकेजी रु ६५ र खुद्रा मूल्य प्रतिकेजी रु ७५ तोकेको जिल्ला प्रशासन कार्यालय पर्साले जनाएको छ। यसअघि व्यापारीहरुले कृत्रिम मूल्य सिर्जना गरी प्रतिकेजी रु १०० मा बेच्दै आएका थिए। तोकिएको मूल्यभन्दा बढी रकम लिएर प्याज बिक्री वितरण गरेको पाइए स्थानीय प्रशासनले कानूनबमोजिम कारवाही गरिने बताइएको छ। यसका साथै व्यापारीहरुले आलु, प्याजलगायतका खाद्य सामग्रीको बढी मूल्य लिएर कालोबजारी गरेको उजुरी आएमा पनि कारवाही गरिने जनाइएको छ। वीरगञ्जमा थोक तथा खुद्रा बिक्रेताको सङ्ख्या ५०० को हाराहारीमा छ। भारतले प्याजको निर्यातमा रोक लगाएपछि वीरगञ्ज नाका हुँदै एउटा पनि प्याज बोकेको ट्रंक नेपाल भित्रिएको छैन। यसअघि वीरगञ्ज भन्सार नाकाबाट दिनको तीन ट्रकभन्दा बढी प्याज नेपाल भित्रिने गरेको वीरगञ्ज भन्सार कार्यालयका सूचना अधिकारी विमलकुमार साहले बताए। यता प्याजको अभाव हुन थालेपछि सिमावर्ती नाका रक्सौलबाट तस्करहरुले साइकलमा राखी नेपालतर्फ प्याजको तस्करी गर्न थालेको पाइएको छ।"
"सुरक्षाका सबै मापदण्ड अपनाएका छौं, ढुक्क भएर यात्रा गर्नोस् : अध्यक्ष थापा","पोखरा : ६ महिनादेखि बन्द रहेको आन्तरिक हवाई उडान सोमबारदेखि पुन: सुरु भएको छ । लामो समय उडान बन्द हुँदा विगत ६ महिनादेखि वायुसेवाहरुले १० अर्ब भन्दा बढी नोक्सानी व्यहोर्नु परेको छ। सरकारले राष्ट्रिय तथा अन्तर्राष्ट्रिय हवाई उडान सुचारु गर्ने निणय गरेसँगै आन्तरिक उडान पनि सुचारु भएका हुन् । अन्तर्राष्ट्रिय स्वास्थ्य मापदण्ड अनुसार कोरोना संक्रमण हुन नदिन उच्च सर्तकता अपनाएर उडान सुरु भएको वायुसेवा संचालक संघ नेपालका अध्यक्ष क्याप्टेन रामेश्वर थापाले बताए । बुद्ध एयरको विमानबाट पहिलो फ्लाइटमा सोमबार वायुसेवा संचालक संघ नेपालका अध्यक्ष थापासहितको टोली पोखरा आएको थियो। यात्राको क्रममा विमानका पाइलट, प्राविधिक, क्रुमेम्बरलगायतका कर्मचारी र यात्रुहरुले कोरोना संक्रमण हुन नदिन उच्च सतर्कता अपनाएको पाइएको संघका अध्यक्ष थापाले जानकारी दिए । यात्रुले यात्रा अवधिभर कुनै झन्झट नमानी माक्स र भाइजर लगाएका थिए । यात्रा गर्नुअघि विमानस्थलमा ज्वरो नाप्ने, यात्रुको झोलाहरु सेनिटइज गर्ने, यात्रुले साबुन पानीले हात धुने र सेनिटाइजर लगाउने व्यवस्था मिलाइएकाले हवाई यात्रा निकै सुरक्षित भएकाले ढुक्क भएर यात्रा गर्न संघका अध्यक्ष थापाले अनुरोध गरे । यात्रु झरेपछि यात्रुले छुने जहाजको पार्टमा सेनिटाइज गरिएको थियो । जहाजमा चढ्दा र ओर्लदा डिस्टेन्स मेन्टेन गरी पाँच पाँचजना यात्रुलाई ओर्लन र जहाज चड्ने व्यवस्था मिलाइएको थियो । यसरी विमानस्थल पुगेदेखि जहाजको यात्रा अवधिभर र ओर्लेर गन्तव्यतर्फ नगएसम्म उच्च सर्तकता अपनाइएको र यात्रुलाई सुरक्षित साथ गन्तव्यमा पुर्याउन सक्षम रहेकाले ढुक्क भएर यात्रा गर्न यात्रुलाई संघ अध्यक्ष थापाले अनुरोध गरे । पहिलो दिनको हवाई उडानमा ८० प्रतिशत यात्रुले यात्रा गरेकाले उत्साहा मिलेको वायुसेवा संचालकले बताएका छन् । पहिलो दिन १६ वटा फ्लाइटले उडान भर्ने पनि थापाले जानकारी दिए । बुद्ध एयर, यति, श्रीएयर, सिम्रिक एयर, समिट एयरले आआप्नो क्षमताअनुसार यात्रु बोक्ने छन् । यात्रुको चापलाई हेरेर थप जहाज उडान थप्दै जाने उनले बताए । वायुसेवा संचालक संघले छिट्टै नै जोमसोम, लुक्ला, सिमीकोटलगायतका दुर्गम पहाडि क्षेत्रको उडान पनि संचालन गर्ने थापाले बताए । पर्यटन प्रवद्धनका लागि नयाँ नयाँ पर्यटकीय गन्तव्यस्थलमा पनि हवाई उडान संचालन गर्ने योजनामा वायुसेवा रहेको पनि अध्यक्ष थापाले जानकारी दिए । पोखरा विमानस्थलबाट यात्रु जाने र आउने क्रममा उच्च स्वास्थ्य सर्तकता अपनाइएको पोखरा विमानस्थलमा प्रमुख भोलाप्रसाद गुराँगाईले बताए । सरकारले पहिलो चरणमा सामान्य अवस्थामा भन्दा २५ प्रतिशत मात्र उडान गर्न अनुमति दिएकाले त्यहीअनुसार उडान सुरु भएको बुद्ध एयरका प्रमुख कार्यकारी प्रवन्धक पारासजंग पाण्डेले बताए । पोखरामा नियमित ७ देखि ८ वटा सम्म उडान हुनेमा अहिले दुई उडान मात्र संचालन गरेको पनि उनले जानकारी दिए।आवश्यकता अनुसार उडान थप्दै जाने पनि उनले सुनाए । पोखरा पर्यटकीय सहर भएकाले समान्य अवस्थामा विदेशी पर्यटक पनि निकै यात्रा गर्थे । अहिले कोभिडको कारण विदेशी यात्रु नभएकाले आन्तरिक पर्यटकलाई नै लक्षित गरी उडान सुरु गरिएको उनले बताए । आन्तरिक पर्यटकलाई चलयमान बनाउन दुई रात तीन दिनको जहाज टिकट, होटल र ब्रेकफास्टको व्यवस्था मिलाइको पनि उनले बताए । यो प्याकेजमा प्रति व्यक्ति ६ हजार रहने पनि उनले जानकारी दिए । बुद्ध एयरको पहिलो फ्लाइटमा काठमाडौंबाट ५१ जना महिला तथा पुरुष र ५ जना बालबालिका पोखरा आएका थिए । यसैगरी पोखराबाट ५७ जना यात्रु काठमाडौं गएको बुद्ध एयरका पोखरा प्रमुख गौतम बरालले जानकारी दिए । पोखरा आएको पहिलो विमान बुद्ध एयरमा आएका यात्रु जहाजबाट ओर्लदै। सरकारले असोज १ गते देखि ५० प्रतिशत यात्रु राखेर मात्र उडान सुचारु गर्न भनिएपनि एयरलाइन्सहरुले सत प्रतिशत यात्रु राख्न पाउनुपर्ने अडान राखेपछि उडान सोमबारदेखि सुरु भएको हो । अन्तर्राष्ट्रियस्तरको सुरक्षाका सबै मापदण्ड अपनाएर उडान सुरु गरिएकाले यात्रा निकै सुरक्षित रहेको वायुसेवा संचालक संघले बताएको छ ।"
'हिमचितुवा' शेर्पा अब रहेनन्,"काठमाडौं : बिनाअक्सिजन १० औँ पटक सगरमाथा आरोहण गरी विश्व कीर्तिमान राख्न सफल आङरिता शेर्पा (हिमचितुवा)को निधन भएको छ । सोमबार बिहान १० बजे उनको आफ्नै निवास जोरपाटीमा निधन भएको नुरछेपाल शेर्पाले जानकारी दिए। सोलुखुम्बुको थामेमा जन्मिएका ७२ वर्षीय 'हिमचितुवाको पार्थिव शरीर अहिले शेर्पा गुम्बामा लाने तयारी भइरहेको छ । बुधबार बौद्धधर्म अनुसार दाहसंस्कार गर्ने तयारी परिवारले गरेको छ । उनले सन् १९८३ देखि सगरमाथाको आरोहण सुरु गरेका थिए।। सन् १९९६ मा बिनाअक्सिजन सगरमाथामा पाइला टेकेका शेर्पाको त्यो अन्तिम आरोहण थियो । सर्वोच्च शिखर सगरमाथा मात्रै नभई बिनाअक्सिजन नै पाकिस्तानको माउन्ट केटु तथा नेपालका चोयु, मनास्लु, ल्होत्से, अन्नपूर्ण, धौलागिरिलगायत दर्जनौँ हिमालको उनले पटकपटक आरोहण गरेका थिए। आङरिताको आरोहण यात्रा सन् १९४८ मा जन्मेका आङकिताको पुख्र्यौली पेशा चौरीपालन भए पनि १५ वर्षकै उमेरदेखि आरोहणमा लागेका थिए। पहिलो पटक करीब २० वर्षका उमेरमा चोयु हिमालको आरोहण गरेका शेर्पाले बिनाअक्सिजन पहिलो पटक १९८३ मा सगरमाथा चुचुरामा पाइला टेकेका थिए। आरोहणका क्रममै रहेका आङ्रिता बिरामी भएपछि आरोहण यात्रा रोकिएको थियो । सगरमाथा आरोहणमा नजानुको मुख्य कारणबारे जानकारी लिन उनी बिरामी भएका बेला तत्कालीन राजा वीरेन्द्रले युवराज दीपेन्द्रलाई घरैमा भेट्न पठाएका थिए । गोपीकृष्णस्थित भाडाका कोठामा बसेका शेर्पालाई भेट्न आएका दीपेन्द्रले 'बुबा (वीरेन्द्र) ले आरोहणबाट सन्न्यास लेऊ भन्ने हुकुम भएको छ,' भनेका थिए। त्यसपछि उनी आरोहणमा नगएको परिवारको भनाइ छ । त्यसबेला राजा वीरेन्द्रले चाहना र आवश्यकता के छ भनेर सोधे पनि आफूले केही पनि चाहना व्यक्त नगरेको आङरिताले पत्रकारसँगको भेटमा भन्ने गरेका थिए । सन् १९९६ तिर दीपेन्द्रले 'दरबार आउनू' भनेको भए पनि दरबार नगएको बताउने शेर्पा नेपाल सरकारबाट त्यसबेला त्रिशक्तिपट्ट, गोरखा दक्षिणबाहु जस्ता तक्माबाट भने सम्मानित भएका थिए। दश पटकको विश्व कीर्तिमानलाई भने अहिलेसम्म कुनै आरोहीले तोड्न सकेका छैनन् । नेपालको नाम विश्वभरि फैलाउन सफल आफूलाई भारत सरकारले उतै बस्न व्यवस्था मिलाइदिने प्रस्ताव राखे पनि नगएको बताउने शेर्पालाई नेपाल सरकारबाट भने खासै सहयोग प्राप्त नभएको उनकी छोरी डोमाले बताइन्। यद्यपि उनको आर्थिक अवस्था दयनीय भएको जनाउँदै नेपाल पर्वतारोहण सङ्घले नियमित सहयोग गर्दै आएको छ । छोरीका अनुसार पर्वतारोहण सङ्घले मासिक १५ हजार दिँदै आएको छ । आङ्रिताका तीन छोरा र एक छोरी छन् । जेठ छोरा कर्साङ आरोहण पेशामै छन्। माहिला छोरा छेवाङ दोर्जे भने अमेरिकामा छन् र कान्छा छोरा फुरानुरु खुम्बुमै चौरी धपाउने काम गर्छन्। छोरी डोमा जोरपाटीमा छिन् । आङरिता उनै छोरीसँग बस्दै आएका थिए। सात वर्षअघि उनकी पत्नीको निधन भएको थियो ।"
"बैंकको किस्ता र ब्याजको ताकेता नगर्नू, कोरोनाको खर्च तीन दिनमा सार्वजनिक गर्नू : विप्लव समूह",झापा : नेत्रविक्रम चन्द (विप्लव) समूहले झापाका स्थानीय तहलाई ३ दिनको अल्टिमेटम दिएको छ। विज्ञप्ति मार्फत कोरोना संक्रमणको बेला भएको खर्चको विवरण सार्वजनिक गर्न उक्त अल्टिमेटम दिएको हो। पार्टीका जिल्ला सेक्रेटरी श्रीजंगको हस्ताक्षर रहेको उक्त विज्ञप्तिमा कोरोनाका नाममा स्थानीय सरकारले चरम भ्रष्ट्रचार गरेको उल्लेख गरेको छ। विप्लव माओवादीले जिल्लाका निजी तथा सामुदायिक शिक्षण संस्थाले अभिभावकलाई शुल्क तिर्न पटक पटक दाबी गरको भन्दै त्यसलाई रोक्न पनि माग गरेको छ। विज्ञप्तिमा निजी शिक्षण संस्थालाई जनप्रतिनिधिले साथ दिएको आरोप लगाइएको छ। विज्ञप्तिमा भनिए अनुसार बैंक तथा वित्तीय संस्थाहरुले किस्ता र ब्याजको ताकेता गरेरकाले उक्त कार्य तत्काल बन्द गर्न चेतावनी दिएको छ। विप्लव समुहले विज्ञप्ति मार्फत मागको बिषयमा गम्भीर बन्न आग्रह गरेको छ। जनप्रतिनिधिले जनताको हितमा काम नगरे जनकारवाही गर्ने चेतावनी समेत दिएको छ।
डा केसीद्वारा उपचार अस्वीकार,"जुम्ला : जुम्लामा अनशनरत डा गोविन्द केसीले औषधि र उपचार लिन अस्वीकार गरेका छन्। चिकित्सा शिक्षामा सुधारको माग गर्दै एक मन्दिरमा सत्याग्रह थालेका डा केसीको स्वास्थ्य बिग्रिँदै गएपछि चिकित्सकले अस्पताल भर्ना गर्न सुझाव दिएका थिए। स्थानीय प्रशासनले उनलाई शनिबार राति अस्पताल पुयाएको थियो। कर्णाली स्वास्थ्य विज्ञान प्रतिष्ठानको आईसीयूमा लगिए पनि उनले औषधि र उपचार लिन मानेका छैनन्। प्रहरीले जबर्जजस्ती आफूलाई अनशनस्थलबाट उठाएको उनको भनाइ छ। आफ्ना माग पूरा नभएसम्म अस्पतालको उपचार नलिने उनको अडान छ। उनको स्वास्थ्य अवस्था जटिल बन्दै गएको चिकित्सकले बताएका छन्। डा केसीले उपचार लिनै मान्नुभएको छैन, प्रतिष्ठानका निर्देशक डा मंगल रावलले भने, हामीसँग आईसीयू र भेन्टिलेटर पनि उपलब्ध छ। तर, उहाँले नै अस्वीकार गर्दा हामीले उपचार नै गर्न सकेका छैनौं।"
ढोरपाटनमा पाँच स्वास्थ्यकर्मीसहित १४ जनामा कोरोना पुष्टि,"बागलुङ : क्षयरोग उपचार केन्द्र पोखरामा गरिएको पीसीआर परीक्षणमा ढोरपाटन नगरपालिकाका ५ स्वास्थ्यकर्मीसहित १४ जनामा कोरोना पुष्टि भएको छ। सोमबार कोरोना संक्रमण पुष्टि हुनेमा बुर्तिबाङ प्राथमिक स्वास्थ्य केन्द्रमा कार्यरत तीन जना, प्राइभेट क्लिनिकका २ जना स्वास्थ्यकर्मी छन्। अन्य ७ जना भने होटल व्यवसायी, इलेक्टिसियन, मासु पसल र बैंकमा स्टाफ रहेका छन्। २२ जनाको मृत्यु र १५ जना अझै बेपत्ता हुने गरि ढोरपाटनको ५,६,७,८ र ९ मा आएको बाढी पछि यस क्षेत्रमा राहत संकलन, वितरण गर्नेको घुइँचो छ। बुर्तिबाङ बजारसमेत पछिल्लो समय निर्वाध खुल्ला र मानिसहरु न्युनतम स्वास्थ्य सुरक्षा मापदण्डसमेत पालना नगरी हिँड्ने र पसलहरुमा पनि निकै भीड देखिने गरेको थियो। समुदायस्तरको नमुना परीक्षण गर्न ६९ जनाको स्वाब संकलन गरिएकोमा ६ पुरुष र ७ महिलामा कोरोना संक्रमण पुष्टि भएको स्वास्थ्य कार्यालय बागलुङका प्रमुख सुरज गरौले जानकारी दिए। संक्रमण पुष्टि भएका सबै जनालाई बुर्तिबाङै आइसोलेसनमा राख्ने तयारी छ। लक्षण देखिएको र स्वास्थ्य अवस्था जटिल भएकाहरुलाई मात्र सदरमुकामस्थित धौलागिरी अस्पतालको आइसोलेसनमा ल्याइने गुरौले बताए। योसँगै जिल्लामा हालसम्म कोरोना संक्रमितको संख्या ३ सय ४८ जना पुगेको छ। जसमा २ सय ९५ जना निको भइसकेका छन् भने ३८ जना विभिन्न स्थानका आइसोलेसनमा छन्। एक जना युवकको भने मृत्यु भएको छ।"
हुन्डाइको दशै तिहार योजना,"काठमाडौं : लक्ष्मी इन्टरकन्टिनेन्टल प्रा लि हुन्डाई अटोमावाइलस नेपालको आधिकारीक विक्रेताले ग्राहकहरुमाझ यस पालिको दशैतिहार वेलकम हुन्डाई परिवार योजना ल्याएको छ । यो योजनाको अवधि यहि असोज ५ देखी मंसिर ५, २०७७ सम्म लागु हुनेछ । यो योजना दशैं, तिहार र छठ उत्सव मनाउने लक्ष्य सहित ल्याइएको हो । यस योजनाअन्तर्गत, ग्राहकहरुले आकर्षक नगद छुटका साथै स्क्रयाच कार्ड मार्फत थप रु १ लाख सम्मको नगद छुट पाउन सक्नेछन् । त्यसैगरी बम्पर उपहार अन्तर्गत लक्कीड्र मार्फत हुन्डाई औरा १ थान र हुन्डाई ग्रान्ड आई १० एनआईओस १ थान जित्न सक्नेछन् । त्यसका साथै ग्राहकहरुले १ वर्ष निःशुल्क वीमा पनि पाउनेछन् । लक्ष्मी इन्टरकन्टिनेन्टलले यस कठिन समयमा स्वास्थ्यकर्मीहरूको समर्पण र अथक सेवालाई ध्यानमा राखी उनीहरुलाई सम्मान स्वरुप विशेष प्याकेज दिने निर्णय पनि गरेको छ । लक्ष्मी इन्टरकन्टिनेन्टलप्रालिले नेपाल भरी १३ शोेरुमहरु, तथा १७ सर्भिस सेन्टरहरु मार्फत ग्राहकहरुलाई सेवा प्रदान गरिरहेको छ । हुन्डाई मोटर कम्पनी विश्वकै ५ ठूला अटोमावाइल उत्पादक मध्यमा पर्दछ । सबै हुन्डाई गाडीहरु ३ वर्ष वारेन्टी, ४ वर्ष फ्रि सर्भिसिङ, र १ बर्ष निःशुल्क सवारी कर भुक्तानीसहित स्वामित्व हस्तान्तरणका साथ उपलब्ध हुन्छन्।"
ओलीप्रचण्ड भेटपछि सचिवालय बैठक स्थगित,काठमाडौँ : सोमबार बस्ने भनिएको नेकपा सचिवालय बैठक स्थगित भएको छ। पार्टी अध्यक्षद्वय केपी शर्मा ओली र पुष्पकमल दाहाल प्रचण्डबीच भएको भेटपछि बैठक स्थगित भएको प्रवक्ता नारायणकाजी श्रेष्ठले जानकारी दिए। स्थगित सचिवालय बैठक मंगलबार साढे १२ बजे बस्ने गरी स्थगित भएको हो। आइतबारको सचिवालय बैठकमा प्रस्तुत एजेन्डाबारे शीर्ष तहमा थप परामर्श तथा गृहकार्य गर्नुपर्ने भएकोले बैठक स्थगित गरिएको हो। पार्टीको जनवर्गीय संगठनको कार्यालय पेरिसडाँडा कोटेश्वरमा आइतबार बसेको सचिवालय बैठकमा श्रेष्ठले मन्त्रिपरिषद् पुनर्गठनको आधार तथा माफदण्डबारे सैद्धान्तिक छलफल भएको थियो। अब बस्ने बैठकले यसको टुंगो लगाउनेछ।
मुख्यमन्त्री राउतद्वारा कर्मचारीको निर्वाचन स्थगनको माग,"काठमाडौं : प्रदेश २ का मुख्यमन्त्री लालबाबु राउतले निजामति कर्मचारीको अधिकारिक ट्रेड युनियनको निर्वाचन स्थगनको माग गरेका छन्। २४ गते अधिकारिक ट्रेड युनियनको निर्वाचन हुन गइरहेको छ। मुख्यमन्त्री राउतले कोभिडको महामारीको कारण सबैभन्दा बढी प्रभावित रहेको बताउँदै स्थगनको माग गरेका हुन्। संघीय मामिला तथा समान्य प्रशासन मन्त्री हृदयेश त्रिपाठीलाई पत्र लेखेर नै कोरोना, थ्रेस होल्डको विवाद र सर्वोच्च अदालतमा समेत मुद्दा विचराधीन रहेको अवस्थालाई ध्यानमा राखी हाल निर्वाचन स्थगन गर्न अनुरोध गरेका छन्। नेपाल मधेसी निजामती कर्मचारी मञ्चले आधिकारिक ट्रेड युनियनको चुनाव स्थगनको माग गर्दै आन्दोलन गरिरहेको छ। अदालतमा मञ्चले नै मुद्दा दायर गरेको छ भने अन्य कर्मचारी संगठन निर्वाचनको तयारीमा व्यस्त छन्। तीन वटा संगठन निर्वाचनको प्रचारप्रसारमा लागेका छन्। नेपाल निजामती कर्मचारी संगठन, नेपाल राष्ट्रिय कर्मचारी संगठन (निजामती), नेपाल निजामती कर्मचारी युनियन (संघ) चुनावको तयारीमा जुटेका हुन्। निजामती कर्मचारीहरूको आधिकारिक ट्रेड युनियन निर्वाचनको प्रमुख निर्वाचन अधिकृतको कार्यालयले १०७ स्थानमा कार्यालय स्थापना गरेर चुनावका काम गरिरहेको छ। मधेशी कर्मचारी मञ्चका अध्यक्ष भुवनेश्वर चौधरी जबरजस्ती निर्वाचन गरेमा नराम्रो हुने बताउँछन्।"
राष्ट्रवाद र नागरिक आवाज,"सरकार र नेताको छवि निर्वाचनको ऐनाले मात्र होइन, सडकमा उठेका अभिव्यक्तिले पनि मापन गर्छ गत अगस्त २७ मा टर्कीकी मानव अधिकारकर्मी तथा कानुनव्यवसायी इब्रु तिमतिकको २३८ दिनको भोकहडतालका क्रममा निधन भयो । सरकारको आलोचकका पक्षमा मुद्दा लड्दै आएकी इब्रुलाई एर्डोगान सरकारले २०१७ मा पक्राउ गरेको थियो । टर्कीमा प्रतिबन्धित पार्टी रिभोलुस्नरी पिपल्स लिबरेसन पार्टीसँग आबद्ध भएको आरोपमा उनीलगायत १८ जना वकिललाई लामो समयका लागि जेल चलान गरिएको थियो । इब्रु तिमतिकलाई १३ वर्ष पाँच महिनाको काराबास सजाय सुनाइएको थियो । आफूलगायतका सहकर्मी वकिलको विरुद्धमा लगाइएका आरोप अस्वीकार गर्दै आएकी इब्रुले निष्पक्ष सुनुवाइको माग गर्दै गत फेब्रुवरी २० देखि भोक हडताल गर्दै आएकी थिइन् । इब्रु तिमतिकको मृत्युले टर्कीमा सरकारविरोधी आवाज उठेका छन् । वकिल, पत्रकार, राजनीतिक नेता, कार्यकर्ता तथा आम नागरिकले राष्ट्रपति रेसेप तैएप एर्डोगानको विरोध गर्दै आएका छन् । युरोपियन युनियनले इब्रुको मृत्युप्रति गहिरो दुःख व्यक्त गरेको छ भने मानव अधिकारकर्मीको अन्तर्राष्ट्रिय संघ (एफआईडीएच) ले इब्रुको मृत्युमा एर्डोगान सरकार जिम्मेवार रहेको ठहर्याएको छ । नेता र शासकमा धेरै भिन्नता छन्। नेता जनतामा विश्वास गर्छ, शासक शक्तिमा। नेताको प्राथमिकता जनता र जनजीविकाको सवाल हुन्छ तर शासकको प्राथमिकतामा सत्ताा। नेताले जनआवाजलाई सुन्छ तर शासकले स्वार्थ समूहको सल्लाहमा विश्वास गर्छ। इब्रुको मृत्युपश्चात् उनको अन्त्येष्टिमा सहभागी हुनेहरूलाई सरकारले टियर ग्यासले तितरवितर पारेर आफ्नो फाँसीवादी चरित्र देखायो । इस्तानबुल बार एसोसिएसनले इब्रुको फोटोलाई आफ्नो केन्द्रीय कार्यालयको अग्रभागमा झुन्ड्याएर सरकारको विरोध गर्यो। राष्ट्रपति एर्डोगानले इब्रुको मृत्युको विरोध गर्ने हर कोही वकिललाई आतंकवादको अभियोगमा बार एसोसिएसनबाट निलम्बन गर्ने घोषणा गरे । उनले बार एसोसिएसन न्यायको संस्था हुनुपर्नेमा आतंकवादको करेसाबारी बनेको भन्दै बार एसोसिएसनसम्बन्धी कठोर कानुन ल्याउने घोषणा गरेका छन् । एर्डोगान २००२ देखि २००३ सम्म प्रधानमन्त्री र २०१४ देखि हालसम्म राष्ट्रपतिका रूपमा सत्तामा छन् । २०१७ मा जनमत संग्रहमार्फत संविधान संशोधन गरी असीमित शक्ति आफूकेन्द्रित गरेका छन् । उनले उपराष्ट्रपति, मन्त्री तथा सरकारी अधिकारी सीधै नियुक्त गर्न सक्छन् । न्याय प्रणालीमा हस्तक्षेप गर्न पाउनेदेखि संकटकाल घोषणा गर्नसमेत उनलाई छुट छ । उनमा असीमित शक्ति केन्द्रित छ र त्यही शक्तिका कारण उनी बेलगाम छन् । टर्कीको हालको पद्धतिलाई एर्डोगानजम अर्थात् एर्डोगानवाद भन्ने गर्छन् राजनीतिक पण्डित । जुन निर्वाचित अधिनायकवाद, ओटोमन साम्राज्यको विरासतवाद, दक्षिणपन्थी इस्लामवाद र उपयोगितावादको मि श्रण हो । प्रतिपक्षको उपस्थिति सत्ताको लेजिटीमेसीका लागि मात्रै छ । किनकि सत्ताले प्रतिपक्षको उपस्थितिलाई जोगाइराख्ने तर निर्वाचन जित्न नदिने परिस्थिति बनाइराखेको छ । टर्कीको आधुनिककीकरण र धर्म निरपेक्षता नरुचाउने दक्षिणपन्थी समुदाय एर्डोगानलाई नवअटोमन साम्राज्यको सम्राट् मान्छन् । केही समयअघि सत्तारुढ दलका नेता एवं एर्डोगानका विश्वास पात्र मेटिन कुलुंकले उत्तरी ग्रिस, अर्मेनिया, जर्जिया, साइप्रस, बुल्गेरिया, सिरिया र इराकको भूभाग गाभिएको ग्रेटर टर्कीको नक्सा ट्विटरमार्फत जारी गरेका थिए । एर्डोगानले भूमध्यसागरीय क्षेत्रमा बेलाबेलामा युद्धपोतहरू तैनाथ गरेर छिमेकी राष्ट्रलाई तर्साउने काम गर्छन् । टर्कीको रणनीतिक अवस्थितिको फाइदा उठाउँदै अमेरिका र युरोपियन युनियनसँग बार्गेनिङ पनि गर्छन् भन्ने गरिन्छ । एर्डोगानको धार्मिक राष्ट्रवादको जाँतोमा सबैभन्दा बढी कूल जनसंख्याको १९ प्रतिशत हिस्सा ओगट्ने कुर्दिसहरू पिसिएका छन् । आत्मनिर्णयको अधिकारसहितको कुर्दिस राज्यको माग गरिरहेकाको रगतले एर्डोगानको हात लत्पतिएको छ । इब्रु तिमतिक कुर्दिस थिइन । राष्ट्रवादको घोडा चढेर बेलगाम सत्ता हाँकिरहेका एर्डोगानको सत्तासँग २३८ दिनसम्म संघर्ष गर्दागर्दै संसार छाडिन् । एर्डोगानको तुलना प्रायः भारतीय प्रधानमन्त्री नरेन्द्र मोदीसँग गर्ने गरिन्छ । दुवैजना सामान्य सहरमा जन्मेका । मोदी रेलवे स्टेसनमा आफ्ना पितासँग चिया बेच्थे । एर्डोगान टर्कीको रिज सहरको सडक पेटीमा लेमोनेड बेच्थे । दुवैजनाले आफ्ना धार्मिक आस्था र पृष्ठभूमिलाई राजनीतिक करियरको जग बनाए । एर्डोगान मुस्लिम राष्ट्रवादको पर्याय बनेका छन् भने मोदी हिन्दु राष्ट्रवादको । आठ वर्षको उमेरदेखि नै दक्षिणपन्थी हिन्दु राष्ट्रवादी संगठन, राष्ट्रिय स्वयंसेवक संघ (आरएसएस) सँग जोडिएका नरेन्द्र मोदी भारतीय प्रधानमन्त्रीका रूपमा दोस्रो कालको प्रथम वर्षमा छन् । मोदीले आफ्नो राजनीतिक यात्रामा आरएसएसले गरेको लगानी भाजपा र आरएसएसको दीर्घकालीन सपना पूरा गरेर चुक्ता गर्दैछन् । अयोध्यामा राममन्दिर निर्माण, संविधानको धारा ३७० मार्फत कश्मीरलाई प्रदान गरिएको विशेषाधिकार खारेजी र समान नागरिक संहिता कार्यान्वयन भाजपाको लामो समयदेखिको संकल्प हो । मोदीले भर्खरै राम मन्दिर निर्माणको भूमिपूजन गरेका छन् । धारा ३७० खारेज भइसकेको छ । नागरिक संशोधन विधेयक पास भएर कानुन बनिसकेको छ । मोदीका कदम आफूहरूविरुद्ध लक्षित हुन थालेको महसुस गर्दै भारतका मुस्लिम समुदायले विरोध गर्दै आएका छन् । कोरोना महामारीमा पनि भारतमा सम्प्रदायिक दंगा भड्काउने खालका प्रयास भए । मुस्लिम समुदाय जानीबुझी कोरोना फैलाउन लागेको भन्दै कोरोना जिहाद ह्यासट्याग गरेर सामाजिक सञ्जाल ट्विटरमा फैलाइयो । विफ निर्यात गर्ने राष्ट्रहरूको बरियतामा भारत शीर्ष तीन स्थानमा पर्र्छ तर भाजपाका गौरक्षक दस्ताले दलित तथा मुस्लिममाथि ज्यादती, हिंसा र हत्या गर्छ । निर्वाचनअघि भाजपा सरकारका दुई संकल्प थिए हिन्दु संस्कृतिकेन्द्रित राष्ट्र निर्माण र तीव्र आर्थिक विकास । तर मोदी सरकारले आर्थिक विकासलाई प्राथमिकताको एघारौं स्थानमा राखेको वैष्णवको दाबी छ । धिमा गतिको आर्थिक वृद्धिदर हाँसिल गर्दै आएको भारतले यो वर्षको पछिल्लो चौमासिकमा आर्थिक वृद्धिदर झन्डै २५ प्रतिशतले खुम्चिएको छ भने कोरोना महामारीले संक्रमितको संख्या दैनिक ९० हजारभन्दा बढीको संख्याले बढेको छ । चरम ध्रुवीकृत समाज, खस्कँदै गरेको आर्थिक अवस्था र बढ्दो संक्रमितको संख्या हुँदाहुँदै पनि राममन्दिर निर्माणको भूमिपुजन गरेर मोदीले आरएसएस र भाजपाका मतदातालाई खुसी पार्ने प्रयत्न गरेका छन् । पाकिस्तानको मामलामा घरमे घुसके मारिंगे भनेर चेतावनी दिने गरेका मोदीले लद्दाख क्षेत्रको सिमानामा चीनले केही महिनायता देखाउँंदै आएको आक्रामक रबैया र भारतको रणनीतिबारेमा भने जनतालाई चित्तबुझ्दो जवाफ दिन सकेका छैनन् । हालको राष्ट्रवादको जग लोकप्रियतावाद अर्थात् पपुलिज्म हो । २०१८ को अक्टोबरमा एक सभालाई सम्बोधन गर्ने क्रममा अमेरिकी राष्ट्रपति ट्रम्पले भनेका थिए, ग्लोबलिस्टहरू विश्वको ख्याल राख्छन् तर देशको पर्वाह गर्दैनन्, तर म नेसनालिस्ट हँु र अमेरिकालाई पहिलो प्राथमिकता दिन्छु । समाजमा शदीयौंदेखि हैकम जमाउँंदै आएका, धर्म र संस्कृतिको रक्षक मान्ने र बहुसंख्यक ठान्ने वर्ग, उदार विश्व व्यवस्था र भूमण्डलीकरणले आफ्नो पहिचान, हैकम र अस्तित्वमा चुनौती दिएको महसुस गरिरहेका थिए । ट्रम्प, बोल्सानारो, बोरिस जोन्सन, एर्डोगान र मोदीहरूले ती वर्गले सुन्न चाहेका नारा लिएर अघि बढे र ती वर्गका लागि उनीहरू लोकप्रिय भएर त्यही वर्गले नै यी नेतालाई राष्ट्रवादीको पगारी गुथाइदियो । २०७४ सालमा सम्पन्न प्रतिनिधिसभा र प्रदेशसभा निर्वाचनमा तत्कालीन एमाले र माओवादी केन्द्रको वाम गठबन्धन विकास र समृद्धिको नारा लिएर निर्वाचनमा गएको थियो । त्यसको नेतृत्वकर्ता वर्तमान प्रधानमन्त्री केपी ओली राष्ट्रवादको घोडामा सवार थिए । भारतीय नाकाबन्दीको विरुद्ध उनले लिएको अडानलाई निर्वाचनमा राष्ट्रवादी धुन बनाइयो र त्यो धुनलाई जनताले रुचाए । वाम गठबन्धनले सोचेभन्दा राम्रो नतिजा हाँसिल गर्यो। तर निर्वाचनपछिको ढाइ वर्षको अन्तरालमा ओली र उनको राष्ट्रवादी धुन दुवै बदलिएका छन् । ओली नेताबाट विस्तारै शासक बनिरहेका छन् भने विकास र समृद्धिसँग जोडिएको उनको राष्ट्रवाद राम राष्ट्रवादमा परिणत भएको छ । नेता र शासकमा धेरै भिन्नता छन् । नेता जनतामा विश्वास गर्छ, शासक शक्तिमा, नेताको प्राथमिकता जनता र जनजीविकाको सवाल हुन्छ तर शासकको प्राथमिकतामा सत्ता । नेताले जनआवाजलाई सुन्छ तर शासकले स्वार्थ समूहको सल्लाहमा विश्वास गर्छ । नेतालाई जनताको भर हुन्छ, शासकलाई सत्ता पलटको डर हुन्छ । समकालीन विश्व राजनीतिमा जननिर्वाचित नेताहरूमा अधिनायकवादी चरित्र देखिन थालेको छ, जसले उनीहरूलाई नेताबाट शासकमा रूपान्तरण गर्दैछ । इतिहासले प्रधानमन्त्री ओलीलाई नेताबाट राजनेता बन्ने अवसर दिएको थियो, तर उनी नेताबाट शासक बन्नेतिर लागे । उनले पनि मोदी र एर्डोगानहरूले जस्तै शक्तिको केन्द्रीकरण गर्न थाले, जसका कारण पार्टीभित्रै प्रतिपक्षको जन्म भयो र अन्तर्पार्टी सत्ता संघर्ष पैदा गर्यो । प्रधानमन्त्रीका पछिल्ला केही महिना सत्ताको सुरक्षाकबज निर्माण गर्दैमा गयो । संकटका समयमा जनता शासक होइन, नेता चाहन्छन् जसले उनीहरूको कुरा सुनोस्, भावनाको सम्बोधन गरोस् र इमानदारी देखियोस् । जस्तो कि पाकिस्तानी प्रधानमन्त्री इमरान खानले देखाए । एक भिडियो सन्देशमार्फत देशवासीलाई सम्बोधन गर्दै भने, हामीले धेरै दिन लकडाउन गर्यौँ भने हाम्रा गरिब मजदुर भोकले मर्नेछन्, यी सबै जनालाई राहत दिने क्षमता हामीसँग छैन, त्यसैले हामी विस्तारै लकडाउन खोल्नेछौं ताकि गरिब मजदुरले काम पाउन सकून् र उनीहरूको दैनिका गुजारा सहज होस् । साथसाथै उनले कोरोनाविरुद्धको स्वयंसेवी दस्ता टाइगर फोर्स निर्माण गर्ने घोषणा गरे । सरकारसँग समन्वय गरेर भोकालाई खानाको व्यवस्था गर्ने, बेरोजगारको लागत लिने, कन्ट्याक्ट ट्रेसिङ गर्न सरकारलाई सहयोग गर्न र कोरोना नियन्त्रणको मापदण्ड पालन गर्न सहजीकरण गर्ने जिम्मेवारी टाइगर्स फोर्सलाई दिइयो । प्रधानमन्त्रीको आह्वानमा हजारौं युवाले साथ दिए जसका कारण पाकिस्तानले कोरोना नियन्त्रणमा उल्लेख्य सफलता हासिल गरेको छ । प्रधानमन्त्री इमरान खानको यो मोडेललाई चौतर्फी सरहना पनि गरिएको छ । सरकार र नेताको छवि निर्वाचनको ऐनाले मात्र होइन, सडकमा उठेका आवाज र सामाजिक सञ्जालमा व्यक्त गरिएकाले अभिव्यक्तिले पनि मापन गर्छ । सचेत नागरिक कुनै पनि पार्टीको स्थायी समर्थक रहिरहन सक्तैन । कुलमान घिसिङको पुनर्नियुक्तिको आवाज सडकमा किन आएका छन् ? उनका पक्षमा सामाजिक सञ्जालमा किन मत अभिव्यक्त गरिएका छन् ? ती आवाजले कुलमानको समर्थनभन्दा पनि सरकारको विश्वसीयतामा प्रश्न उठाएका छन् । मन्त्रीका सम्धी र प्रेस सल्लाहकारको भाइलाभको पदमा नियुक्ति, अर्थमन्त्रीको पदबाट राजीनामा दिनासाथ मन्त्रीसरहको सुविधासहित प्रधानमन्त्रीको आर्थिक सल्लाहकारमा नियुक्ति, नेताका नाममा खोलिएका प्रतिष्ठानलाई करोडौं रकम निकास, घरबेटीलाई ठेक्का, भ्रष्टचारीको बचाउ, भ्रष्टाचारका काण्डको फाइल तामेली, निर्वाचनमा हारेकालाई राष्ट्रिय सभामा नियुक्ति जस्ता गतिविधि जनताले प्रत्यक्ष देखेका छन् । राष्ट्रवादलाई पब्लिक सेन्टिमेन्ट हासिल गर्ने र मुद्दालाई विषयान्तर गर्ने हतियारका रूपमा मात्र प्रयोग गरिएको छ, जसले नेता (शासक) लाई शक्तिशाली पात्रको रूपमा स्थापित त गरेको तर देशको अवस्था झन् कमजोर हुँदै गएको छ । ट्रम्पको राष्ट्रवादले विश्वमा अमेरिकाको नेतृत्वदायी भूमिका खुम्चँदै गएको छ । एर्डोगानको राष्ट्रवादले युरोपियन युनियनमा टर्कीको भविष्य अनिश्चित बन्दै गएको छ भने मोदीको राष्ट्रवादले दक्षिण एसियामा भारत एक्लिँदै गएको छ । कालापानी, लिम्पियाधुरा र लिपुलेक समावेश गरिएको नक्सा जारी गरेपछि केपी ओलीलाई शक्तिशाली पात्रका रूपमा स्थापित गर्यो तर देशको अवस्था त यथास्थितिभन्दा अघि बढेको छैन । कोरोना कहरले ज्यान जोगाउन स्वदेश फर्किएका नेपाली कोरोनाको हट स्पट बनिरहेको भारतमा फर्किन बाध्य भए । भारत फर्किएका नेपाली कामदारको लामो लर्कोको फोटो राख्दै महामारी पर भारी पडी भुख, भारत लोटे नेपाली कामदार शीर्षकमा हिन्दुस्तान टाइम्सले समाचार प्रकाशन गरेर नेपालको राष्ट्रवादको धज्जी उडाइरहेको थियो । अमेरिकी लेखक जोन म्याक्सवेल लेख्छन्, महान् नेता तिनै हुन्, जो आफू शक्तिशाली बन्नेभन्दा पनि अरूलाई सशक्त बनाउने क्षमता राख्छन् । सत्ता र शक्तिको महारथि बन्ने महत्वाकांक्षी शासकले होइन तर जनताको सारथि बन्ने इच्छा भएका नेताले मात्र आमनागरिकलाई सशक्त बनाउने क्षमता राख्छन् ।"
कोरोनाका कारण अर्थतन्त्र धराशायी,"काठमाडौं : कोरोना भाइरसका कारण अर्थतन्त्र धराशायी भएको छ। चैतदेखि भदौसम्मको लकडाउन र निषेधाज्ञाले आर्थिक क्षेत्र ठप्प भएको हो। असोज १ गतेदेखि लकडाउन हटेसँगै अर्थतन्त्र चलायमान हुने अर्थविद्को अनुमान छ। ६ महिनाको अवधिमा पटकपटक गरी मुस्किलले एक महिना मात्रै अर्थतन्त्र चलायमान भएको छ। लकडाउन अवधिमा ७० देखि ८० प्रतिशतसम्म आर्थिक गतिविधि रोकिएको उद्योगी बताउँछन्। नेपाल उद्योग वाणिज्य महासंघका उपाध्यक्ष किशोर प्रधानका अनुसार ८० प्रतिशत बेरोजगार बढ्नुका साथै सोही मात्रामा उत्पादन घटेको छ। अब जुन ठाउँमा कोरोना देखिन्छ, त्यो ठाउँमा मात्रै सिल गरी अन्य क्षेत्र चलायमान गराउनुपर्छ, उनले भने। नेपाल राष्ट्र बैंकका पूर्वकार्यकारी निर्देशक नरबहादुर थापाले अब देशले लकडाउन थेग्न नसक्ने बताउँछन्। ६ महिनाको अवधिमा अर्थतन्त्र जटिल अवस्थामा पुगेको उनले बताए। ६ महिनासम्म आर्थिक गतिविधि बन्द हुँदा कतिपय मजदुर भोकै बस्नुपर्ने अवस्था आएको छ। भारतमा कोरोना जोखिम बढीरहेको बेला अब लकडाउन सम्भावना छैन, उनले भने,जीविकोपार्जन गर्न नसके जनता सडकमा आउँछन्। भारतलगायत अन्य देशले पनि स्वास्थ्य संकटसँग जुध्दै अर्थतन्त्र खुला गरेकाले नेपालले पनि बन्द गरिरहन आवश्यक नभएको उनको भनाइ छ। पछिल्लो समय खोप पनि आउन थालेकाले साहस बढ्दै गएको उनको भनाइ छ। आर्थिक संकट चुलिँदै गएपछि सरकारले पछिल्लो समय धेरै क्षेत्रमा खुला गर्ने निर्णय गरेको छ। असोज १ गतेदेखि लामो दूरीका यातायात तथा होटल, रेस्टुराँ तथा पदयात्रा खुला भएसँगै आर्थिक गतिविधि बढ्ने उद्योगीको विश्वास छ। असोज ५ गते आन्तरिक हवाई सुरु हुने भएको छ। भारतलगायत केही देशले कोरोनाको ग्राफ बढ्दै गए पनि आर्थिक गतिविधि चलायमान छन्। तर, नेपालमा अब लकडाउन थेग्न नसक्ने अर्थविद्हरूको आँकलन छ। स्वास्थ्य संकट हुँदा हुँदै पनि अर्थतन्त्र चलायमान गराउनुपर्ने बाध्यता रहेको परराष्ट्रमन्त्री प्रदीप ज्ञवालीले बताए। कोरोनाले सेवामूलक क्षेत्र पूर्णरूपमा प्रभावित छ। सेवा क्षेत्रमा स्कुल, कलेज, स्वास्थ्य, होटल, व्यवसाय, यातायात, पर्यटन, वित्तीय क्षेत्रलगायत पर्छन्। कुल गार्हस्थ उत्पादनमा सेवा क्षेत्रको योगदान ५८ प्रतिशत छ। राष्ट्र बैंकका पूर्वकार्यकारी निर्देशक थापाले चैतदेखि भदौसम्म सेवाक्षेत्रले एक चौथाइ मात्रै काम भएको बताउँछन्। जीडीपीमा कृषिको २७ प्रतिशत योगदान छ। कोभिडले कृषि क्षेत्रमा खासै समस्या सिर्जना गरेको छैन। मल अभाव देखिए पनि अघिल्लै वर्षकै अनुपातमा जीडीपीमा योगदान पुग्ने उनको विश्वास छ। उत्पादनमूलक, निर्माण, खानेपानी, ग्यास, खानी तथा उत्खनन जोड्दा १४ प्रतिशत आउँछ। कोभिडको समयमा केही निर्माण यथावत भए पनि यसले कुल गार्हस्थ उत्पादनमा एक चौथाइ योगदान दिएको छ। भारतमा अप्रिलदेखि जुनसम्मको तथ्यांक हेर्दा अघिल्लो वर्षको तुलनामा २३९ प्रतिशत घटेको छ। भारतले हरेक क्षेत्र खुला गर्दै आएको छ। भारतले आर्थिक क्षेत्र खुला गर्दा पनि २३९ प्रतिशत घटिरहेको अवस्थामा नेपालमा पनि चैतयता अघिल्लो वर्षको तुलनामा जीडीपीमा ३० देखि ३३ प्रतिशत योगदान घटेको छ। खुला गरेका देशमा पनि घटेको स्थिति छ, उनले भने, नेपालमा मात्रै पोजेटिभ हुने कारण छैन। सरकारले आर्थिक क्षेत्र चलायमान बनाउन खुकुलो नीति लागू गरे पनि कोरोनाको जोखिम उत्तिकै रहेकाले उद्योग तथा व्यवसाय क्षेत्र प्रभावित भएको उद्योगी व्यवसायीको भनाइ छ। सार्वजनिक यातायातका साधन सञ्चालन र सर्वसाधारणको ओहोरदोहोर नहुँदासम्म आर्थिक क्षेत्र पुनः पहिलेको लयमा फर्कन नसक्ने केही समयअघि उद्योगी व्यवसायीले बताउँदै आएका थिए। असोज १ गतेदेखि यातायातसाधन सञ्चालनमा आएसँगै अर्थतन्त्र चलायमान हुने अवस्थामा पुगेको महासंघका उपाध्यक्ष प्रधानले बताए। लकडाउनले अर्थतन्त्र धराशयी भएको भन्दै नेपाल उद्योग परिसंघका पदाधिकारीले केही समयअघि राष्ट्रपतिलाई भेटेर लकडाउन नगर्न सुझाएका थिए। महासंघका उपाध्यक्ष प्रधानका अनुसार मौद्रिक नीतिले पुनर्कर्जामा स्पष्ट व्यवस्था गरिए पनि बैंकहरूले उद्योगीलाई दुःख दिन थालेको बताउँछन्। पहिला लिएको कर्जा ५ प्रतिशतमा झार्ने, पुनर्कर्जा नदिने कुरा आएको छ, उनले भने। प्रधानले मौद्रिक नीति आउँदा उत्साहित भएर स्वागत गरिए पनि अहिले व्यवहारमा त्यस्तो नदेखिँदा दुःख लागेको बताए। सहजीकरण गर्ने अवस्था अझै बाँकी छ, उनले भने। नेपाल अटो मोबाइल्स एसोसिएसन(नाडा)का अध्यक्ष कृष्णप्रसाद दुलालले सरकारले लामो दूरीका सवारी साधन खुलेसँगै आशावादी भएको बताए। गत वर्ष ५० प्रतिशत भन्सार कम भएको छ, उनले भने, यस वर्ष ५० प्रतिशतसम्म कारोबार भयो भने पनि सभाईभ हुन सकिन्छ।"
पायलले लगाइन् कश्यपमाथि आरोप,"मुम्बई : अभिनेता सुशान्त सिंह राजपुतको मृत्युपछि बलिउडमा गुटबन्दी र नेपोटिजमको विवादमा मुछिएका निर्माता अनुराग कश्यपमाथि अर्को संगीन आरोप लागेको छ। अभिनेत्री पायल घोषले फिल्म निर्माता अनुराग कश्यपमाथि यौन उत्पीडनको आरोप लगाएकी छन्। अनुरागले उनलाई लाइब्रेरीमा लगेर आपत्तिजनक भिडियो देखाउने गरेको उनले बताएकी छन्। पायलले प्रधानमन्त्री नरेन्द्र मोदीलाई समेत ट्विटरमा ट्याग गर्दै लेखेकी छिन्, अनुराग कश्यपले ममाथि जबरजस्ती गरे। नरेन्द्र मोदीजी उनीविरुद्ध कारबाही गर्न र यी सिर्जनात्मक पुरुष पछाडिको राक्षसी अनुहारलाई देशभरि उदांगो पारिदिन आग्रह गर्छु। मैले यस्तो कुरा गर्दा यसले मलाई नै क्षति पुयाउँछ र थाहा छ कि मेरो सुरक्षामा खतरा छ। कृपया मद्दत गर्नुहोस्। त्यस्तै पायलको सो ट्विट रिट्विट गर्दै राष्ट्रिय महिला आयोगकी अध्यक्ष रेखा शर्माले घटनाको विषयमा थप जानकारी माग गरेकी छन्। पायलको आरोपबारे अनुरागले हिन्दी भाषामा चारवटा ट्विट गरेका छन्। उनले सबै आरोप आधारहीन भएको बताएका छन्। उनको अभिव्यक्ति छ, मेरी जेठी श्रीमती हुन् वा दोस्री, वा कुनै प्रेमिका वा ती सबै अभिनेत्री जोसँग मैले काम गरेको छु, अथवा ती सबै युवती वा महिलाको समूह जसले सधैं मसँग काम गर्दै आएका छन्, वा ती सबै महिला जसलाई मैले एक्लै वा जनताबीच भेटेँ, म यस्तो प्रकारको व्यवहार न गर्छु न त कुनै पनि हालतमा सहन सक्छु। पायल सन् २०१७ मा पटेलकी पन्जाबी शादी फिल्ममा अभिनेता परेश रावलकी छोरी बनेकी थिइन्। उनका अधिकांश फिल्म तेलुगु भाषामा छन्।"
"सप्तरीमा संक्रमित महिलाको मृत्यु, शव अझै उठेन","राजविराज : सप्तरीमा आइतबार दिउँसो संक्रमण पुष्टि भएकी एक महिलाको मृत्यु भएको छ। राजविराजस्थित गजेन्द्रनारायण सिंह अस्पतालमा उपचाररत बिष्णुपुर गाउँपालिका३ की ६२ वर्षीया महिलाको संक्रमण रिपोर्ट आएको केही घण्टामा नै मृत्यु भएको अस्पतालका निमित्त मेडिकल सुपरिटेण्डेण्ट डाक्टर रणजीतकुमार झाले बताए। रातभरि आइसोलेसन केन्द्रमा रहेको संक्रमितको शव अझै उठेको छैन। मृतकका परिवार शव व्यवस्थापनको प्रतिक्षामा अस्पताल परिसरमा बसेका छन्। कोभिड१९ का कारण मृत्यु भएका व्यक्तिको शव व्यवस्थापन कार्यविधि २०७६ अनुसार शवलाई चाँडोभन्दा चाँडो अन्तिम संस्कार गर्ने स्थलमा पुर्याउनु पर्ने उल्लेख छ। कोरोना संक्रमितको मृत्यु भएमा शवलाई सम्बन्धित स्थानीय तहको भौतिक सहयोगमा नेपाली सेनाले व्यवस्थापन गर्दै आएको छ। बिष्णुपुर गाउँपालिकाका अध्यक्ष लिलाम्बर यादवले शव व्यवस्थापनका लागि खाल्डो खन्न आवश्यक पर्ने गाउँपालिकाको जेसिभी सर्भिसिङ्गमा भएकाले व्यवस्थापन गर्न समस्या भएको बताए। अन्य स्थानीय तहसँग माग्दा पनि जेसिभी उपलब्ध नभएको उनले बताए। गाउँपालिका अध्यक्ष यादवले शव व्यवस्थापनको प्रयास भइरहेको र सोमबार मृतककै गाउँ मुसहरनियामा शव व्यवस्थापन गरिने बताए। रुघा, खोकी र ज्वरोले ग्रसित भएपछि गत शुक्रबार महिला गजेन्द्रनारायण सिंह अस्पताल भर्ना भएकी थिइन्। अस्पतालको छुट्टै वार्डमा राखेर उनको उपचार भइरहेको थियो। रिपोर्ट पोजिटिभ आएपछि आधा किलोमिटरको दुरीमा रहेको आइसोलेसन केन्द्र पुर्याए लगत्तै अपरान्ह मृत्यु भएको अस्पतालले जनाएको छ। स्वयम् एम्बुलेन्स चढेर बसेकी उनी आइसोलेसन केन्द्र पुग्दा स्वास प्रस्वासमा अत्यधिक समस्या देखिएको आइसोलेसन केन्द्रका चिकित्सकले जानकारी दिए। महिलाको मृत्यु भएसँगै सप्तरीमा मृत्यु हुनेको सङ्ख्या २ महिलासहित १० जना पुगेको छ। अस्पतालको आकस्मिक कक्षमा भर्ना रहेकी उनीसहित २४ जनामा आइतबार कोरोना संक्रमण देखिएको अस्पतालले जनाएको छ। स्वास्थ्य कार्यालय सप्तरीका अनुसार जिल्ला प्रहरी कार्यालयका २६ वर्षीय २ जना प्रहरी, भिम दल गणका ३१ वर्षीय सैनिक, भुमि व्यवस्था, कृषि तथा सहकारी मन्त्रालय, प्रदेश नम्बर २, जनकपुरधामका कर्मचारी राजविराज नपा५ का ४३ वर्षीय पुरुषसहित २४ जनालाई कोरोना संक्रमण देखिएको छ। राजविराज नगरपालिका१ का १६ र ५० वर्षीया महिला, राजविराज२ का ५३ वर्षीय पुरुष, राजविराज६ का २२, २३, ३१ र ३४ वर्षीय पुरुष, २२, ३०, ३१, ४०, ६० र ६५ वर्षीया महिला र राजविराज८ का ५८ वर्षीय पुरुष कोरोना संक्रमित भएका छन्। यस्तै, रुपनी गाउँपालिका२ का ३२ वर्षीय पुरुष, विष्णुपुर गाउँपालिका६ का २७ वर्षीय पुरुष, वडा नम्बर७ का ३०, ३५ र ४७ वर्षीय पुरुषलाई समेत संक्रमण देखिएको स्वास्थ्य कार्यालय सप्तरीका निमित्त प्रमुख दुनियालाल यादवले बताए। यो समेत सप्तरीमा संक्रमित हुनेको सङ्ख्या १ हजार २०१ पुगेको निमित्त प्रमुख यादवले बताए। यादवका अनुसार ८०२ जना निको भएर घर फर्किएका छन्।"
पोखरीमा डुबेर आमासहित दुई छोरीको मृत्यु,विराटनगर : मोरङका ग्रामथानमा पोखरीमा डुबेर आमासहित दुई छोरीको मृत्यु भएको छ। मृत्यु हुनेमा ग्रामथान ४ की ३५ वर्षीया सीता अधिकारी र उनका २ छोरीहरु १३ वर्षीया पबित्रा र ९ वर्षीया कृतिका रहेका इलाका प्रहरी कार्यालय वेलबारीका प्रहरी निरीक्षक ऋषिराज ढकालले जानकारी दिए। आइतबार साँझ पोखरीमा माछालाई चारो हाल्न गएका उनीहरु घर नफर्किएपछि खोजी गर्दा पोखरीभित्र शव फेला परेको ढकालको भनाइ छ। मृतकको शव पोष्टमार्टमका लागि कोशी अस्पताल विराटनगर ल्याइएको छ। उनीहरुको के कारणले मृत्यु भयो भन्ने विषयमा अनुसन्धान भइरहेको मोरङ प्रहरी प्रमुख एसपी सन्तोष खड्काले जानकारी दिए।
बिचौलियाको मारमा केरा किसान,"पोखरा : पोखराकी सुशीला केसी अधिकारीले चितवनको आफ्नो बारीको केरा कोसाको रु तीन हाराहारीमा बिक्री गर्छिन् तर स्थानीय बजारमा आफूले भने प्रतिकोसा रु १० सम्ममा किन्ने गरेकी छन्। उनी मात्र होइन देशभरका किसान र उपभोक्ता बिचौलियाको मारमा छन्। अधिकारीले गुनासो गरिन्, 'बिचौलियाको यो मनोमानीको विषयमा तपाइँहरुले कलम चलाइदिनुपर्यो।' आफूले सस्तोमा बिक्री गर्दा उपभोक्ताले त्यहीअनुसारको मूल्यमा किन्न पाए सन्तोष हुने अधिकारीको भनाइ छ। भरतपुर महानगरपालिका२६ भगडीमा १० बिघामा उनको पौलमी कृषि फार्म छ। त्यहाँको चार बिघामा चार हजार घरी केरा बिक्रीयोग्य भएको छ। आफ्नो बारीबाट व्यापारीले प्रतिकोसा रु तीनमा उठाउने गरेको उनी बताउँछिन्। भारतको केरलाबाट झिकाइएको उच्चस्तरको बेर्ना लगाएको उनको भनाइ छ। पानीका कारण थप पाँच बिघामा लगाएको केरामध्ये ७५ प्रतिशत नष्ट भएको छ। यो पीडा हुँदाहुँदै बिक्रीयोग्य केराले पनि बजार मूल्य नपाउँदा आफू जस्ता कृषक मारमा परेको दुखेसो पोखिन्। जिल्लाका स्थापित केरा कृषक लक्ष्मण सुवेदी पनि बिचौलियाको मारमा परेको गुनासो गर्छन्। बारीबाट प्रतिकोसा तीनदेखि चारमा बिक्री गरेको केरा उपभोक्ताले रु आठसम्म यहीँको बजारमा किन्नुपर्ने बाध्यता रहेको उनी बताउँछन्। जिल्लाभरमा उनको मात्र ७५ बिघामा केराखेती छ। भरतपुरको गौरीगञ्जबाट थोक मूल्यमा उपभोक्तालाई केरा बिक्री गरेको उनले बताए। उनले भने, 'मण्डी, खुद्रा व्यापारी हुँदै उपभोक्तामा पुग्दा धेरै महँगो भएपछि मैले फार्मबाट पनि खुद्रा बेच्न थालेँ।' आम कृषक र उपभोक्ता बिचौलियाको मारमा परेको सुवेदीको भनाइ छ। सुवेदी २१ वर्षयता यहाँ धेरै केराखेती गर्ने कृषकका रूपमा परिचित छन्। चितवन केरा उत्पादक सङ्घका अध्यक्ष घानाथ महतो केरा बारीबाट प्रतिकोसा डेढदेखि चार रुपैयाँसम्ममा बिक्री हुने गरेको भए पनि उपभोक्ताले दोब्बरभन्दा बढी तिरेर किन्नुपर्ने बाध्यता रहेको पीडा पोख्छन्। 'जमानादेखि हामीले पीडा पोख्दै आएका छौँ। कसले सुनिदिने', उनले भने, 'दुःख कृषकको तर नाफा बिचौलियालाई मात्र भयो।' जिल्लामा केराखेती गर्ने कृषकको सङ्ख्या ७०० रहेको छ। तीन हजार बिघाभन्दा बढीमा केराखेती गरिएको छ। एक बिघामा केराखेती गर्न करिब चार लाख खर्च हुन्छ। उनका अनुसार एक बिघामा एक हजार ६०० बोट लगाइन्छ। एउटा बोटमा ८० देखि १०० कोसा केरा फल्ने गर्दछ। अहिले बजारमा लुकीछिपी भारतीय केरा आइरहेकाले यहाँको केरा बिक्री कम भएको कृषक बताउँछन्। देशका विभिन्न जिल्लामा लकडाउन र निषेधाज्ञा हुँदा केराको खपत कम हुँदै गर्दा बिचौलियाको मनोमानी अरु बढेको महतोको भनाइ छ।"
डेढ वर्षमा बर्दिवासवीरगञ्ज रेल गुडाउने विभागको तयारी,वीरगञ्ज : महोत्तरीको बर्दिवासदेखि पर्साको वीरगञ्जसम्मको १३६ किलोमिटर रेलमार्गमध्ये ७० किलोमीटरभन्दा बढीमा ब्लास्ट र ट्र्याकमा पटरी ओछ्याउने बाहेकका अन्य काम सकिएको छ। बर्दिवासदेखि वीरगञ्जसम्मको १३६ किलोमिटर रेलमार्गको जङ्गली क्षेत्रमा रुख कटान गरेर माटो पुर्ने काम तीव्रगतिमा भएको छ। पुल कल्भर्ट निर्माणको काम सम्पन्न भइसकेको छ। पूर्व मेचीदेखि महाकालीअन्तर्गत जयनगरबर्दिवास र बर्दिवासवीरगञ्ज रेल सञ्चालनमा आइसकेपछि जनकपुरसहित प्रदेश २ को सांस्कृतिक र पर्यटकीयसहित आर्थिक क्षेत्रमा ठूलो क्रान्ति ल्याउने नेपाल सरकारको जिकिर छ। दुई सय किमी प्रतिघण्टा गुड्ने योजनासहित विद्युतीय रेल बर्दिवासवीरगञ्ज रेल सञ्चालनमा आएपछि बर्दिवासबाट वीरगञ्ज मुस्किलले पौने एक घण्टाभित्रै पुग्न सकिने रेल विभागले जनाएको छ। भारतीय पक्षले रक्सौल पाँच किलोमिटरसम्म निर्माण कार्य सम्पन्न गरिसकेको छ। बर्दिवाससिमरा १०८ किमिको बर्दिवासदेखि लालबन्दीसम्मको २५ किमि खण्डको पूर्वाधार निर्माण कार्य पूर्णरूपमा सम्पन्न गरेको छ। नेपाली भूमिमा निर्माण हुने पहिलो रेलमार्ग बर्दिवास सिमरा हुने विभागले जनाएको छ। बर्दिवासदेखि निजगढसम्मको ७० किमि रेलमार्ग बनाउन १० वटा ठूला पुल बनाउने काम पनि जारी रहेको छ। अवस्था समान्य भए सबै निर्माण कार्य पूरा गरी करिब डेढ वर्षभित्रै बर्दिवासवीरगञ्ज मार्गमा रेल सञ्चालनमा आउने विभागका महानिर्देशक बलराम मिश्रको जिकिर छ। कोरोना महामारीका कारण बर्दिवासवीरगञ्ज खण्डमा निर्माण कार्य प्रभावित भएको भन्दै अवस्था सामान्य भएमा चाँडै निर्माण कार्यले तीव्रता पाउने महानिर्देशक मिश्रले बताए। विसं २०६७ साउन महिनामा भारतीय कम्पनी राइट्स कन्सल्टयान्टले प्रतिकिलोमीटर रु ३५ देखि ४५ करोड लागत लाग्न सक्नेसहितको सम्भाव्यता अध्ययन गरेको आधारमा पाँच वर्षभित्र पूरा गर्ने गरी राष्ट्रिय गौरवको आयोजनाको सूचीमा राखेर रु ६९ अर्ब ५२ करोडको लागतमा ९४५ किमिको पूर्व पश्चिम रेलमार्गको कार्य अघि बढेको हो।
विद्यालयको शुल्क व्यवस्थापन,"लकडाउनका कारण भौतिक उपस्थिति नभए पनि धेरै विद्यालयले विद्यार्थीलाई अनलाइनबाटै पढाएर सिकाइ प्रक्रियालाई निरन्तरता दिए। यो शैक्षिक वर्ष यही विधिबाट पढाएरै पूरा गर्नुपर्ने आकलन गरेर स्कुलहरू वैकल्पिक विधिको पढाइलाई प्रभावकारी बनाउने अभियानमा छन्। विद्यार्थीको कोर्सअघि बढिरहँदा निजी स्कुलले विद्यार्थीसँग लिन पाउने शुल्क विवाद पनि चर्किरहेको छ। कुनै स्कुलको विवाद राष्ट्रपति कार्यालयसम्म पुगेको छ। केही स्कुलमा प्रशासन र अभिभावकबीच निरन्तर संवाद चले पनि निष्कर्षमा पुगेको छैन। केन्द्रीय प्रशासन चलाउने शिक्षा मन्त्रालय र कक्षा १२ सम्मको शिक्षा व्यवस्थापनको दायित्व बोकेको स्थानीय सरकार भने यो विवादमा करिबकरिब मूकदर्शक बनेको अवस्था छ। केही स्कुलले वैशाखबाटै र केहीले जेठबाट पढाइरहेका छन्। खुला हृदयले भन्ने हो भने नानीबाबुको सिकाइप्रति चासो राख्ने र प्रविधिमा पहुँच भएका अभिभावकका लागि यो सुखद पक्ष पनि हो। तर विश्वव्यापी महाव्याधि बनेको कोरोना संक्रमणको यो संकटपूर्ण अवस्थामा केही निजी स्कुल सञ्चालकले शिक्षालाई विशुद्ध व्यापार ठानिरहेका छन्। शुल्क तिर्न नसक्ने अभिभावकलाई नानीबाबु अन्यत्रै लैजानसमेत उनीहरूले चेतावनी दिए। शिक्षाजस्तो विशुद्ध सामाजिक व्यापार गर्दा सञ्चालकहरूले न्यूनतम मानवीय संवेदना पनि देखाउन नसक्नु दुःखद हो। केही स्कुलका कारण समग्र निजी स्कुल सञ्चालकलाई नै धारेहात लगाउनुपर्ने अवस्था आएको छ। यो अवस्था निम्त्याउनुमा मुख्य भूमिका स्कुल सञ्चालकले नै खेले। नानीबाबुलाई पढाएपछि शुल्क तिर्दिनँ भन्नु व्यावहारिक हुँदैन। सायद कुनै पनि स्कुलका अभिभावकले यसो भनेका पनि छैनन् होला। तर अनलाइनमा दैनिक दुईतीन घन्टा पढाउँदा पनि स्कुलमा दैनिक ६ घन्टा बच्चा पढाएर तिरेसरहको शुल्क तिर्न सक्दिनँ भन्ने अधिकार भने अभिभावकको छ। अहिले अधिकांश स्कुलमा दखिएको विवादको जड पनि यही हो। केही स्कुलले अभिभावकसँगको सहमतिमा शुल्क तय गरे पनि थुप्रैमा समस्या छ। कति विवाद सार्वजनिक भएका छन्, कति गुपचुग नै छन्। यतिखेर समस्या सबैतिर छ। स्कुललाई पनि शिक्षक कर्मचारीलाई तलब खवाउनुपर्ने, स्कुलको भाडा तिर्नुपर्ने तथा बैंकको ऋणको किस्ता तिर्नुपर्ने समस्या छ। अभिभावकमध्ये पनि धेरैको आम्दानीको स्रोत सुकेको छ। यस्तो बेलामा बच्चा पढाइदिनुस् भन्ने अभिभावक र पढाइदिन्छु भन्ने स्कुलबीच आपसी सहमतिमै समस्या समाधान हुनुपर्छ। तर सहमतिका नाममा केही शक्तिशाली स्कुलले अभिभावकसँग सामान्य अवस्थाकै सरह शुल्क मागे। केहीले विद्यार्थी पढ्दै नपढेको महिनाको पनि शुल्क तिर्न उर्दी जारी गरे, जुन नितान्त व्यापारिक मानसिकताको उपज हो। यो परिस्थतिमा अनलाइनबाट पढाएवापत कति शुल्क लिने भन्ने विषयमा सरकारी निकायबाट स्पष्ट मापदण्ड बनाउन नसक्नुको परिणाम हो यो। अनलाइनवापतको शुल्क स्थानीय प्रशासनको स्वीकृतिमा लिनुपर्ने शिक्षा मन्त्रालयले केही दिनअघि मात्रै निर्णय गरेको थियो। तर शैक्षिक सत्र कसरी जोगाउने भनेर स्कुलहरूलाई निर्देशन दिन सक्ने, शिक्षकको खटनपटन गर्ने, परीक्षासम्बन्धी निर्णय गर्न सक्ने र अनलाइनबाट पढाएवापत शुल्क लिन सक्ने भनेर निर्णय गर्न सक्ने शिक्षा मन्त्रालयले यो जटिल परिस्थतिमा कति प्रतिशत शुल्क लिन पाउने भन्ने विषयमा स्पष्ट मापदण्ड बनाउन नसक्नु गलत हो। शुल्क तोक्ने क्षेत्राधिकार स्थानीय सरकारको हो भन्नु शिक्षा मन्त्रालयको तत्काल जिम्मेवारीबाट पन्छने चालामात्रै हो। मन्त्रालयले तत्काल विद्यालय सञ्चालक, अभिभावक तथा सम्भव भए स्थानीय सरकारको प्रतिनिनिसमेत सहभागी गराएर शुल्क निर्धारणको मापदण्ड तोकिदिनुपर्छ। आपसी सहमतिमा भएको निर्णयलाई निजी स्कुल सञ्चालकले पनि मान्दिनँ भन्न पाउँदैन।"
३५ अर्ब शंकास्पद ओसारपसार ?,"खोज पत्रकारिता केन्द्र नेपालका ९ बैंक, १० कम्पनी र विभिन्न व्यक्तिले सीमापार व्यापारका नाममा ११ वर्ष अवधिमा ३४ अर्ब ८४ करोड २७ लाख रुपैयाँ शंकास्पद धन ओसारपसार गरेको पाइएको छ। सुन, अलकत्र, पुरातात्त्विक सामग्री, दूरसञ्चार उपकरण सामग्रीको अन्तर्राष्ट्रिय तस्करीमा नेपाली संयन्त्रहरू जोडिएका छन्। खोज पत्रकारहरूको अन्तर्राष्ट्रिय सञ्जाल इन्टरनेसनल कन्सोर्टियम अफ इन्भेस्टिगेटिभ जर्नालिस्ट (आईसीआईजे) ले अमेरिकाको वित्तीय कारोबार प्रणालीबारे निगरानी राख्ने सरकारी निकाय फाइनान्सियल क्राइम्स इन्फोर्समेन्ट नेटवर्क (फिनसेन) ले तयार पारेका अति गोप्य कागजातका आधारमा यो खुलासा गरेको हो। बैंकहरूले ग्राहकको शंकास्पद आर्थिक गतिविधिबारे निगरानी गरी फिनसेनलाई जानकारी दिएका थिए। ती जानकारी प्राप्त गरी बजफिड न्युज र आईसीआईजेले आफ्ना नेटवर्कमा रहेका पत्रकारहरूसँगको सहकार्यमा गरेको खोजलाई फिनसेन फाइल्स नाम दिइएको छ। नेपालमा खोज पत्रकारिता केन्द्रका लागि कृष्ण आचार्य, रामु सापकोटा र शिव गाउँलेले यसको खोजी गरेका हुन्। फिनसेन फाइल्समा सन् २००६ डिसेम्बरदेखि २०१७ मार्चसम्मका आर्थिक कारोबार नियालिएको छ। नेपालका ९ बैंक, १० कम्पनी र विभिन्न व्यक्तिले सीमापार व्यापारका नाममा ११ वर्षमा २९ करोड २७ लाख ९६ हजार ३८७ अमेरिकी डलर (३४ अर्ब ८४ करोड २७ लाख ७० हजार १०२ रुपैयाँ) शंकास्पद धन ओसारपसार गरेको पाइएको छ। फिनसेन फाइल्सको सूचीमा स्ट्यान्डर्ड चार्टर्ड, प्राइम कमर्सियल, बैंक अफ काठमान्डू, नेपाल इन्भेस्टमेन्ट, एभरेस्ट, मेगा, हिमालयन बैंक, कास्कीको एपेक्स डेभलपमेन्ट बैंक र नेपाल बंगलादेश बैंकको नाम उल्लेख छ। यस्तो कारोबार र ओसारपसारमा प्रत्यक्ष संलग्न १० कम्पनीमा रौनियार ब्रदर्स एन्ड कम्पनी, शुभ समृद्धि ट्रेडर्स, सास्ता ट्रेडिङ, सेतीदेवी एक्सपोर्ट इम्पोर्ट, एलडी इन्टरनेसनल, फेल्ट एन्ड यार्न, ओमन्स पेपर क्राफ्ट, नेपाल इन्भेस्टमेन्ट, एक्मी मनी ट्रान्सफर र सन्नी इन्टरप्राइजेज कम्पनी छन्। यसबाहेक एक दर्जन जति नेपाली कम्पनी अप्रत्यक्ष रूपमा संलग्न देखिएका छन्। यसमा तीन किसिमका कारोबार छन्। पहिलो, नेपालबाट बाहिरिएको र यता भित्रिएको रकम २१ अर्ब १४ करोड १६ लाख रुपैयाँ छ। दोस्रो, नेपालसहित विभिन्न मुलुकमा भएको एकमुष्ठ शंकास्पद कारोबार ५ अर्ब ७४ करोड २२ लाख रुपैयाँ देखिन्छ। तेस्रो, नेपाली नाम, थर, ठेगाना उल्लेख गरेका व्यक्ति तथा कम्पनीले विदेशमै गरेको शंकास्पद धन कारोबार र ओसारपसार ७ अर्ब ९५ करोड ८८ लाख रुपैयाँ देखिन्छ। इराकबाट भित्रियो शंकास्पद धन इराकको कुर्दिस्तान ठेगाना भएका हुसामहतिफ नुरले १६ फेब्रुअरी २०१६ मा काठमाडौं महानगरपालिका६ बौद्धका कोइसी शेर्पालाई १ लाख ४५ हजार रुपैयाँ पठाएका थिए। शेर्पाले नेपालमा रकम भने १ लाख ३९ हजार मात्रै प्राप्त गरेको देखिन्छ। उक्त रकम इराककै बगदादस्थित अलनिबलअल अरबिया मनी ट्रान्सफरले बौद्धकै एक्मी मनी टान्सफर सर्भिसमार्पत भुक्तानी गरिदिएको थियो। कइस नजतजलालले ५ मार्च २०१६ मा बगदादको अलनिबलअल अरबिया मनी ट्रान्सफरमार्फत अस्मान घिसिङलाई ९७ हजार रुपैयाँ पठाएका थिए। काठमाडौं महानगरपालिका महांकाल सरस्वतीनगरस्थित कपनको सन्नी इन्टरप्राइजेजमार्फत ९३ हजार रुपैयाँ भुक्तानी भएको थियो। विक्रम गुरुङले १ फेब्रुअरी २०१६ मा बगदादस्थित अलनिबलअल अरबिया मनी ट्रान्सफरबाट ३२ हजार रुपैयाँ नेपाल पठाएका थिए। पोखरा१ कास्की हरिचौरको एपेक्स डेभलपमेन्ट बैंकको शाखामार्फत शान्ता गुरुङले ३० हजार रुपैयाँ प्राप्त गरेको फिनसेनले जनाएको छ। विक्रमले १० जनवरी २०१६ मा सोही मनी ट्रान्सफरमार्फत मुस्तफा हुसामद्दिन एफखुदुरलाई १ लाख ७८ हजार रुपैयाँ पठाए। खुदुरले इजिप्टको एलेक्जेन्ड्रियास्थित आईबीएजी मनी ट्रान्सफरको मोन्टाजा शाखाबाट उक्त रकम पाए। उल्लिखित कारोबारहरूमा कपनको सन्नी इन्टरप्राइजेजसमेतको संलग्नताले रेमिटेन्सको रूपमा पठाएको पैसा मात्र नहुन सक्ने देखिन्छ। उल्लिखित कारोबारमा संलग्न नेपाली एक्मी मनी ट्रान्सफरका सञ्चालक राजेश लामाले सबै विवरण सोधेर मात्रै रकम भुक्तानी दिने गरेको तर शंकास्पदबारे जानकारी नभएको बताए। कानुन उल्लंघन नेपालमा सम्पत्ति शुद्धीकरण (मनी लाउन्डरिङ) निवारण ऐन २०६४ अनुसार बैंक तथा वित्तीय संस्थाहरूले शंकास्पद कारोबारको जानकारी राष्ट्र बैंकको वित्तीय जानकारी इकाई (एफआईयू) लाई दिनुपर्छ। यसको अर्थ बैंक तथा वित्तीय संस्था यस्ता मामिलाका सूचक संस्था हुन्। जसले आफ्नो बैंक मार्फत गर्ने व्यावसायिक कारोबार, खाता सञ्चालन, तोकिएको रकमभन्दा बढीको आकस्मिक कारोबार, विद्युतीय माध्यमबाट कोष स्थानान्तरण (वायर ट्रान्सफर) लगायतको काम गर्दा ती ग्राहकको निगरानी गर्नुपर्ने हुन्छ। कानुनअनुसार, ग्राहकले बेनामी वा काल्पनिक नाममा कारोबार गर्न पाउँदैनन्। कसैले बेनामी वा काल्पनिक नाममा कारोबार गर्न खोजे वास्तविक धनीसमेत पहिचान गर्नुपर्ने कानुनी व्यवस्था छ। यसबाहेक राजनीतिक, प्रशासनिक तथा न्यायिक क्षेत्रका उच्च पदस्थ व्यक्तिहरू र उनीहरूले गर्ने कारोबारको छुट्टै जानकारी राख्नुपर्छ। पहिचान गर्नका लागि सम्बन्धित व्यक्तिसँगै विवरण माग्ने, नभए तेस्रो पक्षसँग समेत जाँचबुुझ गर्नुपर्ने व्यवस्था छ। यसरी प्राप्त सूचना पाँच वर्षसम्म सूचक संस्थाले राख्नुपर्नेछ। गभर्नर महाप्रसाद अधिकारीले राष्ट्र बैंकलाई रिपोर्टिङ गर्न र ग्राहकको निगरानी गर्न चुकेका बैंकहरूलाई कारबाही गरिएको बताए। भने, कानुनी र संरचनात्मक व्यवस्था हुँदाहुँदै पनि सम्पत्ति शुद्धीकरणका घटना हुँदैनन् भन्ने होइन र कार्यान्वयनमा सशक्त छौँ भन्ने अवस्थामा हामी छैनौं। के हो फिनसेन फाइल्स ? अमेरिकालगायतका देशमा हुने व्यापार व्यवसायका क्रममा कुनै व्यक्ति वा संस्थाले शंकास्पद वा अवैध आर्जन, कारोबार गरेर सम्पत्ति शुद्धीकरण र अन्य आपराधिक क्रियाकलाप गर्न खोजेमा बैंक तथा वित्तीय संस्थाले उक्त गतिविधि निगरानी गर्नुपर्छ। त्यस्तो देखिए ६० दिनभित्र फाइनान्सियल क्राइम्स इन्फोर्समेन्ट नेटवर्क (फिनसेन) लाई जानकारी दिनुपर्छ। यो अमेरिकी सरकारको डिपार्टमेन्ट अफ दी ट्रेजरीअन्तर्गतको निकाय हो। यो अमेरिकी संघीय सरकारको राष्ट्रिय कोषको कार्यालय हो। विभिन्न कागजातहरूबाट कुनै ग्राहकको बारेमा प्रश्न उठ्ने अवस्था आएपछि अमेरिकी बैंकहरूले त्यसबारे फिनसेनलाई जानकारी गराउने गर्छन्। यस्तो निगरानीका क्रममा प्रत्येक वर्ष फिनसेनमा शंकास्पद धनको कारोबार र ओसारपसार सम्बन्धी १० लाखभन्दा बढी प्रतिवेदनहरू तयार हुन्छन्। फिनसेनका २ हजार १२१ शंकास्पद प्रतिवेदन अमेरिकी सञ्चारगृह बजफिड न्युज ले प्राप्त गयो। उसले फिनसेनबाट उक्त प्रतिवेदनहरूसहित २ हजार ६ सय ५७ फाइलहरू आईसीआईजेलाई उपलब्ध गरायो। त्यसका आधारमा आईसीआईजे, बजफिड न्युज र अन्य सञ्चार संस्थाहरूबीच भएको सहकार्यमा १६ महिना लामो अनुसन्धानपछि यो खुलासा गरेको हो। यो खुलासामा आईसीआईजे, बजफिडसहित ८८ देशका १ सय १० सञ्चारमाध्यम आबद्ध ४ सयभन्दा बढी पत्रकार सहभागी भएर थप खोज गरेका हुन्। फिनसेन फाइल्स सन् १९९९ देखि २०१७ सम्मको अवधिमा भएको कारोबारको खुलासा हो। मुद्रा ओसारपसारमा मुछिए बैंक सुन, अलकत्र, पुरातात्विक सामग्री, दूरसञ्चार उपकरण आदिको अन्तर्राष्ट्रिय तस्करीमा नेपाली संयन्त्रहरू जोडिएको देखिन्छ। मेरिकाको वित्तीय कारोबार प्रणालीबारे निगरानी राख्ने सरकारी निकाय फाइनान्सियल क्राइम्स इन्फोर्समेन्ट नेटवर्क (फिनसेन) ले तयार पारेका अति गोप्य कागजातका आधारमा खोज पत्रकारहरूको अन्तर्राष्ट्रिय सञ्जाल इन्टरनेशनल कन्सोर्टियम अफ इन्भेष्टिगेटिभ जर्नालिष्ट (आईसीआईजे) ले नयाँ तथ्य खुलासा गरेको छ। त्यसमा नेपालका ९ बैंक, १० कम्पनी र विभिन्न व्यक्तिले सीमापार व्यापारका नाममा ११ वर्षमा २९ करोड २७ लाख ९६ हजार ३८७ अमेरिकी डलर (३४ अर्ब ८४ करोड २७ लाख ७० हजार १०२ रुपैयाँ) शंकास्पद धन ओसारपसार गरेको पाइएको छ। त्यसमा कुन बैंक कसरी जोडिएका छन्, विस्तृत विवरण स्ट्याण्डर्ड चार्टर्ड मार्फत अत्यधिक प्रवाह फिनसेन फाइल्स मा उल्लेख भए अनुसार, सबैभन्दा बढी रकम ल्याउने र लैजाने शंकास्पद कारोबार र ओसारपसारमा नेपालको स्ट्याण्डर्ड चार्टर्ड बैंक देखिएको छ। त्यस्तो कारोबार गर्दा नेपालको स्ट्याण्डर्ड चार्टर्ड बैंकले विदेशस्थित स्ट्याण्डर्डकै शाखाहरू प्रयोग गरेको छ। कतिपय कारोबारमा अन्य बैंकहरूमार्फत पनि यस्तो काम भएको देखिन्छ। ग्राहक १, रौनियार यो बैंकमार्फत सबैभन्दा धेरै शंकास्पद कारोबार गर्नेमा वीरगञ्ज उपमहानगरपालिका१२ मिनाबजार पर्सा, मेनरोडका दुई कम्पनीहरू छन्। एक, रौनियार ब्रदर्स एण्ड कम्पनी। दोस्रो, शुभ समृद्धि ट्रेडर्स प्राइभेट लिमिटेड। कम्पनी रजिष्ट्रारको कार्यालय त्रिपुरेश्वर स्रोतले उपलब्ध गराएको विवरण अनुसार, पहिलो कम्पनी वीरगञ्जका नारायण जी रौनियार र उनका चार छोराहरू श्याम बाबु, ज्योति बाबु, प्रकाशकुमार र दीपकुमार बाबुको नाममा दर्ता छ। दोस्रो, कम्पनी भने नारायणजीका छोरा ज्योति बाबुको नाममा मात्रै दर्ता छ। शंकास्पद गतिविधि गर्ने प्रमुख व्यक्ति भने प्रकाशकुमार रौनियार हुन्। जो धेरैजसो दुबईमा बसोबास गर्छन्। उनको प्रमुख योजनामा दुबईकै काइट इन्टरनेशनल, एफजेई र अन्य विभिन्न सिपिङ कम्पनीहरू (जहाजमार्फत सामान ओसारपसार गर्ने कम्पनी) मार्फत शंकास्पद कारोबार गरेको फिनसेन ले उल्लेख गरेको छ। दुबईको काइट इन्टरनेशनल कम्पनीले अलकत्र, सवारी साधनमा प्रयोग हुने मोविल, लुब्रिकेन्ट लगायत तेल, रबर प्रोसेसिङ ओइल जस्ता पेट्रोलियम पदार्थको आयात र निर्यात गर्छ। दुबईका यी शंकास्पद कम्पनीहरू मार्फत रौनियार परिवारले नेपालमा अलकत्र र पेट्रोलियम पदार्थको आयात निर्यातका नाममा शंकास्पद धनको कारोबार र ओसारपसार गरेको खुलेको हो। नेपालको सास्ताले सुन कारोबार गरेको कालोटी ग्रुपले मात्रै सन् २००७ देखि २०१५ सम्ममा ४ हजार ५५७ पटक कारोबार हुँदा ९ अर्ब ३२ करोड २२ लाख ८१ हजार ८५३०७ डलर (रु११ खर्ब ९ अर्ब ३५ करोड १५ लाख ४० हजार ५१५) शंकास्पद कारोबार गरेको फिनसेनले उल्लेख गरेको छ। रौनियारका उल्लिखित दुई कम्पनीहरूले २८ सेप्टेम्बर २०१० देखि ४ सेप्टेम्बर २०१४ भित्र स्ट्यान्डर्ड चार्टर्ड बैंक काठमाडौंबाट पटकपटक प्रतितपत्र खोलेका छन्। यी दुई कम्पनीले यो अवधिमा ७ करोड १४ लाख ५ हजार ५३३ अमेरिकी डलर (रु८ अर्ब ४९ करोड ७२ लाख ५८ हजार ४२७) रकम दुबई लगायत विभिन्न देशमा भुक्तानी गरेको देखिन्छ। फिनसेनले यी कम्पनीहरूबारे संवेदनशील तथ्यहरू औंल्याएको छ। रौनियारको कम्पनीले अमेरिकाद्वारा व्यापारमा प्रतिबन्ध लगाएका मुलुकबाट सामान ल्याएको तर कागजात भने प्रतिबन्ध नलगाइएकै मुलुकहरूबाट सामान ल्याएको देखिने गरी तयार गरेको छ। त्यसको उदाहरण २८ सेप्टेम्बर २०१० र १७ जनवरी २०११ देखि १ फेब्रुअरी २०११ सम्म भएका कारोबारहरू हुन्। २८ सेप्टेम्बर २०१० मा स्ट्याण्डर्ड चार्टर्ड बैंक नेपालले दुबईस्थित काइट कम्पनीबाट २ लाख २५ हजार अमेरिकी डलर (रु२ करोड ६७ लाख ७५ हजार) मूल्य बराबरको अलकत्र खरीद गर्न प्रकाशकुमार रौनियारका नाममा प्रतितपत्र जारी गरेको थियो। उक्त अर्डर अनुसारका सामानहरू २८ सेप्टेम्बर २०१० मा एमएससी जमाइमा र एमएससी पेगी पानीजहाज कम्पनीमार्फत जिबुउटी र बहराइन पुयाइएको थियो। जुन सामग्री फर्नेस ओइल रहेको विवरणमा उल्लेख छ। त्यहाँबाट कोलकाता हुँदै वीरगञ्जको सिर्सिया बन्दरगाह ल्याइएको कागजातहरूले देखाउँछन्। ती कागजातका आधारमा १७ जनवरी २०११ देखि १ फेब्रुअरी २०११ सम्ममा स्ट्याण्डर्ड चार्टर्ड बैंक नेपालले २ लाख ४३ हजार ५५४६३ अमेरिकी डलर (रु२ करोड ८९ लाख ८३ हजार) काइटलाई भुक्तानी गरेको थियो। यो कम्पनीहरूका प्रतितपत्रहरूमाथि २०१६ अक्टोबरमा बेलायतको गैरनाफामूलक संस्था इन्टरनेशनल म्यारिटाइम ब्यूरो (आईबीएम) ले अनुसन्धान गरेको थियो। उक्त संस्थाले अन्तर्राष्ट्रिय व्यापारका क्रममा हुने सबै प्रकारका सामुद्रिक अपराध, ठगी र गलत अभ्यासबारे खोज्ने काम गर्छ। उसको अनुसन्धानबाट नेपालका कम्पनीहरूले चार पटक इरानको बन्दरगाह बान्डर अब्बासबाट सामान लोड गरिएको फेला पायो। तर, कागजपत्र चाहिं दुबईको जेबिल अली बन्दरगाहमार्फत सामान लोड भएको भन्ने बनाइएको थियो। यस आधारमा फिनसेन ले यसलाई शंकास्पद कारोबारको सूचीमा राखेको हो। यी काम कारबाहीबारे प्रतिक्रिया लिन हामीले दुबईस्थित काइटको कार्यालयलाई इमेल मार्फत प्रतिक्रिया लिन खोजेका थियौं। तर उसबाट कुनै प्रतिक्रिया प्राप्त भएन। उल्लिखित दुई कम्पनीका सञ्चालक मध्येका एक नारायणजी रौनियारले हाल आफ्ना दुवै कम्पनी बन्द भएको बताए। अहिले कम्पनी छैन, चार पाँच वर्ष जति भयो होला बन्द भइसक्यो उनले भने, पहिले अलकत्रको काम गथ्र्यौं, अहिले गर्दैनौं। ग्राहक २, दाना डेरी ग्रुप लिमिटेड फिनसेन का अनुसार, स्ट्याण्डर्ड चार्टर्ड बैंक नेपाल हुँदै स्वीट्जरल्याण्डमा रकम पठाएर शंकास्पद कारोबार गर्ने अर्को ग्राहक हो दाना डेरी ग्रुप लिमिटेड। ७ अप्रिल २०१५ मा २७ हजार ६७२ अमेरिकी डलर (रु३२ लाख ९२ हजार ८६८) स्ट्याण्डर्ड चार्टर्ड बैंक काठमाडौंले दाना डेरी ग्रुप लिमिटेड, स्वीट्जरल्याण्डलाई पठाएको देखिन्छ। उक्त रकममध्ये २७ हजार ११२ अमेरिकी डलर (रु३२ लाख २६ हजार ३२८) मात्रै २८ जुलाई २०१५ मा दानाले स्वीट्जरल्याण्डमा प्राप्त गयो। दाना डेरीले दुग्धजन्य पदार्थको उत्पादन, खरीद, बिक्री र वितरण लगायतको काम गर्छ। बैंकको कारोबार तथा कम्पनीहरूको संलग्नताबारे स्ट्याण्डर्ड चार्टर्ड बैंकका ब्रान्ड एण्ड मार्केटिङ हेड (कर्पोरेट अफेयर्स) प्रनु सिंहले आफूहरूले फिनसेन को शंकास्पद कारोबार रिपोर्ट (सार) सम्बन्धी गोपनीयताको दायित्वलाई गम्भीर रूपमा लिएको बताइन्। उनले कुनै केस विशेषमा टिप्पणी गर्न नचाहेको पनि बताइन्। इमेलमार्फत उनले सार प्रतिवेदन आफैंमा ग्राहक, बैंक वा अन्य कुनै संस्थाको गलत कामको प्रमाण नभएको दाबी गरिन्। बैंकको जिम्मेवारी भनेको विश्वव्यापी वित्तीय प्रणालीको रक्षा गर्न प्रभावकारी अनुगमनको कार्यक्रम बनाउनु हो उनले भनेकी छन्, वित्तीय अपराध विरुद्ध लड्ने कामलाई हामी हाम्रो जिम्मेवारीका रूपमा लिन्छौं र शंकास्पद धन बारेको रिपोर्टिङ गर्ने कार्यक्रमका लागि पर्याप्त लगानी गर्छौं। उल्लिखित कारोबारको विषयमा हामीले स्वीट्जरल्याण्डको दाना डेरी ग्रुपलाई इमेल मार्फत प्रतिक्रिया मागेका थियौं। उसबाट कुनै प्रतिक्रिया प्राप्त भएन। सुन तस्करीकर्तालाई प्राइम र बीओकेको सहयोग फिनसेन का अनुसार, तत्कालीन ललितपुर उपमहानगरपालिका८ बालकुमारी ठेगाना उल्लेख गरेको सास्ता ट्रेडिङ कम्पनीले अमेरिकाको स्ट्याण्डर्ड चार्टर्ड बैंकबाट नेपाल हुँदै शंकास्पद धन दुबई पुयाएको भेटिएको छ। स्ट्याण्डर्ड चार्टर्ड बैंक न्यूयोर्क शाखाको समीक्षा भन्दै फिनसेनले उल्लेख गरे अनुसार, १ जनवरी २००८ देखि २९ अगष्ट २०१२ सम्म सास्ता ट्रेडिङ कम्पनी प्रालिसहित चार विदेशी कम्पनीले दुई अर्ब ७७ करोड ८५ लाख ९ हजार ४४५ अमेरिकी डलर (रु३ खर्ब ३० अर्ब ६४ करोड २६ लाख २३ हजार ९५५) शंकास्पद कारोबार गरेका हुन्। सास्ता ट्रेडिङले ८ जुलाई २००९ देखि १४ जनवरी २०११ सम्म ५३ वटा कारोबारमार्फत ३ करोड १५ लाख ७२ हजार ८६४ अमेरिकी डलर (रु३ अर्ब ७५ करोड ७१ लाख ७० हजार ८१६) प्राप्त गरेको देखिन्छ। सो रकम न्यूरोडको प्राइम कमर्सियल बैंक र कमलपोखरीको बैंक अफ काठमाण्डूको सास्ताको खातामा रकम जम्मा भएको फिनसेन ले उल्लेख गरेको छ। तर दुई बैंकमा कति कति रकम जम्मा भएको भन्ने विवरणबाट खुल्दैन। सास्ताले कहाँबाट के प्रयोजनका लागि रकम प्राप्त गरेको थियो भन्ने नखुले पनि उक्त रकम दुबईको कालोटी ज्वेलरी इन्टरनेशनल डीएमसीसी र हङकङको अडिट ओभरसिज लाई भुक्तानी भएको देखिन्छ। कालोटी ज्वेलरीबाट बिस्कुट आकारको सुन र चाँदी आयातका लागि २७ जुलाई २००९ देखि १४ जनवरी २०११ भित्र ५१ पटकमा कालोटीलाई नै ३ करोड ७ लाख १८४ अमेरिकी डलर (रु३ अर्ब ६५ करोड ३३ लाख २१ हजार ८९६) पठाएको देखिन्छ। बाँकी ८ लाख ७२ हजार ६८० अमेरिकी डलर (रु१० करोड ३८ लाख ४८ हजार ९२०) सास्ताले हङकङको अडिट ओभरसिजलाई ७ अगष्ट २००९ मा र ८ अप्रिल २००९ मा पठाएको थियो। फिनसेनले राखेको विवरण अनुसार सुनको मात्रै शंकास्पद कारोबार ५ खर्ब १४ अर्ब ९९ करोड ६० लाख ५१ हजार १८८२० अमेरिकी डलर बराबरको छ। नेपालको सास्ताले सुन कारोबार गरेको कालोटी ग्रुपले मात्रै सन् २००७ देखि २०१५ सम्ममा ४ हजार ५५७ पटक कारोबार हुँदा ९ अर्ब ३२ करोड २२ लाख ८१ हजार ८५३०७ डलर (रु११ खर्ब ९ अर्ब ३५ करोड १५ लाख ४० हजार ५१५) शंकास्पद कारोबार गरेको फिनसेनले उल्लेख गरेको छ। सन् २०१४ मा भएको एउटा लिक्स अनुसार, कालोटीले चोरी तस्करी, आपराधिक क्रियाकलाप र द्वन्द्वमा प्रयोग भएको सुन खरीद गर्ने काममा संलग्न भएको देखिएको थियो। सन् २०१२ मा कालोटीले सुन खरीद गर्नका लागि ५२ बिलियन अमेरिकी डलर नगद भुक्तानी गरेको थियो। सो लिक्स अनुसार, बैंकिङ प्रणालीबाट कारोबार हुँदा शंकास्पद धनको पहिचान हुने संभावना छल्न यसरी नगद कारोबार भएको हो। यही कम्पनीसँग नेपालको सास्ता ट्रेडिङले सुनको कारोबार गरेको फिनसेन फाइल्स ले खुलासा गरेको हो। नेपालको कम्पनी रजिष्ट्रारको कार्यालय त्रिपुरेश्वरका अनुसार, सास्ता का लगानीकर्ताहरूमा काठमाडौं महानगरपालिका २७ की शान्तिप्रभा तुलाधर, त्रिकालधर तुलाधर, त्रिभुवनधर तुलाधर, तुलसाधर तुलाधर र सम्यकधर तुलाधर हुन्। उल्लिखित सेयर सदस्यहरूमध्ये व्यापारको मुख्य काम त्रिभुवनधर तुलाधरले हेर्ने गरेको उनी निकट स्रोत बताउँछ। तुलाधर नेपाल चाइना चेम्बर अफ कमर्स एण्ड इन्डष्ट्रीका अध्यक्ष हुन्। उनीसँग सम्पर्क गर्दा आफू बैठकमा रहेको र एक घण्टापछि फोन गर्न भने। त्यसपछि पटक पटक प्रयास गर्दा उनले टेलिफोन उठाएनन्। उल्लिखित कारोबार बारे प्राइम बैंकका सूचना अधिकारी अमृत चरण श्रेष्ठले आफूहरूले राष्ट्र बैंकको नियम अनुसार कारोबार गरेकाले शंकास्पद नभएको बताए। सास्ता कम्पनी हाम्रो बैंकको पुरानो ग्राहक हो। कम्पनीले हाम्रो बैंकबाट चाँदी आयातको प्रतितपत्र मात्रै खोल्छ। उसले अरू धेरै बैंकबाट पनि कारोबार गर्छ। शंकास्पद भए अन्ततिर होला श्रेष्ठले भने, हामीले राष्ट्र बैंकको नियम अनुसार काम गरेका छौं, कुनै कैफियत भएको जानकारी छैन। सास्ता संलग्न अर्को बैंक बैंक अफ काठमाण्डूका सूचना अधिकारी महेश मिश्रले त धेरै कुरै गर्न चाहेनन्। उनले भने, यसबारे मलाई केही जानकारी छैन। केही भयो भने म तपाईंलाई पछि कल गर्छु। यो कारोबारमा जोडिएको दुबईको कालोटीले आईसीआईजेलाई प्रतिक्रिया दिंदै उल्लिखित आरोपलाई अस्वीकार गरेको छ। इन्भेष्टमेन्ट र जेडटीई साँठगाँठ फिनसेनका अनुसार, चीनको सबैभन्दा ठूलो दुरसञ्चार सामग्री आपूर्तिकर्ता कम्पनी जिहोङसिङ् टेलिकम्युनिकेसन इक्वीपमेन्ट कर्पोरेशन (जेडटीई) ले १७ मार्च २०११ देखि १ मार्च २०१७ सम्म २५ अर्ब २१ करोड ३३ लाख ८१ हजार ४६१२४ अमेरिकी डलर (रु२५ अर्ब ३९ करोड २३ लाख ९३ हजार ८८७) रकम नेपालसहितका अन्य मुलुकमा पठाएको थियो। जेडटीईले बेइजिङस्थित चाइना कन्स्ट्रक्सन बैंक मार्फत उक्त कारोबार गरेको थियो। उसले गरेको कारोबार रकम शंकास्पद भएको चाइना कन्स्ट्रक्सन बैंकको अमेरिकास्थित न्यूयोर्क शाखाले पत्ता लगाएको थियो। ४ नोभेम्बर २०१३ देखि २७ फेब्रुअरी २०१७ सम्मको तीन वर्ष चार महीनामा नेपाल इन्भेष्टमेन्ट बैंकमा जेडटीईले रकम जम्मा गरेको भेटिएको फिनसेन ले उल्लेख गरेको छ। नेपाल इन्भेष्टमेन्ट बैंकको काठमाडौंस्थित कार्यालयमा ५ हजार ७०९०९ अमेरिकी डलर (रु६ लाख ७९ हजार ३८१), ५ हजार २४४७७ अमेरिकी डलर (रु६ लाख २४ हजार १२६), ४० हजार ३५७७५ अमेरिकी डलर (रु४८ लाख २ हजार ५७२) र १० अमेरिकी डलर (रु१ हजार १९०) जेडटीई कर्पोरेसनले जम्मा गरेको विवरणमा उल्लेख छ। फिनसेनले विभिन्न सञ्चारमाध्यमलाई हवाला दिंदै उल्लेख गरे अनुसार, पाँच वर्षकोे अनुसन्धानमा जेडटीईले अमेरिकाले लगाएको प्रतिबन्धबाट बच्न अनेक षडयन्त्र गरेको भेटियो भनेको छ। कम्पनीले अमेरिकाबाट दूरसञ्चारका सामग्री खरीद गर्ने र ती सामग्रीलाई जेडटीईको उपकरण भन्दै अवैधानिक रूपमा इरान पुयाएर बिक्री वितरण गर्ने गरेको उल्लेख छ। जेडटीईले अमेरिकी प्रतिबन्ध विरुद्ध नियामक निकायको आँखा छल्ने गरी विभिन्न मुलुकमा शंकास्पद धन कारोबार गरेको फिनसेन ले उल्लेख गरेको छ। जेडटीई नेपालमा दूरसञ्चार उपकरण निर्यात गर्ने एक प्रमुख कम्पनीमा पर्छ। २०७२ वैशाखको भूकम्पलगत्तै नेपालको दूरसञ्चार कम्पनी एनसेलको टावर निर्माणका लागि उपकरण आयात गर्दा उसले रेडक्रसका स्टिकर टाँसेर राहत सामग्री भन्दै व्यावसायिक प्रयोजनका सामग्री भित्र्याउन खोजेको थियो। भन्सार जाँचपास गर्ने क्रममा उक्त कुरा पत्ता लागेपछि रु१ करोड १० लाख भन्सार महसुल बुझाएर उसले ती सामान छुटाएको थियो। जेडटीईसँगको रकम कारोबारको सम्बन्धमा नेपाल इन्भेष्टमेन्ट बैंकका डेपुटी जनरल म्यानेजर बिजेन्द्र सुवालले प्रतिक्रियाका लागि शंकास्पद भनिएको कागजात नै पठाउनुपर्ने बताए। उनले बंंैक तथा वित्तीय संस्था सम्बन्धी ऐन, २०७३ अनुसार आफूहरूले बैंक र ग्राहकबीचको सम्बन्ध खुलाउन नसक्ने बताए। इमेलमा हाम्रो प्रश्नको जवाफ दिंदै उनले भनेका छन्, उचित प्रमाणको अभावमा गोपनीयता सम्बन्धी कानूनी दायित्वका कारण हामी हाम्रा ग्राहक सम्बन्धी जानकारी खुलाउन सक्दैनौं। हामीले यस सम्बन्धमा जेडटीईलाई इमेल गरेर प्रश्न राखेका थियौं। तर उसबाट कुनै प्रतिक्रिया प्राप्त भएन। सेतीदेवी लाई एभरेष्टको साथ ट्याक्स हेवन मुलुक ब्रिटिश भर्जिन आइल्याण्डस् टोरटोलाको एंग्लोट्रोन इंक कम्पनीको खाताबाट १० डिसेम्बर २०१३ मा एक लाख अमेरिकी डलर (रु१ करोड १९ लाख) नेपालमा ट्रान्सफर भएको देखिन्छ। फिनसेन का अनुसार, जर्मन फ्यांकफर्टको कमर्ज बैंक एजी ले न्यूयोर्कको स्ट्यान्डर्ड चार्टर्ड बैंकमा सो रकम पठाएको थियो। न्यूयोर्कबाट काठमाडौंको ठमेलस्थित सेतीदेवी एक्सपोर्ट इम्पोर्ट प्रालिको नाममा एभरेष्ट बैंक, नयाँबानेश्वरबाट उक्त रकम प्राप्त भएको देखिन्छ। ५ फेब्रअरी २०१४ मा ६५ हजार अमेरिकी डलर (रु७७ लाख ३५ हजार) र १४ अगष्ट २०१४ मा १ लाख २० हजार अमेरिकी डलर (रु१ करोड ४२ लाख ८० हजार) रकम सोही प्रक्रियाबाट सेतीदेवी एक्सपोर्ट इम्पोर्ट प्रालिले प्राप्त गरेको फिनसेन ले उल्लेख गरेको छ। सेतीदेवीले तीन पटक प्राप्त गरेको उक्त रकम टेक्सटायल निर्यात वापतको रकम भएको जनाइएको छ। फिनसेन ले यसलाई शंकास्पद कारोबारको सूचीमा राखेको छ। नेपालको कम्पनी रजिष्ट्रारको कार्यालयमा सेतीदेवी एक्सपोर्टइम्पोर्ट प्रालि दर्ता भएको रेकर्ड भेटिएन। एभरेष्ट बैंकका सूचना अधिकारी केशवराज पौडेलले ग्राहकको गोप्य विवरण भएकाले यस बारेमा राष्ट्र बैंकलाई मात्रै जानकारी दिन मिल्ने बताए। तपाईंले बुझन खोज्नुभएको गोप्य कुरा हो। राष्ट्र बैंकमा रिपोर्ट गर्ने हो। मलाई भन्ने अधिकार हुँदैन पौडेलले भने, जुन कम्पनीले गरेको हो त्यसैलाई सोध्दा राम्रो हुन्छ। तैपनि म हाम्रो बैंकको सिस्टममा चाहिं भनिदिन्छु। मेगामार्फत सेसल्स ४० लाख काठमाडौंको एलडी इन्टरनेशनल प्रालिले २२ मे २०१५ मा ३३ हजार ७९८७५ अमेरिकी डलर (रु४० लाख २२ हजार ५१) मेगा बैंकमार्फत अमेरिकाको हबिब अमेरिकन बैंकमा पठाएको फिनसेन ले उल्लेख गरेको छ। यो रकम इन्डोनेसियाको पिटी बैंक इन्टरनेशनल हुँदै ट्याक्स हेवन मुलुक सेसल्सस्थित इक्विटी वल्र्ड लिमिटेडले प्राप्त गरेको देखियो। नेपालबाट बाहिरिएको यो रकम सामान आयात बापतको हो। फिनसेन ले शंकास्पद गतिविधि सम्बन्धी रिपोर्ट (सार) उल्लेख गरेको यस सम्बन्धी विवरणमा सामानको आयात तथा प्रयोजनबारे भने स्पष्ट खुलाएको छैन। कारोबारमा संलग्न नेपाली कम्पनी एलडी इन्टरनेशनल प्रालि सौरभकुमार अग्रवालको नाममा दर्ता छ। सौरभ काठमाडौं महानगरपालिका वडा नं १ का बासिन्दा हुन्। सौरभले आफ्नो कम्पनीको कुनै पनि कारोबार शंकास्पद नभएको बताए। हामीले नियम अनुसार प्रतितपत्र (एलसी) खोलेर बैंकमार्फत कारोबार गरिरहेका छौं उनले भने, जे अनुसन्धान गर्दा पनि हुन्छ। हामीले यताउता तलमाथि केही गरेका छैनौं। २० वर्ष भइसक्यो व्यापार गरिरहेको १०० प्रतिशत ठीक छौं। सौरभले भारत तथा विभिन्न देशहरूबाट उद्योगका लागि आवश्यक केमिकल आयात गरी बिक्री गर्ने गरेको बताए। बीओके र हिमालयन बैंक पनि २० नोभेम्बर २०१५ मा जर्मनको कमर्ज बैंक एजीमार्फत न्यूयोर्कको स्ट्यान्डर्ड चार्टर्ड बैंकमा १२७७९ अमेरिकी डलर (रु१५ हजार २०७) रकम जम्मा भएको थियो। उक्त रकम नेपालको बैंक अफ काठमाण्डूमार्फत सुनिता शेर्पाले पाइन्। १४ डिसेम्बर २०१५ मा पनि तिनै बैंकहरूमार्फत सुनिताका नाममा ४२९१० अमेरिकी डलर (रु५१ हजार ६३) जम्मा भएको थियो। सोही दिन यही प्रक्रियाबाट ७१०३१ अमेरिकी डलर (रु८४ हजार ५२७) सुनिताको नाममा आयो। यसलाई पनि फिनसेन ले शंकास्पद कारोबारको सूचीमा राखेको छ। कम्पनी रजिष्ट्रारको कार्यालयका अनुसार, सुनिताको नाममा फेल्ट एण्ड यार्न प्रालि कम्पनी दर्ता छ। उनको यो कम्पनीका नाममा विभिन्न मितिमा हिमालयन बैंकमार्फत शंकास्पद रकम भित्रिएको देखिन्छ। फिनसेन फाइल्स मा उल्लेख भए अनुसार, जर्मनको कमर्ज बैंक एजी हुँदै न्यूूयोर्कको स्ट्यान्डर्ड चार्टर्ड बैंक र त्यहाँबाट हिमालयन बैंक, काठमाडौंमार्फत फेल्ट एण्ड यार्न प्रालि ले फरक फरक मितिमा ९ हजार ९८५ अमेरिकी डलर (रु११ लाख ८८ हजार २१५) आठ पटक प्राप्त गरेको छ। ३० अक्टोबर २०१५, ९ नोभेम्बर २०१५, १६ नोभेम्बर २०१५, २० नोभेम्बर २०१५, १५ जनवरी २०१६, २० जनवरी २०१६, २२ जनवरी २०१६ र १ फेबु्रअरी २०१६ मा थप कुल ७९ हजार ८८० अमेरिकी डलर (रु९५ लाख ५ हजार ७२०) नेपाल भित्रिएको हो। फिनसेनले यो रकम शंकास्पद हुँदाहुँदै पनि बैंकले निगरानी र अस्वीकार गर्ने काम नगरेको भनेको छ। बैंक अफ काठमाण्डूका सूचना अधिकारी महेश मिश्रले यस सम्बन्धमा धेरै कुरै गर्न चाहेनन्। यो कारोबारमा संलग्न अर्को बैंक हिमालयन बैंकका सूचना अधिकारी सुशील जोशीले यसबारे भवानी घिमिरेसँग जानकारी भएकोले उनीसँग कुरा गर्न भने। घिमिरेले केही पनि जानकारी नभएको र भए पनि ग्राहकको बारेमा भन्न नमिल्ने बताइन्। नेपाल रकम भित्र्याउने कम्पनीकी लगानीकर्ता सुनिता शेर्पाले शंकास्पद किन भनियो जानकारी नभएको बताइन्। अमेरिकामा पनि हामीले कम्पनी खोलेर कारोबार गरिरहेका छौं। करदेखि सबै कानूनी प्रक्रिया पूरा गरेर काम गरेका हौं उनले भनिन्। उनले बताए अनुसार कम्पनीले न्यूजिल्यान्डको भेडाको ऊन यहाँ ल्याएर पाँच हजार प्रकारका सामग्रीहरू बनाउने गर्छ। जुन विदेशमा बिक्री हुन्छ। उनले भनिन्, हाम्रो १०० जनाको टिमले यो काम गर्छ। गत वर्ष हामीले रु१५ करोडको कारोबार गरेका थियौं। उल्लिखित कारोबारमा संलग्न जर्मनको कमर्ज बैंक एजीका प्रवक्ताले बैंकिङ गोपनीयता र सम्पत्ति शुद्धीकरण सम्बन्धी ऐनका कारण आफ्ना ग्राहक र कारोबारको बारेमा टिप्पणी गर्न नचाहेको प्रतिक्रिया आईसीआईजेलाई दिएका थिए। बीओकेको अर्को सहयोग फिनसेन बाट प्राप्त विवरण केलाउँदा बैंक अफ काठमाण्डू (बिओके) ले नेपालको ओमन्स पेपर क्राफ्ट कम्पनी को नाममा शंकास्पद रकम भित्र्याउन सहयोग गरेको देखिन्छ। नेपालको कम्पनी रजिष्ट्रारको कार्यालयमा यो कम्पनी दर्ता भएको देखिंदैन। तर पनि ६ र २० नोभेम्बर २०१५ मा जर्मनको कमर्ज बैंक एजी हुँदै न्यूयोर्कको स्ट्यान्डर्ड चार्टर्ड बैंक र त्यहाँबाट नेपालको बैंक अफ काठमाण्डू मार्फत सो कम्पनीले क्रमश ८७१९९ अमेरिकी डलर (रु१ लाख ३ हजार ७६७) र ७२४६० अमेरिकी डलर (रु८६ हजार २२७) प्राप्त गरेको थियो। ३ डिसेम्बर २०१५ मा पनि सोही बैंकहरूको रुट हुँदै ओमन्स पेपर क्राफ्ट ले १ हजार १४६५९ अमेरिकी डलर (रु१ लाख ३६ हजार ४४४) प्राप्त गरेको देखिन्छ। उक्त कम्पनीले तिनै बैंकहरूमार्फत २२ डिसेम्बर २०१५ मा १ हजार १५२८८ अमेरिकी डलर (रु१ लाख ३७ हजार १९३) र ८ जनवरी २०१६ मा पनि ६२१५२ अमेरिकी डलर (रु७३ हजार ९६०) पाएको थियो। नेपालमा कुन कुन कम्पनी दर्ता भएको विवरण कम्पनी रजिष्ट्रार कार्यालयले वेबसाइटमा राख्छ। तर ओमन्स पेपर क्राफ्टबारे खोजी गर्दा वेबसाइटमा यो विवरण फेला परेन। जिन्दललाई बाङ्लादेश बैंकको सहयोग न्यूयोर्कको डच बैंक ट्रष्ट कम्पनी अमेरिकाज (डीबीटीसीए) ले ५ जून २०१६ देखि ११ जनवरी २०१६ सम्मको ११६ पटकमा ४ करोड २६ लाख २३ हजार ८२७३२ अमेरिकी डलर (रु५ अर्ब ७ करोड २२ लाख ३५ हजार ४५१) भारतको जिन्दल स्टिल एण्ड पावर लिमिटेड कम्पनीले कारोबार गरेको जानकारी पायो। यसबाट जिन्दल स्टिल एण्ड पावर कम्पनी यो कारोबारमा संलग्न भएको देखाउँछ। फिनसेन ले यो कारोबारमा जिन्दल स्टिल एण्ड पावर लिमिटेड, नेपाली कम्पनी नेपाल इन्भेष्टमेन्ट सहित १२ विदेशी कम्पनीको संलग्नता रहेको जनाएको छ। यो कारोबारमा नेपाल बाङ्लादेश बैंक र अन्य १९ विदेशी बैंकको संलग्नता भएको खुलासा गरेको छ। भारतको नयाँदिल्लीमा मुख्य कार्यालय भएको जिन्दल स्टील एण्ड पावर लिमिटेड को चीनको बेइजिङमा पनि शाखा छ। यसका संस्थापक भारतको हरियाणा कुरुक्षेत्रबाट लोक सभाका पूर्व सांसद नवीन जिन्दल हुन्। फिनसेन का अनुसार, उनी क्रिमिनल ब्रिच अफ ट्रष्ट (आपराधिक विश्वासघात) लगायतका आरोप लागेका व्यक्ति हुन्। २० जनवरी २०१३ को बिजनेस स्ट्याण्डर्ड पत्रिका का, अनुसार नवीन जिन्दलको बझाङको माथिल्लो सेती जलविद्युत् आयोजनामा १५०० करोड भारु (रु२४ अर्ब) लगानी गर्ने योजना थियो। तर, उनले इजाजत लिएर लामो समय यो आयोजना होल्ड गरेपछि सन २०१० मा सरकारले दर्ता खारेज गरिदिएको थियो। यस सम्बन्धमा बाङ्लादेश बैंकका सूचना अधिकारी तथा अप्रेशन हेड सुरेश देवकोटाले उक्त कम्पनीको नाम पहिलो पटक सुनेको बताए। त्यो कम्पनीको नाम मैले पहिलोपटक सुनेको हो। हाम्रो बैंकमा कारोबार भएको छछैन पत्ता लगाएर मात्रै बोल्नुपर्छ उनले भने, पुरानो कारोबार भएकोले तत्काल भेटिंदैन। खोज्न लगाएको छु। केही सूचना आयो भने तपाईंलाई भनौंला।"
जोकरको सिक्वेल तयारी,"हलिउड : जोकरको सिक्वेललाई लिएर फिल्मका निर्देशक, अभिनेता तथा निर्माताले सुरुमा कुनै योजना बनाएका थिएनन् तर फिल्म क्रिटकिल र कमर्सियल रूपमा सफल भएपछि उनीहरूले यसको सिक्वेल्स बनाउने संकेत गरिरहेका छन्। रिपोर्टअनुसार वाकिन फिनिक्सलाई जोकरको दुई सिक्वेल्सका लागि तीन सय ६७ करोड अफर गरिएको छ। टड फिलिप्सको निर्देशनमा बनेको हलिउड फिल्म जोकर सन् २०१९ को सबैभन्दा ठूलो ब्लकबस्टर फिल्म थियो। यसमा आफ्नो उत्कृष्ट अभिनयबाट दुनियाँभरका दर्शकको मनमा घर बनाएका अभिनेता वाकिन फिनिक्स छिट्टै जोकरको सिक्वेलका साथ आउने भएका छन्। वाकिनलाई जोकरको दुई सिक्वेल्सका लागि ५० मिलियन डलर अर्थात् तीन सय ६७ करोड प्रस्ताव गरिएको छ। वाकिन फिनिक्सलाई उनको अभिनयका कारण एकेडेमी अवार्ड प्राप्त भएको थियो। सन् २०२० को ओस्करमा फिल्म ११ अलगअलग विधामा नोमिनेट भएको थियो । यो फिल्मले एक बिलियनभन्दा धेरै कमाइ गरेको थियो। दी मिररका अनुसार वाकिन फिनिक्सले सुरुमा जोकरलाई एउटा स्ट्न्ड अलोन फिल्म भनेका थिए तर पछि उनको धारणा फेरिएको थियो। अघिल्लो वर्ष भएको विवादका बीच पनि उनी यो रोल फेरि गर्न तयार भएका छन्। अहिले यसको स्क्रिप्ट लेखिँदै छ। वाकिन अहिले यसमा व्यस्त छन्। निर्देशक टाड फिलिप्स, अभिनेता वाकिन र निर्माता ब्रैडली कुपर आगामी चार वर्षभित्र जोकरका दुई सिक्वेल्स ल्याउने तयारीमा छन्।"
स्टोनिसको उत्कृष्ट प्रदर्शनले दिल्लीको सुपर ओभर जित,"दुबई : इन्डियन प्रिमियर लिग (आईपीएल) को यस सिजनमा दिल्ली क्यापिटल्सले मार्कस स्टोनिसको उत्कृष्ट प्रदर्शनमा जित सुरुवात गरेको छ। आइतबार दुबई अन्तर्राष्ट्रिय क्रिकेट रंगशालामा भएको खेलमा दिल्लीले किङ्स इलाभेन पञ्जाबलाई सुपर ओभरमा पराजित गरेको हो। अस्ट्रेलियाका ३१ वर्षीय स्टोनिसले अलराउन्ड प्रदर्शन गर्दै टिमलाई जित दिलाएका हुन्। उनले टिमका लागि २१ बलको सामना गर्दै ५३ रन जोडे भने २ विकेट हात पारे। टस हारेर पहिलो ब्याटिङ गरेको दिल्लीले निर्धारित २० ओभरमा ८ विकेट गुमाउँदै १५७ रन बनाएको थियो। १५८ रनको लक्ष्य पाएको किङ्सले ८ विकेट गुकाउँदै १५७ रन नै बनाएपछि खेल टाइ भएको थियो। किङ्सका लागि मयाङ्क अग्रवालले विष्फोटक ब्याटिङ गर्दै ८९ रन जोडे। त्यस्तै कप्तान केएल राहुलले २१ रन बनाए भने क्रिष्णपा गौतमले २० रन जोडे। तर अन्य ब्याट्स्मेनले भने उल्लेख्य रन बनाउन सकेनन्। किङ्सलाई जितबाट रोक्न दिल्लीका मार्कस स्टोनिसले २ विकेट लिए। त्यस्तै कगिसो रबाडा र रविचन्द्रन आश्विनले पनि समान २२ विकेट हात पारे भने अक्सर पटेल र मोहित शर्माको नाममा ११ विकेट रह्यो। यसअघि ब्याटिङ गरेको दिल्लीका लागि मार्कस स्टोनिसले ५३ रन जोडेका थिए। त्यस्तै कप्तान श्रेयस अयरले ३९ तथा रिशभ पन्तले ३१ रनको योगदान गरेका थिए। अन्य ब्याट्समेनले भने दोहोरो अंक छुन सकेका थिएनन्। किङ्सका लागि मोहम्मद शामीले ३ विकेट लिए। त्यस्तै शेल्ड्रन कोट्रेलले २ विकेट हात पार्दा रवि बिश्नोइले १ विकेट लिए। पहिलो खेलमा सन्दीप अटाएनन् नेपाली क्रिकेटर सन्दीप लामिछानेलाई दिल्लीले आफ्नो टिममा आबद्ध गरेको छ। तर आइतबार भएको पहिलो खेलमा भने उनी अटाएनन्। खेलमा चार विदेशी खेलाडी राख्न पाइने नियमानुसार अस्ट्रेलियाका अलराउन्डर मार्कस स्टोनिस, वेस्टइन्डिजका सिमरोन हेटमायर तथा दक्षिण अफ्रिकाका फास्ट बलर कगिसो रबाडा प्लेइङ ११ मा परे। त्यस्तै दक्षिण अफ्रिकाकै एनरिक नर्टजे दिल्लीको पहिलो रोजाईमा परे। यसैगरी रविचन्द्र स्पीनरहरू रविचन्द्रन आश्विन र अक्सर पटेललाई दिल्लीले मैदान उतार्दा अमित मिश्रासमेत प्लेइङ ११ मा परेनन्। सन्दीप भर्खरै सम्पन्न क्यारेबियन प्रिमियर लिग (सीपीएल) खेलेर आईपीएल खेल्न युएई पुगेका हुन्। सीपीएलको यस सिजनमा उनी जमैका तल्लाबाजमा आबद्ध भएका थिए। तल्लाबाजबाट उनले राम्रो प्रदर्शन गरेका थिए।"
मन्त्रिमण्डल फेरबदल अब चाँडै : सचिवालयले मापदण्ड बनाउने,"काठमाडौं : पार्टी विवाद समाधानसँगै नेकपा मन्त्रिपरिषद् पुनर्गठनको एजेन्डामा पसेको छ। स्थायी समितिले यो सरकारको बाँकी कार्यकाल (साढे दुई वर्ष) प्रधानमन्त्री केपी शर्मा ओलीले नै नेतृत्व गर्ने टुंगो लगाएपछि मन्त्री हेरफेरको तयारी भएको हो। प्रधानमन्त्री ओलीले नै आइतबार पहिलो पटक सचिवालय बैठकमा यो विषय प्रवेश गराएका छन्। सचिवालय बैठक आइतबार पार्टीको जनवर्गीय संगठनको कार्यालय पेरिसडाँडा कोटेश्वरमा बसेको थियो। बैठकपछि प्रवक्ता नारायणकाजी श्रेष्ठले मन्त्रिपरिषद् पुनर्गठनबारे सैद्धान्तिक छलफल मात्र भएको बताए । ठोस कुरा भने केही नभएको प्रवक्ता श्रेष्ठको भनाइ छ। सैद्धान्तिक छलफल मात्र भएको छ, ठोस निष्कर्ष निस्किसकेको छैन, प्रवक्ता श्रेष्ठले अन्नपूर्णसँग भने। स्थायी समितिले भदौ २६ गते पार्टीमा पुरानो विवादमा नफर्किने निश्चित समय कट अफ डेट निर्धारण गरी पुनः पुरानै अन्तरविरोधपूर्ण विवाद नगर्ने सुनिश्चित गरेको थियो। त्यससँगै पारित प्रस्ताव कार्यान्वयनका चरणमा नेकपाले मन्त्रिपरिषद् पुनर्गठनको विषय अघि बढाएको हो। प्रधानमन्त्री ओलीले आइतबार बैठकको सुरुमै सरकार पुनर्गठनका विषयमा निर्णय लिन स्थायी समितिले आफूलाई अधिकार दिएको भन्दै त्यसका विभिन्न विकल्पमा सुझाव दिन आग्रह गरेका थिए। सरकार पुनर्गठनमा हामीले छलफल गरौं। तपाईंहरूले पनि सुझाव राख्नुहोस्। यसमा अनेक विकल्प छन्, बैठकमा प्रधानमन्त्रीले राखेको भनाइ उद्धृत गर्दै सचिवालयका एक सदस्यले अन्नपूर्णसँग भने, पहिलो विकल्प अहिलेका सबै मन्त्रीलाई हटाएर नयाँ व्यक्ति लैजाने। यो विकल्प कत्तिको उचित होला ? दोस्रो, दुई वर्ष पूरा भएका मन्त्रीलाई बिदाइ गर्ने, नयाँ ल्याउने। तेस्रो अहिले रिक्त रहेका मन्त्रालयमा नयाँलाई लैजाने र केहीकेहीलाई अहिले रहेकालाई झिकेर नयाँ राखेर जाने। कुन उपयुक्त हुन्छन्, सुझाव दिनुहोस्। पार्टी एकतापछि दोस्रो पटक पेरिसडाँडास्थित कार्यालय पुगेका ओलीले त्यस्तो धारणा राखेपछि कार्यकारी अध्यक्ष पुष्पकमल दाहालले बैठकका एजेन्डा प्रस्तुत गरेका थिए। स्थायी समितिले निर्णय गरेका प्रस्तावको कार्यान्वयनका विषयमा छलफल गर्ने गरी बैठकको कार्यसूची छन्, दाहालले भने, एजेन्डा ४ ओटा छन्। पहिलो मन्त्रिमण्डल पुनर्गठन, दोस्रो संवैधनिक तथा राजनीतिक नियुक्तिबारे सुझाव, तेस्रो संगठनात्मक एकताका बाँकी काम र चौथो, विविध। यी एजेन्डामा रहेर सैद्धान्तिक छलफल गरौं। दाहालले मन्त्रिपरिषद्का एजेन्डामा पहिले छलफल केन्द्रित हुने भन्दै त्यसमा आफ्ना धारणा राखेका थिए। सबै मन्त्रीहरू हटाएर जाऔं त म भन्दिनँ। राम्रा काम गरिरहेकाहरू पनि हुनुहुन्छ। उहाँहरूका हकमा बोल्न पनि हुन्न। पहिलाका सिनियर राम्रा काम गरेकाहरूलाई राखेरै जानुपर्छ। बाहिर पनि वरिष्ठ नेताहरू हुनुहुन्छ। उहाँहरूलाई पनि जिम्मेवारी दिएर प्रभावकारी सरकार सञ्चालन गर्ने गरी जानु राम्रो हुन्छ। नयाँ राख्दा वरिष्ठ, योग्य, क्षमतावान्, समावेशी बनाएर राख्नुपर्छ, दाहालको भनाइ थियो, तर, बोल्ड निर्णय आवश्यक छ। काम गर्ने र युवा पुस्तालाई अगाडि सार्नुपर्छ। जनतालाई काम गरेको अनुभूति दिने गरी पुनर्गठन गरेर जानुपर्छ। वरिष्ठ नेताद्वय माधवकुमार नेपाल र झलनाथ खनालले भने सरकारको सेट नै परिवर्तन गर्नुपर्ने बताएका थिए। प्रधानमन्त्रीबाहेक अन्य सबै मन्त्रीलाई अहिले राजीनामा दिएर फिर्ता बोलाउने, नयाँ र योग्यलाई अवसर दिनुपर्ने नेपालको भनाइ थियो। व्यापक रूपमा हेरफेर गरौं। त्यसो गर्दा सरकारको कामलाई गति दिन सहज पनि हुन्छ। एकपटक सबैलाई राजीनामा दिन लगाऔं। सरकारको पर्फमेन्स त्यति राम्रो छ भन्ने सन्देश पनि छैन। सरकारको कामलाई गति दिन सबै सेट परिवर्तन भन्ने सन्देश पनि जान्छ, नेता नेपालको भनाइ उद्धृत गदै ती सचिवालय सदस्यले अन्नपूर्णसँग भने, सबै सेट नै चेन्ज गरौं। २५ जना नयाँले अवसर पाउँछन्। सबैले सरकारप्रति अपनत्व गर्ने वातावरण पनि बन्छ। नयाँ ऊर्जा र फूर्तिका साथ साथीहरूले काम पनि गर्नुहुन्छ। सबै माथि न्याय हुन्छ। प्रधानमन्त्री बाहेकका सम्पूर्ण सेट नै परिवर्तन गरेर जाऔं। वरिष्ठ नेता खनालले सरकारलाई प्रभावकारी बनाउन सेट परिवर्तनको समय आएको बताए। उपाध्यक्ष वामदेव गौतम, प्रवक्ता नारायणकाजी श्रेष्ठले पनि सरकारलाई प्रभावकारी बनाउन धेरैभन्दा धेरै मन्त्री कार्यदक्षता हेरेर फेर्नुपर्ने मत राखेका थिए। दुई वर्षदेखि सरकारमा रहेर साथीहरूले काम गरिरहनुभएको छ। अझ सरकारको कामलाई प्रभावकारी बनाउन आवश्यक पर्दा जुन कुनै निर्णय लिनुपर्ने हुन सक्छ। एकपटक धेरैभन्दा धेरै नै मन्त्री फेरौं। कार्यक्षमता हेरेर योग्य, क्षमतावान् नेतालाई अवसर दिने गरी जाऔं, गौतम र श्रेष्ठको भनाइ थियो। उपाध्यक्ष गौतम र प्रवक्ता श्रेष्ठका विषयमा बैठकमा चर्चा उपाध्यक्ष वामदेव गौतम र नारायणकाजी श्रेष्ठले सरकारमा मन्त्री हुन पाउने नपाउने विषयको पनि सचिवालय बैठकमा चर्चा भएको छ। कार्यकारी अध्यक्ष दाहालले उपाध्यक्ष गौतम र प्रवक्ता श्रेष्ठलाई सरकारमा जान संविधानमा कुनै अवरोध नभएको धारणा राखेका थिए। वरिष्ठ नेता नेपालले नेपाल जस्तो लोकतानित्रक मुलुकहरुमा अनेक चलन रहेको भन्दै नेपालमा संविधानले कुनै प्रष्ट व्यवस्था नगरेको धारणा व्यक्त गरे। विभिन्न देशमा विभिन्न खालका प्रचलन छन्। हाम्रै देशको सन्दर्भमा पनि एकपटक प्रतिनिधिसभाको चुनावमा हारेको मान्छे सांसद बन्न पाउँछपाउँदैन भन्ने विषय संविधानमा प्रष्ट व्यवस्था छैन। त्यही कार्यकालभित्र फेरि पनि जनताको बीचमा गएर परीक्षण भएर आउन पाउने कि नपाउने ? त्यसको संविधानले किटानीका साथ केही भनेको छैन।, नेता नेपालले भने, प्रतिनिधीसभामा पराजित भएको मान्छे राष्ट्रिय सभामा निर्वाचित भएर पनि आउँछ। संविधानले केही बोलेको छैन । संविधानको अक्षरअक्षरमा जान हुँदैन। मुख्य कुरा स्पिरिट हो। कतिपय मुलुकमा चुनाव हारेकै मान्छे राजनीतिमा देखेका छौं, मन्त्री भएका देखेकै छौं। वरिष्ठ नेता खनालले पनि गौतम र श्रेष्ठलाई संविधानले मन्त्री बन्न रोक्न नसक्ने धारणा राखेका थिए। उपाध्यक्ष गौतमले भने आफूलाई राष्टिय सभामा लैजाने पार्टी निर्णयको डिफेन्स गर्न नेताहरुसँग आग्रह गरे।मलाई चुनाव हराउने काम पार्टी भित्रकै नेताहरुका कारण भएको हो। मलाई बदनामी गराउने काममा पनि पार्टी नेता नै लागेको अनूभूति मलाई भइरहेको छ। म काम गर्ने मान्छे हो। मलाई सरकारमा राखे राख्नुहोस्, नराखे नराख्नुहोस् तर संविधानले सरकारमा लान बाधा दिंदैन। राष्ट्रिय सभामा मलाई लगेको कुरामा भइरहेको आलोचनाको तपाईंहरुले डिफेन्स गर्नुपर्यो, गौतमले भने। प्रवक्ता श्रेष्ठले पनि संविधान बाधक नबन्ने धारणा राखेका थिए। यो प्रकरणमा भने गृहमन्त्री रामबहादुर थापा बादलले पनि संविधान बाधक नबन्ने धारणा राखेका थिए। तर रक्षामन्त्री पोखरेलले भने आफू यसमा स्पष्ट नभएको धारणा राखेका सचिवालयका एक सदस्यले बताए। नेताको कुरा पछि प्रधानमन्त्री ओलीले सरकारमा लैजान मिल्ने नमिल्ने कुरामा स्पष्ट गरेर जान आवश्यक भएको बताए।वामदेवजीको कुरामा मैले नलाने भनेको होइन। तर उहाँका विषयमा संविधानको व्यवस्था अन्तरविरोधी छ। संविधानले मिल्दैन भनेर कुरा गर्ने पनि छन्। यसले झनपछि विवादमा लैजाने मात्र काम गर्छ। सडकमा छताछुल्ल्न हुन्छ। तपाईंहरु सबैले ठिक छ लैजाऔं भन्नुहुन्छ भने पनि म तयार नै छु, प्रधानमन्त्रीले भने, तर संविधानका विषयमा एकपटक कानुनविदहरुसँग छलफल गरौं। त्यसपछि आउने निश्र्कर्षका आधारमा मात्र के गर्ने भन्न सकिन्छ। प्रम ओलीले सबै मन्त्री हटाउने र सबै नयाँ राख्ने र सुरुमा राखेका हटाइ र पछि राखेकालाई राखेरै अरु थप्ने भन्ने विकल्प पनि उपयुक्त नहुने बताए। पहिलाको राम्रालाई राख्ने र अरु थप्ने उपयुक्त हुने उनको भनाइ छ।"
ज्वाइँले गरे ससुराको हत्या,"नवलपरासी : नवलपरासी (बर्दघाट सुस्तापूर्व) नवलपुरमा ज्वाइँले खुर्पा प्रहार गरी ससुराको हत्या गरेका छन्। नवलपुरको कावासोती नगरपालिका१५, शेरगञ्ज बस्ने ३१ वर्षीय सुवास मगरले ससुरा ७३ वर्षीय विष्णु राईलाई गए राति खुर्पा प्रहार गरी हत्या गरेका हुन्। ज्वाइँ मगरले ससुरा राईलाई घाँटीमा खुर्पा प्रहार गरी हत्या गरेको जिल्ला प्रहरी कार्यालय कावासोतीका प्रहरी नायब उपरीक्षक मोहनबहादुर खाँणले बताए। खुर्पाको प्रहारबाट गम्भीर घाइते भएका राईको उपचारका क्रममा मध्यविन्दु जिल्ला अस्पतालमा मृत्यु भएको प्रहरी नायब उपरीक्षक खाँणले जानकारी दिए। हत्यामा संलग्न मगरसमेत सामान्य घाइते भएका छन्। उनले ससुरालाई खुर्पा प्रहार गरेपछि आफैँले आफैँलाई हानेर घाइते बनाएको हुनसक्ने प्रहरी नायब उपरीक्षक खाँणको भनाइ छ। घाइते मगरको प्रहरीको निगरानीमा मध्यविन्दु जिल्ला अस्पतालमा उपचार भइरहेको छ।"
कोरोनाबाट बाँकेमा एक कैदीको मृत्यु,"नेपालगन्ज : कोरोना भाइरस (कोभिड १९) बाट बाँके कारागारका एक जना कैदीको मृत्यु भएको छ। जिल्ला स्वास्थ्य कार्यालय बाँकेका कोरोना फोकल पर्सन नरेशबाबु श्रेष्ठका अनुसार भेरी अस्पताल नेपालगन्जमा उपचारको क्रममा ५८ वर्षका कैदीको सोमबार बिहान ६:२५ मा निधन भएको हो। सुर्खेतको गुर्भाकोट नगरपालिका ४ सहारे घर भएका उनी कर्तव्य ज्यान मुद्दाका कैदी थिए। उनी पुरानो दमको बिरामी रहेको र स्वास प्रस्वासमा गम्भीर समस्या भएको थियो। योसँगै बाँके जिल्लामा कोरोनाबाट मृत्यु हुनेको संख्या ११ पुगेको छ भने बाहिरी जिल्लाबाट आएर बाँकेमा मृत्यु हुनेको संख्या ४ पुगेको छ। यसअघि अछाम, कैलाली, अर्घाखाँचीका व्यक्तिको बाँकेका अस्पतालमा उपचारको क्रममा मृत्यु भएको थियो।"
छ महिनापछि सुरु भयो आन्तरिक उडान,"काठमाडौं : कोभिड१९ महामारी नियन्त्रणका लागि देशभर लागू गरिएको बन्दाबन्दीको छ महिनापछि आन्तरिक उडान सुरु भएको छ। बन्दाबन्दी सुरु भएको गत चैत ११ देखि साउन ६ गतेसम्म तथा त्यसयता जारी भएको निषेधाज्ञाका कारण झण्डै छ महिना आन्तरिक उडान ठप्प भयो। सामान्य अवस्थाको २५ प्रतिशत मात्रै उडान गर्नेगरी सरकारले आन्तरिक उडान सञ्चालन गरेको हो। एक सातापछि क्रमशः उडान सङ्ख्या थपिने नियामक नेपाल नागरिक उड्डयन प्राधिकरणले जनाएको छ। वायु सेवा प्रदायक कम्पनीले पनि पहिलो साता २५ प्रतिशत उडान हुने र क्रमशः यात्रुको माग र बजारको आवश्यकतालाई मध्यनजर गर्दै उडान सङ्ख्या बढाइने बताएका छन्। उडान खुलेसँगै ठूला वायुसेवा कम्पनी बुद्ध एयर र यती एयरलाइन्सको मुख्य गन्तव्यमा ७० देखि ७५ प्रतिशत टिकट बुकिङ भइसकेको छ। सीमित सङ्ख्यामा उडान गर्ने भए पनि एयरलाइन्सले हवाई भाडा वृद्धि गर्न पाउने छैनन्। उनीहरुले सामान्य अवस्थाको भाडादरमै उडान गर्नेछन्। कतिपय गन्तव्यमा न्यूनतम भाडादरमा नै सेवा सञ्चालन गरिने एयरलाइन्सले उल्लेख गरेका छन्। यसअघि भदौ १ देखि नै आन्तरिक उडान खोल्ने सरकारले निर्णय गरेको थियो। राजधानी काठमाडौंसहित देशभर कोरोना सङ्क्रमण बढेपछि आन्तरिक उडान पुनः स्थागन गरिएको थियो। पछिल्लो पटक भदौ मसान्तदेखि देशका विभिन्न स्थानमा लगाइएको निषेधाज्ञा पनि खुला भइसकेको छ। पर्यटन क्षेत्रका होटल, रेस्टुराँलगायत व्यवसाय पनि स्वास्थ्य सावधानी अपनाएर सञ्चालमा आएका छन्। आन्तरिक उडान सुरु भएसँगै विमानस्थलमा चहल पहल बाक्लिएको छ। बन्दाबन्दी र निषेधाज्ञाको अवस्थामा सीमित सङ्ख्यामा चार्टर्ड र कार्गो उडान मात्र भएको आन्तरिक उडानमा नियमित उडान सेवा सुरु भएपछि आम सर्वसाधरणलाई गन्तव्य पुग्न सहज हुनेछ। त्रिभुवन अन्तर्राष्ट्रिय विमानस्थलका महाप्रबन्धक देवेन्द्र केसीले विमानस्थलमा उपलब्ध स्रोत साधनको भरपुर उपयोग गरी सुरक्षित हवाई उडानका लागि सबैखाले प्रयत्न गरिएको बताए। उनका अनुसार अहिले सबै वायुसेवा प्रदायक कम्पनीले स्वास्थ्य प्रोटोकल अपनाएर सुरक्षित हवाईयात्राको प्रक्रिया पूरा गरेका छन्। विमानस्थलका उच्च अधिकारी आन्तरिक उडानको सुरुआती उडानको निरीक्षणका लागि बिहानै विमानस्थलमा पुगेका छन्। 'आन्तरिक उडान सुरु हुने दिन आज बिहानै विमानस्थल आएका छौँ, आन्तरिक उडानका वायुसेवा कम्पनीले सुरक्षित उडानका लागि कसरी काम गरिरहेका छन् भनेर निरीक्षणमा छौँ, उनीहरुले स्वास्थ्य मापदण्डको पूर्ण पालनाका साथ यात्रुलाई टर्मिनलदेखि जहाजसम्म पुर्याएको देखिन्छ, यसले सुरक्षाको सुनिश्चितता पनि बढ्छ', महाप्रबन्धक केसीले भने। सुरक्षित उडान सुनिश्चितताका लागि वायुसेवा कम्पनीले नेपाल सरकार तथा विश्व स्वास्थ्य सङ्गठनको स्वास्थ्य मापदण्डलाई ध्यानमा राख्दै आवश्यक प्रक्रिया पुर्याएर सेवा सञ्चालन गर्ने प्राधिकरणले जनाएको छ। अहिले दैनिक ५० वटासम्म मात्रै उडान सञ्चालन गर्न सकिने महाप्रबन्धक केसीले बताए। सामान्य अवस्थामा आन्तरिकतर्फ जहाजको आगमन र प्रस्थान दुवै गरी दैनिक ३०० भन्दा बढी उडान हुने गरेको थियो। आन्तरिक उडानमा १० हेलिकोप्टरसहित १९ वायुसेवा कम्पनीले उडान भर्दै आएका छन्। आन्तरिक उडान सुरु भएसँगै सबैजसो एयरलाइन्सको पहिलो रोजाइ पर्यटकीय क्षेत्र पोखरा, चितवनलगायत गन्तव्य छन्। आज बुद्ध एयरले पहिलो उडान पोखरामा गरेको छ। बिहान ८:०० बजे बुद्धको एटिआर ७२ जहाजले ५६ यात्रु लिएर पोखरा उडेको कम्पनीले जनाएको छ। यो उडानमा प्राधिकरणका उच्च अधिकारी, वायुसेवा सञ्चालक सङ्घका पदाधिकारीलगायत पनि पोखरा गएका छन्। बुद्धले काठमाडौँबाट विभिन्न गन्तव्यमा आज १८ उडान गर्दैछ। कम्पनीले राजविराजवाहेक सबै गन्तव्यमा उडान भर्ने जनाएको छ। यती एयरलाइन्सले पनि पहिलो उडान पोखरा गर्दैछ। यतीले आज तीन उडान पोखरा, भरतपुर र विराटनगर उडान गर्नेछ। यता नेपाल वायु सेवा निगम नेपाल एयरलाइन्सले असोज ५ गतेदेखि सञ्चालन हुने आन्तरिक उडानको तालिका सार्वजनिक गरेको छ। निगमले काठमाडौँदेखि देशका विभिन्न १० गन्तव्यमा हुने उडान तालिका बनाएको हो।"
याङ्री र लार्केको पानी राजधानी ल्याउन टिबीएम प्रविधिको सुरुङ बनाइने,"काठमाडौं : मेलम्ची खानेपानी आयोजनाको दोस्रो चरणअन्तर्गत याङ्री र लार्केको पानी राजधानी ल्याउन नयाँ प्रविधिबाट काम गर्ने गरी तयारी सुरु भएको छ। पहिलो चरणमा मेलम्ची खोलाको पानी ल्याउन ड्रिलिङ ब्लाष्टिङ एण्ड मकिङ (डिबीएम) प्रविधिबाट सुरुङ निर्माण गरिएको थियो। डिबीएम प्रविधिबाट सुरुङ बनाउँदा विष्फोट गरिन्थ्यो। यो प्रविधिबाट सुरुङ बनाउँदा लक्ष्यभन्दा बढी समय लागेको, बीचबीचमा निर्माण व्यवसायी भागेर नयाँ ठेक्का लगाउनुपर्दा समय लम्बिन गएकाले नयाँ प्रविधिबाट काम गर्ने तयारीमा खानेपानी मन्त्रालय र मेलम्ची खानेपानी विकास समिति लागेको हो। दोस्रो चरणको याङ्री र लार्केको पानी राजधानी ल्याउन पनि डिबीएम प्रविधिबाट नै काम गर्ने गरी लागत अनुमान गरिएको थियो। यो प्रविधिबाट करिब ११ किमी सुरुङ बनाउँदा रु १० अर्ब लाग्ने प्रारम्भिक अनुमान गरिएको थियो। डिबीएम प्रविधिबाट काम ढिला हुने देखिएकाले नयाँ प्रविधि उपयोग गर्ने गरी आयोजना समीक्षामा लागेको हो। मेलम्ची खोलाको मुहानस्थल हेलम्बु गाउँपालिकाको अम्बाथानबाट याङ्री नौ किलोमिटर टाढा पर्छ। याङ्रीबाट लार्के दुई किमीको दूरीमा पर्छ। याङ्री र लार्के दुवै खोला सिन्धुपाल्चोकको पाँचपोखरी थाङ्पाल गाउँपालिकामा पर्छ। करिब ११ किमीको यो दूरीमा टनेल बोरिङ मेसिन ९टिबीएम० प्रविधिबाट काम गर्ने गरी तयारी अन्तिम चरणमा पुगेको आयोजनाको हेडवक्र्स र सुरुङमार्ग हेर्नुहुने उपकार्यकारी निर्देशक कमलराज श्रेष्ठले राससलाई जानकारी दिनुभयो। यो प्रविधिबाट सुरुङ बनाउँदा यन्त्रको प्रयोग गरिन्छ। 'याङ्री र लार्केको मुहानस्थल जाने करिब २४ किमी प्रवेशमार्गको निर्माण पनि ढिला हुने भएकाले समेत टिबीएम प्रविधिबाट काम गर्न लागिएको हो, मेलम्ची पुलबजारबाट चार किमी प्रवेश मार्ग कसले निर्माण गर्ने अझै निश्चित छैन, त्यसमाथिको १० किमीमा सडक विभागले काम गरिरहेको छ, मुहानस्थलको १० किमीमा आयोजनाले नै काम गरिरहेको छ', उनले भने। प्रवेशमार्ग सम्पन्न गरेर सुरुङ बनाउँदा वर्षौं समय लाग्ने भएकाले ४।८ मिटर चौडाइको सुरुङ बनाउन लागिएको हो। तीन मिटर सडक र १।८ मिटर पानी बगाउन उपयोग गर्ने गरी सुरुङमार्ग बनाउने तयारी आयोजनाले गरेको छ। चिनियाँ निर्माण कम्पनीले भेरी बबई आयोजनामा पनि टिबीएम प्रविधिबाट सुरुङ निर्माण गरेको थियो। अमेरिकी प्र्रविधिमा चीनमा निर्माण भएको टिबीएम प्रविधिको सफल परीक्षण नेपालमा पहिलोपटक भेरी बबई आयोजनामा गरिएको छ। यसले परम्परागत सुरुङ निर्माणलाई विस्थापन गरेको छ। परम्परागत तरिकाले सुरुङ निर्माण गर्दा विष्फोट गरिन्छ। यो चिनियाँ कम्पनीले भेरी बबई आयोजनाको करिब १२ किमी सुरुङ निर्माण गरिरहेको छ। प्रदेश नं ५ र कर्णालीका नागरिक लाभान्वित हुने योजनाबाट ४८ मेगावाट विद्युत् उत्पादन गरी बाँके र बर्दियामा बाह्रै महिना सिँचाइ सुविधा पुर्याउने लक्ष्य राखिएको छ। छ महिना अघिदेखि सोही चिनियाँ कम्पनीले याङ्री र लार्केको पानी ल्याउन यो प्रविधिबाट काम गर्ने विषयमा अध्ययन गरेको थियो। डिबीएम प्रविधिबाट २६।५ किमी सुरुङ बनाउन करिब १० वर्ष लागेको छ। विसं २०६६ साउनमा सुरुङको अन्तिम विन्दु सुन्दरीजलबाट सुरु भएको काम करिब छ महिनाअघि मात्र सम्पन्न भएको हो। चिनियाँ र इटालेली दुई निर्माण कम्पनी सुरुङको काम बीचमै छोडेर भागेका कारण पनि ढिलाइ भएको हो। सुरुङ सम्पन्न भएर पानी परीक्षण गर्दा मुहानस्थलमै ढोका भत्किएर विवाद भएको थियो। प्रत्येक खोलाबाट दैनिक १७ करोड लिटरका दरले ५१ करोड लिटर पानी राजधानी ल्याउने लक्ष्य छ। मेलम्ची खोलाको पानी ल्याउन २६।५ किमी सुरुङ निर्माण सम्पन्न गरी हाल पानी परीक्षण भइरहेको छ। सुन्दरीजलमा पानी प्रशोधन केन्द्र निर्माण सम्पन्न गरी परीक्षणसमेत गरिएको छ। सुन्दरीजलबाट थोक वितरण प्रणाली र वितरण सञ्जाल निर्माणको काम काठमाडौँ उपत्यका खानेपानी लिमिटेड, आयोजना कार्यान्वयन निर्देशनालयले गरिरहेको छ। पहिलो चरणको काम सम्पन्न भएको निर्देशनालयले जनाएको छ। काकाकुल राजधानीवासीका लागि मेलम्ची आयोजना व्यग्र प्रतीक्षाको विषय बनेको छ।"
