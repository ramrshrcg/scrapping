शीर्षक,विवरण
सेनाको कुटाइबाट युवाको मृत्यु प्रकरण : घटनाबारे फेकोफोनको आपत्ति,"काठमाडौं : राष्ट्रिय निकुञ्ज र संरक्षित क्षेत्र आसपासका स्थानीयलाई सुरक्षाकर्मी र प्रशासनले निरंकुश व्यवहार गरेको भन्दै सामुदायिक वन उपभोक्ता महासंघ (फेकोफोन) लगायतका संघसंस्थाले आपत्ति जनाएका छन्। हालै सेनाको कुटपिटबाट पूर्वी चितवनको राप्ती नगरपालिकाका राजकुमार चेपाङको मृत्यु र अन्य घाइते भएपछि सो घटनामा संलग्नलाई तत्काल कारबाही गर्न उनीहरूले माग गरेका छन्। मृत्तक तथा घाइतेका परिवारलाई उचित क्षतिपूर्तिको व्यवस्था गर्न र आगामी दिनमा यस्ता घटना नदोहोरिने सुनिश्चित गर्न फेकोफोनले सरकारको ध्यानाकर्षण गराएको छ। कुटाइबाट युवाको मृत्युपछि सेनाले भन्यो छानबिन सुरु गरिसक्यौं राप्ती नगरपालिका२ मिलन टोलका चेपाङसहित सात जनालाई सेनाले नियन्त्रणमा लिनुका साथै हालै चितवन निकुञ्ज प्रशासनले कुसुमखोलाको चेपाङ वस्ती खाली गर्न घर र गोठ आगजनी गरेको स्थानीयको आरोप छ। साउन १ गते नियन्त्रणमा लिएका राजकुमार सोही दिन रिहा भए पनि गत बुधबार उनको निधन भएको थियो। स्थानीय समुदाय र आदिवासी जनजातीले प्राकृतिक स्रोत साधन संरक्षणमा पुर्याएको योगदानको मूल्यांकन गर्नुको बदला यातना र महिलामाथि दुर्व्यवहारका घटना दोहोरिने फेकोफोन अध्यक्ष भारती पाठकको भनाइ छ। 'निकुञ्ज, आरक्ष, संरक्षण क्षेत्र र मध्यवर्ती क्षेत्रमा विगतदेखि नै मानव अधिकार हननका अनेकौं घटना भोग्दै स्थानीय समुदाय पीडित रहँदै आएका छन्' पाठकद्वारा जारी विज्ञप्तीमा भनिएको छ। नेपाल फरेस्ट टेक्निसिएन एसोसिएसन (नेफ्टा)ले भने चितवन निकुञ्ज प्रशासनले चालेको कदमको समर्थन गर्दै अतिक्रमित वन क्षेत्र हटाउने सरकारको नीति भएको जनाएको छ। सञ्चार माध्यममार्फत राष्ट्र सेवक कर्मचारीलाई अमर्यादित शब्द प्रयोग गरी धम्की र गाली गलौज गरिएको भन्दै नेफ्टाले खेद व्यक्त गरेको छ। प्राकृतिक स्रोतको संरक्षणमा खटिएका संरक्षणकर्मीलाई गुण्डागर्दी शैलीमा धम्की दिने जो कोहीलाई कारबाही गर्न ध्यानाकर्षण गराउँदै नेफ्टाले सोमबार विज्ञप्ती जारी गरेको छ।"
कांग्रेसद्वारा पार्टी सदस्यका लागि प्रशिक्षण पुस्तिका सार्वजनिक,"काठमाडौं : नेपाली कांग्रेस केन्द्रीय नीति अनुसन्धान तथा प्रशिक्षण प्रतिष्ठानले आधारभूत प्रशिक्षण पुस्तिका तयार पारी प्रकाशनमा ल्याएको छ। हाल अनलाइन संस्करणमा सार्वजनिक भएको पुस्तिका छिट्टै छापा माध्यममार्फत पनि प्रकाशन गरिने प्रतिष्ठानका कार्यकारी निर्देशक प्रा पुरुषोत्तम दाहालले जानकारी दिनुभयो। पुस्तिकामा कांग्रेसको प्रारम्भ, यसका आदर्श, सिद्धान्त, नीति, र कार्यक्रम, पार्टीको इतिहास र योगदान, पार्टी नेतृत्वको सरकारले प्राप्त गरेका उपलब्धि, आर्थिकसामाजिक नीतिलगायत विषयमा जानकारी रहेको प्रतिष्ठानले जनाएको छ। यसैगरी पुस्तिकामा परराष्ट्र सम्बन्ध, कम्युनिष्ट नेतृत्वको सरकारको मूल्याङ्कन, साम्यवाद र लोकतन्त्रबीचको भिन्नता, कम्युनिष्ट पार्टी र अरु पार्टीसँग कांग्रेसबीच भिन्नता, आगामी दिनमा कांग्रेसले गर्ने र गर्नसक्ने योजना, आदि विषयहरु समावेश गरिएको छ। कार्यकारी निर्देशक दाहालले पुस्तिकामा पार्टीको विधान र प्रशिक्षणकला बारेसमेत अध्ययन सामग्री प्रस्तुत गरिएको हुँदा यसबाट पार्टी पंक्ति र जिज्ञासुले आवश्यक जानकारी लिन सक्ने विश्वास व्यक्त गर्नुभयो। प्रतिष्ठानले पार्टीका सदस्यहरुका लागि प्रशिक्षण यही पुस्तिकाको आधारमा गर्नुहुन पार्टीका सम्पूर्ण प्रशिक्षक तथा जिल्ला प्रशिक्षण शाखाहरुलाई समेत आग्रह गरेको। पुस्तिका  भित्र गई  ,     मार्फत हेर्न सकिने प्रतिष्ठानले जनाएको छ।"
सुजुकीको नयाँ भिटारा ब्रेजा सार्वजनिक,"काठमाडौं : सुजुकीको नयाँ भिटारा ब्रेजा सार्वजनिक भएको छ । सुजुकीको लागि नेपालको आधिकारिक वितरक सिजी मोटोकर्पले १४६२ केसिरिज बीएस ६ पेट्रोल इन्जिन जडित भिटारा ब्रेजा नेपाली बजारमा सार्वजनिक गरिएको हो। ५ स्पिड म्यानुअल ट्रान्समिसन रहेको नयाँ कम्प्याक्ट एसयुभी भीएक्सआई र जेडएक्सआई प्लस गरी दुई भेरियन्टमा उपलब्ध छ। नयाँ भिटार ब्रेजामा सेग्मेन्टमै पहिलो पटक डुअल च्याम्बर एलईडी प्रोजेक्टर हेडल्याम्प, अटो फोल्डिंग ओआरभीएम जस्ता फिचर रहेका छन्।त्यस्तै, यसमा १७७८ सेन्टिमिटरको टचस्क्रिन स्मार्ट प्ले स्टुडियो, अटो एसी, भ्वाइस कमान्ड, स्मार्ट की, एलईडी फगल्याम्प, अटो डिमिंग आईआरभीएम, रेन सेन्सिंग वाईपर, क्रुज कन्ट्रोल, डाईमन्डकट एलोई ह्विल समावेश छन्। नयाँ भिटारा ब्रेजमा सेफ्टी प्याकेजलाई स्ट्यान्डार्डको रुपमा राखिएको कम्पनीको दावी छ। स्टेट अफ आर्ट टीईसीटी च्यासिस्, डुअल एअरब्याग, ईबीडीसहितको एबीएस, पेडेस्ट्रियन प्रोटेक्सन सिस्टम, रिभर्स सेन्सर, आईसो फिक्स चाइल्ड एन्करेज र फोर्स लिमिटरप्रिटेन्सनसहितको सिट बेल्ड पनि स्ट्यान्डर्ड रुपमा राखिएको छ। नयाँ एसयुभीले ग्राहकको मन जितेर अघिल्ला पुस्ताको भिटारा ब्रेजाको विरासतलाई अझ माथि पुर्याउने सीजी मोटोकर्पका कार्यकारी निर्देशक करण चौधरीले बताए । चार वर्षअघि सार्वजनिक गरिएको भिटारा ब्रेजा नेपालमै सबैभन्दा बढी विक्री भएको एसयुभीमध्ये पर्छ। नयाँ भिटारा ब्रेजा पहिलेभन्दा बढी बोल्ड, स्पोर्टी र पावरफुल भएर आएको छ । हामीलाई विश्वास छ यसले पनि ग्राहकको मन जित्नेछ, चौधरीले भने। कम्पनीले भिएक्सआई भेरियन्टको ४१ लाख ६९ हजार र जेडएक्सआई प्लसको मूल्य ४४ लाख ६९ हजार निर्धारण गरेको छ। बजार मूल्यमा सुरुवाती छुट रु ३,७०,००० पहिलो ५० भिटारा ब्रेजा विक्रीमा मात्र लागू गरिएको कम्पनीले जनाएको छ।"
यही शैक्षिक सत्रबाट कक्षा ११ मा नयाँ पाठ्यक्रम लागू,"काठमाडौं : पर्याप्त तयारी नपुगेको गुनासो गरिए पनि सरकारले यही शैक्षिक सत्रबाट कक्षा ११ मा नयाँ पाठ्यक्रम लागू गर्ने भएको छ। सरकारले नेपालको संविधान, सङ्घीय संरचना र समृद्ध नेपालको परिकल्पनानुकूल विद्यालय शिक्षाको नयाँ पाठ्यक्रम प्रारुप, २०७६ पारित गरी नयाँ पाठ्यक्रम लागू गर्न लागेको हो। माध्यमिक शिक्षा परीक्षा कक्षा १० (एसइई) को परीक्षा यसै साता प्रकाशन हुने र कोरोना महामारीका कारण रोकिएका शिक्षालयमा आगामी भदौदेखि भर्ना लिइने जनाइए पनि कक्षा ११ को नयाँ पाठ्यक्रम मुद्रित नभएको स्थितिमा सरोकारवालाबीच अन्यौले देखिएका बेला पाठ्यक्रम विकास केन्द्रले यसै वर्षदेखि सो पाठ्यक्रम कार्यान्वयनका लागि तयारी पूरा भएको स्पष्ट गरेको छ। समाजवादोन्मुख सामाजिक न्यायमा आधारित समृद्ध राष्ट्र निर्माणका लागि सक्षम नागरिक विकासको दूरदृष्टिसहित पाठ्यघन्टा (क्रेडिट आवर) को संरचना र व्यावसायिक शिक्षाको धारलाई प्राथमिकता दिइ सरकारले २०७६ भदौ २० मा सो प्रारुप पारित गरेको थियो। शिक्षा, विज्ञान तथा प्रविधिमन्त्रीको अध्यक्षतामा रहेको राष्ट्रिय पाठ्यक्रम विकास तथा मूल्याङ्कन परिषद्को बैठकले पारित गरेको प्रारुपका आधारमा यस सत्रदेखि कार्यान्वयन नयाँ पाठ्यक्रम लागू गर्ने गरी २०७६ माघ २ गते निर्णय भई सोको सार्वजनिक सूचना दिइएको थियो। उच्च शिक्षा तथा विद्यालय सङ्घ (हिसान) र निजी क्षेत्रका केही प्रकाशकले यस वर्षका लागि तयारी अपुग हुने र प्रारुप निर्माणमा आफूहरुको स्वामित्व नदिइएको गुनासो गर्दै आएका छन्। सोही प्रारुपअनुसार हाल कक्षा १ देखि ३ सम्मका पाठ्यक्रम परीक्षणका रुपमा लागू भएका छन्। नयाँ प्रारुपले संविधानको मौलिक हक, सङ्घीय, प्रदेश र स्थानीय तहको संरचना, आर्थिक सामाजिक रुपान्तरणका सवाल, विद्यालय क्षेत्र विकास कार्यक्रम, मुलुकको दीर्घकालीन विकासमा शिक्षाको योगदानका पक्षमा ध्यान दिइ सक्षमता र बाल मनोवैज्ञानिकलगायतका सिद्धान्तलाई आधार बनाएको छ। एकल पथीय नयाँ पाठ्यक्रममा विद्यार्थीलाई रोजगारीका लागि तयारी गराउँदै युनेस्काको गुणस्तरीय शिक्षाको आधारबमोजिम विद्यार्थीमा क्षमता अभिवृद्धि, सीप र ज्ञानको विकास, मूल्य स्थापना र सक्षम बनाउने लक्ष्य राखिएको छ। केन्द्रका निर्देशक गणेशप्रसाद भट्टराईले कार्यान्वयनका लागि निर्णय भइसकेको र नयाँ पाठ्यक्रम सङ्घीय व्यवस्थानुकूल भएकाले यसबाट पछि फर्कने अवस्था नरहेको स्पष्ट गरे। शिक्षा पत्रकार समाजले आज आयोजना गरेको छलफलमा केन्द्रका प्रवक्ता भट्टराईले कक्षा ११ र १२ मा हालसम्म विश्वविद्यालयको कोर्सका आधारमा पाठ्यक्रम लागू भएकामा कक्षा १२ सम्म माध्यमिक विद्यालयको संरचना भएकाले अब पूर्ण पाठ्यक्रममा आधारित हुने बताए। उनका अनुसार कक्षा यी तहका लागि ७५७५ वटा पाठ्यक्रम विकास भइसकेका र अब २० वटाको विकास हुन बाँकी छ भने नयाँ अनिवार्य विषय नेपाली, अङ्ग्रेजी र सामाजिक जीवनोपयोगी शिक्षाका पाठ्यक्रम तयार भई जनक शिक्षा सामग्री केन्द्र लिमिटेड तथा सूचीकृत भएमा निजी प्रकाशनलाई उत्पादनका लागि दिने तयारी भएको छ। हिसानका सचिव डा ऋषि तिवारी र निजी प्रकाशक नवराज बजगाईंले शिक्षक, लेखक र प्रकाशकले तयारी नगरेकाले यस वर्ष नयाँ पाठ्यक्रम लागू नगर्न आग्रह गर्नुभयो भने सामुदायिक विद्यालय व्यवस्थापन समिति महासङ्घका अध्यक्ष कृष्ण थापा, सामुदायिक विद्यालय शिक्षक युनियनका महासचिव टीका न्यौपाने, सामाजिक विषयका पाठ्यक्रम लेखक गोविन्द भण्डारी, माधव दाहाल, विजय स्मारक माविका प्रधानाध्यापक डिल्ली शर्मा, विश्व निकेतन माविका प्रधानाध्यापक हेरम्बराज कँडेल, नन्दी माविका प्रधानाध्यापक गीता काफ्ले, शिवपुरी माविका प्रधानाध्यापक दीवाकर दूरदर्शीलगायतले आफूहरु यसै सत्रबाट नयाँ पाठ्यक्रम लागू गर्न तयारीमा रहेको जनाएका थिए। सरकारले विसं २०६३ मा लागू गरेको विद्यालय शिक्षाको प्रारुप यसअघि २०७१ मा परिवर्तन भएको थियो। विद्यालय क्षेत्र विकास कार्यक्रम कार्यान्वयनमा आएपछि हाल विद्यालय तह भन्नाले शिशु कक्षादेखि कक्षा १२ सम्म मानिन्छ भने सङ्घीय शिक्षा ऐन पारित भएपछि विद्यालय शिक्षाको संरचनाले थप कानूनी मान्यता पाउनेछ।"
ओपो ए ५२ नेपालमा सार्वजनिक,"काठमाडौं : ओपोले नेपाली बजारमा नयाँ स्मार्टफोन ओपो ए५२ सार्वजनिक गरेको छ । फोनको डिस्प्लेमा ईनसेल टेक्नोलोजी (सनलाइट स्क्रिन), ब्ल्यू शिल्ड (टीयूभी राइनल्याण्ड प्रमाणित) लगायत पनि उपलब्ध गरिएको छ। ओपो ए५२मा कम्पनीले क्वाड रियर क्यामेरा सेटअपको प्रयोग गरेको छ । यसको प्रमुख रियर क्यामेरा एफ१७ एपर्चर सहितको १२एमपी र सेकेन्डरी रियर क्यामेरा एफ२२ सहितको ८एमपी (वाइड) रहेको छ । साथै, फोनमा दूई ओटा एफ२४ एपर्चर सहितको २एमपी रेजोल्यूशन सेन्सर रहेका छन् । जसमध्ये, एउटा माक्रो लेन्स र अर्को पोट्रेट लेन्स हुन् । यिनमा टच टू फोकस, फेज डिटेक्शन एएफ अटोफोकस प्रविधि पनि उपलब्ध गरिएको छ । रियर क्यामेरामा डुअल एलईडी फ्ल्याशको प्रयोग गरिएको छ । सेल्फीका लागि भने एफ२० एपर्चर सहितको १६०एमपी फ्रन्ट क्यामेराको ब्यवस्था गरिएको छ। ओपो ए५२लाई अक्टाकोर प्रोसेस र क्वालकम स्न्यापड्रागन ६६५ चिपसेट जडान गरिएको छ। यो फोनमा ४जीबी र्याम र १२८जीबी रोम क्षमता रहेको छ।फोनमा साइड माउन्टेड फिंगरप्रिन्ट सेन्सरको प्रयोग गरिएको छ। ओपो ए५२मा कम्पनीले १८ वाट फास्ट चार्जिङ प्रविधि सहितको ५ हजार एमएएच क्षमताको ब्याट्री जडान गरेको छ। ओपो ए५२का बिशेषता चिपसेट क्वालकम स्न्यापड्रागन ६६५  र्याम ४ जीबी  आन्तरिक सञ्चय क्षमता १२८ जीबी  स्क्रिनको आकार ६५  रियर क्यामेरा १२एमपी८एमपी२एमपी२एमपी  फ्रण्ट क्यामेरा १६एमपी  फिंगरप्रिन्ट साइड माउन्टेड फिंगरप्रिन्ट सेन्सर  ब्याट्री ५०००एमएएच  डिस्प्ले ६५ ईञ्च मूल्य तथा उपलब्धता ओपो ए५२को बजार मूल्य २९ हजार ९ सय ९० रुपैयाँ तोकिएको छ। यो फोन ट्वाइलाइट ब्ल्याक र स्ट्रिम ह्वाइट गरी दुई रंगमा बजारमा पाइन्छ।"
सांग्रिला डेभलपमेन्ट बैंकको घर कर्जा योजना सार्वजनिक,"काठमाडौं : सांग्रिला डेभलपमेन्ट बैंक लिमिटेडले आफ्नो ग्राहक महानुभावहरुको सुबिधालाई ध्यानमा राखी सांग्रिला घर कर्जा योजना सार्वजनिक गरेको छ । यस योजनामा ९९९ प्रतिशत व्याजदरमा सांग्रिला घर कर्जा ल्याएको छ । यस घर कर्जा योजना अन्तर्गत ग्राहक महानुभावले आफनो आवश्यकता अनुुुसार नयाँ आवासीय जग्गा खरिद, आवासीय घर निर्माण तथा अपार्टमेण्ट खरिदका लागि कर्जा लिन सक्नेछन् । यस कर्जा अन्र्तगत ग्राहकलाई अक्षरेपी रुपचास हजारको कोरोना बीमा तथा अक्षरेपी रुपाँच लाख सम्मको दुर्घटना बीमा समावेश गरिएको छ । बैंकलाई आम जनमानसले गरेको प्रगाढ विश्वास, अगाध स्नेह र बैंक प्रतिको भरोसाले गर्दा मुलुकभर ९१ शाखा कार्यालयहरु, ३० एटिएम, साथै संस्थागत सुशासन, जोखिम व्यवस्थापन र आन्तरिक नियन्त्रण प्रणालीको उत्कृष्ट अभ्यासलाई यस बैंकले पालना गर्दै आएको छ ।"
पेट्रोलियम पदार्थको मूल्य बढाउने तयारी,"काठमाडौं : अन्तर्राष्ट्रिय बजारमा पेट्रोलियम पदार्थको मूल्य आकासिएको भन्दै नेपाल आयल निगमले मूल्य बढाउने तयारी गरेको छ। अन्तर्राष्ट्रिय बजारमा पेट्रोलियम पदार्थको मूल्य बढेसँगै भारतमा डिजेलको भाउ दिनप्रति दिन बढेपछि अगष्टमा मूल्य बढाउने तयारी भएको जनाइएको छ। भारतमा डिजेलको मूल्य बढ्दा प्रत्यक्ष असर नेपालमा पर्न थालेपछि निगमलाई पेट्रोल, डिजेल लगायतका पेट्रोलियम पदार्थको मूल्य समायोजन गर्नुपर्ने दबाब बढेको निगमका प्रवक्ता विनितमणि उपाध्यायले जानकारी दिए। उहाँका अनुसार अन्तर्राष्ट्रिय बजारमा पेट्रोलियम पदार्थको मूल्य आकासिनु, भारतसँग सीमा जोडिएका नाकामा मूल्यान्तर बढेर जानु, निगमको घाटा एकपछि अर्को बढेर जानु, विगतमा अन्तर्राष्ट्रिय बजारमा मूल्य बढ्दा नेपालले स्वचालित मूल्य समायोजन नगर्नु जस्ता कारणले निगम मूल्य बढाउनैपर्ने दबाबमा पुगेको हो। पेट्रोलियम पदार्थमा अन्तर्राष्ट्रिय बजारमा आउने फेरबदलअनुसार नेपाल आयल निगमले प्रत्येक १५१५ दिनमा मूल्य समायोजन गर्दै आएको थियो। प्रत्येक महिनाको १ र १६ तारिखमा मूल्य समायोजन गर्दै आएको निगमले बन्दाबन्दीको समयमा खपतमा कमी आएको भन्दै मूल्य समायोजन गरेको थिएन्। यसअघि निगमले असार २६ गते पेट्रोल, डिजेल र मट्टीतेलमा प्रतिलिटर एकएक रुपैयाँले मूल्य बढाएको थियो। हाल काठमाडौँमा पेट्रोल प्रतिलिटर रू १०२, डिजेल र मट्टीतेल प्रतिलिटर रू ८८ मा बिक्री वितरण हुँदै आएको छ। इण्डियन आयल कर्पोरेशनले गत जुलाई १६ तारिखमा पठाएको नयाँ मूल्यअनुसार निगमले मूल्य समायोजन नगर्दा निगमलाई रु छ करोड आठ लाख घाटा भएको प्रवक्ता उपाध्यायले जानकारी दिनुभयो। उहाँका अनुसार गत जुलाइमा भारतीय आयल निगमबाट प्राप्त मूल्य सूचीअनुसार पेट्रोलमा रु दुई रुपैयाँ ६७ पैसाले मूल्य वृद्धि भएता पनि निगमले नेपालमा मूल्य वृद्धि गरेन। जसका कारण निगमले पेट्रोलमा प्रतिलिटर रु तीन र डिजेलमा प्रतिलिटर रु पाँच वरिपरि घाटा ब्यहोरेको थियो। पछिल्लो एक महिनाको अवधिमा अन्तर्राष्ट्रिय बजारमा एलपी ग्यासको मूल्य निरन्तर बढ्दै गएको र भारतीय बजारमा डिजेलको मूल्यलगातार बढिरहेका कारण निगम घाटा धान्न नसक्ने अवस्थामा पुगेको जनाइएको छ। कोरोना महामारी र बन्दाबन्दीबाट विश्व क्रमशः पुरानै लयमा फर्किन थालेसँगै अन्तर्राष्ट्रिय बजारमा भारी मूल्य वृद्धि हुन थालेको छ।"
साईप्रसमा २१ वर्षीया नेपाली छात्राको मृत्यु,"केजिन राई ब्रसेल्स : धादिङ घर भएकी २१ वर्षीया नेपाली छात्रा रेणुका कोइरालाको साइप्रसको निकोसियामा मोटरसाइकल दुर्घटनामा परी मृत्यु भएको छ । अध्ययनको सिलसिलामा गत जनवरीमा इन्टेकमा विद्यार्थी भिसाबाट साईप्रस आएकी छात्रा रेणुका २६ जुलाईको करिव २ बजे राति काम गरेर अफिसबाट डेरातिर फर्कने क्रममा ट्राफिक दुर्घटनामा परी घाइते भएकी उनलाई निकोसीया अस्पताल पुऱ्याउँदा डाक्टरले तत्कालै मृत घोषणा गरेका थिए । निकोसीयाबाट संचारकर्मी समिम मियाका अनुसार स्थानीय प्रहरीले छात्रा रेणुकाको मृत्युबारे पुष्टि गरिसकेको बताए । राति रेणुकालाई पिकअप गरेर आउने चालकसहित मोटर साइकल हाल प्रहरी नियन्त्रणमा रहेको प्रहरीले बताएको छ । घटनाको अनुसन्धानको क्रममा मृतक रेणुकाको साथबाट परिचयपत्र, मोबाइल फोन सेट, निलो रंगको झोला, र झोला भित्र केही यूरो भेटिएको साइप्रस प्रहरीले जनाएको छ ।"
अवरुद्ध सडक एकतर्फी खुल्यो,गुल्मी : अविरल वर्षाका कारण तीन दिनदेखि अवरुद्ध रिडीरुद्रवेणीवामी सडक खण्ड सोमबारदेखि एकतर्फी रुपमा सञ्चालनमा आएको छ। शनिबार रुरुक्षेत्र गाउँपालिका१ स्थित कालिगण्डकी करीडोर सडक अन्तर्गत खोपा भन्ने ठाउँमा ठूला चट्टान सहितका ढुंगा खसेकाले सडक अवरुद्ध भएको थियो। पहिरो हटाउन स्क्साभेटरहरु प्रयोग गरिए पनि पानी पर्ने क्रम नरोकिँदा पहिरो पन्छाउन तीन दिन लागेको प्रहरीले जनाएको छ। पहिरो पन्छाउने काम भएसँगै सोमबार साँझबाट सडकमा एकतर्फी रुपले सडक सञ्चालनमा आएको जिल्ला ट्राफिक कार्यालय गुल्मीले जनाएको छ। प्रहरीका अनुसार सडकमा रोकिएका सवारीसाधन गन्तव्यतर्फ पठाईएको छ।
"थप १३९ जनामा कोरोना संक्रमण पुष्टि, ६२६ जना डिस्चार्ज","काठमाडौं : सोमबार थप १३९ जनामा कोरोना भाइरस (कोभिड १९) संक्रमण देखिएको छ। स्वास्थ्य तथा जनसंख्या मन्त्रालयका प्रवक्ता डा जागेश्वर गौतमका अनुसार नयाँसहित कूल संक्रमितको संख्या १८ जहार ७५२ पुगेको हो ।आइतबार मात्रै १३० जनामा कोरोना संक्रमण देखिएको थियो। सोमबारसम्म कोरोनाका संक्रिय बिरामीको संख्या ४ हजार ९ सय ५० पुगेको छ। जसमध्ये प्रदेश १ मा १९५, प्रदेश २ मा १ हजार ९११ जना , बागमती प्रदेशमा ४०२ जना, गण्डकी प्रदेशमा २४४ जना , प्रदेश ५ मा ३५३ जना, कर्णाली प्रदेशमा ३७५ जना र सुदूरपश्चिम प्रदेशमा १ हजार ७ सय ४० जना रहेका छन्। मन्त्रालयका अनुसार पछिल्लो २४ घन्टामा ६२६ जनाले कोरोना जितेर घर फर्किएका छन्। योसहित कोरोना जित्नेको कुल संख्या १३ हजार ५४ पुगेको छ। ।क्वारेन्टाइनमा रहनेको संख्या १६ हजार ३७९ पुगेको छ। यस्तै मन्त्रालयका अनुसार आइसोलेसनमा ४ हजार ९ सय ५० जनाको उपचार भइराखेको छ ।"
सुबिसुका ग्राहकलाई रिफरमा बोनस अफर,"काठमाडौं : नेपालको एक अग्रणी केबल टेलिभिजन, इन्टरनेट र नेटवर्क सेवाप्रदायक कम्पनी सुबिसु केबलनेट प्रालिले    अफर आफ्ना ग्राहक माझ ल्याएको छ। यस अफर अन्तर्गत सुबिसुका ग्राहकहरुले सुबिसुको इन्टरनेटटिभी सेवा आफन्त तथा साथीभाईलाइ रिफर गरी आफनो यथावत रहेको सेवामा थप एक महिना निःशुल्क सेवा प्राप्त गर्न सक्नेछन्। इन्टरनेटको बढ्दो माग र विश्वश्निय सेवालाई पूर्णरुप दिन यो अफर ल्याइएको कम्पनीले जनाएको छ। अफरमा सर्त तथा नियमहरु लागु हुने छ। सुबिसुबारे सुबिसु केबलनेट (प्रा) लिले केबल तथा डिजिटल टिभी सेवा, कन्जुमर इन्टरनेट, इन्टरप्राइज इन्टरनेट, एमपिएलएस भिपिएनएस ( ), व्यानएथर्नेट ( ), होलसेल आइपि ट्रान्जिट (  ), एम भिपि (), डाटा सेन्टर सोलुसन (  ) जस्ता मनोरञ्जनात्मक सेवा तथा बिजनेस सोलुसन नेपालमा प्रदानगर्दै आएको छ।   बारेमा  , सुबिसु केबलनेट प्रा लि, नेपालको एक अग्रणी केबल टेलिभिजन, इन्टरनेट र नेटर्वक सेवा प्रदायक कम्पनीको उत्पादन हो। यो नेपालको पहिलो    सेवा हो। जसले    र    केबल मार्फत,   () को प्रयोग गरि    को माध्यमबाट प्रसारण गर्दछ।"
नेपाल बस्ने समय थपिदिन पर्यटकको माग,"पोखरा : नेपालको कानुन अनुसार पर्यटक भिषामा आएका विदेशी पर्यटक १ सय ५० दिनभन्दा बढी बस्न पाउँदैनन्। अब पर्यटन भिषामा नेपालमा रहेका पर्यटकले अन्तर्राष्ट्रिय उडान सुरु भएको १५ दिनभित्र नेपाल छाड्नु पर्ने हुन्छ। अमेरिकाकी एमी र इटालीका ब्रुनीटो मार्को पाञ्जानीको जोडी नेपालमै सुरक्षित ठानेर पोखरामा बसिरहेका छन्। कोभिड१९ कोरोना नियन्त्रण गर्न सरकारले लगाएको लकडाउनमा ७६ र ७३ वर्षका उनीहरु होटलमै रमाए। कहिले कहिले सुरक्षित रुपमा फेवाताल किनारमा निस्केर टहलिए। नेपाल नै सुरक्षित ठानेर अझै यहीं बस्ने चाहान उनीहरुमा छ। नेपालमा अझै केही महिना वा सम्भव भए एक वर्ष बस्ने इच्छा भएको उनीहरु बताउँछन्। यो जोडीलाई अर्को जटील समस्या पनि छ। अमेरिकन नागरिक एमीसँग विवाह गरेका इटालीका मार्को श्रीमतीसँगै इटाली फर्कन सम्भव छैन। 'इटाली मात्र होइन युरोप भरि कोरोना संक्रमणको कारण युरोपीयन मुलुकबाहेक अमेरिकनलाई युरोप जान अहिले रोक लगाइएको छ। यो अवस्थामा अब हामी कहाँ जाने', मार्कोले दुःख पोखे। उरुग्वेका पर्यटक माटीनको पनि उस्तै समस्या छ। उरुग्वेमा कोरोना संक्रमण अहिले पनि तीव्ररुपमा बढेको छ। घर फर्कंदा पनि तीन देश ट्रान्जिट भएर जानु पर्छ। एयरपोट, विमान कोरोनाको उच्च जोखिम क्षेत्र रहेको उनको बुझाइ छ। कोरोना संक्रमण उच्च भएको कारण अझै केही महिना नेपालमै बस्ने चाहाना आफूको रहेको तर नेपालको कानुनले घर फर्कनु पर्ने बाध्यता आइपरेको उनले सुनाए। नेपालमा थप केही महिना बस्ने गरी बसाई अवधि थपेर सहयोग गरि दिन नेपाल सरकारसँग उनले पत्रकार सम्मेलनमा अनुरोध गरे। नेपाल सुरक्षित रहेको र पदयात्रा क्षेत्रमा अझै केही समय बिताउन चाहेको पनि उनले सुनाए। अमेरिकाकी रक्सी जुलीयानाले अमेरिकामा दैनिक हजारौंका संख्यामा नयाँ कोरोना संक्रमित बढिरहेकोले नेपाल नै सुरक्षित महसुस गरेर आफू थप केही महिना बस्न चाहेको सुनाइन्। यस्तो संक्रमणका बेलामा घर फर्कन कोरोना संक्रमणको उच्च जोखिम रहेकोले अफ्ना अभिभावकले नेपालमै बस्न सुझाएको पनि उनले सुनाइन्। घर फर्कंदा कोरोना संक्रमणको उच्च जोखिम भएकोले पोखरामा रहेका विभिन्न देशका १ सय पर्यटक नेपाल नै सुरक्षित ठानेर यही बस्न चाहेको उनले जानकारी दिइन्। सबै पर्यटकको प्रतिनिधिको रुपमा पत्रकार सम्मेलनमा विभिन्न देशका ७ जना पर्यटक उपस्थित भएका थिए। 'हामी नेपाल सरकारले तोकेको भिषा दस्तुर तिर्न तयार छौं हामीलाई यही बस्न दिइयोस्', अष्ट्रेलियाका ६८ वर्षीय नागरिक फ्रान्सी विलीङले भने। नेपाल सुरक्षित ठानेर चार्टड प्लेनमा पनि आफु घर नर्फकेको उनले बताए। नेपालमा आएको ७ औ पटक भएको र कोरोना संक्रमण हल्का नहुँदासम्म यहीं बस्ने चाहाना भएको उनले सुनाए। सरकारले भदौं १ गतदेखि अन्तर्राष्ट्रिय उडान सुरु गर्ने अनुमती दिएको छ। भदौको १५ गतेभित्र नेपालमा पर्यटक भिषामा रहेका पर्यटक घर फर्कनु पर्ने कानुनी बाध्यता नेपाल नै सुरक्षित ठानेर बसेका पर्यटकमा छ। कोरोना संक्रमणको कारण सरकारले लकडाउन लगाएको समयमा भिषा सकिएका पर्यटकलाई भिषा शुल्क छुट मात्र होइन ओभर स्टे भइसकेका पर्यटकलाई पनि बिना जरिवाना र निशुल्क बस्न व्यवस्था मिलाइदिएको छ। नेपालको विध्यमान अध्ययागमन कानुन अनुसार पर्यटक भिषामा आएका पर्यटक १ सय ५० दिनभन्दा बढी बस्न नपाउने व्यस्था रहेको अध्ययागमन कार्यालय पोखराका वरिष्ठ अध्ययागमन सहायक चेतराज आचार्यले जानकारी दिए। पर्यटक भिषामा आएका पर्यटकको यो समयभन्दा बढी समय लम्ब्याउन मन्त्री परिषदले नै निणर्य गर्नु पर्ने उनले सुनाए। विदेशी पासपोर्ट भएका नेपालीले भने नाता प्रमाण पत्र बनाएर रिलेसन भिषामा बस्न सक्छन्। एक पटकमा एक वर्षसम्म यसरी रिलेसन भिषा थपेर बस्न सक्ने उनले बताए। नेपालीसँग बिहे गरेका, नेपालमै बिजनेश गरेका बिजनेश भिषा भएका र नेपालमा अध्ययन गर्ने स्टुडेण्ट भिषा भएकाले भने भिषा थपेर बस्न सक्ने उनले बताए। अध्यायागमन कार्यालय कास्कीमा असार १ गतेदेखि आइतबारसम्म ४ सय ४२ जनाले भिषा थपेको उनले जानकारी दिए। पोखरामा अझै पनि करिव ४ सयको हाराहारीमा पर्यटक रहेको पश्चिमाञ्चल क्षेत्रीय होटल संघका अध्यक्ष विकल तुलाचनले जानकारी दिए। नेपाल सुरक्षित ठानेर बस्न चाहाने यहीं रहेका पर्यटकलाई सरकारले बसाइ अवधि थपेर बस्ने व्यवस्था मिलाउनु पर्ने संघका अध्यक्ष तुलाचनले बताए। सरकारले यही १५ गतेदेखि होटल तथा रेष्टुरेण्ट संचालन गर्न अनुमति दिएको छ। यहीं सुरक्षित ठानेर बस्न चाहाने पर्यटकलाई बस्ने व्यवस्था मिलाए यहाँ बसेका पर्यटकबाट आम्दानी लिइरहेका पर्यटन व्यसायीलाई थप राहात हुने उनले बताए।"
पीसीआर ल्याब निर्माणका लागि सहयोग संकलन,"झापा : जनस्तरबाट झापाको कन्काइमा स्थापना गर्न लागिएको कोरोना परीक्षण ल्याबको लागि अन्तर्राष्ट्रिय झापाली समाजले २५ लाख सहयोग गरेको छ । सोमबार बिर्तामोडमा अयोजित रकम हस्तान्तरण समारोहमा समाजका उपाध्यक्ष नवीन पोखरेलले एकका लागि एक अभियानका संयोजक महेन्द्र कुमार गिरीलाई सो रकम बराबरको चेक हस्तान्तरण गरेका हुन् । कार्यक्रममा बोल्दै अभियानका संयोजक महेन्द्र कुमार गिरीले कनकाईको कोटीहोमा रहेको समर्पण भवनमा कोरोना परीक्षण ल्याब राख्ने विषयमा सरकारसँग सकारात्मक कुरा भएको बताए । पत्राचार समेत भइसकेकोले यसमा अनावश्यक विवादमा नआउन र भ्रममा नपर्न सहयोगीहरुलाई आग्रह गरेका छन् । गिरीले भने, ल्याब स्थापनाको अन्तिम चरणमा पुगेको बताउँदै अब चाँडै सरकारलाई हस्तान्तरण गर्ने तयारीमा छौँ । एकका लागि एक अभियानका संयोजक गिरीले पत्रकार सम्मेलनमा बोल्दै कनकाईमा ल्याब संचालन गर्न आवश्यक भन्दा बढी रकम संकलन भइरहेको बताउँदै स्थानीय निकाय र सामाजिक संघसंस्थाले चासो देखाएमा झापाको मेचीनगर र दमकमा पनि थप ल्याब स्थापना गर्न अभियान तयार रहेको बताए । झापामा प्रदेश सरकारको पहलमा मेची अस्पतालमा सञ्चालनमा ल्याउन लागिएको पीसीआर ल्याबले दैनिक ९० जनाको स्वाब परीक्षण गर्न सक्छ । अभियानले पीसीआर परिक्षण ल्याब स्थापनाका लागि सुरु गरेको अभियानमा हालसम्म १ करोड ७० लाख ५८ हजार ३० रुपैयाँ संकलन गरिसकेको छ । जसअन्र्तगत ४७ लाख २० हजार ६ सय ९० रुपैयाँ खर्च भइसकेको संयोजक गिरीले जानकारी दिए ।"
नेपालगन्जका १४१ घरधनीले दिए घरभाडा छुट,"नेपालगन्ज : नेपालगन्जको पुष्पलाल चोक क्षेत्रमा कुमार अधिकारीको तीन तले घर छ। त्यो घर उनले नारायणीरुकुमेली होटललाई भाडामा दिएका छन्। लकडाउन अवधिमा होटल सञ्चालन भएन। ४५ दिन बराबरको भाडा मैले एक लाख रुपैयाँ छुट दिएँ अधिकारीले अन्नपूर्ण पोस्ट्सँग भने मैले पनि भाडाकै घरमा कागजको झोला उत्पादन गर्ने कारखाना खोलेको छु। आफूले भने सबै महिनाको भाडा पूरै छुट दिएँ।उनी पेशाले नेपालगन्ज मेडिकल कलेज शिक्षण अस्पताल नेपालगन्जको प्रशासन प्रमुख हुन्। पुष्पलाल चोक क्षेत्रमै दैलेखीदेउती होटललाई जगत तिमिल्सैनाले एक लाख पाँच हजार रुपैयाँ भाडा छुट दिएका छन्। लकडाउनमा होटल चलेन। सञ्चालनको आर्थिक स्थिति कमजोर देखेर मैले भाडा छुट दिएँ उनी भन्छन् अझै पनि होटलको कारोबारमा सुधार नआए भदौ महिनासम्म पनि छुट दिने भनेको छु। तिमिल्सैना पाठ्यक्रम विकास केन्द्र मातहतको शिक्षा तालिम केन्द्र बाँकेमा विज्ञानको प्रशिक्षक हुन्। अधिकारी र तिमिल्सैनाले मात्र होइन नेपालगन्ज उपमहानगरपालिकाका एक सय ४१ घरधनीले घरभाडा छुट गरेका छन्। नेपालगन्ज उद्योग वाणिज्य संघका वस्तुगत संघहरुको पहलमा लकडाउन अवधिमा सन्चालन नभएका होटल, रेष्टुरेन्टलगायतका सम्पूर्ण उद्योग प्रतिष्ठानको घरको भाडा छुट गरेका हुन्। नेपालगन्ज उद्योग वाणिज्य संघका सदस्य भीम रानाभाटका अनुसार कम्तीमा एक महिनादेखि बढीमा चार महिनासम्मको भाडा छुट पाएका छन्। उनले भने, कतिले चार महिनासम्म पूरै छुट दिनु भएको छ। कतिले आधा छुट गर्नु भएको छ। कतिले त अझैं पनि कारोबार नभएकाले थप छुट दिने बताउनु भएको छ। घरधनीले कम्तीमा १० हजार रुपैयाँदेखि डेढ लाख रुपैयाँभन्दा बढी छुट दिएका छन्। भाडा छुट पाउनेहरुमा आधा भन्दा बढी होटल रेष्टुरेन्ट नै छन्। कपडा पसल, ज्वोलर्स, प्लाष्टिक, बिजुली, बैंक, वित्तीय संस्थालगायतका रहेका छन्। उद्योगी व्यवसायीलाई घरभाडा छुट दिने घरधनीलाई नेपालगन्ज उद्योग वाणिज्य संघ मातहतको संयुक्त वस्तुगत व्यवसायी समन्वय समितिले सोमबार नेपालगन्जमा सामाजिक दुरी कायम गर्दै सम्मान गरेको थियो।"
कालापानी क्षेत्रमा नेपालीलाई प्रवेश निषेध,"दार्चुला : भारतले कालापानी, लिपुलेक, लिम्पियाधुरालगायतका क्षेत्रमा नेपालीहरुको प्रवेश रोक्न जिल्ला प्रशासन कार्यालय दार्चुलालाई पत्र लेखेर नजान आग्रह गरेको छ। कालापानी, लिपुलेक, लिम्पियाधुरा, गुन्जीलगायत भारतीय भूमि रहेको दाबी गर्दै भारतले ती क्षेत्रमा नेपालीहरुको अवैध प्रवेश रोक्न भनेको हो। विभिन्न नेपाली गुटसमूह भारतीय क्षेत्र गुन्जी, कालापानी, लिम्पियाधुरामा अवैध रुपमा लुकिछिपी सीमा पार गरेर आउन चाहन्छन्' पत्रमा भनिएको छ 'जसबाट मिडियाको ध्यान आकृष्ट गर्न सकियोस् र दुबै देशको प्रशासनलाई हैरान बनाउन सकियोस्, भारतको धार्चुला प्रशासनले जिल्ला प्रशासन कार्यालयल दार्चुलालाई पठाएको पत्रमा लेखिएको छ, कालापानी, लिपुलेक, लिम्पियाधुरा क्षेत्रमा गएको वा जान चाहेको कुनै सूचना तपाईंहरुलाई प्राप्त भयो भने त्यसको जानकारी तत्काल दिने कष्ट गरिदिनु होला। दार्चुलाका प्रमुख जिल्ला अधिकारीलाई जुलाई १४ (दुई साताअघि) पत्र पठाउँदै उत्तराखण्ड राज्यअन्तर्गत धारचुला जिल्लाका उपजिल्लाधिकारीले नेपाली गुट र समूहले लुकिछिपी सीमा पार गर्न लागेको सूचना प्राप्त भएको भन्दै यसबारे जानकारी भए सूचना दिन आग्रह गरेका हुन्। नेपालले हालै कालापानी, लिपुलेक, लिम्पियाधुरालगायतका भूभाग समेटेर नयाँ नक्सा जारी गरेको थियो। ती भूभागलाई भारतले आफ्नो भनेर कब्जा गरेको छ। विगतमा व्याँसी सौँका समुदायलाई आवतजावत गर्न दिने क्षेत्रमा समेत पछिल्लो समय आवतजावतमा पूर्ण रोक लगाएको छ। गत महिना सशस्त्र प्रहरीको छाङरु बीओपीबाट सुरक्षाकर्मीहरुको टोलीले कालापानी क्षेत्रमा जान खोजे पनि भारतीय एसएसबीले डेढ किलोमिटर वरबाटै कालापानी क्षेत्रमा जान नदिने माथिको आदेश छ भन्दै फर्काइदिएको थियो। भारतीय प्रशासनले दार्चुला प्रशासनलाई पठाएको पत्र भारतको हेपाहा र मिचाहा प्रवृतिको पराकाष्टा भएको दार्चुलाबासीको बुझाई छ। सरकारले हालै छाङ्रुमा सशस्त्र प्रहरीको सुरक्षा पोष्ट स्थापना गरेपछि त्यहाँ सुरक्षाको निकै ठुलो अनुभुति रहेको स्थानीय ललितसिंह बोहोराले बताए। हालै त्यहाँ नजिक गोरेटो बाटोको ट्रयाक खोल्ने काम भइरहेको छ। तर भारतीय भूमि त के भारतले अतिक्रमण गरेको नेपाली भूमिमा समेत नेपालीहरुले प्रवेश गर्न पाइरहेका छैनन्। बीओपीले भारतीय पक्षलाई अप्ठयारो व्यास गाउँपालिकाको छाङरुमा सशस्त्रको बीओपी स्थापना भए पछि भारतिय पपक्षलाई समस्या भएको सुरक्षा स्रोतले बतायो। माथिल्लो कौवा र तिकंरमा सुरक्षा पोष्ट राख्ने कुरा चल्दा झन भारतीय पक्षले नेपालीहरुलाई हेप्ने गरेका छन्। विगतको जस्तो सीमा क्षेत्रमा मनलाग्दो अतिक्रमण र प्राकृतिक स्रोतको दोहन गर्न नपाएकोले भारतले विभिन्न हतकण्ठा अपनाएर सीमा क्षेत्रमा दबदबा कायम गर्न खोजेको हुनसक्ने जानकारहरु बताउँछन्। विगतमा नेपालका तर्फबाट सुरक्षाको अनुभुती नभएपछि सो क्षेत्रमा भारतको दादागीरी चलेको थियो। त्यतिबेला भारतीय पक्षले बहुमुल्य वस्तुहरु, ओखेटोपहार, जनावरका महत्वपुर्ण अंगहरुको चोरी सिकारी गर्थे तर अहिले नेपालको तर्फबाट सुरक्षा दिँदा उनीहरुलाई गाह्रो भएको सुरक्षा स्रोतले बताएको छ। भारतले भन्यो कालापानी हाम्रो हो भारतीय पक्षले कालापानी, लिम्पियाधुरा र गुंजी आफ्नो भएको दाबी गरेको छ। हाम्रो ठाउँमा आएर नेपालीहरुले घुसपैठ गर्न लागेको छन्। नेपाली गुट समूहले घुसपैठ गर्न लागेको खबर पाए सूचना दिन नेपाली पक्षलाई आग्रह गरेका छन्। तर त्यो सुचनामा दार्चुलाका प्रमुख जिल्ला अधिकारी शरद कुमार पोखरेलले भने विवादित क्षेत्रमा कसैले पनि आवतजावत गरेको छैन्। हामीले कालापानीलगायतका विवादित क्षेत्रमा आवश्यक पर्ने सामाग्री हेलिकप्टरमार्फत निर्यात गर्ने गरेका छौं उनले भने 'वर्षका कारण आवतजावतमा समस्या भएको बेला धारचुला प्रशासनले हल्लाको भरमा पत्र पठाएको छ।'"
"कोरोनाबाट थप ३ जनाको मृत्यु, मृतकको संख्या ४८ पुग्यो","काठमाडौं : कोरोना भाइरस (कोभिड१९) को संक्रमणबाट थप ३ एकजनाको मृत्यु भएको छ। स्वास्थ्य तथा जनसंख्या मन्त्रालयका प्रवक्ता डाजागेश्वर गौतमले थप ३ जना पुरुषको कोरोना भाइरस संक्रमणबाट मृत्यु भएको जानकारी दिए। पर्साका ६५ वर्षीय, धनुषाका ३६ वर्षीय र बाराका ६० वर्षीय पुरुषको कोरोना भाइरस संक्रमणबाट मृत्यु भएको स्वास्थ्य मन्त्रालयले जनाएको छ। योसहित कोरोनाबाट मृत्यु हुनेको संख्या ४८ पुगेको छ। सोमबार थप १३९ जनामा कोरोना भाइरस (कोभिड १९) संक्रमण देखिएको छ। स्वास्थ्य तथा जनसंख्या मन्त्रालयका प्रवक्ता डा जागेश्वर गौतमका अनुसार नयाँसहित कूल संक्रमितको संख्या १८ जहार ७५२ पुगेको हो ।आइतबार मात्रै १३० जनामा कोरोना संक्रमण देखिएको थियो। सोमबारसम्म कोरोनाका संक्रिय बिरामीको संख्या ४ हजार ९ सय ५० पुगेको छ। जसमध्ये प्रदेश १ मा १९५, प्रदेश २ मा १ हजार ९११ जना , बागमती प्रदेशमा ४०२ जना, गण्डकी प्रदेशमा २४४ जना , प्रदेश ५ मा ३५३ जना, कर्णाली प्रदेशमा ३७५ जना र सुदूरपश्चिम प्रदेशमा १ हजार ७ सय ४० जना रहेका छन्। मन्त्रालयका अनुसार पछिल्लो २४ घन्टामा ६२६ जनाले कोरोना जितेर घर फर्किएका छन्। योसहित कोरोना जित्नेको कुल संख्या १३ हजार ५४ पुगेको छ। ।क्वारेन्टाइनमा रहनेको संख्या १६ हजार ३७९ पुगेको छ। यस्तै मन्त्रालयका अनुसार आइसोलेसनमा ४ हजार ९ सय ५० जनाको उपचार भइराखेको छ ।"
काठमाडौं उपत्यकामा थपिए ६ जना कोरोना संक्रमित,"काठमाडौं : काठमाडौं उपत्यकामा थप ६ जनामा कोरोना संक्रमण पुष्टि भएको छ। स्वास्थ्य तथा जनसंख्या मन्त्रालयका प्रवक्ता डाजागेश्वर गौतमले विभिन्न प्रयोगशालामा गरिएको परीक्षणमा थप ६ जनामा कोरोना संक्रमण भएको पुष्टि गरेका हुन्। संक्रमित हुनेमा काठमाडौंका ३ जना र ललितपुरका ३ जना रहेको मन्त्रालयले जनाएको छ। आइतबार मात्रै काठमाडौंका ८ जनामा कोरोना संक्रमण पुष्टि भएको थियो।यस्तै सोमबार थप १३९ जनामा कोरोना भाइरस (कोभिड १९) संक्रमण देखिएको छ। स्वास्थ्य तथा जनसंख्या मन्त्रालयका प्रवक्ता डा जागेश्वर गौतमका अनुसार नयाँसहित कूल संक्रमितको संख्या १८ जहार ७५२ पुगेको हो ।आइतबार मात्रै १३० जनामा कोरोना संक्रमण देखिएको थियो। सोमबारसम्म कोरोनाका संक्रिय बिरामीको संख्या ४ हजार ९ सय ५० पुगेको छ। जसमध्ये प्रदेश १ मा १९५, प्रदेश २ मा १ हजार ९११ जना , बागमती प्रदेशमा ४०२ जना, गण्डकी प्रदेशमा २४४ जना , प्रदेश ५ मा ३५३ जना, कर्णाली प्रदेशमा ३७५ जना र सुदूरपश्चिम प्रदेशमा १ हजार ७ सय ४० जना रहेका छन्। मन्त्रालयका अनुसार पछिल्लो २४ घन्टामा ६२६ जनाले कोरोना जितेर घर फर्किएका छन्। योसहित कोरोना जित्नेको कुल संख्या १३ हजार ५४ पुगेको छ। ।क्वारेन्टाइनमा रहनेको संख्या १६ हजार ३७९ पुगेको छ। यस्तै मन्त्रालयका अनुसार आइसोलेसनमा ४ हजार ९ सय ५० जनाको उपचार भइराखेको छ ।सोमबार कोरोना भाइरस संक्रमणबाट थप ३ जनाको मृत्यु भएको छ। मन्त्रालयका अनुसार योसहित मृतकको संख्या ४८ पुगेको हो।"
घट्यो नेप्से,"काठमाडौं : धितोपत्र बजारमा सेयर कारोबार मापक नेप्से परिसूचक सोमबार झिनो अङ्कले ओरोलो लागेको छ। नेपाल स्टक एक्सचेञ्जका अनुसार कारोबार मापक नेप्से परिसूचक आज २६२ ले घटेर एक हजार ४६२४८ मा पुगेको छ। यस्तै सेन्सेटिभ परिसूचक ०२२ ले घटेर ३०७३१ मा पुगेको छ। स्टकका अनुसार कूल १८७ कम्पनीको ४२ लाख ५७ हजार १६१ कित्ता सेयर रु एक अर्ब ८१ करोड २५ लाख ५० हजार ३८ मूल्यमा खरिद बिक्री भए। सोमबार कारोबार भएका कूल १२ उपसमूहमध्ये आज चार उपसमूहको शेयर उकालो लाग्दा आठ उपसमूहको शेयर भने ओरालो लागेको छ। विकास बैंक ४१८, उत्पादन ५०३, अन्य ५७१ र लघुवित्त १२४६ ले उकालो लागेको छ। यस्तै, बैंकिङ १२५, व्यापार ७०७, होटल ३२९१, जलविद्युत् २५९, वित्त ०९४ र निर्जीवन बीमा १५०४१, जीवन बीमा ८८७७ र सामूहिक लगानी कोष ००१ ले घटेका छन्। कारोबारका आधारमा आज नेपाल लाइफ इन्सोरेन्स शीर्ष स्थानमा रहेको छ। सो कम्पनीको रु १७ करोड ४४ लाख १९ हजार ९४७ मूल्यमा कारोबार भई शीर्ष स्थानमा रहेको छ। यस्तै नेपाल पुर्नबीमा कम्पनी रु १४ करोड ८८ लाख ६१ हजार १९४, नबिल बैंक रु नौ करोड नौ लाख नौ हजार ५५, एनआइसी एशिया लघुवित्त रु सात करोड ७९ लाख २० हजार ८५, एनआइसी एशिया बैंक रु छ करोड नौ लाख ९२ हजार ७९७ बराबरको कारोबार शीर्ष स्थानमा रहे। श्रीराम सुगर मिल्स ४९७, नेपाल बैंक लिमिटेड ४८७, कालिका पावर ४५५, मितेरी डेभपलपमेन्ट बैंक ४५३, प्रभु बैंकका लगानीकर्ताले ४३८ प्रतिशतले कमाए। यस्तै लाइफ इन्स्योरेन्स कर्पोरेशन ००७, राष्ट्रिय बीमा कम्पनी ०१०, ग्लोबल आईएमई समुन्नत स्किम१ ०११ र नबिल बैंकका लगानीकर्ताले ०१२ प्रतिशतले गुमाए। बन्द उद्योगको सेयर कारोबार सेयर बजारमा आज एउटा रमाइलो घटनाक्रम भने देखियो। उद्योग बन्द गर्ने सूचना दिएको श्रीराम सुगर मिल्सको सेयरमा लगानीकर्ताका आकर्षण देखियो। आज बिहान नेप्सेलाई उद्योग बन्द भएको सूचना दिएको सो उद्योगको सेयर प्रतिकित्ता ३३८ मा कारोबार भयो। आज सो उद्योगको सेयर प्रतिकित्ता रु १६ ले वृद्धि भयो। प्रतिकित्ता रु ३२२ मा कारोबार शुरु भएको सो कम्पनीको सेयरमा एकाएक वृद्धि भई ३३८ पुग्यो तर उद्योग बन्द भएको सूचना भने यसअघि नै सार्वजनिक भइसकेको थियो। जानकारहरुका अनुसार उद्योगले चर्चेको जग्गा बिक्री गरी उखु किसान, कर्मचारीलगायत अन्यलाई समेत भुक्तानी गर्ने तयारी गरेको भन्ने हल्ला बजारमा फैलिएसँगै श्रीराम सुगर मिल्सको सेयरमा वृद्धि भएको हो। कर्मचारीलाई तलबभत्तासम्म खुवाउन नसकेको भन्दै उद्योगले आइतबारदेखि बन्द भएको नेप्सेलाई जानकारी दिएको छ। आव २०७५७६ सम्म कम्पनीको कूल घाटा रु दुई अर्ब १७ करोड ७५ लाख ५८ हजार ३७६ पुगेको छ। नेपालको पुरानोमध्येको एक श्रीराम सुगर मिल्स बन्द भएपछि रौतहट आसपासका किसानलाई भने आफूले लगाएको उखु बिक्री गर्न समस्या देखिएको छ। मङ्गलबारदेखि भने सो कम्पनीको सेयर नियमित कारोबार हुनेछैन।"
कोरोना अपडेट : स्वास्थ्य मन्त्रालयको पत्रकार सम्मेलन (लाइभ),काठमाडौं : स्वास्थ्य तथा जनसंख्या मन्त्रालयले पत्रकार सम्मेलनमार्फत् कोरोना भाइरस (कोभिड१९) को नियमित अपडेट गराउँदै आएको छ।लकडाउन सुरु भएको २०७६ चैत ११ गतेदेखि सुरु भएको पत्रकार सम्मेलनलाई मन्त्रालयले निरन्तरता दिएको हो। नियमित पत्रकार सम्मेलनमा मन्त्रालयका प्रवक्ता डा जागेश्वर गौतमले कोरोनाको पछिल्लो अवस्थाबारे जानकारी गराउँदै आएका छन्।हालसम्म नेपालमा कोरोना संक्रमितको संख्या १८ हजार ६ सय १३ पुगेको छ। ४५ जनाले कोरोनाकै कारण ज्यान गुमाइसकेका छन्।
बेलायती स्वास्थ्यमन्त्रीको सुझाव : कोरोनाबाट बच्न थोरै खानू,लण्डन : बेलायती स्वास्थ्यमन्त्री हेलेन ह्वाटलीले कोरोनाभाइरसबाट बच्न थोरै खानुपर्ने सुझाव दिएका छन् । लायती नागरिकलाई मन्त्री हेलेनले थोरै खाएर तौल घटाउन सुझाव दिएका हुन् । तौल बढेमा कोरोना संक्रमणको जोखिम बढ्नसक्ने भन्दै मन्त्री हेलेनले सोमबार नागरिकहरुलाई यस्तो सुझाव दिएका हुन् । स्वास्थ्यकर्मीहरुले कोरोना संक्रमण बढ्दो क्रममा रहेको चेतावनी दिइरहँदा मन्त्रीले नै नागरिकलाई सावधान बन्न सचेत गराएका हुन् । मन्त्री ह्वाटलीले तौल बढी भएकाहरु कोभिड १९ बाट मृत्यु हुनसक्ने दोब्बर जोखिममा रहेको पनि दावी गरे । यसअघि बेलायती प्रधानमन्त्री बोरिस जोन्सनले पनि तौल घटाउन नागरिकहरुलाई साइकल चढेरै कार्यालय जान सुझाव दिएका थिए । तौल बढेपछि कोरोनाको जोखिम हुनसक्ने भन्दै उनले साइकल चढ्न आग्रह गरेका थिए । कोभिड १९ को खोप वा औषधि विकास नभइसकेकाले स्वास्थ्यकर्मीले पनि यसबाट बच्न अनुशासित जीवनशैली अपनाउनुपर्ने सुझाव दिएका छन् ।
क्याबात लिभरपुल !,"काठमाडाैँ : समग्रमा साल २०१९२० इङ्लिस फुटबल क्लव लिभरपुलका लागि सुखद रह्यो । ३ दशक लामो अन्तरालपछि गत साता घरेलु लिग विजेता बन्न सफल भएको लिभरपुलले लामो समय निरासमा रहेका आफ्ना समर्थक र फुटबलप्रेमीलाई कोभिड १९ को महामारीका बीच खुसी दिने काम गर्यो । विगत केही वर्षयता लिभरपुलले गरेको कमब्याकले पनि यसका कटु आलोचकलाई मुक्तकण्ठले प्रशंसा गर्न बाध्य बनायो । सत्तरी र असीको दशकमा घरेलु तथा युरोपेली फुटबल प्रतियोगितामा दबदबा राख्न सफल यो ऐतिहासिक क्लव आफैंमा फुटबलको विश्वविद्यालय हो भन्दा फरक नपर्ला । आधुनिक लिभरपुलको सफलताको श्रेय क्लवका मुख्य प्रशिक्षकका रुपमा सन् १९५९ देखि १९७४ जिम्मेवारी सम्हालेका विलियम बिल स्याक्लीलाई जान्छ । स्कटल्यान्डमा जन्मिएर इङ्यान्डलाई कर्मभूमि बनाएका उनले आफ्नो कार्यकालमा ओरालो लागेको क्लवलाई प्रथम डिभिजनमा बढुवा गरी ७५३ खेलमध्ये ३९३ मा जित दिलाएका थिए । उनको लोकप्रिय भनाइ फुटबल इज म्याटर अफ लाइफ एण्ड डेथ, आई डोन्ट लाइक द्याट याटिट्यूड, आई क्यान अस्योर यु, इट ईज मोर देन द्याट ले पनि उनको फुटबलप्रतिको मोह, त्याग र समर्पणलाई देखाउँछ । यीनको कार्यकालमा लिभरपुल तीन पटक घरेलु लिग विजेता, दुई पटक एभ ए कप विजेता, चार पटक च्यारिटी सिल्ड बिजेता बन्न सफल भएको थियो । स्याक्लीकै पालामा लिभरपुलले लोकप्रिय युवील नेभर वाकअलोन आप्नो क्लवको मुख्य गान बनाएको थियो । वास्तबमा स्याक्ली लिभरपुल फुटबल क्लबकै लागि जन्मिएको भान हन्छ । यीनकै छत्रछाँया हुर्र्केका खेलाडीहरु केनी डाग्लिस, बब पेइसली, केभिन किगन, इयान रसहरु क्लबका लिजेन्ड बन्न सफल भए । त्यसो त, क्लबका पछिल्ला सफल पुस्ताका रुपमा माइकल ओवेन, स्टेफन जेरार्ड, रबी फाउलर, जेमी कारागारहरु पर्छन् । सन् नब्बेको दशकमा भने लिभरपुल क्लव र यसका समर्थकका लागि त्यति सुखद हुन सकेन । सन् १९८९ अप्रिल १५ को दिन लिभरपुल फुटबल क्लवका लागि कालो दिन मानिन्छ जसलाई हिल्सबोरो डिजास्टर भनिन्छ । सेफिल्डको हिल्सबोरो स्टेडियममा लिभरपुुल र नटिङगम फरेस्टका बीच भएकको सेमी फाइनलको म्याच दौरान दर्शकको हुल नियन्त्रण गर्न नसक्दा भागदौडमा किचिएर ९६ जना लिभरपुल समर्थकको ज्यान जानुका साथै ७ सय ६६ जना घाइते भएका थिए । बेलायती खेल इतिहासमा हिल्सबोरो डिजास्टर एक अकल्पनिय दुर्घटना मानिन्छ । संयोगको कुरा के भने, यो सिजन लिभरपुलले लिग जित्दा ९६ अंक नै बटुलेको छ । लिभरपुलका केही कट्टर समर्थक यो संयोग नभएर मारिएका ९६ प्रति दैवले जुराएको श्रद्धाञ्जली भन्ने गर्छन् । गत सिजन उपविजेताका रुपमा चित्त बुझाएको लिभरपुलले यो सिजनमा भने उत्कष्ट खेल शैली पस्कँदै व्यक्तिगत १९औं पटक लिग विजेता बन्न सफल भयो । स्मरणीय के छ भने, उसले युरोपेली क्लव फुटबलको चर्चित प्रतियोगिता च्याम्पियन्स लिगसमेत ६ पटक जितिसकेको छ । वर्तमान पुस्ताको प्रतिनिधित्व भने योर्गेन क्लपले गरिरहेका छन् । जर्मनीका पूर्व व्यवसायिक खेलाडी तथा प्रशिक्षक क्लोपले सन् २०१५ मा क्लव सम्हालेयता सफलताको शिखर चुमाउँदै पुरानै लयमा फर्काउने उनको कोसिस जारी छ । उनी क्लवमा आएसँगै केही पुराना र केही नयाँ खेलाडी अनुबन्ध गरी खेल शैलीलाई उत्कष्ट लयमा फर्काउने काम गरे । आक्रमक खेल शैलीसँगै युवा र जागरिला खेलाडीको बाहुल्य रहेको क्लवमा लियोनेल मेस्सी, नेइमार र क्रिस्टियानो रोनाल्डो जस्ता सुपरस्टार नभए पनि मोहम्मद सलाह, रोबर्टो फिर्मिनो, सादियो माने, जोर्डन, फाबिन्हो, हेन्डरसन, रोबर्टसन, अलेक्जान्डर आर्नोल्ड जस्ता लगनशील र मिहिनेती खेलाडी छन् । आफू क्लवमा आएपछि क्लोपले दुई तीन वटा महत्वपूर्ण काम गरे । व्यतिगत खेलमा भन्दा पनि टीम वर्कमा जोड दिए । लिभरपुलको कमजोर मानिएको गोलकिपीङ र डिफेन्सलाई सशक्त बनाउने काम गरे । उनले घरेलु क्लव सन्डरल्याण्डबाट भर्जिल भ्यान डाइक र इटालियन क्लव एएस रोमाबाट किर्तिमानी रकम तिरेर ब्राजिलियन गोलकिपर आलिसन बेकरलाई क्लवमा अनुबन्ध गरे । नभन्दै क्लोपले गरेको यो निर्णय सफल भयो र यी खेलाडीको आगमनसँगै लिभरपुलले आफ्नो खेल सुधायो । केही समयमा नै महत्वपूर्ण ट्रफि उचाल्न सफल भइहाल्यो । लिभरपुलको यो सफलता पछाडि योर्गेन क्लोपको ठूलो योगदान छ । क्लोप खेलाडीको मनोविज्ञान बुझ्ने र उनीहरुलाई सही उत्पे्ररणा दिएर उत्कृष्ट नतिजा निकाल्न सक्ने कुशल प्रशिक्षक मानिन्छन् । उनमा पनि उनै बिल स्याक्ली जस्तै खेलप्रति लगाव र रोमान्च छ । कतिले त यिनलाई तिनै महान् स्याक्लीकै दर्जामा राख्न थालिसकेका छन् । हुन त क्लोपले लिभरपुलको नेतृत्व सम्हालेयता २ सय ६४ ओटा सबै खाले प्रतियोगिता मध्ये १ सय ५९ मा जित निकाल्यो । गत वर्षको लिग उपविजेता, यस वर्षको लिग विजेता, गत वर्षको च्याम्पियन्स लिग बिजेता, युरोपेली सुपर कप, फिफा क्लव वल्ड कपको विजेता बनिसकेको छ । क्लव सम्हालेको छोटो समयमा नै महत्वपूर्ण प्रतियोगिता जित्नु चानचुने कुरा होइन । लिभरपुल क्लव आफैंमा एक इतिहास भएकाले स्याक्ली र क्लोप जस्ता प्रशिक्षक पाउनु अर्को ऐतिहासिक घटना नै मान्नुपर्छ । क्लोपले लिभरपलको खेल शैलीलाई हेभी मेटल फुटबल भन्ने गर्छन् । हुन पनि हेभी मेटल संगित जस्तो गति, आक्रोश तथा दर्शकलाई कायल बनाउने खालको सांगीतिक उर्जा लिभरपुलको खेलमा पनि हेर्न सकिन्छ । वर्तमान फुटबलमा शारीरिक बल, गति, फिटनेस, कन्सिस्टेन्सी, टिमवर्क र ट्याक्टिसलाई महत्वपूर्ण हिस्सा मानिन्छ । यी गुण आधुनिक फुटबलका सफलताका सूत्र हुन् । यस्तो गुण भएकै कारणले पनि लिभरपुल सफल हुन सकेको कुरा नकार्न सकिँदैन । क्लोपले पनि धेरै पटक असफल बनेको लिभरपुलको पासा पल्टाएर रोमान्चक तरिकाले महत्वपूर्ण खेल जिताएर आफूलाई निडर र अब्बल प्रशिक्षकका रुपमा विश्व फुटबलमा स्थापित गरिसकेका छन् । अरु फुटबल क्लवका लागि पनि लिभरपुलको खेल शैली उदाहरणीय भएको छ । विगतमा हरेक व्यावसायिक युवा खेलाडीको चाहना रियल म्याड्रिड, बार्सिलोना, म्यान्चेस्टर युनाइटेड, युभेन्टस जाने हुन्थ्यो भने अबको ध्यान लिभरपुलको रातो जर्सीतर्फ मोडिएको छ । लिभरपुल क्लवको सफलता व्यक्तिगत जीवनमा पनि सार्थक हुन्छ । धैर्यता र कडा परिश्रम नै सफलताको वास्तविक सूत्र हन् । व्यक्तिगत ट्यालेन्सी र पैसाले मान्छेलाई सफल बनाउन सहयोग गर्ला तर सफल बन्ने ग्यारेन्टी गर्न सक्दैन । त्यसैगरी ठूलो धनराशी खर्च गरेर मात्र एउटा क्लव सफल हुँदैन । क्लवसँग आवद्ध सबैले आफ्नो जिम्मेवारी बहन गर्नुपर्छ । प्रत्येक सदस्यमा मैले केही योगदान गर्नै पर्छ भन्ने भावना जागृत हुनुपर्छ तब मात्र त्यो क्लब सफल हुन सक्छ । यही फुटबल फिलोसोफी अंगालेको लिभरपुललाई आउँदा दिनमा पनि सफलता मिलोस् ।"
"कालिकोटमा ठाउँठाउँमा पहिरो, एकजना बेपत्ता","कालिकोट : कालिकोटका विभिन्न ठाउँमा पहिरो खस्दा विद्युत तथा अन्य सेवाहरु प्रभावित भएको छ । जिल्लाको नरहरीनाथ गाउँपालिका ९ लालुको खुलालु लालु सडकखण्डअन्तरगत गर्खेको भीरमा पहिरो खस्दा एकजना स्थानीय पहिरोमा पुरिएका छन् । आइतबार पहिरोमा परेर १६ वर्षीय पारस भण्डारी पुरिएको जिल्ला प्रहरी प्रमुख डीएसपी श्यामबाबु ओलीयाले जानकारी दिए । उनका अनुसार पहिरोमा पुरिएका भण्डारीको उद्धारका लागि नेपाली सेना, नेपालल प्रहरी र सशस्त्र प्रहरीको टोली घटना स्थलमा रहेको र निरन्तर वर्षासँगै पहिरो खसिरहेकाले उद्धार गर्न सकिएको छैन् । प्रहरीका अनुसार गर्खे भीरमा चट्टान फुटेर पहिरो खसेको छ । उक्त पहिरो अहिले पनि रोकिएको छैन् । पहिरो रोकिना साथ पुरिएका भण्डारीको खोजी गरिने प्रहरीले जनाएको छ । यस्तै जिल्लाको पचालझरना गाउँपालिका ४ स्थित लाफागाड लघुजलविद्युत आयोजना पहिरोका कारण अवरुद्ध भएको छ । गत वर्षको साउन महिनादेखि नै नियमित सूचारु भएको उक्त विद्युत आयोजना पहिरोका कारण ५० मिटर क्यानेल भत्काइ दिएपछि अवरुद्ध भएको हो । लाफागाड लघुजलविद्युत आयोजनाका अध्यक्ष बिष्णुलाल न्यौपानेले पहिरोका कारण जलविद्युत आयोजना अवरुद्ध भएपछि पचालझरना गाउँपालिकाका विभिन्न वडाका करिब ८ सय घरधुरी अन्धकार बनेको बताए । उनले ३ करोड ५ लाख उधारोमा एक वर्ष अगाडि विद्युत आयोजना संचालनमा ल्याएमा पनि ऋण तिर्न बाँकी नै छ।उनले भने, 'लाफागाड लघु जलविद्युत आयोजनाको कुल लागत ७ करोड ४८ लाख लगानी भएको छ । हालसम्म २ करोड ४२ लाख २५ हजार बैकल्पिक उर्जाको अनुदान, प्रदेश सरकारबाट यसै आबमा १ करोड र पचालझरना गाउँपालिकाले १ करोड १५ लाख गरी ३ करोड ५७ लाख ५२ हजार बजेट प्राप्त भएको छ।' अझै आयोजना निर्माणमा भएको खर्च व्यवस्थापन गर्न सकिएको छैन् ।८५ किलोवाट क्षमताको लाफागाड लघुजलविद्युत आयोजनाबाट पचालझरना गाउँपालिकाका ८ सय बढी घरधुरी लाभान्वित भएका छन् । अझै सबै विद्युत खपत भएको छैन् । यस्तै जिल्लाको सदरमुकाम समेत रहेको खाँडाचक्र नगरपालिका, रास्कोट नगरपालिका र सान्नीत्रिवेणी गाँउपालिकामा बिद्युत सेवा विस्तार भएको पोत्मारा साना जलविद्युत आयोजना पनि पहिरोका कारण साउन २ गतेबाट अवरुद्ध छ । नेपाल विद्युत प्राधिकरण कालिकोट वितरण केन्द्रका प्रमुख मेगराज जोसीले पहिरोका कारण पोत्माराको विद्युत उत्पादन पूर्ण रुपमा बन्द रहेको जानकारी दिए । उनका अनुसार करिब ३२ मिटर क्यानेल पहिरोले बगाएको छ । उक्त स्थानमा जाली भरेर पाइपमार्फत पानी पास गर्न रास्कोट श्रम रोजगार बैंकमा आवद्ध युवाहरुले काम गरिरहेका छन्। विध्युत उत्पादन बन्द भएपछि कालिकोट अन्धकार भएको छ । पोत्माराकै विद्युतको भरमा रहेको टेलिकमबाट हुने नेट इन्टरनेटका साथै टेलिफोन सेवा तथा अन्य सरकारी कार्यालयको काम समेत प्रभावित भएको छ ।"
"छ जिल्ला कोरोनामुक्त, दुई जिल्लामा ५ सय बढी संक्रमित","काठमाडौं : सोमबारसम्म छ जिल्ला कोरोना भाइरस (कोभिड१९) संक्रमणमुक्त रहेको स्वास्थ्य मन्त्रालयले जनाएको छ। पाँचथर, भोजपुर, संखुवासभा, रसुवा, मनाङ र मुस्ताङ कोरोनमुक्त भएको स्वास्थ्य तथा जनसंख्या मन्त्रालयका प्रवक्ता डाजागेश्वर गौतमले जानकारी दिएका हुन्। मन्त्रालयका अनुसार दुई जिल्लामा भने कोरोनाका ५ सय बढी बिरामी रहेका छन्।कैलाली र रौतहट दुई जिल्लामा कोरोनाका ५ सय बढी बिरामी रहेका छन्। यस्तै सोमबार थप १३९ जनामा कोरोना भाइरस (कोभिड १९) संक्रमण देखिएको छ। स्वास्थ्य तथा जनसंख्या मन्त्रालयका प्रवक्ता डा जागेश्वर गौतमका अनुसार नयाँसहित कूल संक्रमितको संख्या १८ जहार ७५२ पुगेको हो ।आइतबार मात्रै १३० जनामा कोरोना संक्रमण देखिएको थियो। सोमबारसम्म कोरोनाका संक्रिय बिरामीको संख्या ४ हजार ९ सय ५० पुगेको छ। जसमध्ये प्रदेश १ मा १९५, प्रदेश २ मा १ हजार ९११ जना , बागमती प्रदेशमा ४०२ जना, गण्डकी प्रदेशमा २४४ जना , प्रदेश ५ मा ३५३ जना, कर्णाली प्रदेशमा ३७५ जना र सुदूरपश्चिम प्रदेशमा १ हजार ७ सय ४० जना रहेका छन्। मन्त्रालयका अनुसार पछिल्लो २४ घन्टामा ६२६ जनाले कोरोना जितेर घर फर्किएका छन्। योसहित कोरोना जित्नेको कुल संख्या १३ हजार ५४ पुगेको छ।क्वारेन्टाइनमा रहनेको संख्या १६ हजार ३७९ पुगेको छ। यस्तै मन्त्रालयका अनुसार आइसोलेसनमा ४ हजार ९ सय ५० जनाको उपचार भइराखेको छ । मन्त्रालयका अनुसार पछिल्लो २४ घन्टामा ६२६ जनाले कोरोना जितेर घर फर्किएका छन्। योसहित कोरोना जित्नेको कुल संख्या १३ हजार ५४ पुगेको छ। कोरोना भाइरस (कोभिड१९) को संक्रमणबाट थप ३ एकजनाको मृत्यु भएको छ। योसहित कोरोनाबाट मृत्यु हुनेको संख्या ४८ पुगेको छ।"
त्रिवि उपकुलपति कार्यालयमा तीन वटा ताला,"काठमाडौं : त्रिभुवन विश्वविद्यालयका उपकुलपति प्राध्यापक डा धर्मकान्त बास्कोटाको काम गर्ने शैलिप्रति असन्तुष्ट तीनथरी समूहले ताला लगाएका छन्। बास्कोटासँगै शिक्षाध्यक्ष प्राध्यापक डा शिवलाल भुषाल र रजिष्ट्रार पेशल दाहालको कार्यकक्षमा पनि ताला लागेको छ। तीनवटै पदाधिकारीको कार्यकक्षमा यसअघि नेपाल विद्यार्थी संघ र प्रजातन्त्रवादी प्राध्यापक संघले ताला लगाएका थिए। आइतबार लोकतान्त्रिक प्राध्यापक संघले पनि ताला थपेका छन्। तीन समूहले फरक फरक ताला लगाएका कारण एकै कार्यालयमा तीन वटा ताला लागेको छ। बास्कोटासहितका नेतृत्वले त्रिविका विभिन्न संकायमा डिन तथा सहायक डिन नियुक्ति गर्दा मनपरी गरेको, क्याम्पस प्रमुख नियुक्त गर्दा पनि दलीय आस्थाको आधारमा वरिष्ठलाई पाखा लगाएर कनिष्ठलाई काँखी च्यापेको तथा त्रिवि सुधारका लागि विगतमा गरेको प्रतिवद्धता पूरा गर्नेतर्फ चासो नदिएको असन्तुष्ट समूहले आरोप लगाएका छन्। असन्तुष्ट समूहले त्रिवि प्रशासन समक्ष ३३ प्रकारका माग राखेका छन्। आफूहरुको माग पूरा गर्ने सम्बन्धमा पटक पटक अल्टिमेटम दिए पनि चासो नदिएको र त्रिविलाई एकलौटी रुपमा सञ्चालन गर्न खोजेको आरोप पनि उनीहरुको छ। तीन वटा पदाधिकारीको कार्यकक्षको मुल ढोकामा ताला लगाए पनि त्यसभित्र डेढ दर्जनभन्दा बढी कार्यालय रहेका छन्। तालाबन्दीका कारण सबै कार्यालयको काम ठप्प छ। कार्यालयमा ताला लगेपछि कर्मचारीले पनि काम गर्न पाएका छैनन्। तालाबन्दी गर्ने समूहसँग पटक पटक वार्ता भए पनि सहमति नभएको त्रिविले जनाएको छ। असन्तुष्ट समूहले त्रिवि अन्तर्गका निकायमा नियुक्ति गर्दा आफ्ना समूहका व्यक्तिलाई पनि समावेश गर्न दबाव दिने उद्देश्यले ताला लगाएको त्रिविले दावि गरेको छ। त्रिविले भने जनसुकै आस्था बोकेका व्यक्ति भए पनि योग्य र क्षमतावानलाई मात्रै नियुक्त गरिने जनाएको छ।"
स्याङ्जामा प्रहरी प्रमुखसहित १८ जना प्रहरीमा कोरोना संक्रमण पुष्टि,"स्याङ्जा : स्याङजामा प्रहरी प्रमुखसहित १८ जना प्रहरीमा कोरोना संक्रमण पुष्टि भएको छ । गण्डकी स्वास्थ्य प्रादेशिक कार्यालयले पुतलीबजार नगरपालिकाका १ महिलासहित १८ जनामा कोरोना संक्रमण भएको सोमबार पुष्टि गरेको हो । संक्रमण देखिनेमा ३९, २७, ३७, २८, ४१, ३३, ३८, ३४, ४६, ३१, ३५, २७, ४१, २७, ३४, ४४, ३६ वर्षीय पुरुष र २६ वर्षीया महिला रहेको स्वास्थ्य निर्देशक बिनोदबिन्दु शर्माले जानकारी दिए । प्रहरीमा रुघा, खोकी, ज्वरो देखिएपछि पीसीआर परीक्षण गर्दा यसअघि ३ जनामा कोरोना पुष्टि भएपछि अन्य प्रहरीको पनि परीक्षण गरिएको हो । कार्यालयका ९८ प्रहरीसहित ४ जना थुनुवाको नमुना स्वाब संकलन गरी पठाइएकोमा केहीको अझैं आउन बाँकी छ । उनीहरुलाई भीरकोटस्थित कालिका सामुदायिक अस्पतालको आइसोलेसनमा राखिने तयारी भइरहेको पुतलीबजार स्वास्थ्य शाखा प्रमुख बिष्णु काफ्लेले जानकारी दिए । संक्रमण थपिएसँगै जिल्लामा संक्रमितको संख्या २ सय २३ पुगेको छ भने १ सय ८३ जना निको भएर घर फर्केका छन् । दुईजनाको भने उपचारका क्रममा मृत्यु भएको स्वास्थ्य प्रमुख यामप्रसाद शर्माले जानकारी दिए । यसअघि, ३ जना प्रहरीमा संक्रमित पुष्टि भएपछि जिल्ला प्रहरी कार्यालय 'सिल' छ ।"
पहिरो खसेर विद्यालय भवन भत्कियो,"बेनी : म्याग्दीको रघुगंगा गाउँपालिका७ चिमखोलामा रहेको अमर माविको भवन भत्किएको छ। सोमबार बिहान चिमखोलाको पाखोबाट खसेको पहिरोले तीन कोठे भवन भत्काएको हो। छानामा ढुङ्गा माटोसहित खसेको पहिरोले कक्षा कोठाभित्रका फर्निचरका सामग्री नष्ट गरेको प्रअ पृथबहादुर थापाले बताए। उनका अनुसार विद्यालयका अन्य कक्षा कोठा भवनसमेत जोखिममा छन्। कक्षा १० सम्म पठनपाठन हुने सो विद्यालयमा करिब १५० जना विद्यार्थी छन्। भवन भत्किएको र पहिरोको जोखिमका कारण अहिले सञ्चालित सिकाइ क्रियाकलाप प्रभावित भएको छ। विद्यालय खुलेपछि पठनपाठन सञ्चालन गर्न कठिनाइ हुने स्थानीय ओम पुनले बताए। म्याग्दीमा सोमबारको पहिरोले दर्जनौं ठाउँमा सडक, विद्युत, खानेपानी, सिचाइँ, भवन लगायत भौतिक संरचनामा क्षति पुगेको जिल्ला प्रहरी कार्यालयले जनाएको छ। पाखोबाट आएको बाढीले सदरमुकाम बेनीको क्याम्पसचोकमा नाली फुटेको छ। नालीबाट सडकमा बाढी निस्किएर हिलाम्मे भएको छ। करिब दश घर तथा पसलमा बाढी र हिलोले असर गरेको क्याम्पसचोक टोल सुधार समितिका अध्यक्ष ठाकुर शर्माले बताए। स्थानीयबासीले बाढी पन्छाउने र नाली सफा गरेका थिए। क्याम्पसचोकमा बाढी आउन थालेपछि स्थानीयबासी त्रसित भएका छन्। जलजला गाउँपालिका३ वारीबेनीमा रहेको हरि अटोपार्टसमा पाखोबाट खसेको पहिरोले फलाम प्रयोग गरेर बनाइएको दुई तले भवन भत्किएको छ। ग्यारेजको कुनातिरको भाग पहिरोले पुरिएको छ। उपल्लो तलामा राखिएका अटो पार्ट्स सम्बन्धी सामान लथालिङ्ग भएको हरि अटो पार्ट्सका सञ्चालक हरि भण्डारीले बताए। उनका अनुसार भवन, ग्यारेज र सामानमा दुई करोड रुपैयाँ भन्दा बढीको क्षति पुगेको छ। जुगेधारामा पहिरो खसेपछि बेनीमालढुङ्गा सडक अवरुद्ध भएको छ। बेनीगलेश्वर र बेनीदरवाङ सडक अवरुद्ध भएको छ। वारीबेनीमा पहिरोसँगै रुख ढलेर विद्युतको पोल ढलेको छ। विद्युत आपुर्ति बन्द भएको छ। म्याग्दीको धेरैजसो ग्रामिण सडक अवरुद्ध भएका छन्। बेनी नगरपालिका२ बगरफाँटमा पहिरोको जोखिम भएपछि एक घरलाई अन्यत्र सारिएको छ। मंगला गाउँपालिका३ पखेरमा ६७ वटा र बेनी नगरपालिका६ डम्मरामा ५६ वटा घरमा क्षति पुगेको प्रहरी नायव उपरीक्षक किरनजंग कुँवरले बताए। बस्ती माथिको पाखोबाट पहिरो खसेपछि बिक्रम बुढाथोकीका परिवार विस्थापित भएका छन्। जल्केनीका मनबहादुर पुर्जा, सुर्यबहादुर थापा, जितबहादुर श्रीस, थमबहादुर श्रीस, शंकर शेरचन, दलबहादुर घर्ती, दलबहादुर रोका, विष्णु किसानको घर जोखिममा परेकाले विस्थापित भएका छन्। पखेरदेखि बरंजा जाने सडकबाट जल्केनीमा पहिरो खसेको हो। बेनी नगरपालिकाको पात्लेखेत स्थित वडा कार्यालय भवनलाई पनि बाढीले क्षति गरेको छ। डम्मरामा सुन्दर थापा, हर्क जिसी, शेरबहादुर कार्की, श्याम किसान, बलबहादुर खत्री, झलक खत्री, जयलाल खत्री, कल्पना चालीसे, बाटुलीदेवी थापाको घर जोखिममा परेको छ। अमित विश्वकर्माको घरमा बाढी पसेको छ। जोखिममा रहेकाहरुलाई आमा समूह, अपांग संघ र बाल क्लवको सामुदायिक भवनमा राखिएको वडा अध्यक्ष कृष्णसिंह बानियाले बताए। बेनी६ कै खरेनीमा सुनिता सार्कीको घर भत्किएको छ। रघुगंगा गाउँपालिका२ भगवतिको रुइसेटोलमा पहिरोले घर भत्किएपछि चार परिवार विस्थापित भएका छन्। धनबहादुर शिलाधर, अविनाश शिलाधर, शेरबहादुर शिलाधर र हिक्मत भण्डारीको घर पहिरोले भत्किएपछि आरसीयुपीको भवनमा बसेका छन्। असारको पहिलो हप्तादेखि नै जोखिम भएको र हालैको वर्षाले घर भत्किएर विस्थापित भएको धनबहादुर शिलाधरले बताए।"
उपत्यका छिर्ने साँगामा स्वाब संकलन,"काभ्रे : समुदायमा कोरोना भाइरस लक्षण देखिन थाले पनि स्वास्थ्य मन्त्रालयले उपत्यका प्रवेश गर्ने नाकाहरुबाट सवारी साधन प्रयोग गरी प्रवेश गर्ने सर्वसाधारणहरुको स्वाब संकलन गर्न थालिएको छ। स्वास्थ्य मन्त्रालयले उपत्यका प्रवेश गर्न नाकाहरु काभ्रेको साँगा, दक्षिणको फर्पिङ र काठमाडौंको नागढुंगाबाट उपत्यका प्रवेश गर्नेहरुको स्वाब संकलन गर्न थालेको स्वास्थ्य मन्त्रालय प्रयोगशाला विज्ञ समितिका सदस्य खेमराज सापकोटाले जानकारी दिए। विशेष गरी तराई जिल्लाका उच्च जोखिम क्षेत्रबाट उपत्यका प्रवेश गर्नेहरुमा कोरोना संक्रमणको सम्भावना रहेको छछैन भन्ने अवस्था पत्तालगाउन स्वाप संकलनको काम थालेको स्वास्थ्य मन्त्रालयको विज्ञ सदस्य सापकोटाले बताए। दश हजार जनाको स्वाब संकलन गरी परीक्षण गर्ने योजनाका साथ आइतबारदेखि काभ्रेको साँगामा उपत्यका छिर्ने सवरीहरुमा यात्रारत यात्रुहरुको स्वाब लिन सुरु गरिएको छ। दुई दिनमा साँगालगायत तीन नाकामा रहेको स्वास्थ टोलीले २५ सय स्वाब संकलन भइसकेको सापकोटाले जानकारी दिए। काभ्रेको साँगा हुँदै अरनिको र बिपी राजमार्ग हुँदै उपत्यकामा दैनिक धेरैजसो सवारी साधनहरु भित्रिने गरेका छन्।"
महिना दिन पनि टिकेन बसपार्कको पर्खाल,"भोजपुर : निर्माण काममा चरम लापारबाही भएपछि भोजपुर बसपार्कको पर्खाल एक महिना नपुग्दै भत्किएको छ । प्राविधिक गुणस्तरीय काम नहुँदा भोजपुर नगरपालिका ७ कोदारस्थित बसपार्कको पर्खाल भत्किएको हो । भोजपुर नगरपालिकाले आफ्नै मातहतमा निर्माण समिति बनाएर गत जेठ अन्तिम साताबाट पर्खालको काम सुरु गरेको थियो । सम्झौता अनुसार उक्त पर्खाल निर्माणका लागि आर्थिक वर्ष ०७६७७ को प्रदेश सांसद कोषबाट १९ लाख बजेट छुट्याइएको थियो । निर्माण काममा प्राविधिक इस्टिमेट नै लापारवाही भएकाले पर्खाल महिना दिन पनि नटिकेको स्थानीय सरोकारवालाको गुनासो छ । लाखौंको लगानीमा बनेको पर्खाल महिना दिन पनि नटिकेपछि बजेटको दुरुपयोग बढेको भन्दै स्थानीय बासिन्दा रुष्ट बनेका छन् । पहुँचका आधारमा मात्र मनोमानी ढंगमा काम सकेको स्थानीय स्थानीय विवेक राईले बताए । नगरपालिकाको गलत इस्टिमेटका कारण पर्खालको दिर्घकालिन काम नभएको उनको आरोप छ ।उनले भने, 'निर्माणका काम पहुँचका आधारमा आफ्नालाई गरिखाने भाँडा बनाइयो, पर्खाल निर्माणका काममा दिर्घकालीन टिकाउ देखिएन।' यता नगरपालिका भने अविरल वर्षातका कारण बसपार्कको पर्खाल भत्किएको बताएको छ । नगरपालिकाका मेयर कैलाशकुमार आलेले भने, 'पुरुवा माटोमा बनाइएको पर्खाल केही दिनको निरन्तर वर्षातले भत्काएको छ, हामीले प्राविधिकसँग बुझ्दा इस्टिमेट अनुसार नै काम सम्पन्न भएको जानकारी पाएका थियौं।' मेयर आलेका अनुसार उक्त भत्किएको पर्खालको पुनः निर्माणका लागि अर्को शीर्षकमा बजेट विनियोजन गर्नुबाहेक अर्का विकल्प नरहेको बताए । यता निर्माण समितिका अध्यक्ष टेक भण्डारीले प्राविधिक इस्टिमेट गलत भएको बताए । उनका अनुसार पुरानो पर्खालमा नगरपालिकाका प्राविधिकले पर्खाल लगाउने इस्टिमेट गरेकाले पर्खाल भत्किएको हो । उनले भने, 'हामीले पुरानो पर्खालमाथि पर्खाल नलगाउन नै भन्या थियौँ तर प्राविधिकले त्यही इस्टिमेट गरेपछि हामीले काम सम्पन्न गर्यौं।'"
मेधा माविलाई रोटरीको थप ११ लाख २० हजार सहयोग,"भक्तपुर : भूकम्पले क्षति पुर्याएको भक्तपुर नगरपालिका ३ स्थित मेधा माध्यमिक विद्यालयको भवन निर्माण गर्न रोटरी क्लव अफ भक्तपुरले थप ११ लाख २० हजार रुपैयाँ सहयोग हस्तान्तरण गरेको छ। रोटरी क्लव अफ भक्तपुरको १७ औं पदस्थापन समारोहमा रोटरी इन्टरनेसनलबाट प्राप्त हुने ३० लाख रुपैयाँको दोस्रो किस्तावापतको उक्त हस्तान्तरण गरिएको छ। रोटरी इन्टरनेसनले डिस्ट्रिक ३२९२ का गभर्नर राजीव पोखरेलले दोस्रो किस्तावापतको रकम ११ लाख २० हजार रुपैयाँको चेक मेधाका प्रधानाध्यापक गंगाधर हाडालाई हस्तान्तरण गरेका हुन्। रोटरीले अघिल्लो वर्ष पहिलो किस्ता ११ लाख २० हजार रुपैयाँ नै हस्तान्तरण गरेको थियो। २०७२ सालको भूकम्पले क्षति पुर्याएको मेधाको भवन अहिले पुनर्निर्माण भइरहेको छ। उक्त भवन निर्माणको लागि पुनर्निर्माण प्राधिकरणले करिब एक करोड ७ लाख, भक्तपुर नपाले २० लाख र रोटरी क्लवले २२ लाख ४० हजार रुपैयाँ उपलब्ध गराइसकेको छ। सन् २०२०२०२१ को लागि रोटरी क्लव अफ भक्तपुरको अध्यक्षमा भवानी घिमिरेले पदभार ग्रहण गरेकी छन्। उनलाई सन् २०१९२० का अध्यक्ष भानुप्रताप जोन्छेले पद तथा जिम्मेवारी हस्तान्तरण गरेका हुन्। घिमिरेको अध्यक्षतामा नवगठित क्लवको उपाध्यक्षमा गंगालक्ष्मी अवाल, सचिवमा डा ज्ञानेन्द्रनारायण धौभडेल र कोषाध्यक्षमा प्रभातराज राई रहेका छन्। त्यस्तै बोर्ड निर्देशकहरुमा चीरञ्जीवी लामिछाने, दशरथ प्रजापति, शिशिर वाग्ले, कृष्णेश्वरी हाडा र श्रीशंकर प्रधानाङ रहेका छन्। क्लवको आगामी अध्यक्षमा उदयराम श्रेष्ठ र भावी अध्यक्षको लागि विनिता हाडा मनोनीत भएका छन्। त्यस्तै क्लवको सचेतकमा सुन्दरप्रताप राणा, प्रशिक्षकमा प्राडा उत्तमकृष्ण कर्माचार्य, क्लब मेन्टरमा ओमकृष्ण श्रेष्ठ र सम्पादकमा राजकुमार सुवाल रहेका छन्। क्लवका विभिन्न विभागको संयोजकहरुमा रञ्जित मारिखू, राजेश त्वानाबासू, प्रेमलाल ध्वजू, सुन्दर बोहजू र हरिचन्द्र सत्याल रहेका छन्। सन् २०२०२१ को लागि निर्वाचित रोटरी क्लव अफ भक्तपुरका पदाधिकारीहरुलाई सहायक डिस्ट्रिक्ट गभर्नर कौशलेन्द्रकुमार दासले सपथ खुवाएका थिए। त्यस्तै तीनजना नयाँ सदस्य वीरेन्द्र वैद्य, सुनिल ठकुरी र पर्लबिगा कार्कीलाई पनि दासले सपथ खुवाउँदै रोटरी क्लवमा स्वागत गरेका थिए। उक्त अवसरमा रोटरी इन्टरनेसनल डिस्ट्रिक्ट ३२९२ का गभर्नर पोखरेलले जहाँ समस्या छ र सहयोग आवश्यक छ भने त्यहाँ रोटरी पुग्दै आएको जिकिर गरे। गएको वर्ष रोटरी इन्टरनेसनलबाट नेपालमा एक अर्ब रुपैयाँभन्दा बढीको परियोजना सञ्चालन भएको उनले जानकारी दिए। उनका अनुसार चालू आर्थिक वर्षको लागि करिब २ अर्ब रुपैयाँको लागि ५२ वटा परियोजना माग भएको छ।"
व्यापारीमा कोरोना संक्रमण देखिएपछि महाबौद्ध 'सिल',"काठमाडौं : एकै परिवारका पाँच सदस्यमा कोरोना भाइरस संक्रमण देखिएपछि महाबौद्ध क्षेत्र 'सिल' गरिएको छ। महाबौद्धका एक व्यवसायीको परिवारका पाँच सदस्यमा कोरोना भाइरस पोजिटिभ देखिएपछि सोमबार त्यो क्षेत्र सिल गरिएको हो। पर्सा घर भई महाबौद्धमा बस्ने व्यापारीको परिवारका सदस्यमा कोरोना संक्रमण देखिएको हो। सीतामडीमा विवाह गरेकी युवती लकडाउन खुलेपछि वीरगन्ज हुँदै काठमाडौं आएको जनाइएको छ। पर्सा घर भई महाबौद्धमा बस्ने ती व्यवसायीको विस्तृत परिचय भने खुलाइएको छैन। स्वास्थ्य क्षेत्रका अधिकारीले भारतको सीतामडीबाट माइत आएकी युवतीबाट अन्यमा कोरोना सरेको हुनसक्ने आशंका गरेका छन्। उनको घरपरिवारका सबै सदस्यको पीसीआर परीक्षण गरिएको थियो। उनीहरू शुक्रराज ट्रपिकल तथा सरुवा रोग अस्पताल टेकुमा उपचाररत छन्। स्वास्थ्य तथा जनसंख्या मन्त्रालयले भने यसको पुष्टि गरेको छैन। शुक्रराज अस्पतालका निर्देशक डा सागरकुमार राजभण्डारीले एकै परिवारका पाँच सदस्यलाई कोरोना संक्रमण भएको पुष्टि गरे। माइत आएका बेला परिवारका अन्यमा संक्रमण भएको हुन सक्ने डा राजभण्डारीले बताए। नाति, नातिनीसहित हजुरबुवा, हजुरआमा, आमालाई पनि संक्रमण पुष्टि भएपछि शुक्रबार र आइतबार अस्पताल भर्ना गरिएको थियो। उनीहरूको स्वास्थ्य अवस्था सामान्य छ। काठमाडौंमा परिवारका सबै सदस्यमा कोरोना संक्रमण पुष्टि भएको यो पहिलो घटना हो। नेपालमा संक्रमितको संख्या १८ हजार ६ सय १३ पुगेको छ। यीमध्ये १३ हजार १ सय २८ जना निको भएका छन्। कोरोनाबाट ४५ जनाको ज्यान गएको मन्त्रालयले जनाएको छ।"
चिनियाँ एपमा भारतको निगरानी,"भारतले २७५ चिनियाँ एपको सूची बनाउँदै उनीहरूले राष्ट्रिय सुरक्षा वा जनताको गोपनीयता उल्लङघन गरिरहेका छन् कि भनेर अनुसन्धान गर्ने भएको छ । भारतमा चिनियाँ इन्टरनेट कम्पनीहरूले प्रतिबन्ध लगाउने सम्भावना धेरै रहेको छ । गत महिना, एशियाका यी दुई ठूला देशहरूको सीमा विवादको बीचमा ५९ चिनियाँ एपहरूमा उच्च प्रोफाइल प्रतिबन्ध लगाइएको थियो। जसमा टिकटक जस्ता एपहरु समावेश थिए। इकोनोमिक टाइम्सकाअनुसमर नयाँ सूचीमा लोकप्रिय गेमिंग एप जस्तै पबजी, सियामीको सिली, अलीबाबाको अलीएक्सप्रेस, साथसाथै रेसो र टिकटकको स्वामित्व कम्पनी बाइटडन्स युलाईक सामेल छ। सरकारले यी सबै एपहरूमा प्रतिबन्ध लगाउन सक्छ वा हुनसक्छ केही गर्न वा केही पनि गर्दैन। यद्यपि केन्द्रीय गृह मन्त्रालयले यसमा कुनै प्रतिक्रिया जनाएको भने छैन् । तर आधिकारिक स्रोतहरूकाअनुसार समीक्षा चलिरहेको छ, जसको उद्देश्य चिनियाँ एपहरू र उनीहरूको लगानी पहिचान र ट्रेस गर्नु हो। एक अधिकारीले जनाएअनुसार यी मध्ये केही सुरक्षा कारणको बारेमा गुनासो समेत आएको छ । यस्तै कसैलाई डाटा साझेदारी र गोपनीयता सरोकारको बारेमा चेतावनी दिइएको छ।"
सरिता गिरीको ठाउँमा सांसद बनिन् लिलादेवी सिटौला,"काठमाडौं : सरिता गिरीको ठाउँमा समाजवादी पार्टीबाट लिलादेवी सिटौला समानुपातिक सांसद बनेकी छिन्। निर्वाचन आयोगले समाजवादी पार्टीको सिफारिसमा सिटौलालाई संघीय संसदको प्रतिनिनिसभा सदस्यमा निर्वाचित भएको घोषणा गरेको आयोगका प्रवक्ता राजकुमार श्रेष्ठले जानकारी दिए। 'आयोगको निर्णयले लिलादेवी सिटौलालाई घोषणा गरेको छ' श्रेष्ठले भने 'हामीले संघीय सचिवालयमा पठाएका छौं।' सरकारले नयाँ नक्सा सार्वजनिक गरेपछि सीमाबार विवादस्पद बोलेपछि समाजवादीले गिरीलाई सांसद नरहने गरी कारबाही गरेको थियो। संविधान संशोधन विधेयक पारित आज, सरिता गिरीको प्रस्ताव पेश नहुने सरिता गिरीको प्रस्ताव खारेज सांसद सरिता गिरीलाई जन्मकैदको माग गर्दै जाहेरी दर्ता सरिता गिरीसँग स्पष्टीकरण सरकार सरिताहरुलाई अङ्गीकृत बनाएर मन्त्री बनाउने मेलोमा छैन (भिडियाे) सरिता गिरीलाई पार्टीबाट निकाल्ने समाजवादीको निर्णय सरिता गिरीको ठाउँमा सांसद बन्दै लीला सरिता गिरीको सांसद पद रिक्त रहेको सचिवालयको जानकारी मोहना अन्सारीले सरिता गिरीको पक्षमा लेख्दा मानवअधिकार आयोगको आपत्ति असार ८ गते समाजवादी पार्टीको पदाधिकारी बैठकले सांसद गिरीलाई स्पष्टीकरण सोध्ने निर्णय गरेको थियो। पार्टीले त्यतिबेला उनलाई सात दिनभित्र स्पष्टिकरण पेश गर्न निर्देशन दिने निर्णय गरे पनि उनले स्पष्टीकरण दिएकी थिइनन्। सांसद गिरीले लिपुलेक, कालापानी र लिम्पियाधुरा समेटेर जारी गरको नयाँ राजनीतकि नक्साको विरोध गर्दै आएकी थिइन्। सरकारले ल्याएको संविधान संशोधन प्रस्ताव विरुद्ध पनि उनले संशोधन राखेकी थिइन्। जेठ ५ गते मन्त्रिपरिषद्ले कालापानीलिम्पियाधुरा समेटिएको नयाँ राजनीतिक र प्रशासनिक नक्सा पास गर्यो। जेठ ९ गते निशान छापमा अंतिक भएको नेपालको पुरानो नक्सा परिवर्तन गर्न संविधान संशोधनको प्रस्ताव संसदमा दर्ता गरायो। आम नेपालीले सरकारको यस कदमलाई स्वीकार गरिरहेका बेला गिरी भने विपक्षमा उभिएकी थिइन्। गिरीले दर्ता गराएको संशोधन प्रस्तावलाई उनको पार्टी संघीय समाजवदी पार्टीलेसमेत समर्थन गरेन। यतिमात्र होइन, संशोधन फिर्ता नलिए कारबाही गर्नेसम्मको चेतवनी पार्टीले थियो। तर, उनी अन्तिम समयसम्म पनि पछि हटिनन्। उनले संघीय संसदको प्रतिनिधिसभामा दफाबार छलफल र पारित गरियोस् भन्ने प्रस्ताव प्रस्तुत हुँदै थियो। सांसद गिरीले आफ्नो प्रस्तावमाथि बोल्न खोजिन्। तर, अन्य सांसदले होहल्ला गर्न थालेपछि सभामुखले उनको संशोधन प्रस्ताव खारेज भएको बताए। त्यसपछि संसदबाट उनी बाहिरिइन्। गिरी भारतको विहार राज्यस्थित हाजीपुरसोनपुल जिल्लामा जन्मिएकी हुन्। उनी भारतमै हुर्किइन्। उनले आइएस्सीसम्मको अध्ययन भारतमै गरेकी हुन्। गिरी भारतको विहारबाट विवाह गरेर नेपाल आएकी हुन्। २०४६ सालको आन्दोलनका ताका गिरी नेपाली कांग्रेस पार्टीमा आवद्ध थिइन्। त्यसपछि उनी नेपाल सद्भावना पार्टीको सदस्य भइन्। २०७२ सालमा नेपालको संविधान जारी भएपछि गिरी तत्कालीन संघीय समाजवादी पार्टीको तर्फबाट समानुपालिक सांसद बनेकी हुन्।"
सांग्रिला डेभलपमेन्ट बैंकको शेयर कर्जा योजना,"काठमाडौं : सांग्रिला डेभलपमेन्ट बैंक लिमिटेडले आफ्ना ग्राहकमहानुभावहरुलाई लक्षित गरि सांग्रिला शेयर कर्जा योजना सार्वजनिक गरेको छ । यस योजनामा ९९९ प्रतिशत ब्याजदरमा शेयर खरीद अगाडीनै कर्जा सिमा प्रदान गरिने तथा आफूसँग भएको शेयर धितो राखेर पनि कर्जा लिन सकिनेछ । यस शेयर कर्जा योजना अन्र्तगत ग्राहक महानुभावले आफ्नो आवश्यकता अनुसार कर्जा सीमा थपघट गर्न सक्नेछन् । बैंकलाई आम जनमानसले गरेको प्रगाढ विश्वास, अगाध स्नेह र बैंक प्रतिको भरोसाले गर्दा मुलुकभर ९१ शाखा कार्यालयहरु, ३० एटिएम, साथै संस्थागत सुशासन, जोखिम व्यवस्थापन र आन्तरिक नियन्त्रण प्रणालीको उत्कृष्ट अभ्यासलाई यस बैंकले पालना गर्दै आएको छ ।"
एक वर्षमा साढे ३२ हजारले बढ्यो सुन,काठमाडौं : पछिल्लो एक वर्षको अवधिमा नेपाली बजारमा पहेँलो धातुको मूल्यमा भारी वृद्धि भएको छ। नेपाल सुनचाँदी व्यवसायी महासङ्घका अनुसार सो अवधिमा सुनको मूल्यमा प्रतितोला रु ३२ हजार ५०० ले वृद्धि भएको छ। गत साउन १२ गते नेपाली बजारमा छापावाला सुनको मूल्य प्रतितोला रु ६५ हजार र तेजाबी सुन प्रतितोला ६४ हजार ७०० तथा चाँदीको मूल्य प्रतितोला रु ७७५ कायम भएको थियो। यस्तै एक वर्षको अवधिमा चाँदीमा पनि प्रतितोला रु ४३५ वृद्धि भएको छ। त्यसयता स्थानीय बजारमा सुन चाँदीको मूल्यमा निरन्तर वृद्धि भइरहेको छ। लगातार उकालो लाग्दै आएको पहेँलो धातुको मूल्यमा आज पनि उच्च वृद्धि भएको छ। महासङ्घका अनुसार आज पनि सुनको मूल्य प्रतितोला रु एक हजार २०० ले बढेको छ। सुनमा नयाँ रेकर्ड महासङ्घले सोमबारका लागि छापावाला सुनको मूल्य प्रतितोला र ९७ हजार ५०० र तेजाबी सुनको मूल्य प्रतितोला रु ९७ हजार ६० निर्धारण गरेको छ। यो अहिलेसम्मकै उच्च हो। आइतबार छापावाला सुनको मूल्य प्रतितोला रु ९६ हजार ३०० र तेजाबी सुनको मूल्य प्रतितोला रु ९५ हजार ८६० तोकिएको थियो। अन्तर्राष्ट्रिय बजारमा नै सुनको मूल्य लगातार बढेकाले त्यसको प्रभाव स्थानीय बजारमा परेको महासङ्घले जनाएको छ। मनि मेटल एक्सचेन्जका अनुसार आज अन्तर्राष्ट्रिय बजारमा सुनको मूल्य प्रतिऔँस एक हजार ९४२२० डलर पुगेको छ। सुनको मूल्य प्रतिऔँस दुई हजार डलर पुग्ने अनुमान गरिएको छ। महासङ्घका अध्यक्ष मोहनकुमार सुनार लगानीकर्ताले सुनलाई सुरक्षित मानेर लगानी गर्दा अन्तर्राष्ट्रियरुपमै मूल्य बढेको बताए। सुन प्रतितोला झण्डै रु एक लाख पुग्नै लागे पनि यसको कारोवार भने ठप्प रहेको उनको भनाइ छ।
राजदूत आचार्यले नयाँदिल्लीबाट भने : कालापानी मुद्दाको समाधान छिट्टै निकाल्नुपर्छ,"नयाँदिल्ली : भारतका लागि नेपाली राजदूत निलाम्बर आचार्यले कालापानी मुद्दाको समाधान निकाल्नुपर्ने प्रतिक्रिया दिएका छन् । उनले यसलाई चिन्ताको विषय भन्दै दुई पक्षबीच वार्ताबाट छिट्टै समाधान गर्नुपर्ने बताए । साथै नेपालले यस मुद्दाको छिटो समाधान चाहेको पनि बताएका छन् । भारतीय मिडिया टाइम्स अफ इन्डियाका लागि पत्रकार ईशिता मिश्रसँग दिएको अन्तर्वार्तामा आचार्यले यस्तो बताएका हुन् । दुई देशको अधिकांश सीमाक्षेत्रमा समाधान भइसकेको र दुबै देशको तर्फबाट नक्सा सार्वजनिक भइसकेको अवस्थामा थाती रहेको सानो भूभाग समाधान गर्न जटिल नहुने उनको तर्क थियो । विगतमा विभिन्न अवसरमा दुबै देशले कालापानीमा सीमा प्रतिवद्धताको प्रश्न समाधान गर्नुपर्ने स्वीकार गरेका छन् । यो मुद्दालाई समाधान गर्ने एक मात्रै तरिका भनेको यसलाई सम्बोधन गर्नु र सुल्झाउनु हो, राजदूत आचार्यले भने । अयोध्याबारे नेपालका प्रधानमन्त्रीले दिएको विवादास्पद प्रतिक्रियाबारे पनि आचार्यलाई प्रश्न सोधिएको थियो । तर यसबारे परराष्ट्र मन्त्रालयले स्पष्टिकरण दिइसकेको बताए । यस्तै नेपाल र भारतबीचको तनाब उत्पन्न हुनुको पछाडि भारतीय रक्षामन्त्री राजनाथ सिंहले उत्तराखण्डदेखि तिब्बतको मान सरोवरसम्मको बाटो उद्घाटन एक कारक थियो । जुन बाटो नेपाली भूमि हुँदै तय गरिएको भन्दै नेपाल सरकारले प्रश्न उठाएको थियो । राजनाथ सिंहले मे ८ मा सडक उद्घाटन गरेपछि नेपाल सरकार रुष्ट बन्दै भारत सरकारलाई पत्र पठाएको थियो । भारत सरकारले भने त्यसलाई गम्भीर रुपमा नलिएपछि अवस्था जटिल बन्दै गएको हो । नेपालमा प्रदर्शन हुनुका साथै उक्त विवादित सीमा क्षेत्रमा सुरक्षाकर्मी खटाइने चेतावनी नेपालको तर्फबाट दिइयो । यही विवादका बीच नेपाल सरकारले नयाँ नक्सा जारी गरेको थियो । जहाँ लिम्पियाधुरा, कालापानी र लिपुलेक समेटिएको थियो । पछिल्लो समय भारतसँग सीमा विवाद भइरहँदा राजदूत आचार्यले कार्य कौशल देखाउन नसकेको भन्दै आलोचना भइरहँदा भारतीय पत्रिका टाइम्स अफ इन्डियामा अन्तर्वार्ता आएको हो । उनले यसअघि पनि सामाजिक सञ्जालमा चर्को आलोचना भइरहँदा आफूले बोल्नुपर्ने कुरा, भन्नुपर्ने ठाउँमा भनिरहेको बताएका थिए ।"
कोरोना संक्रमणमुक्त बन्यो जुम्ला,"सुर्खेत : जुम्ला कोरोना भाइरस संक्रमणमुक्त जिल्ला बनेको छ ।सबै कोरोना संक्रमित निको भएपछि जिल्ला कोरोना भाइरस संक्रमण मुक्त बनेको हो । कर्णाली स्वास्थ्य विज्ञान प्रतिष्ठान शिक्षण अस्पताल जुम्लाको आइसोलेसनमा रहेका अन्तिम एक संक्रमित पनि आइतबार निको भएर घर फर्किएका छन् । जुम्लामा ६९ जनालाई कोरोना संक्रमण भएको थियो । तर उनीहरु सबै आइसोलेसनबाटै निको भएर घर फर्किएका छन् ।सबै संक्रमित निको भएर घर फर्किएपछि जुम्लाका आइसोलेसन पनि खाली भएका छन् । प्रतिष्ठानका रजिष्टार विश्वराज काफ्लेका अनुसार प्रतिष्ठानमा कार्यरत चिकित्सक तथा स्वास्थ्यकर्मीको अथक प्रयासले यो सफलता प्राप्त भएको हो । हालका लागि जिल्ला कोरोना भाइरस संक्रमण मुक्त भए पनि कोरोनाको जोखिम कायम रहेको उनको भनाइ छ । प्रतिष्ठानका कोरोना फोकल पर्सन प्राडा धीरज गुरुङले भने, 'जिल्लामा संक्रमितको संख्या शून्यमा झरेको छ । जिल्लालाई यो स्थानमा ल्याउन सबै पक्षको सहयोग रहेकाले आगामी दिनमा पनि सहयोगको अपेक्षा गरेका छौं।' तर समुदायमा परीक्षणको दायरा बढाउन सके संक्रमित भेटिनसक्ने उनको अनुमान छ । राष्ट्रिय जनस्वास्थ्य प्रयोगशाला टेकुपछि प्रतिष्ठानले धेरै संख्यामा कोरोना परीक्षण गरेको छ । पीसीआर उपकरण स्थापना गरी सञ्चालनमा ल्याएपछि कोरोना जाँच र स्वाब संकलन कार्यलाई प्रतिष्ठानले उच्च प्राथमितामा राखेको थियो । प्रतिष्ठानले हुम्ला, मुगु, दैलेख, कालिकोटसहित आवश्यकता परेको स्थानमा काम गर्न चिकित्सक टोली परिचालन गर्दै आएको छ । संक्रमितको संख्या शून्य भएपछि कोभिडविरुद्धको अभियानमा काम गर्ने सबै स्वास्थ्यकर्मीलाई प्रतिष्ठानले सम्मान गरेको छ । जिल्ला प्रशासन कार्यालयले प्रतिष्ठानको समन्वयमा कोरोनाविरुद्ध लड्ने प्रतिष्ठान र जनस्वास्थ्य सेवा कार्यालयका स्वास्थ्यकर्मीलाई सम्मान गरेको हो ।प्रमुख जिल्ला अधिकारी भूपेन्द्र थापाले संकटको समयमा जोखिम मोलेर काम गर्ने सबै स्वास्थकर्मीप्रति सम्मान प्रकट गरे ।"
छोराको कुटाइबाट बावुको मृत्यु,"सुर्खेत : आफ्नै छोराको कुटाइबाट जुम्लाका एक वृद्धको मृत्यु भएको छ । अत्यधिक मदिरा सेवन गरी घर आएका छोराले कुटपिट गर्दा बावुको मृत्यु भएको हो । जुम्ला कनकासुन्दरी गाउँपालिका४ निवासी ३५ वर्षीय छोरा ऐनबहादुर शाहीले आफ्नै बुवा ७५ वर्षीय दानबहादुर शाहीलाई कुटपिट गरी हत्या गरेका हुन् । शनिबार मध्यराती बाहिरबाट मदिरा सेवन गरी घर आएका ऐनबहादुरले एक्कासी आफ्नै बुवालाई कुटपिट गर्नुको कारण भने खुलेको छैन । साउन १० गते राती कुटपिट भए पनि वृद्धको मृत्यु ११ गते दिउँसो मात्रै भएको हो । प्रहरी नायव उपरीक्षक लालबहादुर धामीका अनुसार घटनापछि घाइते भएका वृद्धलाई उपचारका लागि कर्णाली स्वास्थ्य विज्ञान प्रतिष्ठान जुम्ला लैजाँदै गर्दा बाटोमै मृत्यु भएको हो। अहिले मृतकको शव पोष्टमार्टमका लागि कर्णाली स्वास्थ्य विज्ञान प्रतिष्ठानमा राखिएको छ । प्रहरीका अनुसार सोमबार नै मृतकको शव पोष्मार्टम गरी आफन्तलाई बुझाउने तयारी छ । मृतक वृद्धको टाउको, आँखा र कोखामा चोटपटक लागेको छ । मृतक नेपाल प्रहरीका पूर्वअसइ समेत हुन् । जिल्ला प्रहरी कार्यालयका अनुसार ऐनबहादुर शाही प्रहरी नियन्त्रणमा छन् । नियन्त्रणपछि उनलाई गाउँ नजिकैको कनकासुन्दरी प्रहरी चौकीमा राखिएको छ । घटनाबारे थप अनुसन्धान भइरहेको जिल्ला प्रहरी कार्यालयले जनाएको छ। प्रहरी निरीक्षक देवाराज भट्टराईसहितको टोली घटनास्थलतर्फ गएको बताइएको छ।"
मुस्ताङको सौरुमा २२ घर पहिरोको उच्च जोखिममा,"जोमसोम: मुस्ताङको थासाङ गाउँपालिका२ सौरु गाउँका २२ घरधुरी अहिले बाढीपहिरोको उच्च जोखिममा छन् । पूर्वतर्फको निलगिरी हिमालको फेदबाट बग्ने ठाडो तम खोलामा पानीको बहाव उच्च हुँदा सौरु गाउँ उच्च जोखिममा परेको हो । बेनीजोमसोम मुख्य सडकको कालिगण्डकी पूर्व पारीपट्टी केही भिरालो र केही समथर जमिनमा अवस्थित सौरु गाउँमा बर्खायाममा नदी कटान र बाढीपहिरोले जोखिम सृजना गर्छ । सौरुको माथिल्लो घरधुरीलाई ठाडो खोलाको बाढी र पहिरो अनि तल्लो घरधुरीलाई कालिगण्डकी नदीको कटानले बर्सेनि सास्ती दिने गरेको थासाङ२ का वडाध्यक्ष नरप्रसाद हिराचनले बताए । वडाध्यक्ष हिराचनका अनुसार गत साउन ५ गतेको बाढीले सौरु गाउँ झनै जोखिममा परेको उल्लेख गरे । गाउँमाथिको भिरालो सतहमा तम खोलाको बहावले तटबन्धन र सिंचाइ कुलो समेत बगाएको र बस्ती, खेतीयोग्य जमिन र ठाडो खोलाको सतह समान हुन थालेकाले बस्ती थप जोखिममा परेको वडाध्यक्ष हिराचनले जानकारी दिए । तम खोलाको बाढीले सौरु गाउँका हिमालध्वज तुलाचनको परिवार विस्थापित भएको छ । तुलाचनको घरमा बाढीले पुरै घर जलमग्न भएको वडाध्यक्ष हिराचनले बताए । विस्थापित परिवारलाई गाउँकै गुम्बामा स्थान्तरण गरिएको छ । यस्तै, बाढीले सौरु गाउँमा रहेको करिब २५ रोपनी जग्गामा लगाइएको अन्नबालीमा क्षति पुर्याएको छ । बाढीले खेतमा लगाइएका मकै ,सिमी ,फापरलगायतका बालीमा क्षति पुगेको छ भने खेतमा लगाइएको करिब १ सयभन्दा बढी स्याउका बिरुवा बालुवा र गेग्रानले पुरिएको स्थानीय दिपक तुलाचनले जानकारी दिए । अर्को स्थानीय सोजन हिराचनले तम खोलाको बाढीले सिंचाइ कुलो ,खानेपानी र खेतमा क्षति पुगेको बताए । उनले गाउँ बाढीको उच्च जोखिमा रहेकाले वर्षा हुँदा उच्च सर्तकता अपनाउन आवश्यक भएको बताए । थासाङ गाउँपालिकाले सौरु बस्ती तथा खेतीयोग्य जमिन संरक्षण गर्न डोजर परिचालन गरेर खोला पन्छ्याउने काम गरेको प्रमुख प्रशासकीय अधिकृत केशीले जानकारी दिए । गाउँ र खेत जोगाउन खोलाको सतह घटाउन गाउँपालिकाले पहल गर्ने केशीले बताए । सौरु गाउँजस्तै थासाङ४ को घासा गाउँ पनि बाढी पहिरोको जोखिममा छ । गाउँमाथिको गाडखोला बहाव उच्च भएपछि घासा गाउँ जोखिमा परेको हो । गत असारको बाढीले घासामा खेतीयोग्य जमिनमा बाढी पसी अन्नबाली खसाप भएको थियो भने,सडक ,ढल ,पुल,बिजुली र संञ्चार संरचनामा क्षति पुर्याएको वडाध्यक्ष विशाल शेरचनले बताए । यस्तै, थासाङ २ नाउरिकोट ,कोवाङ र लार्जुङलगायतका गाउँमा समेत बाढीपहिरोले क्षति गरेको थियो ।"
दराजको महाबचत अभियान सुरु,"काठमाडौँ : नेपालको अग्रणी अनलाइन बजार दराजले दराज महाबचत बजार अभियान लिएर आएको छ । दराजले आफ्नो उपभोक्ताहरुको किनेमल अनुभवलाई अझै रमाइलो बनाउन सो अभियान ल्याएको जनाएको छ । अभियान १२ देखी १९ साउनसम्म लागू हुनेछ । यस ८ दिने सेल अभियानमा हुने बचत भाउचर, बचत अफर, निशुल्क डेलिभरी, र अन्य धेरै अवसरपाइ ग्राहकहरुले हरेक सामानमा बचत गर्न सक्नेछन् । यसबाहेक, ग्राहकहरुले ईसेवा मार्फत थप २० प्रतिशत (१००० रुपैयाँसम्म), र पार्टनर बैंकका (मेगा बैंक, सनिमा बैंक, नबिल बैंक, ग्लोबल आईएमई, माछापुछ्रे बैंक, एनएमबी, एनआईसी एशिया, कुमारी बैंक, सनराइज बैंक, नेपाल इन्भेस्टमेन्ट बैंक) डेबिट र क्रेडिट कार्ड मार्फत प्रीपेमेन्ट गर्दा थप १५ प्रतिशत (२००० रुपैयाँसम्म) छुट पाउन सक्छन् । यस अभियान मार्फत ग्राहकहरुले अन्य धेरै पुरस्कार पनि जित्न सक्नेछन् जसमा सुजुकी बर्ग म्यान स्ट्रीट १२५ सीसी महा बम्पर पुरस्कारको रुपमा छ । अर्को ठुलो पुरष्कार आईफोन एसई रहेको छ जुन ईसेवा र दराज द्वारा संचालित वान रुपी गेम मार्फत जित्न सकिन्छ । यस गेम मार्फत ग्राहकले सोनी एक्शन क्याम, होमग्लोरी भ्याकुम क्लीनर, र सीजी एयर कूलर लगायतका धेरै पुरस्कारहरु जित्न सक्नेछन् । अन्तर्राष्ट्रिय र राष्ट्रिय ब्राण्डहरु जस्तै सुजुकी, क्यालिबर, सीजी, कन्भर्स, फ्यान्टेक, होम ग्लोरी, जुआस, एलजी, लोट्टो, मन्त्र, मिडिया, ओरिफ्लेम, पाल्सनिक, पुलिस, रंगोली, सोपवर्क्स, सोनी, टाइटन, भ्यान्स, भिडियोकन, व्हर्लपूल र अधिकको अभियानमा सहभागी बनेका छन् र अतिरिक्त भाउचरका साथ र ठूलो मूल्य कटौती पनि दिँदैछन् । यस अभियानको माध्यमबाट हामी फेरि सपिङमा रमाइलोपन ल्याउन चाहन्छौं । हामी केवल सुविधा र सहजता मात्र प्रदान गरिरहेका छैनौं, साथमा लाइभ भिडियोहरु, अनलाइन गेमहरु खेलहरु र सामाजिक मिडिया प्रतियोगिताहरु मार्फत मनोरन्जन पनि प्रदान गर्दै छौं । दराज नेपालका प्रबन्ध निर्देशक लिनो अहलरिंगले भने । हालका तथ्यांक अनुसार यस अभियानमा १ लाख भन्दा बढी ग्राहकहरु भाउचर र अफरहरु हातपार्न एक अर्कासँग प्रतिस्पर्धा गर्नेछन् । त्यसैले दाराजले आफ्ना प्रयोगकर्ताहरुलाई फोनमा दराज नोटिफिकेसन खोल्न, र किन्न चाहेका वस्तुहरु कार्टमा अभियान अघिनै हाल्न सुझाव दिएको छ । थप जानकारीका लागि दराज एप डाउनलोड गर्न वा म्बचबश    यो लिंकमा जान सकिने दराजले जनाएको छ ।"
बैतडीमा सुत्केरी र थुनुवासहित थप सात जनामा कोरोना पुष्टि,"बैतडी : बैतडीमा सुत्केरी महिला र थुनुवासहित थप सात जनामा कोरोना पुष्टि भएको छ। डडेल्धुरा अस्पताल प्रयोगशालामा गरिएको परीक्षणमा पाटन नगरपालिकाका ६ जना र पुर्चौंडी नगरपालिकाका एक जनामा सोमबार कोरोना पुष्टि भएको स्वास्थ्य कार्यालयका प्रमुख योगेशप्रसाद भट्टले जानकारी दिए। पुर्चौंडी नगरपालिका १० का ३२ वर्षीय पुरुषमा कोरोना पुष्टि भएको हो। उनी अहिले बलात्कार आरोपमा इलाका प्रहरी कार्यालय पाटनको हिरासतमा छन्। यस्तै पाटन नगरपालिकाका ६ जनामध्ये एक जना सुत्केरी महिला र अन्य ५ जना पुरुषमा कोरोना पुष्टि भएको पाटन नगरपालिकाका स्वास्थ्य शाखा प्रमुख मदनसिंह महराले बताए। सुत्केरी महिलाले आइतबार मात्रै बच्चा जन्माएकी थिइन्। पाटन नगरपालिका वडा नं १० का ३ जना र पाटन नगरपालिका वडा नं ६ का ३ जना गरी ६ जनामा कोरोना पुष्टि भएको हो। कोरोना पुष्टि भएका सबैको स्वास्थ्य अवस्था भने समान्य रहेको छ। पाटन नगरपालिकाका संक्रमित ६ जना सबै भारतबाट फर्केका र क्वारेन्टाइनमा बसिरहेका छन्। पुर्चौंडी नगरपालिकाका संक्रमित अहिले प्रहरीको हिरासतमा भए पनि उनी गएको मंसिरमा भारतबाट फर्केका बताइएको छ। कोरोना संक्रमित थुनुवा र सुत्केरी महिलाको कन्ट्रयाक्ट ट्रेसिङ गरिने स्वास्थ्य कार्यालयका प्रमुख भट्टले जानकारी दिए। योसँगै बैतडीमा कोरोना संक्रमितको संख्या ३ सय ७ पुगेको छ। जिल्लाका सबै स्थानीय तहमा संक्रमित देखिंएको छ। सबैभन्दा बढी पञ्चेश्वर गाउँपालिकामा ६० जना संक्रमित रहेका छन्। यस्तै शिवनाथ गाउँपालिकाका ५०, दोगडाकेदार गाउँपालिकाका ४३, सिगास गाउँपालिकाका ४० जना संक्रमित छन्। यस्तै दशरथचन्द नगरपालिकाका ३४, मेलौली नगरपालिकाका २७, सुर्नया गाउँपालिकाका १६, पाटन नगरपालिकाका २१, पुर्चौंडी नगरपालिकाका ९ र डिलाशैनी गाउँपालिकाका ७ जनामा संक्रमण पुष्टि भएको छ। संक्रमित ३ सय ७ जना मध्ये २९७ जना घर फर्किसकेका छन् भने १० जना क्वारेन्टाइन तथा आइसोलेसनमा रहेका स्वास्थ्य कार्यालयका कोभीड १९ सम्पर्क व्यक्ति भुवनप्रसाद जोशीले बताए।"
भारतमा एकैदिन ४९ हजार बढी संक्रमित थपिए,"भारतमा कोरोना भाइरसबाट दैनिक संक्रमितको संख्या अत्यधिक बृद्धि भएको छ । केन्द्रिय स्वास्थ्य तथा परिवार कल्याण मन्त्रालयले जनाएअनुसार पछिल्लो २४ घण्टामा ४९ हजार ९३१ जना कोरोना भाइरसबाट संक्रमित भएका छन् । भारतमा अहिलेसम्म कोरोनाबाट संक्रमित हुनेको संख्या १४ लाख ३५ हजार ४५३ पुगेको छ । तीमध्ये चार लाख ८५ हजार ११४ जना अझै पनि संक्रमित अवस्थामै रहेका छन् भने ९ लाख १७ हजार ५६८ जना संक्रमणमुक्त भइसकेका छन् । त्यस्तै पछिल्लो २४ घण्टामा भारतमा कोरोनाबाट संक्रमित भएर ७०८ जनाको मृत्यु भएको छ । योसँगै कुल मृतकको संख्या ३२ हजार ७७१ पुगेको छन् । महाराष्ट्र राज्यमा ३ लाख ७५ हजार ७९९, तमिलनाडुमा २ लाख १३ हजार ७२३ जना र दिल्ली राज्यमा एक लाख ३० हजार ६०६ जना संक्रमित भएका छन् ।"
१ अर्ब लगानीमा 'मुख्यमन्त्री ड्यासबोर्ड' सञ्चालनमा,"विराटनगर : प्रदेश१ सरकारले प्रदेशका मन्त्रालयहरुले गरेका कामको प्रगतिको दैनिक अनलाईन अनुगमन गर्न मुख्यमन्त्री ड्यासबोर्ड सञ्चालनमा ल्याएको छ। यो ड्यासबोर्डबाट अनुगमन मात्रै नभई निर्देशन दिन र सुझाव लिनसमेत सकिने मुख्यमन्त्री शेरधन राईले बताए। ड्यासबोर्डले प्रदेश१ का मन्त्रालय, त्यस अन्तर्गतका विभाग र कार्यालयहरुको कार्यप्रगति मुल्याङ्कन गरि सुशासन र पारदर्शिता कायम गर्न सघाउ पुर्याउने मुख्यमन्त्री राईले बताए। सुशासन कायम गराउन दैनिक प्रगति हेर्दा राम्रो हुने देखेर यो ड्यासबोर्ड सञ्चालन गरेका हौँ उनले भने कार्य प्रगति एकै ठाउँमा हेरेर निर्देशन दिन र तथ्याङ्क राख्न पनि सजिलो हुन्छ। ड्यासबोर्डले प्रदेशका सबै मन्त्रालयहरुको कार्य प्रगति मुल्याङ्कन गरि त्यसलाई रातो, हरियो, पहेँलो र निलो रङ्गमा वर्गीकरण गरी वृत्त र प्रतिशतको आधारमा देखाउने सफ्टवेयर निर्माण कम्पनीका कार्यकारी निर्देशक सन्तोष भुषालले बताए। लामो मेहनत गरेर निर्माण गरेका छौँ उनले भने अहिले मन्त्रालयहरुलाई ड्यासबोर्डमा लिंक गरिएको छ। केही समयमा नै प्रदेशका सबै स्थानीय तहलाई पनि जोड्ने तयारी छ। उनले यो ड्यासबोर्ड तयार पार्न नै करिब १ वर्ष भन्दा बढी समय लागेको र सुरक्षित साथै भरपर्दो रहेको दाबी गरे। उनका अनुसार ड्यासबोर्डमा हरियो रङ्ग पाउने मन्त्रालयले ७० प्रतिशतभन्दा माथि, निलो रङ्ग पाउने मन्त्रालयले ५० देखि ७० प्रतिशत, पहेँलो रङ्ग पाउने मन्त्रालयले ४० देखि ५० प्रतिशत र रातो रङ्ग पाउने मन्त्रालयले ४० प्रतिशतभन्दा मुनि कार्यप्रगति गरेको विश्लेषण गर्न सकिने बताए। यो सञ्चालनमा आएसँगै मन्त्रालयहरुको काम गर्ने र प्रगति बढाउने प्रतिस्पर्धा हुने भएकाले सकरात्मक प्रभाव पर्ने मुख्यमन्त्री राई बताउँछन्। प्रदेशमा सञ्चालनमा रहेका कार्यक्रमहरुको भौतिक र वित्तीय प्रगतिको समिक्षा, अनुगमन तथा निर्देशनका लागि सञ्चालनमा आएको सो ड्यासबोर्डले सबै तथ्याङ्क देखाउने भएकाले प्रदेशमा लगानी गर्ने दाताहरुलाई पनि तथ्याङ्क लिन र भन्न सजिलो हुने उनको भनाई छ। प्रदेश १ को विकासमा स्विटजरल्याण्ड सरकारले उपलब्ध गराएको १ अर्ब अनुदान सहयोगबाट दाताकै सुझावका आधारमा यो ड्यासबोर्ड सञ्चालन गरेको मुख्यमन्त्री तथा मन्त्रिपरिषदको कार्यालयले जनाएको छ।"
२० दिनपछि मृतकको पहिचान खुल्यो,काठमाडौं : सडक दुर्घटनामा गम्भीर घाइते भई उपचारका क्रममा मृत्यु हुनेको २० दिनपछि पहिचान खुलेको छ। मृत्यु हुनेमा काभ्रेपलाञ्चोकको चौरीदेउराली गाउँपालिका९ का ६० वर्षीय हर्कजित लामा रहेका छन्। असार २१ गते बेलुका बौद्धमा गाडीले ठक्कर दिएपछि गम्भीर घाइते भएका लामाको उपचारका क्रममा राष्ट्रिय ट्रमा सेन्टरमा मृत्यु भएको थियो। महानगरीय प्रहरी वृत बौद्धका प्रहरी नायब उपरीक्षक नवीन कार्कीले भने 'ट्रमा सेन्टरमा २० दिनसम्म बेवारिसे अवस्थामा रहेको लामाको शवलाई उहाँकी श्रीमतीले प्रहरीको सम्पर्कमा आएर आज पहिचान गर्नुभएको छ।' दुई महिनाअघि ज्याला मजदूरी गर्छु भनेर लामा काठमाडौं हिँडेको परिवारले बताएको छ। ठक्कर दिएर भागेका चालक र गाडीलाई महानगरीय प्रहरी वृत्त बौद्धले चार दिनपछि नियन्त्रणमा लिएको थियो। गाडी चालक १७ वर्षीय राजकुमार पुलामी मगर रहेको प्रहरीले जनाएको छ। गाडी चालकमाथि सवारी ज्यान मुद्दामा जिल्ला अदालतबाट म्याद थप गरी अनुसन्धान भइरहेको बताइएको छ।
बारेकोटका पहिरो पीडितलाई खाद्य सामग्री वितरण,"जाजरकोट : जाजरकोटको बारेकोटका बाढीपहिरो पीडित परिवारलाई गैरखाद्य सामग्री वितरण गरिएको छ । नेपाल रेडक्रस, केयर नेपाल र पहाडी क्षेत्र विकास अभियानले प्रदान गरेको गैरखाद्य राहत सामग्री पीडित परिवारलाई वितरण गरिएको हो । नेपाल रेडक्रस सोसाइटी जिल्ला शाखाले उपलब्ध गराएको ती सय ७५ थान त्रिपाल र तीन सय ५० थान कम्बल गाउँपालिकाले पीडित परिवारलाई वितरण गरेको हो । त्यस्तै, केयर नेपाल र पहाडि क्षेत्र विकास अभियानको समन्वयमा उपलब्ध गराइएका तीन सय ४५ सेट गैरखाद्य सामग्री कम्बल, त्रिपाल, बाल्टीन, म्याट, सरसफाइ सामग्री पनि वितरण गरिएको छ । रेडक्रस जाजरकोट शाखाका मन्त्री धिरेन्द्र शाहले उक्त सामग्री गाउँपालिकाका अध्यक्ष महेन्द्रबहादुर शाहलाई हस्तान्तरण गरेका थिए । पहाडि क्षेत्र विकास अभियान जाजरकोटका अध्यक्ष प्रदीप जंग शाहले गाउँपालिकालाई राहत सामग्री प्रदान गरेका थिए । भौगोलिक विकट्तालगायत कारणले गर्दा ढुवानी गर्न निकै कठिन भएकाले तत्काल सामग्री पठाउन नसकिएको रेडक्रस मन्त्री शाहले बताए । राहत सहयोग पाएपछि पीडित परिवार हर्षित भएका छन् । तर विस्थापित परिवारले आफूहरुसँग खाने अन्न सकिएको भन्दै खानेकुराको सहयोग गर्न माग गरेका छन् ।बारेकोटले बेलाबेला विपतको सामना व्यहोर्दै आएको बताउँदै दु:ख परेको समयमा सबैले सहयोग गरेको भन्दै अध्यक्ष शाहले धन्यवाद दिए । पहिरो पीडितका लागि युनीसेफ नेपालले गैरखाद्य सामग्री उपलब्ध गरिसकेको छ । विश्व खाद्य कार्यक्रमले २ महिना पुग्ने गरी ७ सय ५० घरपरिवारलाई खाना पुग्ने चामल, दाल र तेलको व्यवस्था गर्न लागेको अध्यक्ष शाहले जानकारी दिए । विश्व खाद्य कार्यक्रमले दुई तीन दिनभित्रमा पुग्ने गरी बिस्कुट विस्थापित परिवारलाई उपलब्ध गर्न लागेको छ, 'अध्यक्ष शाहले भने । गत असार २५ गते गएको पहिरोको कारण हाल तीन सय ३४ घरपरिवार विस्थापित भएका छन् । पहिरोले ५५ घर पुर्णरुपले क्षतिग्रस्त बनाएको छ । १ हजार ५५ घरपरिवार बाढीपहिरोबाट प्रभावित भएका छन् । सयौं हेक्टरमा लगाएको मकैबाली र धान खेती नष्ट भएको छ। ग्रामिण बाटो बन्द भएको छ । पहिरो जाने डरले घर छोडेका स्थानीय विद्यालय, आफन्त, गोठ र सार्वजनिक चौरमा त्रिपाल टाँगेर बसेका छन् । बारेकोटमा बाढीपहिरोबाट ३५ करोड बढीको क्षति भएको गाउँपालिकाले जनाएको छ। पहिरोले ११ जनाको ज्यान जानुको साथै ३ जना अझै वेपत्ता छन् ।"
कृषिका आठ कर्मचारीमा कोरोना संक्रमण : दैलेखमा अत्यावश्यकबाहेक सबै सेवा बन्द,"दैलेख : कोरोना भाइरसको रेडजोन मानिएको दैलेखमा कोरोना संक्रमण बढ्न थालेको छ। विश्वव्यापी महामारीको रुपमा फैलिएको कोरोना भाइरस (कोभिड१९) संक्रमण रोकथाम र नियन्त्रणका लागि सरकारले गरेको लकडाउन अन्त्य भएसँगै संक्रमितहरु बढ्न थालेका छन्। आइतबार मात्रै दैलेख नारायण नगरपालिकाका २४ जनामा कोरोना संक्रमण पुष्टि भएको छ। दैलेख पीसीआर प्रयोगशालामा गरिएको परीक्षणमा २४ जनामा संक्रमण पुष्टि भएको हो। तीमध्ये ८ जना कृषि विकास कार्यालय दैलेखका कर्मचारी हुन्। कार्यालयका २६ जनाको पीसीआर परीक्षण गरिएको थियो। २६ जनामध्ये ८ जनामा कोरोना संक्रमण पुष्टि भएको हो। यस्तै प्रदेश अस्पताल पशुपंक्षी रोग अन्वेषण प्रयोगशाला सुर्खेतमा गरिएको परीक्षणमा दुल्लु नगरपालिकाका १ जनामा कोरोना संक्रमण पुष्टि भएको थियो। यो सहित दैलेखमा कोरोना संक्रमितको सख्या ८ सय ९० जना पुगेको स्वास्थ्य सेवा कार्यालय दैलेखका कोभिड१९ फोकलपर्सन थीरप्रसाद रेग्मीले बताए। तीमध्ये ७ सय ८९ जना डिस्चार्ज भइसकेका रेग्मीले बताए। कोरोना भाइरस संक्रमण फैलिने अत्याधिक सम्भावना देखिएपछि जिल्ला प्रशासन कार्यालय दैलेखले अत्यावश्यक सेवाबाहेक सबै सरकारी सेवा बन्द गर्न पत्राचार गरेको छ। कार्यालयले जिल्लाका ११ वटै स्थानीय तह, सबै सरकारी कार्यालय, सरकारी संस्थान, बैंक तथा वित्तीय संस्थाको अत्यावश्यक सेवाबाहेक नियमित सेवा प्रवाह बन्द गरिएको सहायक प्रमुख जिल्ला अधिकारी इन्द्रबहादुर क्षेत्रीले बताए। सरकारले लकडाउन गरेपश्चात भारतबाट १५ हजार ४८ जना नागरिक दैलेख जिल्लामा भित्रिएका छन्। भारतबाट भित्रिएका नागरिकमध्ये कम्तीमा ९ हजार जनाले नयाँ प्रतिलिपी नागरिकता लिने अनुमान गरिएको सहायक प्रमुख जिल्ला अधिकारी क्षेत्रीले बताए। सरकारले साउन ५ गतेको निणर्य अनुसार लकडाउन स्थगित गरिएको भए पनि कोरोना भाइरसको संक्रमण बढ्ने सम्भावना उत्तिकै छ। सरकारी कार्यालयका कर्मचारीहरुलाई समेत संक्रमण देखिन थालेपछि प्रशासनले अर्को पत्राचार नहुँदासम्म अत्यावश्यक सेवाबाहेक नियमित सेवा प्रवाह बन्द गर्न ११ वटै स्थानीय तह, सबै सरकारी कार्यालय, सरकारी संस्थान, बैंक तथा वित्तीय संस्थालाई पत्राचार गरेको जनाएको छ।"
बाढीले झोलुंगे पुलको लठ्ठा बगायो,"स्याङ्जा : आइतबार साँझदेखिको अविरल वर्षाका कारण पुतलीबजार नगरपालिका १ र लामागे जोड्ने पुलको एउटा लठ्ठा चुडिएको छ। आँधीखोलामा आएको भेलबाढी र पहिराका कारण आँधीखोला माथि बनेको पुलको लठ्ठा चुडिएको हो। भारी बर्षासँगै आएको बाढी र माथिबाट झरेको पहिराको प्रभावले लठ्ठा चुडिंदा पुलको एकतर्फी भाग कोल्टिएको प्रहरी नायव उरीक्षक राजेन्द्र अधिकारीले जानकारी दिए। स्याङ्जा सदरमुकाम समेत रहेको पुतलीबजार १ र पुतलीबजार नगरपालिका १४ लामागे आवत जावत गर्ने झोलुंगे पुल जोखिममा परेको छ। पुल वरपर पहिरो झर्ने क्रम जारी छ। आँधीखोला पारीको लामागे ठूलो बस्ती भएको क्षेत्र हो। सदरमुकामकै उब्जाउ फाँट पनि पुल पारि नै छ। पुलको जोखिम बढेसँगै दिनहुँ यही पुलबाट ओहोर दोहोर गर्ने सयौं स्थानीय व्यक्ति, किसान र पहिराका कारण खोला किनारका बासिन्दा, जिल्ला कारागार शाखाका दर्जनौं परिवार प्रभावित बनेका छन्।"
दुई लाख बढी नगदसहित २३ जुवाडे पक्राउ,"फिदिम : पाँचथर सदरमुकाम फिदिम बजारको एक घरमा जुवा खेलिरहेका २३ जनालाई प्रहरीले पक्राउ गरेको छ । जिल्ला प्रहरी कार्यालय पाँचथरबाट खटेको प्रहरी टोलिले आइतबार राती उनीहरुलाई पक्राउ गरेको हो । जुवाको खालबाट दुई लाख ४७ हजार ९ सय रुपैयाँ समेत बरामत गरिएको प्रहरी निरीक्षक रोहनराज अर्यालले जानकारी दिए । पक्राउ परेकालाई म्याद थप गरी अनुसन्धान गर्ने तयारी भइरहेको छ । पक्राउ पर्नेहरुको नाम प्रहरीले सार्वजनिक गरेको छैन् । अनुसन्धान भइरहेकाले नाम सार्वजनिक नगरिएको अर्यालको भनाइ छ । फिदिममा सञ्चालित समर्पित अस्पतालका सञ्चालक, फिदिम नगरपालिकाका एक कर्मचारी, राजनीतिक दलका नेता, फिदिम माविका एक शिक्षक, निर्माण व्यवसायी, सवारी चालक लगायतलाई पक्राउ गरिएको प्रहरीको भनाइ छ ।"
खुमलटारमा तीन घन्टा छलफल : ओलीले रोक्न खोजे प्रचण्डले अघि बढाउने,"काठमाडौं : केही समय मत्थर जस्तो देखिएको सत्तारुढ नेकपाभित्र कलहले फेरि नयाँ मोड लिएको छ। अध्यक्ष पुष्पकमल दाहाल निवास खुमलटारमा सोमबार दाहाल, माधवकुमार नेपाल, झलनाथ खनाल र नारायणकाजी श्रेष्ठबीच लामो छलफल भएको छ। पार्टी अध्यक्ष तथा प्रधानमन्त्री केपी ओलीले कुनै पद पनि नछोड्ने र पार्टी विवाद व्यवस्थापनका लागि पहल पनि नगर्ने अवस्थाले पार्टी विवादलाई जटिल बनाएको निश्कर्ष निकाल्दै छलफलमा अब कुनै पनि बाहनामा स्थायी समिति नरोक्ने सहमति भएको सहभागी एक नेताले अन्नपूर्ण अनलाइनलाई बताए। पार्टीको आन्तरिक संघर्ष चर्किँदै गएपछि प्रधानमन्त्री ओलीकै आग्रहमा पटकपटक स्थायी समिति स्थगित हुँदै आएको छ। असार १० गते सुरु भएको बैठक अहिलेसम्म आठपटक स्थगित भइसकेको छ। साउन १३ गते मंगलबार बोलाइएको बैठक ओलीले रोक्न खोजे अर्का अध्यक्ष प्रचण्डले अघि बढाउने सहमति खुमलटार बैठकमा भएको छ। चार नेताबीचको छलफलअघि सोमबार बिहान प्रचण्डले गृहमन्त्रीसमेत रहेका सचिवालय सदस्य रामबहादुर थापा बादलसँग पनि छलफल गरेका थिए। पछिल्लोपटक साउन ९ गते ओली र प्रचण्डबीच पौने घन्टा छलफल भएको थियो। त्यसपछि पुष्पलाल मित्रता केन्द्रले आयोजना गरेको कार्यक्रममा अध्यक्ष दाहालले अध्यक्ष ओलीले पार्टी विभाजन गर्न खोजेको र उनकै सक्रियतामा निर्वाचन आयोगमा एमाले पार्टी दर्ता भएको अभिव्यक्ति दिएका थिए। प्रचण्डको यो अभिव्यक्तिपछि पार्टी किचलोले फेरि अर्को मोड लिएको हो। असार १० गतेदेखि सुरु भएको नेकपा स्थायी समितिको बैठक पार्टीको आन्तरिक विवादका कारण निरन्तर स्थगित हुँदै र सर्दै आएको छ। हरेक दिनजसो बालुवाटारमा ओली र प्रचण्डबीच छलफल भए पनि अहिलेसम्म कुरा मिलेको छैन। प्रचण्ड, माधव नेपाल, झलनाथ खनाललगायतले ओलीको राजीनामा माग्दै आएका छन् भने ओलीले कुनै पनि पदबाट अहिले राजीनामा दिने अवस्था नरहेको बताउँदै आएका छन्। पछिल्लो पटक एउटा कुनै पदबाट राजीनामा दिन आग्रह गर्दा पनि ओलीले इन्कार गरेका छन्। ओलीले जस्तोसुकै परिस्थिति पनि सामना गर्न आफू तयार रहेको तर राजीनामा दिएर जिम्मेवारीबाट नभाग्ने बताउँदै आएका छन्। प्रधानमन्त्री ओलीले आफूलाई हटाउन भारत सक्रिय भएको र होटल एवं दूतावासमा चलखेल भइरहेको भनी दिएको पछिल्लो अभिव्यक्तिपछि पार्टीभित्र विवाद चर्केको हो। स्थायी कमिटीको असार १६ गतेको बैठकमा अध्यक्ष 'प्रचण्ड', वरिष्ठ नेता झलनाथ खनाल, माधवकुमार नेपाल र उपाध्यक्ष वामदेव गौतमले प्रधानमन्त्रीको अभिव्यक्तिप्रति आपत्ति जनाउँदै प्रधानमन्त्रीबाट राजीनामा मागेपछि आन्तरिक कहलले झन् गम्भीर रुप लिएको हो। पार्टीभित्र चर्केको आन्तरिक कलहबीच नै प्रधानमन्त्री ओलीले असार १८ गते आकस्किक रुपमा संसद अधिवेशन अन्त्य गरेपछि अवस्था थप जटिल भएको हो। यसबीचमा शीर्ष तहमा पटकपटक वार्ता र छलफल भए पनि अहिलेसम्म विवाद समाधान उपाय निस्किन सकेको छैन। त्यसैगरी दोस्रो पुस्तका नेताहरु र युवा नेताहरु पनि पार्टी विवाद मिलाउन क्रियाशिल देखिएका छन् तर सहमति बन्न सकेको छैन।"
"घर भत्किँदा नातिको मृत्यु, हजुरबा घाइते","जोमसोम : मुस्ताङको थासाङ गाउँपालिका२ नाउरिकोट गाउँमा घर भत्किँदा एक जनाको मृत्यु भएको छ । एक जना गम्भिर घाइते भएका छन् । जिल्ला प्रहरी कार्यालय मुस्ताङले जनाएको छ । अविरल वर्षाले सोमबार बिहानपख करिव ४ः३० बजे नाउरिकोटका स्थानीय रत्नप्रसाद गौचनको २ तले कच्ची घर पूर्णरुपमा क्षति भएको जिल्ला प्रहरी कार्यालय मुस्ताङका प्रहरी नायब उपरीक्षक नविनकृष्ण भण्डारीले जानकारी दिए । अकस्मात घर भत्किँदा ७० वर्षीय रत्नप्रसाद गौचन गम्भीर घाइते भएका छन् भने उनका नाती १८ वर्षीय निशान तुलाचनको घटनास्थलमै मृत्यु भएको प्रहरीले जनाएको छ । घर भत्किएको खबर थाहा पाउनेवित्तिकै कोवाङ प्रहरी चौकीबाट प्रहरी सहायक निरीक्षकको कमाण्डमा ५ जना र जिल्ला प्रहरी कार्यालय मुस्ताङबाट प्रहरी नायव उपरीक्षकको कमाण्डमा ७ जनाको प्रहरी टोली घटनास्थलमा पुगेको जिल्ला प्रहरी कार्यालय मुस्ताङले जनाएको छ । मुस्ताङका सहायक प्रमुख जिल्ला अधिकारी जगदिश अर्यालको टोली समेत घटनास्थलमा पुगेको छ । यस्तै, थासाङ गाउँपालिकाका अध्यक्ष बुद्धिप्रसाद शेरचन, वडाध्यक्ष नरप्रसाद हिराचन र प्रमुख प्रशासकीय अधिकृत सन्तोष केशी लगायतको टोली समेत घटनास्थलमा पुगेर खटिएको प्रहरी नायब उपरीक्षक भण्डारीले बताए । घाइते ७० गौचनलाई लेते प्राथमिक स्वास्थ्यकेन्द्रमा उपचारका लागि लगिएको प्रहरीले जनाएको छ ।"
अख्तियारको अख्तियार,"साम्राज्य खडा गर्ने प्रवृत्तिलाई बल पुग्ने गरी राजनीतिज्ञलाई केही गर्दै छु भन्ने देखाउन र प्रभाव विस्तार गर्न सजिलो हुने गरी अख्तियारको अधिकार यथास्थितिमा बढाउनहुँदैन संवत् २०७० वैशाख २५ गते मन्त्रिपरिषद्का अध्यक्ष खिलराज रेग्मीको प्रस्तावमा सबै प्रमुख राजनीतिक दलका मुख्य व्यक्तिको सिफारिसमा तात्कालिक संवैधानिक व्यवस्थाअनुसार अख्तिायार दुरुपयोग अनुसन्धान आयोगका प्रमुखका रूपमा लोकमानसिंह कार्की नियुक्त भए। आकाशै खस्ने काम रोकिएको जस्तो गरी रातारात शपथ ग्रहण गराएर बहाल गराइयो। यो पदसँग राष्ट्रपतिलगायत सबै सरकारी अंग नतमस्तक भए। यिनै कार्कीले विदेशमा रहेका तात्कालिक प्रधानमन्त्री पुष्पकमल दाहाललाई माओवारी शिविरको छानबिन गर्ने अभिव्यक्ति दिएपछि नेकपा एमाले र माओवादी मिलेर संसद्को २५ प्रतिशत सदस्य पुर्याएर निजलाई काम गर्नबाट रोक्न उनले केही गर्न नसक्ने मौका छोपेर महाभियोग प्रस्ताव दर्ता गरेका थिए। दर्ता हुनेबित्तिकै उनी निलम्बनमा परेको व्यहोरा फ्याक्स गरिएको थियो। कति शक्ति र प्रभाव राख्ने पद रहेछ त यो जसविरुद्ध सबै कुरा गुपचुप र विद्युतीय गतिमा गर्नुपर्ने। नैतिकवान् र सदाचारी ठहर्याएर गरिएको नियुक्तको नैतिकता र सदाचारबारेमा सर्वोच्चमा मुद्दा पर्यो। मुद्दालाई अल्झाउन कार्कीले अनेक तिकडम गरे। मुख्यसचिवलगायतका सबै सरकारी कर्मचारी प्रभाव परेर सहयोगी बने। एकदम प्रभावी रहेछ अयोगको पद। सबै तिकडमलाई चिर्दै निलम्बनमा रहेको बेला सर्वोच्चको फैसलाबाट निज कार्की चारित्रिक हिसाबले उक्त पदका लागि अयोग्य ठहरिई आयोगको अभिलेखमै निजको नाम नरहने गरी नियक्ति नै बदर भयो। आयोगबारेमा रोचक गतिशीलता देखियो। आयोगको श्रीगणेश पञ्चायतकालमा २०३२ सालमा भएको थियो। तर त्यसबेला भ्रष्टाचारविरुद्ध कारबाही गर्ने संयन्त्र नभएर यो बनेको थिएन। सार्वजनिक अधिकारीले भ्रष्टाचार गरेको अवस्थामा भ्रष्टाचार उन्मूलन ऐन, २०१७ र विशेष प्रहरी विभाग छँदै थियो। भ्रष्टाचार भनेको अधिकारको व्यापार हो। शक्ति नहुनेले भ्रष्टाचार गर्नै सक्दैनन्। बढी शक्तिको प्रभाव पनि बढी नै हुन्छ। विभागलाई प्रभावित गरी शक्तिशालीले भ्रष्टाचार गरेको मन नपरेर माथिल्ला पदका कर्मचारी वा राजनीतिज्ञलाई कारबाही गर्न राजा वीरेन्द्रले संवैधानिक अंगका रूपमा अख्तियार स्थापना गरेका थिए। आयोगलाई भ्रष्टाचारको पहिचान, अनुसन्धान, अभियोजन र फैसलासमेत गर्ने अधिकार थियो। महत्वपूर्ण कुरा शासनको शीर्षभागमा बस्ने राजनीतिज्ञको दह्रो प्रतिबद्धता, अनुशासन र त्यागविना भ्रष्टाचार नियन्त्रण कही पनि प्रभावकारी भएको छैन। यी चिजको अभावमा राजनीतिज्ञले भ्रष्टाचार नियन्त्रणलाई सौन्दर्य सामग्री बनाएर आफ्नो कमजोरी छोप्ने धुवाँ बनाउने जोखिम हुन्छ। यस्तो आयोगलाई नेपाल अधिराज्यको संविधान, २०४७ ले पनि निरन्तता दियो अलि फरक रूपमा। आयोगबाट फैसला गर्ने अधिकार हटाइयो। अनुचित कार्यमा कारबाहीको सिफारिस गर्ने अधिकार थपियो। आयोगलाई भ्रष्टाचार सम्बन्धमा तिनै किसिमका अवसर घटाउने निरोधात्मक, क्षति पुर्याएर तर्साउने उपचारात्मक र व्यवहार परिवर्तन गर्ने प्रवद्र्धनात्मक काम गर्ने सिंगापुरको ब्युरोको शैलीमा संरचना गरियो सबै काम एकै ठाउँमा रहने गरी। पछिल्लो २०७२ को संविधानबाट आयोग खाली भ्रष्टाचारविरुद्धको कानुन कार्यान्वयन गर्ने निकाय बनेको छ। संवत् २०१७ को ऐनलाई २०४८ सालमा भ्रष्टाचार निवारण ऐनले विस्थापित गरियो। भ्रष्टाचारविरुद्धको कारबाही प्रभावी नहुन नसकेका र यसप्रति राजाको असन्तुष्टि विचार गरेर २०४८ को ऐनलाई विस्थापित गर्दै २०५९ मा नयाँ भ्रष्टाचार नियन्त्रण ऐन आयो। यो ऐनमा अकूत सम्पत्ति भ्रष्टाचार ठहर्ने, कसुर विस्तार, माथिल्ला अधिकारीलाई थप सजाय र मुद्दा हेर्न विशेष अदालत र विधिको व्यवस्था गरिएको थियो। यी सबै ऐनको कार्य क्षेत्र सार्वजनिक अधिकारी र निकायमा मात्र सीमित गरिएको थियो। नाफामूलक र गैरनाफामूलक निजी क्षेत्रलाई ऐनको समेटेको छैन। यद्यपि नेपालले अनुमोदन गरिसकेको संयुक्त राष्ट्रसंघीय भ्रष्टाचारविरुद्धको अभिसन्धिले भने निजी क्षेत्रको भ्रष्टाचारलाई पनि कानुनमा समेटिनुपर्ने व्यवस्था गरेको छ। यिनै पृष्ठभूमिमा संसद्मा विचाराधीन भ्रष्टाचार नियन्त्रण ऐन, २०५९ को संशोधन चर्चामा छ। खास गरेर आयोग कार्य क्षेत्रलाई विस्तार गर्न अनुचित कार्यमा कारबाही गर्ने, निजी र सामाजिक क्षेत्र समेट्ने र कुनै कामकारबाहीलाई यस्थास्थानमा राख्ने अन्तरिम आदेशको व्यवस्था चर्चामा छ। विधेयक संसद्मा सम्प्रेषण गर्ने प्रधानमन्त्रीले निजी क्षेत्र नसमेटिने बताइसक्नुभएको छ। एक पैसामाथि जतिको पनि भ्रष्टाचारमा पनि कारबाही गर्न एकाधिकार पाएको निकाय हो अख्तियार। अख्तियारका केन्द्रमा एक र सात प्रदेशमा सातवटा कार्यालय छन्। मुद्दा दायर गर्ने विशेष अदालत काठमाडौंमा मात्र छ। स्थानीय निकाय गठनसँगै नेपालका विभिन्न भौगोलिक निकायमा सार्वजनिक रकम खर्च गर्ने सात हजार विन्दु छन्। नेपालमा भ्रष्टाचार फैेलिएको अन्तर्राष्ट्रिय परिसूचकका सन्दर्भमा विस्तारित अधिकार प्रयोगको प्रभावकारितामा संशय हुन्छ। क्षमता कम र बढी अधिकारले आयोगलाई स्वेच्छाचारी बनाउँछ, आफूलाई मन लागेकोमा मात्र कारबाही गर्ने प्रवृत्ति बढ्छ। आयोगले राष्ट्रपतिसमक्ष प्रतिवेदन दिने र त्योप्रतिवेदन ससद्मा जाने गरी बाह्य उत्तरदायित्व प्रणाली व्यवस्थित छ। संसद्को राज्य व्यवस्था समिति अख्तियारको नियमित शीर्षदृष्टि निकाय हो। सबै सांसद सांसद विकास कोषमा संलग्न भएका कारणले भ्रष्टाचारको जोखिममा पर्छन्। आयोगको कामको अनुगमन गरी चिढ्याउँदा कारबाही आफैंप्रति सोझिन सक्ने डर उनीहरूमा भएकाले उत्तरदायित्वको यो व्यवस्था बेकामे भएको छ। उत्तरदायित्व कमजोर रहेका स्वतन्त्र निकाय अराजक हुन्छन्। यसरी बढी अधिकारले झन् अराजक बनाउन सक्छ। आयोगमा काम गर्दैमा कोही पनि भ्रष्टाचारको जोखिमबाट मुक्त हुँदैन। भित्रको नियन्त्रण र सन्तुलन व्यवस्था, पदाधिकारी र कर्मचारीको आचारसंहिता र बलियो आन्तरिक निगरानी आयोगको प्रभावकारिता नियन्त्रण गर्छ। आयोगकै पदाधिकारी र कर्मचारी कारबाहीमा परेको दृष्टान्तले आन्तरिक उत्तरदायित्व प्रणाली फितलो देखाउँछ। बाहिरको निष्प्रभावी र भित्रको कमजोर हुँदा आयोगको व्यवहार थप अराजक हुने जोखिम हुन्छ। आयोगका पदाधिकारी राजनीतिक प्रक्रियाबाट नियुक्त हुन्छन्। उम्मेदवारका बारेमा छानबिन गर्ने र पारख गर्नेभन्दा पनि राजनीतिक आस्था, भागबन्डा र अन्य यस्तै व्यक्तिगत मापदण्ड नियुक्तिमा हावी हुन्छ। यसले आयोगमा राजनीतिक प्रभावको राजमार्ग बनाउँछ। आखिर योग्यता इतरबाट नियुक्त हुनेले नियुक्तिकर्ताप्रति बफादार हुनैपर्छ। पैसाकै बलमा नियुक्त हुनेमा त पैसाको प्रभाव सीधा पर्छ। नियुक्ति व्यवस्था ठीक नगरी शक्ति बढाउँदा आयोग राजनीतिक प्रभाव र पैसाको हतियार बन्ने जोखिम हुन्छ। त्यसै पनि सत्तासीन राजनीतिज्ञ आयोगका पदाधिकारीमा आशा र त्रास सिर्जना गर्ने अनेक तन्तुलाई खिच्न सक्छन्। केही सांसदले महाभियोग दर्ता गरेर कामबाट हटाउन सक्ने व्यवस्था त पदाधिकारीका लागि घाँटीमा झुन्डिएको तरबार हो। नेपालको अख्तियारलाई संसारकै अपवाद अनुसन्धान र अभियोजनको दुवै अधिकार छ। आयोगले पछि जेसुकै होस् भनी जोसुकैलाई जुनसुकै बेला मुद्दा दायर गरेर सामाजिक र अन्य क्षति पुर्याउन सक्छ। त्यसै पनि ऐनमा भएको कठोर दण्ड सजाय र निर्दोष ठहरिन आफैंले प्रमाण जुटाउनुपर्ने व्यवस्थाले आयोगलाई स्वविवेकको खुला मैदान छाडेको छ। जो जहिल्यै आयोगसँग डराउनुपर्ने कारण यही हो। क्षतिपूर्तिसम्बन्धी कानुन नहुँदा त यस्तो अधिकारको प्रयोगले झनै ठूलो क्षति गर्छ। यो कारणले पनि थप अधिकार यही संरचना र व्यवस्थामा उपयुक्त छैन। भ्रष्टाचार नियन्त्रण गर्ने दायित्व सरकारको हो। आयोग खालि उपचारात्मक उपाय कार्यान्वयन गर्ने अंग मात्र हो। संसारको अनुभवमा नियन्त्रणका लागि अवसर घटाउने गरी गतिविधि व्यवस्थित गर्ने, घुस दिने नागरिक र लिने कर्मचारीमा सचेतना फैलाएर व्यवहार परिवर्तन गर्ने, नियमित रूपमा नियन्त्रणको अनुगमन, नीति विकास र राष्ट्रिय र अन्तर्राािष्ट्रय निकायबीच समन्वय गर्ने कामको योगदान उपचारात्मक उपायभन्दा बढी भएको पाइएको छ। त्यसकारण भ्रष्टाचार नियन्त्रणको जानकार भएर वा नभएजस्तो गरेर अन्य उपायमा निरपेक्ष बसी कानुन कार्यान्वयनमा मात्र जोड दिनु उपयुक्त हुँदैन। निश्चय पनि निजी र सामाजिक क्षेत्रको भूमिका सार्वजनिक उत्तरदायित्व बढ्दै जाँदा यी दुईबीचको सीमांकन गाह्रोहुँदै छ। शिक्षा स्वास्थ्य, सुरक्षा, ऊर्जा, आपूर्तिजस्ता अहं सार्वजनिक जिम्मेवारीमा निजी र सामाजिक क्षेत्रको भूमिका बढ्दै छ। निजी क्षेत्रलाई बाहिर राखेर खालि सार्वजनिक निकायमा मात्र केन्द्रित नियन्त्रण प्रभावकारी हुन नसक्नेमा दुईमत छैन। अन्तर्राष्ट्रिय दायित्वले पनि चुप बस्न दिँदैन। यो काम अनावश्यक त हुँदै होइन। त्यसैगरी आयोगलाई प्रभावकारी पार्न साधन स्रोत, स्वायत्तता र जिम्मेवारीअनुसारको अधिकार र शक्ति, जनशक्ति र तिनको तालिम र विकास गर्नु पनि जरुरी हुन्छ। खालि काम क्षमता सापेक्ष हुनुपर्छ। साम्राज्य खडा गर्ने प्रवृत्तिलाई बल पुग्ने गरी राजनीतिज्ञलाई केही गर्दै छु भन्ने देखाउन र प्रभाव विस्तार गर्न सजिलो हुने गरी अख्तियारको अधिकार यथास्थितिमा बढाउनहुँदैन। आयोगमा नियुक्तिदेखिको व्यवस्था पुनर्संरचना गरी प्रभावकारी पार्दै भ्रष्टाचार नियन्त्रणका अन्य उपायको समानान्तर हुने गरी मात्र अख्तियार बढाउन उपयुक्त हुन्छ। महत्वपूर्ण कुरा शासनको शीर्षभागमा बस्ने राजनीतिज्ञको दरो प्रतिबद्धता, अनुशासन र त्यागविना भ्रष्टाचार नियन्त्रण कही पनि प्रभावकारी भएको छैन। यी चिजको अभावमा राजनीतिज्ञले भ्रष्टाचार नियन्त्रणलाई सौन्दर्य सामग्री बनाएर आफ्नो कमजोरी छोप्ने धुवाँ बनाउने जोखिम हुन्छ। फेरि निजी क्षेत्रसमेतलाई तह लगाउन आयोगलाई प्रयोग गर्न पाउँदा त राजनीतिज्ञको शक्ति एकदम बढ्छ। यस अवस्थामा थप अधिकार नियन्त्रणभन्दा सत्तमा बस्नेले मन नपर्ने वा विरोधी तह लगाउने र अख्तियारमा बस्नेले आफ्नो व्यक्तिगत स्वार्थ पूरा गर्न मात्र उपयोग हुन सक्छ। आखिर भ्रष्टाचार नियन्त्रणमा ढोकेलाई कसले पालोपहरा दिने भन्ने कुरालाई कहिल्यै बिर्सनु हुँदैन।"
पर्सामा थप १८ जनामा कोरोना भाइरस संक्रमण,"वीरगन्ज : पर्सामा थप १८ जनामा कोरोना भाइरस संक्रमण पुष्टि भएको छ। अस्पतालका कर्मचारी, स्वस्थ्यकर्मी, कन्ट्याक्ट ट्रेसिङमा परेका , क्वारेन्टाइनमा बसेका र स्वचेच्छाले पैसा तिरेर पीसीआर जाँच गराएका गरि १८ जनामा आइतबार राति संक्रमण पुष्टि भएको नारायणी अस्पतालका मेसु डाक्टर मदन कुमार उपाध्यायले जानकारी दिए। उनका अनुसार पर्साको पर्सागढी नगरपालिकाको बढ्निहारस्थित क्वारेन्टाइनमा खटिएका ५ स्वास्थ्यकर्मी र त्यहाँ बसेका १ सर्वसाधरण गरी ६ जनामा पनि आइतबार राति संक्रमण पुष्टि भएको हो। संक्रमण भेटिएका ५ स्वास्थ्यकर्मीमध्ये २ जना महिला स्वास्थ्यकर्मी छन्। यस्तै वीरगन्जको गण्डक अस्पतालका ३४ वर्षीय कर्मचारी, नारायणी अस्पतालको सर्जिकल वार्डमा कार्यरत ४३ वर्षीय कर्मचारी र एपोलो अस्पतालमा कार्यरत ३४ वर्षीय पुरुषमा पनि आइतबार राति कोरोना संक्रमण पुष्टि भएको हो। वीरगन्ज ६ माईस्थानका ९ वर्षीय बालक, ४० वर्षीया महिला र १२ वर्षीया बालिकामा पनि कोरोना संक्रमण पुष्टि भएको हो। उनीहरु तीनै जना साउन ८ गते कोबीड अस्पतालमा मृत्यु भएका ७० वर्षीय वृद्धको कन्टयाक्ट ट्रेसिङमा परेकाहरु हुन्। यसैगरी स्वेच्छाले पैसा तिरेर परीक्षण गराएका वीरगन्ज१४ का ३० वर्षीय पुरुष , वीरगन्ज १४ बहुअरी गण्डकका ३२ वर्षीय पुरुष , वीरगन्ज ११ श्रीपुरका ४५ वर्षीय पुरुष , वीरगन्ज २ छपकैयाँका २५ वर्षीय पुरुष, वीरगन्ज ६ रेशमकोठीका ३२ वर्षिय पुरुष र सखुवा प्रसौनी गाउँपालिका २ श्रीपुर पचगावाका ४० वर्षीय पुरुषको पनि पीसीआर रिपोर्ट पोजेटिभ आएको मेसु उपाध्यायले जानकारी दिए। आइतबार राति १८ जनामा संक्रमण पुष्टि भएसँगै पर्सा जिल्लामा संक्रमितको संख्या २५९ पुगेको जिल्ला स्वासथ्य कार्यालय पर्साका स्वास्थ्य निरीक्षक जयमोद ठाकुरले जानकारी दिए।"
"१२ वर्षीया बालिकासँग विहे, देवरभाउजू पक्राउ",कालिकोट : जिल्ला प्रहरी कार्यालय कालिकोटले बालबिबाह मुद्धामा देवर भाउजूलाई पक्राउ गरेको छ। जिल्लाको नरहरीनाथ गाँउपालिका वडा नं ६ का २० वर्षीय दिनेश विक र उनकी भाउजु ३० वर्षीय तारा विकलाई प्रहरीले पक्राउ गरेको हो। नरहरीनाथ गाँउपालिका ६ का २० दिनेशले भाउजू तारा विकको सहयोगमा खाँडाचक्र नगरपालिका २ की १२ वर्षीया बालिकालाई चोरी विवाह गरेको आरोपमा प्रहरीले दुवैलाई पक्राउ गरेको हो। वनमा गाई चर गएकी बालिकालाई दिनेशकी भाउजू ताराले ललाइफकाइ गरी ल्याएर देवर दिनेशसँग विवाह गराए दिएको जिल्ला प्रहरी प्रमुख डिएसपी श्यामबाबु ओलीयाले जानकारी दिए। बालिकालाई यही साउन ८ गते भगाइएको थियो। प्रहरीलाई १० गते जानकारी गराएपछि ११ गते दुवैलाई पक्राउ गरी मुद्धा दर्ता गरिएको डिएसपी ओलीयाले बताए। उनका अनुसार किशोरीलाई प्रहरीले आफन्तको जिम्मा लगाइएको छ। बालिकाका बाबुले प्रहरीकहाँ जाहेरी दिएपछि प्रहरीले नरहरीनाथ गाँउपालिका वडा नं ६ माल्कोट पुगेर दिनेश र उनकी भाउजु तारालाई पक्राउ गरी सदरमुकाम ल्याएको ओलियाको भनाइ छ।
मूर्छित कांग्रेस,"यतिखेर नेपाली कांग्रेसमा कुनै सक्रियता छैन। करिबकरिब निस्क्रिय अवस्थामा रहेको देखिन्छ पार्टी। एक प्रकारले निदाएरै बसेको भन्न मिल्छ। या मूर्छितको अवस्था नै भने पनि हुन्छ। यस्तो किन ? सत्तापक्ष बलियो रहेको कारणले हो ? तर त्यसो भनिहाल्न मिल्दैन। किनकि अहिलेको नेकपाको सत्ता, जुन पार्टी झन्डै दुईतिहाइको छ, त्यो पार्टी आन्तरिक रूपमा अनेक तिहाइमा खण्डित भएको बुझिन्छ। त्यस्तो पार्टीको सरकारलाई बलियो मानेर कांगे्रसले आपूलाई निस्क्रिय राखेको भन्न मुस्किल छ। सम्भवतः सत्य पनि यही हो। त्यसो भए कांग्रेस सक्रिय नदेखिनुको कारण के अरू नै छ ? के हुन सक्ला त त्यो कारण ? त्यसो त, आफ्नै गृह (पार्टी) कलहभित्र कांगे्रस छट्पटाइरहेको तथ्य कसैबाट छिपेको छैन। जसको कारकतत्व भनेको पार्टीभित्र गुट र ती गुटभित्र पनि उपगुट रहनु हो। कांग्रेसमा तटस्थ भाव राख्नेहरूले प्रस्टै भन्ने गरेका छन् प्रजातान्त्रिक पार्टीमा फरक मत राख्न पाउनु यो प्रणालीको सुन्दर पक्ष हो, तर त्यसकै नाममा पार्टीभित्र बसेर गुटबन्दी गर्नचाहिँ पाइँदैन। कांग्रेसका पुराना अनुयायीले त केसम्म भन्ने गरेका छन् भने, कांग्रेस अहिले कहाँ कांग्रेस रहेको छ र ? बीपीगणेशमानको भौतिक अवसानसँगै कांग्रेस समाप्त भइसकेको छ। हुन पनि आजको कांग्रेसभित्रको कलह, आपसी खिचातानी हेर्दा यो भनाइ सही हो कि भैं लाग्छ। इतिहासतर्प फर्केर हेर्दा देखिने दुईपटकको आफ्नै बहुमतको सरकारलाई अपदस्थ गरेको दृश्यले पनि यसलाई पुष्टि गर्न बल मिल्छ। त्यसो त, नेपालको इतिहासमा पहिलोपटक जननिर्वाचित दुईतिहाइको कांग्रेसकै सरकार अपदस्थ भएको थियो संवत् ०१७ सालमा। तर त्यो इतिहास कांग्रेसको पछिल्ला बहुमतीय सरकारको पाराले विघटन भएको थिएन। त्यसको छुट्टै कथा छ। आज कांग्रेस सरकारमा छैन। स्वाभाविक रूपमा गत निर्वाचनमा अत्यधिक चुनावी सिटमा पराजय भोगिसकेपछि प्रतिपक्षमा बस्न बाध्य भएको हो ऊ। विडम्बना के छ भने सत्तामा रहँदा त आलोचना खेपिरहेकै थियो। त्यो खेप्नु पनि पर्छ, तर प्रतिपक्षमै रहेको अवस्थामा पनि कांग्रेस आलोचित भइरहेको छ। आलोचनाको मुख्य बुँदा हो ऊ हुतिहारा भएको छ। यति कमजोर कांग्रेस त अहिलेसम्म देखिएको थिएन। किन यो अवस्थामा छ कांग्रेस ? खोजीको विषय छ। जब कि सत्तासीन पार्टीभित्रैबाट सरकारको अलोकप्रिय कदमविरुद्ध खुलेर विरोध भइरहेको छ। तर कांग्रेस कहाँ छ ? त्यत्तिकै आवाजमा पनि कांग्रेस किन बोल्न सक्दैन ? के यस्तो बेला कांग्रेस झन् ठूलो स्वरमा बोल्नुपर्ने होइन ? जब कि सडकमा सामान्य नागरिक र सत्ताधारी पार्टीकै कतिपय शक्तिशाली नेताहरूद्वारा एमसीसीजस्ता विषयविरुद्ध झन्डा उठाइरहेको समयमा सरकारका पक्षमा कांग्रेसले भने उल्टो सहमतीय मत जाहेर गरिरहेछ ? यस्तो किन भइरहेछ ? कांग्रेसका मतदाता यस्तो अवस्थालाई बुझ्न नसकेर प्रश्न गरिरहेछन्, के हामीले प्रतिनिधि छानेको यत्तिका लागि हो ? एकदम मौन बसेर सत्तापक्षका जस्तोसुकै कदमलाई पनि समर्थन जनाउने भनेर तिनलाई हामीले भोट हालेका हौं ? हैन भने किन चुप छन् यिनीहरू ? ठूलाठूला परिवर्तनका गुड्डी हाँक्ने कांग्रेससमर्थित विद्यार्थी या अन्य कुनै संगठनले संगठित रूपमा राज्यबाहेकै अलग्गै रहेर कमसेकम कोरोनाजस्तो महामारीको दुःखमा पीडितहरूको सहयोगका खातिर उत्रिएको कतै सुनिएन, देखिएन। वास्तवमा कांग्रेसको यो मौन स्थिति हेर्दा आशंका जन्मने ठाउँ प्रशस्त उत्पन्न भएको छ, कांग्रेसको कतै सत्तापक्षसँग भित्री साँठगाँठ त छैन ? चर्चा चलेजस्तै कतै आर्थिक प्रलोभनसँग त जोडिएको छैन यो विषय ? साँच्चै भन्ने हो, पार्टी र सदनमै पनि स्वर बिक्ने प्रदीप गिरि, गगन थापाले यदाकदा उठाउने आवाजसमेत यो अवस्थामा शंकाको घेरामा पर्नुलाई अनुचित मान्न सकिन्न। होइन भने खोइ त उहाँहरूजस्ता व्यक्तिलाई पार्टीले कांग्रेस होइन भनेको ? उनीहरूको धारणा नितान्त व्यक्तिगत हो, पार्टीको आधिकारिक धारणा होइन भनेर उहाँहरूलाई पार्टीले कारबाही गर्नुपर्दैन र ? ठीक छ, कांग्रेसले यो यथास्थिति सही छ भनेर मानेको हो भने भन्नु केही छैन। तर मुलुकमा केही त गलत भइराखेको छ भन्ने हो भने यतिखेर त कांग्रेसले सबै नेपालीलाई सम्बोधन गर्दै ए, जाग नेपाली ! भनेर आह्वान गर्नुपर्ने होइन ? तर ठीक विपरीत कांग्रेस मौन छ। बहाना अनेक होलान्। सत्ता नै गिराएर आफ्नो सरकार बनाएर हामी राज्य सञ्चालन गर्न सक्दैनौं, त्यसो गर्न हाम्रो म्यान्डेट छैन भनिएला, अथवा यतिबेला कोरोनाको सन्त्रास छ, सरकारलाई सहयोग गर्नुपर्ने हाम्रो दायित्व हो भन्न सकिएला। तर यसो भन्दैमा देशभित्र देखिएका अनेक विकृति र दुःखपीडाहरूलाई आँखा चिम्लेर उम्कन मिल्छ ? सत्ताको विरोधै गर्नुपर्छ अथवा शेरबहादुर देउवाले भनेजस्तै कम्युनिस्टहरू अधिनायकवादी हुन्छन्। उनीहरूले सत्ता सञ्चालन गरे भने बोल्नेहाँस्ने त के रुन पनि पाइँदैन भन्ने मान्यता यहाँ स्थापित गर्न खोजिएको पटक्कै होइन। त्यो अर्थमा यहाँ बुझाउन खोजिएको पनि होइन। एउटा कर्तव्यनिष्ठ पार्टी जो प्रत्येक नेपालीलाई उच्च विचारका साथ स्वाभिमानीस्वावलम्बी जीवनशैलीयापन गर्ने समाजवादको जाज्वल्यमान नारा घन्काएर यहाँसम्म आइपुगेको छ। उसको गौरवमय इतिहास मर्न दिनु हुन्न भन्नेमा जोड दिन मात्रै खोजिएको हो। कुनै वाम विचारप्रतिको नकारात्मक दृष्टिकोण होइन यो। तत्कालीन पञ्चायतबारेमा २०३६०? ३ र गणेशमान सिंह भन्ने गर्नुहुन्थ्यो, यो सत्ताले हामीलाई घचेट्दाघचेट्दा भित्तामा पुर्याइसकेको छ। अब त्यो भित्ताभन्दा पछाडि जाने ठाउँ छैन। यस्तो अवस्थामा अब के गर्ने ? सोच्ने मात्रै होइन, सबैले तत्काल निर्णय गर्ने बेला आएको छ। तथापि, त्यही निरंकुश बेलाको जस्तो अवस्था होइन यो। त्यो र यो अवस्थामा आकाशजमिनको भिन्नता छ। गणेमानजीले भन्नुभएको त्यो राज्य प्रणालीकै विकल्पमा उठ्नुपर्छ भन्ने संकेत थियो। तर आजको आवश्यकता त्यो होइन। कम्तीमा आवाज उठाएर बाटो भुलेकालाई सही बाटोमा ल्याउनुपर्छ, ल्याउन सकिन्छ भन्ने हो। के, आजको कांग्रेस त्यसका लागि तयार छैन ? कि सक्षम नै छैन ? किन यति लाचार कांग्रेस ? कहाँ छन् खोई कांग्रेसका भनिएका लाखौं कार्यकर्ता ? कहाँ छन् कांग्रेसका नाममा सरकारी, अर्धसरकारी वा निजी कार्यालयहरूमा राजनीति गरेर घरबार चलाउने कर्मचारी संगठनका जागिरेहरू जो निर्वाचनका बेला नेताहरूका अघिपछि चारतारे झन्डा उठाएर नाँच्दै हिँड्थे ? कतिसम्म भने ठूलाठूला परिवर्तनका गुड्डी हाँक्ने कांग्रेससमर्थित विद्यार्थी या अन्य कुनै संगठनले संगठित रूपमा राज्यबाहेकै अलग्गै रहेर कमसेकम कोरोनाजस्तो महामारीको दुःखमा पीडितहरूको सहयोगका खातिर उत्रिएको कतै सुनिएन, देखिएन। कत्रो विडम्बना ! समग्रमा, एउटै प्रश्न फेरि पनि उठ्छ के नामकै लागि मात्र जीवित हो आजको कांगे्रस ? अब कांग्रेसको दायित्वकर्तव्य समाप्त भएको हो ? पुराना पुस्ताले कांग्रेस नामको पेन्सन मात्रै पकाइरहने र नयाँ पुस्ताले पार्टीपदको अवसर खोजिराख्ने हो भने भोलिको पुस्ताले कांग्रेसबाट कुन त्यस्तो सपनाको अपेक्षा गर्ने, जुन वास्तविक कांग्रेस पार्टीले उसबेलै सच्चा नेपालीको परिचय दिलाउने विधान निर्माण गरेको थियो ? भन्न यति मात्रै आवश्यक छ आजको कांग्रेसमा साँच्चै कांग्रेसीपनाको पलायनतस्बिर छर्लंगिदै आएको भन्नेमा विश्वास बढ्दै गएको पक्कै हो। बस्, त्यो कांग्रेसलाई कायम राख्ने हो भने आजको यो मूर्छित अवस्थाबाट जाग्न जरुरी छ। जसका लागि एउटै सूत्र पर्याप्त छ, बीपीको दूरदर्शिता, किसुनजीको त्याय र गणेशमान सिंहको दृढता। कांग्रेसजन हो, ब्युँझने कोसिस गर्नोस्, यो ख्याल गर्दै कि मूर्छितहरूको जागृति खतरनाक हुन्छ।"
संकटमा लोकतन्त्र,"लोकतन्त्रलाई विलखबन्दमा पारेर व्यवस्थामाथि खतरा उत्पन्न हुन नदिन नेकपा सच्चिनु आवश्यक छ लोकतान्त्रिक बहुदलीय व्यवस्थाको सुन्दरता भनेको संविधानवादको पालना, मानव अधिकारको प्रत्याभूतिलगायत आवधिक चुनाव हो। यी आयाम नहुँदो हो भने लोकतन्त्रको प्रत्याभूतिसमेत गर्न सकिँदैन। यी आयामले समग्रमा विधिको शासन जनाउँछ। आजको विश्वमा लोकतन्त्रलाई चुनावको परिधिभित्र सीमित गर्ने प्रयास गरिँदै छ त्यो खेदजनक हो र चिन्ताजनक पनि। अमेरिकादेखि भारतसम्मको कुरा गर्दा चुनावमा विजयी हुनेलाई मात्र लोकतन्त्रको शिखरमा पुग्ने अनुभूतिकर्ता अर्थात् विश्वका महान् लोकतान्त्रिक भन्ने नेताहरूको मनोविज्ञान प्रस्ट देख्न सकिन्छ। त्यस्ता नेताहरूका लागि लोकतन्त्र भनेको चुनावदेखि चुनावसम्म को यात्रा मात्र हुन्छ। नेपालले गणतान्त्रिक व्यवस्थालाई आत्मसात गरेर मुलुकलाई सार्थक दिशा दिने अठोट लिएको छ। किनभने यो व्यवस्था कसैको तजविजीमा नआएर नेपाली जनताको प्रतिनिधित्व गर्दै बनेको संविधानसभाबाट आएको हो। त्यसपश्चात् भएको चुनावमा हरेक राजनीतिक दलले संघीयता र गणतन्त्रका आधारभूत सैद्धान्तिक क्यानभास मा आआफ्ना घोषणापत्र लिएर आम जनतामा गएका थिए। पछिल्लो चुनावमा नेपाली जनताले देशलाई अगाडि बढाउन र प्राप्त उपलब्धिलाई गोडमेल गर्दै हुर्काउने जिम्मा नेपाल कम्युनिस्ट पार्टी (नेकपा) लाई दिए।। तर नढाँटी भन्दा वर्तमान अवस्था हेर्दा र बुझ्दा नेपाली लोकतन्त्र अहिले नेकपाको परिबन्दमा फसेको अनुभूति भइरहेको छ। नेकपाले पछिल्लो निर्वाचनपश्चात् देशको बागडोर सम्हाल्ने मौका पाएपश्चात् देशको लोकतन्त्रलाई नै ती दलका नेताहरूले आफ्ना स्वार्थका वरिपरि घुमाइरहेका छन्। खुसी नेपाली समृद्ध नेपाल को अमूर्त नारा लिएर सिंहदरबार प्रवेश गरेका नेकपा सरकारको क्रियाकलाप हेर्दा आमजनताले दिएको अपार बहुमतको अवमूल्यन गर्दै आइरहेको छ। सिंहदरबारबाट राज्य सञ्चालन हुनुपर्नेमा सरकार बालुवाटार र शीतल निवासतिर सरेको छ। सर्वोत्तम मानिने बहुदलीय लोकतान्त्रिक व्यवस्थालाई नेकपाले आफ्नो आन्तरिक पार्टी र अमूक नेताको स्वार्थसिद्धिको सोपान बनाएर प्रस्तुत भइरहेको छ। नेकपाको पछिल्लो केही समयदेखि को चाल हेर्दा उक्त दल जनतामुखी नभएर नेतामुखी भएको भान हुन्छ। अदूरदर्शिताको नमुना प्रस्तुत गर्दै केही महिना पहिला केपी शर्मा ओलीले खासगरी उनकै दलभित्र विवाद चर्किंदै गएका बेला मन्त्रिपरिषद्को बैठक बसाल्दै राजनीतिक दलसम्बन्धी कानुन अध्यादेशमार्फत संशोधन गर्ने निर्णय गरेको थियो। प्रधानमन्त्रीभन्दा पनि एक कदम अघि बढेर आफ्नो सक्रियता प्रदर्शन गर्दै राष्ट्रपतिले उक्त अध्यादेशलाई सदर गरिन्। चौतर्फी विवाद खेप्न नसकेर पार्टी फोड्न सक्ने अध्यादेशलाई प्रधानमन्त्रीले फिर्ता लिए। नेकपाको विवाद बढ्दै गर्दा पछिल्लो दुई महिनायता मुलुकमा बढ्दो बेरोजगार, कोरोना कहर, आर्थिक मन्दी, बाढीपहिरोजस्ता समस्यालाई नेकपाले आआफ्नो आन्तरिक विवादको छायाँमा पार्दै आएको छ। नेकपाका लागि लोकतन्त्र भनेको साँच्चिकै चुनावदेखि चुनावसम्म को यात्रा मात्र हो भन्ने सावित हुँदै छ। तर नेपाली कांग्रेसले जनतालाई सचेत बनाइराख्न र नेकपा सरकारलाई जवाफदेही बनाउन आफ्नो भूमिकाबाट किमार्थ पछि हट्ने छैन। विजोग त के हो भने कुनै अमूक नेताको पृष्ठपोषण गर्ने किसिमले देशको राष्ट्रपतिको सक्रियता बढ्दै गइरहेको छ। विगत एक महिनायता नेकपाको स्थायी समितिको बैठकले देशको मिडियाको ध्यान केन्द्रित गर्दै आएको छ। नेकपाको अन्तहीन बैठकमा शीतलनिवासको चर्चा व्याप्त रहँदै आएको छ। राष्ट्रपति कुनै दलको हुँदैन। नेपालजस्तो मुलुकमा जहाँ राष्ट्रपतिलाई सीमित संवैधानिक अधिकार दिइएको छ, त्यहाँ राष्ट्रपतिमा राजनीति सक्रियता देखिनु भनेको विधिको शासनको खिल्ली उडाउनु हो। प्रधानमन्त्रीदेखि नेकपाका अर्का नेता पुष्पकमल दाहालको शीतलनिवासतिरको दौडधुपले राष्ट्रपतिको राजनीतिक सक्रियताको छनक दिन्छ। नेपालमा कोरोना भाइरस यतिबेला दोस्रो चरण पार गरेर तेस्रो चरणमा अर्थात् समुदायमा प्रवेश गर्न लागेको अवस्था छ। यो खतरनाक अवस्था हो। तर सरकार भने नियमित र पहिलो चरणकै अवस्थामा छ। पछिल्ला दिन सरकारले परीक्षणसमेत घटाएको छ। संक्रमण बढ्दै जाने र परीक्षणको मात्रा घटाउँदै जाने हो भने परिणाम के होला ? देशमा बाढी र पहिरोले ताण्डव मच्याइरहेको छ। अहिलेको अवस्थामा सदनमा विपक्षीले वर्तमान सरकारलाई जवाफदेही बनाउने बेला छ। जनताले विभिन्न खाले क्रन्दनको सामना गर्नु परिरहेको अवस्थामा प्रधानमन्त्री ओलीले सभामुखलाई सामान्य जानकारीसमेत नगराई सदन नै स्थगित गरेर पार्टीको आन्तरिक रमितामा रमाएका छन्। अपार बहुमतको दम्भमा निर्मित ओली सरकारले जनताका समस्या राख्ने सार्वभौम थलो अर्थात् संसद्लाई अलोकतान्त्रिक तवरबाट स्थगन गर्नु कति जायज हो ? विदितै छ आफ्नो दलभित्र ओलीले खेपिरहेको आलोचना र विरोधको वेगले उनीविरुद्ध अविश्वासको प्रस्ताव त सदनमा दर्ता हुँदैन भने भूतले ओलीलाई समातेको हुँदो हो। तर लोकतान्त्रिक प्रणालीमा चल्ने देशमा कुनै अमूक दल वा नेताका कारण जनसरोकारलाई बेवास्ता गर्नु किमार्थ शोभनीय मानिँदैन। नेकपाको अस्वाभाविक राजनीतिक हेर्दा लाग्छ मानौं यिनलाई जनताले सदा सर्वदाका लागि मत दिएका हुन्। मानौं यिनको दलभित्र सत्तालिप्साका लागि चलिरहेको विवादले निकास पायो भने नेपालको कायापलट हुँदो हो। मानौं नेकपा छ र नेपालको अस्तित्व बाँचेको छ। तर यथार्थ के हो भने नेकपाले नेपाललाई अदृश्य खाल्डोमा धकेल्दै छ। देशको अर्थतन्त्र खस्किँदो छ। विश्व बैंकले जारी गरेको ग्लोबल इकोनोमिक प्रस्पेक्ट प्रतिवेदनअनुसार दक्षिण एसियामा कोरोना महामारीका कारण पर्यटकको संख्यामा उल्लेख्य कमी आउने भएकाले नेपालको चालु आर्थिक वर्षमा नेपालको आर्थिक वृद्धिदर १८ प्रतिशत मात्रै हुने भनी प्रक्षेपण गरेको छ। विश्व अर्थतन्त्र त्यसैगरी ओरालो लाग्दै छ। छिमेकीसँगको सम्बन्ध पनि धरापमा पर्दै गइरहेको छ। यसको कारण अरू कोही होइन, स्वयं प्रधानमन्त्री ओली हुन्। भारतसँग संवादहीनता छ। चिनियाँ राजदूतले नेकपाको आन्तरिक विवाद मिलाउनुपरेको छ। एमसीसीको विषय त्यत्तिकै थन्किएर रहेको अवस्था छ। तर सरकार भने खुसी नेपाली समृद्ध नेपालको असफल रटान लगाइरहेको छ। विदितै छ लोकतन्त्रको हिमायती दल नेपाली कांग्रेसले देशमा भएको हरेक आमूल परिवर्तनको नेतृत्व गर्दै आएको छ। अहिले जसरी नेकपाले आफ्नो आन्तरिक राजनीतिका नाममा लोकतन्त्रलाई नै विलखबन्दमा राख्न तल्लीन देखिँदै छ, यसलाई कांग्रेसले गम्भीरताका साथ लिएको छ। पंक्तिकारले यो आलेख लेख्न बसेको दिन नेपाली प्रजातान्त्रिक योद्धा बीपी कोइरालाको ३८औं स्मृति दिवस थियो। बीपीले ल्याउनुभएको प्रजातन्त्र अहिलेको राजनीतिक परिवर्तनको आधारशिला हो भने बिर्सनु हुँदैन। लोकतन्त्रभित्र भ्रष्टाचार हुँदैन भन्ने छैन। तर ओलीले गरेजस्तै आफ्ना मन्त्रीमाथि भ्रष्टाचारको आरोप लाग्दा मौखिक ढंगले ती मन्त्रीलाई सफाइ दिनु भनेको लोकतन्त्रमाथिको उपहास हो। बीपीले परिकल्पना गरेका समाजवादलाई मध्यनजर गर्दै नेपालको संविधानमा समाजवादउन्मुख लेखिएको छ। तर वर्तमान नेकपा सरकारले जसरी ओम्नी र यती समूहलाई चाकर पुँजीवादका रूपमा जसरी आ श्रय दिइरहेको छ त्यो आफैंमा नेपाली जनतासँगको खेलबाड हो र संविधानको मूल मन्त्रविपरीतको क्रियाकलाप हो। लोकतान्त्रिक देशमा जनता सचेत हुन्छन्। परिवर्तन खोजिरहेका हुन्छन्। सत्ता परिवर्तनसम्म त ठिकै होला, तर व्यवस्था परिवर्तनको माग जनताले उठाउन थाले भने लडेर प्राप्त गरिएको लोकतन्त्रमाथि कालो बादल लाग्ने सम्भावना बढेर जान्छ। करदातासमेत रहेका जनतामा कुनै पनि राजनीतिक दल वा कुनै नेताका कारण लोकतन्त्रलाई लिएर वितृष्णा जन्मिनु घातकसिद्ध हुनेछ। कोरोना महामारीका बीच जसरी नेकपा र खासगरी प्रधानमन्त्री ओली र राष्ट्रपतिले आफ्नो कुरूप राजनीति प्रस्तुत गर्दै छन्, यसले आम जनतामा वितृषणा आउनु स्वाभाविक हो। लोकतन्त्रलाई विलखबन्दमा पारेर व्यवस्थामाथि खतरा उत्पन्न हुन नदिन नेकपा सच्चिनु आवश्यक छ। नेकपाका लागि लोकतन्त्र भनेको साँच्चिकै चुनावदेखि चुनावसम्म को यात्रा मात्र हो भन्ने सावित हुँदै छ। तर नेपाली कांग्रेसले जनतालाई सचेत बनाइराख्न र नेकपा सरकारलाई जवाफदेही बनाउन आफ्नो भूमिकाबाट किमार्थ पछि हट्ने छैन। मृत्युको कसौटीमा उभिन लागेको लोकतन्त्रलाई जोगाउन सम्पूर्ण जनता एकजुट हुनुपर्छ।"
नाबालक पनि बलात्कारमा संलग्न !,"ओखलढुंगा : एक हप्तादेखि जिल्ला प्रहरी कार्यालयमा एक जना नाबालक प्रहरी निगरानीमा छन्। उनी प्रहरीसँगै बस्छन्, प्रहरीसँगै खान्छन्। उनलाई हेरचाह गर्न त्यसरी राखिएको भने होइन। उनीविरुद्ध जबरजस्ती करणी मुद्दा दर्ता भएपछि अनुसन्धानका लागि राखिएको हो। करिब १११२ वर्षका उनलाई नाबालक भएकै कारण हिरासतमा नराखि अनुसन्धान गरेको प्रहरीको भनाइ छ। नाबालक पनि बलात्कारमा संलग्न ! सुन्दा जो कोहीलाई पत्याउन गाह्रो हुन्छ। त्यसमा चार वर्षीया बालिकालाई बलात्कार गरेको कुरा। तर उनलाई बलात्कारको आरोपमा गाउँले र पीडित बालिकाको आफन्तले केही दिनअघि प्रहरीको जिम्मा लगाए। उनीमाथि पटकपटक छिमेकीकै चार वर्षीया बालिकालाई बलात्कार गरेको आरोप छ। गत हप्ता प्रहरीकहाँ परेको उजुरीअनुसार असारको ३१ गते उनले बलात्कार गरेका हुन्। उजुरीकै आधारमा ति नाबालकलाई प्रहरीमा ल्याएपछि प्रहरीले घटनाको थप अनुसन्धान गरिरहेको छ। अनुसन्धानका लागि जिल्ला अदालतमार्फत म्याद थप गरिसकेको जिल्ला प्रहरीका डिएसपी रुपेश खड्काले बताए। व्यक्तिगत रुपमा बालक र उनको उमेर हेर्दा पत्याउनै नसकिने घटना लाग्यो। म आफैँलाई आँशु आयो। यस्तो उमेरको बच्चाले कसरी बलात्कार गर्ला ? डीएसपी खड्काले भने, तर बलात्कृत भनिएकी बालिकाको बयान र उनीहरुका आफन्तको उजुरीले गर्दा उनलाई यहाँ ल्याउनुपरेको हो। थुनुवा कक्षमा नभई उनलाई प्रहरीहरुसँगै ब्यारेकमा सुताउने गरेको डीएसपी खड्काले बताए। खड्काका अनुसार उनलाई सरकारी वकिलकहाँ बयान गराएपछि अभिभावकको जिम्मा लगाएर घर पठाउने तयारी छ। जिल्ला सरकारी वकिल लेखनाथ ढकालले बालकको जन्मदर्ता मगाउने काम भएको बताए। यो घटना अहिले अनुसन्धानकै क्रममा छ। उनले भने, उनको जन्मदर्ता मगाउने काम गरेको छु। त्यसपछि बयान लिएर के गर्ने भन्ने अहिले भन्न सकिने अवस्था छैन। प्रहरीसँगको बयानमा बालकले आफूले अन्य मान्छेहरु यौन क्रियाकलापमा संलग्न भएको देखेको र त्यसैको आधारमा यस्तो क्रियाकलाप गरेको बताएका छन्। यसबाट अभिभावक वा अरु जो कोहीले बालबालिकाले देख्ने गरी यौन क्रियाकलापमा संलग्न हुँदा बाल मानसिकतामा कस्तो असर पर्ने रहेछ भन्ने विषय सोच्न बाध्य बनाएको डिएसपी खड्काले बताए। शारीरिक र मानसिक दुवै अवस्थालाई आधार मान्ने हो यस घटनाका अभियुक्तलाई प्रहरीसम्म ल्याउनै नपर्ने केही अधिकारकर्मीहरुको भनाई छ। कानुनी रुपमा ति बालकलाई सरकारी वकिलले बयान लिएर अभिभावकको जिम्मा लगाउन सकिने अधिवक्ता गुरुबहादुर बस्नेतले बताए। १२ वर्षभन्दा माथिकालाई सुधार गृहमा पठाउनुपर्ने र १० वर्ष मुनिकालाई अपराध नमानिने भएकोले यस बीचका नाबालकलाई बयान लिएर अभिभावकको जिम्मा लगाउन सकिने उनले बताए। बर्थ डेमा बोलाएर बलात्कार बलात्कारको आरोपमा दर्ता भएका अन्य घटनाहरुमध्ये केही रोचकसमेत छन्। मानेभन्ज्याङ गाउँपालिकाको एक घटनामा पूर्व प्रेमीले जन्मदिन मनाउन बोलाएपछि भोज खान रातिको समयमा गएकी प्रेमिकाले आफू बलात्कृत भएको भन्दै उजुरी दिएपछि अभियुक्त पक्राउ परेका छन्। पछिल्लो समय सहमतिमा हुने शारिरिक सम्बन्धमा दरार आएपछि बलात्कारको आरोपमा मुद्दा दर्ता गर्ने चलन बढेको समेत प्रहरी र कानुन व्यवसायी बताउँछन्। पहिले सहमति, पछि नमिलेर बलात्कारका उजुरी आउने क्रम बढेको उनीहरुको भनाइ छ। लकडाउनमा बलात्कार बढे अघिल्ला महिनाको तुलनामा लकडाउन अवधिमा बलात्कारका घटना बढेको तथ्यांकले देखाउँछ। जिल्ला प्रहरी कार्यालयमा बैशाख यता सातवटा जर्बजस्ती करणीका मुद्दा दर्ता भएका छन्। लकडाउन सुरु भएको पहिलो महिना एउटा पनि घटना नघटेकोमा दोस्रो महिनादेखि बलात्कारका मुद्दा दर्ता भएको प्रहरीको तथ्यांकमा देखिन्छ। त्यसैगरी लकडाउन अवधिमै जिल्लाभित्र १३ जनाले आत्महत्या गरेका छन्। हिंसाका घटना पनि दर्ता भएका छन्। सबै लकडाउनको दोस्रो महिनादेखिको संख्या हुन्। यसो हुनुमा व्यक्तिको मानसिक असरमा लकडाउनले सहयोग गरेको डीएसपी खड्काले बताए। पहिलो महिना कोरोना संक्रमणसँग डराएर मान्छे चुपचाप घरमा बसेको देखिन्छ। उनले भने, दोस्रो महिनादेखि रोगसँग डर घट्दै गयो, फुर्सद बढ्यो, इन्टरनेटको प्रयोगले मानसिक रुपमा असर परेपछि यस्ता घटना बढेको हो।"
फौजदारी न्याय बचाउन सर्वोच्च गयौं : महान्यायाधिवक्ता खरेल,"काठमाडौं : जन्मकैद घटाइएपछि जेलमुक्त भएका रञ्जन कोइरालाबारे फैसलामा कानुनी त्रुटि देखाउँदै सर्वोच्च अदालतले पुनरावलोकन गर्ने भएको छ। सर्वोच्चको पूर्ण इजलासले हत्याको वारदात सामान्य नरहेको आदेशमा भनेको छ। सर्वोच्चका न्यायाधीश बमकुमार श्रेष्ठ, प्रकाशकुमार ढुंगाना र कुमार रेग्मीको पूर्ण इजलासले पूर्वफैसला पुनरावलोकन गर्न आइतबार निस्सा (अनुमति) प्रदान गरेको हो। प्रधानन्यायाधीश चोलेन्द्रशमशेर राणा र न्यायाधीश तेजबहादुर केसीले गरेको कैद घटाउने फैसलामा अब महान्यायाधिवक्ता कार्यालयको निवेदनअनुरूप पुनरावलोकनको सुनुवाइ प्रक्रिया अघि बढ्नेछ। सर्वोच्चका तीन वा तीनभन्दा बढी न्यायाधीश संलग्न पूर्ण इजलासले संयुक्त इजलासको कैद घटाउने फैसला ठीकबेठीक के हो भनेर पुनः परीक्षण गर्नेछ। प्रस्तुत वारदात हेर्दा प्रतिवादी रञ्जनप्रसाद कोइरालाले घटना घटाउँदा र घटना घटेपछि मृतकको लास लुकाउन गरेको क्रियाकलापबाट घटित वारदातलाई सामान्य अवस्थाको वारदात भन्न मिल्ने वा भवितव्य हो कि भनी मान्न मिल्ने अवस्थासमेत देखिँदैन, तीन न्यायाधीश संलग्न पूर्ण इजलासको आदेशमा भनिएको छ, निज प्रतिवादीउपर आरोपित कसुर कायम भई सजायसमेत ठहर भएकोमा विवाद देखिएन। सर्वोच्चले यसअघि कोइरालालाई भएको सजाय चर्को पर्ने भन्दै त्यसलाई घटाउन मुलुकी ऐन, अदालती बन्दोबस्तको १८८ नम्बरबमोजिम लगाएको राय सर्वोच्चकै चारवटा पूर्वनजिर र न्याय प्रशासन ऐन २०७३ को दफा ११ को उपदफा (२) को खण्ड (ख) बमोजिम पुनरावलोकन हुनुपर्ने देखिएको आदेशमा उल्लेख गरेको छ। उक्त कानुनी व्यवस्थाअनुसार फैसला त्रुटिपूर्ण देखिए पुनरावलोकनको बाटो छ। सशस्त्र प्रहरीका तत्कालीन डीआईजी कोइरालालाई सर्वस्वसहित जन्मकैद भएकोमा सर्वोच्चले घटाएर साढे आठ वर्षमा झारेपछि कानुनी विवाद भएको थियो। वर्दीमा रहेका बेला पत्नी गीता ढकालको हत्या गरी प्रमाण लुकाउन लास जलाउने गम्भीर अपराधमा संलग्न कोइरालालाई जन्मकैदमा सहुलियत दिइएको भन्दै सडक प्रदर्शनसमेत भएको थियो। कोइराला बिहीबार कारावासमुक्त भएका थिए। अब पुनरावलोकनमा सुनुवाइका लागि पूर्ण इजलास गठन हुँदा निस्सा प्रदानको निर्णयमा संलग्न तीन न्यायाधीशसमेत संलग्न हुन पाउँदैनन्। कैद सजाय घटाउने फैसला गर्ने प्रधानन्यायाधीश राणा र न्यायाधीश केसी पनि इजलासमा बस्न मिल्दैन। फौजदारी न्याय बचाउन सर्वोच्च गयौं :महान्यायाधिवक्ता पत्नी हत्या अभियोग लागेका रञ्जन कोइरालाको मुद्दामा कैद घटाउने गरी भएको फैसलामा पुनरावलोकन हुने भएको छ। यसलाई कसरी हेर्नुभएको छ ? सर्वोच्च अदालतले कानुनी व्यवस्थाविपरीत र फौजदारी न्याय प्रणालीले जे जस्तो बन्दोबस्त गरेको छ, त्यसको पनि विपरीत हुने गरी फैसला गर्योे। यसले समग्रतामा पीडितको हित र रक्षा गर्दैन। सम्मानित सर्वोच्च अदालतले गरेका सजाय घटाउनेसम्बन्धी मुलुकी ऐनको १८८ नम्बरको जुन कानुनी व्यवस्था हो, त्यसविरुद्ध पनि रह्यो। सँगै अहिलेको फौजदारी अपराध संहिताले सजाय घटाउने र सजाय घटाउनेसम्बन्धी जुन व्यवस्था गरेको छ, त्यसको पनि विरुद्धमा भयो। त्यसकारण हामीसँग जे कानुनी बाटो थियो, हामीले त्यसलाई तत्काल अवलम्बन गरेका हौं। आज फैसला प्राप्त गरेर आजै निर्णय गरी भोलि नै यो फैसलाको पुनरावलोकन गर्नुपर्छ भनेर उपलब्ध जे कानुनी बाटो थियो, त्यसलाई हामीले अवलम्बन गरेका हौं। पुनरावलोकनमा जाने निर्णय यति चाँडो किन गर्नुपर्यो ? एक, अहिलेसम्म हामीले आत्मसात् गरेका फौजदारी न्याय प्रणालीलाई बचाउनु थियो। दोस्रो, पीडितलाई राहत र न्याय दिने कुरा पनि थियो। यसका निम्ति पनि हामी चाँडै पुनरावलोकनमा गएका हौं। सर्वोच्चले पुनरावलोकन गर्ने गरी आज (आइतबार) निस्सा पनि प्रदान गर्यो। पीडितले न्याय प्राप्त गर्छन्। सँगै सर्वोच्च अदालतले जे जस्ता सिद्धान्तको प्रतिपादन गरेको छ, अब प्रतिपादित सिद्धान्तबमोजिम नै हुन्छ भन्ने विश्वास छ। बाँकी कुरा त केस ओपन भएको छ। अदालतको प्रक्रियाबमोजिम हुन्छ। फौजदारी कसुरका मुद्दामा महान्यायाधिवक्ता कार्यालयले जितेको प्रतिशत कम देखिन्छ। किन यस्तो भयो ? कमजोरी के रह्यो ? यस्तो पनि छैन। गत वर्ष ७२ प्रतिशत मुद्दा जितेको अवस्था थियो। यो वर्षको तथ्यांक हेर्दा ६६ प्रतिशत जितेको अवस्था छ। यति हुँदाहुँदै महान्यायाधिवक्ता कार्यालयलाई सम्पूर्ण कुरामा सन्तुष्टि छैन। किनभने, बाँकी संख्या त हारियो नि। तथ्यले त घट्दो क्रम देखायो नि ! यसमा धेरै कुरा जोडिएका छन्। अनुसन्धान पनि जोडिएको छ। अरू कारण पनि जोडिएको छ। अनुसन्धानमा गुजार्नुपर्ने अनेकौं प्रमाणका कुरा पनि छन्। ती प्रमाण समयमा पुग्ने नपुग्नेलगायत कुरा छन्। यसैले हामीले अलिकति प्रभावकारी बनाउन कैयौं मुद्दामा साक्षी नै नबुझेर पनि पहिला मान्छेहरू घटना हुनेबित्तिकै अगाडि आउने तर घटना जब पुरानो हुँदै जान्छ, सेलाउँदै जान्छ, बिर्सिंदै जान्छन्। त्यसपछि प्रमाण पुष्टि गर्न नलाग्ने, बरु कतिपय मुद्दामा होस्टाइल नै भइदिने स्थिति पनि बनिदिने र कतिपय मुद्दामा साक्षी नै अगाडि नआइदिने कारण पनि कैयौं मुद्दा हार्ने अवस्था छ। भविष्यमा यो अवस्था आउन नदिन महान्यायाधिवक्ता कार्यालय के गर्दै छ ? महान्यायाधिवक्ता कार्यालयले यो कुरालाई विचार गरेरै हेल्लो साक्षी भन्ने नयाँ कार्यक्रम सञ्चालन गरेको छ। सुधार ल्याउन अनेकौं प्रयत्न भएका छन्। यसका बाबजुद पनि भनेजस्तो सबै कुरा नहोला। कतिपय मुद्दा हारिएको अवस्था पनि छ। यसमा त मुख्य रुपमा मुद्दासँग सम्बद्ध विभिन्न प्रमाण गुजार्ने कुरामा सम्पूर्ण पक्ष नै लाग्नुपर्छ। अनि मात्रै सम्भव छ। (महान्यायाधिवक्ता अग्नी खरेलसँगको कुराकानी)"
विराट नर्सिङ होमका चार स्टाफ नर्सलाई कोरोना,"विराटनगर : विराटनगरको विराट नर्सिङ होम एवं विराटनगर अस्पताल प्रालिमा कार्यरत चार जना महिला स्वास्थ्यकर्मीमा कोरोना संक्रमण पुष्टि भएको छ। चार जना स्टाफ नर्समा कोरोना रिपोर्ट पोजेटिभ देखिएसँगै नर्सिङ होममा आवद्ध संक्रमितको संख्या पाँच पुगेको छ। ६५ वर्षीय चिकित्सकमा गत मंगलबार कोरोना संक्रमण देखिएपछि अस्पतालमा कार्यरत अरु कर्मचारी र स्वास्थ्यकर्मीको पनि पीसीआर परीक्षणका लागि शुक्रबार स्वाब संकलन गरिएको थियो। पहिलो चरणमा परीक्षण गरिएका ५८ जना मध्ये चार जनाको रिपोर्ट पोजेटिभ आएको विराटनगर महानगरपालिका जनस्वास्थ्य महाशाखा प्रमुख रमेश कार्कीले बताए। ५४ जनाको रिपोर्ट नेगेटिभ आएको जानकारी उनले दिए। आइतबार पोजेटिभ रिपोर्ट आएकाहरुमा क्रमशः २१, ३०, ३१ र ५६ वर्षीया स्टाफ नर्स रहेका छन्। संक्रमित मध्ये एकजना कोसी अस्पतालमा कार्यरत स्वास्थ्यकर्मी हुन्। उनी विराट नर्सिङहोममा पनि आंशिक रुपमा कार्यरत रहेको जनाइएको छ। संक्रमित स्वास्थ्यकर्मी विराटनगर ५ र १० नम्बर वडाका हुन्। एक जनाको ठेगाना धरान रहेको र एक जना कोसी अस्पतालमै बस्ने गरेको महानगरपालिकाका फोकल पर्सन हैदर अलीले जानकारी दिए। अस्पतालका कर्मचारीहरुले प्रदेश सरकार, स्थानीय सरकारलाई संक्रमण देखिएको स्थानमा कार्यरत सबै कर्मचारी तथा स्वास्थ्यकर्मीको पीसीआर परीक्षण गर्नु पर्ने माग गरेका छन्। कर्मचारी र स्वास्थ्यकर्मी गरेर अस्पतालमा लगभग तीन सयको हाराहारीमा कार्यरत रहेको जनाइएको छ। अस्पताल बिहीबारबाट अनिश्चित कालका लागि सिल गरिएको छ। हाल पोजेटिभ देखिएकासँग अरु कर्मचारी र स्वास्थ्यकर्मीको सम्पर्क भएको हुन सक्ने अनुमान महानगरले गरेको छ। मंगलबार अस्पतालका ६५ वर्षीय चिकित्सकमा संक्रमणको पुष्टि भएको थियो। सबै विवरण गलत टिपाएर पीसीआर परीक्षण गराएका उनी संक्रमण देखिएपछि सम्पर्कविहीन बनेका थिए। लगभग ३८ घण्टापछि बिहीबार महानगरको सम्पर्कमा आएका उनलाई शुक्रबार राति उपचारका लागि धरानस्थित बीपी कोइराला स्वास्थ्य विज्ञान प्रतिष्ठानमा भर्ना गरिएको थियो। शनिबार नेपाली सेनाको स्काई ट्रकमार्फत काठमाडौं लगिएका उनी अहिले शिक्षण अस्पतालमा उपचाररत छन्। विराटनगरको विराट नर्सिङ होम एवं विराटनगर अस्पताल प्रालि। तस्बिर : अन्नपूर्ण"
बलात्कारपछिको हत्याले उब्जाएका प्रश्न,"कन्चनपुर भीमदत्त नगरपालिकाको उल्खाटामकी १३ वर्षीया निर्मला पन्तको बलात्कारपछि हत्या भएको आज दुई वर्ष पूरा भएको छ। १० साउन २०७५ मा साथीको घर जान भनी आफ्नो घरबाट निस्किएकी उनको ११ साउनमा उखुबारीमा शव फेला परेको थियो। त्यसपछि उनको हत्याको विरोधमा देशभरि हलचल पैदा भए। सडकदेखि सदनसम्म, स्थानीय स्तरदेखि केन्द्रसम्म, देशदेखि विदेशमा समेत पन्तको हत्यारालाई पत्ता लगाई पीडतलाई न्याय दिलाउन आन्दोलन भए। विरोधस्वरूप कसैले कपाल मुन्डन त कसैले कालो पेटीकोट लगाएर समेत प्रदर्शन गर्न भ्याए। घटनाको सत्यतथ्य छानबिन गर्ने निकाय प्रहरी प्रशासन नै घटनाको दोषीलाई उन्मुक्ति दिनमा तल्लीन देखिए। घटनास्थलबाट प्रमाण नष्ट गर्नमा सक्रिय भए। घटनामा संलग्न भएको भन्दै मानसिक सन्तुलन ठीक नभएका दिलिपसिंह विष्टलाई समाते र दोषीलाई उम्काउने खेलतिर लागे। निर्मलाको शवबाट झिकिएको भेजाइनल स्वाबमा भेटिएको वीर्यबाट निकालिएको डीएनए प्रोफाइलिङका क्रममा दिलीपसिंह विष्ट पक्राउ परे तर उनको डीएनएसँग मेल नखाएपछि सरकारी वकिलको कार्यालयले २०७५ भदौ २६ गते हाजिरी जमानीमा उनलाई छाडिदियो। त्यसयता घटनामा संलग्न रहेको आशंकामा जिप्रका कन्चनपुरले कैयौंलाई पक्राउ गर्दै र बयान लिँदै छाडिसकेको छ। तत्कालीन महानिरीक्षक सर्वेन्द्र खनाल र केही समयअघि मात्रै अवकाश पाएका पूर्वमहानिरीक्षक ठाकुर ज्ञवालीले समेत निर्मला हत्या प्रकरणका दोषीलाई सार्वजनिक गर्ने गुत्थी हाँकेका थिए तर उनीहरूको गुत्थी नाम मात्रैको देखियो, उनीहरूको बोली मिथ्या सावित भयो। अहिलेसम्म प्रहरीले घटनामा को संलग्न थियो भनेर न त अन्तिम निष्कर्ष निकाल्न सकेको छ , न त वास्तविक दोषीलाई सार्वजनिक गर्न नै सकेको छ। निर्मला प्रकरणमा विभिन्न समिति बनाउने, प्रतिवेदन तयार पार्ने काम मात्रै भए। यसमा गहन अध्ययनअनुसन्धान गर्ने कामहुँदै भएनन्। यसले आजसम्म उनले न्याय पाउन सकिरहेकी छैनन्। घटना झनै रहस्यमय बन्दै गइरहेको छ। घटनाको अनुसन्धानमा संलग्न जिप्रका कञ्चनपुरका तत्कालीन प्रमुख एसपी दिल्लीराम विष्ट, घटनाबारे अनुसन्धान गर्न केन्द्रीय अनुसन्धान ब्युरोबाट खटिएका डीएसपी अंगुर जीसीसहित आठजना अहिले पनि घटनाको प्रमाण नष्ट गर्न संलग्न रहेको आरोपमा जिल्ला अदालत कञ्चनपुरमा मुद्दा खेपिरहेका छन्। एसपी विष्ट र डीएसपी जीसीसहित चारजनामाथि दिलिपसिंह विष्टलाई यातना दिएको मुद्दा अदालतमा विचाराधीन छ। २०७५ फागुनमा अदालतमा उक्त मुद्दा दर्ता भएकै कारण यी सबै हालसम्म निलम्बनमा छन्। निर्मला पन्तकोे हत्यापछिका दिनमा अन्य कयौं बालिकाले समेत उनले जस्तै नियति भोग्नु परिरहेको छ। अहिले पनि दिनहुँ कयौं बालिका समाजका यौनपिपासुबाट निमोठिइरहेकै छन् जनकपुरधाम उपमहानगरपालिका २१ की कञ्चनकुमारी पञ्जियारको बलात्कारपछि हत्या भयो। ११ वर्षीया कन्चन असार १७ गते भैंसी चराउन आँपको बगैंचामा पुगेकी उनी बेपत्ता भइन्। त्यसको दुई दिनपछि दूधमती नदीछेउमा उनको शव अर्धनग्न अवस्थामा फेला पर्यो। उनको बलात्कार र हत्या भारतको उत्तर प्रदेशका काकोरीग्राम पञ्चायत ११ बस्ने ३२ वर्षीय दिपु सिंहले गरेका थिए। उनले नै कञ्चनलाई आँप दिन्छु भन्ने प्रलोभन देखाएर बगँंचाको एकान्त कुनामा लगी बलात्कारपछि हत्या गरेको स्विकारेका छन्। रूपन्देही देवदह ११ बड्की गुम्मी गाउँकी १३ वर्षीया बालिका अंगिरा पासीको पनि बलात्कारपछि हत्या भएको पोस्टमार्टम रिपोर्टबाट खुलासा भएको छ। जेठ ९ गते राति ११ बजे उनलाई गाउँकै २५ वर्षीया वीरेन्द्र भरले बस्तीनजिकको खरियानामा लगी बलात्कार गरेका थिए। त्यसपछि किशोरीले इज्जत फालेको आरोप लगाउँदै वडाध्यक्षसहितको गाउँभेलाले अंगिरालाई शनिबार बिहान वीरेन्द्रकै जिम्मा लगाइदिए र सोही दिन साँझ देवदह २, पेटबनियास्थित रोहिणी खोलाछेउमा झुन्ड्याइएको अवस्थामा उनको शव फेला पर्यो। अहिले वीरेन्द्र भर, उनकी आमा अकाली देवी र ठूलीआमा शितली भर थुनामा छन्। चैत ४ गते इलाममा स्ूर्योदय नगरपालिकाकी १७ वर्षीया आकृति राईको बलात्कारपछि हत्या भयो। उनका हत्यारा छिमेकी रोशन राई थिए। आकृति ११ कक्षाको जाँच दिन विद्यालय हिँडेकी उनलाई रोशनले आफ्नै गाई गोठनजिक रहेको अम्रिसो बारीमा लगेर बलात्कार गरी ढुंगाले टाउकोमा हानेर हत्या गरे। हत्यापछि रोशनले शवलाई प्लास्टिकको बोरामा राखेर माटोमा गाडेका थिए। यी त केही दृष्टान्त मात्रै हुन्। समाजमा दिनानुदिन बलात्कार र त्यसपछि हत्याका घटना बढिरहेकै छन्। मोरङकी १० वर्षीया रूपमती दास, धनुषाको हरिहरपुर मगरटोलकी नौ वर्षीया रेश्मा रसाइली, महोत्तरी औरही १ की ८आठमहिने सोनाली चौधरी, पोखराकी आठ वर्षीया श्रेया सुनार आदिको पनि बलात्कारपछि हत्या भएको थियो। बलात्कार समाजको सबैभन्दा निकृष्ट र जघन्य अपराध हो। यो सत्यलाई जान्दाजान्दै समाजमा यस्ता घटना भइरहेकै छन्। आर्थिक वर्ष २०७५ र ७६ मा मुलुकभर २ हजार ३ सय ६ बलात्कारका घटना भएका छन्। बलात्कारपछि ११ जनाको हत्या भएको छ। त्यसमाथि लकडाउनको समयमा झन् यस्ता घटना ह्वात्तै बढेका छन्। प्रहरी प्रधान कार्यालयका अनुसार चैत ११ देखि असार २७ गतेसम्ममा मुलुकभर ५७६ वटा बलात्कारका घटना भएका छन्। यसमा प्रदेश १ मा १४२ वटा, प्रदेश २ मा ८३ वटा, बागमती प्रदेशमा ७२ वटा, गण्डकी प्रदेशमा ४१ वटा, प्रदेश ५ मा ९३ वटा, कर्णालीमा ३४ वटा, सुदूरपश्चिममा ६६ वटा र उपत्यकामा ४५ वटा रहेका छन्। नेपालको कानुनमा बलात्कारीलाई उमेरअनुसार १० देखि २० वर्षसम्म जेल सजाय हुने प्रावधान छ। तर यसको कार्यान्वयन पक्ष निकै फितलो छ। एक त यो सजाय अपराधअनुसार निकै कम हो भने अर्कातर्फ यसको अक्षरशः कार्यान्वयन तहमा सरकारी संयन्त्र नै चुकेको छ। साथै कमजोर न्याय प्रणाली र बलात्कारका घटनामा दोषीलाई उन्मुक्ति दिने प्रवृत्तिले बलात्कारका घटना दिनानुदिन बढिरहेकै छन्। साउदी अरब, इरान, बंगलादेश, पाकिस्तान, जापान, भारत आदि देशहरूमा बलात्कारीलाई फाँसी दिने कानुनी व्यवस्था छ। नेपालमा पनि बेलाबेलामा यस्तो व्यवस्थाबारे आवाज नउठेको होइन। तर हाम्रो संविधानमा यसको कुनै व्यवस्था नै छैन। हाम्रो घरपरिवार, विद्यालयमा यस्ता घटनाबाट कसरी सुरक्षित हुन सकिन्छ भन्नेमा अहिलेसम्म कुनै सिकाइ नै हुने गरेको छैन। जहिले पनि प्रतिवाद गर्ने महिला र बालिकाको आवाज नै दबाउने गरिन्छ। कोही महिला बलात्कृत भइन् र उनले यसविरुद्ध आवाज उठाइन् भने उनलाई समाजले गलत र चरित्रहीन ठान्छ। जीवनभर उनलाई आफूले नगरेको गल्तीको भागीदारी बनाउँछ, छिःछिः र दूरदूरको व्यवहार गर्छ। पीडक समाजमा खुलेआम हिँडिरहेकै हुन्छन् तर पीडित जीवनभर अनेक लाञ्छना खेप्दै बस्नुपर्छ। पीडितहरू घटना सार्वजनिक भएपछि घरपरिवार, समाजबाटै अपहेलित बन्नुपर्ने बाध्यता छ। उनीहरूले कानुनी न्याय पाए पनि सामाजिक रूपमा जीवनभर निर्धक्कसँग बस्न र बाँच्न सक्ने अवस्था नै छैन। बलात्कारका घटना बढ्नुमा विभिन्न कारकतत्वले भूमिका खेल्ने गरेका हुन्छन्। रिस र आवेगलाई नियन्त्रण गर्न नसक्दा यस्ता घटना दोहोरिइरहन्छन्। कतिपय अवस्थामा चिनजानकै मानिसको प्रलोभनमा पारेर बलात्कार र हत्याजस्ता जघन्य अपराध भइरहेका छन्। अर्कोतर्फ बलात्कारलाई रोकथाम र कारबाहीका लागि सरकारी तवरबाट बनेका कानुन प्रभावकारी छैनन्। राजनीतिक आडमा जहिले पनि पीडक नै सुरक्षित भइरहेकै छन्। त्यसैले अब कानुन र संविधानमै संशोधन गरेर यस्ता विषयको सम्बोधन गर्नैपर्छ। अपराधीलाई दशबीस वर्षको सजाय होइन, फाँसीकै सजाय हुर्नपर्छ। त्यो पनि गर्न नसके आजीवन जन्मकैदको व्यवस्था त हुनैपर्ने अवस्था आइसक्यो। आखिर कहिलेसम्म हाम्रा अबोध बालिका र महिलाले यस्ता अपराधीबाट सिकार भएर मृत्युवरण गरिरहनुपर्ने हो ? अब पनि सरकारले यसमा गम्भीर भएर नसोच्ने र कानुन संशोधन नगर्ने हो भने भोलिका दिनमा बालिका कहींकतै सुरक्षित हुनै सक्दैनन्। समस्या झन् भयावहहुँुदै जाने छ।हाइलाइट महिला तथा बालिकाहरूले कानुनी न्याय पाए पनि सामाजिक रूपमा जीवनभर निर्धक्कसँग बस्न र बाँच्न सक्ने अवस्था नै छैन।"
मेलम्चीमा बेइमानी,"असार तेस्रो साता मेलम्ची सुरुङमा पानी पठाइएपछि राजधानीमा खुसी जाग्यो। काकाकुल राजधानीवासीलाई मेलम्चीको पानीले तिर्खा मेट्ने आशा जाग्नु स्वाभाविकै थियो। तर त्यो खुसी एकसाता पनि टिक्न सकेन। परीक्षणकै क्रममा सुरुङको गेट फुटेपछि पानी खाने आशा निराशामा बदलियो। यो आयोजनामा राज्यकोषबाट ३५ अर्ब बढी खर्च भइसके पनि राजधानीवासीको तिर्खा कहिले मेटिने हो अझै टुंगो छैन। मेलम्चीका लागि बनाइएका धारा र पाइपमा खिया लाग्ने हो कि भन्ने चिन्ता थपिएको छ। झन्डै दुईतिहाइ बहुमतसहित केपी ओली दोस्रोपटक प्रधानमन्त्री बनेपछि राष्ट्रिय गौरवका आयोजनालाई दु्रतगतिमा अघि बढाउने घोषणा गरियो। वर्षाैंदेखि रोकिएर बसेका केही योजनाको काम दु्रतगतिमा अघि बढाइयो। गौतम बुद्ध र पोखरा अन्तर्राष्ट्रिय विमानस्थल, भेरी बबई ड्राइभर्सनको काम तीव्र गतिमा भयो। मेलम्ची आयोजना पनि एकाध वर्षमा पूरा गर्ने घोषणा गरियो। सरकारले नै पटकपटक मेलम्ची पानी आउने भो भन्दै मिति पनि तोक्यो। राजधानीमा सडक खनियो। पाइप बिच्छाइयो तर अनेकौं बहानामा मेलम्ची परपर धकेलिँदैछ। आयोजनाको काम अन्तिम चरणमा पुगेकै बेला गत वर्ष इटालियन (कम्पनी) ठेकेदारलाई भगाइयो। राष्ट्रियताको जलप लगाएर खानेपानी मन्त्रालयले इटालियन कम्पनीसँगको ठेक्का रद्द गयो तर वास्तविकता अर्कै रहेछ। उक्त कम्पनीले काम छोड्दा आयोजना नै अन्योलमा पयो। मन्त्रालयको नेतृत्वले बदमासी गरेको ठहर भयो। त्यही कारण आयोजना अघि बढाउनुपर्ने महत्वपूर्ण समय त्यसै खेर गयो। बल्लबल्ल नयाँ ठेक्का लगाएर सुरुङ निर्माण भएको घोषणा गरियो। सुरुङ परीक्षण हुँदैछ, काम सकिन लाग्यो भन्ने सन्देश प्रवाह गरियो। राजधानीवासीलाई धारामा पानी थाप्न तयार भएर बस्न भनियो। तर परीक्षण नसकिँदै सुरुङ फुट्यो। खानेपानी मन्त्रालयको नेतृत्वको कमजोरी, ठेकेदार कम्पनीको लापरबाही वा अन्य कुनै निजी स्वार्थ ? छिटो पानी ल्याउने नाममा गरिएको हतार थियो, भित्री मिलिभगत वा अर्को कुनै षडयन्त्र ? सरकारले सत्यतथ्य सार्वजनिक गर्नैपर्छ। मुलुक विकासमा सरकारको नेतृत्वमा इच्छाशक्ति, तदारुकता, निस्वार्थपन र पारदर्शिता हुनैपर्छ। खानेपानी मन्त्रालयले इच्छाशक्ति देखाएन भने राष्ट्रिय गौरवको यो आयोजनाले पूर्णता पाउन सक्दैन। नेतृत्वमा देखिएको बारम्बारको हेलचेक्र्याइँले कतै मेलम्ची एकादेशको कथा मात्र हुने त होइन भन्ने चिन्ता थपिएको छ। निर्माण कार्य अन्तिम चरणमा पुग्दा कहिले ठेकेदार लखेट्ने त कहिले सुरुङ फुुट्ने। यसको पछाडि अनेक कारण हुन सक्छन्। राष्ट्रिय गौरवका आयोजनाको प्रगतिबारे आफैं जानकारी राख्ने प्रधानमन्त्री ओलीले मेलम्चीमा भइरहेका घटनाक्रमबारे पनि चनाखो बन्नैपर्छ। मन्त्री, सचिव, आयोजना प्रमुख वा ठेकेदार जोबाट गल्ती भएको भए पनि छानबिन गरेर दोषीलाई कारबाहीको दायरामा ल्याउनुपर्छ। मेलम्ची सरकारको महत्वकांक्षी आयोजना मात्र नभई राजधानीबासीको सपना पनि हो। नागरिकको सपनामाथि कुल्चेर स्वार्थपूर्ति गर्न खोज्ने जोकोहीले पनि उन्मुक्ति पाउनुहुन्न। भ्रष्टाचार गर्दिन र भ्रष्टाचार गर्न दिन्न भन्ने प्रधानमन्त्री ओलीले मेलम्चीबारे गहिरो अध्ययन गर्नैपर्छ। विसं ०५५०५६ सालमा २४ अर्बको लागत अनुमान गरिएको मेलम्चीको खर्च ३५ अर्ब ५४ करोड पुगिसकेको छ। हेडवक्र्स निर्माण, हाइडे मेकानिकल गेट जडानलगायत विभिन्न काम अझै बाँकी छन्। मुख्य परामर्शदाता (इप्टिसा)को कार्यशैलीले पनि आयोजना निर्माणमा ढिलाइ भइरहेको आयोजनाको भनाइ छ। परामर्शदाता र ठेकेदारलाई समयमै प्रभावकारी काम गराउनेतिर मन्त्रालय नेतृत्वको ध्यान जानुपर्छ। निर्माण कार्य अधुरो रहँदा राज्यको लगानी खेर जाने अवस्था उत्पन्न हुनसक्छ। यसैले निर्माण कार्य सम्पन्न नगर्ने ठेकेदारलाई जिम्मेवार बनाउनेदेखि विभागीय मन्त्रीलाई खबरदारी गर्न प्रधानमन्त्री आफैंले पहलकदमी लिन ढिला भइसकेको छ।"
नुवाकोटमा तीन महिनामा ९ करणीका घटना,"नुवाकोट : नोवेल कोरोना कोभिड१९ भाइरस नियन्त्रणका लागि सरकारले गरेको लकडाउनकको समयमा नुवाकोटमा करणीसँग सम्वन्धित ९ घटना भएका छन्। लकडाउनकको समयमा नुवाकोटमा ७० वटा जघन्य घटनाहरु भएको जिल्ला प्रहरी कार्यालय नुवाकोटले जनाएको छ। प्रहरी उपरीक्षक अविनारायण काफ्लेका अनुसार लकडाउनको समयमा ८ जनाले झुण्डिएर आत्महत्या गरेका छन्। जवर्जस्ती करणीका ६ वटा घटना भएको छ। जवर्जस्ती करणी उद्योग ३ वटा र ज्यान मार्ने उद्योग ९ वटा भएको काफ्लेको भनाई छ। एसपी काफलेका अनुसार फुटकर ज्यानको घटना ९, मोटरसाइकल चोरी ५, सार्वजनिक शान्ति विरुद्ध ३, भवितव्य ज्यान ८, बहु विवाह, बाल बिज्याई, जुवा र हातहतियार तथा खरखजाना एकएक वटा घटना भएका छन्। चैत्र ११ देखि साउन ५ गतेसम्मको अवधिमा बालबिवाह ३, विषादी सेवन ६, कर्तव्य ज्यान र सवारी भवितव्य ज्यान दुईदुई वटा घटना भएको जिल्ला प्रहरी प्रमुख काफ्लेले बताए। नुवाकोट प्रहरीको तथ्यांकअनुसार मानिसहरु हराउने क्रम बढेको छ। हराएकामध्ये महिला ३६ जना, २ बालक र ४ बालिका जना रहेका छन्। जिल्ला प्रहरी कार्यालयका प्रहरी नायव उपरीक्षक राजेश थापाका अनुसार हराएकामध्ये प्रहरीद्वारा ५, आफन्तले खोजी गरी पत्ता लगाएकोमा १५ र आफैँ घर फर्केकोमा ७ जना रहेका छन्। अझैं १२ महिला, १ बालक र १ बालिका नभेटिएको प्रहरीले जनाएको छ। प्रहरीको तथ्यांकअनुसार गत आव २०७१०७२ देखि २०७६०७७ सम्मको ६ वर्षमा ६३७ जना हराएका छन्। विदुर र वेलकोटगढी दुई नगरपालिकाबाट १६२ र १० गाउँपालिकाबाट ४७५ जना हराएका छन्। विदुर नगरपालिकाबाट ८५ र बेलकोटगढी नपाबाट ७७ जना हराएको प्रहरीले जनाएको छ। गाउँपालिकाहरुमध्ये ककनीबाट ३५, किस्पाङबाट ४५, तादीबाट ६५, तारकेश्वरबाट ३५ र दुप्चेश्वरबाट ७०, पञ्चकन्याबाट ८१, लिखुबाट ४५, म्यागङबाट ३५, शिवपुरीबाट ३४ र सुर्यगढीबाट ३० जना हराएका थिए। हराएकामध्ये ३ सय ८० महिला, ४७ बालक र १ सय २२ बालिकालाई मात्र फेला पार्न सफल भएको प्रहरीले जनाएको छ। हराउनेमा १९ देखी ३० वर्ष उमेर समूहका २ सय २० जना युवायुवती रहेका छन्। प्रहरीले गत आर्थिक वर्ष २०७५०७६ मा १५२ जना हराएकोमा १ सय ३ महिला, १३ बालक र ३६ बालिका हराएको जनाएको छ। हराएकामध्ये ९७ महिला, १३ बालक र ३४ बालिकालाई फेला पारी प्रहरीले परिवारलाई बुझाएको थियो भने ६ महिला र २ बालिका अझैं बेपत्ता छन्। एक तथ्यांकअनुसार विगत ६ वर्ष (आव २०७१७२ देखि २०७६०७६) मङ्सिर मसान्तसम्ममा ६ सय ३७ हराएका थिए। ५ सय ४९ जनालाई मात्र प्रहरीले फेला परेका छन्। हराएकामध्ये ८८ जनाको खोजी भइरहेको प्रहरीले जनाएको छ। हराउँदा जानकारी गराउने र फेला परेपछि प्रहरीलाई वास्ता नगर्ने प्रवृत्ति बढेको छ। महिला, बालक र बालिका हराएको भन्दै प्रहरीलाई जानकारी गराए पनि फेला परेपछि बेवास्ता गर्दा तथ्यांक बढी देखिने गरेको प्रहरीले जनाएको छे। नुवाकोट प्रहरी महिला सेलकी सुकु तामाङका अनुसार मानिस हराएपछि प्रहरी कार्यालयमा आफन्तले निवेदन दर्ता गर्दै जानकारी दिए पनि फेला परेपछि बेवास्ता गरेका कारण तथ्यांकमा हराएकै सूची कायम रहने बताइन्। पछिल्लो समय नुवाकोटमा महिला तथा बालवालिकाहरु सचेत हुँदै गएका छन्।"
हवाई सेवा सुचारु गर्न तयारी तीव्र,"काठमाडौं : हवाई सेवा भदौ १ गतेदेखि पुनः सुरु हुने भएको छ। सरकारले कोभिड १९ महामारीको जोखिमलाई ध्यानमा राख्दै विभिन्न मापदण्ड निर्धारण गरी आन्तरिक र बाह्य दुवै हवाई सेवा सुरु गर्न लागेको हो। यसका लागि सरकारले आन्तरिक गृहकार्यमा तीव्रता दिएको छ। कोभिड १९ को महामारीका कारण सरकारले गरेको बन्दाबन्दी अन्त्यसँगै झण्डै ५ महिनापछि हवाई सेवा सञ्चालनमा आउन लागेको हो। नेपाल नागरिक उड्डयन प्राधिकरणले उडान व्यवस्थापन, उडान अवधि, यात्रु र विमानको स्वास्थ्य सुरक्षा व्यवस्थापनलगायत विषयमा तयारी थालेको छ। प्राधिकरणका महानिर्देशक राजन पोखरेलले भदौ १ गतेदेखि आन्तरिक र बाह्य उडान गर्ने तयारी रहेको जानकारी दिए। तर आन्तरिक वायुसेवा सञ्चालक सकेसम्म साउनमै उडान थाल्न सरकारसँग आग्रह गरिरहेका छन्। बाढीपहिरोका कारण अधिकांश जिल्लाको सडक मार्ग अवरुद्ध भएको, उपत्यका जोड्ने प्रमुख सडक खण्डसमेत क्षतिग्रस्त भएको भन्दै आन्तरिक वायुसेवा कम्पनीले साउनमै उडान अनुमतिका लागि सरकारसँग माग गरिरहेका छन्। प्राधिकरणले भने भदौ १ अघि उडान गर्न नसकिने जनाएको छ। पोखरेलका अनुसार यसअघि नै जारी गरेको स्वास्थ्य र उडान सुरक्षासम्बन्धी मापदण्डका आधारमा सेवा सुरु गर्न लागिएको हो। भदौै १ गतेदेखि उडान गर्ने विषयमा सुझाव दिन प्राधिकरणले कार्यदल पनि गठन गरेको थियो। कार्यदलले आन्तरिक उडानका विषयमा दिएको सुझावका आधारमा थप गृहकार्य गरी उडान गर्न लागिएको छ। कार्यदलमा प्राधिकरण र आन्तरिक वायुसेवा कम्पनी सञ्चालक आवद्ध थिए। कार्यदलमा आवद्ध आन्तरिक विमान कम्पनीका सञ्चालक र सरकारबीच आन्तरिक उडानका विषयमा ५ बुँदे सहमतिसमेत भइसकेको प्राधिकरण प्रवक्ता राजकुमार क्षेत्रीले जानकारी दिए। आन्तरिकतर्फ दैनिक १२ घण्टा प्राधिकरणका अनुसार आन्तरिकतर्फ दैनिक १२ घण्टा मात्रै उडान भर्न सक्ने तालिका बनाइएको छ। यस्तै आन्तरिक टर्मिनलमा प्रतिघण्टा ३ सय यात्रुलाई मात्रै सेवा दिने गरी उडान भर्ने मिल्ने व्यवस्था मिलाइएको छ। भदौ पहिलो साताका लागि बिहान ६ बजेदेखि साँझ ६ बजेसम्म आन्तरिक उडान खुलाउने र प्रतिघण्टा ३ सय यात्रुलाई सेवा दिने गरी उडान तालिका निर्धारण गरिएको प्राधिकरणले जनाएको छ। आन्तरिकतर्फ काउन्टरबाट यात्रुको जाँचपछि वायुसेवा कम्पनीले डिपार्चर क्षेत्रबाट यथाशीघ्र जहाजतर्फ प्रस्थान गराउनुपर्ने र उडान ढिलो भएको अवस्थामा यात्रुलाई बस, जहाज वा ह्यांगरमध्ये उपयुक्त स्थानमा व्यवस्थापन गर्नुपर्ने मापदण्ड बनाइएको छ। सरकार र आन्तरिक विमान कम्पनीका सञ्चालकबीच भएको सहमति भदौको पहिलो साताका लागि मान्य हुनेछ। यसपछि पुनः भदौ ५ गते बैठक बसेर नयाँ मापदण्ड निर्धारण गरिनेछ। क्षमताको ३३ प्रतिशतमात्र सञ्चालन सरकारले पहिलो चरणमा त्रिभुवन विमानस्थलको कुल क्षमताको ३३ प्रतिशत सेवा मात्रै सञ्चालन गर्ने सरकारको तयारी छ। कोरानाका कारण यात्रुको स्वास्थ्य सुरक्षालाई उच्च प्राथमिकतामा राखेर पहिलो चरणमा बाह्य उडानको ३३ प्रतिशत मात्रै उडानको तयारी भएको प्राधिकरणको भनाइ छ। आन्तरिक र बाह्य क्षेत्रमा हुँदै आएको उडान सेवामध्ये तत्काललाई ३३ प्रतिशत मात्रै खुलाउने तयारी छ, क्षेत्रीले भने। नागरिक उड्डयन तथा पर्यटन मन्त्रालयले नेपालमा उडान भर्दै आएका अन्तर्राष्ट्रिय विमान कम्पनीलाई उडान खुला गरिएको विषयमा पत्राचारसमेत गरिसकेको छ। सरकारले जारी गरेको कोभिड १९ अपरेसन गाइडलाइनअनुसार नै बाह्य उडान र यात्रुको स्वास्थ्य सुरक्षासम्बन्धी मापदण्ड कार्यान्वयनमा आउनेछ। हामीले अन्तर्राष्ट्रिय उडान खुला गरे पनि नेपालमा उडान भर्दै आएका मुलुकले अन्तर्राष्ट्रिय उडान गर्ने वा नगर्ने सम्बन्धमा हालम्म कुनै जानकारी आइपुगेको छैन, प्रवक्ता क्षेत्रीले भने। कतारले भदौ १ गतेबाट ड्रिमलाइनरबाट १ वटा उडान भर्ने मौखिक जानकारी दिएको क्षेत्रीले बताए। नेपालमा उडान भर्न अन्तर्राष्ट्रिय वायुसेवा कम्पनीले पुनः उडान तालिका माग गर्नुपर्ने हुन्छ। एकपटक निर्धारण भएको उडान तालिका ९० दिनका लागि मात्रै मान्य हुन्छ। त्यसपछि पुनः वायुसेवा कम्पनीले उडान तालिका माग गर्नुपर्ने नियम छ। तर हालसम्म कुनै पनि बाह्य वायुसेवा कम्पनीले उडान तालिका माग गरेका छैनन्, क्षेत्रीले बताए। बाह्य वायुसेवा कम्पनीले उडान तालिका माग गरे कोभिड जोखिमको अवस्था हेरी अनुमति दिन सकिने प्राधिकरणले जनाएको छ। प्राधिकरणका प्रवक्ता क्षेत्रीका अनुसार नेपालमा उडान भर्ने मुलुकमध्ये टर्कीबाहेक अन्य मुलुकले कोभिडका कारण अन्तर्राष्ट्रिय उडानमा प्रतिबन्ध लगाइएको छ। यसमध्ये यूएईले चाँडै नै उडान खुला गर्ने तयारी गरेको छ। चीन, जापान, दक्षिण कोरिया, हङकङ, र बंगलादेशले भने आंशिक रूपमा उडान बन्द गरेका छन्। नेपालमा उडान भर्ने मुलुकमा भारत, चीन, तिब्बत, हङकङ, मलेसिया, सिंगापुर, दुबई, कतार, जापान, कोरिया, बंगलादेश, थाइल्यान्ड, ओमान, भुटान, कुवेत र टर्की छन्। कोभिड १९ को महामारी अघिसम्म पर्यटकीय सिजनमा अन्तर्राष्ट्रिय विमानस्थलबाट स्वदेशी र बाह्य मुलुकका गरी ३० विमान कम्पनीले दैनिक करिब ५५ वटासम्म उडान हुँदै आएको थियो। नेपाल एयरलाइन्स र हिमालय एयरलाइन्ससहित ३० वटा अन्तर्राष्ट्रिय विमान कम्पनीले नेपालमा उडान भर्दै आएका थिए। नेपालबाट विश्वका १६ मुलुकका करिब ४० गन्तव्यसम्म उडान भर्न सकिने प्राधिकरणले जनाएको छ। सहज छैन अन्तर्राष्ट्रिय उडान नेपालबाट अन्तर्राष्ट्रिय उडान भर्दै आएको नेपाली ध्वजाबाहक नेपाल एयरलाइन्सले भारत, जापान, कतार, थाइल्यान्ड, दुबइ र हङकङ गरी ९ गन्तव्यमा उडान भर्दै आएकोमा जापानबाहेक सबै मुलुकमा उडान प्रतिबन्ध कायमै छ। कोभिडका कारण अन्य मुलुकमा तत्काल उडान सुरु गर्ने अवस्था नरहेको नेपाल एयरलाइन्सकी प्रवक्ता अर्चना खड्काले जानकारी दिइन्। जापानमा उडान सुरु गर्न प्रक्रिया अघि बढाइएको छ। नेपालको निजी क्षेत्रको अन्तर्राष्ट्रिय वायुसेवा कम्पनी हिमालय एयरलाइन्सले पनि साउदी अरब, चीन, दुबई, बंगलादेश, मलेसिया र कतारमा उडान भर्दै आएको थियो। नेपाल एयरलाइन्सजस्तै हिमालयलाई पनि उडान प्रतिबन्धका कारण अन्य मुलुकमा उडान भर्न कठिन छ। हिमालय एयरलाइन्सका उपाध्यक्ष विजय श्रेष्ठले सरकारले भदौ १ गतेदेखि उडान सुरु गर्ने बताए पनि कसरी, कुन मुलुकमा र उडान अनुमति प्रक्रिया के हुने भन्ने जानकारी नदिएको बताए।"
घुस लिने शैली बदलिएको छ,"काठमाडौं : अख्तियार दुरुपयोग अनुसन्धान आयोगका प्रमुख आयुक्त नवीनकुमार घिमिरेले पछिल्लो समय घुस लिने र दिने प्रकृति नै बदलिएको बताए। प्रतिनिधिसभाको राज्य व्यवस्था तथा सुशासन समितिले आइतबार आयोगका पदाधिकारीसँग गरेको छलफलमा उनले अख्तियारको सक्रियताका कारण घुस्याहाहरूले विभिन्न विधि अपनाउन थालेको बताएका हुन्। अहिले घुस लिने प्रकृतिमा बदलाव आएको छ, छिमेकी राष्ट्रमा गएर पैसा लिने प्रकृतिसमेत देखिएको छ, प्रमुख आयुक्त घिमिरेले भने, अर्काको नाममा खोलिएको बैंकमा पैसा जम्मा गर्न लगाउने र भौचर घुस लिने प्रकृति पनि देखिएको छ। अनुसन्धानका क्रममा कसैमाथि पक्षपात नगरेको घिमिरेले प्रष्ट पारे। हाम्रा लागि सामान्य नागरिक र ठूला व्यक्ति उस्तै हुन्, उनीहरूका समस्या पनि उस्तै हुन्, उनले भने, हामीले अनुसन्धानका क्रममा आफ्ना नातेदार पनि छाडेका छैनौं। अख्तियारको सक्रियताका कारण भष्टाचार बढेको जस्तो देखिएको समेत प्रमुख आयुक्त घिमिरेले बताए। छलफलमा सांसदहरूले आयोगका पदाधिकारीलाई प्रश्नसँगै सुझावसमेत दिएका छन्। वार्षिक प्रतिवेदनमाथि भएको छलफलमा सांसद अमरशेकुमार सिंहले अख्तियारले चाहेमा नेपाललाई तीन महिनाभित्रै भ्रष्टाचारमुक्त गराउन सक्ने दाबी गरे। हामी गणतन्त्र भन्छौं तर यसलाई लुटतन्त्रभन्दा पनि फरक पर्दैन, शाब्दिक अर्थमात्र फरक हो, उनले भने, साना माछा जहिले पनि समातिन्छन् तर ठूला माछा कहिल्यै समातिएको देखिएन, यहाँ अख्तियारको क्षमतामाथि प्रश्न छैन, नियतमाथि प्रश्न छ। अर्की सांसद पम्फा भुसालले साना कामभन्दा ठूला काममा जोड दिन अख्तियारलाई सझाव दिइन्। मूल सफा गरेपछि धारा सफा गरिरहनु पर्दैन, उनले भनिन्, एउटा राम्रो एक्सन लिनुभयो भने हजार वटा साना काम नगर्दा पनि हुन्छ, ठूला माछा भन्ने छ नि, त्यसलाई हेर्नुस्। यशोदा सुवेदी गुरुङले नीतिगत भ्रष्टाचारलाई रोके जस्तोसुकै भ्रष्टाचार पनि रोक्न सकिने बताइन्। प्रष्ट देखिने नीतिगत भ्रष्टाचार हुँदा पनि हामी चुप लागेर बस्ने यसो भएपछि कुरा साना माछामा मात्रै केन्द्रित हुने भयो, उनले भनिन्, हाम्रो समाज नै भ्रष्टाचारलाई मलजल गर्नतिर लाग्यो कि हाम्रो व्यवहार भ्रष्टाचारप्रति नरम छ। सांसद झपड रावलले हाम्रो चिन्तन परिवर्तन नभए अख्तियारले मात्र भ्रष्टाचार रोक्न नसक्ने बताए। पहिलो दोष अख्तियार अनुसन्धान आयोगको हो भन्ने लाग्दैन, हाम्रो समाज र राम्रो चिन्तनको मुख्य दोष हो, उनले भने, सबैभन्दा ठूलो भ्रष्टाचार राजनीतिक क्षेत्रमा छ, त्यसैले अकुत सम्पत्ति कमाएकालाई समाजले बहिष्कार गर्नैपर्छ। सांसदका प्रश्नहरूको जवाफ दिँदै आयुक्त सावित्री गुरुङले कानुन बनाएर अख्तियारलाई बलियो बनाउन आग्रह गरिन्। हामीले ठूला माछा समाउन सकेका छैनौं होला, यसको कारण यहाँहरूलाई थाहै छ, हामीले आफूले सकेको गरेकै छौं, उनले भनिन्, एउटा अख्तियारले मात्रै देशभरको भ्रष्टाचार रोक्न सक्दैन, यसमा तपाईं हामी सबैको सहयोग चाहिन्छ। यस्तै, आयुक्त डा गणेशराज जोशीले झुटा उजुरी दिएर फसाउन खोज्नेका विरुद्ध पनि अख्तियारले कारबाही गरिरहेको बताए। झुटा उजुरी दिने पनि छन्, त्यस्ता झुटा उजुरी दिने मान्छेलाई हामीले कारबाहीको दायरामा ल्याएका छौं, उनले भने, झुटा उजुरी आए भने हामी प्रारम्भिक अवस्थामै थाहा पाउँछौं, त्यस्ता उजुरी अघि बढ्दैनन्। सांसदले गरेको प्रश्नको जवाफ दिँदै आयुक्त जोशीले अख्तियारको नियुक्तिमा हुने भागबन्डा प्रणाली सुधार गर्नुपर्ने बताए। यो प्रणाली नै यस्तै छ, कसैले न कसैले रिकमेन्डेसन नगरी हुँदै नहुने भइयो, उनले भने। अख्तियारमा उजुरी बढ्दो, एक वर्षमा २४,८९० उजुरी सबै किसिमका भ्रष्टाचारीलाई कारवाही गर्छौँ : अख्तियार प्रमुख घिमिरे"
पोखरामा डक्टरलाई कोरोना पुष्टि,पोखरा : मणिपाल शिक्षण अस्पताल पोखरामा कार्यरत एकजना चिकित्सकमा कोरोना भाइरस (कोभिड १९) संक्रमण देखिएको छ। अस्पतालमै आवाशीय चिकित्सकमा सोमबार कोरोना पुष्टि भएको प्रदेश स्वास्थ्य निर्देशनालयले जनाएको छ। २९ वर्षीय चिकित्सक मणिपालमै एमडीसमेत पढिरहेका छन्। सुरक्षा सकर्तता अपनाउँदै पेशामा खटिएका ती पुरुष चिकित्सकमा कसरी कोरोना सर्यो भन्ने यकिन भएको छैन। संक्रमित चिकित्सकलाई उपचारका लागि भने मणिपालमै नराखी पश्चिमाञ्चल क्षेत्रीय अस्पताल लगिएको छ। यो अस्पताल कोरोना उपचारका लागि तोकिएको डेडिकेटेड अस्पताल हो। यहाँ छुट्टै आइसोलेसन वार्ड व्यवस्था गरिएको छ। ती चिकित्सक सोमबार बिहानसम्म पनि उपचारमा खटिएका थिए। उनलाई सामान्य ज्वरो देखिएको छ। मेडिकल वार्डमा कार्यरत ती डक्टरलाई कसरी कोरोना सर्यो र अरुलाई पनि उनीबाट सर्यो होला भन्ने कुराको खोजी प्रदेश स्वास्थ्य निर्देशनालयले गरिरहेको छ।
आकासियो चिनीको भाउ,"काठमाडौं : चिनीको मूल्य अकासिएको छ। मुलुकभित्र चिनीको मौज्दात सकिँदै गएपछि ठूला व्यापारीले मिलेमतो गरी चिनीको मूल्य अत्यधिक वृद्धि गरेका छन्। अहिले खुद्रामा चिनीको मूल्य प्रतिकिलो एक सय रुपैयाँसम्म पुगेको छ। बजार मूल्य हस्तक्षेपको भूमिका खेल्दै आएको साल्ट ट्रेडिङ कर्पोरेसनसँग चिनीको मौज्दात सकिएको अवस्थामा बजार मूल्य वृद्धि भएको हो। यही बेला स्वदेशी उद्योगसँगसमेत मौज्दात सकिएको छ। मौज्दात सकिएको मौकाको फाइदा उठाउँदै व्यापारीले मूल्य बढाएका छन्। नेपाल खुद्रा व्यापार संघका अनुसार पछिल्लो ३ दिनको अवधिमा चिनीको उपभोक्ता मूल्य वृद्धि भएको हो। संघका अनुसार थोक बिक्रेताले मूल्य बढाएर पठाएका कारण चिनीको उपभोक्ता मूल्य पनि बढेको हो। प्रतिकिलो चिनीमा १० देखि १५ रुपैयाँसम्म वृद्धि भएको छ। संघका अध्यक्ष राजकुमार श्रेष्ठका अनुसार थोकमा प्रतिकिलो ८५ देखि ९० रुपैयाँ रहेको चिनीको खुद्रा पसलले एक सय रुपैयाँसम्म बिक्री गर्न थालेका छन्। तीन दिन अघिसम्म खुद्रामा ८५ देखि ९० रुपैयाँसम्ममा चिनी बिक्री भएको थियो, श्रेष्ठले भने, साल्ट र स्वदेशी चिनी उद्योगीसँग चिनीको मौज्दात सकिएकाले ठूला व्यापारीले कालोबजारी गरी मूल्य अत्यधिक बढाएका हुन्। साल्ट ट्रेडिङ कर्पोरेसनसँग अहिले एक हजार ३ सय टन चिनी मौज्दात छ। तर उक्त चिनी साल्टले आपतकालीन अवस्थाका लागि भण्डारण गरी राखेको छ। साल्टले आफ्नो स्टक सक्ने क्रममा रहेको र नसक्दै आयात गर्नुपर्ने भन्दै गत चैत अगावै उद्योग, वाणिज्य तथा आपूर्ति मन्त्रालयमा सहमतिका लागि पत्राचार गरेको थियो। चिनीका विषयमा मन्त्रालयमा पत्राचार गरे पनि हालसम्म कुनै जानकारी प्राप्त भएको छैन, साल्ट ट्रेडिङ कर्पोरेसनका सहमहाप्रबन्धक कुमारराज भण्डारीले भने, सहमति नआउँदा हामीले चिनी खरिद गरी आयात प्रक्रिया अघिबढाउन सकेनौं। नेपाल चिनी उद्योग संघका अध्यक्ष शशिकान्त अग्रवालका अनुसार स्वदेशी उद्योगसँग पनि करिब चिनीको सञ्चित अवस्था सकिएको छ। उनले भने, शुक्रबारसम्म सवै उद्योगसँग करिब ७ हजार टन चिनी सञ्चित भए पनि आइतबार घटेर कम परिमाणमा पुगिसकेको छ। चिनीको मौज्दात सकिएपछि उपभोक्ता मूल्य वृद्धि भएको हो। सरकारले नियमन गरिदिने हो भने व्यापारीले आयात गर्ने चिनीको मूल्यमा केही नियन्त्रण गर्न सकिन्छ। स्वदेशी उद्योगबाट गत सिजनमा करिब १ लाख ३६ हजार टन चिनी उत्पादन भएको थियो। भारतबाट आयातकर्ताले चिनी ल्याउन सुरु गरेकाले अहिले वृद्धि भएको चिनीको मूल्य केही घट्न सक्ने अग्रवालले बताए। नेपालमा मासिक २० हजार टन र वार्षिक दुई लाख ५० हजार मेट्रिक टन चिनीको माग छ। यसबाहेक दसैंतिहार र छठसम्म अतिरिक्त करिब ३५ हजार मेट्रिक टन चिनी माग हुन्छ।"
"जाजरकोटमा च्याउ खाँदा एकको मृत्यु, सात जना बिरामी","जाजरकोट : जाजरकोटको कुशे गाउँपालिका १, स्याँक्रीमा विषालु च्याउ खाएर एक बालिकाको मृत्यु भएको छ। सात जना सिकिस्त बिरामी परेका छन्। च्याउ खाएर स्थानीय जनक चलाउनेकी ३ वर्षीया छोरी अञ्जना चलाउनेको मृत्यु भएको छ। उपचारका लागि स्थानीय स्वास्थ्य संस्थामा लैजाँदै गर्दा अञ्जनाको मृत्यु भएको हो। ५० वर्षीय टेकबहादुर चलाउने, ३० वर्षीय ललित चलाउने, ३० वर्षीय कल्पना चलाउने, ९ वर्षीय नीरुता सिंह, १२ वर्षीया धनसरा चलाउने तथा १४ वर्षीय औसरा चलाउने सिकिस्त बिरामी परेका गाउँपालिकाका अध्यक्ष हरीचन्द्र बस्नेतले जानकारी दिए। उनीहरुलाई थप उपचारको लागि सुर्खेत लैजना सेनाको हेलिकप्टर मगाइएको अध्यक्ष बस्नेतले जानकारी दिए। जंगलबाट टिपेर ल्याएको च्याउ तीन घरका परिवारले खाएका थिए। उनीहरुको टाँपुचौरको निजी मेडिकलमा उपचार भइरहे पनि उपचार सफल नहुँदा गाउँपालिकाले हेलिकप्टरबाट उद्धार गर्न लागेको अध्यक्ष बस्नेतको भनाइ छ।"
धरानको पालीका बजारमा आगलागि : ११ व्यापारीका पसल जले,"धरान : सुनसरीको धरान उपमहानगरपालिका ३ स्थित पालिका बजारमा आगलागी भएको छ। सोमबार बिहानै लागेको आगलागीमा परी ११ वटा कसमेटिक र तरकारी पसल जलेर नष्ट भएको इलाका प्रहरी कार्यालय धरानका प्रहरी निरीक्षक हेमराज ओलीले जानकारी दिए। पालिका बजारको एक पसलमा भएको विद्युत सटका कारण आगलागी सुरु भएको प्रहरी निरीक्षक ओलीले बताए। आगलागीमा परी वसिम श्रेष्ठ, ज्ञानकुमार श्रेष्ठ, प्रविना लिम्बु, इन्दिरा श्रेष्ठ, मिरा निरौला, सुरेन्द्र चौधरी, लालबहादुर राई, यामकुमार विक, कल्पना तामाङ, रमा चौहान, अनिता आचार्जुको टिनको छानो भएको पसल जलेर नष्ट भएको छ। आगलागीमा करिब ५२ लाख बराबरको क्षति भएको अनुमान गरिएको छ। आगलागी पश्चात धरान उपमहानगरपालिकाको दमकल, प्रहरी र स्थानीयको सहयोगमा आगो नियन्त्रणमा आएको छ। पालिका बजारमा कसमेटिक र तरकारी पसल संचालन गरी परिवार पाल्दै आएका उनीहरुको पसल जलेर नष्ट भएपछि परिवार नै बिचल्लीमा परेको पीडितहरुको गुनासो छ। उनीहरुले उचित क्षतिपूर्ति दिलाई दिन सरकारसँग माग गरेका छन्।"
सुनमा नयाँ रेकर्ड,काठमाडौँ : नेपाली बजारमा सोमबार सुनको मूल्य प्रतितोला ९७ हजार ५ सय पुगेर नयाँ रेकर्ड कायम गरेको छ । नेपाल सुन चाँदी व्यवसाय महासंघले जनाएअनुसार आइतबार प्रतितोला ९६ हजार ३ सयमा कारोबार भएको सुन एकैदिन १२ सयले बढेर आज नयाँ रेकर्ड कायम गरेको हो। तेजावी सुन तोलाको ९७ हजार ६० रुपैयाँ तोकिएको छ । चाँदीको मूल्यमा पनि सामान्य वृद्धि भएको छ । आज नेपाली बजारमा चाँदी तोलाको १२ सय १० रुपैयाँमा कारोबार भइरहेको छ ।
डडेल्धुरामा एक बालिका नातेदारबाटै बलात्कृत,"डडेल्धुरा : डडेल्धुराको भागेश्वर गाउपालिका ४ की १५ वर्षीय बालिका नातेदारबाटै बलात्कार भएको खुलेको छ। मानसिक अवस्था सुस्त रहेकी बालिकालाई चाउचाउ र चुईगम दिएर गत फागुनदेखि नै बाजे र काका नाता पर्ने दुई जना आफन्तले निरन्तर बलात्कार गर्दै आएको खुलेको हो। उनलाई सोही ठाउँका अन्दाजी ५२ वर्षीय डम्बरसिँह साउद र ४५ वर्षीय भोजबहादुर साउदले बलात्कार गरेको किशोरीले बताएकी छन्। बालिकाको पेटमा गर्भसमेत रहेको परिवार स्रोतले खुलाएका छन्। दिउँसो गाईबाख्रा चराउन गएको समयमा आरोपित दुवै जनाले कहिले चाउचाउ त कहिले चुईगम दिएर निरन्तर बलात्कार गर्ने गरेको पीडितपक्षको भनाई छ। किशोरीको महिनावारी रोकिएको र किशोरीको स्वास्थ्यमा समस्या देखापर्न थाले उनको स्वास्थ्य चेकजाँच गराउँदा ४ महिनाको गर्भ रहेको खुल्न आएको छ। बिगत केही समयदेखि बालिकाले केही असहज महसुस गरी रहेको थाहा पाएपछि स्वास्थ्य चेकजाँच गर्दा थाहा हुन आएको पीडित किशोरीकी आमाले बताइन्। नातामा आफन्त पर्ने दुवैले बलात्कार गरेको कुरा कसैलाई भने ज्यान मार्ने धम्की दिएकोले कसैलाई नभनेको बालिकाले जनाइन्। आरोपित दुवै जनाविरुद्ध साउन ९ गते जिल्ला प्रहरी कार्यालयमा पीडित किशोरीका आफ्न्तहरुले उजुरी दर्ता गराएका थिए। अहिले प्रहरीले आरोपितहरुमध्ये एक जनालाई सोही दिन र अर्कालाई शनिबार पक्राउ गरेको जिल्ला प्रहरी कार्यालय डडेल्धुराका प्रवक्ता प्रहरी निरीक्षक वीरेन्द्र बहादुर बोहराले बताए। दुवै जना बालिकाका नाता पर्ने हुन। पीडित बालिकाका एक जना हजुरबुवा, एक जना काका नाता पर्ने रहेको जिल्ला प्रहरी कार्यालय डडेल्धुराका प्रवक्ता प्रहरी निरीक्षक बोहराले बताए। उजुरीपछि दुवै जनालाई पक्राउ गरी जिल्ला अदालतबाट १० दिनको म्याद थप गरेर घटनाबारे अनुसन्धान भइरहेको जिल्ला प्रहरी कार्यालय डडेल्धुराले जनाएको छ।"
चितवन घटनामा वनमन्त्री अलमलमा,"काठमाडौं : चितवन राष्ट्रिय निकुञ्ज प्रशासनबाट हालै कुसुमखोलाको चेपाङ बस्तीमा भएको आगजनी र चेपाङ युवक मारिएको विषयमा वन तथा वातावरणमन्त्री शक्ति बस्तेत अलमलमा परेका छन्। घटनाका विषयमा उनले आइतबार प्रतिनिधिसभाको कानुन, न्याय तथा मानवअधिकार समितिमा दिएको जवाफ प्रष्ट आएन। समितिको छलफलमा मन्त्री बस्नेत न निकुञ्ज प्रशासनको पक्षमा उभिए न पीडितको पक्षमा। उनले आफ्नो जवाफमा आगजनी शब्द प्रयोग गरेनन्। चितवनस्थित कुसुमखोलाको चेपाङ बस्तीमा जम्मा दुई सय एक घर रहेछन्, जसमध्ये ८ घरहरू स्थानान्तरण भएका रहेनछन्, बस्नेतले भने, स्थानान्तरण भइसकेका परिवारले पनि त्यो ठाउँमा मकै लगाएको र मचान बनाएर बसेका रहेछन्, त्यहाँका मानिसहरुले दुवै ठाउँ ओगट्छन् कि भनेर निकुन्ज प्रशासन प्रेसरमा रहेछ। प्रशासनले खेतमा बनाएका मचान र बस्तीको एउटा गोठ हटाउन खोजेको तर मान्छे बस्ने घरमा कुनै क्षति नभएको उनले बताए। यो विषयमा सेना र मन्त्रालयले आआफ्नै तर्फबाट छानविन गरिरहेकाले निष्कर्षमा पुग्न समय लाग्ने बस्नेतको भनाइ छ। समितिमा बोल्दै सांसद मीन विश्वकर्माले पनि आजगनी र मृत्युको विषयमा वन मन्त्रालय अलमलमा परेको बताए। यो त दुःखद घटना हो तर मन्त्रीज्यू र मन्त्रालयले कुनै किसिमको दुःख व्यक्त गरेन, आगो लगाउने, कुटपिट गर्ने कुरा कानुन सम्मत छैन, उनले भने, संकटको अवस्थामा यस्तो घटना घट्नु दुःखद छ निन्दनीय छ, त्यसैले यस घटनामा विशेष निर्णय लिनु जरूरी छ। अर्का सांसद लक्ष्मणलाल कर्णले निकुञ्ज प्रशासनको कदमको विरोध गरे। प्रकृतिले मान्छेलाई दुःख दिइरहेको अवस्थामा मान्छेलाई मान्छेले दुःखदिन थाल्यो भने भयानक अवस्था सिर्जना हुनसक्छ, उनले भने, लोकतन्त्रमा कुटपिट गरेर मान्छे मार्ने काम कति उचित हो ? त्यस्तै सांसद शेरबहादुर तामाङले दोषीमाथि कारबाही हुनुपर्ने माग गरे। राज्यले ती चेपाङहरूलाई दालभात खानसक्ने अवस्था दिएन, त्यसैले उनीहरू जंगलमा खानेकुरा खोज्न जान्छन्, यही कारण कुटीकुटी मार्ने? यो गम्भिर मानवअघिकार उलंघनको घटना हो, उनले भने। मानवअधिकार समितिले विपदको समयमा वैकल्पिक व्यवस्था बिना राष्ट्रिय निकुञ्ज वरपरका घरबास नउठाउन सरकारलाई निर्देशन दिएको छ। हात्ती लगाएर घर भत्काउने, घरमा आगजनी गर्ने कार्य गैरकानुनी भएको समितिको ठहर छ। समिति सभापति कृष्णभक्त पोखरेलका अनुसार हात्ती लगाएर चेपाङ समुदायका परिवारको घर भत्काउने र आगजनी कार्यमा प्रत्यक्ष संलग्नलाई कानुनी कारबाहीको दायरामा ल्याउन र कारबाही भएको विषय समितिमा जानकारी गराउन वन तथा वातावरण मन्त्रालयलाई निर्देश गरिएको छ।"
कामदार बनेर लिम्पियाधुरा पुग्दा,"० नेपाली भूमि अतिक्रमण गरी बसेका भारतीय सेनालाई सघाउने मन त थिएन। तर, गौरा पर्व मनाउन रोजगारी गरेर खर्च जुटाउनु थियो। ० छियालेकबाट माथि भारतको नोटिफाइड क्षेत्र सुरु हुन्छ। विदेशीले बहुदेशीय यात्रा अनुमतिपत्र बनाउनुपर्छ। स्थानीयले भारतीय नागरिक भएको परिचयपत्र देखाउनुपर्ने रहेछ। ० छियालेकबाट कालापानी र लिपुलेकसम्म सडक भएकाले गाडी चल्थ्यो। लिम्पियाधुरा क्षेत्रमा सडक विस्तार नभएकाले हामी सात जना भने त्यता जाने भयौं। ० छियालेकबाट पारि नेपालको छाङरु गाउँ टलक्क देखिन्थ्यो। छाङरुमा नेपाल टेलिकमको टावर छ। भारततर्फ सञ्चारको कुनै सुविधा नभएकाले भारतीय सेना घरमा सम्पर्क गर्न हाम्रा फोन माग्थे। ० अचम्मलाग्दो कुरा के देखियो भने लिम्पियाधुराको शून्य प्वाइन्ट अर्थात् चीनसँगको सीमामा भारतीय सेना रातारात जाँदा रहेछन्। राति नै सीमा अवलोकन गरी बिहान ८९ बजेसम्म ओल्सा बेसमा फिर्ता हुने रहेछन्। ० ओल्साबाट पुल तरेर पारिपट्टि ४५ किलोमिटर सिधा उकाली चढेर हामी लिम्पियाधुरामा अँध्यारोउज्यालो (झिसमिसे) अवस्थामा पुग्यौं। लिम्पियाधुरा क्षेत्रका चट्टानहरूमा हिउँ थियो। कुनैकुनै ठाउँमा हिउँ पग्लिएको थियो। कालो माटो, कालो चट्टान र काला मसिना ढुंगा मात्रै त्यो क्षेत्रमा देखिन्थ्यो। ० लिम्पियाधुरा पासमा ढुंगा जोडेर चिनियाँ अक्षरमा केही लेखिएको थियो। भारतीय सेनाले त्यस क्षेत्रको फोटो खिचे, बिहानको साढे ८ बजेतिर सबै फिर्ता भए। ० मैले यति राति किन सीमा हेर्नुपर्ने भनेर एक जना जवानलाई सोधें। पछि चिनियाँ सेना पनि सीमा हेर्न आउन सक्ने भएकाले बिहान सबेरै जाने गरेको उनले खुलाए। सीमा क्षेत्रमा काम गरिरहेका भारतीय सेनामा चीनको त्रास धेरै रहेछ। ० पछिल्लो समय सीमा विवाद चर्किएको र भारतले सडक विस्तार गरिसकेकाले नेपालीलाई उक्त क्षेत्रमा रोजगारीमा लगाउन बन्द गरेको छ। उक्त क्षेत्रमा रोजगारी गुमाएका नेपालीले के काम गरेर परिवार चलाइरहेका होलान् ? बिरादत्त भट्ट। दार्चुला : अतिक्रमित नेपाली भूमि गुञ्जी, नावी, कुटी गाउँ हुँदै लिम्पियाधुरासम्म पुग्ने संयोग मिल्यो। मलाई कालापानी र लिपुलेक नेपालको हो भन्ने जानकारी पहिले नै थियो। लिम्पियाधुरासम्मै नेपाली भूमि हो, गुञ्जी, नावी र कुटी गाउँ पनि नेपालकै हुन् भन्नेमा अनभिज्ञ थिएँ। जब भारतले सन् २०१९ नोभेम्बरमा कालापानी क्षेत्र समेटेर नक्सा जारी गर्यो त्यसपछि विकसित घटनाक्रमका क्रममा नेपालका सीमाविद्ले पनि लिपुलेक, लिम्पियाधुरा र कालापानीसहितको नक्सा सार्वजनिक गरे। तब मलाई गुञ्जी, नावी र कुटी पनि नेपाली गाउँ भएको थाहा भयो। लिम्पियाधुरा क्षेत्रको मेरो यात्रा २०७४ असार २४ गते सुरु भयो। त्यही बिहानको कुरा हो, एक जना मेरा छिमेकी अंकलले भन्नुभयो, पारि (भारतीय क्षेत्रमा) आर्मीको पट्रोल आएको छ। घरमा बस्नुभन्दा त अलिकति पैसा हुन्छ जाऊँ। म वैशाखमा कक्षा १२ को परीक्षा दिएपछि जेठ महिनाभर हिमाली क्षेत्रमा यार्सा संकलन गरी फर्किएर घरमा त्यत्तिकै बसिरहेको थिएँ। मेरो घर दार्चुला जिल्लाको व्यास गाउँपालिका४ सुन्सेरा हिमाली क्षेत्रमा पर्छ। वैशाखजेठमा यार्सा संकलन गरी बेचेको पैसाले वर्षभरिको घरखर्च त्यसबाटै धान्नुपर्छ। खाली समयमा पैसा आर्जन हुने भएकाले मैले भारतीय सेनासँग काममा जाने कुरामा समर्थन जनाएँ। मेरो गाउँबाट हाम्रो टोली महाकाली नदीमाथिको तुइन चढेर भारतको घट्टेबगड पुग्यो। घट्टेबगडमा भारततिब्बत सीमा पुलिस (आईटीबीपी) र भारतीय सेनाको कुमाउ स्काउटको बटालियन थियो। हामी त्यही क्षेत्रको होटेलमा बास बस्यौं। दोस्रो दिन धार्चुलाबाट आर्मीको पट्रोल जाने गाडी ११ बजेतिर पुगे। कुमाउ रेजिमेन्टका दुईवटा पट्रोल आएका रहेछन्। एउटा कालापानी र लिपुलेक क्षेत्र जाने, अर्काे लिम्पियाधुरा क्षेत्र। ठेकेदारका मुन्छीले (मुन्छी भनेको ठेकेदारका कर्मचारी) हामी ११ जनाको नाम लेखे र बाटो खर्च एकएक हजार भारु दिए। नेपाली भूमि अतिक्रमण गरी कालापानी, लिपुलेकमा बसेका भारतीय सेनालाई सघाउने मन त थिएन। तर, भदौ महिनामा आउने सुदूरपश्चिमकै ठूलो पर्व गौराका लागि रोजगारी गरेर खर्च जुटाउनु थियो। पट्रोलका लागि खाद्यान्न खच्चरहरूले लगेका थिए। भाडाकुँडा, केही हतियारमा प्रयोग हुने सामान, खाना पकाउने स्टोभ, मट्टीतेल आदि बोक्ने जिम्मा हाम्रो थियो। आआफ्नो जिम्माका सामान बोकेर हाम्रो टोली घट्टेबगडबाट उत्तरी क्षेत्रतर्फ लाग्यो। त्यस क्षेत्रमा लिम्पियाधुरा क्षेत्र जोड्ने सडक काट्ने काम भइरहेको थियो। सडकमा काम गर्ने अधिकांश नेपाली नै थिए। चट्टानी क्षेत्र भएकाले चट्टान विस्फोट गर्न प्वाल पार्ने काम भइरहेको थियो। त्यस सडक निर्माणका क्रममा कैयौं नेपालीले ज्यान गुमाउनु परेको छ। त्यो समय भारतले सडक विस्तार गरी नसकेकाले उक्त क्षेत्रमा सबै नेपाली कामदारले भारतीय सेना र कैलाश यात्रीका सामान बोक्नेलगायत काम गरिरहेका देखिन्थे। विशेषगरी सीमा क्षेत्रमा बसोबास गर्ने दार्चुलाका नागरिकसहित जाजरकोट, कालीकोट, बाजुरालगायत जिल्लाबाट नेपालीहरू त्यस क्षेत्रमा विभिन्न रोजगारी गरिरहेका देखिन्थे। वारिपारि चट्टानैचट्टान, बीचमा सलल बगेको महाकाली नदी। भारतीय सेनासँगै हाम्रो टोली अघि बढिरहेको थियो। बाटोमा मालपा क्षेत्र, छंकन हुँदै हाम्रो टोली घट्टेबगडबाट १२ किलोमिटर टाढा रहेको लामारी पुग्दा साँझको ५ बजिसकेको थियो। लामारी क्षेत्रमा आईटीबीपीको पोस्ट रहेछ। हाम्रो टोली एक रात त्यहीं बस्यो। लिम्पियाधुराबाट आएर कुटी क्षेत्रमा बगेको वास्तविक काली नदी। भारतले यो नदीलाई कुटियाङ्ती नदी भन्छ। अर्को दिन बिहानै यात्रा सुरु भयो। असारको महिना, आकाशबाट पानी परिरहेकै थियो। पट्रोलको टोली पनि आफ्नै गतिमा हिँडिरहेको थियो। पाँच किलोमिटर अगाडि बुदी गाउँ पुग्यौं। त्यहाँ भारतीय सीमा सुरक्षा बल (एसएसबी) को क्याम्प पनि रहेछ। साथै कैलाश मानसरोवर यात्रीका लागि कुमाउ मण्डल विकास निगमका क्याम्प पनि राखिएका थिए। बुदी गाउँमा सौका समुदायको बसोबास रहेछ। गाउँको पसलमा नास्ता गरेर हामी अगाडि बढ्यौं। अब तीन किलोमिटर उकाली चढ्नुपर्ने थियो। हामीले पिठ्यूँमा ३० किलो जतिको सामान बोकिरहेका थियौं। त्यस क्षेत्रमा भारतीय सुरक्षाकर्मी कोही तल झरिरहेका थिए, कोही माथि चढिरहेका। तीन किलोमिटर एक घण्टामा पार गरेपछि छियालेक पुग्यौं। त्यहाँ भारतीय सेनाको कुमाउ स्काउटको बटालियन रहेछ। आईटीबीपीको पनि पोस्ट थियो। सेनाको पट्रोल भएकाले सेनाकै बटालियनले हाम्रा लागि खानाको व्यवस्थापन गरेको रहेछ। छियालेकबाट माथिको सीमा क्षेत्रमा भारतको नोटिफाइड क्षेत्र सुरु हुन्छ। त्यस क्षेत्रमा प्रवेश गर्ने विदेशी नागरिकले बहुदेशीय यात्रा अनुमतिपत्र बनाउनुपर्ने हुन्छ। स्थानीयले भारतीय नागरिक भएको परिचयपत्र देखाउनुपर्ने रहेछ। सेनासँग गएकाले हामीलाई कुनै परिचयपत्रको आवश्यकता परेन। छियालेकमा पाँच दिन विश्राम गर्नु थियो। हामी ११ कामदारमध्ये चार जना फिर्ता भए। किनकि, छियालेकबाट कालापानी र लिपुलेकसम्म सडक भएकाले गाडी चल्थ्यो। लिम्पियाधुरा क्षेत्रमा सडक विस्तार नभएकाले हामी सात जना भने त्यता जाने भयौं। त्यसबेला घट्टेबगडबाट छियालेकसम्मको चट्टानी क्षेत्रमा मात्रै सडक काट्न बाँकी थियो। छियालेकभन्दा माथिको क्षेत्रमा हेलिकोप्टर प्रयोग गरी भारतले सुरक्षाकर्मीका लागि गाडी पुर्याएको रहेछ। छियालेकबाट पारि नेपालको छाङरु गाउँ टलक्क देखिन्थ्यो। छाङरुमा नेपाल टेलिकमको टावर छ। भारततर्फ सञ्चारको कुनै सुविधा नभएकाले भारतीय सेना घरमा सम्पर्क गर्न हाम्रा फोन माग्थे। दाउरा बनाउने, भान्सामा काम गर्ने गर्दै छियालेकमा पाँच दिन बिते। पाँचौं दिनपछि फेरि यात्रा सुरु भयो। छियालेकमा पट्रोल टोलीलाई लिन सेनाका तीन गाडी आएका थिए। अबको यात्रा गाडीबाट अघि बढ्यो। छियालेकबाट चार किलोमिटर अगाडि गरब्याङ पुग्यौं। गरब्याङ क्षेत्रमा नेपालभारत जोड्ने सीतापुल छ। सीतापुलबाट पारि गए नेपालका छाङरु र तिंकर गाउँ पुगिन्छ। सीतापुलमा भारततर्फ एसएसबी थिए। नेपालतर्फ भने पुलमा कोही सुरक्षाकर्मी थिएनन्। नेपाल सरकारले गत वैशाख ३१ गते सशस्त्र प्रहरीको बोर्डर अब्जरभेसन पोस्ट (बीओपी) स्थापना गरेको स्थान सीतापुलबाट एक किलोमिटर अगाडि छ। यात्रा अघि बढिरह्यो। भारतको नपल्च्यु गाउँबाट पुल तरी गुञ्जी गाउँ पुग्यौं। गुञ्जीछेउ रहेको सेनाको क्याम्पमा गएर खाना खाई वि श्राम गर्यौं। क्याम्पछेउ दोभान छ, लिपुलेकबाट आउने लिपु खोला र लिम्पियाधुराबाट बग्ने महाकाली नदीको। लिम्पियाधुराबाट बग्ने नदीको पानी लिपु खोलाबाट आउनेभन्दा झन्डै दोब्बर देखिन्थ्यो। गुञ्जीमा भारत सरकारले पक्की हेलिप्याड बनाएको छ। ठूला आकारका चारवटा हेलिकोप्टर अवतरण गर्न सक्ने जत्रो हेलिप्याड देखिन्थ्यो। गुञ्जीभन्दा पारि नेपालको कौवा क्षेत्र छ। गुञ्जीमा रहेका भारतीय सुरक्षाकर्मीले लिपुलेकबाट आउने खोलामा काठे पुल लगाएका छन्। कौवाबाट मनपरी रूख काटेर दाउरा बनाउँदा रहेछन्। गुञ्जीमा एक रात बिताएर यात्रा अघि बढ्यो। त्यहाँबाट कालापानी र लिपुलेक क्षेत्रको पट्रोलमा जाने सेनाको टोली गाडीमा उत्तरपूर्वतर्फ लाग्यो। हाम्रो टोली गुञ्जीबाट उत्तरपश्चिम क्षेत्र लाग्यो। करिब पाँच किलोमिटर रङकाङ क्षेत्रसम्म गाडीमा गयौं। लिम्पियाधुराबाट आएको नदीभन्दा पारिको गाउँ हो, रङकाङ। सडक विस्तार नभएकाले हिँडेरै जानुपर्ने भयो। दुई किलोमिटर क्षेत्रमा नावी गाउँ थियो। नावीमा पनि सौका समुदायको बसोबास छ। त्यहाँभन्दा अलिक अगाडि नाम्पा खोला पर्छ। नदी किनारैकिनार हाम्रो यात्रा अघि बढिरह्यो। त्यस दिन सबैभन्दा बढी हिँड्नु थियो। गुञ्जीबाट झन्डै १९ किलोमिटर टाढा कुटी गाउँ छ। भारतीय सेनाको टोली पहिले नै पुगिसकेको थियो। हामी कामदार त्यस क्षेत्रको अवलोकन गर्दै बिस्तारै अघि बढेका थियौं। बिहान ९ बजेदेखि पैदल हिँड्न थालेका हामी झन्डै साँझ ५ बजेतिर कुटी पुग्यौं। त्यहाँ चार दिन वि श्राम गर्नुपर्ने थियो। सेनाको ब्यारेक गाउँभन्दा करिब एक किलोमिटर टाढा थियो। आईटीबीपीको पोस्ट गाउँछेउमै थियो। अतिक्रमित क्षेत्रको अन्तिम गाउँ कुटी। हामी सेनाको ब्यारेकमै खाना खाएर बस्न भने राति एक किलोमिटर वर कुटी आउँथ्यौं। कुटीका होटेल व्यवसायी कुँवरसिंह कुटियालले हामीलाई बस्न निःशुल्क व्यवस्था गरिदिएका थिए। कुँवर दाइको होटेलमा करिब १२ वर्षका एक नेपाली कामदार रहेछन्। कुटीमा सुरक्षाकर्मीका लागि हट (हिउँमा बस्न मिल्ने विशेषघर)का पाटपुर्जा सार्ने काममा पनि नेपाली भेटिन्थे। दार्चुलाका साथै जाजरकोट, कालीकोट, बझाङ, बाजुरा क्षेत्रका नेपालीलाई विभिन्न काम गरिरहेका भेटिन्थे। कोही घरका काममा, कोही खच्चरको काम त कोही बाटो बनाउन तल्लिन देखिन्थे। त्यो चिसो क्षेत्रमा नेपालीलाई दैनिक ज्याला पाँच सय भारु दिइँदो रहेछ। सस्तोमा जोखिमपूर्ण काम गर्ने भएकाले रोजाइमा नेपाली कामदार पर्थे। हामीलाई त झन् दिनको साढे चार सय भारु मात्रै दिएका थिए। भारतीय कामदार भने आदि कैलाश क्षेत्रका पर्यटक गाइड बन्थे। उनीहरू दिनको एक हजार भारु छ भनेर सुनाउँथे। न्यून ज्यालामा काम गर्नु नेपालीको बाध्यता नै हो। रोजगारी गर्न कि विदेश जानुपर्ने कि त भारतको दिल्लीलगायत ठाउँमा। त्यति टाढा गएर काम गर्नुभन्दा त अलिक कम पैसा भए पनि नजिक राम्रो भनेर त्यसमै चित्त बुझाएका थियौं। कुटी गाउँ सामरिक तथा प्राकृतिक हिसाबले मात्रै नभई धार्मिक दृष्टिले पनि महत्वपूर्ण छ। यो गाउँको छेउमा अलिक अग्लो स्थानमा पुराना जीर्ण भवन छन्। ती भौतिक संरचना महाभारत ग्रन्थका पात्रहरू पाँच पाण्डवको घर भएको विश्वास गरिन्छ। कुटीमा चार दिन बसाइपछि पट्रोलको टोली जोलिङकाङतर्फ प्रस्थान गर्यो। कुटीबाट करिब चार किलोमिटर पर पुल तरेर नदी पारि जाने बाटो थियो। कुटीबाट १३ किलोमिटर टाढा रहेको जोलिङकाङ उच्च हिमाली क्षेत्र भएकाले बोटबिरुवा पाइँदैन। हिँड्दा सास बढेको महसुस हुन्थ्यो। हामी जेनतेन जोलिङकाङ पुग्यौं। त्यहाँ आईटीबीपीको क्याम्पमा चिया पिएर हामी करिब एक किलोमिटर पर सेनाको क्याम्पमा गयौं। क्याम्पमा फौज थिएन। पट्रोल आउनजान नै सेनाले क्याम्प राखेको रहेछ। क्याम्पसँगै कुमाउ विकास मण्डल निगमका क्याम्प पनि छन्। आदि कैलाशका नामले प्रख्यात पार्वती कुण्ड र गौरी ताल यस क्षेत्रमा भएकाले यहाँसम्म यात्रु पुगिरहेका हुन्छन्। यस क्षेत्रमा महाभारतसँग जोडिएका अवशेषसमेत रहेछन्। पार्वती कुण्डनजिक जोलिङकाङमा एउटा अचम्मको दृश्य छ। अधिकांश समय हिउँ जम्ने उक्त क्षेत्रमा रोपाइँ गरेजस्तै दृश्य देखिन्छ। स्थानीयका अनुसार त्यो द्वापर युगमा पाण्डवले लगाएको धान खेती हो रे ! त्यो ठाउँमा बीउ उमारिएजस्तो हरियाली देखिन्थ्यो। पावर्ती कुण्डमा ठूलो मन्दिर बनाइएको छ। ताल परिक्रमा गर्न एक घण्टाभन्दा बढी लाग्ने गरी वरिपरि बाटो बनाइएको छ। बाटोमा रेलिङ बिच्छ्याउने काम भइरहेको थियो। त्यहाँ करिब ४० जना नेपाली कामदार खटिएका थिए। त्यस क्षेत्रमा फाँटहरू भएकाले बाख्राहरू पनि वनमा चराउन लगेका देखिन्थे। जोलिङकाङमा तीन दिन बस्ने भयौं। हामीले फौजका लागि खाना बनाउने, पानी सार्नेलगायत काम गर्यौं। लिम्पियाधुराबाट बग्ने नदी र भौगोलिक बनावट हेर्दा पार्वती कुण्ड, जोलिङकाङ भारतको भूमि हो भने लिम्पियाधुराबाट बग्ने नदीपारि रहेका फाँटहरू नेपालका। चौथो दिन जोलिङकाङबाट नौ किलोमिटर टाढा रहेको ओल्सा बेसमा जानुपर्ने थियो। बिहानै नास्ता खाएर सबै तयार भयौं। जोलिङकाङबाट नदी किनारैकिनार उत्तरतर्फ सिधा बाटो भएर ओल्सा बेसमा पुग्यौं। सेनाको ओल्सा बेसबाट लिम्पियाधुरा क्षेत्र जान लिम्पियाधुराबाट आएको नदी तरेर पारि जानुपर्छ। त्यस क्षेत्रमा दुईवटा पास रहेछन्, लिम्पियाधुरा र मङस्याधुरा। एक दिन विश्राम गरेर सीमा क्षेत्रमा जानुपर्ने योजना सेनाको थियो। बोर्डर प्वाइन्टमा जाने दिन हवल्दार मेजरले मलाई राति १ बजे नै उठाएर चिया बनाउन लगाए। राति २ बजेसम्म तयार भएर सेनाको टोली दुई कामदार लिएर मङस्याधुरातर्फ गयो। अचम्मलाग्दो कुरा के देखियो भने लिम्पियाधुराको शून्य प्वाइन्ट अर्थात् चीनसँगको सीमामा भारतीय सेना रातारात जाँदा रहेछन्। राति नै सीमा अवलोकन गरी बिहान ८९ बजेसम्म ओल्सा बेसमा फिर्ता हुने रहेछन्। अर्को दिन लिम्पियाधुरा पासमा जाने पालो मेरो थियो। त्यो दिन पनि सेनाका हबलदार मेजरले मलाई राति १ बजे चिया बनाउन उठाए। स्टोभ बाल्नुपर्ने भएकाले १० मिनेटमा चिया तयार भयो। पासमा जानेहरू सेनाका जवानलगायत सबै २ बजेसम्म तयार भयौं। मैले अक्सिजन सिलिन्डर बोकेको थिएँ। अर्का मेरा साथीले चट्टान चढ्न प्रयोग हुने डोरी बोकेका थिए। सेनाहरू हातहतियारमा सजिए। ओल्साबाट पुल तरेर पारिपट्टि ४५ किलोमिटर सिधा उकाली चढेर हामी लिम्पियाधुरामा करिब अँध्यारोउज्यालो (झिसमिसे) अवस्थामा पुग्यौं। लिम्पियाधुरा क्षेत्रका चट्टानहरूमा हिउँ थियो। कुनैकुनै ठाउँमा हिउँ पग्लिएको थियो। साउनको महिना भएकाले अधिकांश हिउँ पग्लिएको थियो। कालो माटो, कालो चट्टान र काला मसिना ढुंगा मात्रै त्यो क्षेत्रमा देखिन्थ्यो। लिम्पियाधुरा पासमा ढुंगा जोडेर चिनियाँ अक्षरमा केही लेखिएको थियो। भारतीय सेनाले त्यस क्षेत्रको फोटो खिचे, बिहानको साढे ८ बजेतिर सबै फिर्ता भए। मैले यति राति किन सीमा हेर्नुपर्ने भनेर एक जना जवानलाई सोधें। पछि चिनियाँ सेना पनि सीमा हेर्न आउन सक्ने भएकाले बिहान सबेरै जाने गरेको उनले खुलाए। सीमा क्षेत्रमा काम गरिरहेका भारतीय सेनामा चीनको त्रास धेरै रहेछ। आफ्नो घर बागेश्वर बताउने सेनाका नायक (२ फिता लागेको) ले हामीसँग गुनासो नै पोखे, गाउँ मे विवी हे, बालबच्चा हे। चाइना कब एक बम फ्याक के यही दफनादेता हे। उनको यो भनाइले पनि भारतीय सेनामा चीनको डरत्रास रहेको बुझ्न सकिन्छ। आफ्नो घर दक्षिण भारत बताउने आईटीबीपीका एक जवानले पनि चीनको डर पोखे। चाइनिज सेना आगया तो में सीतापुलमें नेपालको चलाजाउंगा, नेपालमें चिनी सेना कुछ नही करेगां, उनले भने। यी दुई जना त प्रतिनिधि पात्र हुन्। भारतीय सेनाले ओल्सा बेसबाट दुवै पासको दुईदुई पटक अवलोकन गर्यो। करिब १० दिनको ओल्सा बसाइ पनि सकियो। एघारौं दिन पुनः फिर्ता भयौं। जोलिङकाङ, कुटी, नावी, गुञ्जी, छियालेक हुँदै दुई दिनमा हामी घट्टेबगड पुगिसकेका थियौं। घट्टेबगडको चट्टानमा सडक निर्माण भइरहेकै थियो। त्यही बाटो भएर हिँड्नुपर्ने भएकाले वर्षात्का बेला चट्टानबाट ढुंगा झर्ने जोखिम पनि उत्तिकै थियो। झन्डै एक महिनाको यात्राबाट घर फर्किन पाउँदा खुसी लागेकै थियो। घट्टेबगडबाट सेनाको गाडीले हामीलाई तुइन भएको स्थल बर्तीघाटसम्म पुर्यायो। महाकाली नदी उर्लिएको थियो। हामी तुइन तर्न महाकाली किनारतर्फ लाग्यौं। भारतीय सेनाको गाडी धार्चुलातर्फ लाग्यो। पछिल्लो समय सीमा विवाद चर्किएकाले र भारतले सडक विस्तार गरिसकेकाले नेपालीलाई उक्त क्षेत्रमा रोजगारीमा लगाउन बन्द गरेको छ। उक्त क्षेत्रमा रोजगारी गुमाएका नेपालीले के काम गरेर परिवार चलाइरहेका होलान् ? सरकारले नयाँ नक्सा प्रकाशन गरेको भए पनि नेपालीले नयाँ रोजगारी पाउन सकेका छैनन्। भारतीय सेनाको पट्रोलबाट फर्केपछि म पढाइ गर्न जिल्ला सदरमुकाम झरेसँगै दार्चुलामा पत्रकारिता पनि गरिहेको छु। अतिक्रमित नेपाली गाउँका नागरिकको अवस्था भारतले अतिक्रण गरेका नेपालका कुटी, नावी र गुञ्जीमा सौका समुदायको बसोबास छ। भारतको पिथौरागढका बुदी, गरब्याङ, नपल्च्यु, रौङकाङसहित नेपालका कुटी, नावी, गुञ्जीसहित तिंकर र छाङरु गाउँ व्यास क्षेत्र भनेर चिनिन्छ। यो पूरै क्षेत्रमा बसोबास गर्ने सौका समुदाय नै हुन्। उक्त क्षेत्रमा आलु, मुला, रायो, फापर, जौ आदि कृषि उत्पादन हुन्छ। सौका समुदाय नै वारिपारि बस्ने भएकाले सीमा क्षेत्रका बासिन्दा एकअर्काको कार्यमा सहभागी भइरहेका हुन्छन्। नेपाली र भारतीय सौकाले बोल्ने भाषा एउटै हो। पहिरन एउटै छ। हिउँदमा भारी हिमपात हुने भएकाले नेपाल र भारत दुवै क्षेत्रका बासिन्दा बेंसी झर्ने गरेका छन्। नेपाली गाउँका नागरिक दार्चुला सदरमुकाम खलंगा झर्छन्। भारतीय गाउँका नागरिक पिथौरागढको धार्चुला तहसिल झर्छन्। भारतले अतिक्रमण गरेका नेपाली गाउँ नावी, कुटी र गुञ्जीका कतिपय बासिन्दा दार्चुला सदरमुकाममा बसोबास गर्छन्। ती तीन गाउँका ११ परिवार दार्चुला सदरमुकाम खलंगामा बसोबास गर्ने गरेको तथ्यांक छ। अतिक्रमित गाउँका नेपालीसँग भारतीय आधार कार्ड, रासन कार्ड छ। लकडाउनले सीमा नाका बन्द भएकाले भारतीय रासन कार्ड भएका नेपालीले भारतबाट रासन (खाद्यान्न) ल्याउन सकिरहेका थिएनन्। भारतको धार्चुला प्रशासनका एसडीएम अनिलकुमार शुक्लाले गत वैशाख २३ गते भारतबाट उनीहरूले खाद्यान्न लग्न सक्ने अवस्था नरहेको भन्दै नेपाली प्रशासनलाई खाद्यान्नको व्यवस्था गर्न पत्र लेखेका थिए।"
२ खेल बाँकी हुँदै युभेन्टसले जित्यो उपाधि,इटाली : स्टार फुटबलर क्रिस्टियानो रोनाल्डो आवद्ध क्लब युभेन्टसले इटालियन लिग सिरी ए को उपाधि जितेको छ । आइतबार राति भएको खेलमा साम्पदोरियालाई २० ले हराउँदै लगातार ९औं पटक सिरी ए को उपाधि जित्न सफल भएको हो । युभेन्टसले लिगका दुई खेल बाँकी छँदै उपाधि हात पारेको छ । साम्पदोरियामाथि २० को जित निकाल्ने क्रममा पहिलो हाफको अभिरिक्त समयमा रोनाल्डोले गोल गरी अग्रता बनाएका थिए । खेलको ६७औँ मिनेटमा फेडेरिको बेर्नार्देस्की अर्काे गोल गरे । मोर्टेन थोर्स्बीले दुईवटा पँहेलो कार्ड पाएर ७७औं मिनेटमा मैदान छाड्न बाध्य भएपछि साम्पदोरिया १० खेलाडीमा सीमित भएको थियो । खेलको अन्तिमतिर युभेन्टसले पेनाल्टी पाएकोमा रोनाल्डोले त्यसलाई गोलमा परिणत गर्न सकेनन् । ३६ खेलबाट ८३ अंक बनाएर युभेन्टस लिग बिजेता बनेको हो । दोस्रो स्थानमा रहेको इन्टर मिलानको समान खेलबाट ७६ अंक मात्रै छ। कोरोना महामारीपछि सुचारू भएको खेलमा मात्रै १० गोल गर्न सफल भएका रोनाल्डोले यस लिगमा ३१ गोल गरे । उनीभन्दा ३ गोल बढी गरेका चौथो स्थानमा रहेको लाजिओका किरो इमाबोलीले गोल्डेन बुटको दौडमा अगाडी छन् । अबका दुई खेलमा गर्ने गोलले गोल्डेन बुट विजेताको टुंगो लाग्नेछ । २०११०१२ को सिजनदेखि युभेन्टसले मात्रै लगातार यस लिगको उपाधि जित्दै आएको छ ।
सन्न्यास लिन्नँ,"मिलान : वर्तमान विश्व फुटबलमा चर्चित नाम हो, ज्लाटन इब्राहिमोभिच। ३८ वर्षीय इब्राहिमोभिच करिब २१ वर्षदेखि लगातार व्यावसायिक फुटबलमा सक्रिय छन्। स्विडिस स्ट्राइकर इब्राहिमोभिच हाल इटालियन सिरिए क्लब एसी मिलानबाट व्यावसायिक फुटबल खेल्छन्। जारी सिजनको समाप्तिसँगै एसी मिलानसँग उनको सम्झौता अवधि पनि सकिँदै छ। त्यसैले पछिल्लो समय इब्राहिमोभिचले व्यावसायिक खेल जीवनबाट सन्न्यास लिने चर्चा व्यापक बनेको छ। विभिन्न सञ्चारमाध्यमले समेत उनले छिट्टै सन्न्यास लिन सक्ने समाचार प्रकाशित गर्दै आएका छन्। आफ्नो सन्न्यासको चर्चाले व्यापकता पाएपछि इब्राहिमोभिचले भने त्यसको खण्डन गरेका छन्। उनले शनिबार सामाजिक सञ्जाल इन्स्टाग्राममा एउटा भिडियो सेयर गरेका छन्। उक्त भिडियोमा इब्राहिमोभिचले तत्काल व्यावसायिक खेल जीवनबाट सन्न्यास लिने आफ्नो कुनै योजना नरहेको बताएका छन्। भिडियोमा उनले आफू भर्खर फुटबल मैदानमा जम्दै गरेको बताएका छन्। युरोपका थुप्रै चर्चित क्लबबाट व्यावसायिक फुटबल खेलिसकेका इब्राहिमोभिचले अझै लामो समय आफू मैदानमा सक्रिय रहने बताएका छन्। उनले सन् २०१६ मै स्विडेनको राष्ट्रिय टोलीबाट भने सन्न्यास लिइसकेका छन्। सन् २००१ मा डच क्लब माल्मोबाट अर्को डच क्लब आयाक्समा आबद्ध भएका इब्राहिमोभिचले सन् २००४ देखि सन् २००६ सम्म इटालियन क्लब युभेन्ट्सबाट व्यावसायिक फुटबल खेलेका थिए। त्यसपछि सन् २००६ मा अर्को इटालियन क्लब इन्टर मिलानमा आबद्ध भएका इब्राहिमोभिचले सन् २००९ देखि सन् २०११ सम्म स्पेनिस क्लब बार्सिलोनाबाट खेलेका थिए। यसका अतिरिक्त उनले फ्रान्सेली क्लब पेरिस सेन्ट जर्मन, इङ्लिस प्रिमियर लिग क्लब म्यानचेस्टर युनाइटेड र मेजर लिग सकर क्लब लस एन्जल्स ग्यालेक्सीबाट पनि व्यावसायिक फुटबल खेलिसकेका छन्। पछिल्लो समय बढ्दो उमेरका कारण पनि उनको सन्न्यासको चर्चा चल्न थालेको थियो। उनी गत जनवरीमा एसी मिलानमा आबद्ध भएका हुन्। पछिल्लो पटक एसी मिलानमा आबद्ध भएपछि पनि उनले क्लबका लागि उत्कृष्ट प्रदर्शन गर्दै आएका छन्। यसबीचमा उनले क्लबका लागि १८ खेल खेल्दै आठ गोल गरिसकेका छन्। स्टेफानो पिओलीको प्रशिक्षकत्वमा रहेको एसी मिलानले पछिल्ला १० मध्ये सात खेलमा जित पनि हात पारेको छ। ३६ खेलबाट ६० अंक जोडेको एसी मिलान हाल सिरिए तालिकाको छैटौं स्थानमा आसीन छ। एसी मिलानको यो सफलतामा इब्राहिमोभिचको पनि महत्वपूर्ण योगदान छ। पछिल्लो समय प्रशिक्षक पिओलीले समेत इब्राहिमोभिचलाई थप केही समय एसी मिलानमै राख्ने संकेत गरेका छन्। क्लबले इब्राहिमोभिचसँग अर्को एक सिजनका लागि सम्झौता नवीकरण गर्ने अनुमान गरिएको छ। तपाईंहरूले मेरो सन्न्यासको कल्पना गर्नुभएको छ भने त्यो सर्वथा गलत हो। यसको अर्थ तपाईंहरूले मलाई चिन्नुभएकै छैन, उनले भनेका छन्।"
काठमाडौंमा एकै परिवारका पाँच संक्रमित,"काठमाडौं : महाबौद्धका एक व्यवसायीको परिवारका पाँच सदस्यमा कोरोना भाइरस पोजिटिभ पाइएको छ। स्वास्थ्य क्षेत्रका अधिकारीले भारतको सीतामडीबाट माइत आएकी युवतीबाट अन्यमा कोरोना सरेको हुन सक्ने आशंका गरेका छन्। सीतामडीमा विवाह गरेकी युवती लकडाउन खुलेपछि वीरगन्ज हुँदै काठमाडौं आएको स्रोतले बतायो। पर्सा घर भई महाबौद्धमा बस्ने ती व्यवसायीको विस्तृत परिचय खुलाइएको छैन। उनको घरपरिवारका सबै सदस्यको पीसीआर परीक्षण गरिएको थियो। उनीहरू शुक्रराज ट्रपिकल तथा सरुवा रोग अस्पताल टेकुमा उपचाररत छन्। स्वास्थ्य तथा जनसंख्या मन्त्रालयले भने यसको पुष्टि गरेको छैन। शुक्रराज अस्पतालका निर्देशक डा सागरकुमार राजभण्डारीले एकै परिवारका पाँच सदस्यलाई कोरोना संक्रमण भएको पुष्टि गरे। माइत आएका बेला परिवारका अन्यमा संक्रमण भएको हुन सक्ने डा राजभण्डारीले बताए। नाति, नातिनीसहित हजुरबुवा, हजुरआमा, आमालाई पनि संक्रमण पुष्टि भएपछि शुक्रबार र आइतबार अस्पतालमा भर्ना गरिएको हो। उनीहरूको स्वास्थ्य अवस्था सामान्य छ। डा राजभण्डारीका अनुसार कोरोना पुष्टि भएकामध्ये एक जनामा डेंगुको लक्षणसमेत देखिएको छ। स्वास्थ्य अवस्था सामान्य छ। दुई जनामा सामान्य खोकी छ। अन्य लक्षण देखिएको छैन, डा राजभण्डारीले भने। स्वास्थ्य सेवा विभागअन्तर्गत इपिडिमियोलोजी तथा रोग नियन्त्रण महाशाखा (ईडीसीडी)का निर्देशक डा वासुदेव पाण्डेले परिवारका सबै सदस्यमा कोरोना संक्रमण देखिँदा जोखिमको संकेत देखापरेको बताए। परिवारका सबै सदस्यमा कोरोना संक्रमण देखिएपछि सबै जना झन् बढी सतर्क र सजग हुनुपर्छ, उनले भने, हेलचेक्र्याइँ गर्नुभएन। कोरोना नियन्त्रणमा चुनौती बढ्छ। परिवारका सबै सदस्यमा कोरोना संक्रमण पुष्टि भएको यो पहिलो घटना हो। यसअघि बाँकेमा एकै परिवारका दुई जनामा कोरोना देखिएको थियो। नेपालमा माघ ९ गते पहिलो संक्रमण फेला परेको थियो। परिवारका सबै सदस्यमा संक्रमणले समुदायमा फैलिने सम्भावना प्रबल देखिएको एक जनस्वास्थ्यविद्ले बताए। नेपालमा संक्रमितको संख्या १८ हजार ६ सय १३ पुगेको छ। यीमध्ये १३ हजार १ सय २८ जना निको भएका छन्। कोरोनाबाट ४५ जनाको ज्यान गएको मन्त्रालयले जनाएको छ।"
कांग्रेसलाई लाग्यो महाधिवेशन : नेतृत्वका लागि आन्तरिक लबिङ तीव्र,"काठमाडौं : कोभिड १९ का कारण करिब चार महिना ठप्प प्रमुख प्रतिपक्षी कांग्रेसको आन्तरिक राजनीतिक लकडाउन खुकुलो भएसँगै गर्माएको छ। पार्टीको १४औं महाधिवेशन फागुनमै गर्ने गरी असार तेस्रो साता बसेको केन्द्रीय समिति बैठकले आन्तरिक कार्यतालिका परिमार्जन गरेपछि कांग्रेसमा चुनावी सरगर्मी एकाएक चुलिएको हो। नेताबीच भेटघाट र छलफल बाक्लिएका छन् भने अनौपचारिक गुटगत भेला पनि हुन थालेका छन्। कांग्रेसको भावी नेतृत्वका लागि शीर्ष तहका नेताले सार्वजनिक रूपमै उम्मेदवारी घोषणा भने गरिसकेका छैनन्। सभापति शेरबहादुर देउवा, वरिष्ठ नेता रामचन्द्र पौडेल उपसभापति विमलेन्द्र निधि, महामन्त्री डा शशांक कोइराला, पूर्वमहामन्त्री प्रकाशमान सिंह, पूर्वमहामन्त्री कृष्णप्रसाद सिटौला, केन्द्रीय सदस्य डा शेखर कोइरालाले सभापति पदका लागि लबिङ व्यापक बनाएका छन् भने केन्द्रीय सदस्य गगन थापा पनि युवा नेताका साथ पाए सभापतिमा लड्ने बताउँदै आएका छन्। संस्थापन पक्षबाट देउवा र निधि मात्रै आकांक्षी छन् भने पौडेल समूहबाट भने करिब आधा दर्जन नेताले नेतृत्वका लागि सक्रियता बढाएका छन्। १३औं महाधिवेशनमा देउवासँग सभापतिमा पराजित वरिष्ठ नेता पौडेलसँगै, महामन्त्री कोइराला, पूर्वमहामन्त्री सिंह, केन्द्रीय सदस्य शेखर कोइरालाले नेतृत्वका लागि दाबी गर्दै आएका छन्। पौडेल समूहकै नेता डा रामशरण महत पनि पार्टीमा आफू वरिष्ठ भएकाले नेतृत्वका लागि स्वाभाविक दाबेदार भएको बताउँदै आएका छन्। तेस्रो धारको नेतृत्व गर्दै आएका नेता सिटौला भने आसन्न महाधिवेशनमा कुनै एक समूहसँग मिलेर चुनावमा जाने रणनीतिमा छन्। देउवा र पौडेलका लागि १४औं महाधिवेशन अन्तिम अवसर भएकाले फेरि दुईबीच चुनावी प्रतिस्पर्धा हुने धेरैको आकलन छ। उमेरका हिसाबले पनि दुवै नेताको लागि यो अन्तिम पटक हो। देउवा ७४ वर्ष पुगे भने पौडेल ७५। उपसभापति निधिले पनि नेतृत्वका लागि तयारी गरेका छन्। तर, उनले सभापति देउवासँगको छलफलपछि मात्रै निर्णयमा पुग्ने बताए। देउवा नै सभापतिमा दोहोरिन खोजे आफू उम्मेदवार नबन्ने निधिले निकट नेतासँग बताउने गरेका छन्। १३औं महाधिवेशनमा नेतालाई व्यवस्थापन गर्न नसक्दा पराजय भोगेको पौडेल समूहलाई अहिले पनि सहज छैन। पौडेल समूहमा राम्रो प्रभाव रहेको कोइराला परिवारका दुई नेता शशांक र शेखर आफैं नेतृत्वका लागि दौडमा छन् भने पूर्वमहामन्त्री सिंह पनि सजिलै ब्याक हुने अवस्थाामा छैनन्। पौडेलले ६ महिनाअघि नै अनामगरमा सम्पर्क कार्यालय खोलेर नेता कार्यकर्तासँग भेटघाट सुरु गरिसकेका छन्। महामन्त्री कोइरालाले महाराजगन्जस्थित निवासमा नेता कार्यकर्ताको चहलपहल बाक्लिएपछि नजिकै अर्काे घरलाई महाधिवेशन प्रयोजनका लागि खाली गराएका छन्। उनको घरमा संस्थापन र इतर समूहका नेताको बाक्लो भीडभाड हुन थालेको छ। उनले सबै नेतासँगको सल्लाहमा उम्मेदवारी दिनबारे निर्णय गर्ने बताए। पूर्वमहामन्त्री सिंहले चाक्सीबारीस्थित निवासलाई सम्पर्क कार्यालय बनाएका छन्। केन्द्रीय सदस्य शेखर कोइरालाले १३औं महाधिवेशनकै बेलामा अनामनगरमा सम्पर्क कार्यालय बनाएको घरलाई नै अहिले निरन्तरता दिएका छन्। सिटौलाले चण्डोलमा तीन दिनअघि सम्पर्क कार्यालय खोलेका छन्। सभापति देउवाले पनि निवास बूढानीलकण्ठमै भेटघाट गर्दै आएका छन् भने उपसभापति निधिले पनि छुट्टै कार्यालय खोलेका छैनन्। कांग्रेसले फागुन ७ देखि १० गतेसम्म काठमाडौंमा महाधिवेशन गर्ने निर्णय गरिसकेको छ। क्रियाशील सदस्यता वितरणको काम सुरु भएको छ। कोभिड१९ को असर र मौसमका कारण भने समयमा नहुने आशंका छ। पार्टी विधानअनुसार चार वर्षमा महाधिवेशन हुनुपर्ने प्रावधान छ। जोशीको कारबाहीप्रति नेता असन्तुष्ट केन्द्रीय अनुशासन समितिले पार्टीका पूर्वसहमहामन्त्री गोविन्दराज जोशी, महासमिति सदस्य पुष्करनाथ ओझा र डँडेलधुरा पार्टी कार्यालय सचिव रामबहादुर विष्टलाई गरेको कारबाहीप्रति नेताले असन्तुष्टि जनाएका छन्। नेताले अनुशासन समितिको निर्णयप्रति असन्तुष्टि जनाउँदै कारबाही प्रक्रिया गलत भएको टिप्पणी गरेका छन्। कांग्रेस केन्द्रीय सदस्य डा शेखर कोइरालाले पार्टीमा लामो समय योगदान दिएका नेतालाई कारबाही गर्ने तर अन्य पार्टीबाट प्रवेश गराउने कुराले गलत सन्देश जाने बताए। एकातिर हामी अन्य पार्टीबाट नेपाली कांग्रेसमा प्रवेश गराउँदैछौं अर्काेतिर जीवन नै पार्टीमा व्यतीत गरेका वरिष्ठ नेताहरूलाई पार्टीबाट निष्कासन गर्छाैं, उनले प्रश्न गरे, यसले पार्टी र कार्यकर्तामा के सन्देश जान्छ ? नेता कोइरालाले अनुशासन समितिको कारबाहीलाई आधारहीन र मनगढन्ते भएको दाबी गरे। गोविन्दराज जोशी, पुष्करनाथ ओझा र रामबहादुर विष्टलाई कांग्रेस पार्टीबाट निष्कासन गरिनु दुर्भाग्य हो, उनले ट्विटरमा लेखेका छन्, उहाँहरूले पार्टी र लोकतन्त्रका पक्षमा बगाउनुभएको रगत पसिनाको अवमूल्यन गर्ने काम भएको छ। समितिले दुई वर्षअघि सम्पन्न संघीय निर्वाचनमा पार्टीका आधिकारिक उम्मेदवार हराउन भूमिका खेलेको भन्दै पूर्वमन्त्री जोशी र पूर्वराज्यमन्त्री ओझालाई पाँच वर्षका लागि पार्टीबाट निष्कासन गर्ने निर्णय गरेको थियो। विष्टलाई तीन वर्षका लागि कारबाही गरेको विज्ञप्तिमार्फत जनाएको थियो। कांग्रेस नेता डा मीनेन्द्र रिजालले पनि नेताहरूलाई पार्टीबाट निष्कासन गर्ने निर्णयले लोकतन्त्रलाई कमजोर बनाउने दाबी गरे। कांग्रेस, वैचारिक अलमल र चुनौती राप्रपाका ३१ नेताको संयुक्त राजीनामा : कांग्रेस प्रवेश गर्ने तयारी ! गोविन्दराज जोशीसहित कांग्रेसका तीन नेता पार्टीबाट निकालिए जोशीसहित तीन नेतालाई कारबाही गरिएपछि कांग्रेसमा अन्तरविरोध तीन नेतालाई कारबाही गरेकोप्रति कांग्रेस नेताको असन्तुष्टि"
भत्ता खान महिनामै २२ बैठक,"काठमाडौं : सरकारी कार्यालयमा भत्ता खान कार्यालय समयभन्दा अघिपछि बैठक बस्ने गरेको पाइएको छ। राष्ट्रिय परीक्षा बोर्डका पदाधिकारी र कर्मचारी महिनामा २२ पटकसम्म बैठक बसेका छन्। यसरी बोर्डले एक वर्षमा ४३ लाख ८५ हजार रुपैयाँ खर्च गरेको छ। कार्यालय समयमा सम्पन्न गर्न सकिने विषयमा पनि छुट्टै बैठक बस्दा अनावश्यक आर्थिक बोझ थपिएको छ। महालेखापरीक्षकको कार्यालयले आफ्नो ५७औं प्रतिवेदनमार्फत बैठकको संख्या घटाउँदै आर्थिक मितव्ययितता अपनाउन सुझाव दिएको छ। बोर्डले कक्षा ११ र १२ को परीक्षा सञ्चालन, नतिजा प्रकाशन, परीक्षार्थीको अभिलेख सच्याउने तथा यससँग सम्बन्धित अन्य प्राविधिक काम सञ्चालन गर्दै आएको छ। कार्यालय समयमै सम्पन्न हुन सक्ने पुनर्योग, अभिलेख सच्याउने, त्रुटि समाधानजस्ता नियमित काम गर्न पनि अघिपछि पारेर बैठक बसेको जनाइएको छ। एक वा दुई जनाको अभिलेख सच्याउने बहानामा पनि पटकपटक बैठक बसेको देखिएको छ। एक विषयको पुनर्योगका लागि पनि यसरी नै बैठक बसेको महालेखापरीक्षकको कार्यालयले जनाएको छ। बैठकको समयलाई लम्ब्याउन, भत्तामा बढी रकम खर्च गर्न आमन्त्रित सदस्यको संख्यासमेत बढाएको प्रतिवेदनमा उल्लेख छ। कक्षा ११ र १२ को उत्तरपुस्तिका आवश्यकताभन्दा १५ प्रतिशत बढी खरिद गरेको पाइएको छ। जसले गर्दा बोर्ड र मातहतका ११ वटा कार्यालयमा पर्याप्त मात्रामा उत्तरपुस्तिका मौज्दात रहेको र यसले आर्थिक भार थपिएको छ। ४९ लाख ७३ हजार थान उत्तरपुस्तिका, प्रश्नपत्र छपाइ गरिएकामा ६४ लाख ८४ हजार थान मूल उत्तरपुस्तिका छपाइ गरेको छ। यसबाट १५ लाख ११ हजार थान अर्थात् ३० प्रतिशत धेरै उत्तरपुस्तिका छापेको देखिन्छ। बोर्डले परीक्षार्थीलाई परीक्षा समयमा उपलब्ध गराइने थप उत्तरपुस्तिका पनि आवश्यकताभन्दा बढी खरिद गर्दै आएको छ। हरेक वर्ष यस्तै समस्या देखिएकाले विद्यार्थी संख्या यकिन गरेर मात्र उत्तरपुस्तिका छपाइ र खरिद गर्नुपर्ने सुझाव महालेखाले दिएको छ। बोर्डका परीक्षा नियन्त्रक कृष्ण शर्माले भने हरेक वर्ष परीक्षार्थी संख्याको तुलनामा १० प्रतिशत बढी प्रश्नपत्र छाप्ने गरिएको बताए। परीक्षाको समयमा उत्तरपुस्तिका तथा प्रश्नपत्र अभावको समस्या आउन नदिन लामो समयदेखि यस्तो गर्ने गरिएको शर्माको भनाइ छ। महालेखाको प्रतिवेदनले नियमिततर्फका परीक्षार्थी मात्रै गणना गरेर उत्तरपुस्तिका र प्रश्नपत्रको हिसाब गर्ने गरेको तर वर्षौंदेखि आंशिक रूपमा परीक्षा दिँदै आएका परीक्षार्थीलाई त्यसमा गणना नगर्दा गलत सूचना गएको गुनासो विश्वविद्यालयहरूले गर्दै आएका छन्।"
लिली एन्जाइटीको सिकार,"लस एन्जलस : हलिउड अभिनेत्री लिली रेनहार्ट कोभिड१९ महामारीबीच एन्जाइटीको समस्यासँग लडिरहेकी छन्। फिमेल फस्र्ट डटको डट यूकेको रिपोर्टअनुसार इन्स्टाग्राममा लेखक सिल्वेस्टर म्याकनेटसँग कुरा गर्दै लिलीले महामारीले उनको मानसिक स्वास्थ्यमा कसरी प्रभावित गरिरहेको छ भन्ने बताएकी छन्। लिलीले भनिन्, मैले प्रत्येक समय आफूलाई तनावमा राखिरहेकी छु। म पोस्ट अफिस गइरहेकी छु जब कि म पोस्ट अफिसतर्फ ड्राइभ गर्न चाहिरहेकी छैन। म आफ्नो कुकुर छोड्न चाहन्नँ। म मास्क पनि लगाउन चाहन्नँ। सार्वजनिक रूपमा बाहिर जान चाहन्नँ। म आफूलाई तनावपूर्ण वातावरणमा राख्न पनि चाहन्नँ। रिभरडेल फेम अभिनेत्रीले खुलाइन्, जब म स्कुलमा थिएँ, त्यति बेलादेखि नै एन्जाइटीसँग लडिरहेकी छु। मैले स्कुल जाने क्रममा पनि निकै संघर्ष गरेँ। म यो स्थितिबाट बच्न सकिनँ किनकि मसँग कुनै विकल्प थिएन। म ८ कक्षामा हुँदै प्यानिक अट्याक सुरु भयो। त्यति बेला म हर बिहान रुन्थेँ।"
दिल मात्र होइन दिमाग पनि बेचारा,"काठमाडौं : समय निरन्तर आफ्नै गतिमा बगिरहन्छ। तर समयको यो गतिमा घट्ने केही घटनाक्रमले भने एकोहोरो बगिरहेको परम्परालाई उथलपुथल पार्ने रहेछ। अनि तरंगित पार्ने रहेछ। एकाएक विश्वले बेहोरेको कोरोना १९ को महामारीबीच बलिउडमा भएको एउटा घटनाले विश्व मनोरञ्जन उद्योगलाई उथलपुथल गराउने बहस सिर्जना गरायो। सानादेखि ठूला सबै देशका मनोरञ्जन उद्योगमा हैसियतअनुसारको ज्वालामुखी ल्यायो। घटना थियो, बलिउड अभिनेता सुशान्तसिंह राजपुतको आत्महत्या। यसअघि पनि बलिउडमा आत्महत्याका घटना नभएका होइनन् तर ती घटना सामान्य पेरिफेरिमा परिणाम निकाल्दै सेलाए। तर सुशान्तको आत्महत्याले मनोरञ्जन उद्योगभित्रको नेपोटिज्म, गुटबन्दी, परिवारवाद, यौन हिंसा र त्यसले उत्पन्न गराउने डिप्रेसन अनि त्यसले उत्पन्न गराउने परिणामको भागीदार को बन्ने भन्ने विषयको फराकिलो बहस सिर्जना गर्यो, त्यो पनि बलिउडमा मात्र नभएर, विश्वभर। थेरै फिल्म खेलेर दर्शकको मन जितेका उनै अभिनेता सुशान्तसिंह राजपुत अभिनीत अन्तिम फिल्म दिल बेचारा यतिबेला दर्शकमाझ आइपुगेको छ। यसअघिको आफ्नो फिल्म छिचोरे मा आत्महत्याको विरोधमा उभिएर जीवनको लडाइँ लड्नुपर्छ भन्ने सन्देश दिएका सुशान्तले फिल्म रिलिज भएको केही समयमा नै आफैं जीवनसँग हारेर गरेको आत्महत्याले यी सबै विषयमा बहस सिर्जना गराएको हो। फिल्म धोनीबाट उदाएका उनी अभिनीत अन्तिम फिल्म भएका पनि धेरैले सुशान्तको यो फिल्मको प्रतीक्षा गरेका थिए। तर कोरोना महामारीका कारण धेरै पटक रिलिज डेट सरेर यो फिल्म हलबाट नभएर डिजिटल प्लेटफर्मबाट दर्शकमाझ आएको छ। र, फिल्मले मिश्रित प्रतिक्रिया पाइरहेको छ। फिल्मको कथालाई धेरैले सुशान्तको जीवनसँग जोड्न पनि खोजेका छन् प्रतीकात्मक रूपमा। फिल्म जुन स्तरको छ त्योभन्दा पनि सुशान्तको आत्महत्या सेन्टिमेन्टले दर्शकले फिल्म हेर्न खोजिरहेका छन्। फिल्म दिल बेचारा क्लासिक फिल्मको रिमेक हो। जसले पहिले नै मुख्य फिल्म हेरिसकेका हुन्छन् उनीहरू फिल्म हेर्नुभन्दा पहिले नै तुलनात्मक मुड मा हुन्छन्। जसले हेरेका छैनन् उनीहरूको अपेक्षा आकाश छुने हुन्छ। यो फिल्म द फल्ट इन् आवर स्टार को रिमेक हो। जोन ग्रिनको उपन्यासमा आधारित यो अमेरिकन फिल्म दुई यस्ता प्रेमीको इमोसनल जर्नी हो जो आफ्नै जीवनसँग लडिरहेका छन्। कास्टिङ निर्देशक मुकेश छाबडले निर्देशक रूपमा डेब्यु गरेको यो फिल्ममा रोमान्स र इमोसन देखाइएको छ। फिल्म रिलिज हुनुभन्दा ४० दिन पहिले दुनियाँ छोडेका सुशान्तप्रतिको सेन्टिमेन्ट हुँदाहुँदै पनि पर्दामा यो प्रभाव छोड्न निर्देशक छाबड असफल देखिएका छन्। दर्शकले यो फिल्म हेरेर सुशान्तलाई श्रद्धाञ्जली दिन खोजेकाले फिल्मप्रति भावनात्मक लगाव छ। तर यसलाई पर राखेर फिल्म हेर्ने हो भने यसलाई दिल बेचारा एउटा औसत फिल्म मात्रै बनेको छ। सायद सुशान्तले पनि यो फिल्म हेर्न पाएका भए यसै भन्थे होलान्। फिल्म क्यान्सरपीडित युवा जोडीको प्रेमकथा हो। धर्तीमा उनीहरूको समय थोरै बाँकी छ। एक युवाले जीवनसँग हारिरहेकी युवतीको जीवनमा उमंग ल्याइदिन्छिन्। कथामा रोमान्स र इमोसन धेरै छ। तर निर्देशकको सपाट निर्देशन यो सबैमा ज्यान भर्न चुकेको छ। पत्रलाई सही रूपमा स्थापित गर्न उनी असफल देखिएका छन्। फिल्मकी नायिकाले आफ्नो जीवनमा बदलाव ल्यएको अनुभव गरे पनि दर्शकले भने अनुभूति नै गर्दैनन्। मुकेशको ध्यान फ्रेम राम्रो बनाउनेतर्फ मात्रै केन्द्रित देखिन्छ। यसमा उनलाई सफलता त प्राप्त भएको छ तर तर यो पोस्टकार्ड ब्युटी जस्तै भएको छ जसलाई तपाईं हेर्न सक्नुहुन्छ तर महसुस गर्न सक्नुहुन्न। सुशान्तको ऊर्जा फिल्ममा महसुस हुँदैन। उनले फिल्ममा जति दिन खोजेका छन् त्यति निकाल्न सकिएको छैन। निर्देशकले मागेको उनले दिएका छन्, स्क्रिप्टभन्दा माथि उठेर अभिनय गरेका छन् तर लेखन र निर्देशनको कमजोरीले उनलाई बाँधेको छ। नायिका सञ्जना सांघी मायलु लाग्छिन्। उनको अभिनय राम्रो छ। सुशान्त र सञ्जनाको जोडी कोमल लाग्छ। छोटो भूमिकामा सैफ अलि खान छन्। एआर रहमानको संगीत उनको नामअनुसारकै छ। सुशान्तको नाममा दिल बेचारा चले पनि दिल बेचारको नामले सुशान्तलाई के चलाउँला र ? उनी आफैंले जीवनसँग हरेस खाइसके।"
भोजपुरी लेडिज सिंघम,"मुम्बई : भोजपुरी अभिनेत्री रानी चटर्जी लकडाउनमा परिवारसँग समय बिताइरहेकी छन्। यसका साथै उनी सोसल मिडियामा पनि निकै सक्रिय रहिन्। फ्यानसँग नजिक रहन उनी लगातार आफ्ना तस्बिर सेयर गरेर चर्चामा रहन्छिन्। हालै रानीले आफ्नो पुरानो बोल्ड तस्बिर इन्स्टाग्राममा सेयर गरेकी छन्, जुन निकै भाइरल भइरहेको छ। तस्बिरमा उनले पिंक आउटफिट पहिरिएकी छन्। यो तस्बिरमा फ्यानले जमेर कमेन्ट गरिरहेका छन्। एक फ्यानले लेखेका छन्, झक्काँस। कसैले लेखेका छन् , शानदार। त्यहीँ एक सोसल मिडिया प्रयोगकर्ताले कमेन्टमा लेखेका छन्, मलाई लग्छ, तपाईंको तौल केही कम भएजस्तो छ। योभन्दा पहिले पनि रानीले आफ्नो हट एन्ड बोल्ड तस्बिरबाट सोसल मिडियामा तहल्का मच्चाइसकेकी छन्। इन्स्टाग्राममा उनका निकै फ्यान छन्। फ्यान फलोइङ पनि राम्रो छ। रानी भोजपुरी फिल्म इन्डस्ट्रीकी निकै चलेको नाम हो। उनले रवि किसन, मनोज तिवारी, दिनेशलाल यादवलगायत धेरै भोजपुरी अभिनेतासँग काम गरिसकेकी छन्। उनी छिट्टै फिल्म लेडी सिंघममा अहम् भूमिकामा देखिँदै छिन्। यो फिल्ममा उनी अभिनेता शक्ति कपुरसँग स्क्रिन सेयर गर्दै छिन्।"
मेलम्चीमा बेइमानी,"असार तेस्रो साता मेलम्ची सुरुङमा पानी पठाइएपछि राजधानीमा खुसी जाग्यो। काकाकुल राजधानीवासीलाई मेलम्चीको पानीले तिर्खा मेट्ने आशा जाग्नु स्वाभाविकै थियो। तर त्यो खुसी एकसाता पनि टिक्न सकेन। परीक्षणकै क्रममा सुरुङको गेट फुटेपछि पानी खाने आशा निराशामा बदलियो। यो आयोजनामा राज्यकोषबाट ३५ अर्ब बढी खर्च भइसके पनि राजधानीवासीको तिर्खा कहिले मेटिने हो अझै टुंगो छैन। मेलम्चीका लागि बनाइएका धारा र पाइपमा खिया लाग्ने हो कि भन्ने चिन्ता थपिएको छ। झन्डै दुईतिहाइ बहुमतसहित केपी ओली दोस्रोपटक प्रधानमन्त्री बनेपछि राष्ट्रिय गौरवका आयोजनालाई दु्रतगतिमा अघि बढाउने घोषणा गरियो। वर्षाैंदेखि रोकिएर बसेका केही योजनाको काम दु्रतगतिमा अघि बढाइयो। गौतम बुद्ध र पोखरा अन्तर्राष्ट्रिय विमानस्थल, भेरी बबई ड्राइभर्सनको काम तीव्र गतिमा भयो। मेलम्ची आयोजना पनि एकाध वर्षमा पूरा गर्ने घोषणा गरियो। सरकारले नै पटकपटक मेलम्ची पानी आउने भो भन्दै मिति पनि तोक्यो। राजधानीमा सडक खनियो। पाइप बिच्छाइयो तर अनेकौं बहानामा मेलम्ची परपर धकेलिँदैछ। आयोजनाको काम अन्तिम चरणमा पुगेकै बेला गत वर्ष इटालियन (कम्पनी) ठेकेदारलाई भगाइयो। राष्ट्रियताको जलप लगाएर खानेपानी मन्त्रालयले इटालियन कम्पनीसँगको ठेक्का रद्द गयो तर वास्तविकता अर्कै रहेछ। उक्त कम्पनीले काम छोड्दा आयोजना नै अन्योलमा पयो। मन्त्रालयको नेतृत्वले बदमासी गरेको ठहर भयो। त्यही कारण आयोजना अघि बढाउनुपर्ने महत्वपूर्ण समय त्यसै खेर गयो। बल्लबल्ल नयाँ ठेक्का लगाएर सुरुङ निर्माण भएको घोषणा गरियो। सुरुङ परीक्षण हुँदैछ, काम सकिन लाग्यो भन्ने सन्देश प्रवाह गरियो। राजधानीवासीलाई धारामा पानी थाप्न तयार भएर बस्न भनियो। तर परीक्षण नसकिँदै सुरुङ फुट्यो। खानेपानी मन्त्रालयको नेतृत्वको कमजोरी, ठेकेदार कम्पनीको लापरबाही वा अन्य कुनै निजी स्वार्थ ? छिटो पानी ल्याउने नाममा गरिएको हतार थियो, भित्री मिलिभगत वा अर्को कुनै षडयन्त्र ? सरकारले सत्यतथ्य सार्वजनिक गर्नैपर्छ। मुलुक विकासमा सरकारको नेतृत्वमा इच्छाशक्ति, तदारुकता, निस्वार्थपन र पारदर्शिता हुनैपर्छ। खानेपानी मन्त्रालयले इच्छाशक्ति देखाएन भने राष्ट्रिय गौरवको यो आयोजनाले पूर्णता पाउन सक्दैन। नेतृत्वमा देखिएको बारम्बारको हेलचेक्र्याइँले कतै मेलम्ची एकादेशको कथा मात्र हुने त होइन भन्ने चिन्ता थपिएको छ। निर्माण कार्य अन्तिम चरणमा पुग्दा कहिले ठेकेदार लखेट्ने त कहिले सुरुङ फुुट्ने। यसको पछाडि अनेक कारण हुन सक्छन्। राष्ट्रिय गौरवका आयोजनाको प्रगतिबारे आफैं जानकारी राख्ने प्रधानमन्त्री ओलीले मेलम्चीमा भइरहेका घटनाक्रमबारे पनि चनाखो बन्नैपर्छ। मन्त्री, सचिव, आयोजना प्रमुख वा ठेकेदार जोबाट गल्ती भएको भए पनि छानबिन गरेर दोषीलाई कारबाहीको दायरामा ल्याउनुपर्छ। मेलम्ची सरकारको महत्वकांक्षी आयोजना मात्र नभई राजधानीबासीको सपना पनि हो। नागरिकको सपनामाथि कुल्चेर स्वार्थपूर्ति गर्न खोज्ने जोकोहीले पनि उन्मुक्ति पाउनुहुन्न। भ्रष्टाचार गर्दिन र भ्रष्टाचार गर्न दिन्न भन्ने प्रधानमन्त्री ओलीले मेलम्चीबारे गहिरो अध्ययन गर्नैपर्छ। विसं ०५५०५६ सालमा २४ अर्बको लागत अनुमान गरिएको मेलम्चीको खर्च ३५ अर्ब ५४ करोड पुगिसकेको छ। हेडवक्र्स निर्माण, हाइडे मेकानिकल गेट जडानलगायत विभिन्न काम अझै बाँकी छन्। मुख्य परामर्शदाता (इप्टिसा)को कार्यशैलीले पनि आयोजना निर्माणमा ढिलाइ भइरहेको आयोजनाको भनाइ छ। परामर्शदाता र ठेकेदारलाई समयमै प्रभावकारी काम गराउनेतिर मन्त्रालय नेतृत्वको ध्यान जानुपर्छ। निर्माण कार्य अधुरो रहँदा राज्यको लगानी खेर जाने अवस्था उत्पन्न हुनसक्छ। यसैले निर्माण कार्य सम्पन्न नगर्ने ठेकेदारलाई जिम्मेवार बनाउनेदेखि विभागीय मन्त्रीलाई खबरदारी गर्न प्रधानमन्त्री आफैंले पहलकदमी लिन ढिला भइसकेको छ।"
हवाई सेवा सुचारु गर्न तयारी तीव्र,"काठमाडौं : हवाई सेवा भदौ १ गतेदेखि पुनः सुरु हुने भएको छ। सरकारले कोभिड १९ महामारीको जोखिमलाई ध्यानमा राख्दै विभिन्न मापदण्ड निर्धारण गरी आन्तरिक र बाह्य दुवै हवाई सेवा सुरु गर्न लागेको हो। यसका लागि सरकारले आन्तरिक गृहकार्यमा तीव्रता दिएको छ। कोभिड १९ को महामारीका कारण सरकारले गरेको बन्दाबन्दी अन्त्यसँगै झण्डै ५ महिनापछि हवाई सेवा सञ्चालनमा आउन लागेको हो। नेपाल नागरिक उड्डयन प्राधिकरणले उडान व्यवस्थापन, उडान अवधि, यात्रु र विमानको स्वास्थ्य सुरक्षा व्यवस्थापनलगायत विषयमा तयारी थालेको छ। प्राधिकरणका महानिर्देशक राजन पोखरेलले भदौ १ गतेदेखि आन्तरिक र बाह्य उडान गर्ने तयारी रहेको जानकारी दिए। तर आन्तरिक वायुसेवा सञ्चालक सकेसम्म साउनमै उडान थाल्न सरकारसँग आग्रह गरिरहेका छन्। बाढीपहिरोका कारण अधिकांश जिल्लाको सडक मार्ग अवरुद्ध भएको, उपत्यका जोड्ने प्रमुख सडक खण्डसमेत क्षतिग्रस्त भएको भन्दै आन्तरिक वायुसेवा कम्पनीले साउनमै उडान अनुमतिका लागि सरकारसँग माग गरिरहेका छन्। प्राधिकरणले भने भदौ १ अघि उडान गर्न नसकिने जनाएको छ। पोखरेलका अनुसार यसअघि नै जारी गरेको स्वास्थ्य र उडान सुरक्षासम्बन्धी मापदण्डका आधारमा सेवा सुरु गर्न लागिएको हो। भदौै १ गतेदेखि उडान गर्ने विषयमा सुझाव दिन प्राधिकरणले कार्यदल पनि गठन गरेको थियो। कार्यदलले आन्तरिक उडानका विषयमा दिएको सुझावका आधारमा थप गृहकार्य गरी उडान गर्न लागिएको छ। कार्यदलमा प्राधिकरण र आन्तरिक वायुसेवा कम्पनी सञ्चालक आवद्ध थिए। कार्यदलमा आवद्ध आन्तरिक विमान कम्पनीका सञ्चालक र सरकारबीच आन्तरिक उडानका विषयमा ५ बुँदे सहमतिसमेत भइसकेको प्राधिकरण प्रवक्ता राजकुमार क्षेत्रीले जानकारी दिए। आन्तरिकतर्फ दैनिक १२ घण्टा प्राधिकरणका अनुसार आन्तरिकतर्फ दैनिक १२ घण्टा मात्रै उडान भर्न सक्ने तालिका बनाइएको छ। यस्तै आन्तरिक टर्मिनलमा प्रतिघण्टा ३ सय यात्रुलाई मात्रै सेवा दिने गरी उडान भर्ने मिल्ने व्यवस्था मिलाइएको छ। भदौ पहिलो साताका लागि बिहान ६ बजेदेखि साँझ ६ बजेसम्म आन्तरिक उडान खुलाउने र प्रतिघण्टा ३ सय यात्रुलाई सेवा दिने गरी उडान तालिका निर्धारण गरिएको प्राधिकरणले जनाएको छ। आन्तरिकतर्फ काउन्टरबाट यात्रुको जाँचपछि वायुसेवा कम्पनीले डिपार्चर क्षेत्रबाट यथाशीघ्र जहाजतर्फ प्रस्थान गराउनुपर्ने र उडान ढिलो भएको अवस्थामा यात्रुलाई बस, जहाज वा ह्यांगरमध्ये उपयुक्त स्थानमा व्यवस्थापन गर्नुपर्ने मापदण्ड बनाइएको छ। सरकार र आन्तरिक विमान कम्पनीका सञ्चालकबीच भएको सहमति भदौको पहिलो साताका लागि मान्य हुनेछ। यसपछि पुनः भदौ ५ गते बैठक बसेर नयाँ मापदण्ड निर्धारण गरिनेछ। क्षमताको ३३ प्रतिशतमात्र सञ्चालन सरकारले पहिलो चरणमा त्रिभुवन विमानस्थलको कुल क्षमताको ३३ प्रतिशत सेवा मात्रै सञ्चालन गर्ने सरकारको तयारी छ। कोरानाका कारण यात्रुको स्वास्थ्य सुरक्षालाई उच्च प्राथमिकतामा राखेर पहिलो चरणमा बाह्य उडानको ३३ प्रतिशत मात्रै उडानको तयारी भएको प्राधिकरणको भनाइ छ। आन्तरिक र बाह्य क्षेत्रमा हुँदै आएको उडान सेवामध्ये तत्काललाई ३३ प्रतिशत मात्रै खुलाउने तयारी छ, क्षेत्रीले भने। नागरिक उड्डयन तथा पर्यटन मन्त्रालयले नेपालमा उडान भर्दै आएका अन्तर्राष्ट्रिय विमान कम्पनीलाई उडान खुला गरिएको विषयमा पत्राचारसमेत गरिसकेको छ। सरकारले जारी गरेको कोभिड १९ अपरेसन गाइडलाइनअनुसार नै बाह्य उडान र यात्रुको स्वास्थ्य सुरक्षासम्बन्धी मापदण्ड कार्यान्वयनमा आउनेछ। हामीले अन्तर्राष्ट्रिय उडान खुला गरे पनि नेपालमा उडान भर्दै आएका मुलुकले अन्तर्राष्ट्रिय उडान गर्ने वा नगर्ने सम्बन्धमा हालम्म कुनै जानकारी आइपुगेको छैन, प्रवक्ता क्षेत्रीले भने। कतारले भदौ १ गतेबाट ड्रिमलाइनरबाट १ वटा उडान भर्ने मौखिक जानकारी दिएको क्षेत्रीले बताए। नेपालमा उडान भर्न अन्तर्राष्ट्रिय वायुसेवा कम्पनीले पुनः उडान तालिका माग गर्नुपर्ने हुन्छ। एकपटक निर्धारण भएको उडान तालिका ९० दिनका लागि मात्रै मान्य हुन्छ। त्यसपछि पुनः वायुसेवा कम्पनीले उडान तालिका माग गर्नुपर्ने नियम छ। तर हालसम्म कुनै पनि बाह्य वायुसेवा कम्पनीले उडान तालिका माग गरेका छैनन्, क्षेत्रीले बताए। बाह्य वायुसेवा कम्पनीले उडान तालिका माग गरे कोभिड जोखिमको अवस्था हेरी अनुमति दिन सकिने प्राधिकरणले जनाएको छ। प्राधिकरणका प्रवक्ता क्षेत्रीका अनुसार नेपालमा उडान भर्ने मुलुकमध्ये टर्कीबाहेक अन्य मुलुकले कोभिडका कारण अन्तर्राष्ट्रिय उडानमा प्रतिबन्ध लगाइएको छ। यसमध्ये यूएईले चाँडै नै उडान खुला गर्ने तयारी गरेको छ। चीन, जापान, दक्षिण कोरिया, हङकङ, र बंगलादेशले भने आंशिक रूपमा उडान बन्द गरेका छन्। नेपालमा उडान भर्ने मुलुकमा भारत, चीन, तिब्बत, हङकङ, मलेसिया, सिंगापुर, दुबई, कतार, जापान, कोरिया, बंगलादेश, थाइल्यान्ड, ओमान, भुटान, कुवेत र टर्की छन्। कोभिड १९ को महामारी अघिसम्म पर्यटकीय सिजनमा अन्तर्राष्ट्रिय विमानस्थलबाट स्वदेशी र बाह्य मुलुकका गरी ३० विमान कम्पनीले दैनिक करिब ५५ वटासम्म उडान हुँदै आएको थियो। नेपाल एयरलाइन्स र हिमालय एयरलाइन्ससहित ३० वटा अन्तर्राष्ट्रिय विमान कम्पनीले नेपालमा उडान भर्दै आएका थिए। नेपालबाट विश्वका १६ मुलुकका करिब ४० गन्तव्यसम्म उडान भर्न सकिने प्राधिकरणले जनाएको छ। सहज छैन अन्तर्राष्ट्रिय उडान नेपालबाट अन्तर्राष्ट्रिय उडान भर्दै आएको नेपाली ध्वजाबाहक नेपाल एयरलाइन्सले भारत, जापान, कतार, थाइल्यान्ड, दुबइ र हङकङ गरी ९ गन्तव्यमा उडान भर्दै आएकोमा जापानबाहेक सबै मुलुकमा उडान प्रतिबन्ध कायमै छ। कोभिडका कारण अन्य मुलुकमा तत्काल उडान सुरु गर्ने अवस्था नरहेको नेपाल एयरलाइन्सकी प्रवक्ता अर्चना खड्काले जानकारी दिइन्। जापानमा उडान सुरु गर्न प्रक्रिया अघि बढाइएको छ। नेपालको निजी क्षेत्रको अन्तर्राष्ट्रिय वायुसेवा कम्पनी हिमालय एयरलाइन्सले पनि साउदी अरब, चीन, दुबई, बंगलादेश, मलेसिया र कतारमा उडान भर्दै आएको थियो। नेपाल एयरलाइन्सजस्तै हिमालयलाई पनि उडान प्रतिबन्धका कारण अन्य मुलुकमा उडान भर्न कठिन छ। हिमालय एयरलाइन्सका उपाध्यक्ष विजय श्रेष्ठले सरकारले भदौ १ गतेदेखि उडान सुरु गर्ने बताए पनि कसरी, कुन मुलुकमा र उडान अनुमति प्रक्रिया के हुने भन्ने जानकारी नदिएको बताए।"
भत्ता खान महिनामै २२ बैठक,"काठमाडौं : सरकारी कार्यालयमा भत्ता खान कार्यालय समयभन्दा अघिपछि बैठक बस्ने गरेको पाइएको छ। राष्ट्रिय परीक्षा बोर्डका पदाधिकारी र कर्मचारी महिनामा २२ पटकसम्म बैठक बसेका छन्। यसरी बोर्डले एक वर्षमा ४३ लाख ८५ हजार रुपैयाँ खर्च गरेको छ। कार्यालय समयमा सम्पन्न गर्न सकिने विषयमा पनि छुट्टै बैठक बस्दा अनावश्यक आर्थिक बोझ थपिएको छ। महालेखापरीक्षकको कार्यालयले आफ्नो ५७औं प्रतिवेदनमार्फत बैठकको संख्या घटाउँदै आर्थिक मितव्ययितता अपनाउन सुझाव दिएको छ। बोर्डले कक्षा ११ र १२ को परीक्षा सञ्चालन, नतिजा प्रकाशन, परीक्षार्थीको अभिलेख सच्याउने तथा यससँग सम्बन्धित अन्य प्राविधिक काम सञ्चालन गर्दै आएको छ। कार्यालय समयमै सम्पन्न हुन सक्ने पुनर्योग, अभिलेख सच्याउने, त्रुटि समाधानजस्ता नियमित काम गर्न पनि अघिपछि पारेर बैठक बसेको जनाइएको छ। एक वा दुई जनाको अभिलेख सच्याउने बहानामा पनि पटकपटक बैठक बसेको देखिएको छ। एक विषयको पुनर्योगका लागि पनि यसरी नै बैठक बसेको महालेखापरीक्षकको कार्यालयले जनाएको छ। बैठकको समयलाई लम्ब्याउन, भत्तामा बढी रकम खर्च गर्न आमन्त्रित सदस्यको संख्यासमेत बढाएको प्रतिवेदनमा उल्लेख छ। कक्षा ११ र १२ को उत्तरपुस्तिका आवश्यकताभन्दा १५ प्रतिशत बढी खरिद गरेको पाइएको छ। जसले गर्दा बोर्ड र मातहतका ११ वटा कार्यालयमा पर्याप्त मात्रामा उत्तरपुस्तिका मौज्दात रहेको र यसले आर्थिक भार थपिएको छ। ४९ लाख ७३ हजार थान उत्तरपुस्तिका, प्रश्नपत्र छपाइ गरिएकामा ६४ लाख ८४ हजार थान मूल उत्तरपुस्तिका छपाइ गरेको छ। यसबाट १५ लाख ११ हजार थान अर्थात् ३० प्रतिशत धेरै उत्तरपुस्तिका छापेको देखिन्छ। बोर्डले परीक्षार्थीलाई परीक्षा समयमा उपलब्ध गराइने थप उत्तरपुस्तिका पनि आवश्यकताभन्दा बढी खरिद गर्दै आएको छ। हरेक वर्ष यस्तै समस्या देखिएकाले विद्यार्थी संख्या यकिन गरेर मात्र उत्तरपुस्तिका छपाइ र खरिद गर्नुपर्ने सुझाव महालेखाले दिएको छ। बोर्डका परीक्षा नियन्त्रक कृष्ण शर्माले भने हरेक वर्ष परीक्षार्थी संख्याको तुलनामा १० प्रतिशत बढी प्रश्नपत्र छाप्ने गरिएको बताए। परीक्षाको समयमा उत्तरपुस्तिका तथा प्रश्नपत्र अभावको समस्या आउन नदिन लामो समयदेखि यस्तो गर्ने गरिएको शर्माको भनाइ छ। महालेखाको प्रतिवेदनले नियमिततर्फका परीक्षार्थी मात्रै गणना गरेर उत्तरपुस्तिका र प्रश्नपत्रको हिसाब गर्ने गरेको तर वर्षौंदेखि आंशिक रूपमा परीक्षा दिँदै आएका परीक्षार्थीलाई त्यसमा गणना नगर्दा गलत सूचना गएको गुनासो विश्वविद्यालयहरूले गर्दै आएका छन्।"
कांग्रेसलाई लाग्यो महाधिवेशन : नेतृत्वका लागि आन्तरिक लबिङ तीव्र,"काठमाडौं : कोभिड १९ का कारण करिब चार महिना ठप्प प्रमुख प्रतिपक्षी कांग्रेसको आन्तरिक राजनीतिक लकडाउन खुकुलो भएसँगै गर्माएको छ। पार्टीको १४औं महाधिवेशन फागुनमै गर्ने गरी असार तेस्रो साता बसेको केन्द्रीय समिति बैठकले आन्तरिक कार्यतालिका परिमार्जन गरेपछि कांग्रेसमा चुनावी सरगर्मी एकाएक चुलिएको हो। नेताबीच भेटघाट र छलफल बाक्लिएका छन् भने अनौपचारिक गुटगत भेला पनि हुन थालेका छन्। कांग्रेसको भावी नेतृत्वका लागि शीर्ष तहका नेताले सार्वजनिक रूपमै उम्मेदवारी घोषणा भने गरिसकेका छैनन्। सभापति शेरबहादुर देउवा, वरिष्ठ नेता रामचन्द्र पौडेल उपसभापति विमलेन्द्र निधि, महामन्त्री डा शशांक कोइराला, पूर्वमहामन्त्री प्रकाशमान सिंह, पूर्वमहामन्त्री कृष्णप्रसाद सिटौला, केन्द्रीय सदस्य डा शेखर कोइरालाले सभापति पदका लागि लबिङ व्यापक बनाएका छन् भने केन्द्रीय सदस्य गगन थापा पनि युवा नेताका साथ पाए सभापतिमा लड्ने बताउँदै आएका छन्। संस्थापन पक्षबाट देउवा र निधि मात्रै आकांक्षी छन् भने पौडेल समूहबाट भने करिब आधा दर्जन नेताले नेतृत्वका लागि सक्रियता बढाएका छन्। १३औं महाधिवेशनमा देउवासँग सभापतिमा पराजित वरिष्ठ नेता पौडेलसँगै, महामन्त्री कोइराला, पूर्वमहामन्त्री सिंह, केन्द्रीय सदस्य शेखर कोइरालाले नेतृत्वका लागि दाबी गर्दै आएका छन्। पौडेल समूहकै नेता डा रामशरण महत पनि पार्टीमा आफू वरिष्ठ भएकाले नेतृत्वका लागि स्वाभाविक दाबेदार भएको बताउँदै आएका छन्। तेस्रो धारको नेतृत्व गर्दै आएका नेता सिटौला भने आसन्न महाधिवेशनमा कुनै एक समूहसँग मिलेर चुनावमा जाने रणनीतिमा छन्। देउवा र पौडेलका लागि १४औं महाधिवेशन अन्तिम अवसर भएकाले फेरि दुईबीच चुनावी प्रतिस्पर्धा हुने धेरैको आकलन छ। उमेरका हिसाबले पनि दुवै नेताको लागि यो अन्तिम पटक हो। देउवा ७४ वर्ष पुगे भने पौडेल ७५। उपसभापति निधिले पनि नेतृत्वका लागि तयारी गरेका छन्। तर, उनले सभापति देउवासँगको छलफलपछि मात्रै निर्णयमा पुग्ने बताए। देउवा नै सभापतिमा दोहोरिन खोजे आफू उम्मेदवार नबन्ने निधिले निकट नेतासँग बताउने गरेका छन्। १३औं महाधिवेशनमा नेतालाई व्यवस्थापन गर्न नसक्दा पराजय भोगेको पौडेल समूहलाई अहिले पनि सहज छैन। पौडेल समूहमा राम्रो प्रभाव रहेको कोइराला परिवारका दुई नेता शशांक र शेखर आफैं नेतृत्वका लागि दौडमा छन् भने पूर्वमहामन्त्री सिंह पनि सजिलै ब्याक हुने अवस्थाामा छैनन्। पौडेलले ६ महिनाअघि नै अनामगरमा सम्पर्क कार्यालय खोलेर नेता कार्यकर्तासँग भेटघाट सुरु गरिसकेका छन्। महामन्त्री कोइरालाले महाराजगन्जस्थित निवासमा नेता कार्यकर्ताको चहलपहल बाक्लिएपछि नजिकै अर्काे घरलाई महाधिवेशन प्रयोजनका लागि खाली गराएका छन्। उनको घरमा संस्थापन र इतर समूहका नेताको बाक्लो भीडभाड हुन थालेको छ। उनले सबै नेतासँगको सल्लाहमा उम्मेदवारी दिनबारे निर्णय गर्ने बताए। पूर्वमहामन्त्री सिंहले चाक्सीबारीस्थित निवासलाई सम्पर्क कार्यालय बनाएका छन्। केन्द्रीय सदस्य शेखर कोइरालाले १३औं महाधिवेशनकै बेलामा अनामनगरमा सम्पर्क कार्यालय बनाएको घरलाई नै अहिले निरन्तरता दिएका छन्। सिटौलाले चण्डोलमा तीन दिनअघि सम्पर्क कार्यालय खोलेका छन्। सभापति देउवाले पनि निवास बूढानीलकण्ठमै भेटघाट गर्दै आएका छन् भने उपसभापति निधिले पनि छुट्टै कार्यालय खोलेका छैनन्। कांग्रेसले फागुन ७ देखि १० गतेसम्म काठमाडौंमा महाधिवेशन गर्ने निर्णय गरिसकेको छ। क्रियाशील सदस्यता वितरणको काम सुरु भएको छ। कोभिड१९ को असर र मौसमका कारण भने समयमा नहुने आशंका छ। पार्टी विधानअनुसार चार वर्षमा महाधिवेशन हुनुपर्ने प्रावधान छ। जोशीको कारबाहीप्रति नेता असन्तुष्ट केन्द्रीय अनुशासन समितिले पार्टीका पूर्वसहमहामन्त्री गोविन्दराज जोशी, महासमिति सदस्य पुष्करनाथ ओझा र डँडेलधुरा पार्टी कार्यालय सचिव रामबहादुर विष्टलाई गरेको कारबाहीप्रति नेताले असन्तुष्टि जनाएका छन्। नेताले अनुशासन समितिको निर्णयप्रति असन्तुष्टि जनाउँदै कारबाही प्रक्रिया गलत भएको टिप्पणी गरेका छन्। कांग्रेस केन्द्रीय सदस्य डा शेखर कोइरालाले पार्टीमा लामो समय योगदान दिएका नेतालाई कारबाही गर्ने तर अन्य पार्टीबाट प्रवेश गराउने कुराले गलत सन्देश जाने बताए। एकातिर हामी अन्य पार्टीबाट नेपाली कांग्रेसमा प्रवेश गराउँदैछौं अर्काेतिर जीवन नै पार्टीमा व्यतीत गरेका वरिष्ठ नेताहरूलाई पार्टीबाट निष्कासन गर्छाैं, उनले प्रश्न गरे, यसले पार्टी र कार्यकर्तामा के सन्देश जान्छ ? नेता कोइरालाले अनुशासन समितिको कारबाहीलाई आधारहीन र मनगढन्ते भएको दाबी गरे। गोविन्दराज जोशी, पुष्करनाथ ओझा र रामबहादुर विष्टलाई कांग्रेस पार्टीबाट निष्कासन गरिनु दुर्भाग्य हो, उनले ट्विटरमा लेखेका छन्, उहाँहरूले पार्टी र लोकतन्त्रका पक्षमा बगाउनुभएको रगत पसिनाको अवमूल्यन गर्ने काम भएको छ। समितिले दुई वर्षअघि सम्पन्न संघीय निर्वाचनमा पार्टीका आधिकारिक उम्मेदवार हराउन भूमिका खेलेको भन्दै पूर्वमन्त्री जोशी र पूर्वराज्यमन्त्री ओझालाई पाँच वर्षका लागि पार्टीबाट निष्कासन गर्ने निर्णय गरेको थियो। विष्टलाई तीन वर्षका लागि कारबाही गरेको विज्ञप्तिमार्फत जनाएको थियो। कांग्रेस नेता डा मीनेन्द्र रिजालले पनि नेताहरूलाई पार्टीबाट निष्कासन गर्ने निर्णयले लोकतन्त्रलाई कमजोर बनाउने दाबी गरे।"
कामदार बनेर लिम्पियाधुरा पुग्दा,"० नेपाली भूमि अतिक्रमण गरी बसेका भारतीय सेनालाई सघाउने मन त थिएन। तर, गौरा पर्व मनाउन रोजगारी गरेर खर्च जुटाउनु थियो। ० छियालेकबाट कालापानी र लिपुलेकसम्म सडक भएकाले गाडी चल्थ्यो। लिम्पियाधुरा क्षेत्रमा सडक विस्तार नभएकाले हामी सात जना भने त्यता जाने भयौं। ० छियालेकबाट पारि नेपालको छाङरु गाउँ टलक्क देखिन्थ्यो। छाङरुमा नेपाल टेलिकमको टावर छ। भारततर्फ सञ्चारको कुनै सुविधा नभएकाले भारतीय सेना घरमा सम्पर्क गर्न हाम्रा फोन माग्थे। ० अचम्मलाग्दो कुरा के देखियो भने लिम्पियाधुराको शून्य प्वाइन्ट अर्थात् चीनसँगको सीमामा भारतीय सेना रातारात जाँदा रहेछन्। राति नै सीमा अवलोकन गरी बिहान ८९ बजेसम्म ओल्सा बेसमा फिर्ता हुने रहेछन्। ० ओल्साबाट पुल तरेर पारिपट्टि ४५ किलोमिटर सिधा उकाली चढेर हामी लिम्पियाधुरामा अँध्यारोउज्यालो (झिसमिसे) अवस्थामा पुग्यौं। लिम्पियाधुरा क्षेत्रका चट्टानहरूमा हिउँ थियो। कुनैकुनै ठाउँमा हिउँ पग्लिएको थियो। कालो माटो, कालो चट्टान र काला मसिना ढुंगा मात्रै त्यो क्षेत्रमा देखिन्थ्यो। ० लिम्पियाधुरा पासमा ढुंगा जोडेर चिनियाँ अक्षरमा केही लेखिएको थियो। भारतीय सेनाले त्यस क्षेत्रको फोटो खिचे, बिहानको साढे ८ बजेतिर सबै फिर्ता भए। ० मैले यति राति किन सीमा हेर्नुपर्ने भनेर एक जना जवानलाई सोधें। पछि चिनियाँ सेना पनि सीमा हेर्न आउन सक्ने भएकाले बिहान सबेरै जाने गरेको उनले खुलाए। सीमा क्षेत्रमा काम गरिरहेका भारतीय सेनामा चीनको त्रास धेरै रहेछ। ० पछिल्लो समय सीमा विवाद चर्किएको र भारतले सडक विस्तार गरिसकेकाले नेपालीलाई उक्त क्षेत्रमा रोजगारीमा लगाउन बन्द गरेको छ। उक्त क्षेत्रमा रोजगारी गुमाएका नेपालीले के काम गरेर परिवार चलाइरहेका होलान् ? बिरादत्त भट्ट। दार्चुला : अतिक्रमित नेपाली भूमि गुञ्जी, नावी, कुटी गाउँ हुँदै लिम्पियाधुरासम्म पुग्ने संयोग मिल्यो। मलाई कालापानी र लिपुलेक नेपालको हो भन्ने जानकारी पहिले नै थियो। लिम्पियाधुरासम्मै नेपाली भूमि हो, गुञ्जी, नावी र कुटी गाउँ पनि नेपालकै हुन् भन्नेमा अनभिज्ञ थिएँ। जब भारतले सन् २०१९ नोभेम्बरमा कालापानी क्षेत्र समेटेर नक्सा जारी गर्यो त्यसपछि विकसित घटनाक्रमका क्रममा नेपालका सीमाविद्ले पनि लिपुलेक, लिम्पियाधुरा र कालापानीसहितको नक्सा सार्वजनिक गरे। तब मलाई गुञ्जी, नावी र कुटी पनि नेपाली गाउँ भएको थाहा भयो। लिम्पियाधुरा क्षेत्रको मेरो यात्रा २०७४ असार २४ गते सुरु भयो। त्यही बिहानको कुरा हो, एक जना मेरा छिमेकी अंकलले भन्नुभयो, पारि (भारतीय क्षेत्रमा) आर्मीको पट्रोल आएको छ। घरमा बस्नुभन्दा त अलिकति पैसा हुन्छ जाऊँ। म वैशाखमा कक्षा १२ को परीक्षा दिएपछि जेठ महिनाभर हिमाली क्षेत्रमा यार्सा संकलन गरी फर्किएर घरमा त्यत्तिकै बसिरहेको थिएँ। मेरो घर दार्चुला जिल्लाको व्यास गाउँपालिका४ सुन्सेरा हिमाली क्षेत्रमा पर्छ। वैशाखजेठमा यार्सा संकलन गरी बेचेको पैसाले वर्षभरिको घरखर्च त्यसबाटै धान्नुपर्छ। खाली समयमा पैसा आर्जन हुने भएकाले मैले भारतीय सेनासँग काममा जाने कुरामा समर्थन जनाएँ। मेरो गाउँबाट हाम्रो टोली महाकाली नदीमाथिको तुइन चढेर भारतको घट्टेबगड पुग्यो। घट्टेबगडमा भारततिब्बत सीमा पुलिस (आईटीबीपी) र भारतीय सेनाको कुमाउ स्काउटको बटालियन थियो। हामी त्यही क्षेत्रको होटेलमा बास बस्यौं। दोस्रो दिन धार्चुलाबाट आर्मीको पट्रोल जाने गाडी ११ बजेतिर पुगे। कुमाउ रेजिमेन्टका दुईवटा पट्रोल आएका रहेछन्। एउटा कालापानी र लिपुलेक क्षेत्र जाने, अर्काे लिम्पियाधुरा क्षेत्र। ठेकेदारका मुन्छीले (मुन्छी भनेको ठेकेदारका कर्मचारी) हामी ११ जनाको नाम लेखे र बाटो खर्च एकएक हजार भारु दिए। नेपाली भूमि अतिक्रमण गरी कालापानी, लिपुलेकमा बसेका भारतीय सेनालाई सघाउने मन त थिएन। तर, भदौ महिनामा आउने सुदूरपश्चिमकै ठूलो पर्व गौराका लागि रोजगारी गरेर खर्च जुटाउनु थियो। पट्रोलका लागि खाद्यान्न खच्चरहरूले लगेका थिए। भाडाकुँडा, केही हतियारमा प्रयोग हुने सामान, खाना पकाउने स्टोभ, मट्टीतेल आदि बोक्ने जिम्मा हाम्रो थियो। आआफ्नो जिम्माका सामान बोकेर हाम्रो टोली घट्टेबगडबाट उत्तरी क्षेत्रतर्फ लाग्यो। त्यस क्षेत्रमा लिम्पियाधुरा क्षेत्र जोड्ने सडक काट्ने काम भइरहेको थियो। सडकमा काम गर्ने अधिकांश नेपाली नै थिए। चट्टानी क्षेत्र भएकाले चट्टान विस्फोट गर्न प्वाल पार्ने काम भइरहेको थियो। त्यस सडक निर्माणका क्रममा कैयौं नेपालीले ज्यान गुमाउनु परेको छ। त्यो समय भारतले सडक विस्तार गरी नसकेकाले उक्त क्षेत्रमा सबै नेपाली कामदारले भारतीय सेना र कैलाश यात्रीका सामान बोक्नेलगायत काम गरिरहेका देखिन्थे। विशेषगरी सीमा क्षेत्रमा बसोबास गर्ने दार्चुलाका नागरिकसहित जाजरकोट, कालीकोट, बाजुरालगायत जिल्लाबाट नेपालीहरू त्यस क्षेत्रमा विभिन्न रोजगारी गरिरहेका देखिन्थे। वारिपारि चट्टानैचट्टान, बीचमा सलल बगेको महाकाली नदी। भारतीय सेनासँगै हाम्रो टोली अघि बढिरहेको थियो। बाटोमा मालपा क्षेत्र, छंकन हुँदै हाम्रो टोली घट्टेबगडबाट १२ किलोमिटर टाढा रहेको लामारी पुग्दा साँझको ५ बजिसकेको थियो। लामारी क्षेत्रमा आईटीबीपीको पोस्ट रहेछ। हाम्रो टोली एक रात त्यहीं बस्यो। लिम्पियाधुराबाट आएर कुटी क्षेत्रमा बगेको वास्तविक काली नदी। भारतले यो नदीलाई कुटियाङ्ती नदी भन्छ। अर्को दिन बिहानै यात्रा सुरु भयो। असारको महिना, आकाशबाट पानी परिरहेकै थियो। पट्रोलको टोली पनि आफ्नै गतिमा हिँडिरहेको थियो। पाँच किलोमिटर अगाडि बुदी गाउँ पुग्यौं। त्यहाँ भारतीय सीमा सुरक्षा बल (एसएसबी) को क्याम्प पनि रहेछ। साथै कैलाश मानसरोवर यात्रीका लागि कुमाउ मण्डल विकास निगमका क्याम्प पनि राखिएका थिए। बुदी गाउँमा सौका समुदायको बसोबास रहेछ। गाउँको पसलमा नास्ता गरेर हामी अगाडि बढ्यौं। अब तीन किलोमिटर उकाली चढ्नुपर्ने थियो। हामीले पिठ्यूँमा ३० किलो जतिको सामान बोकिरहेका थियौं। त्यस क्षेत्रमा भारतीय सुरक्षाकर्मी कोही तल झरिरहेका थिए, कोही माथि चढिरहेका। तीन किलोमिटर एक घण्टामा पार गरेपछि छियालेक पुग्यौं। त्यहाँ भारतीय सेनाको कुमाउ स्काउटको बटालियन रहेछ। आईटीबीपीको पनि पोस्ट थियो। सेनाको पट्रोल भएकाले सेनाकै बटालियनले हाम्रा लागि खानाको व्यवस्थापन गरेको रहेछ। छियालेकबाट माथिको सीमा क्षेत्रमा भारतको नोटिफाइड क्षेत्र सुरु हुन्छ। त्यस क्षेत्रमा प्रवेश गर्ने विदेशी नागरिकले बहुदेशीय यात्रा अनुमतिपत्र बनाउनुपर्ने हुन्छ। स्थानीयले भारतीय नागरिक भएको परिचयपत्र देखाउनुपर्ने रहेछ। सेनासँग गएकाले हामीलाई कुनै परिचयपत्रको आवश्यकता परेन। छियालेकमा पाँच दिन विश्राम गर्नु थियो। हामी ११ कामदारमध्ये चार जना फिर्ता भए। किनकि, छियालेकबाट कालापानी र लिपुलेकसम्म सडक भएकाले गाडी चल्थ्यो। लिम्पियाधुरा क्षेत्रमा सडक विस्तार नभएकाले हामी सात जना भने त्यता जाने भयौं। त्यसबेला घट्टेबगडबाट छियालेकसम्मको चट्टानी क्षेत्रमा मात्रै सडक काट्न बाँकी थियो। छियालेकभन्दा माथिको क्षेत्रमा हेलिकोप्टर प्रयोग गरी भारतले सुरक्षाकर्मीका लागि गाडी पुर्याएको रहेछ। छियालेकबाट पारि नेपालको छाङरु गाउँ टलक्क देखिन्थ्यो। छाङरुमा नेपाल टेलिकमको टावर छ। भारततर्फ सञ्चारको कुनै सुविधा नभएकाले भारतीय सेना घरमा सम्पर्क गर्न हाम्रा फोन माग्थे। दाउरा बनाउने, भान्सामा काम गर्ने गर्दै छियालेकमा पाँच दिन बिते। पाँचौं दिनपछि फेरि यात्रा सुरु भयो। छियालेकमा पट्रोल टोलीलाई लिन सेनाका तीन गाडी आएका थिए। अबको यात्रा गाडीबाट अघि बढ्यो। छियालेकबाट चार किलोमिटर अगाडि गरब्याङ पुग्यौं। गरब्याङ क्षेत्रमा नेपालभारत जोड्ने सीतापुल छ। सीतापुलबाट पारि गए नेपालका छाङरु र तिंकर गाउँ पुगिन्छ। सीतापुलमा भारततर्फ एसएसबी थिए। नेपालतर्फ भने पुलमा कोही सुरक्षाकर्मी थिएनन्। नेपाल सरकारले गत वैशाख ३१ गते सशस्त्र प्रहरीको बोर्डर अब्जरभेसन पोस्ट (बीओपी) स्थापना गरेको स्थान सीतापुलबाट एक किलोमिटर अगाडि छ। यात्रा अघि बढिरह्यो। भारतको नपल्च्यु गाउँबाट पुल तरी गुञ्जी गाउँ पुग्यौं। गुञ्जीछेउ रहेको सेनाको क्याम्पमा गएर खाना खाई वि श्राम गर्यौं। क्याम्पछेउ दोभान छ, लिपुलेकबाट आउने लिपु खोला र लिम्पियाधुराबाट बग्ने महाकाली नदीको। लिम्पियाधुराबाट बग्ने नदीको पानी लिपु खोलाबाट आउनेभन्दा झन्डै दोब्बर देखिन्थ्यो। गुञ्जीमा भारत सरकारले पक्की हेलिप्याड बनाएको छ। ठूला आकारका चारवटा हेलिकोप्टर अवतरण गर्न सक्ने जत्रो हेलिप्याड देखिन्थ्यो। गुञ्जीभन्दा पारि नेपालको कौवा क्षेत्र छ। गुञ्जीमा रहेका भारतीय सुरक्षाकर्मीले लिपुलेकबाट आउने खोलामा काठे पुल लगाएका छन्। कौवाबाट मनपरी रूख काटेर दाउरा बनाउँदा रहेछन्। गुञ्जीमा एक रात बिताएर यात्रा अघि बढ्यो। त्यहाँबाट कालापानी र लिपुलेक क्षेत्रको पट्रोलमा जाने सेनाको टोली गाडीमा उत्तरपूर्वतर्फ लाग्यो। हाम्रो टोली गुञ्जीबाट उत्तरपश्चिम क्षेत्र लाग्यो। करिब पाँच किलोमिटर रङकाङ क्षेत्रसम्म गाडीमा गयौं। लिम्पियाधुराबाट आएको नदीभन्दा पारिको गाउँ हो, रङकाङ। सडक विस्तार नभएकाले हिँडेरै जानुपर्ने भयो। दुई किलोमिटर क्षेत्रमा नावी गाउँ थियो। नावीमा पनि सौका समुदायको बसोबास छ। त्यहाँभन्दा अलिक अगाडि नाम्पा खोला पर्छ। नदी किनारैकिनार हाम्रो यात्रा अघि बढिरह्यो। त्यस दिन सबैभन्दा बढी हिँड्नु थियो। गुञ्जीबाट झन्डै १९ किलोमिटर टाढा कुटी गाउँ छ। भारतीय सेनाको टोली पहिले नै पुगिसकेको थियो। हामी कामदार त्यस क्षेत्रको अवलोकन गर्दै बिस्तारै अघि बढेका थियौं। बिहान ९ बजेदेखि पैदल हिँड्न थालेका हामी झन्डै साँझ ५ बजेतिर कुटी पुग्यौं। त्यहाँ चार दिन वि श्राम गर्नुपर्ने थियो। सेनाको ब्यारेक गाउँभन्दा करिब एक किलोमिटर टाढा थियो। आईटीबीपीको पोस्ट गाउँछेउमै थियो। अतिक्रमित क्षेत्रको अन्तिम गाउँ कुटी। हामी सेनाको ब्यारेकमै खाना खाएर बस्न भने राति एक किलोमिटर वर कुटी आउँथ्यौं। कुटीका होटेल व्यवसायी कुँवरसिंह कुटियालले हामीलाई बस्न निःशुल्क व्यवस्था गरिदिएका थिए। कुँवर दाइको होटेलमा करिब १२ वर्षका एक नेपाली कामदार रहेछन्। कुटीमा सुरक्षाकर्मीका लागि हट (हिउँमा बस्न मिल्ने विशेषघर)का पाटपुर्जा सार्ने काममा पनि नेपाली भेटिन्थे। दार्चुलाका साथै जाजरकोट, कालीकोट, बझाङ, बाजुरा क्षेत्रका नेपालीलाई विभिन्न काम गरिरहेका भेटिन्थे। कोही घरका काममा, कोही खच्चरको काम त कोही बाटो बनाउन तल्लिन देखिन्थे। त्यो चिसो क्षेत्रमा नेपालीलाई दैनिक ज्याला पाँच सय भारु दिइँदो रहेछ। सस्तोमा जोखिमपूर्ण काम गर्ने भएकाले रोजाइमा नेपाली कामदार पर्थे। हामीलाई त झन् दिनको साढे चार सय भारु मात्रै दिएका थिए। भारतीय कामदार भने आदि कैलाश क्षेत्रका पर्यटक गाइड बन्थे। उनीहरू दिनको एक हजार भारु छ भनेर सुनाउँथे। न्यून ज्यालामा काम गर्नु नेपालीको बाध्यता नै हो। रोजगारी गर्न कि विदेश जानुपर्ने कि त भारतको दिल्लीलगायत ठाउँमा। त्यति टाढा गएर काम गर्नुभन्दा त अलिक कम पैसा भए पनि नजिक राम्रो भनेर त्यसमै चित्त बुझाएका थियौं। कुटी गाउँ सामरिक तथा प्राकृतिक हिसाबले मात्रै नभई धार्मिक दृष्टिले पनि महत्वपूर्ण छ। यो गाउँको छेउमा अलिक अग्लो स्थानमा पुराना जीर्ण भवन छन्। ती भौतिक संरचना महाभारत ग्रन्थका पात्रहरू पाँच पाण्डवको घर भएको विश्वास गरिन्छ। कुटीमा चार दिन बसाइपछि पट्रोलको टोली जोलिङकाङतर्फ प्रस्थान गर्यो। कुटीबाट करिब चार किलोमिटर पर पुल तरेर नदी पारि जाने बाटो थियो। कुटीबाट १३ किलोमिटर टाढा रहेको जोलिङकाङ उच्च हिमाली क्षेत्र भएकाले बोटबिरुवा पाइँदैन। हिँड्दा सास बढेको महसुस हुन्थ्यो। हामी जेनतेन जोलिङकाङ पुग्यौं। त्यहाँ आईटीबीपीको क्याम्पमा चिया पिएर हामी करिब एक किलोमिटर पर सेनाको क्याम्पमा गयौं। क्याम्पमा फौज थिएन। पट्रोल आउनजान नै सेनाले क्याम्प राखेको रहेछ। क्याम्पसँगै कुमाउ विकास मण्डल निगमका क्याम्प पनि छन्। आदि कैलाशका नामले प्रख्यात पार्वती कुण्ड र गौरी ताल यस क्षेत्रमा भएकाले यहाँसम्म यात्रु पुगिरहेका हुन्छन्। यस क्षेत्रमा महाभारतसँग जोडिएका अवशेषसमेत रहेछन्। पार्वती कुण्डनजिक जोलिङकाङमा एउटा अचम्मको दृश्य छ। अधिकांश समय हिउँ जम्ने उक्त क्षेत्रमा रोपाइँ गरेजस्तै दृश्य देखिन्छ। स्थानीयका अनुसार त्यो द्वापर युगमा पाण्डवले लगाएको धान खेती हो रे ! त्यो ठाउँमा बीउ उमारिएजस्तो हरियाली देखिन्थ्यो। पावर्ती कुण्डमा ठूलो मन्दिर बनाइएको छ। ताल परिक्रमा गर्न एक घण्टाभन्दा बढी लाग्ने गरी वरिपरि बाटो बनाइएको छ। बाटोमा रेलिङ बिच्छ्याउने काम भइरहेको थियो। त्यहाँ करिब ४० जना नेपाली कामदार खटिएका थिए। त्यस क्षेत्रमा फाँटहरू भएकाले बाख्राहरू पनि वनमा चराउन लगेका देखिन्थे। जोलिङकाङमा तीन दिन बस्ने भयौं। हामीले फौजका लागि खाना बनाउने, पानी सार्नेलगायत काम गर्यौं। लिम्पियाधुराबाट बग्ने नदी र भौगोलिक बनावट हेर्दा पार्वती कुण्ड, जोलिङकाङ भारतको भूमि हो भने लिम्पियाधुराबाट बग्ने नदीपारि रहेका फाँटहरू नेपालका। चौथो दिन जोलिङकाङबाट नौ किलोमिटर टाढा रहेको ओल्सा बेसमा जानुपर्ने थियो। बिहानै नास्ता खाएर सबै तयार भयौं। जोलिङकाङबाट नदी किनारैकिनार उत्तरतर्फ सिधा बाटो भएर ओल्सा बेसमा पुग्यौं। सेनाको ओल्सा बेसबाट लिम्पियाधुरा क्षेत्र जान लिम्पियाधुराबाट आएको नदी तरेर पारि जानुपर्छ। त्यस क्षेत्रमा दुईवटा पास रहेछन्, लिम्पियाधुरा र मङस्याधुरा। एक दिन विश्राम गरेर सीमा क्षेत्रमा जानुपर्ने योजना सेनाको थियो। बोर्डर प्वाइन्टमा जाने दिन हवल्दार मेजरले मलाई राति १ बजे नै उठाएर चिया बनाउन लगाए। राति २ बजेसम्म तयार भएर सेनाको टोली दुई कामदार लिएर मङस्याधुरातर्फ गयो। अचम्मलाग्दो कुरा के देखियो भने लिम्पियाधुराको शून्य प्वाइन्ट अर्थात् चीनसँगको सीमामा भारतीय सेना रातारात जाँदा रहेछन्। राति नै सीमा अवलोकन गरी बिहान ८९ बजेसम्म ओल्सा बेसमा फिर्ता हुने रहेछन्। अर्को दिन लिम्पियाधुरा पासमा जाने पालो मेरो थियो। त्यो दिन पनि सेनाका हबलदार मेजरले मलाई राति १ बजे चिया बनाउन उठाए। स्टोभ बाल्नुपर्ने भएकाले १० मिनेटमा चिया तयार भयो। पासमा जानेहरू सेनाका जवानलगायत सबै २ बजेसम्म तयार भयौं। मैले अक्सिजन सिलिन्डर बोकेको थिएँ। अर्का मेरा साथीले चट्टान चढ्न प्रयोग हुने डोरी बोकेका थिए। सेनाहरू हातहतियारमा सजिए। ओल्साबाट पुल तरेर पारिपट्टि ४५ किलोमिटर सिधा उकाली चढेर हामी लिम्पियाधुरामा करिब अँध्यारोउज्यालो (झिसमिसे) अवस्थामा पुग्यौं। लिम्पियाधुरा क्षेत्रका चट्टानहरूमा हिउँ थियो। कुनैकुनै ठाउँमा हिउँ पग्लिएको थियो। साउनको महिना भएकाले अधिकांश हिउँ पग्लिएको थियो। कालो माटो, कालो चट्टान र काला मसिना ढुंगा मात्रै त्यो क्षेत्रमा देखिन्थ्यो। लिम्पियाधुरा पासमा ढुंगा जोडेर चिनियाँ अक्षरमा केही लेखिएको थियो। भारतीय सेनाले त्यस क्षेत्रको फोटो खिचे, बिहानको साढे ८ बजेतिर सबै फिर्ता भए। मैले यति राति किन सीमा हेर्नुपर्ने भनेर एक जना जवानलाई सोधें। पछि चिनियाँ सेना पनि सीमा हेर्न आउन सक्ने भएकाले बिहान सबेरै जाने गरेको उनले खुलाए। सीमा क्षेत्रमा काम गरिरहेका भारतीय सेनामा चीनको त्रास धेरै रहेछ। आफ्नो घर बागेश्वर बताउने सेनाका नायक (२ फिता लागेको) ले हामीसँग गुनासो नै पोखे, गाउँ मे विवी हे, बालबच्चा हे। चाइना कब एक बम फ्याक के यही दफनादेता हे। उनको यो भनाइले पनि भारतीय सेनामा चीनको डरत्रास रहेको बुझ्न सकिन्छ। आफ्नो घर दक्षिण भारत बताउने आईटीबीपीका एक जवानले पनि चीनको डर पोखे। चाइनिज सेना आगया तो में सीतापुलमें नेपालको चलाजाउंगा, नेपालमें चिनी सेना कुछ नही करेगां, उनले भने। यी दुई जना त प्रतिनिधि पात्र हुन्। भारतीय सेनाले ओल्सा बेसबाट दुवै पासको दुईदुई पटक अवलोकन गर्यो। करिब १० दिनको ओल्सा बसाइ पनि सकियो। एघारौं दिन पुनः फिर्ता भयौं। जोलिङकाङ, कुटी, नावी, गुञ्जी, छियालेक हुँदै दुई दिनमा हामी घट्टेबगड पुगिसकेका थियौं। घट्टेबगडको चट्टानमा सडक निर्माण भइरहेकै थियो। त्यही बाटो भएर हिँड्नुपर्ने भएकाले वर्षात्का बेला चट्टानबाट ढुंगा झर्ने जोखिम पनि उत्तिकै थियो। झन्डै एक महिनाको यात्राबाट घर फर्किन पाउँदा खुसी लागेकै थियो। घट्टेबगडबाट सेनाको गाडीले हामीलाई तुइन भएको स्थल बर्तीघाटसम्म पुर्यायो। महाकाली नदी उर्लिएको थियो। हामी तुइन तर्न महाकाली किनारतर्फ लाग्यौं। भारतीय सेनाको गाडी धार्चुलातर्फ लाग्यो। पछिल्लो समय सीमा विवाद चर्किएकाले र भारतले सडक विस्तार गरिसकेकाले नेपालीलाई उक्त क्षेत्रमा रोजगारीमा लगाउन बन्द गरेको छ। उक्त क्षेत्रमा रोजगारी गुमाएका नेपालीले के काम गरेर परिवार चलाइरहेका होलान् ? सरकारले नयाँ नक्सा प्रकाशन गरेको भए पनि नेपालीले नयाँ रोजगारी पाउन सकेका छैनन्। भारतीय सेनाको पट्रोलबाट फर्केपछि म पढाइ गर्न जिल्ला सदरमुकाम झरेसँगै दार्चुलामा पत्रकारिता पनि गरिहेको छु। अतिक्रमित नेपाली गाउँका नागरिकको अवस्था भारतले अतिक्रण गरेका नेपालका कुटी, नावी र गुञ्जीमा सौका समुदायको बसोबास छ। भारतको पिथौरागढका बुदी, गरब्याङ, नपल्च्यु, रौङकाङसहित नेपालका कुटी, नावी, गुञ्जीसहित तिंकर र छाङरु गाउँ व्यास क्षेत्र भनेर चिनिन्छ। यो पूरै क्षेत्रमा बसोबास गर्ने सौका समुदाय नै हुन्। उक्त क्षेत्रमा आलु, मुला, रायो, फापर, जौ आदि कृषि उत्पादन हुन्छ। सौका समुदाय नै वारिपारि बस्ने भएकाले सीमा क्षेत्रका बासिन्दा एकअर्काको कार्यमा सहभागी भइरहेका हुन्छन्। नेपाली र भारतीय सौकाले बोल्ने भाषा एउटै हो। पहिरन एउटै छ। हिउँदमा भारी हिमपात हुने भएकाले नेपाल र भारत दुवै क्षेत्रका बासिन्दा बेंसी झर्ने गरेका छन्। नेपाली गाउँका नागरिक दार्चुला सदरमुकाम खलंगा झर्छन्। भारतीय गाउँका नागरिक पिथौरागढको धार्चुला तहसिल झर्छन्। भारतले अतिक्रमण गरेका नेपाली गाउँ नावी, कुटी र गुञ्जीका कतिपय बासिन्दा दार्चुला सदरमुकाममा बसोबास गर्छन्। ती तीन गाउँका ११ परिवार दार्चुला सदरमुकाम खलंगामा बसोबास गर्ने गरेको तथ्यांक छ। अतिक्रमित गाउँका नेपालीसँग भारतीय आधार कार्ड, रासन कार्ड छ। लकडाउनले सीमा नाका बन्द भएकाले भारतीय रासन कार्ड भएका नेपालीले भारतबाट रासन (खाद्यान्न) ल्याउन सकिरहेका थिएनन्। भारतको धार्चुला प्रशासनका एसडीएम अनिलकुमार शुक्लाले गत वैशाख २३ गते भारतबाट उनीहरूले खाद्यान्न लग्न सक्ने अवस्था नरहेको भन्दै नेपाली प्रशासनलाई खाद्यान्नको व्यवस्था गर्न पत्र लेखेका थिए।"
काठमाडौंमा एकै परिवारका पाँच संक्रमित,"काठमाडौं : महाबौद्धका एक व्यवसायीको परिवारका पाँच सदस्यमा कोरोना भाइरस पोजिटिभ पाइएको छ। स्वास्थ्य क्षेत्रका अधिकारीले भारतको सीतामडीबाट माइत आएकी युवतीबाट अन्यमा कोरोना सरेको हुन सक्ने आशंका गरेका छन्। सीतामडीमा विवाह गरेकी युवती लकडाउन खुलेपछि वीरगन्ज हुँदै काठमाडौं आएको स्रोतले बतायो। पर्सा घर भई महाबौद्धमा बस्ने ती व्यवसायीको विस्तृत परिचय खुलाइएको छैन। उनको घरपरिवारका सबै सदस्यको पीसीआर परीक्षण गरिएको थियो। उनीहरू शुक्रराज ट्रपिकल तथा सरुवा रोग अस्पताल टेकुमा उपचाररत छन्। स्वास्थ्य तथा जनसंख्या मन्त्रालयले भने यसको पुष्टि गरेको छैन। शुक्रराज अस्पतालका निर्देशक डा सागरकुमार राजभण्डारीले एकै परिवारका पाँच सदस्यलाई कोरोना संक्रमण भएको पुष्टि गरे। माइत आएका बेला परिवारका अन्यमा संक्रमण भएको हुन सक्ने डा राजभण्डारीले बताए। नाति, नातिनीसहित हजुरबुवा, हजुरआमा, आमालाई पनि संक्रमण पुष्टि भएपछि शुक्रबार र आइतबार अस्पतालमा भर्ना गरिएको हो। उनीहरूको स्वास्थ्य अवस्था सामान्य छ। डा राजभण्डारीका अनुसार कोरोना पुष्टि भएकामध्ये एक जनामा डेंगुको लक्षणसमेत देखिएको छ। स्वास्थ्य अवस्था सामान्य छ। दुई जनामा सामान्य खोकी छ। अन्य लक्षण देखिएको छैन, डा राजभण्डारीले भने। स्वास्थ्य सेवा विभागअन्तर्गत इपिडिमियोलोजी तथा रोग नियन्त्रण महाशाखा (ईडीसीडी)का निर्देशक डा वासुदेव पाण्डेले परिवारका सबै सदस्यमा कोरोना संक्रमण देखिँदा जोखिमको संकेत देखापरेको बताए। परिवारका सबै सदस्यमा कोरोना संक्रमण देखिएपछि सबै जना झन् बढी सतर्क र सजग हुनुपर्छ, उनले भने, हेलचेक्र्याइँ गर्नुभएन। कोरोना नियन्त्रणमा चुनौती बढ्छ। परिवारका सबै सदस्यमा कोरोना संक्रमण पुष्टि भएको यो पहिलो घटना हो। यसअघि बाँकेमा एकै परिवारका दुई जनामा कोरोना देखिएको थियो। नेपालमा माघ ९ गते पहिलो संक्रमण फेला परेको थियो। परिवारका सबै सदस्यमा संक्रमणले समुदायमा फैलिने सम्भावना प्रबल देखिएको एक जनस्वास्थ्यविद्ले बताए। नेपालमा संक्रमितको संख्या १८ हजार ६ सय १३ पुगेको छ। यीमध्ये १३ हजार १ सय २८ जना निको भएका छन्। कोरोनाबाट ४५ जनाको ज्यान गएको मन्त्रालयले जनाएको छ।"
चितवन घटनामा वनमन्त्री अलमलमा,"काठमाडौं : चितवन राष्ट्रिय निकुञ्ज प्रशासनबाट हालै कुसुमखोलाको चेपाङ बस्तीमा भएको आगजनी र चेपाङ युवक मारिएको विषयमा वन तथा वातावरणमन्त्री शक्ति बस्तेत अलमलमा परेका छन्। घटनाका विषयमा उनले आइतबार प्रतिनिधिसभाको कानुन, न्याय तथा मानवअधिकार समितिमा दिएको जवाफ प्रष्ट आएन। समितिको छलफलमा मन्त्री बस्नेत न निकुञ्ज प्रशासनको पक्षमा उभिए न पीडितको पक्षमा। उनले आफ्नो जवाफमा आगजनी शब्द प्रयोग गरेनन्। चितवनस्थित कुसुमखोलाको चेपाङ बस्तीमा जम्मा दुई सय एक घर रहेछन्, जसमध्ये ८ घरहरू स्थानान्तरण भएका रहेनछन्, बस्नेतले भने, स्थानान्तरण भइसकेका परिवारले पनि त्यो ठाउँमा मकै लगाएको र मचान बनाएर बसेका रहेछन्, त्यहाँका मानिसहरुले दुवै ठाउँ ओगट्छन् कि भनेर निकुन्ज प्रशासन प्रेसरमा रहेछ। प्रशासनले खेतमा बनाएका मचान र बस्तीको एउटा गोठ हटाउन खोजेको तर मान्छे बस्ने घरमा कुनै क्षति नभएको उनले बताए। यो विषयमा सेना र मन्त्रालयले आआफ्नै तर्फबाट छानविन गरिरहेकाले निष्कर्षमा पुग्न समय लाग्ने बस्नेतको भनाइ छ। समितिमा बोल्दै सांसद मीन विश्वकर्माले पनि आजगनी र मृत्युको विषयमा वन मन्त्रालय अलमलमा परेको बताए। यो त दुःखद घटना हो तर मन्त्रीज्यू र मन्त्रालयले कुनै किसिमको दुःख व्यक्त गरेन, आगो लगाउने, कुटपिट गर्ने कुरा कानुन सम्मत छैन, उनले भने, संकटको अवस्थामा यस्तो घटना घट्नु दुःखद छ निन्दनीय छ, त्यसैले यस घटनामा विशेष निर्णय लिनु जरूरी छ। अर्का सांसद लक्ष्मणलाल कर्णले निकुञ्ज प्रशासनको कदमको विरोध गरे। प्रकृतिले मान्छेलाई दुःख दिइरहेको अवस्थामा मान्छेलाई मान्छेले दुःखदिन थाल्यो भने भयानक अवस्था सिर्जना हुनसक्छ, उनले भने, लोकतन्त्रमा कुटपिट गरेर मान्छे मार्ने काम कति उचित हो ? त्यस्तै सांसद शेरबहादुर तामाङले दोषीमाथि कारबाही हुनुपर्ने माग गरे। राज्यले ती चेपाङहरूलाई दालभात खानसक्ने अवस्था दिएन, त्यसैले उनीहरू जंगलमा खानेकुरा खोज्न जान्छन्, यही कारण कुटीकुटी मार्ने? यो गम्भिर मानवअघिकार उलंघनको घटना हो, उनले भने। मानवअधिकार समितिले विपदको समयमा वैकल्पिक व्यवस्था बिना राष्ट्रिय निकुञ्ज वरपरका घरबास नउठाउन सरकारलाई निर्देशन दिएको छ। हात्ती लगाएर घर भत्काउने, घरमा आगजनी गर्ने कार्य गैरकानुनी भएको समितिको ठहर छ। समिति सभापति कृष्णभक्त पोखरेलका अनुसार हात्ती लगाएर चेपाङ समुदायका परिवारको घर भत्काउने र आगजनी कार्यमा प्रत्यक्ष संलग्नलाई कानुनी कारबाहीको दायरामा ल्याउन र कारबाही भएको विषय समितिमा जानकारी गराउन वन तथा वातावरण मन्त्रालयलाई निर्देश गरिएको छ।"
फौजदारी न्याय बचाउन सर्वोच्च गयौं : महान्यायाधिवक्ता खरेल,"काठमाडौं : जन्मकैद घटाइएपछि जेलमुक्त भएका रञ्जन कोइरालाबारे फैसलामा कानुनी त्रुटि देखाउँदै सर्वोच्च अदालतले पुनरावलोकन गर्ने भएको छ। सर्वोच्चको पूर्ण इजलासले हत्याको वारदात सामान्य नरहेको आदेशमा भनेको छ। सर्वोच्चका न्यायाधीश बमकुमार श्रेष्ठ, प्रकाशकुमार ढुंगाना र कुमार रेग्मीको पूर्ण इजलासले पूर्वफैसला पुनरावलोकन गर्न आइतबार निस्सा (अनुमति) प्रदान गरेको हो। प्रधानन्यायाधीश चोलेन्द्रशमशेर राणा र न्यायाधीश तेजबहादुर केसीले गरेको कैद घटाउने फैसलामा अब महान्यायाधिवक्ता कार्यालयको निवेदनअनुरूप पुनरावलोकनको सुनुवाइ प्रक्रिया अघि बढ्नेछ। सर्वोच्चका तीन वा तीनभन्दा बढी न्यायाधीश संलग्न पूर्ण इजलासले संयुक्त इजलासको कैद घटाउने फैसला ठीकबेठीक के हो भनेर पुनः परीक्षण गर्नेछ। प्रस्तुत वारदात हेर्दा प्रतिवादी रञ्जनप्रसाद कोइरालाले घटना घटाउँदा र घटना घटेपछि मृतकको लास लुकाउन गरेको क्रियाकलापबाट घटित वारदातलाई सामान्य अवस्थाको वारदात भन्न मिल्ने वा भवितव्य हो कि भनी मान्न मिल्ने अवस्थासमेत देखिँदैन, तीन न्यायाधीश संलग्न पूर्ण इजलासको आदेशमा भनिएको छ, निज प्रतिवादीउपर आरोपित कसुर कायम भई सजायसमेत ठहर भएकोमा विवाद देखिएन। सर्वोच्चले यसअघि कोइरालालाई भएको सजाय चर्को पर्ने भन्दै त्यसलाई घटाउन मुलुकी ऐन, अदालती बन्दोबस्तको १८८ नम्बरबमोजिम लगाएको राय सर्वोच्चकै चारवटा पूर्वनजिर र न्याय प्रशासन ऐन २०७३ को दफा ११ को उपदफा (२) को खण्ड (ख) बमोजिम पुनरावलोकन हुनुपर्ने देखिएको आदेशमा उल्लेख गरेको छ। उक्त कानुनी व्यवस्थाअनुसार फैसला त्रुटिपूर्ण देखिए पुनरावलोकनको बाटो छ। सशस्त्र प्रहरीका तत्कालीन डीआईजी कोइरालालाई सर्वस्वसहित जन्मकैद भएकोमा सर्वोच्चले घटाएर साढे आठ वर्षमा झारेपछि कानुनी विवाद भएको थियो। वर्दीमा रहेका बेला पत्नी गीता ढकालको हत्या गरी प्रमाण लुकाउन लास जलाउने गम्भीर अपराधमा संलग्न कोइरालालाई जन्मकैदमा सहुलियत दिइएको भन्दै सडक प्रदर्शनसमेत भएको थियो। कोइराला बिहीबार कारावासमुक्त भएका थिए। अब पुनरावलोकनमा सुनुवाइका लागि पूर्ण इजलास गठन हुँदा निस्सा प्रदानको निर्णयमा संलग्न तीन न्यायाधीशसमेत संलग्न हुन पाउँदैनन्। कैद सजाय घटाउने फैसला गर्ने प्रधानन्यायाधीश राणा र न्यायाधीश केसी पनि इजलासमा बस्न मिल्दैन। फौजदारी न्याय बचाउन सर्वोच्च गयौं :महान्यायाधिवक्ता पत्नी हत्या अभियोग लागेका रञ्जन कोइरालाको मुद्दामा कैद घटाउने गरी भएको फैसलामा पुनरावलोकन हुने भएको छ। यसलाई कसरी हेर्नुभएको छ ? सर्वोच्च अदालतले कानुनी व्यवस्थाविपरीत र फौजदारी न्याय प्रणालीले जे जस्तो बन्दोबस्त गरेको छ, त्यसको पनि विपरीत हुने गरी फैसला गर्योे। यसले समग्रतामा पीडितको हित र रक्षा गर्दैन। सम्मानित सर्वोच्च अदालतले गरेका सजाय घटाउनेसम्बन्धी मुलुकी ऐनको १८८ नम्बरको जुन कानुनी व्यवस्था हो, त्यसविरुद्ध पनि रह्यो। सँगै अहिलेको फौजदारी अपराध संहिताले सजाय घटाउने र सजाय घटाउनेसम्बन्धी जुन व्यवस्था गरेको छ, त्यसको पनि विरुद्धमा भयो। त्यसकारण हामीसँग जे कानुनी बाटो थियो, हामीले त्यसलाई तत्काल अवलम्बन गरेका हौं। आज फैसला प्राप्त गरेर आजै निर्णय गरी भोलि नै यो फैसलाको पुनरावलोकन गर्नुपर्छ भनेर उपलब्ध जे कानुनी बाटो थियो, त्यसलाई हामीले अवलम्बन गरेका हौं। पुनरावलोकनमा जाने निर्णय यति चाँडो किन गर्नुपर्यो ? एक, अहिलेसम्म हामीले आत्मसात् गरेका फौजदारी न्याय प्रणालीलाई बचाउनु थियो। दोस्रो, पीडितलाई राहत र न्याय दिने कुरा पनि थियो। यसका निम्ति पनि हामी चाँडै पुनरावलोकनमा गएका हौं। सर्वोच्चले पुनरावलोकन गर्ने गरी आज (आइतबार) निस्सा पनि प्रदान गर्यो। पीडितले न्याय प्राप्त गर्छन्। सँगै सर्वोच्च अदालतले जे जस्ता सिद्धान्तको प्रतिपादन गरेको छ, अब प्रतिपादित सिद्धान्तबमोजिम नै हुन्छ भन्ने विश्वास छ। बाँकी कुरा त केस ओपन भएको छ। अदालतको प्रक्रियाबमोजिम हुन्छ। फौजदारी कसुरका मुद्दामा महान्यायाधिवक्ता कार्यालयले जितेको प्रतिशत कम देखिन्छ। किन यस्तो भयो ? कमजोरी के रह्यो ? यस्तो पनि छैन। गत वर्ष ७२ प्रतिशत मुद्दा जितेको अवस्था थियो। यो वर्षको तथ्यांक हेर्दा ६६ प्रतिशत जितेको अवस्था छ। यति हुँदाहुँदै महान्यायाधिवक्ता कार्यालयलाई सम्पूर्ण कुरामा सन्तुष्टि छैन। किनभने, बाँकी संख्या त हारियो नि। तथ्यले त घट्दो क्रम देखायो नि ! यसमा धेरै कुरा जोडिएका छन्। अनुसन्धान पनि जोडिएको छ। अरू कारण पनि जोडिएको छ। अनुसन्धानमा गुजार्नुपर्ने अनेकौं प्रमाणका कुरा पनि छन्। ती प्रमाण समयमा पुग्ने नपुग्नेलगायत कुरा छन्। यसैले हामीले अलिकति प्रभावकारी बनाउन कैयौं मुद्दामा साक्षी नै नबुझेर पनि पहिला मान्छेहरू घटना हुनेबित्तिकै अगाडि आउने तर घटना जब पुरानो हुँदै जान्छ, सेलाउँदै जान्छ, बिर्सिंदै जान्छन्। त्यसपछि प्रमाण पुष्टि गर्न नलाग्ने, बरु कतिपय मुद्दामा होस्टाइल नै भइदिने स्थिति पनि बनिदिने र कतिपय मुद्दामा साक्षी नै अगाडि नआइदिने कारण पनि कैयौं मुद्दा हार्ने अवस्था छ। भविष्यमा यो अवस्था आउन नदिन महान्यायाधिवक्ता कार्यालय के गर्दै छ ? महान्यायाधिवक्ता कार्यालयले यो कुरालाई विचार गरेरै हेल्लो साक्षी भन्ने नयाँ कार्यक्रम सञ्चालन गरेको छ। सुधार ल्याउन अनेकौं प्रयत्न भएका छन्। यसका बाबजुद पनि भनेजस्तो सबै कुरा नहोला। कतिपय मुद्दा हारिएको अवस्था पनि छ। यसमा त मुख्य रुपमा मुद्दासँग सम्बद्ध विभिन्न प्रमाण गुजार्ने कुरामा सम्पूर्ण पक्ष नै लाग्नुपर्छ। अनि मात्रै सम्भव छ। (महान्यायाधिवक्ता अग्नी खरेलसँगको कुराकानी)"
कांग्रेसद्वारा पार्टी सदस्यका लागि प्रशिक्षण पुस्तिका सार्वजनिक,"काठमाडौं : नेपाली कांग्रेस केन्द्रीय नीति अनुसन्धान तथा प्रशिक्षण प्रतिष्ठानले आधारभूत प्रशिक्षण पुस्तिका तयार पारी प्रकाशनमा ल्याएको छ। हाल अनलाइन संस्करणमा सार्वजनिक भएको पुस्तिका छिट्टै छापा माध्यममार्फत पनि प्रकाशन गरिने प्रतिष्ठानका कार्यकारी निर्देशक प्रा पुरुषोत्तम दाहालले जानकारी दिनुभयो। पुस्तिकामा कांग्रेसको प्रारम्भ, यसका आदर्श, सिद्धान्त, नीति, र कार्यक्रम, पार्टीको इतिहास र योगदान, पार्टी नेतृत्वको सरकारले प्राप्त गरेका उपलब्धि, आर्थिकसामाजिक नीतिलगायत विषयमा जानकारी रहेको प्रतिष्ठानले जनाएको छ। यसैगरी पुस्तिकामा परराष्ट्र सम्बन्ध, कम्युनिष्ट नेतृत्वको सरकारको मूल्याङ्कन, साम्यवाद र लोकतन्त्रबीचको भिन्नता, कम्युनिष्ट पार्टी र अरु पार्टीसँग कांग्रेसबीच भिन्नता, आगामी दिनमा कांग्रेसले गर्ने र गर्नसक्ने योजना, आदि विषयहरु समावेश गरिएको छ। कार्यकारी निर्देशक दाहालले पुस्तिकामा पार्टीको विधान र प्रशिक्षणकला बारेसमेत अध्ययन सामग्री प्रस्तुत गरिएको हुँदा यसबाट पार्टी पंक्ति र जिज्ञासुले आवश्यक जानकारी लिन सक्ने विश्वास व्यक्त गर्नुभयो। प्रतिष्ठानले पार्टीका सदस्यहरुका लागि प्रशिक्षण यही पुस्तिकाको आधारमा गर्नुहुन पार्टीका सम्पूर्ण प्रशिक्षक तथा जिल्ला प्रशिक्षण शाखाहरुलाई समेत आग्रह गरेको। पुस्तिका  भित्र गई  ,     मार्फत हेर्न सकिने प्रतिष्ठानले जनाएको छ।"
सरिता गिरीको ठाउँमा सांसद बनिन् लिलादेवी सिटौला,"काठमाडौं : सरिता गिरीको ठाउँमा समाजवादी पार्टीबाट लिलादेवी सिटौला समानुपातिक सांसद बनेकी छिन्। निर्वाचन आयोगले समाजवादी पार्टीको सिफारिसमा सिटौलालाई संघीय संसदको प्रतिनिनिसभा सदस्यमा निर्वाचित भएको घोषणा गरेको आयोगका प्रवक्ता राजकुमार श्रेष्ठले जानकारी दिए। 'आयोगको निर्णयले लिलादेवी सिटौलालाई घोषणा गरेको छ' श्रेष्ठले भने 'हामीले संघीय सचिवालयमा पठाएका छौं।' सरकारले नयाँ नक्सा सार्वजनिक गरेपछि सीमाबार विवादस्पद बोलेपछि समाजवादीले गिरीलाई सांसद नरहने गरी कारबाही गरेको थियो। संविधान संशोधन विधेयक पारित आज, सरिता गिरीको प्रस्ताव पेश नहुने सरिता गिरीको प्रस्ताव खारेज सांसद सरिता गिरीलाई जन्मकैदको माग गर्दै जाहेरी दर्ता सरिता गिरीसँग स्पष्टीकरण सरकार सरिताहरुलाई अङ्गीकृत बनाएर मन्त्री बनाउने मेलोमा छैन (भिडियाे) सरिता गिरीलाई पार्टीबाट निकाल्ने समाजवादीको निर्णय सरिता गिरीको ठाउँमा सांसद बन्दै लीला सरिता गिरीको सांसद पद रिक्त रहेको सचिवालयको जानकारी मोहना अन्सारीले सरिता गिरीको पक्षमा लेख्दा मानवअधिकार आयोगको आपत्ति असार ८ गते समाजवादी पार्टीको पदाधिकारी बैठकले सांसद गिरीलाई स्पष्टीकरण सोध्ने निर्णय गरेको थियो। पार्टीले त्यतिबेला उनलाई सात दिनभित्र स्पष्टिकरण पेश गर्न निर्देशन दिने निर्णय गरे पनि उनले स्पष्टीकरण दिएकी थिइनन्। सांसद गिरीले लिपुलेक, कालापानी र लिम्पियाधुरा समेटेर जारी गरको नयाँ राजनीतकि नक्साको विरोध गर्दै आएकी थिइन्। सरकारले ल्याएको संविधान संशोधन प्रस्ताव विरुद्ध पनि उनले संशोधन राखेकी थिइन्। जेठ ५ गते मन्त्रिपरिषद्ले कालापानीलिम्पियाधुरा समेटिएको नयाँ राजनीतिक र प्रशासनिक नक्सा पास गर्यो। जेठ ९ गते निशान छापमा अंतिक भएको नेपालको पुरानो नक्सा परिवर्तन गर्न संविधान संशोधनको प्रस्ताव संसदमा दर्ता गरायो। आम नेपालीले सरकारको यस कदमलाई स्वीकार गरिरहेका बेला गिरी भने विपक्षमा उभिएकी थिइन्। गिरीले दर्ता गराएको संशोधन प्रस्तावलाई उनको पार्टी संघीय समाजवदी पार्टीलेसमेत समर्थन गरेन। यतिमात्र होइन, संशोधन फिर्ता नलिए कारबाही गर्नेसम्मको चेतवनी पार्टीले थियो। तर, उनी अन्तिम समयसम्म पनि पछि हटिनन्। उनले संघीय संसदको प्रतिनिधिसभामा दफाबार छलफल र पारित गरियोस् भन्ने प्रस्ताव प्रस्तुत हुँदै थियो। सांसद गिरीले आफ्नो प्रस्तावमाथि बोल्न खोजिन्। तर, अन्य सांसदले होहल्ला गर्न थालेपछि सभामुखले उनको संशोधन प्रस्ताव खारेज भएको बताए। त्यसपछि संसदबाट उनी बाहिरिइन्। गिरी भारतको विहार राज्यस्थित हाजीपुरसोनपुल जिल्लामा जन्मिएकी हुन्। उनी भारतमै हुर्किइन्। उनले आइएस्सीसम्मको अध्ययन भारतमै गरेकी हुन्। गिरी भारतको विहारबाट विवाह गरेर नेपाल आएकी हुन्। २०४६ सालको आन्दोलनका ताका गिरी नेपाली कांग्रेस पार्टीमा आवद्ध थिइन्। त्यसपछि उनी नेपाल सद्भावना पार्टीको सदस्य भइन्। २०७२ सालमा नेपालको संविधान जारी भएपछि गिरी तत्कालीन संघीय समाजवादी पार्टीको तर्फबाट समानुपालिक सांसद बनेकी हुन्।"
घुस लिने शैली बदलिएको छ,"काठमाडौं : अख्तियार दुरुपयोग अनुसन्धान आयोगका प्रमुख आयुक्त नवीनकुमार घिमिरेले पछिल्लो समय घुस लिने र दिने प्रकृति नै बदलिएको बताए। प्रतिनिधिसभाको राज्य व्यवस्था तथा सुशासन समितिले आइतबार आयोगका पदाधिकारीसँग गरेको छलफलमा उनले अख्तियारको सक्रियताका कारण घुस्याहाहरूले विभिन्न विधि अपनाउन थालेको बताएका हुन्। अहिले घुस लिने प्रकृतिमा बदलाव आएको छ, छिमेकी राष्ट्रमा गएर पैसा लिने प्रकृतिसमेत देखिएको छ, प्रमुख आयुक्त घिमिरेले भने, अर्काको नाममा खोलिएको बैंकमा पैसा जम्मा गर्न लगाउने र भौचर घुस लिने प्रकृति पनि देखिएको छ। अनुसन्धानका क्रममा कसैमाथि पक्षपात नगरेको घिमिरेले प्रष्ट पारे। हाम्रा लागि सामान्य नागरिक र ठूला व्यक्ति उस्तै हुन्, उनीहरूका समस्या पनि उस्तै हुन्, उनले भने, हामीले अनुसन्धानका क्रममा आफ्ना नातेदार पनि छाडेका छैनौं। अख्तियारको सक्रियताका कारण भष्टाचार बढेको जस्तो देखिएको समेत प्रमुख आयुक्त घिमिरेले बताए। छलफलमा सांसदहरूले आयोगका पदाधिकारीलाई प्रश्नसँगै सुझावसमेत दिएका छन्। वार्षिक प्रतिवेदनमाथि भएको छलफलमा सांसद अमरशेकुमार सिंहले अख्तियारले चाहेमा नेपाललाई तीन महिनाभित्रै भ्रष्टाचारमुक्त गराउन सक्ने दाबी गरे। हामी गणतन्त्र भन्छौं तर यसलाई लुटतन्त्रभन्दा पनि फरक पर्दैन, शाब्दिक अर्थमात्र फरक हो, उनले भने, साना माछा जहिले पनि समातिन्छन् तर ठूला माछा कहिल्यै समातिएको देखिएन, यहाँ अख्तियारको क्षमतामाथि प्रश्न छैन, नियतमाथि प्रश्न छ। अर्की सांसद पम्फा भुसालले साना कामभन्दा ठूला काममा जोड दिन अख्तियारलाई सझाव दिइन्। मूल सफा गरेपछि धारा सफा गरिरहनु पर्दैन, उनले भनिन्, एउटा राम्रो एक्सन लिनुभयो भने हजार वटा साना काम नगर्दा पनि हुन्छ, ठूला माछा भन्ने छ नि, त्यसलाई हेर्नुस्। यशोदा सुवेदी गुरुङले नीतिगत भ्रष्टाचारलाई रोके जस्तोसुकै भ्रष्टाचार पनि रोक्न सकिने बताइन्। प्रष्ट देखिने नीतिगत भ्रष्टाचार हुँदा पनि हामी चुप लागेर बस्ने यसो भएपछि कुरा साना माछामा मात्रै केन्द्रित हुने भयो, उनले भनिन्, हाम्रो समाज नै भ्रष्टाचारलाई मलजल गर्नतिर लाग्यो कि हाम्रो व्यवहार भ्रष्टाचारप्रति नरम छ। सांसद झपड रावलले हाम्रो चिन्तन परिवर्तन नभए अख्तियारले मात्र भ्रष्टाचार रोक्न नसक्ने बताए। पहिलो दोष अख्तियार अनुसन्धान आयोगको हो भन्ने लाग्दैन, हाम्रो समाज र राम्रो चिन्तनको मुख्य दोष हो, उनले भने, सबैभन्दा ठूलो भ्रष्टाचार राजनीतिक क्षेत्रमा छ, त्यसैले अकुत सम्पत्ति कमाएकालाई समाजले बहिष्कार गर्नैपर्छ। सांसदका प्रश्नहरूको जवाफ दिँदै आयुक्त सावित्री गुरुङले कानुन बनाएर अख्तियारलाई बलियो बनाउन आग्रह गरिन्। हामीले ठूला माछा समाउन सकेका छैनौं होला, यसको कारण यहाँहरूलाई थाहै छ, हामीले आफूले सकेको गरेकै छौं, उनले भनिन्, एउटा अख्तियारले मात्रै देशभरको भ्रष्टाचार रोक्न सक्दैन, यसमा तपाईं हामी सबैको सहयोग चाहिन्छ। यस्तै, आयुक्त डा गणेशराज जोशीले झुटा उजुरी दिएर फसाउन खोज्नेका विरुद्ध पनि अख्तियारले कारबाही गरिरहेको बताए। झुटा उजुरी दिने पनि छन्, त्यस्ता झुटा उजुरी दिने मान्छेलाई हामीले कारबाहीको दायरामा ल्याएका छौं, उनले भने, झुटा उजुरी आए भने हामी प्रारम्भिक अवस्थामै थाहा पाउँछौं, त्यस्ता उजुरी अघि बढ्दैनन्। सांसदले गरेको प्रश्नको जवाफ दिँदै आयुक्त जोशीले अख्तियारको नियुक्तिमा हुने भागबन्डा प्रणाली सुधार गर्नुपर्ने बताए। यो प्रणाली नै यस्तै छ, कसैले न कसैले रिकमेन्डेसन नगरी हुँदै नहुने भइयो, उनले भने। अख्तियारमा उजुरी बढ्दो, एक वर्षमा २४,८९० उजुरी सबै किसिमका भ्रष्टाचारीलाई कारवाही गर्छौँ : अख्तियार प्रमुख घिमिरे"
कांग्रेसलाई लाग्यो महाधिवेशन : नेतृत्वका लागि आन्तरिक लबिङ तीव्र,"काठमाडौं : कोभिड १९ का कारण करिब चार महिना ठप्प प्रमुख प्रतिपक्षी कांग्रेसको आन्तरिक राजनीतिक लकडाउन खुकुलो भएसँगै गर्माएको छ। पार्टीको १४औं महाधिवेशन फागुनमै गर्ने गरी असार तेस्रो साता बसेको केन्द्रीय समिति बैठकले आन्तरिक कार्यतालिका परिमार्जन गरेपछि कांग्रेसमा चुनावी सरगर्मी एकाएक चुलिएको हो। नेताबीच भेटघाट र छलफल बाक्लिएका छन् भने अनौपचारिक गुटगत भेला पनि हुन थालेका छन्। कांग्रेसको भावी नेतृत्वका लागि शीर्ष तहका नेताले सार्वजनिक रूपमै उम्मेदवारी घोषणा भने गरिसकेका छैनन्। सभापति शेरबहादुर देउवा, वरिष्ठ नेता रामचन्द्र पौडेल उपसभापति विमलेन्द्र निधि, महामन्त्री डा शशांक कोइराला, पूर्वमहामन्त्री प्रकाशमान सिंह, पूर्वमहामन्त्री कृष्णप्रसाद सिटौला, केन्द्रीय सदस्य डा शेखर कोइरालाले सभापति पदका लागि लबिङ व्यापक बनाएका छन् भने केन्द्रीय सदस्य गगन थापा पनि युवा नेताका साथ पाए सभापतिमा लड्ने बताउँदै आएका छन्। संस्थापन पक्षबाट देउवा र निधि मात्रै आकांक्षी छन् भने पौडेल समूहबाट भने करिब आधा दर्जन नेताले नेतृत्वका लागि सक्रियता बढाएका छन्। १३औं महाधिवेशनमा देउवासँग सभापतिमा पराजित वरिष्ठ नेता पौडेलसँगै, महामन्त्री कोइराला, पूर्वमहामन्त्री सिंह, केन्द्रीय सदस्य शेखर कोइरालाले नेतृत्वका लागि दाबी गर्दै आएका छन्। पौडेल समूहकै नेता डा रामशरण महत पनि पार्टीमा आफू वरिष्ठ भएकाले नेतृत्वका लागि स्वाभाविक दाबेदार भएको बताउँदै आएका छन्। तेस्रो धारको नेतृत्व गर्दै आएका नेता सिटौला भने आसन्न महाधिवेशनमा कुनै एक समूहसँग मिलेर चुनावमा जाने रणनीतिमा छन्। देउवा र पौडेलका लागि १४औं महाधिवेशन अन्तिम अवसर भएकाले फेरि दुईबीच चुनावी प्रतिस्पर्धा हुने धेरैको आकलन छ। उमेरका हिसाबले पनि दुवै नेताको लागि यो अन्तिम पटक हो। देउवा ७४ वर्ष पुगे भने पौडेल ७५। उपसभापति निधिले पनि नेतृत्वका लागि तयारी गरेका छन्। तर, उनले सभापति देउवासँगको छलफलपछि मात्रै निर्णयमा पुग्ने बताए। देउवा नै सभापतिमा दोहोरिन खोजे आफू उम्मेदवार नबन्ने निधिले निकट नेतासँग बताउने गरेका छन्। १३औं महाधिवेशनमा नेतालाई व्यवस्थापन गर्न नसक्दा पराजय भोगेको पौडेल समूहलाई अहिले पनि सहज छैन। पौडेल समूहमा राम्रो प्रभाव रहेको कोइराला परिवारका दुई नेता शशांक र शेखर आफैं नेतृत्वका लागि दौडमा छन् भने पूर्वमहामन्त्री सिंह पनि सजिलै ब्याक हुने अवस्थाामा छैनन्। पौडेलले ६ महिनाअघि नै अनामगरमा सम्पर्क कार्यालय खोलेर नेता कार्यकर्तासँग भेटघाट सुरु गरिसकेका छन्। महामन्त्री कोइरालाले महाराजगन्जस्थित निवासमा नेता कार्यकर्ताको चहलपहल बाक्लिएपछि नजिकै अर्काे घरलाई महाधिवेशन प्रयोजनका लागि खाली गराएका छन्। उनको घरमा संस्थापन र इतर समूहका नेताको बाक्लो भीडभाड हुन थालेको छ। उनले सबै नेतासँगको सल्लाहमा उम्मेदवारी दिनबारे निर्णय गर्ने बताए। पूर्वमहामन्त्री सिंहले चाक्सीबारीस्थित निवासलाई सम्पर्क कार्यालय बनाएका छन्। केन्द्रीय सदस्य शेखर कोइरालाले १३औं महाधिवेशनकै बेलामा अनामनगरमा सम्पर्क कार्यालय बनाएको घरलाई नै अहिले निरन्तरता दिएका छन्। सिटौलाले चण्डोलमा तीन दिनअघि सम्पर्क कार्यालय खोलेका छन्। सभापति देउवाले पनि निवास बूढानीलकण्ठमै भेटघाट गर्दै आएका छन् भने उपसभापति निधिले पनि छुट्टै कार्यालय खोलेका छैनन्। कांग्रेसले फागुन ७ देखि १० गतेसम्म काठमाडौंमा महाधिवेशन गर्ने निर्णय गरिसकेको छ। क्रियाशील सदस्यता वितरणको काम सुरु भएको छ। कोभिड१९ को असर र मौसमका कारण भने समयमा नहुने आशंका छ। पार्टी विधानअनुसार चार वर्षमा महाधिवेशन हुनुपर्ने प्रावधान छ। जोशीको कारबाहीप्रति नेता असन्तुष्ट केन्द्रीय अनुशासन समितिले पार्टीका पूर्वसहमहामन्त्री गोविन्दराज जोशी, महासमिति सदस्य पुष्करनाथ ओझा र डँडेलधुरा पार्टी कार्यालय सचिव रामबहादुर विष्टलाई गरेको कारबाहीप्रति नेताले असन्तुष्टि जनाएका छन्। नेताले अनुशासन समितिको निर्णयप्रति असन्तुष्टि जनाउँदै कारबाही प्रक्रिया गलत भएको टिप्पणी गरेका छन्। कांग्रेस केन्द्रीय सदस्य डा शेखर कोइरालाले पार्टीमा लामो समय योगदान दिएका नेतालाई कारबाही गर्ने तर अन्य पार्टीबाट प्रवेश गराउने कुराले गलत सन्देश जाने बताए। एकातिर हामी अन्य पार्टीबाट नेपाली कांग्रेसमा प्रवेश गराउँदैछौं अर्काेतिर जीवन नै पार्टीमा व्यतीत गरेका वरिष्ठ नेताहरूलाई पार्टीबाट निष्कासन गर्छाैं, उनले प्रश्न गरे, यसले पार्टी र कार्यकर्तामा के सन्देश जान्छ ? नेता कोइरालाले अनुशासन समितिको कारबाहीलाई आधारहीन र मनगढन्ते भएको दाबी गरे। गोविन्दराज जोशी, पुष्करनाथ ओझा र रामबहादुर विष्टलाई कांग्रेस पार्टीबाट निष्कासन गरिनु दुर्भाग्य हो, उनले ट्विटरमा लेखेका छन्, उहाँहरूले पार्टी र लोकतन्त्रका पक्षमा बगाउनुभएको रगत पसिनाको अवमूल्यन गर्ने काम भएको छ। समितिले दुई वर्षअघि सम्पन्न संघीय निर्वाचनमा पार्टीका आधिकारिक उम्मेदवार हराउन भूमिका खेलेको भन्दै पूर्वमन्त्री जोशी र पूर्वराज्यमन्त्री ओझालाई पाँच वर्षका लागि पार्टीबाट निष्कासन गर्ने निर्णय गरेको थियो। विष्टलाई तीन वर्षका लागि कारबाही गरेको विज्ञप्तिमार्फत जनाएको थियो। कांग्रेस नेता डा मीनेन्द्र रिजालले पनि नेताहरूलाई पार्टीबाट निष्कासन गर्ने निर्णयले लोकतन्त्रलाई कमजोर बनाउने दाबी गरे। कांग्रेस, वैचारिक अलमल र चुनौती राप्रपाका ३१ नेताको संयुक्त राजीनामा : कांग्रेस प्रवेश गर्ने तयारी ! गोविन्दराज जोशीसहित कांग्रेसका तीन नेता पार्टीबाट निकालिए जोशीसहित तीन नेतालाई कारबाही गरिएपछि कांग्रेसमा अन्तरविरोध तीन नेतालाई कारबाही गरेकोप्रति कांग्रेस नेताको असन्तुष्टि"
राजदूत आचार्यले नयाँदिल्लीबाट भने : कालापानी मुद्दाको समाधान छिट्टै निकाल्नुपर्छ,"नयाँदिल्ली : भारतका लागि नेपाली राजदूत निलाम्बर आचार्यले कालापानी मुद्दाको समाधान निकाल्नुपर्ने प्रतिक्रिया दिएका छन् । उनले यसलाई चिन्ताको विषय भन्दै दुई पक्षबीच वार्ताबाट छिट्टै समाधान गर्नुपर्ने बताए । साथै नेपालले यस मुद्दाको छिटो समाधान चाहेको पनि बताएका छन् । भारतीय मिडिया टाइम्स अफ इन्डियाका लागि पत्रकार ईशिता मिश्रसँग दिएको अन्तर्वार्तामा आचार्यले यस्तो बताएका हुन् । दुई देशको अधिकांश सीमाक्षेत्रमा समाधान भइसकेको र दुबै देशको तर्फबाट नक्सा सार्वजनिक भइसकेको अवस्थामा थाती रहेको सानो भूभाग समाधान गर्न जटिल नहुने उनको तर्क थियो । विगतमा विभिन्न अवसरमा दुबै देशले कालापानीमा सीमा प्रतिवद्धताको प्रश्न समाधान गर्नुपर्ने स्वीकार गरेका छन् । यो मुद्दालाई समाधान गर्ने एक मात्रै तरिका भनेको यसलाई सम्बोधन गर्नु र सुल्झाउनु हो, राजदूत आचार्यले भने । अयोध्याबारे नेपालका प्रधानमन्त्रीले दिएको विवादास्पद प्रतिक्रियाबारे पनि आचार्यलाई प्रश्न सोधिएको थियो । तर यसबारे परराष्ट्र मन्त्रालयले स्पष्टिकरण दिइसकेको बताए । यस्तै नेपाल र भारतबीचको तनाब उत्पन्न हुनुको पछाडि भारतीय रक्षामन्त्री राजनाथ सिंहले उत्तराखण्डदेखि तिब्बतको मान सरोवरसम्मको बाटो उद्घाटन एक कारक थियो । जुन बाटो नेपाली भूमि हुँदै तय गरिएको भन्दै नेपाल सरकारले प्रश्न उठाएको थियो । राजनाथ सिंहले मे ८ मा सडक उद्घाटन गरेपछि नेपाल सरकार रुष्ट बन्दै भारत सरकारलाई पत्र पठाएको थियो । भारत सरकारले भने त्यसलाई गम्भीर रुपमा नलिएपछि अवस्था जटिल बन्दै गएको हो । नेपालमा प्रदर्शन हुनुका साथै उक्त विवादित सीमा क्षेत्रमा सुरक्षाकर्मी खटाइने चेतावनी नेपालको तर्फबाट दिइयो । यही विवादका बीच नेपाल सरकारले नयाँ नक्सा जारी गरेको थियो । जहाँ लिम्पियाधुरा, कालापानी र लिपुलेक समेटिएको थियो । पछिल्लो समय भारतसँग सीमा विवाद भइरहँदा राजदूत आचार्यले कार्य कौशल देखाउन नसकेको भन्दै आलोचना भइरहँदा भारतीय पत्रिका टाइम्स अफ इन्डियामा अन्तर्वार्ता आएको हो । उनले यसअघि पनि सामाजिक सञ्जालमा चर्को आलोचना भइरहँदा आफूले बोल्नुपर्ने कुरा, भन्नुपर्ने ठाउँमा भनिरहेको बताएका थिए ।"
खुमलटारमा तीन घन्टा छलफल : ओलीले रोक्न खोजे प्रचण्डले अघि बढाउने,"काठमाडौं : केही समय मत्थर जस्तो देखिएको सत्तारुढ नेकपाभित्र कलहले फेरि नयाँ मोड लिएको छ। अध्यक्ष पुष्पकमल दाहाल निवास खुमलटारमा सोमबार दाहाल, माधवकुमार नेपाल, झलनाथ खनाल र नारायणकाजी श्रेष्ठबीच लामो छलफल भएको छ। पार्टी अध्यक्ष तथा प्रधानमन्त्री केपी ओलीले कुनै पद पनि नछोड्ने र पार्टी विवाद व्यवस्थापनका लागि पहल पनि नगर्ने अवस्थाले पार्टी विवादलाई जटिल बनाएको निश्कर्ष निकाल्दै छलफलमा अब कुनै पनि बाहनामा स्थायी समिति नरोक्ने सहमति भएको सहभागी एक नेताले अन्नपूर्ण अनलाइनलाई बताए। पार्टीको आन्तरिक संघर्ष चर्किँदै गएपछि प्रधानमन्त्री ओलीकै आग्रहमा पटकपटक स्थायी समिति स्थगित हुँदै आएको छ। असार १० गते सुरु भएको बैठक अहिलेसम्म आठपटक स्थगित भइसकेको छ। साउन १३ गते मंगलबार बोलाइएको बैठक ओलीले रोक्न खोजे अर्का अध्यक्ष प्रचण्डले अघि बढाउने सहमति खुमलटार बैठकमा भएको छ। चार नेताबीचको छलफलअघि सोमबार बिहान प्रचण्डले गृहमन्त्रीसमेत रहेका सचिवालय सदस्य रामबहादुर थापा बादलसँग पनि छलफल गरेका थिए। पछिल्लोपटक साउन ९ गते ओली र प्रचण्डबीच पौने घन्टा छलफल भएको थियो। त्यसपछि पुष्पलाल मित्रता केन्द्रले आयोजना गरेको कार्यक्रममा अध्यक्ष दाहालले अध्यक्ष ओलीले पार्टी विभाजन गर्न खोजेको र उनकै सक्रियतामा निर्वाचन आयोगमा एमाले पार्टी दर्ता भएको अभिव्यक्ति दिएका थिए। प्रचण्डको यो अभिव्यक्तिपछि पार्टी किचलोले फेरि अर्को मोड लिएको हो। असार १० गतेदेखि सुरु भएको नेकपा स्थायी समितिको बैठक पार्टीको आन्तरिक विवादका कारण निरन्तर स्थगित हुँदै र सर्दै आएको छ। हरेक दिनजसो बालुवाटारमा ओली र प्रचण्डबीच छलफल भए पनि अहिलेसम्म कुरा मिलेको छैन। प्रचण्ड, माधव नेपाल, झलनाथ खनाललगायतले ओलीको राजीनामा माग्दै आएका छन् भने ओलीले कुनै पनि पदबाट अहिले राजीनामा दिने अवस्था नरहेको बताउँदै आएका छन्। पछिल्लो पटक एउटा कुनै पदबाट राजीनामा दिन आग्रह गर्दा पनि ओलीले इन्कार गरेका छन्। ओलीले जस्तोसुकै परिस्थिति पनि सामना गर्न आफू तयार रहेको तर राजीनामा दिएर जिम्मेवारीबाट नभाग्ने बताउँदै आएका छन्। प्रधानमन्त्री ओलीले आफूलाई हटाउन भारत सक्रिय भएको र होटल एवं दूतावासमा चलखेल भइरहेको भनी दिएको पछिल्लो अभिव्यक्तिपछि पार्टीभित्र विवाद चर्केको हो। स्थायी कमिटीको असार १६ गतेको बैठकमा अध्यक्ष 'प्रचण्ड', वरिष्ठ नेता झलनाथ खनाल, माधवकुमार नेपाल र उपाध्यक्ष वामदेव गौतमले प्रधानमन्त्रीको अभिव्यक्तिप्रति आपत्ति जनाउँदै प्रधानमन्त्रीबाट राजीनामा मागेपछि आन्तरिक कहलले झन् गम्भीर रुप लिएको हो। पार्टीभित्र चर्केको आन्तरिक कलहबीच नै प्रधानमन्त्री ओलीले असार १८ गते आकस्किक रुपमा संसद अधिवेशन अन्त्य गरेपछि अवस्था थप जटिल भएको हो। यसबीचमा शीर्ष तहमा पटकपटक वार्ता र छलफल भए पनि अहिलेसम्म विवाद समाधान उपाय निस्किन सकेको छैन। त्यसैगरी दोस्रो पुस्तका नेताहरु र युवा नेताहरु पनि पार्टी विवाद मिलाउन क्रियाशिल देखिएका छन् तर सहमति बन्न सकेको छैन।"
भत्ता खान महिनामै २२ बैठक,"काठमाडौं : सरकारी कार्यालयमा भत्ता खान कार्यालय समयभन्दा अघिपछि बैठक बस्ने गरेको पाइएको छ। राष्ट्रिय परीक्षा बोर्डका पदाधिकारी र कर्मचारी महिनामा २२ पटकसम्म बैठक बसेका छन्। यसरी बोर्डले एक वर्षमा ४३ लाख ८५ हजार रुपैयाँ खर्च गरेको छ। कार्यालय समयमा सम्पन्न गर्न सकिने विषयमा पनि छुट्टै बैठक बस्दा अनावश्यक आर्थिक बोझ थपिएको छ। महालेखापरीक्षकको कार्यालयले आफ्नो ५७औं प्रतिवेदनमार्फत बैठकको संख्या घटाउँदै आर्थिक मितव्ययितता अपनाउन सुझाव दिएको छ। बोर्डले कक्षा ११ र १२ को परीक्षा सञ्चालन, नतिजा प्रकाशन, परीक्षार्थीको अभिलेख सच्याउने तथा यससँग सम्बन्धित अन्य प्राविधिक काम सञ्चालन गर्दै आएको छ। कार्यालय समयमै सम्पन्न हुन सक्ने पुनर्योग, अभिलेख सच्याउने, त्रुटि समाधानजस्ता नियमित काम गर्न पनि अघिपछि पारेर बैठक बसेको जनाइएको छ। एक वा दुई जनाको अभिलेख सच्याउने बहानामा पनि पटकपटक बैठक बसेको देखिएको छ। एक विषयको पुनर्योगका लागि पनि यसरी नै बैठक बसेको महालेखापरीक्षकको कार्यालयले जनाएको छ। बैठकको समयलाई लम्ब्याउन, भत्तामा बढी रकम खर्च गर्न आमन्त्रित सदस्यको संख्यासमेत बढाएको प्रतिवेदनमा उल्लेख छ। कक्षा ११ र १२ को उत्तरपुस्तिका आवश्यकताभन्दा १५ प्रतिशत बढी खरिद गरेको पाइएको छ। जसले गर्दा बोर्ड र मातहतका ११ वटा कार्यालयमा पर्याप्त मात्रामा उत्तरपुस्तिका मौज्दात रहेको र यसले आर्थिक भार थपिएको छ। ४९ लाख ७३ हजार थान उत्तरपुस्तिका, प्रश्नपत्र छपाइ गरिएकामा ६४ लाख ८४ हजार थान मूल उत्तरपुस्तिका छपाइ गरेको छ। यसबाट १५ लाख ११ हजार थान अर्थात् ३० प्रतिशत धेरै उत्तरपुस्तिका छापेको देखिन्छ। बोर्डले परीक्षार्थीलाई परीक्षा समयमा उपलब्ध गराइने थप उत्तरपुस्तिका पनि आवश्यकताभन्दा बढी खरिद गर्दै आएको छ। हरेक वर्ष यस्तै समस्या देखिएकाले विद्यार्थी संख्या यकिन गरेर मात्र उत्तरपुस्तिका छपाइ र खरिद गर्नुपर्ने सुझाव महालेखाले दिएको छ। बोर्डका परीक्षा नियन्त्रक कृष्ण शर्माले भने हरेक वर्ष परीक्षार्थी संख्याको तुलनामा १० प्रतिशत बढी प्रश्नपत्र छाप्ने गरिएको बताए। परीक्षाको समयमा उत्तरपुस्तिका तथा प्रश्नपत्र अभावको समस्या आउन नदिन लामो समयदेखि यस्तो गर्ने गरिएको शर्माको भनाइ छ। महालेखाको प्रतिवेदनले नियमिततर्फका परीक्षार्थी मात्रै गणना गरेर उत्तरपुस्तिका र प्रश्नपत्रको हिसाब गर्ने गरेको तर वर्षौंदेखि आंशिक रूपमा परीक्षा दिँदै आएका परीक्षार्थीलाई त्यसमा गणना नगर्दा गलत सूचना गएको गुनासो विश्वविद्यालयहरूले गर्दै आएका छन्।"
सेनाको कुटाइबाट युवाको मृत्यु प्रकरण : घटनाबारे फेकोफोनको आपत्ति,"काठमाडौं : राष्ट्रिय निकुञ्ज र संरक्षित क्षेत्र आसपासका स्थानीयलाई सुरक्षाकर्मी र प्रशासनले निरंकुश व्यवहार गरेको भन्दै सामुदायिक वन उपभोक्ता महासंघ (फेकोफोन) लगायतका संघसंस्थाले आपत्ति जनाएका छन्। हालै सेनाको कुटपिटबाट पूर्वी चितवनको राप्ती नगरपालिकाका राजकुमार चेपाङको मृत्यु र अन्य घाइते भएपछि सो घटनामा संलग्नलाई तत्काल कारबाही गर्न उनीहरूले माग गरेका छन्। मृत्तक तथा घाइतेका परिवारलाई उचित क्षतिपूर्तिको व्यवस्था गर्न र आगामी दिनमा यस्ता घटना नदोहोरिने सुनिश्चित गर्न फेकोफोनले सरकारको ध्यानाकर्षण गराएको छ। कुटाइबाट युवाको मृत्युपछि सेनाले भन्यो छानबिन सुरु गरिसक्यौं राप्ती नगरपालिका२ मिलन टोलका चेपाङसहित सात जनालाई सेनाले नियन्त्रणमा लिनुका साथै हालै चितवन निकुञ्ज प्रशासनले कुसुमखोलाको चेपाङ वस्ती खाली गर्न घर र गोठ आगजनी गरेको स्थानीयको आरोप छ। साउन १ गते नियन्त्रणमा लिएका राजकुमार सोही दिन रिहा भए पनि गत बुधबार उनको निधन भएको थियो। स्थानीय समुदाय र आदिवासी जनजातीले प्राकृतिक स्रोत साधन संरक्षणमा पुर्याएको योगदानको मूल्यांकन गर्नुको बदला यातना र महिलामाथि दुर्व्यवहारका घटना दोहोरिने फेकोफोन अध्यक्ष भारती पाठकको भनाइ छ। 'निकुञ्ज, आरक्ष, संरक्षण क्षेत्र र मध्यवर्ती क्षेत्रमा विगतदेखि नै मानव अधिकार हननका अनेकौं घटना भोग्दै स्थानीय समुदाय पीडित रहँदै आएका छन्' पाठकद्वारा जारी विज्ञप्तीमा भनिएको छ। नेपाल फरेस्ट टेक्निसिएन एसोसिएसन (नेफ्टा)ले भने चितवन निकुञ्ज प्रशासनले चालेको कदमको समर्थन गर्दै अतिक्रमित वन क्षेत्र हटाउने सरकारको नीति भएको जनाएको छ। सञ्चार माध्यममार्फत राष्ट्र सेवक कर्मचारीलाई अमर्यादित शब्द प्रयोग गरी धम्की र गाली गलौज गरिएको भन्दै नेफ्टाले खेद व्यक्त गरेको छ। प्राकृतिक स्रोतको संरक्षणमा खटिएका संरक्षणकर्मीलाई गुण्डागर्दी शैलीमा धम्की दिने जो कोहीलाई कारबाही गर्न ध्यानाकर्षण गराउँदै नेफ्टाले सोमबार विज्ञप्ती जारी गरेको छ।"
स्याङ्जामा प्रहरी प्रमुखसहित १८ जना प्रहरीमा कोरोना संक्रमण पुष्टि,"स्याङ्जा : स्याङजामा प्रहरी प्रमुखसहित १८ जना प्रहरीमा कोरोना संक्रमण पुष्टि भएको छ । गण्डकी स्वास्थ्य प्रादेशिक कार्यालयले पुतलीबजार नगरपालिकाका १ महिलासहित १८ जनामा कोरोना संक्रमण भएको सोमबार पुष्टि गरेको हो । संक्रमण देखिनेमा ३९, २७, ३७, २८, ४१, ३३, ३८, ३४, ४६, ३१, ३५, २७, ४१, २७, ३४, ४४, ३६ वर्षीय पुरुष र २६ वर्षीया महिला रहेको स्वास्थ्य निर्देशक बिनोदबिन्दु शर्माले जानकारी दिए । प्रहरीमा रुघा, खोकी, ज्वरो देखिएपछि पीसीआर परीक्षण गर्दा यसअघि ३ जनामा कोरोना पुष्टि भएपछि अन्य प्रहरीको पनि परीक्षण गरिएको हो । कार्यालयका ९८ प्रहरीसहित ४ जना थुनुवाको नमुना स्वाब संकलन गरी पठाइएकोमा केहीको अझैं आउन बाँकी छ । उनीहरुलाई भीरकोटस्थित कालिका सामुदायिक अस्पतालको आइसोलेसनमा राखिने तयारी भइरहेको पुतलीबजार स्वास्थ्य शाखा प्रमुख बिष्णु काफ्लेले जानकारी दिए । संक्रमण थपिएसँगै जिल्लामा संक्रमितको संख्या २ सय २३ पुगेको छ भने १ सय ८३ जना निको भएर घर फर्केका छन् । दुईजनाको भने उपचारका क्रममा मृत्यु भएको स्वास्थ्य प्रमुख यामप्रसाद शर्माले जानकारी दिए । यसअघि, ३ जना प्रहरीमा संक्रमित पुष्टि भएपछि जिल्ला प्रहरी कार्यालय 'सिल' छ ।"
"कालिकोटमा ठाउँठाउँमा पहिरो, एकजना बेपत्ता","कालिकोट : कालिकोटका विभिन्न ठाउँमा पहिरो खस्दा विद्युत तथा अन्य सेवाहरु प्रभावित भएको छ । जिल्लाको नरहरीनाथ गाउँपालिका ९ लालुको खुलालु लालु सडकखण्डअन्तरगत गर्खेको भीरमा पहिरो खस्दा एकजना स्थानीय पहिरोमा पुरिएका छन् । आइतबार पहिरोमा परेर १६ वर्षीय पारस भण्डारी पुरिएको जिल्ला प्रहरी प्रमुख डीएसपी श्यामबाबु ओलीयाले जानकारी दिए । उनका अनुसार पहिरोमा पुरिएका भण्डारीको उद्धारका लागि नेपाली सेना, नेपालल प्रहरी र सशस्त्र प्रहरीको टोली घटना स्थलमा रहेको र निरन्तर वर्षासँगै पहिरो खसिरहेकाले उद्धार गर्न सकिएको छैन् । प्रहरीका अनुसार गर्खे भीरमा चट्टान फुटेर पहिरो खसेको छ । उक्त पहिरो अहिले पनि रोकिएको छैन् । पहिरो रोकिना साथ पुरिएका भण्डारीको खोजी गरिने प्रहरीले जनाएको छ । यस्तै जिल्लाको पचालझरना गाउँपालिका ४ स्थित लाफागाड लघुजलविद्युत आयोजना पहिरोका कारण अवरुद्ध भएको छ । गत वर्षको साउन महिनादेखि नै नियमित सूचारु भएको उक्त विद्युत आयोजना पहिरोका कारण ५० मिटर क्यानेल भत्काइ दिएपछि अवरुद्ध भएको हो । लाफागाड लघुजलविद्युत आयोजनाका अध्यक्ष बिष्णुलाल न्यौपानेले पहिरोका कारण जलविद्युत आयोजना अवरुद्ध भएपछि पचालझरना गाउँपालिकाका विभिन्न वडाका करिब ८ सय घरधुरी अन्धकार बनेको बताए । उनले ३ करोड ५ लाख उधारोमा एक वर्ष अगाडि विद्युत आयोजना संचालनमा ल्याएमा पनि ऋण तिर्न बाँकी नै छ।उनले भने, 'लाफागाड लघु जलविद्युत आयोजनाको कुल लागत ७ करोड ४८ लाख लगानी भएको छ । हालसम्म २ करोड ४२ लाख २५ हजार बैकल्पिक उर्जाको अनुदान, प्रदेश सरकारबाट यसै आबमा १ करोड र पचालझरना गाउँपालिकाले १ करोड १५ लाख गरी ३ करोड ५७ लाख ५२ हजार बजेट प्राप्त भएको छ।' अझै आयोजना निर्माणमा भएको खर्च व्यवस्थापन गर्न सकिएको छैन् ।८५ किलोवाट क्षमताको लाफागाड लघुजलविद्युत आयोजनाबाट पचालझरना गाउँपालिकाका ८ सय बढी घरधुरी लाभान्वित भएका छन् । अझै सबै विद्युत खपत भएको छैन् । यस्तै जिल्लाको सदरमुकाम समेत रहेको खाँडाचक्र नगरपालिका, रास्कोट नगरपालिका र सान्नीत्रिवेणी गाँउपालिकामा बिद्युत सेवा विस्तार भएको पोत्मारा साना जलविद्युत आयोजना पनि पहिरोका कारण साउन २ गतेबाट अवरुद्ध छ । नेपाल विद्युत प्राधिकरण कालिकोट वितरण केन्द्रका प्रमुख मेगराज जोसीले पहिरोका कारण पोत्माराको विद्युत उत्पादन पूर्ण रुपमा बन्द रहेको जानकारी दिए । उनका अनुसार करिब ३२ मिटर क्यानेल पहिरोले बगाएको छ । उक्त स्थानमा जाली भरेर पाइपमार्फत पानी पास गर्न रास्कोट श्रम रोजगार बैंकमा आवद्ध युवाहरुले काम गरिरहेका छन्। विध्युत उत्पादन बन्द भएपछि कालिकोट अन्धकार भएको छ । पोत्माराकै विद्युतको भरमा रहेको टेलिकमबाट हुने नेट इन्टरनेटका साथै टेलिफोन सेवा तथा अन्य सरकारी कार्यालयको काम समेत प्रभावित भएको छ ।"
पहिरो खसेर विद्यालय भवन भत्कियो,"बेनी : म्याग्दीको रघुगंगा गाउँपालिका७ चिमखोलामा रहेको अमर माविको भवन भत्किएको छ। सोमबार बिहान चिमखोलाको पाखोबाट खसेको पहिरोले तीन कोठे भवन भत्काएको हो। छानामा ढुङ्गा माटोसहित खसेको पहिरोले कक्षा कोठाभित्रका फर्निचरका सामग्री नष्ट गरेको प्रअ पृथबहादुर थापाले बताए। उनका अनुसार विद्यालयका अन्य कक्षा कोठा भवनसमेत जोखिममा छन्। कक्षा १० सम्म पठनपाठन हुने सो विद्यालयमा करिब १५० जना विद्यार्थी छन्। भवन भत्किएको र पहिरोको जोखिमका कारण अहिले सञ्चालित सिकाइ क्रियाकलाप प्रभावित भएको छ। विद्यालय खुलेपछि पठनपाठन सञ्चालन गर्न कठिनाइ हुने स्थानीय ओम पुनले बताए। म्याग्दीमा सोमबारको पहिरोले दर्जनौं ठाउँमा सडक, विद्युत, खानेपानी, सिचाइँ, भवन लगायत भौतिक संरचनामा क्षति पुगेको जिल्ला प्रहरी कार्यालयले जनाएको छ। पाखोबाट आएको बाढीले सदरमुकाम बेनीको क्याम्पसचोकमा नाली फुटेको छ। नालीबाट सडकमा बाढी निस्किएर हिलाम्मे भएको छ। करिब दश घर तथा पसलमा बाढी र हिलोले असर गरेको क्याम्पसचोक टोल सुधार समितिका अध्यक्ष ठाकुर शर्माले बताए। स्थानीयबासीले बाढी पन्छाउने र नाली सफा गरेका थिए। क्याम्पसचोकमा बाढी आउन थालेपछि स्थानीयबासी त्रसित भएका छन्। जलजला गाउँपालिका३ वारीबेनीमा रहेको हरि अटोपार्टसमा पाखोबाट खसेको पहिरोले फलाम प्रयोग गरेर बनाइएको दुई तले भवन भत्किएको छ। ग्यारेजको कुनातिरको भाग पहिरोले पुरिएको छ। उपल्लो तलामा राखिएका अटो पार्ट्स सम्बन्धी सामान लथालिङ्ग भएको हरि अटो पार्ट्सका सञ्चालक हरि भण्डारीले बताए। उनका अनुसार भवन, ग्यारेज र सामानमा दुई करोड रुपैयाँ भन्दा बढीको क्षति पुगेको छ। जुगेधारामा पहिरो खसेपछि बेनीमालढुङ्गा सडक अवरुद्ध भएको छ। बेनीगलेश्वर र बेनीदरवाङ सडक अवरुद्ध भएको छ। वारीबेनीमा पहिरोसँगै रुख ढलेर विद्युतको पोल ढलेको छ। विद्युत आपुर्ति बन्द भएको छ। म्याग्दीको धेरैजसो ग्रामिण सडक अवरुद्ध भएका छन्। बेनी नगरपालिका२ बगरफाँटमा पहिरोको जोखिम भएपछि एक घरलाई अन्यत्र सारिएको छ। मंगला गाउँपालिका३ पखेरमा ६७ वटा र बेनी नगरपालिका६ डम्मरामा ५६ वटा घरमा क्षति पुगेको प्रहरी नायव उपरीक्षक किरनजंग कुँवरले बताए। बस्ती माथिको पाखोबाट पहिरो खसेपछि बिक्रम बुढाथोकीका परिवार विस्थापित भएका छन्। जल्केनीका मनबहादुर पुर्जा, सुर्यबहादुर थापा, जितबहादुर श्रीस, थमबहादुर श्रीस, शंकर शेरचन, दलबहादुर घर्ती, दलबहादुर रोका, विष्णु किसानको घर जोखिममा परेकाले विस्थापित भएका छन्। पखेरदेखि बरंजा जाने सडकबाट जल्केनीमा पहिरो खसेको हो। बेनी नगरपालिकाको पात्लेखेत स्थित वडा कार्यालय भवनलाई पनि बाढीले क्षति गरेको छ। डम्मरामा सुन्दर थापा, हर्क जिसी, शेरबहादुर कार्की, श्याम किसान, बलबहादुर खत्री, झलक खत्री, जयलाल खत्री, कल्पना चालीसे, बाटुलीदेवी थापाको घर जोखिममा परेको छ। अमित विश्वकर्माको घरमा बाढी पसेको छ। जोखिममा रहेकाहरुलाई आमा समूह, अपांग संघ र बाल क्लवको सामुदायिक भवनमा राखिएको वडा अध्यक्ष कृष्णसिंह बानियाले बताए। बेनी६ कै खरेनीमा सुनिता सार्कीको घर भत्किएको छ। रघुगंगा गाउँपालिका२ भगवतिको रुइसेटोलमा पहिरोले घर भत्किएपछि चार परिवार विस्थापित भएका छन्। धनबहादुर शिलाधर, अविनाश शिलाधर, शेरबहादुर शिलाधर र हिक्मत भण्डारीको घर पहिरोले भत्किएपछि आरसीयुपीको भवनमा बसेका छन्। असारको पहिलो हप्तादेखि नै जोखिम भएको र हालैको वर्षाले घर भत्किएर विस्थापित भएको धनबहादुर शिलाधरले बताए।"
अवरुद्ध सडक एकतर्फी खुल्यो,गुल्मी : अविरल वर्षाका कारण तीन दिनदेखि अवरुद्ध रिडीरुद्रवेणीवामी सडक खण्ड सोमबारदेखि एकतर्फी रुपमा सञ्चालनमा आएको छ। शनिबार रुरुक्षेत्र गाउँपालिका१ स्थित कालिगण्डकी करीडोर सडक अन्तर्गत खोपा भन्ने ठाउँमा ठूला चट्टान सहितका ढुंगा खसेकाले सडक अवरुद्ध भएको थियो। पहिरो हटाउन स्क्साभेटरहरु प्रयोग गरिए पनि पानी पर्ने क्रम नरोकिँदा पहिरो पन्छाउन तीन दिन लागेको प्रहरीले जनाएको छ। पहिरो पन्छाउने काम भएसँगै सोमबार साँझबाट सडकमा एकतर्फी रुपले सडक सञ्चालनमा आएको जिल्ला ट्राफिक कार्यालय गुल्मीले जनाएको छ। प्रहरीका अनुसार सडकमा रोकिएका सवारीसाधन गन्तव्यतर्फ पठाईएको छ।
यही शैक्षिक सत्रबाट कक्षा ११ मा नयाँ पाठ्यक्रम लागू,"काठमाडौं : पर्याप्त तयारी नपुगेको गुनासो गरिए पनि सरकारले यही शैक्षिक सत्रबाट कक्षा ११ मा नयाँ पाठ्यक्रम लागू गर्ने भएको छ। सरकारले नेपालको संविधान, सङ्घीय संरचना र समृद्ध नेपालको परिकल्पनानुकूल विद्यालय शिक्षाको नयाँ पाठ्यक्रम प्रारुप, २०७६ पारित गरी नयाँ पाठ्यक्रम लागू गर्न लागेको हो। माध्यमिक शिक्षा परीक्षा कक्षा १० (एसइई) को परीक्षा यसै साता प्रकाशन हुने र कोरोना महामारीका कारण रोकिएका शिक्षालयमा आगामी भदौदेखि भर्ना लिइने जनाइए पनि कक्षा ११ को नयाँ पाठ्यक्रम मुद्रित नभएको स्थितिमा सरोकारवालाबीच अन्यौले देखिएका बेला पाठ्यक्रम विकास केन्द्रले यसै वर्षदेखि सो पाठ्यक्रम कार्यान्वयनका लागि तयारी पूरा भएको स्पष्ट गरेको छ। समाजवादोन्मुख सामाजिक न्यायमा आधारित समृद्ध राष्ट्र निर्माणका लागि सक्षम नागरिक विकासको दूरदृष्टिसहित पाठ्यघन्टा (क्रेडिट आवर) को संरचना र व्यावसायिक शिक्षाको धारलाई प्राथमिकता दिइ सरकारले २०७६ भदौ २० मा सो प्रारुप पारित गरेको थियो। शिक्षा, विज्ञान तथा प्रविधिमन्त्रीको अध्यक्षतामा रहेको राष्ट्रिय पाठ्यक्रम विकास तथा मूल्याङ्कन परिषद्को बैठकले पारित गरेको प्रारुपका आधारमा यस सत्रदेखि कार्यान्वयन नयाँ पाठ्यक्रम लागू गर्ने गरी २०७६ माघ २ गते निर्णय भई सोको सार्वजनिक सूचना दिइएको थियो। उच्च शिक्षा तथा विद्यालय सङ्घ (हिसान) र निजी क्षेत्रका केही प्रकाशकले यस वर्षका लागि तयारी अपुग हुने र प्रारुप निर्माणमा आफूहरुको स्वामित्व नदिइएको गुनासो गर्दै आएका छन्। सोही प्रारुपअनुसार हाल कक्षा १ देखि ३ सम्मका पाठ्यक्रम परीक्षणका रुपमा लागू भएका छन्। नयाँ प्रारुपले संविधानको मौलिक हक, सङ्घीय, प्रदेश र स्थानीय तहको संरचना, आर्थिक सामाजिक रुपान्तरणका सवाल, विद्यालय क्षेत्र विकास कार्यक्रम, मुलुकको दीर्घकालीन विकासमा शिक्षाको योगदानका पक्षमा ध्यान दिइ सक्षमता र बाल मनोवैज्ञानिकलगायतका सिद्धान्तलाई आधार बनाएको छ। एकल पथीय नयाँ पाठ्यक्रममा विद्यार्थीलाई रोजगारीका लागि तयारी गराउँदै युनेस्काको गुणस्तरीय शिक्षाको आधारबमोजिम विद्यार्थीमा क्षमता अभिवृद्धि, सीप र ज्ञानको विकास, मूल्य स्थापना र सक्षम बनाउने लक्ष्य राखिएको छ। केन्द्रका निर्देशक गणेशप्रसाद भट्टराईले कार्यान्वयनका लागि निर्णय भइसकेको र नयाँ पाठ्यक्रम सङ्घीय व्यवस्थानुकूल भएकाले यसबाट पछि फर्कने अवस्था नरहेको स्पष्ट गरे। शिक्षा पत्रकार समाजले आज आयोजना गरेको छलफलमा केन्द्रका प्रवक्ता भट्टराईले कक्षा ११ र १२ मा हालसम्म विश्वविद्यालयको कोर्सका आधारमा पाठ्यक्रम लागू भएकामा कक्षा १२ सम्म माध्यमिक विद्यालयको संरचना भएकाले अब पूर्ण पाठ्यक्रममा आधारित हुने बताए। उनका अनुसार कक्षा यी तहका लागि ७५७५ वटा पाठ्यक्रम विकास भइसकेका र अब २० वटाको विकास हुन बाँकी छ भने नयाँ अनिवार्य विषय नेपाली, अङ्ग्रेजी र सामाजिक जीवनोपयोगी शिक्षाका पाठ्यक्रम तयार भई जनक शिक्षा सामग्री केन्द्र लिमिटेड तथा सूचीकृत भएमा निजी प्रकाशनलाई उत्पादनका लागि दिने तयारी भएको छ। हिसानका सचिव डा ऋषि तिवारी र निजी प्रकाशक नवराज बजगाईंले शिक्षक, लेखक र प्रकाशकले तयारी नगरेकाले यस वर्ष नयाँ पाठ्यक्रम लागू नगर्न आग्रह गर्नुभयो भने सामुदायिक विद्यालय व्यवस्थापन समिति महासङ्घका अध्यक्ष कृष्ण थापा, सामुदायिक विद्यालय शिक्षक युनियनका महासचिव टीका न्यौपाने, सामाजिक विषयका पाठ्यक्रम लेखक गोविन्द भण्डारी, माधव दाहाल, विजय स्मारक माविका प्रधानाध्यापक डिल्ली शर्मा, विश्व निकेतन माविका प्रधानाध्यापक हेरम्बराज कँडेल, नन्दी माविका प्रधानाध्यापक गीता काफ्ले, शिवपुरी माविका प्रधानाध्यापक दीवाकर दूरदर्शीलगायतले आफूहरु यसै सत्रबाट नयाँ पाठ्यक्रम लागू गर्न तयारीमा रहेको जनाएका थिए। सरकारले विसं २०६३ मा लागू गरेको विद्यालय शिक्षाको प्रारुप यसअघि २०७१ मा परिवर्तन भएको थियो। विद्यालय क्षेत्र विकास कार्यक्रम कार्यान्वयनमा आएपछि हाल विद्यालय तह भन्नाले शिशु कक्षादेखि कक्षा १२ सम्म मानिन्छ भने सङ्घीय शिक्षा ऐन पारित भएपछि विद्यालय शिक्षाको संरचनाले थप कानूनी मान्यता पाउनेछ।"
काठमाडौं उपत्यकामा थपिए ६ जना कोरोना संक्रमित,"काठमाडौं : काठमाडौं उपत्यकामा थप ६ जनामा कोरोना संक्रमण पुष्टि भएको छ। स्वास्थ्य तथा जनसंख्या मन्त्रालयका प्रवक्ता डाजागेश्वर गौतमले विभिन्न प्रयोगशालामा गरिएको परीक्षणमा थप ६ जनामा कोरोना संक्रमण भएको पुष्टि गरेका हुन्। संक्रमित हुनेमा काठमाडौंका ३ जना र ललितपुरका ३ जना रहेको मन्त्रालयले जनाएको छ। आइतबार मात्रै काठमाडौंका ८ जनामा कोरोना संक्रमण पुष्टि भएको थियो।यस्तै सोमबार थप १३९ जनामा कोरोना भाइरस (कोभिड १९) संक्रमण देखिएको छ। स्वास्थ्य तथा जनसंख्या मन्त्रालयका प्रवक्ता डा जागेश्वर गौतमका अनुसार नयाँसहित कूल संक्रमितको संख्या १८ जहार ७५२ पुगेको हो ।आइतबार मात्रै १३० जनामा कोरोना संक्रमण देखिएको थियो। सोमबारसम्म कोरोनाका संक्रिय बिरामीको संख्या ४ हजार ९ सय ५० पुगेको छ। जसमध्ये प्रदेश १ मा १९५, प्रदेश २ मा १ हजार ९११ जना , बागमती प्रदेशमा ४०२ जना, गण्डकी प्रदेशमा २४४ जना , प्रदेश ५ मा ३५३ जना, कर्णाली प्रदेशमा ३७५ जना र सुदूरपश्चिम प्रदेशमा १ हजार ७ सय ४० जना रहेका छन्। मन्त्रालयका अनुसार पछिल्लो २४ घन्टामा ६२६ जनाले कोरोना जितेर घर फर्किएका छन्। योसहित कोरोना जित्नेको कुल संख्या १३ हजार ५४ पुगेको छ। ।क्वारेन्टाइनमा रहनेको संख्या १६ हजार ३७९ पुगेको छ। यस्तै मन्त्रालयका अनुसार आइसोलेसनमा ४ हजार ९ सय ५० जनाको उपचार भइराखेको छ ।सोमबार कोरोना भाइरस संक्रमणबाट थप ३ जनाको मृत्यु भएको छ। मन्त्रालयका अनुसार योसहित मृतकको संख्या ४८ पुगेको हो।"
उपत्यका छिर्ने साँगामा स्वाब संकलन,"काभ्रे : समुदायमा कोरोना भाइरस लक्षण देखिन थाले पनि स्वास्थ्य मन्त्रालयले उपत्यका प्रवेश गर्ने नाकाहरुबाट सवारी साधन प्रयोग गरी प्रवेश गर्ने सर्वसाधारणहरुको स्वाब संकलन गर्न थालिएको छ। स्वास्थ्य मन्त्रालयले उपत्यका प्रवेश गर्न नाकाहरु काभ्रेको साँगा, दक्षिणको फर्पिङ र काठमाडौंको नागढुंगाबाट उपत्यका प्रवेश गर्नेहरुको स्वाब संकलन गर्न थालेको स्वास्थ्य मन्त्रालय प्रयोगशाला विज्ञ समितिका सदस्य खेमराज सापकोटाले जानकारी दिए। विशेष गरी तराई जिल्लाका उच्च जोखिम क्षेत्रबाट उपत्यका प्रवेश गर्नेहरुमा कोरोना संक्रमणको सम्भावना रहेको छछैन भन्ने अवस्था पत्तालगाउन स्वाप संकलनको काम थालेको स्वास्थ्य मन्त्रालयको विज्ञ सदस्य सापकोटाले बताए। दश हजार जनाको स्वाब संकलन गरी परीक्षण गर्ने योजनाका साथ आइतबारदेखि काभ्रेको साँगामा उपत्यका छिर्ने सवरीहरुमा यात्रारत यात्रुहरुको स्वाब लिन सुरु गरिएको छ। दुई दिनमा साँगालगायत तीन नाकामा रहेको स्वास्थ टोलीले २५ सय स्वाब संकलन भइसकेको सापकोटाले जानकारी दिए। काभ्रेको साँगा हुँदै अरनिको र बिपी राजमार्ग हुँदै उपत्यकामा दैनिक धेरैजसो सवारी साधनहरु भित्रिने गरेका छन्।"
नेपाल बस्ने समय थपिदिन पर्यटकको माग,"पोखरा : नेपालको कानुन अनुसार पर्यटक भिषामा आएका विदेशी पर्यटक १ सय ५० दिनभन्दा बढी बस्न पाउँदैनन्। अब पर्यटन भिषामा नेपालमा रहेका पर्यटकले अन्तर्राष्ट्रिय उडान सुरु भएको १५ दिनभित्र नेपाल छाड्नु पर्ने हुन्छ। अमेरिकाकी एमी र इटालीका ब्रुनीटो मार्को पाञ्जानीको जोडी नेपालमै सुरक्षित ठानेर पोखरामा बसिरहेका छन्। कोभिड१९ कोरोना नियन्त्रण गर्न सरकारले लगाएको लकडाउनमा ७६ र ७३ वर्षका उनीहरु होटलमै रमाए। कहिले कहिले सुरक्षित रुपमा फेवाताल किनारमा निस्केर टहलिए। नेपाल नै सुरक्षित ठानेर अझै यहीं बस्ने चाहान उनीहरुमा छ। नेपालमा अझै केही महिना वा सम्भव भए एक वर्ष बस्ने इच्छा भएको उनीहरु बताउँछन्। यो जोडीलाई अर्को जटील समस्या पनि छ। अमेरिकन नागरिक एमीसँग विवाह गरेका इटालीका मार्को श्रीमतीसँगै इटाली फर्कन सम्भव छैन। 'इटाली मात्र होइन युरोप भरि कोरोना संक्रमणको कारण युरोपीयन मुलुकबाहेक अमेरिकनलाई युरोप जान अहिले रोक लगाइएको छ। यो अवस्थामा अब हामी कहाँ जाने', मार्कोले दुःख पोखे। उरुग्वेका पर्यटक माटीनको पनि उस्तै समस्या छ। उरुग्वेमा कोरोना संक्रमण अहिले पनि तीव्ररुपमा बढेको छ। घर फर्कंदा पनि तीन देश ट्रान्जिट भएर जानु पर्छ। एयरपोट, विमान कोरोनाको उच्च जोखिम क्षेत्र रहेको उनको बुझाइ छ। कोरोना संक्रमण उच्च भएको कारण अझै केही महिना नेपालमै बस्ने चाहाना आफूको रहेको तर नेपालको कानुनले घर फर्कनु पर्ने बाध्यता आइपरेको उनले सुनाए। नेपालमा थप केही महिना बस्ने गरी बसाई अवधि थपेर सहयोग गरि दिन नेपाल सरकारसँग उनले पत्रकार सम्मेलनमा अनुरोध गरे। नेपाल सुरक्षित रहेको र पदयात्रा क्षेत्रमा अझै केही समय बिताउन चाहेको पनि उनले सुनाए। अमेरिकाकी रक्सी जुलीयानाले अमेरिकामा दैनिक हजारौंका संख्यामा नयाँ कोरोना संक्रमित बढिरहेकोले नेपाल नै सुरक्षित महसुस गरेर आफू थप केही महिना बस्न चाहेको सुनाइन्। यस्तो संक्रमणका बेलामा घर फर्कन कोरोना संक्रमणको उच्च जोखिम रहेकोले अफ्ना अभिभावकले नेपालमै बस्न सुझाएको पनि उनले सुनाइन्। घर फर्कंदा कोरोना संक्रमणको उच्च जोखिम भएकोले पोखरामा रहेका विभिन्न देशका १ सय पर्यटक नेपाल नै सुरक्षित ठानेर यही बस्न चाहेको उनले जानकारी दिइन्। सबै पर्यटकको प्रतिनिधिको रुपमा पत्रकार सम्मेलनमा विभिन्न देशका ७ जना पर्यटक उपस्थित भएका थिए। 'हामी नेपाल सरकारले तोकेको भिषा दस्तुर तिर्न तयार छौं हामीलाई यही बस्न दिइयोस्', अष्ट्रेलियाका ६८ वर्षीय नागरिक फ्रान्सी विलीङले भने। नेपाल सुरक्षित ठानेर चार्टड प्लेनमा पनि आफु घर नर्फकेको उनले बताए। नेपालमा आएको ७ औ पटक भएको र कोरोना संक्रमण हल्का नहुँदासम्म यहीं बस्ने चाहाना भएको उनले सुनाए। सरकारले भदौं १ गतदेखि अन्तर्राष्ट्रिय उडान सुरु गर्ने अनुमती दिएको छ। भदौको १५ गतेभित्र नेपालमा पर्यटक भिषामा रहेका पर्यटक घर फर्कनु पर्ने कानुनी बाध्यता नेपाल नै सुरक्षित ठानेर बसेका पर्यटकमा छ। कोरोना संक्रमणको कारण सरकारले लकडाउन लगाएको समयमा भिषा सकिएका पर्यटकलाई भिषा शुल्क छुट मात्र होइन ओभर स्टे भइसकेका पर्यटकलाई पनि बिना जरिवाना र निशुल्क बस्न व्यवस्था मिलाइदिएको छ। नेपालको विध्यमान अध्ययागमन कानुन अनुसार पर्यटक भिषामा आएका पर्यटक १ सय ५० दिनभन्दा बढी बस्न नपाउने व्यस्था रहेको अध्ययागमन कार्यालय पोखराका वरिष्ठ अध्ययागमन सहायक चेतराज आचार्यले जानकारी दिए। पर्यटक भिषामा आएका पर्यटकको यो समयभन्दा बढी समय लम्ब्याउन मन्त्री परिषदले नै निणर्य गर्नु पर्ने उनले सुनाए। विदेशी पासपोर्ट भएका नेपालीले भने नाता प्रमाण पत्र बनाएर रिलेसन भिषामा बस्न सक्छन्। एक पटकमा एक वर्षसम्म यसरी रिलेसन भिषा थपेर बस्न सक्ने उनले बताए। नेपालीसँग बिहे गरेका, नेपालमै बिजनेश गरेका बिजनेश भिषा भएका र नेपालमा अध्ययन गर्ने स्टुडेण्ट भिषा भएकाले भने भिषा थपेर बस्न सक्ने उनले बताए। अध्यायागमन कार्यालय कास्कीमा असार १ गतेदेखि आइतबारसम्म ४ सय ४२ जनाले भिषा थपेको उनले जानकारी दिए। पोखरामा अझै पनि करिव ४ सयको हाराहारीमा पर्यटक रहेको पश्चिमाञ्चल क्षेत्रीय होटल संघका अध्यक्ष विकल तुलाचनले जानकारी दिए। नेपाल सुरक्षित ठानेर बस्न चाहाने यहीं रहेका पर्यटकलाई सरकारले बसाइ अवधि थपेर बस्ने व्यवस्था मिलाउनु पर्ने संघका अध्यक्ष तुलाचनले बताए। सरकारले यही १५ गतेदेखि होटल तथा रेष्टुरेण्ट संचालन गर्न अनुमति दिएको छ। यहीं सुरक्षित ठानेर बस्न चाहाने पर्यटकलाई बस्ने व्यवस्था मिलाए यहाँ बसेका पर्यटकबाट आम्दानी लिइरहेका पर्यटन व्यसायीलाई थप राहात हुने उनले बताए।"
कालापानी क्षेत्रमा नेपालीलाई प्रवेश निषेध,"दार्चुला : भारतले कालापानी, लिपुलेक, लिम्पियाधुरालगायतका क्षेत्रमा नेपालीहरुको प्रवेश रोक्न जिल्ला प्रशासन कार्यालय दार्चुलालाई पत्र लेखेर नजान आग्रह गरेको छ। कालापानी, लिपुलेक, लिम्पियाधुरा, गुन्जीलगायत भारतीय भूमि रहेको दाबी गर्दै भारतले ती क्षेत्रमा नेपालीहरुको अवैध प्रवेश रोक्न भनेको हो। विभिन्न नेपाली गुटसमूह भारतीय क्षेत्र गुन्जी, कालापानी, लिम्पियाधुरामा अवैध रुपमा लुकिछिपी सीमा पार गरेर आउन चाहन्छन्' पत्रमा भनिएको छ 'जसबाट मिडियाको ध्यान आकृष्ट गर्न सकियोस् र दुबै देशको प्रशासनलाई हैरान बनाउन सकियोस्, भारतको धार्चुला प्रशासनले जिल्ला प्रशासन कार्यालयल दार्चुलालाई पठाएको पत्रमा लेखिएको छ, कालापानी, लिपुलेक, लिम्पियाधुरा क्षेत्रमा गएको वा जान चाहेको कुनै सूचना तपाईंहरुलाई प्राप्त भयो भने त्यसको जानकारी तत्काल दिने कष्ट गरिदिनु होला। दार्चुलाका प्रमुख जिल्ला अधिकारीलाई जुलाई १४ (दुई साताअघि) पत्र पठाउँदै उत्तराखण्ड राज्यअन्तर्गत धारचुला जिल्लाका उपजिल्लाधिकारीले नेपाली गुट र समूहले लुकिछिपी सीमा पार गर्न लागेको सूचना प्राप्त भएको भन्दै यसबारे जानकारी भए सूचना दिन आग्रह गरेका हुन्। नेपालले हालै कालापानी, लिपुलेक, लिम्पियाधुरालगायतका भूभाग समेटेर नयाँ नक्सा जारी गरेको थियो। ती भूभागलाई भारतले आफ्नो भनेर कब्जा गरेको छ। विगतमा व्याँसी सौँका समुदायलाई आवतजावत गर्न दिने क्षेत्रमा समेत पछिल्लो समय आवतजावतमा पूर्ण रोक लगाएको छ। गत महिना सशस्त्र प्रहरीको छाङरु बीओपीबाट सुरक्षाकर्मीहरुको टोलीले कालापानी क्षेत्रमा जान खोजे पनि भारतीय एसएसबीले डेढ किलोमिटर वरबाटै कालापानी क्षेत्रमा जान नदिने माथिको आदेश छ भन्दै फर्काइदिएको थियो। भारतीय प्रशासनले दार्चुला प्रशासनलाई पठाएको पत्र भारतको हेपाहा र मिचाहा प्रवृतिको पराकाष्टा भएको दार्चुलाबासीको बुझाई छ। सरकारले हालै छाङ्रुमा सशस्त्र प्रहरीको सुरक्षा पोष्ट स्थापना गरेपछि त्यहाँ सुरक्षाको निकै ठुलो अनुभुति रहेको स्थानीय ललितसिंह बोहोराले बताए। हालै त्यहाँ नजिक गोरेटो बाटोको ट्रयाक खोल्ने काम भइरहेको छ। तर भारतीय भूमि त के भारतले अतिक्रमण गरेको नेपाली भूमिमा समेत नेपालीहरुले प्रवेश गर्न पाइरहेका छैनन्। बीओपीले भारतीय पक्षलाई अप्ठयारो व्यास गाउँपालिकाको छाङरुमा सशस्त्रको बीओपी स्थापना भए पछि भारतिय पपक्षलाई समस्या भएको सुरक्षा स्रोतले बतायो। माथिल्लो कौवा र तिकंरमा सुरक्षा पोष्ट राख्ने कुरा चल्दा झन भारतीय पक्षले नेपालीहरुलाई हेप्ने गरेका छन्। विगतको जस्तो सीमा क्षेत्रमा मनलाग्दो अतिक्रमण र प्राकृतिक स्रोतको दोहन गर्न नपाएकोले भारतले विभिन्न हतकण्ठा अपनाएर सीमा क्षेत्रमा दबदबा कायम गर्न खोजेको हुनसक्ने जानकारहरु बताउँछन्। विगतमा नेपालका तर्फबाट सुरक्षाको अनुभुती नभएपछि सो क्षेत्रमा भारतको दादागीरी चलेको थियो। त्यतिबेला भारतीय पक्षले बहुमुल्य वस्तुहरु, ओखेटोपहार, जनावरका महत्वपुर्ण अंगहरुको चोरी सिकारी गर्थे तर अहिले नेपालको तर्फबाट सुरक्षा दिँदा उनीहरुलाई गाह्रो भएको सुरक्षा स्रोतले बताएको छ। भारतले भन्यो कालापानी हाम्रो हो भारतीय पक्षले कालापानी, लिम्पियाधुरा र गुंजी आफ्नो भएको दाबी गरेको छ। हाम्रो ठाउँमा आएर नेपालीहरुले घुसपैठ गर्न लागेको छन्। नेपाली गुट समूहले घुसपैठ गर्न लागेको खबर पाए सूचना दिन नेपाली पक्षलाई आग्रह गरेका छन्। तर त्यो सुचनामा दार्चुलाका प्रमुख जिल्ला अधिकारी शरद कुमार पोखरेलले भने विवादित क्षेत्रमा कसैले पनि आवतजावत गरेको छैन्। हामीले कालापानीलगायतका विवादित क्षेत्रमा आवश्यक पर्ने सामाग्री हेलिकप्टरमार्फत निर्यात गर्ने गरेका छौं उनले भने 'वर्षका कारण आवतजावतमा समस्या भएको बेला धारचुला प्रशासनले हल्लाको भरमा पत्र पठाएको छ।'"
"कोरोनाबाट थप ३ जनाको मृत्यु, मृतकको संख्या ४८ पुग्यो","काठमाडौं : कोरोना भाइरस (कोभिड१९) को संक्रमणबाट थप ३ एकजनाको मृत्यु भएको छ। स्वास्थ्य तथा जनसंख्या मन्त्रालयका प्रवक्ता डाजागेश्वर गौतमले थप ३ जना पुरुषको कोरोना भाइरस संक्रमणबाट मृत्यु भएको जानकारी दिए। पर्साका ६५ वर्षीय, धनुषाका ३६ वर्षीय र बाराका ६० वर्षीय पुरुषको कोरोना भाइरस संक्रमणबाट मृत्यु भएको स्वास्थ्य मन्त्रालयले जनाएको छ। योसहित कोरोनाबाट मृत्यु हुनेको संख्या ४८ पुगेको छ। सोमबार थप १३९ जनामा कोरोना भाइरस (कोभिड १९) संक्रमण देखिएको छ। स्वास्थ्य तथा जनसंख्या मन्त्रालयका प्रवक्ता डा जागेश्वर गौतमका अनुसार नयाँसहित कूल संक्रमितको संख्या १८ जहार ७५२ पुगेको हो ।आइतबार मात्रै १३० जनामा कोरोना संक्रमण देखिएको थियो। सोमबारसम्म कोरोनाका संक्रिय बिरामीको संख्या ४ हजार ९ सय ५० पुगेको छ। जसमध्ये प्रदेश १ मा १९५, प्रदेश २ मा १ हजार ९११ जना , बागमती प्रदेशमा ४०२ जना, गण्डकी प्रदेशमा २४४ जना , प्रदेश ५ मा ३५३ जना, कर्णाली प्रदेशमा ३७५ जना र सुदूरपश्चिम प्रदेशमा १ हजार ७ सय ४० जना रहेका छन्। मन्त्रालयका अनुसार पछिल्लो २४ घन्टामा ६२६ जनाले कोरोना जितेर घर फर्किएका छन्। योसहित कोरोना जित्नेको कुल संख्या १३ हजार ५४ पुगेको छ। ।क्वारेन्टाइनमा रहनेको संख्या १६ हजार ३७९ पुगेको छ। यस्तै मन्त्रालयका अनुसार आइसोलेसनमा ४ हजार ९ सय ५० जनाको उपचार भइराखेको छ ।"
नेपालगन्जका १४१ घरधनीले दिए घरभाडा छुट,"नेपालगन्ज : नेपालगन्जको पुष्पलाल चोक क्षेत्रमा कुमार अधिकारीको तीन तले घर छ। त्यो घर उनले नारायणीरुकुमेली होटललाई भाडामा दिएका छन्। लकडाउन अवधिमा होटल सञ्चालन भएन। ४५ दिन बराबरको भाडा मैले एक लाख रुपैयाँ छुट दिएँ अधिकारीले अन्नपूर्ण पोस्ट्सँग भने मैले पनि भाडाकै घरमा कागजको झोला उत्पादन गर्ने कारखाना खोलेको छु। आफूले भने सबै महिनाको भाडा पूरै छुट दिएँ।उनी पेशाले नेपालगन्ज मेडिकल कलेज शिक्षण अस्पताल नेपालगन्जको प्रशासन प्रमुख हुन्। पुष्पलाल चोक क्षेत्रमै दैलेखीदेउती होटललाई जगत तिमिल्सैनाले एक लाख पाँच हजार रुपैयाँ भाडा छुट दिएका छन्। लकडाउनमा होटल चलेन। सञ्चालनको आर्थिक स्थिति कमजोर देखेर मैले भाडा छुट दिएँ उनी भन्छन् अझै पनि होटलको कारोबारमा सुधार नआए भदौ महिनासम्म पनि छुट दिने भनेको छु। तिमिल्सैना पाठ्यक्रम विकास केन्द्र मातहतको शिक्षा तालिम केन्द्र बाँकेमा विज्ञानको प्रशिक्षक हुन्। अधिकारी र तिमिल्सैनाले मात्र होइन नेपालगन्ज उपमहानगरपालिकाका एक सय ४१ घरधनीले घरभाडा छुट गरेका छन्। नेपालगन्ज उद्योग वाणिज्य संघका वस्तुगत संघहरुको पहलमा लकडाउन अवधिमा सन्चालन नभएका होटल, रेष्टुरेन्टलगायतका सम्पूर्ण उद्योग प्रतिष्ठानको घरको भाडा छुट गरेका हुन्। नेपालगन्ज उद्योग वाणिज्य संघका सदस्य भीम रानाभाटका अनुसार कम्तीमा एक महिनादेखि बढीमा चार महिनासम्मको भाडा छुट पाएका छन्। उनले भने, कतिले चार महिनासम्म पूरै छुट दिनु भएको छ। कतिले आधा छुट गर्नु भएको छ। कतिले त अझैं पनि कारोबार नभएकाले थप छुट दिने बताउनु भएको छ। घरधनीले कम्तीमा १० हजार रुपैयाँदेखि डेढ लाख रुपैयाँभन्दा बढी छुट दिएका छन्। भाडा छुट पाउनेहरुमा आधा भन्दा बढी होटल रेष्टुरेन्ट नै छन्। कपडा पसल, ज्वोलर्स, प्लाष्टिक, बिजुली, बैंक, वित्तीय संस्थालगायतका रहेका छन्। उद्योगी व्यवसायीलाई घरभाडा छुट दिने घरधनीलाई नेपालगन्ज उद्योग वाणिज्य संघ मातहतको संयुक्त वस्तुगत व्यवसायी समन्वय समितिले सोमबार नेपालगन्जमा सामाजिक दुरी कायम गर्दै सम्मान गरेको थियो।"
महिना दिन पनि टिकेन बसपार्कको पर्खाल,"भोजपुर : निर्माण काममा चरम लापारबाही भएपछि भोजपुर बसपार्कको पर्खाल एक महिना नपुग्दै भत्किएको छ । प्राविधिक गुणस्तरीय काम नहुँदा भोजपुर नगरपालिका ७ कोदारस्थित बसपार्कको पर्खाल भत्किएको हो । भोजपुर नगरपालिकाले आफ्नै मातहतमा निर्माण समिति बनाएर गत जेठ अन्तिम साताबाट पर्खालको काम सुरु गरेको थियो । सम्झौता अनुसार उक्त पर्खाल निर्माणका लागि आर्थिक वर्ष ०७६७७ को प्रदेश सांसद कोषबाट १९ लाख बजेट छुट्याइएको थियो । निर्माण काममा प्राविधिक इस्टिमेट नै लापारवाही भएकाले पर्खाल महिना दिन पनि नटिकेको स्थानीय सरोकारवालाको गुनासो छ । लाखौंको लगानीमा बनेको पर्खाल महिना दिन पनि नटिकेपछि बजेटको दुरुपयोग बढेको भन्दै स्थानीय बासिन्दा रुष्ट बनेका छन् । पहुँचका आधारमा मात्र मनोमानी ढंगमा काम सकेको स्थानीय स्थानीय विवेक राईले बताए । नगरपालिकाको गलत इस्टिमेटका कारण पर्खालको दिर्घकालिन काम नभएको उनको आरोप छ ।उनले भने, 'निर्माणका काम पहुँचका आधारमा आफ्नालाई गरिखाने भाँडा बनाइयो, पर्खाल निर्माणका काममा दिर्घकालीन टिकाउ देखिएन।' यता नगरपालिका भने अविरल वर्षातका कारण बसपार्कको पर्खाल भत्किएको बताएको छ । नगरपालिकाका मेयर कैलाशकुमार आलेले भने, 'पुरुवा माटोमा बनाइएको पर्खाल केही दिनको निरन्तर वर्षातले भत्काएको छ, हामीले प्राविधिकसँग बुझ्दा इस्टिमेट अनुसार नै काम सम्पन्न भएको जानकारी पाएका थियौं।' मेयर आलेका अनुसार उक्त भत्किएको पर्खालको पुनः निर्माणका लागि अर्को शीर्षकमा बजेट विनियोजन गर्नुबाहेक अर्का विकल्प नरहेको बताए । यता निर्माण समितिका अध्यक्ष टेक भण्डारीले प्राविधिक इस्टिमेट गलत भएको बताए । उनका अनुसार पुरानो पर्खालमा नगरपालिकाका प्राविधिकले पर्खाल लगाउने इस्टिमेट गरेकाले पर्खाल भत्किएको हो । उनले भने, 'हामीले पुरानो पर्खालमाथि पर्खाल नलगाउन नै भन्या थियौँ तर प्राविधिकले त्यही इस्टिमेट गरेपछि हामीले काम सम्पन्न गर्यौं।'"
त्रिवि उपकुलपति कार्यालयमा तीन वटा ताला,"काठमाडौं : त्रिभुवन विश्वविद्यालयका उपकुलपति प्राध्यापक डा धर्मकान्त बास्कोटाको काम गर्ने शैलिप्रति असन्तुष्ट तीनथरी समूहले ताला लगाएका छन्। बास्कोटासँगै शिक्षाध्यक्ष प्राध्यापक डा शिवलाल भुषाल र रजिष्ट्रार पेशल दाहालको कार्यकक्षमा पनि ताला लागेको छ। तीनवटै पदाधिकारीको कार्यकक्षमा यसअघि नेपाल विद्यार्थी संघ र प्रजातन्त्रवादी प्राध्यापक संघले ताला लगाएका थिए। आइतबार लोकतान्त्रिक प्राध्यापक संघले पनि ताला थपेका छन्। तीन समूहले फरक फरक ताला लगाएका कारण एकै कार्यालयमा तीन वटा ताला लागेको छ। बास्कोटासहितका नेतृत्वले त्रिविका विभिन्न संकायमा डिन तथा सहायक डिन नियुक्ति गर्दा मनपरी गरेको, क्याम्पस प्रमुख नियुक्त गर्दा पनि दलीय आस्थाको आधारमा वरिष्ठलाई पाखा लगाएर कनिष्ठलाई काँखी च्यापेको तथा त्रिवि सुधारका लागि विगतमा गरेको प्रतिवद्धता पूरा गर्नेतर्फ चासो नदिएको असन्तुष्ट समूहले आरोप लगाएका छन्। असन्तुष्ट समूहले त्रिवि प्रशासन समक्ष ३३ प्रकारका माग राखेका छन्। आफूहरुको माग पूरा गर्ने सम्बन्धमा पटक पटक अल्टिमेटम दिए पनि चासो नदिएको र त्रिविलाई एकलौटी रुपमा सञ्चालन गर्न खोजेको आरोप पनि उनीहरुको छ। तीन वटा पदाधिकारीको कार्यकक्षको मुल ढोकामा ताला लगाए पनि त्यसभित्र डेढ दर्जनभन्दा बढी कार्यालय रहेका छन्। तालाबन्दीका कारण सबै कार्यालयको काम ठप्प छ। कार्यालयमा ताला लगेपछि कर्मचारीले पनि काम गर्न पाएका छैनन्। तालाबन्दी गर्ने समूहसँग पटक पटक वार्ता भए पनि सहमति नभएको त्रिविले जनाएको छ। असन्तुष्ट समूहले त्रिवि अन्तर्गका निकायमा नियुक्ति गर्दा आफ्ना समूहका व्यक्तिलाई पनि समावेश गर्न दबाव दिने उद्देश्यले ताला लगाएको त्रिविले दावि गरेको छ। त्रिविले भने जनसुकै आस्था बोकेका व्यक्ति भए पनि योग्य र क्षमतावानलाई मात्रै नियुक्त गरिने जनाएको छ।"
"छ जिल्ला कोरोनामुक्त, दुई जिल्लामा ५ सय बढी संक्रमित","काठमाडौं : सोमबारसम्म छ जिल्ला कोरोना भाइरस (कोभिड१९) संक्रमणमुक्त रहेको स्वास्थ्य मन्त्रालयले जनाएको छ। पाँचथर, भोजपुर, संखुवासभा, रसुवा, मनाङ र मुस्ताङ कोरोनमुक्त भएको स्वास्थ्य तथा जनसंख्या मन्त्रालयका प्रवक्ता डाजागेश्वर गौतमले जानकारी दिएका हुन्। मन्त्रालयका अनुसार दुई जिल्लामा भने कोरोनाका ५ सय बढी बिरामी रहेका छन्।कैलाली र रौतहट दुई जिल्लामा कोरोनाका ५ सय बढी बिरामी रहेका छन्। यस्तै सोमबार थप १३९ जनामा कोरोना भाइरस (कोभिड १९) संक्रमण देखिएको छ। स्वास्थ्य तथा जनसंख्या मन्त्रालयका प्रवक्ता डा जागेश्वर गौतमका अनुसार नयाँसहित कूल संक्रमितको संख्या १८ जहार ७५२ पुगेको हो ।आइतबार मात्रै १३० जनामा कोरोना संक्रमण देखिएको थियो। सोमबारसम्म कोरोनाका संक्रिय बिरामीको संख्या ४ हजार ९ सय ५० पुगेको छ। जसमध्ये प्रदेश १ मा १९५, प्रदेश २ मा १ हजार ९११ जना , बागमती प्रदेशमा ४०२ जना, गण्डकी प्रदेशमा २४४ जना , प्रदेश ५ मा ३५३ जना, कर्णाली प्रदेशमा ३७५ जना र सुदूरपश्चिम प्रदेशमा १ हजार ७ सय ४० जना रहेका छन्। मन्त्रालयका अनुसार पछिल्लो २४ घन्टामा ६२६ जनाले कोरोना जितेर घर फर्किएका छन्। योसहित कोरोना जित्नेको कुल संख्या १३ हजार ५४ पुगेको छ।क्वारेन्टाइनमा रहनेको संख्या १६ हजार ३७९ पुगेको छ। यस्तै मन्त्रालयका अनुसार आइसोलेसनमा ४ हजार ९ सय ५० जनाको उपचार भइराखेको छ । मन्त्रालयका अनुसार पछिल्लो २४ घन्टामा ६२६ जनाले कोरोना जितेर घर फर्किएका छन्। योसहित कोरोना जित्नेको कुल संख्या १३ हजार ५४ पुगेको छ। कोरोना भाइरस (कोभिड१९) को संक्रमणबाट थप ३ एकजनाको मृत्यु भएको छ। योसहित कोरोनाबाट मृत्यु हुनेको संख्या ४८ पुगेको छ।"
पेट्रोलियम पदार्थको मूल्य बढाउने तयारी,"काठमाडौं : अन्तर्राष्ट्रिय बजारमा पेट्रोलियम पदार्थको मूल्य आकासिएको भन्दै नेपाल आयल निगमले मूल्य बढाउने तयारी गरेको छ। अन्तर्राष्ट्रिय बजारमा पेट्रोलियम पदार्थको मूल्य बढेसँगै भारतमा डिजेलको भाउ दिनप्रति दिन बढेपछि अगष्टमा मूल्य बढाउने तयारी भएको जनाइएको छ। भारतमा डिजेलको मूल्य बढ्दा प्रत्यक्ष असर नेपालमा पर्न थालेपछि निगमलाई पेट्रोल, डिजेल लगायतका पेट्रोलियम पदार्थको मूल्य समायोजन गर्नुपर्ने दबाब बढेको निगमका प्रवक्ता विनितमणि उपाध्यायले जानकारी दिए। उहाँका अनुसार अन्तर्राष्ट्रिय बजारमा पेट्रोलियम पदार्थको मूल्य आकासिनु, भारतसँग सीमा जोडिएका नाकामा मूल्यान्तर बढेर जानु, निगमको घाटा एकपछि अर्को बढेर जानु, विगतमा अन्तर्राष्ट्रिय बजारमा मूल्य बढ्दा नेपालले स्वचालित मूल्य समायोजन नगर्नु जस्ता कारणले निगम मूल्य बढाउनैपर्ने दबाबमा पुगेको हो। पेट्रोलियम पदार्थमा अन्तर्राष्ट्रिय बजारमा आउने फेरबदलअनुसार नेपाल आयल निगमले प्रत्येक १५१५ दिनमा मूल्य समायोजन गर्दै आएको थियो। प्रत्येक महिनाको १ र १६ तारिखमा मूल्य समायोजन गर्दै आएको निगमले बन्दाबन्दीको समयमा खपतमा कमी आएको भन्दै मूल्य समायोजन गरेको थिएन्। यसअघि निगमले असार २६ गते पेट्रोल, डिजेल र मट्टीतेलमा प्रतिलिटर एकएक रुपैयाँले मूल्य बढाएको थियो। हाल काठमाडौँमा पेट्रोल प्रतिलिटर रू १०२, डिजेल र मट्टीतेल प्रतिलिटर रू ८८ मा बिक्री वितरण हुँदै आएको छ। इण्डियन आयल कर्पोरेशनले गत जुलाई १६ तारिखमा पठाएको नयाँ मूल्यअनुसार निगमले मूल्य समायोजन नगर्दा निगमलाई रु छ करोड आठ लाख घाटा भएको प्रवक्ता उपाध्यायले जानकारी दिनुभयो। उहाँका अनुसार गत जुलाइमा भारतीय आयल निगमबाट प्राप्त मूल्य सूचीअनुसार पेट्रोलमा रु दुई रुपैयाँ ६७ पैसाले मूल्य वृद्धि भएता पनि निगमले नेपालमा मूल्य वृद्धि गरेन। जसका कारण निगमले पेट्रोलमा प्रतिलिटर रु तीन र डिजेलमा प्रतिलिटर रु पाँच वरिपरि घाटा ब्यहोरेको थियो। पछिल्लो एक महिनाको अवधिमा अन्तर्राष्ट्रिय बजारमा एलपी ग्यासको मूल्य निरन्तर बढ्दै गएको र भारतीय बजारमा डिजेलको मूल्यलगातार बढिरहेका कारण निगम घाटा धान्न नसक्ने अवस्थामा पुगेको जनाइएको छ। कोरोना महामारी र बन्दाबन्दीबाट विश्व क्रमशः पुरानै लयमा फर्किन थालेसँगै अन्तर्राष्ट्रिय बजारमा भारी मूल्य वृद्धि हुन थालेको छ।"
बाढीले झोलुंगे पुलको लठ्ठा बगायो,"स्याङ्जा : आइतबार साँझदेखिको अविरल वर्षाका कारण पुतलीबजार नगरपालिका १ र लामागे जोड्ने पुलको एउटा लठ्ठा चुडिएको छ। आँधीखोलामा आएको भेलबाढी र पहिराका कारण आँधीखोला माथि बनेको पुलको लठ्ठा चुडिएको हो। भारी बर्षासँगै आएको बाढी र माथिबाट झरेको पहिराको प्रभावले लठ्ठा चुडिंदा पुलको एकतर्फी भाग कोल्टिएको प्रहरी नायव उरीक्षक राजेन्द्र अधिकारीले जानकारी दिए। स्याङ्जा सदरमुकाम समेत रहेको पुतलीबजार १ र पुतलीबजार नगरपालिका १४ लामागे आवत जावत गर्ने झोलुंगे पुल जोखिममा परेको छ। पुल वरपर पहिरो झर्ने क्रम जारी छ। आँधीखोला पारीको लामागे ठूलो बस्ती भएको क्षेत्र हो। सदरमुकामकै उब्जाउ फाँट पनि पुल पारि नै छ। पुलको जोखिम बढेसँगै दिनहुँ यही पुलबाट ओहोर दोहोर गर्ने सयौं स्थानीय व्यक्ति, किसान र पहिराका कारण खोला किनारका बासिन्दा, जिल्ला कारागार शाखाका दर्जनौं परिवार प्रभावित बनेका छन्।"
कोरोना संक्रमणमुक्त बन्यो जुम्ला,"सुर्खेत : जुम्ला कोरोना भाइरस संक्रमणमुक्त जिल्ला बनेको छ ।सबै कोरोना संक्रमित निको भएपछि जिल्ला कोरोना भाइरस संक्रमण मुक्त बनेको हो । कर्णाली स्वास्थ्य विज्ञान प्रतिष्ठान शिक्षण अस्पताल जुम्लाको आइसोलेसनमा रहेका अन्तिम एक संक्रमित पनि आइतबार निको भएर घर फर्किएका छन् । जुम्लामा ६९ जनालाई कोरोना संक्रमण भएको थियो । तर उनीहरु सबै आइसोलेसनबाटै निको भएर घर फर्किएका छन् ।सबै संक्रमित निको भएर घर फर्किएपछि जुम्लाका आइसोलेसन पनि खाली भएका छन् । प्रतिष्ठानका रजिष्टार विश्वराज काफ्लेका अनुसार प्रतिष्ठानमा कार्यरत चिकित्सक तथा स्वास्थ्यकर्मीको अथक प्रयासले यो सफलता प्राप्त भएको हो । हालका लागि जिल्ला कोरोना भाइरस संक्रमण मुक्त भए पनि कोरोनाको जोखिम कायम रहेको उनको भनाइ छ । प्रतिष्ठानका कोरोना फोकल पर्सन प्राडा धीरज गुरुङले भने, 'जिल्लामा संक्रमितको संख्या शून्यमा झरेको छ । जिल्लालाई यो स्थानमा ल्याउन सबै पक्षको सहयोग रहेकाले आगामी दिनमा पनि सहयोगको अपेक्षा गरेका छौं।' तर समुदायमा परीक्षणको दायरा बढाउन सके संक्रमित भेटिनसक्ने उनको अनुमान छ । राष्ट्रिय जनस्वास्थ्य प्रयोगशाला टेकुपछि प्रतिष्ठानले धेरै संख्यामा कोरोना परीक्षण गरेको छ । पीसीआर उपकरण स्थापना गरी सञ्चालनमा ल्याएपछि कोरोना जाँच र स्वाब संकलन कार्यलाई प्रतिष्ठानले उच्च प्राथमितामा राखेको थियो । प्रतिष्ठानले हुम्ला, मुगु, दैलेख, कालिकोटसहित आवश्यकता परेको स्थानमा काम गर्न चिकित्सक टोली परिचालन गर्दै आएको छ । संक्रमितको संख्या शून्य भएपछि कोभिडविरुद्धको अभियानमा काम गर्ने सबै स्वास्थ्यकर्मीलाई प्रतिष्ठानले सम्मान गरेको छ । जिल्ला प्रशासन कार्यालयले प्रतिष्ठानको समन्वयमा कोरोनाविरुद्ध लड्ने प्रतिष्ठान र जनस्वास्थ्य सेवा कार्यालयका स्वास्थ्यकर्मीलाई सम्मान गरेको हो ।प्रमुख जिल्ला अधिकारी भूपेन्द्र थापाले संकटको समयमा जोखिम मोलेर काम गर्ने सबै स्वास्थकर्मीप्रति सम्मान प्रकट गरे ।"
बारेकोटका पहिरो पीडितलाई खाद्य सामग्री वितरण,"जाजरकोट : जाजरकोटको बारेकोटका बाढीपहिरो पीडित परिवारलाई गैरखाद्य सामग्री वितरण गरिएको छ । नेपाल रेडक्रस, केयर नेपाल र पहाडी क्षेत्र विकास अभियानले प्रदान गरेको गैरखाद्य राहत सामग्री पीडित परिवारलाई वितरण गरिएको हो । नेपाल रेडक्रस सोसाइटी जिल्ला शाखाले उपलब्ध गराएको ती सय ७५ थान त्रिपाल र तीन सय ५० थान कम्बल गाउँपालिकाले पीडित परिवारलाई वितरण गरेको हो । त्यस्तै, केयर नेपाल र पहाडि क्षेत्र विकास अभियानको समन्वयमा उपलब्ध गराइएका तीन सय ४५ सेट गैरखाद्य सामग्री कम्बल, त्रिपाल, बाल्टीन, म्याट, सरसफाइ सामग्री पनि वितरण गरिएको छ । रेडक्रस जाजरकोट शाखाका मन्त्री धिरेन्द्र शाहले उक्त सामग्री गाउँपालिकाका अध्यक्ष महेन्द्रबहादुर शाहलाई हस्तान्तरण गरेका थिए । पहाडि क्षेत्र विकास अभियान जाजरकोटका अध्यक्ष प्रदीप जंग शाहले गाउँपालिकालाई राहत सामग्री प्रदान गरेका थिए । भौगोलिक विकट्तालगायत कारणले गर्दा ढुवानी गर्न निकै कठिन भएकाले तत्काल सामग्री पठाउन नसकिएको रेडक्रस मन्त्री शाहले बताए । राहत सहयोग पाएपछि पीडित परिवार हर्षित भएका छन् । तर विस्थापित परिवारले आफूहरुसँग खाने अन्न सकिएको भन्दै खानेकुराको सहयोग गर्न माग गरेका छन् ।बारेकोटले बेलाबेला विपतको सामना व्यहोर्दै आएको बताउँदै दु:ख परेको समयमा सबैले सहयोग गरेको भन्दै अध्यक्ष शाहले धन्यवाद दिए । पहिरो पीडितका लागि युनीसेफ नेपालले गैरखाद्य सामग्री उपलब्ध गरिसकेको छ । विश्व खाद्य कार्यक्रमले २ महिना पुग्ने गरी ७ सय ५० घरपरिवारलाई खाना पुग्ने चामल, दाल र तेलको व्यवस्था गर्न लागेको अध्यक्ष शाहले जानकारी दिए । विश्व खाद्य कार्यक्रमले दुई तीन दिनभित्रमा पुग्ने गरी बिस्कुट विस्थापित परिवारलाई उपलब्ध गर्न लागेको छ, 'अध्यक्ष शाहले भने । गत असार २५ गते गएको पहिरोको कारण हाल तीन सय ३४ घरपरिवार विस्थापित भएका छन् । पहिरोले ५५ घर पुर्णरुपले क्षतिग्रस्त बनाएको छ । १ हजार ५५ घरपरिवार बाढीपहिरोबाट प्रभावित भएका छन् । सयौं हेक्टरमा लगाएको मकैबाली र धान खेती नष्ट भएको छ। ग्रामिण बाटो बन्द भएको छ । पहिरो जाने डरले घर छोडेका स्थानीय विद्यालय, आफन्त, गोठ र सार्वजनिक चौरमा त्रिपाल टाँगेर बसेका छन् । बारेकोटमा बाढीपहिरोबाट ३५ करोड बढीको क्षति भएको गाउँपालिकाले जनाएको छ। पहिरोले ११ जनाको ज्यान जानुको साथै ३ जना अझै वेपत्ता छन् ।"
पर्सामा थप १८ जनामा कोरोना भाइरस संक्रमण,"वीरगन्ज : पर्सामा थप १८ जनामा कोरोना भाइरस संक्रमण पुष्टि भएको छ। अस्पतालका कर्मचारी, स्वस्थ्यकर्मी, कन्ट्याक्ट ट्रेसिङमा परेका , क्वारेन्टाइनमा बसेका र स्वचेच्छाले पैसा तिरेर पीसीआर जाँच गराएका गरि १८ जनामा आइतबार राति संक्रमण पुष्टि भएको नारायणी अस्पतालका मेसु डाक्टर मदन कुमार उपाध्यायले जानकारी दिए। उनका अनुसार पर्साको पर्सागढी नगरपालिकाको बढ्निहारस्थित क्वारेन्टाइनमा खटिएका ५ स्वास्थ्यकर्मी र त्यहाँ बसेका १ सर्वसाधरण गरी ६ जनामा पनि आइतबार राति संक्रमण पुष्टि भएको हो। संक्रमण भेटिएका ५ स्वास्थ्यकर्मीमध्ये २ जना महिला स्वास्थ्यकर्मी छन्। यस्तै वीरगन्जको गण्डक अस्पतालका ३४ वर्षीय कर्मचारी, नारायणी अस्पतालको सर्जिकल वार्डमा कार्यरत ४३ वर्षीय कर्मचारी र एपोलो अस्पतालमा कार्यरत ३४ वर्षीय पुरुषमा पनि आइतबार राति कोरोना संक्रमण पुष्टि भएको हो। वीरगन्ज ६ माईस्थानका ९ वर्षीय बालक, ४० वर्षीया महिला र १२ वर्षीया बालिकामा पनि कोरोना संक्रमण पुष्टि भएको हो। उनीहरु तीनै जना साउन ८ गते कोबीड अस्पतालमा मृत्यु भएका ७० वर्षीय वृद्धको कन्टयाक्ट ट्रेसिङमा परेकाहरु हुन्। यसैगरी स्वेच्छाले पैसा तिरेर परीक्षण गराएका वीरगन्ज१४ का ३० वर्षीय पुरुष , वीरगन्ज १४ बहुअरी गण्डकका ३२ वर्षीय पुरुष , वीरगन्ज ११ श्रीपुरका ४५ वर्षीय पुरुष , वीरगन्ज २ छपकैयाँका २५ वर्षीय पुरुष, वीरगन्ज ६ रेशमकोठीका ३२ वर्षिय पुरुष र सखुवा प्रसौनी गाउँपालिका २ श्रीपुर पचगावाका ४० वर्षीय पुरुषको पनि पीसीआर रिपोर्ट पोजेटिभ आएको मेसु उपाध्यायले जानकारी दिए। आइतबार राति १८ जनामा संक्रमण पुष्टि भएसँगै पर्सा जिल्लामा संक्रमितको संख्या २५९ पुगेको जिल्ला स्वासथ्य कार्यालय पर्साका स्वास्थ्य निरीक्षक जयमोद ठाकुरले जानकारी दिए।"
दुई लाख बढी नगदसहित २३ जुवाडे पक्राउ,"फिदिम : पाँचथर सदरमुकाम फिदिम बजारको एक घरमा जुवा खेलिरहेका २३ जनालाई प्रहरीले पक्राउ गरेको छ । जिल्ला प्रहरी कार्यालय पाँचथरबाट खटेको प्रहरी टोलिले आइतबार राती उनीहरुलाई पक्राउ गरेको हो । जुवाको खालबाट दुई लाख ४७ हजार ९ सय रुपैयाँ समेत बरामत गरिएको प्रहरी निरीक्षक रोहनराज अर्यालले जानकारी दिए । पक्राउ परेकालाई म्याद थप गरी अनुसन्धान गर्ने तयारी भइरहेको छ । पक्राउ पर्नेहरुको नाम प्रहरीले सार्वजनिक गरेको छैन् । अनुसन्धान भइरहेकाले नाम सार्वजनिक नगरिएको अर्यालको भनाइ छ । फिदिममा सञ्चालित समर्पित अस्पतालका सञ्चालक, फिदिम नगरपालिकाका एक कर्मचारी, राजनीतिक दलका नेता, फिदिम माविका एक शिक्षक, निर्माण व्यवसायी, सवारी चालक लगायतलाई पक्राउ गरिएको प्रहरीको भनाइ छ ।"
व्यापारीमा कोरोना संक्रमण देखिएपछि महाबौद्ध 'सिल',"काठमाडौं : एकै परिवारका पाँच सदस्यमा कोरोना भाइरस संक्रमण देखिएपछि महाबौद्ध क्षेत्र 'सिल' गरिएको छ। महाबौद्धका एक व्यवसायीको परिवारका पाँच सदस्यमा कोरोना भाइरस पोजिटिभ देखिएपछि सोमबार त्यो क्षेत्र सिल गरिएको हो। पर्सा घर भई महाबौद्धमा बस्ने व्यापारीको परिवारका सदस्यमा कोरोना संक्रमण देखिएको हो। सीतामडीमा विवाह गरेकी युवती लकडाउन खुलेपछि वीरगन्ज हुँदै काठमाडौं आएको जनाइएको छ। पर्सा घर भई महाबौद्धमा बस्ने ती व्यवसायीको विस्तृत परिचय भने खुलाइएको छैन। स्वास्थ्य क्षेत्रका अधिकारीले भारतको सीतामडीबाट माइत आएकी युवतीबाट अन्यमा कोरोना सरेको हुनसक्ने आशंका गरेका छन्। उनको घरपरिवारका सबै सदस्यको पीसीआर परीक्षण गरिएको थियो। उनीहरू शुक्रराज ट्रपिकल तथा सरुवा रोग अस्पताल टेकुमा उपचाररत छन्। स्वास्थ्य तथा जनसंख्या मन्त्रालयले भने यसको पुष्टि गरेको छैन। शुक्रराज अस्पतालका निर्देशक डा सागरकुमार राजभण्डारीले एकै परिवारका पाँच सदस्यलाई कोरोना संक्रमण भएको पुष्टि गरे। माइत आएका बेला परिवारका अन्यमा संक्रमण भएको हुन सक्ने डा राजभण्डारीले बताए। नाति, नातिनीसहित हजुरबुवा, हजुरआमा, आमालाई पनि संक्रमण पुष्टि भएपछि शुक्रबार र आइतबार अस्पताल भर्ना गरिएको थियो। उनीहरूको स्वास्थ्य अवस्था सामान्य छ। काठमाडौंमा परिवारका सबै सदस्यमा कोरोना संक्रमण पुष्टि भएको यो पहिलो घटना हो। नेपालमा संक्रमितको संख्या १८ हजार ६ सय १३ पुगेको छ। यीमध्ये १३ हजार १ सय २८ जना निको भएका छन्। कोरोनाबाट ४५ जनाको ज्यान गएको मन्त्रालयले जनाएको छ।"
मेधा माविलाई रोटरीको थप ११ लाख २० हजार सहयोग,"भक्तपुर : भूकम्पले क्षति पुर्याएको भक्तपुर नगरपालिका ३ स्थित मेधा माध्यमिक विद्यालयको भवन निर्माण गर्न रोटरी क्लव अफ भक्तपुरले थप ११ लाख २० हजार रुपैयाँ सहयोग हस्तान्तरण गरेको छ। रोटरी क्लव अफ भक्तपुरको १७ औं पदस्थापन समारोहमा रोटरी इन्टरनेसनलबाट प्राप्त हुने ३० लाख रुपैयाँको दोस्रो किस्तावापतको उक्त हस्तान्तरण गरिएको छ। रोटरी इन्टरनेसनले डिस्ट्रिक ३२९२ का गभर्नर राजीव पोखरेलले दोस्रो किस्तावापतको रकम ११ लाख २० हजार रुपैयाँको चेक मेधाका प्रधानाध्यापक गंगाधर हाडालाई हस्तान्तरण गरेका हुन्। रोटरीले अघिल्लो वर्ष पहिलो किस्ता ११ लाख २० हजार रुपैयाँ नै हस्तान्तरण गरेको थियो। २०७२ सालको भूकम्पले क्षति पुर्याएको मेधाको भवन अहिले पुनर्निर्माण भइरहेको छ। उक्त भवन निर्माणको लागि पुनर्निर्माण प्राधिकरणले करिब एक करोड ७ लाख, भक्तपुर नपाले २० लाख र रोटरी क्लवले २२ लाख ४० हजार रुपैयाँ उपलब्ध गराइसकेको छ। सन् २०२०२०२१ को लागि रोटरी क्लव अफ भक्तपुरको अध्यक्षमा भवानी घिमिरेले पदभार ग्रहण गरेकी छन्। उनलाई सन् २०१९२० का अध्यक्ष भानुप्रताप जोन्छेले पद तथा जिम्मेवारी हस्तान्तरण गरेका हुन्। घिमिरेको अध्यक्षतामा नवगठित क्लवको उपाध्यक्षमा गंगालक्ष्मी अवाल, सचिवमा डा ज्ञानेन्द्रनारायण धौभडेल र कोषाध्यक्षमा प्रभातराज राई रहेका छन्। त्यस्तै बोर्ड निर्देशकहरुमा चीरञ्जीवी लामिछाने, दशरथ प्रजापति, शिशिर वाग्ले, कृष्णेश्वरी हाडा र श्रीशंकर प्रधानाङ रहेका छन्। क्लवको आगामी अध्यक्षमा उदयराम श्रेष्ठ र भावी अध्यक्षको लागि विनिता हाडा मनोनीत भएका छन्। त्यस्तै क्लवको सचेतकमा सुन्दरप्रताप राणा, प्रशिक्षकमा प्राडा उत्तमकृष्ण कर्माचार्य, क्लब मेन्टरमा ओमकृष्ण श्रेष्ठ र सम्पादकमा राजकुमार सुवाल रहेका छन्। क्लवका विभिन्न विभागको संयोजकहरुमा रञ्जित मारिखू, राजेश त्वानाबासू, प्रेमलाल ध्वजू, सुन्दर बोहजू र हरिचन्द्र सत्याल रहेका छन्। सन् २०२०२१ को लागि निर्वाचित रोटरी क्लव अफ भक्तपुरका पदाधिकारीहरुलाई सहायक डिस्ट्रिक्ट गभर्नर कौशलेन्द्रकुमार दासले सपथ खुवाएका थिए। त्यस्तै तीनजना नयाँ सदस्य वीरेन्द्र वैद्य, सुनिल ठकुरी र पर्लबिगा कार्कीलाई पनि दासले सपथ खुवाउँदै रोटरी क्लवमा स्वागत गरेका थिए। उक्त अवसरमा रोटरी इन्टरनेसनल डिस्ट्रिक्ट ३२९२ का गभर्नर पोखरेलले जहाँ समस्या छ र सहयोग आवश्यक छ भने त्यहाँ रोटरी पुग्दै आएको जिकिर गरे। गएको वर्ष रोटरी इन्टरनेसनलबाट नेपालमा एक अर्ब रुपैयाँभन्दा बढीको परियोजना सञ्चालन भएको उनले जानकारी दिए। उनका अनुसार चालू आर्थिक वर्षको लागि करिब २ अर्ब रुपैयाँको लागि ५२ वटा परियोजना माग भएको छ।"
धरानको पालीका बजारमा आगलागि : ११ व्यापारीका पसल जले,"धरान : सुनसरीको धरान उपमहानगरपालिका ३ स्थित पालिका बजारमा आगलागी भएको छ। सोमबार बिहानै लागेको आगलागीमा परी ११ वटा कसमेटिक र तरकारी पसल जलेर नष्ट भएको इलाका प्रहरी कार्यालय धरानका प्रहरी निरीक्षक हेमराज ओलीले जानकारी दिए। पालिका बजारको एक पसलमा भएको विद्युत सटका कारण आगलागी सुरु भएको प्रहरी निरीक्षक ओलीले बताए। आगलागीमा परी वसिम श्रेष्ठ, ज्ञानकुमार श्रेष्ठ, प्रविना लिम्बु, इन्दिरा श्रेष्ठ, मिरा निरौला, सुरेन्द्र चौधरी, लालबहादुर राई, यामकुमार विक, कल्पना तामाङ, रमा चौहान, अनिता आचार्जुको टिनको छानो भएको पसल जलेर नष्ट भएको छ। आगलागीमा करिब ५२ लाख बराबरको क्षति भएको अनुमान गरिएको छ। आगलागी पश्चात धरान उपमहानगरपालिकाको दमकल, प्रहरी र स्थानीयको सहयोगमा आगो नियन्त्रणमा आएको छ। पालिका बजारमा कसमेटिक र तरकारी पसल संचालन गरी परिवार पाल्दै आएका उनीहरुको पसल जलेर नष्ट भएपछि परिवार नै बिचल्लीमा परेको पीडितहरुको गुनासो छ। उनीहरुले उचित क्षतिपूर्ति दिलाई दिन सरकारसँग माग गरेका छन्।"
नुवाकोटमा तीन महिनामा ९ करणीका घटना,"नुवाकोट : नोवेल कोरोना कोभिड१९ भाइरस नियन्त्रणका लागि सरकारले गरेको लकडाउनकको समयमा नुवाकोटमा करणीसँग सम्वन्धित ९ घटना भएका छन्। लकडाउनकको समयमा नुवाकोटमा ७० वटा जघन्य घटनाहरु भएको जिल्ला प्रहरी कार्यालय नुवाकोटले जनाएको छ। प्रहरी उपरीक्षक अविनारायण काफ्लेका अनुसार लकडाउनको समयमा ८ जनाले झुण्डिएर आत्महत्या गरेका छन्। जवर्जस्ती करणीका ६ वटा घटना भएको छ। जवर्जस्ती करणी उद्योग ३ वटा र ज्यान मार्ने उद्योग ९ वटा भएको काफ्लेको भनाई छ। एसपी काफलेका अनुसार फुटकर ज्यानको घटना ९, मोटरसाइकल चोरी ५, सार्वजनिक शान्ति विरुद्ध ३, भवितव्य ज्यान ८, बहु विवाह, बाल बिज्याई, जुवा र हातहतियार तथा खरखजाना एकएक वटा घटना भएका छन्। चैत्र ११ देखि साउन ५ गतेसम्मको अवधिमा बालबिवाह ३, विषादी सेवन ६, कर्तव्य ज्यान र सवारी भवितव्य ज्यान दुईदुई वटा घटना भएको जिल्ला प्रहरी प्रमुख काफ्लेले बताए। नुवाकोट प्रहरीको तथ्यांकअनुसार मानिसहरु हराउने क्रम बढेको छ। हराएकामध्ये महिला ३६ जना, २ बालक र ४ बालिका जना रहेका छन्। जिल्ला प्रहरी कार्यालयका प्रहरी नायव उपरीक्षक राजेश थापाका अनुसार हराएकामध्ये प्रहरीद्वारा ५, आफन्तले खोजी गरी पत्ता लगाएकोमा १५ र आफैँ घर फर्केकोमा ७ जना रहेका छन्। अझैं १२ महिला, १ बालक र १ बालिका नभेटिएको प्रहरीले जनाएको छ। प्रहरीको तथ्यांकअनुसार गत आव २०७१०७२ देखि २०७६०७७ सम्मको ६ वर्षमा ६३७ जना हराएका छन्। विदुर र वेलकोटगढी दुई नगरपालिकाबाट १६२ र १० गाउँपालिकाबाट ४७५ जना हराएका छन्। विदुर नगरपालिकाबाट ८५ र बेलकोटगढी नपाबाट ७७ जना हराएको प्रहरीले जनाएको छ। गाउँपालिकाहरुमध्ये ककनीबाट ३५, किस्पाङबाट ४५, तादीबाट ६५, तारकेश्वरबाट ३५ र दुप्चेश्वरबाट ७०, पञ्चकन्याबाट ८१, लिखुबाट ४५, म्यागङबाट ३५, शिवपुरीबाट ३४ र सुर्यगढीबाट ३० जना हराएका थिए। हराएकामध्ये ३ सय ८० महिला, ४७ बालक र १ सय २२ बालिकालाई मात्र फेला पार्न सफल भएको प्रहरीले जनाएको छ। हराउनेमा १९ देखी ३० वर्ष उमेर समूहका २ सय २० जना युवायुवती रहेका छन्। प्रहरीले गत आर्थिक वर्ष २०७५०७६ मा १५२ जना हराएकोमा १ सय ३ महिला, १३ बालक र ३६ बालिका हराएको जनाएको छ। हराएकामध्ये ९७ महिला, १३ बालक र ३४ बालिकालाई फेला पारी प्रहरीले परिवारलाई बुझाएको थियो भने ६ महिला र २ बालिका अझैं बेपत्ता छन्। एक तथ्यांकअनुसार विगत ६ वर्ष (आव २०७१७२ देखि २०७६०७६) मङ्सिर मसान्तसम्ममा ६ सय ३७ हराएका थिए। ५ सय ४९ जनालाई मात्र प्रहरीले फेला परेका छन्। हराएकामध्ये ८८ जनाको खोजी भइरहेको प्रहरीले जनाएको छ। हराउँदा जानकारी गराउने र फेला परेपछि प्रहरीलाई वास्ता नगर्ने प्रवृत्ति बढेको छ। महिला, बालक र बालिका हराएको भन्दै प्रहरीलाई जानकारी गराए पनि फेला परेपछि बेवास्ता गर्दा तथ्यांक बढी देखिने गरेको प्रहरीले जनाएको छे। नुवाकोट प्रहरी महिला सेलकी सुकु तामाङका अनुसार मानिस हराएपछि प्रहरी कार्यालयमा आफन्तले निवेदन दर्ता गर्दै जानकारी दिए पनि फेला परेपछि बेवास्ता गरेका कारण तथ्यांकमा हराएकै सूची कायम रहने बताइन्। पछिल्लो समय नुवाकोटमा महिला तथा बालवालिकाहरु सचेत हुँदै गएका छन्।"
"१२ वर्षीया बालिकासँग विहे, देवरभाउजू पक्राउ",कालिकोट : जिल्ला प्रहरी कार्यालय कालिकोटले बालबिबाह मुद्धामा देवर भाउजूलाई पक्राउ गरेको छ। जिल्लाको नरहरीनाथ गाँउपालिका वडा नं ६ का २० वर्षीय दिनेश विक र उनकी भाउजु ३० वर्षीय तारा विकलाई प्रहरीले पक्राउ गरेको हो। नरहरीनाथ गाँउपालिका ६ का २० दिनेशले भाउजू तारा विकको सहयोगमा खाँडाचक्र नगरपालिका २ की १२ वर्षीया बालिकालाई चोरी विवाह गरेको आरोपमा प्रहरीले दुवैलाई पक्राउ गरेको हो। वनमा गाई चर गएकी बालिकालाई दिनेशकी भाउजू ताराले ललाइफकाइ गरी ल्याएर देवर दिनेशसँग विवाह गराए दिएको जिल्ला प्रहरी प्रमुख डिएसपी श्यामबाबु ओलीयाले जानकारी दिए। बालिकालाई यही साउन ८ गते भगाइएको थियो। प्रहरीलाई १० गते जानकारी गराएपछि ११ गते दुवैलाई पक्राउ गरी मुद्धा दर्ता गरिएको डिएसपी ओलीयाले बताए। उनका अनुसार किशोरीलाई प्रहरीले आफन्तको जिम्मा लगाइएको छ। बालिकाका बाबुले प्रहरीकहाँ जाहेरी दिएपछि प्रहरीले नरहरीनाथ गाँउपालिका वडा नं ६ माल्कोट पुगेर दिनेश र उनकी भाउजु तारालाई पक्राउ गरी सदरमुकाम ल्याएको ओलियाको भनाइ छ।
१ अर्ब लगानीमा 'मुख्यमन्त्री ड्यासबोर्ड' सञ्चालनमा,"विराटनगर : प्रदेश१ सरकारले प्रदेशका मन्त्रालयहरुले गरेका कामको प्रगतिको दैनिक अनलाईन अनुगमन गर्न मुख्यमन्त्री ड्यासबोर्ड सञ्चालनमा ल्याएको छ। यो ड्यासबोर्डबाट अनुगमन मात्रै नभई निर्देशन दिन र सुझाव लिनसमेत सकिने मुख्यमन्त्री शेरधन राईले बताए। ड्यासबोर्डले प्रदेश१ का मन्त्रालय, त्यस अन्तर्गतका विभाग र कार्यालयहरुको कार्यप्रगति मुल्याङ्कन गरि सुशासन र पारदर्शिता कायम गर्न सघाउ पुर्याउने मुख्यमन्त्री राईले बताए। सुशासन कायम गराउन दैनिक प्रगति हेर्दा राम्रो हुने देखेर यो ड्यासबोर्ड सञ्चालन गरेका हौँ उनले भने कार्य प्रगति एकै ठाउँमा हेरेर निर्देशन दिन र तथ्याङ्क राख्न पनि सजिलो हुन्छ। ड्यासबोर्डले प्रदेशका सबै मन्त्रालयहरुको कार्य प्रगति मुल्याङ्कन गरि त्यसलाई रातो, हरियो, पहेँलो र निलो रङ्गमा वर्गीकरण गरी वृत्त र प्रतिशतको आधारमा देखाउने सफ्टवेयर निर्माण कम्पनीका कार्यकारी निर्देशक सन्तोष भुषालले बताए। लामो मेहनत गरेर निर्माण गरेका छौँ उनले भने अहिले मन्त्रालयहरुलाई ड्यासबोर्डमा लिंक गरिएको छ। केही समयमा नै प्रदेशका सबै स्थानीय तहलाई पनि जोड्ने तयारी छ। उनले यो ड्यासबोर्ड तयार पार्न नै करिब १ वर्ष भन्दा बढी समय लागेको र सुरक्षित साथै भरपर्दो रहेको दाबी गरे। उनका अनुसार ड्यासबोर्डमा हरियो रङ्ग पाउने मन्त्रालयले ७० प्रतिशतभन्दा माथि, निलो रङ्ग पाउने मन्त्रालयले ५० देखि ७० प्रतिशत, पहेँलो रङ्ग पाउने मन्त्रालयले ४० देखि ५० प्रतिशत र रातो रङ्ग पाउने मन्त्रालयले ४० प्रतिशतभन्दा मुनि कार्यप्रगति गरेको विश्लेषण गर्न सकिने बताए। यो सञ्चालनमा आएसँगै मन्त्रालयहरुको काम गर्ने र प्रगति बढाउने प्रतिस्पर्धा हुने भएकाले सकरात्मक प्रभाव पर्ने मुख्यमन्त्री राई बताउँछन्। प्रदेशमा सञ्चालनमा रहेका कार्यक्रमहरुको भौतिक र वित्तीय प्रगतिको समिक्षा, अनुगमन तथा निर्देशनका लागि सञ्चालनमा आएको सो ड्यासबोर्डले सबै तथ्याङ्क देखाउने भएकाले प्रदेशमा लगानी गर्ने दाताहरुलाई पनि तथ्याङ्क लिन र भन्न सजिलो हुने उनको भनाई छ। प्रदेश १ को विकासमा स्विटजरल्याण्ड सरकारले उपलब्ध गराएको १ अर्ब अनुदान सहयोगबाट दाताकै सुझावका आधारमा यो ड्यासबोर्ड सञ्चालन गरेको मुख्यमन्त्री तथा मन्त्रिपरिषदको कार्यालयले जनाएको छ।"
काठमाडौंमा एकै परिवारका पाँच संक्रमित,"काठमाडौं : महाबौद्धका एक व्यवसायीको परिवारका पाँच सदस्यमा कोरोना भाइरस पोजिटिभ पाइएको छ। स्वास्थ्य क्षेत्रका अधिकारीले भारतको सीतामडीबाट माइत आएकी युवतीबाट अन्यमा कोरोना सरेको हुन सक्ने आशंका गरेका छन्। सीतामडीमा विवाह गरेकी युवती लकडाउन खुलेपछि वीरगन्ज हुँदै काठमाडौं आएको स्रोतले बतायो। पर्सा घर भई महाबौद्धमा बस्ने ती व्यवसायीको विस्तृत परिचय खुलाइएको छैन। उनको घरपरिवारका सबै सदस्यको पीसीआर परीक्षण गरिएको थियो। उनीहरू शुक्रराज ट्रपिकल तथा सरुवा रोग अस्पताल टेकुमा उपचाररत छन्। स्वास्थ्य तथा जनसंख्या मन्त्रालयले भने यसको पुष्टि गरेको छैन। शुक्रराज अस्पतालका निर्देशक डा सागरकुमार राजभण्डारीले एकै परिवारका पाँच सदस्यलाई कोरोना संक्रमण भएको पुष्टि गरे। माइत आएका बेला परिवारका अन्यमा संक्रमण भएको हुन सक्ने डा राजभण्डारीले बताए। नाति, नातिनीसहित हजुरबुवा, हजुरआमा, आमालाई पनि संक्रमण पुष्टि भएपछि शुक्रबार र आइतबार अस्पतालमा भर्ना गरिएको हो। उनीहरूको स्वास्थ्य अवस्था सामान्य छ। डा राजभण्डारीका अनुसार कोरोना पुष्टि भएकामध्ये एक जनामा डेंगुको लक्षणसमेत देखिएको छ। स्वास्थ्य अवस्था सामान्य छ। दुई जनामा सामान्य खोकी छ। अन्य लक्षण देखिएको छैन, डा राजभण्डारीले भने। स्वास्थ्य सेवा विभागअन्तर्गत इपिडिमियोलोजी तथा रोग नियन्त्रण महाशाखा (ईडीसीडी)का निर्देशक डा वासुदेव पाण्डेले परिवारका सबै सदस्यमा कोरोना संक्रमण देखिँदा जोखिमको संकेत देखापरेको बताए। परिवारका सबै सदस्यमा कोरोना संक्रमण देखिएपछि सबै जना झन् बढी सतर्क र सजग हुनुपर्छ, उनले भने, हेलचेक्र्याइँ गर्नुभएन। कोरोना नियन्त्रणमा चुनौती बढ्छ। परिवारका सबै सदस्यमा कोरोना संक्रमण पुष्टि भएको यो पहिलो घटना हो। यसअघि बाँकेमा एकै परिवारका दुई जनामा कोरोना देखिएको थियो। नेपालमा माघ ९ गते पहिलो संक्रमण फेला परेको थियो। परिवारका सबै सदस्यमा संक्रमणले समुदायमा फैलिने सम्भावना प्रबल देखिएको एक जनस्वास्थ्यविद्ले बताए। नेपालमा संक्रमितको संख्या १८ हजार ६ सय १३ पुगेको छ। यीमध्ये १३ हजार १ सय २८ जना निको भएका छन्। कोरोनाबाट ४५ जनाको ज्यान गएको मन्त्रालयले जनाएको छ।"
"जाजरकोटमा च्याउ खाँदा एकको मृत्यु, सात जना बिरामी","जाजरकोट : जाजरकोटको कुशे गाउँपालिका १, स्याँक्रीमा विषालु च्याउ खाएर एक बालिकाको मृत्यु भएको छ। सात जना सिकिस्त बिरामी परेका छन्। च्याउ खाएर स्थानीय जनक चलाउनेकी ३ वर्षीया छोरी अञ्जना चलाउनेको मृत्यु भएको छ। उपचारका लागि स्थानीय स्वास्थ्य संस्थामा लैजाँदै गर्दा अञ्जनाको मृत्यु भएको हो। ५० वर्षीय टेकबहादुर चलाउने, ३० वर्षीय ललित चलाउने, ३० वर्षीय कल्पना चलाउने, ९ वर्षीय नीरुता सिंह, १२ वर्षीया धनसरा चलाउने तथा १४ वर्षीय औसरा चलाउने सिकिस्त बिरामी परेका गाउँपालिकाका अध्यक्ष हरीचन्द्र बस्नेतले जानकारी दिए। उनीहरुलाई थप उपचारको लागि सुर्खेत लैजना सेनाको हेलिकप्टर मगाइएको अध्यक्ष बस्नेतले जानकारी दिए। जंगलबाट टिपेर ल्याएको च्याउ तीन घरका परिवारले खाएका थिए। उनीहरुको टाँपुचौरको निजी मेडिकलमा उपचार भइरहे पनि उपचार सफल नहुँदा गाउँपालिकाले हेलिकप्टरबाट उद्धार गर्न लागेको अध्यक्ष बस्नेतको भनाइ छ।"
"घर भत्किँदा नातिको मृत्यु, हजुरबा घाइते","जोमसोम : मुस्ताङको थासाङ गाउँपालिका२ नाउरिकोट गाउँमा घर भत्किँदा एक जनाको मृत्यु भएको छ । एक जना गम्भिर घाइते भएका छन् । जिल्ला प्रहरी कार्यालय मुस्ताङले जनाएको छ । अविरल वर्षाले सोमबार बिहानपख करिव ४ः३० बजे नाउरिकोटका स्थानीय रत्नप्रसाद गौचनको २ तले कच्ची घर पूर्णरुपमा क्षति भएको जिल्ला प्रहरी कार्यालय मुस्ताङका प्रहरी नायब उपरीक्षक नविनकृष्ण भण्डारीले जानकारी दिए । अकस्मात घर भत्किँदा ७० वर्षीय रत्नप्रसाद गौचन गम्भीर घाइते भएका छन् भने उनका नाती १८ वर्षीय निशान तुलाचनको घटनास्थलमै मृत्यु भएको प्रहरीले जनाएको छ । घर भत्किएको खबर थाहा पाउनेवित्तिकै कोवाङ प्रहरी चौकीबाट प्रहरी सहायक निरीक्षकको कमाण्डमा ५ जना र जिल्ला प्रहरी कार्यालय मुस्ताङबाट प्रहरी नायव उपरीक्षकको कमाण्डमा ७ जनाको प्रहरी टोली घटनास्थलमा पुगेको जिल्ला प्रहरी कार्यालय मुस्ताङले जनाएको छ । मुस्ताङका सहायक प्रमुख जिल्ला अधिकारी जगदिश अर्यालको टोली समेत घटनास्थलमा पुगेको छ । यस्तै, थासाङ गाउँपालिकाका अध्यक्ष बुद्धिप्रसाद शेरचन, वडाध्यक्ष नरप्रसाद हिराचन र प्रमुख प्रशासकीय अधिकृत सन्तोष केशी लगायतको टोली समेत घटनास्थलमा पुगेर खटिएको प्रहरी नायब उपरीक्षक भण्डारीले बताए । घाइते ७० गौचनलाई लेते प्राथमिक स्वास्थ्यकेन्द्रमा उपचारका लागि लगिएको प्रहरीले जनाएको छ ।"
मुस्ताङको सौरुमा २२ घर पहिरोको उच्च जोखिममा,"जोमसोम: मुस्ताङको थासाङ गाउँपालिका२ सौरु गाउँका २२ घरधुरी अहिले बाढीपहिरोको उच्च जोखिममा छन् । पूर्वतर्फको निलगिरी हिमालको फेदबाट बग्ने ठाडो तम खोलामा पानीको बहाव उच्च हुँदा सौरु गाउँ उच्च जोखिममा परेको हो । बेनीजोमसोम मुख्य सडकको कालिगण्डकी पूर्व पारीपट्टी केही भिरालो र केही समथर जमिनमा अवस्थित सौरु गाउँमा बर्खायाममा नदी कटान र बाढीपहिरोले जोखिम सृजना गर्छ । सौरुको माथिल्लो घरधुरीलाई ठाडो खोलाको बाढी र पहिरो अनि तल्लो घरधुरीलाई कालिगण्डकी नदीको कटानले बर्सेनि सास्ती दिने गरेको थासाङ२ का वडाध्यक्ष नरप्रसाद हिराचनले बताए । वडाध्यक्ष हिराचनका अनुसार गत साउन ५ गतेको बाढीले सौरु गाउँ झनै जोखिममा परेको उल्लेख गरे । गाउँमाथिको भिरालो सतहमा तम खोलाको बहावले तटबन्धन र सिंचाइ कुलो समेत बगाएको र बस्ती, खेतीयोग्य जमिन र ठाडो खोलाको सतह समान हुन थालेकाले बस्ती थप जोखिममा परेको वडाध्यक्ष हिराचनले जानकारी दिए । तम खोलाको बाढीले सौरु गाउँका हिमालध्वज तुलाचनको परिवार विस्थापित भएको छ । तुलाचनको घरमा बाढीले पुरै घर जलमग्न भएको वडाध्यक्ष हिराचनले बताए । विस्थापित परिवारलाई गाउँकै गुम्बामा स्थान्तरण गरिएको छ । यस्तै, बाढीले सौरु गाउँमा रहेको करिब २५ रोपनी जग्गामा लगाइएको अन्नबालीमा क्षति पुर्याएको छ । बाढीले खेतमा लगाइएका मकै ,सिमी ,फापरलगायतका बालीमा क्षति पुगेको छ भने खेतमा लगाइएको करिब १ सयभन्दा बढी स्याउका बिरुवा बालुवा र गेग्रानले पुरिएको स्थानीय दिपक तुलाचनले जानकारी दिए । अर्को स्थानीय सोजन हिराचनले तम खोलाको बाढीले सिंचाइ कुलो ,खानेपानी र खेतमा क्षति पुगेको बताए । उनले गाउँ बाढीको उच्च जोखिमा रहेकाले वर्षा हुँदा उच्च सर्तकता अपनाउन आवश्यक भएको बताए । थासाङ गाउँपालिकाले सौरु बस्ती तथा खेतीयोग्य जमिन संरक्षण गर्न डोजर परिचालन गरेर खोला पन्छ्याउने काम गरेको प्रमुख प्रशासकीय अधिकृत केशीले जानकारी दिए । गाउँ र खेत जोगाउन खोलाको सतह घटाउन गाउँपालिकाले पहल गर्ने केशीले बताए । सौरु गाउँजस्तै थासाङ४ को घासा गाउँ पनि बाढी पहिरोको जोखिममा छ । गाउँमाथिको गाडखोला बहाव उच्च भएपछि घासा गाउँ जोखिमा परेको हो । गत असारको बाढीले घासामा खेतीयोग्य जमिनमा बाढी पसी अन्नबाली खसाप भएको थियो भने,सडक ,ढल ,पुल,बिजुली र संञ्चार संरचनामा क्षति पुर्याएको वडाध्यक्ष विशाल शेरचनले बताए । यस्तै, थासाङ २ नाउरिकोट ,कोवाङ र लार्जुङलगायतका गाउँमा समेत बाढीपहिरोले क्षति गरेको थियो ।"
डडेल्धुरामा एक बालिका नातेदारबाटै बलात्कृत,"डडेल्धुरा : डडेल्धुराको भागेश्वर गाउपालिका ४ की १५ वर्षीय बालिका नातेदारबाटै बलात्कार भएको खुलेको छ। मानसिक अवस्था सुस्त रहेकी बालिकालाई चाउचाउ र चुईगम दिएर गत फागुनदेखि नै बाजे र काका नाता पर्ने दुई जना आफन्तले निरन्तर बलात्कार गर्दै आएको खुलेको हो। उनलाई सोही ठाउँका अन्दाजी ५२ वर्षीय डम्बरसिँह साउद र ४५ वर्षीय भोजबहादुर साउदले बलात्कार गरेको किशोरीले बताएकी छन्। बालिकाको पेटमा गर्भसमेत रहेको परिवार स्रोतले खुलाएका छन्। दिउँसो गाईबाख्रा चराउन गएको समयमा आरोपित दुवै जनाले कहिले चाउचाउ त कहिले चुईगम दिएर निरन्तर बलात्कार गर्ने गरेको पीडितपक्षको भनाई छ। किशोरीको महिनावारी रोकिएको र किशोरीको स्वास्थ्यमा समस्या देखापर्न थाले उनको स्वास्थ्य चेकजाँच गराउँदा ४ महिनाको गर्भ रहेको खुल्न आएको छ। बिगत केही समयदेखि बालिकाले केही असहज महसुस गरी रहेको थाहा पाएपछि स्वास्थ्य चेकजाँच गर्दा थाहा हुन आएको पीडित किशोरीकी आमाले बताइन्। नातामा आफन्त पर्ने दुवैले बलात्कार गरेको कुरा कसैलाई भने ज्यान मार्ने धम्की दिएकोले कसैलाई नभनेको बालिकाले जनाइन्। आरोपित दुवै जनाविरुद्ध साउन ९ गते जिल्ला प्रहरी कार्यालयमा पीडित किशोरीका आफ्न्तहरुले उजुरी दर्ता गराएका थिए। अहिले प्रहरीले आरोपितहरुमध्ये एक जनालाई सोही दिन र अर्कालाई शनिबार पक्राउ गरेको जिल्ला प्रहरी कार्यालय डडेल्धुराका प्रवक्ता प्रहरी निरीक्षक वीरेन्द्र बहादुर बोहराले बताए। दुवै जना बालिकाका नाता पर्ने हुन। पीडित बालिकाका एक जना हजुरबुवा, एक जना काका नाता पर्ने रहेको जिल्ला प्रहरी कार्यालय डडेल्धुराका प्रवक्ता प्रहरी निरीक्षक बोहराले बताए। उजुरीपछि दुवै जनालाई पक्राउ गरी जिल्ला अदालतबाट १० दिनको म्याद थप गरेर घटनाबारे अनुसन्धान भइरहेको जिल्ला प्रहरी कार्यालय डडेल्धुराले जनाएको छ।"
कामदार बनेर लिम्पियाधुरा पुग्दा,"० नेपाली भूमि अतिक्रमण गरी बसेका भारतीय सेनालाई सघाउने मन त थिएन। तर, गौरा पर्व मनाउन रोजगारी गरेर खर्च जुटाउनु थियो। ० छियालेकबाट माथि भारतको नोटिफाइड क्षेत्र सुरु हुन्छ। विदेशीले बहुदेशीय यात्रा अनुमतिपत्र बनाउनुपर्छ। स्थानीयले भारतीय नागरिक भएको परिचयपत्र देखाउनुपर्ने रहेछ। ० छियालेकबाट कालापानी र लिपुलेकसम्म सडक भएकाले गाडी चल्थ्यो। लिम्पियाधुरा क्षेत्रमा सडक विस्तार नभएकाले हामी सात जना भने त्यता जाने भयौं। ० छियालेकबाट पारि नेपालको छाङरु गाउँ टलक्क देखिन्थ्यो। छाङरुमा नेपाल टेलिकमको टावर छ। भारततर्फ सञ्चारको कुनै सुविधा नभएकाले भारतीय सेना घरमा सम्पर्क गर्न हाम्रा फोन माग्थे। ० अचम्मलाग्दो कुरा के देखियो भने लिम्पियाधुराको शून्य प्वाइन्ट अर्थात् चीनसँगको सीमामा भारतीय सेना रातारात जाँदा रहेछन्। राति नै सीमा अवलोकन गरी बिहान ८९ बजेसम्म ओल्सा बेसमा फिर्ता हुने रहेछन्। ० ओल्साबाट पुल तरेर पारिपट्टि ४५ किलोमिटर सिधा उकाली चढेर हामी लिम्पियाधुरामा अँध्यारोउज्यालो (झिसमिसे) अवस्थामा पुग्यौं। लिम्पियाधुरा क्षेत्रका चट्टानहरूमा हिउँ थियो। कुनैकुनै ठाउँमा हिउँ पग्लिएको थियो। कालो माटो, कालो चट्टान र काला मसिना ढुंगा मात्रै त्यो क्षेत्रमा देखिन्थ्यो। ० लिम्पियाधुरा पासमा ढुंगा जोडेर चिनियाँ अक्षरमा केही लेखिएको थियो। भारतीय सेनाले त्यस क्षेत्रको फोटो खिचे, बिहानको साढे ८ बजेतिर सबै फिर्ता भए। ० मैले यति राति किन सीमा हेर्नुपर्ने भनेर एक जना जवानलाई सोधें। पछि चिनियाँ सेना पनि सीमा हेर्न आउन सक्ने भएकाले बिहान सबेरै जाने गरेको उनले खुलाए। सीमा क्षेत्रमा काम गरिरहेका भारतीय सेनामा चीनको त्रास धेरै रहेछ। ० पछिल्लो समय सीमा विवाद चर्किएको र भारतले सडक विस्तार गरिसकेकाले नेपालीलाई उक्त क्षेत्रमा रोजगारीमा लगाउन बन्द गरेको छ। उक्त क्षेत्रमा रोजगारी गुमाएका नेपालीले के काम गरेर परिवार चलाइरहेका होलान् ? बिरादत्त भट्ट। दार्चुला : अतिक्रमित नेपाली भूमि गुञ्जी, नावी, कुटी गाउँ हुँदै लिम्पियाधुरासम्म पुग्ने संयोग मिल्यो। मलाई कालापानी र लिपुलेक नेपालको हो भन्ने जानकारी पहिले नै थियो। लिम्पियाधुरासम्मै नेपाली भूमि हो, गुञ्जी, नावी र कुटी गाउँ पनि नेपालकै हुन् भन्नेमा अनभिज्ञ थिएँ। जब भारतले सन् २०१९ नोभेम्बरमा कालापानी क्षेत्र समेटेर नक्सा जारी गर्यो त्यसपछि विकसित घटनाक्रमका क्रममा नेपालका सीमाविद्ले पनि लिपुलेक, लिम्पियाधुरा र कालापानीसहितको नक्सा सार्वजनिक गरे। तब मलाई गुञ्जी, नावी र कुटी पनि नेपाली गाउँ भएको थाहा भयो। लिम्पियाधुरा क्षेत्रको मेरो यात्रा २०७४ असार २४ गते सुरु भयो। त्यही बिहानको कुरा हो, एक जना मेरा छिमेकी अंकलले भन्नुभयो, पारि (भारतीय क्षेत्रमा) आर्मीको पट्रोल आएको छ। घरमा बस्नुभन्दा त अलिकति पैसा हुन्छ जाऊँ। म वैशाखमा कक्षा १२ को परीक्षा दिएपछि जेठ महिनाभर हिमाली क्षेत्रमा यार्सा संकलन गरी फर्किएर घरमा त्यत्तिकै बसिरहेको थिएँ। मेरो घर दार्चुला जिल्लाको व्यास गाउँपालिका४ सुन्सेरा हिमाली क्षेत्रमा पर्छ। वैशाखजेठमा यार्सा संकलन गरी बेचेको पैसाले वर्षभरिको घरखर्च त्यसबाटै धान्नुपर्छ। खाली समयमा पैसा आर्जन हुने भएकाले मैले भारतीय सेनासँग काममा जाने कुरामा समर्थन जनाएँ। मेरो गाउँबाट हाम्रो टोली महाकाली नदीमाथिको तुइन चढेर भारतको घट्टेबगड पुग्यो। घट्टेबगडमा भारततिब्बत सीमा पुलिस (आईटीबीपी) र भारतीय सेनाको कुमाउ स्काउटको बटालियन थियो। हामी त्यही क्षेत्रको होटेलमा बास बस्यौं। दोस्रो दिन धार्चुलाबाट आर्मीको पट्रोल जाने गाडी ११ बजेतिर पुगे। कुमाउ रेजिमेन्टका दुईवटा पट्रोल आएका रहेछन्। एउटा कालापानी र लिपुलेक क्षेत्र जाने, अर्काे लिम्पियाधुरा क्षेत्र। ठेकेदारका मुन्छीले (मुन्छी भनेको ठेकेदारका कर्मचारी) हामी ११ जनाको नाम लेखे र बाटो खर्च एकएक हजार भारु दिए। नेपाली भूमि अतिक्रमण गरी कालापानी, लिपुलेकमा बसेका भारतीय सेनालाई सघाउने मन त थिएन। तर, भदौ महिनामा आउने सुदूरपश्चिमकै ठूलो पर्व गौराका लागि रोजगारी गरेर खर्च जुटाउनु थियो। पट्रोलका लागि खाद्यान्न खच्चरहरूले लगेका थिए। भाडाकुँडा, केही हतियारमा प्रयोग हुने सामान, खाना पकाउने स्टोभ, मट्टीतेल आदि बोक्ने जिम्मा हाम्रो थियो। आआफ्नो जिम्माका सामान बोकेर हाम्रो टोली घट्टेबगडबाट उत्तरी क्षेत्रतर्फ लाग्यो। त्यस क्षेत्रमा लिम्पियाधुरा क्षेत्र जोड्ने सडक काट्ने काम भइरहेको थियो। सडकमा काम गर्ने अधिकांश नेपाली नै थिए। चट्टानी क्षेत्र भएकाले चट्टान विस्फोट गर्न प्वाल पार्ने काम भइरहेको थियो। त्यस सडक निर्माणका क्रममा कैयौं नेपालीले ज्यान गुमाउनु परेको छ। त्यो समय भारतले सडक विस्तार गरी नसकेकाले उक्त क्षेत्रमा सबै नेपाली कामदारले भारतीय सेना र कैलाश यात्रीका सामान बोक्नेलगायत काम गरिरहेका देखिन्थे। विशेषगरी सीमा क्षेत्रमा बसोबास गर्ने दार्चुलाका नागरिकसहित जाजरकोट, कालीकोट, बाजुरालगायत जिल्लाबाट नेपालीहरू त्यस क्षेत्रमा विभिन्न रोजगारी गरिरहेका देखिन्थे। वारिपारि चट्टानैचट्टान, बीचमा सलल बगेको महाकाली नदी। भारतीय सेनासँगै हाम्रो टोली अघि बढिरहेको थियो। बाटोमा मालपा क्षेत्र, छंकन हुँदै हाम्रो टोली घट्टेबगडबाट १२ किलोमिटर टाढा रहेको लामारी पुग्दा साँझको ५ बजिसकेको थियो। लामारी क्षेत्रमा आईटीबीपीको पोस्ट रहेछ। हाम्रो टोली एक रात त्यहीं बस्यो। लिम्पियाधुराबाट आएर कुटी क्षेत्रमा बगेको वास्तविक काली नदी। भारतले यो नदीलाई कुटियाङ्ती नदी भन्छ। अर्को दिन बिहानै यात्रा सुरु भयो। असारको महिना, आकाशबाट पानी परिरहेकै थियो। पट्रोलको टोली पनि आफ्नै गतिमा हिँडिरहेको थियो। पाँच किलोमिटर अगाडि बुदी गाउँ पुग्यौं। त्यहाँ भारतीय सीमा सुरक्षा बल (एसएसबी) को क्याम्प पनि रहेछ। साथै कैलाश मानसरोवर यात्रीका लागि कुमाउ मण्डल विकास निगमका क्याम्प पनि राखिएका थिए। बुदी गाउँमा सौका समुदायको बसोबास रहेछ। गाउँको पसलमा नास्ता गरेर हामी अगाडि बढ्यौं। अब तीन किलोमिटर उकाली चढ्नुपर्ने थियो। हामीले पिठ्यूँमा ३० किलो जतिको सामान बोकिरहेका थियौं। त्यस क्षेत्रमा भारतीय सुरक्षाकर्मी कोही तल झरिरहेका थिए, कोही माथि चढिरहेका। तीन किलोमिटर एक घण्टामा पार गरेपछि छियालेक पुग्यौं। त्यहाँ भारतीय सेनाको कुमाउ स्काउटको बटालियन रहेछ। आईटीबीपीको पनि पोस्ट थियो। सेनाको पट्रोल भएकाले सेनाकै बटालियनले हाम्रा लागि खानाको व्यवस्थापन गरेको रहेछ। छियालेकबाट माथिको सीमा क्षेत्रमा भारतको नोटिफाइड क्षेत्र सुरु हुन्छ। त्यस क्षेत्रमा प्रवेश गर्ने विदेशी नागरिकले बहुदेशीय यात्रा अनुमतिपत्र बनाउनुपर्ने हुन्छ। स्थानीयले भारतीय नागरिक भएको परिचयपत्र देखाउनुपर्ने रहेछ। सेनासँग गएकाले हामीलाई कुनै परिचयपत्रको आवश्यकता परेन। छियालेकमा पाँच दिन विश्राम गर्नु थियो। हामी ११ कामदारमध्ये चार जना फिर्ता भए। किनकि, छियालेकबाट कालापानी र लिपुलेकसम्म सडक भएकाले गाडी चल्थ्यो। लिम्पियाधुरा क्षेत्रमा सडक विस्तार नभएकाले हामी सात जना भने त्यता जाने भयौं। त्यसबेला घट्टेबगडबाट छियालेकसम्मको चट्टानी क्षेत्रमा मात्रै सडक काट्न बाँकी थियो। छियालेकभन्दा माथिको क्षेत्रमा हेलिकोप्टर प्रयोग गरी भारतले सुरक्षाकर्मीका लागि गाडी पुर्याएको रहेछ। छियालेकबाट पारि नेपालको छाङरु गाउँ टलक्क देखिन्थ्यो। छाङरुमा नेपाल टेलिकमको टावर छ। भारततर्फ सञ्चारको कुनै सुविधा नभएकाले भारतीय सेना घरमा सम्पर्क गर्न हाम्रा फोन माग्थे। दाउरा बनाउने, भान्सामा काम गर्ने गर्दै छियालेकमा पाँच दिन बिते। पाँचौं दिनपछि फेरि यात्रा सुरु भयो। छियालेकमा पट्रोल टोलीलाई लिन सेनाका तीन गाडी आएका थिए। अबको यात्रा गाडीबाट अघि बढ्यो। छियालेकबाट चार किलोमिटर अगाडि गरब्याङ पुग्यौं। गरब्याङ क्षेत्रमा नेपालभारत जोड्ने सीतापुल छ। सीतापुलबाट पारि गए नेपालका छाङरु र तिंकर गाउँ पुगिन्छ। सीतापुलमा भारततर्फ एसएसबी थिए। नेपालतर्फ भने पुलमा कोही सुरक्षाकर्मी थिएनन्। नेपाल सरकारले गत वैशाख ३१ गते सशस्त्र प्रहरीको बोर्डर अब्जरभेसन पोस्ट (बीओपी) स्थापना गरेको स्थान सीतापुलबाट एक किलोमिटर अगाडि छ। यात्रा अघि बढिरह्यो। भारतको नपल्च्यु गाउँबाट पुल तरी गुञ्जी गाउँ पुग्यौं। गुञ्जीछेउ रहेको सेनाको क्याम्पमा गएर खाना खाई वि श्राम गर्यौं। क्याम्पछेउ दोभान छ, लिपुलेकबाट आउने लिपु खोला र लिम्पियाधुराबाट बग्ने महाकाली नदीको। लिम्पियाधुराबाट बग्ने नदीको पानी लिपु खोलाबाट आउनेभन्दा झन्डै दोब्बर देखिन्थ्यो। गुञ्जीमा भारत सरकारले पक्की हेलिप्याड बनाएको छ। ठूला आकारका चारवटा हेलिकोप्टर अवतरण गर्न सक्ने जत्रो हेलिप्याड देखिन्थ्यो। गुञ्जीभन्दा पारि नेपालको कौवा क्षेत्र छ। गुञ्जीमा रहेका भारतीय सुरक्षाकर्मीले लिपुलेकबाट आउने खोलामा काठे पुल लगाएका छन्। कौवाबाट मनपरी रूख काटेर दाउरा बनाउँदा रहेछन्। गुञ्जीमा एक रात बिताएर यात्रा अघि बढ्यो। त्यहाँबाट कालापानी र लिपुलेक क्षेत्रको पट्रोलमा जाने सेनाको टोली गाडीमा उत्तरपूर्वतर्फ लाग्यो। हाम्रो टोली गुञ्जीबाट उत्तरपश्चिम क्षेत्र लाग्यो। करिब पाँच किलोमिटर रङकाङ क्षेत्रसम्म गाडीमा गयौं। लिम्पियाधुराबाट आएको नदीभन्दा पारिको गाउँ हो, रङकाङ। सडक विस्तार नभएकाले हिँडेरै जानुपर्ने भयो। दुई किलोमिटर क्षेत्रमा नावी गाउँ थियो। नावीमा पनि सौका समुदायको बसोबास छ। त्यहाँभन्दा अलिक अगाडि नाम्पा खोला पर्छ। नदी किनारैकिनार हाम्रो यात्रा अघि बढिरह्यो। त्यस दिन सबैभन्दा बढी हिँड्नु थियो। गुञ्जीबाट झन्डै १९ किलोमिटर टाढा कुटी गाउँ छ। भारतीय सेनाको टोली पहिले नै पुगिसकेको थियो। हामी कामदार त्यस क्षेत्रको अवलोकन गर्दै बिस्तारै अघि बढेका थियौं। बिहान ९ बजेदेखि पैदल हिँड्न थालेका हामी झन्डै साँझ ५ बजेतिर कुटी पुग्यौं। त्यहाँ चार दिन वि श्राम गर्नुपर्ने थियो। सेनाको ब्यारेक गाउँभन्दा करिब एक किलोमिटर टाढा थियो। आईटीबीपीको पोस्ट गाउँछेउमै थियो। अतिक्रमित क्षेत्रको अन्तिम गाउँ कुटी। हामी सेनाको ब्यारेकमै खाना खाएर बस्न भने राति एक किलोमिटर वर कुटी आउँथ्यौं। कुटीका होटेल व्यवसायी कुँवरसिंह कुटियालले हामीलाई बस्न निःशुल्क व्यवस्था गरिदिएका थिए। कुँवर दाइको होटेलमा करिब १२ वर्षका एक नेपाली कामदार रहेछन्। कुटीमा सुरक्षाकर्मीका लागि हट (हिउँमा बस्न मिल्ने विशेषघर)का पाटपुर्जा सार्ने काममा पनि नेपाली भेटिन्थे। दार्चुलाका साथै जाजरकोट, कालीकोट, बझाङ, बाजुरा क्षेत्रका नेपालीलाई विभिन्न काम गरिरहेका भेटिन्थे। कोही घरका काममा, कोही खच्चरको काम त कोही बाटो बनाउन तल्लिन देखिन्थे। त्यो चिसो क्षेत्रमा नेपालीलाई दैनिक ज्याला पाँच सय भारु दिइँदो रहेछ। सस्तोमा जोखिमपूर्ण काम गर्ने भएकाले रोजाइमा नेपाली कामदार पर्थे। हामीलाई त झन् दिनको साढे चार सय भारु मात्रै दिएका थिए। भारतीय कामदार भने आदि कैलाश क्षेत्रका पर्यटक गाइड बन्थे। उनीहरू दिनको एक हजार भारु छ भनेर सुनाउँथे। न्यून ज्यालामा काम गर्नु नेपालीको बाध्यता नै हो। रोजगारी गर्न कि विदेश जानुपर्ने कि त भारतको दिल्लीलगायत ठाउँमा। त्यति टाढा गएर काम गर्नुभन्दा त अलिक कम पैसा भए पनि नजिक राम्रो भनेर त्यसमै चित्त बुझाएका थियौं। कुटी गाउँ सामरिक तथा प्राकृतिक हिसाबले मात्रै नभई धार्मिक दृष्टिले पनि महत्वपूर्ण छ। यो गाउँको छेउमा अलिक अग्लो स्थानमा पुराना जीर्ण भवन छन्। ती भौतिक संरचना महाभारत ग्रन्थका पात्रहरू पाँच पाण्डवको घर भएको विश्वास गरिन्छ। कुटीमा चार दिन बसाइपछि पट्रोलको टोली जोलिङकाङतर्फ प्रस्थान गर्यो। कुटीबाट करिब चार किलोमिटर पर पुल तरेर नदी पारि जाने बाटो थियो। कुटीबाट १३ किलोमिटर टाढा रहेको जोलिङकाङ उच्च हिमाली क्षेत्र भएकाले बोटबिरुवा पाइँदैन। हिँड्दा सास बढेको महसुस हुन्थ्यो। हामी जेनतेन जोलिङकाङ पुग्यौं। त्यहाँ आईटीबीपीको क्याम्पमा चिया पिएर हामी करिब एक किलोमिटर पर सेनाको क्याम्पमा गयौं। क्याम्पमा फौज थिएन। पट्रोल आउनजान नै सेनाले क्याम्प राखेको रहेछ। क्याम्पसँगै कुमाउ विकास मण्डल निगमका क्याम्प पनि छन्। आदि कैलाशका नामले प्रख्यात पार्वती कुण्ड र गौरी ताल यस क्षेत्रमा भएकाले यहाँसम्म यात्रु पुगिरहेका हुन्छन्। यस क्षेत्रमा महाभारतसँग जोडिएका अवशेषसमेत रहेछन्। पार्वती कुण्डनजिक जोलिङकाङमा एउटा अचम्मको दृश्य छ। अधिकांश समय हिउँ जम्ने उक्त क्षेत्रमा रोपाइँ गरेजस्तै दृश्य देखिन्छ। स्थानीयका अनुसार त्यो द्वापर युगमा पाण्डवले लगाएको धान खेती हो रे ! त्यो ठाउँमा बीउ उमारिएजस्तो हरियाली देखिन्थ्यो। पावर्ती कुण्डमा ठूलो मन्दिर बनाइएको छ। ताल परिक्रमा गर्न एक घण्टाभन्दा बढी लाग्ने गरी वरिपरि बाटो बनाइएको छ। बाटोमा रेलिङ बिच्छ्याउने काम भइरहेको थियो। त्यहाँ करिब ४० जना नेपाली कामदार खटिएका थिए। त्यस क्षेत्रमा फाँटहरू भएकाले बाख्राहरू पनि वनमा चराउन लगेका देखिन्थे। जोलिङकाङमा तीन दिन बस्ने भयौं। हामीले फौजका लागि खाना बनाउने, पानी सार्नेलगायत काम गर्यौं। लिम्पियाधुराबाट बग्ने नदी र भौगोलिक बनावट हेर्दा पार्वती कुण्ड, जोलिङकाङ भारतको भूमि हो भने लिम्पियाधुराबाट बग्ने नदीपारि रहेका फाँटहरू नेपालका। चौथो दिन जोलिङकाङबाट नौ किलोमिटर टाढा रहेको ओल्सा बेसमा जानुपर्ने थियो। बिहानै नास्ता खाएर सबै तयार भयौं। जोलिङकाङबाट नदी किनारैकिनार उत्तरतर्फ सिधा बाटो भएर ओल्सा बेसमा पुग्यौं। सेनाको ओल्सा बेसबाट लिम्पियाधुरा क्षेत्र जान लिम्पियाधुराबाट आएको नदी तरेर पारि जानुपर्छ। त्यस क्षेत्रमा दुईवटा पास रहेछन्, लिम्पियाधुरा र मङस्याधुरा। एक दिन विश्राम गरेर सीमा क्षेत्रमा जानुपर्ने योजना सेनाको थियो। बोर्डर प्वाइन्टमा जाने दिन हवल्दार मेजरले मलाई राति १ बजे नै उठाएर चिया बनाउन लगाए। राति २ बजेसम्म तयार भएर सेनाको टोली दुई कामदार लिएर मङस्याधुरातर्फ गयो। अचम्मलाग्दो कुरा के देखियो भने लिम्पियाधुराको शून्य प्वाइन्ट अर्थात् चीनसँगको सीमामा भारतीय सेना रातारात जाँदा रहेछन्। राति नै सीमा अवलोकन गरी बिहान ८९ बजेसम्म ओल्सा बेसमा फिर्ता हुने रहेछन्। अर्को दिन लिम्पियाधुरा पासमा जाने पालो मेरो थियो। त्यो दिन पनि सेनाका हबलदार मेजरले मलाई राति १ बजे चिया बनाउन उठाए। स्टोभ बाल्नुपर्ने भएकाले १० मिनेटमा चिया तयार भयो। पासमा जानेहरू सेनाका जवानलगायत सबै २ बजेसम्म तयार भयौं। मैले अक्सिजन सिलिन्डर बोकेको थिएँ। अर्का मेरा साथीले चट्टान चढ्न प्रयोग हुने डोरी बोकेका थिए। सेनाहरू हातहतियारमा सजिए। ओल्साबाट पुल तरेर पारिपट्टि ४५ किलोमिटर सिधा उकाली चढेर हामी लिम्पियाधुरामा करिब अँध्यारोउज्यालो (झिसमिसे) अवस्थामा पुग्यौं। लिम्पियाधुरा क्षेत्रका चट्टानहरूमा हिउँ थियो। कुनैकुनै ठाउँमा हिउँ पग्लिएको थियो। साउनको महिना भएकाले अधिकांश हिउँ पग्लिएको थियो। कालो माटो, कालो चट्टान र काला मसिना ढुंगा मात्रै त्यो क्षेत्रमा देखिन्थ्यो। लिम्पियाधुरा पासमा ढुंगा जोडेर चिनियाँ अक्षरमा केही लेखिएको थियो। भारतीय सेनाले त्यस क्षेत्रको फोटो खिचे, बिहानको साढे ८ बजेतिर सबै फिर्ता भए। मैले यति राति किन सीमा हेर्नुपर्ने भनेर एक जना जवानलाई सोधें। पछि चिनियाँ सेना पनि सीमा हेर्न आउन सक्ने भएकाले बिहान सबेरै जाने गरेको उनले खुलाए। सीमा क्षेत्रमा काम गरिरहेका भारतीय सेनामा चीनको त्रास धेरै रहेछ। आफ्नो घर बागेश्वर बताउने सेनाका नायक (२ फिता लागेको) ले हामीसँग गुनासो नै पोखे, गाउँ मे विवी हे, बालबच्चा हे। चाइना कब एक बम फ्याक के यही दफनादेता हे। उनको यो भनाइले पनि भारतीय सेनामा चीनको डरत्रास रहेको बुझ्न सकिन्छ। आफ्नो घर दक्षिण भारत बताउने आईटीबीपीका एक जवानले पनि चीनको डर पोखे। चाइनिज सेना आगया तो में सीतापुलमें नेपालको चलाजाउंगा, नेपालमें चिनी सेना कुछ नही करेगां, उनले भने। यी दुई जना त प्रतिनिधि पात्र हुन्। भारतीय सेनाले ओल्सा बेसबाट दुवै पासको दुईदुई पटक अवलोकन गर्यो। करिब १० दिनको ओल्सा बसाइ पनि सकियो। एघारौं दिन पुनः फिर्ता भयौं। जोलिङकाङ, कुटी, नावी, गुञ्जी, छियालेक हुँदै दुई दिनमा हामी घट्टेबगड पुगिसकेका थियौं। घट्टेबगडको चट्टानमा सडक निर्माण भइरहेकै थियो। त्यही बाटो भएर हिँड्नुपर्ने भएकाले वर्षात्का बेला चट्टानबाट ढुंगा झर्ने जोखिम पनि उत्तिकै थियो। झन्डै एक महिनाको यात्राबाट घर फर्किन पाउँदा खुसी लागेकै थियो। घट्टेबगडबाट सेनाको गाडीले हामीलाई तुइन भएको स्थल बर्तीघाटसम्म पुर्यायो। महाकाली नदी उर्लिएको थियो। हामी तुइन तर्न महाकाली किनारतर्फ लाग्यौं। भारतीय सेनाको गाडी धार्चुलातर्फ लाग्यो। पछिल्लो समय सीमा विवाद चर्किएकाले र भारतले सडक विस्तार गरिसकेकाले नेपालीलाई उक्त क्षेत्रमा रोजगारीमा लगाउन बन्द गरेको छ। उक्त क्षेत्रमा रोजगारी गुमाएका नेपालीले के काम गरेर परिवार चलाइरहेका होलान् ? सरकारले नयाँ नक्सा प्रकाशन गरेको भए पनि नेपालीले नयाँ रोजगारी पाउन सकेका छैनन्। भारतीय सेनाको पट्रोलबाट फर्केपछि म पढाइ गर्न जिल्ला सदरमुकाम झरेसँगै दार्चुलामा पत्रकारिता पनि गरिहेको छु। अतिक्रमित नेपाली गाउँका नागरिकको अवस्था भारतले अतिक्रण गरेका नेपालका कुटी, नावी र गुञ्जीमा सौका समुदायको बसोबास छ। भारतको पिथौरागढका बुदी, गरब्याङ, नपल्च्यु, रौङकाङसहित नेपालका कुटी, नावी, गुञ्जीसहित तिंकर र छाङरु गाउँ व्यास क्षेत्र भनेर चिनिन्छ। यो पूरै क्षेत्रमा बसोबास गर्ने सौका समुदाय नै हुन्। उक्त क्षेत्रमा आलु, मुला, रायो, फापर, जौ आदि कृषि उत्पादन हुन्छ। सौका समुदाय नै वारिपारि बस्ने भएकाले सीमा क्षेत्रका बासिन्दा एकअर्काको कार्यमा सहभागी भइरहेका हुन्छन्। नेपाली र भारतीय सौकाले बोल्ने भाषा एउटै हो। पहिरन एउटै छ। हिउँदमा भारी हिमपात हुने भएकाले नेपाल र भारत दुवै क्षेत्रका बासिन्दा बेंसी झर्ने गरेका छन्। नेपाली गाउँका नागरिक दार्चुला सदरमुकाम खलंगा झर्छन्। भारतीय गाउँका नागरिक पिथौरागढको धार्चुला तहसिल झर्छन्। भारतले अतिक्रमण गरेका नेपाली गाउँ नावी, कुटी र गुञ्जीका कतिपय बासिन्दा दार्चुला सदरमुकाममा बसोबास गर्छन्। ती तीन गाउँका ११ परिवार दार्चुला सदरमुकाम खलंगामा बसोबास गर्ने गरेको तथ्यांक छ। अतिक्रमित गाउँका नेपालीसँग भारतीय आधार कार्ड, रासन कार्ड छ। लकडाउनले सीमा नाका बन्द भएकाले भारतीय रासन कार्ड भएका नेपालीले भारतबाट रासन (खाद्यान्न) ल्याउन सकिरहेका थिएनन्। भारतको धार्चुला प्रशासनका एसडीएम अनिलकुमार शुक्लाले गत वैशाख २३ गते भारतबाट उनीहरूले खाद्यान्न लग्न सक्ने अवस्था नरहेको भन्दै नेपाली प्रशासनलाई खाद्यान्नको व्यवस्था गर्न पत्र लेखेका थिए।"
छोराको कुटाइबाट बावुको मृत्यु,"सुर्खेत : आफ्नै छोराको कुटाइबाट जुम्लाका एक वृद्धको मृत्यु भएको छ । अत्यधिक मदिरा सेवन गरी घर आएका छोराले कुटपिट गर्दा बावुको मृत्यु भएको हो । जुम्ला कनकासुन्दरी गाउँपालिका४ निवासी ३५ वर्षीय छोरा ऐनबहादुर शाहीले आफ्नै बुवा ७५ वर्षीय दानबहादुर शाहीलाई कुटपिट गरी हत्या गरेका हुन् । शनिबार मध्यराती बाहिरबाट मदिरा सेवन गरी घर आएका ऐनबहादुरले एक्कासी आफ्नै बुवालाई कुटपिट गर्नुको कारण भने खुलेको छैन । साउन १० गते राती कुटपिट भए पनि वृद्धको मृत्यु ११ गते दिउँसो मात्रै भएको हो । प्रहरी नायव उपरीक्षक लालबहादुर धामीका अनुसार घटनापछि घाइते भएका वृद्धलाई उपचारका लागि कर्णाली स्वास्थ्य विज्ञान प्रतिष्ठान जुम्ला लैजाँदै गर्दा बाटोमै मृत्यु भएको हो। अहिले मृतकको शव पोष्टमार्टमका लागि कर्णाली स्वास्थ्य विज्ञान प्रतिष्ठानमा राखिएको छ । प्रहरीका अनुसार सोमबार नै मृतकको शव पोष्मार्टम गरी आफन्तलाई बुझाउने तयारी छ । मृतक वृद्धको टाउको, आँखा र कोखामा चोटपटक लागेको छ । मृतक नेपाल प्रहरीका पूर्वअसइ समेत हुन् । जिल्ला प्रहरी कार्यालयका अनुसार ऐनबहादुर शाही प्रहरी नियन्त्रणमा छन् । नियन्त्रणपछि उनलाई गाउँ नजिकैको कनकासुन्दरी प्रहरी चौकीमा राखिएको छ । घटनाबारे थप अनुसन्धान भइरहेको जिल्ला प्रहरी कार्यालयले जनाएको छ। प्रहरी निरीक्षक देवाराज भट्टराईसहितको टोली घटनास्थलतर्फ गएको बताइएको छ।"
नाबालक पनि बलात्कारमा संलग्न !,"ओखलढुंगा : एक हप्तादेखि जिल्ला प्रहरी कार्यालयमा एक जना नाबालक प्रहरी निगरानीमा छन्। उनी प्रहरीसँगै बस्छन्, प्रहरीसँगै खान्छन्। उनलाई हेरचाह गर्न त्यसरी राखिएको भने होइन। उनीविरुद्ध जबरजस्ती करणी मुद्दा दर्ता भएपछि अनुसन्धानका लागि राखिएको हो। करिब १११२ वर्षका उनलाई नाबालक भएकै कारण हिरासतमा नराखि अनुसन्धान गरेको प्रहरीको भनाइ छ। नाबालक पनि बलात्कारमा संलग्न ! सुन्दा जो कोहीलाई पत्याउन गाह्रो हुन्छ। त्यसमा चार वर्षीया बालिकालाई बलात्कार गरेको कुरा। तर उनलाई बलात्कारको आरोपमा गाउँले र पीडित बालिकाको आफन्तले केही दिनअघि प्रहरीको जिम्मा लगाए। उनीमाथि पटकपटक छिमेकीकै चार वर्षीया बालिकालाई बलात्कार गरेको आरोप छ। गत हप्ता प्रहरीकहाँ परेको उजुरीअनुसार असारको ३१ गते उनले बलात्कार गरेका हुन्। उजुरीकै आधारमा ति नाबालकलाई प्रहरीमा ल्याएपछि प्रहरीले घटनाको थप अनुसन्धान गरिरहेको छ। अनुसन्धानका लागि जिल्ला अदालतमार्फत म्याद थप गरिसकेको जिल्ला प्रहरीका डिएसपी रुपेश खड्काले बताए। व्यक्तिगत रुपमा बालक र उनको उमेर हेर्दा पत्याउनै नसकिने घटना लाग्यो। म आफैँलाई आँशु आयो। यस्तो उमेरको बच्चाले कसरी बलात्कार गर्ला ? डीएसपी खड्काले भने, तर बलात्कृत भनिएकी बालिकाको बयान र उनीहरुका आफन्तको उजुरीले गर्दा उनलाई यहाँ ल्याउनुपरेको हो। थुनुवा कक्षमा नभई उनलाई प्रहरीहरुसँगै ब्यारेकमा सुताउने गरेको डीएसपी खड्काले बताए। खड्काका अनुसार उनलाई सरकारी वकिलकहाँ बयान गराएपछि अभिभावकको जिम्मा लगाएर घर पठाउने तयारी छ। जिल्ला सरकारी वकिल लेखनाथ ढकालले बालकको जन्मदर्ता मगाउने काम भएको बताए। यो घटना अहिले अनुसन्धानकै क्रममा छ। उनले भने, उनको जन्मदर्ता मगाउने काम गरेको छु। त्यसपछि बयान लिएर के गर्ने भन्ने अहिले भन्न सकिने अवस्था छैन। प्रहरीसँगको बयानमा बालकले आफूले अन्य मान्छेहरु यौन क्रियाकलापमा संलग्न भएको देखेको र त्यसैको आधारमा यस्तो क्रियाकलाप गरेको बताएका छन्। यसबाट अभिभावक वा अरु जो कोहीले बालबालिकाले देख्ने गरी यौन क्रियाकलापमा संलग्न हुँदा बाल मानसिकतामा कस्तो असर पर्ने रहेछ भन्ने विषय सोच्न बाध्य बनाएको डिएसपी खड्काले बताए। शारीरिक र मानसिक दुवै अवस्थालाई आधार मान्ने हो यस घटनाका अभियुक्तलाई प्रहरीसम्म ल्याउनै नपर्ने केही अधिकारकर्मीहरुको भनाई छ। कानुनी रुपमा ति बालकलाई सरकारी वकिलले बयान लिएर अभिभावकको जिम्मा लगाउन सकिने अधिवक्ता गुरुबहादुर बस्नेतले बताए। १२ वर्षभन्दा माथिकालाई सुधार गृहमा पठाउनुपर्ने र १० वर्ष मुनिकालाई अपराध नमानिने भएकोले यस बीचका नाबालकलाई बयान लिएर अभिभावकको जिम्मा लगाउन सकिने उनले बताए। बर्थ डेमा बोलाएर बलात्कार बलात्कारको आरोपमा दर्ता भएका अन्य घटनाहरुमध्ये केही रोचकसमेत छन्। मानेभन्ज्याङ गाउँपालिकाको एक घटनामा पूर्व प्रेमीले जन्मदिन मनाउन बोलाएपछि भोज खान रातिको समयमा गएकी प्रेमिकाले आफू बलात्कृत भएको भन्दै उजुरी दिएपछि अभियुक्त पक्राउ परेका छन्। पछिल्लो समय सहमतिमा हुने शारिरिक सम्बन्धमा दरार आएपछि बलात्कारको आरोपमा मुद्दा दर्ता गर्ने चलन बढेको समेत प्रहरी र कानुन व्यवसायी बताउँछन्। पहिले सहमति, पछि नमिलेर बलात्कारका उजुरी आउने क्रम बढेको उनीहरुको भनाइ छ। लकडाउनमा बलात्कार बढे अघिल्ला महिनाको तुलनामा लकडाउन अवधिमा बलात्कारका घटना बढेको तथ्यांकले देखाउँछ। जिल्ला प्रहरी कार्यालयमा बैशाख यता सातवटा जर्बजस्ती करणीका मुद्दा दर्ता भएका छन्। लकडाउन सुरु भएको पहिलो महिना एउटा पनि घटना नघटेकोमा दोस्रो महिनादेखि बलात्कारका मुद्दा दर्ता भएको प्रहरीको तथ्यांकमा देखिन्छ। त्यसैगरी लकडाउन अवधिमै जिल्लाभित्र १३ जनाले आत्महत्या गरेका छन्। हिंसाका घटना पनि दर्ता भएका छन्। सबै लकडाउनको दोस्रो महिनादेखिको संख्या हुन्। यसो हुनुमा व्यक्तिको मानसिक असरमा लकडाउनले सहयोग गरेको डीएसपी खड्काले बताए। पहिलो महिना कोरोना संक्रमणसँग डराएर मान्छे चुपचाप घरमा बसेको देखिन्छ। उनले भने, दोस्रो महिनादेखि रोगसँग डर घट्दै गयो, फुर्सद बढ्यो, इन्टरनेटको प्रयोगले मानसिक रुपमा असर परेपछि यस्ता घटना बढेको हो।"
२० दिनपछि मृतकको पहिचान खुल्यो,काठमाडौं : सडक दुर्घटनामा गम्भीर घाइते भई उपचारका क्रममा मृत्यु हुनेको २० दिनपछि पहिचान खुलेको छ। मृत्यु हुनेमा काभ्रेपलाञ्चोकको चौरीदेउराली गाउँपालिका९ का ६० वर्षीय हर्कजित लामा रहेका छन्। असार २१ गते बेलुका बौद्धमा गाडीले ठक्कर दिएपछि गम्भीर घाइते भएका लामाको उपचारका क्रममा राष्ट्रिय ट्रमा सेन्टरमा मृत्यु भएको थियो। महानगरीय प्रहरी वृत बौद्धका प्रहरी नायब उपरीक्षक नवीन कार्कीले भने 'ट्रमा सेन्टरमा २० दिनसम्म बेवारिसे अवस्थामा रहेको लामाको शवलाई उहाँकी श्रीमतीले प्रहरीको सम्पर्कमा आएर आज पहिचान गर्नुभएको छ।' दुई महिनाअघि ज्याला मजदूरी गर्छु भनेर लामा काठमाडौं हिँडेको परिवारले बताएको छ। ठक्कर दिएर भागेका चालक र गाडीलाई महानगरीय प्रहरी वृत्त बौद्धले चार दिनपछि नियन्त्रणमा लिएको थियो। गाडी चालक १७ वर्षीय राजकुमार पुलामी मगर रहेको प्रहरीले जनाएको छ। गाडी चालकमाथि सवारी ज्यान मुद्दामा जिल्ला अदालतबाट म्याद थप गरी अनुसन्धान भइरहेको बताइएको छ।
