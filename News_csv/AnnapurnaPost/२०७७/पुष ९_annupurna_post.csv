शीर्षक,विवरण
प्रदर्शनमा कोरानाको खतरा,"संसद् विघटनपछि राजनीतिक बजार चल्मलाएको छ। दलले बैठक, भेला, प्रशिक्षणलगायतका गतिविधि मुलुकभर तीव्र बनाइरहँदा कोरोनाको जोखिम पनि बढेको छ। चुनावी सभाको झल्को दिने गरी पछिल्ला दिनमा यस्ता गतिविधि भइरहेका छन्। तर आयोजक तथा सहभागीहरू कोरोना संक्रमणको जोखिमप्रति भने सचेत बनेको देखिँदैन। होसियारीबिनै यस्ता क्रियाकलापलाई निरन्तरता दिइरहने हो भने फेरि पनि कोरोनाले अर्को महामारीको रूप नलेला भन्न सकिँदैन। तसर्थ यससँग सम्बद्ध पक्षले सुरक्षित तरिकाबाट राजनीतिक गतिविधि गर्नेतर्फ ध्यान दिनुपर्छ। पछिल्लो समय कोरोनाको जोखिम केही कम भएको हो कि भन्ने आभास भइरहेको छ। तर पूर्णतया नियन्त्रण कहिले हुन्छ भन्ने पाटो अनुमानमै सीमित छ। दुईपटकसम्म लकडाउन गर्दासमेत नियन्त्रण गर्न नसकेकै कारण बाध्य भएर सरकारले सबै प्रकारका गतिविधि गर्न छुट दिएको हो। तर यसको अर्थ कुनै पनि प्रकारको स्वास्थ्य मापदण्ड अपनाउनु पर्दैन, खुलमखुला भीडभाड हुने गरी कार्यक्रम सञ्चालन गर्न पाइन्छ भन्ने होइन। व्यक्तिगत सुरक्षाको ख्याल गरेर मात्रै कार्यक्रममा सरिक हुन सरकारले बारम्बार अनुरोध गरिरहेको छ। सरकारी अनुरोधको बेवास्था गर्दै हुने गरिएको गतिविधिले कोरोनाको अर्को जोखिम निम्त्याउने हो कि भन्नेप्रति जनस्वास्थ्यविद्लाई समेत चिन्तित तुल्याएको छ। विपक्षका साथै सरकार पक्ष दलका नेता, कार्यकर्ता, विद्यार्थी तथा जनवर्गीय संगठनसमेत प्रदर्शनमा उत्रिएका छन्। कोरोना संक्रमण नियन्त्रणका लागि समाजमा जनचेतना फैलाउन परिचालन गर्नुपर्ने दलीय कार्यकर्ता स्वयं दलका नेतृत्वकै निर्देशनमा सडक संघर्षमा उत्रनु गलत हो। जिम्मेवार व्यक्तिले नै हेलचक्रयाईं गरेर कार्यक्रम गर्न थाले भने जनतालाई कसरी बुझाउने ? यो वास्तविकता मनन गर्दै कोरोना नियन्त्रणमा सरोकारवाला सबैले हातेमालो गर्नुपर्छ। संक्रमणको ख्यालै नगरी हुल बाँधेर कार्यकर्ता भेला गराउँदा जोखिम निम्त्याउने जान्दाजान्दै पनि निहित स्वार्थपूर्तिका लागि जिम्मेवार दलबाट भएका यस्ता गतिविधि शोभनीय मान्न सकिँदैन। यस्तो संवेदनशील विषयमा सामान्य चेतना पनि नराखी जिम्मेवार नेता नै पार्टी प्रवेश गराउने कार्यक्रममा सरिक हुनु अबुझपन हो। राजनीतिक दलले चाहेका भए कोरोना संक्रमण रोक्न केन्द्रदेखि स्थानीय स्तरसम्म कार्यकर्ता परिचालन गरेर सचेतना कार्यक्रम चलाउन सक्थे। जनताका मन जित्न हरेकजसो दलका लागि यो उत्तम अवसर पनि थियो। चुनावका समयमा भोट मात्रै माग्न आउने भनेर आरोप लागेका दललाई यतिखेर जनताका दैलोसम्म पुगेर उनीहरूसँग सम्पर्क बढाउने राम्रो अवसर बनेको थियो। तर कुनै पनि दलले यसलाई सदुपयोग गर्न चाहेका छैनन्। समाज र जनतालाई सिकाउँछु, मुलुक समृद्ध बनाउँछु र जनतालाई सुखी बनाउँछु भन्ने वाचा गरेर राजनीतिमा होमिएकाहरूले यस कठिन परिस्थितिमा हरेक कार्यक्रम गर्नुअघि सकारात्मक र नकारात्मक पाटो केलाउन सक्नुपर्छ। जिम्मेवार दलले जनताका स्वास्थ्य संवेदनशीलतालाई ध्यानमा राखेर भए पनि आउने दिनमा यस्ता कार्यक्रम गर्दा होसियारी अपनाउनुपर्छ। जनताका जीउधनको रक्षा गर्नु हामी सबैको साझा दायित्व हो भन्ने यथार्थलाई कुनै पनि दलले नजरअन्दाज गर्न मिल्दैन। अहिलेको राजनीतिक परिस्थतिका कारण यस्ता कुनै पनि कार्यक्रम गर्नु हुँदैन त भन्न मिल्दैन। तर सकेसम्म खुला ठाउँमा भीड नहुने गरी कार्यक्रम गर्नुपर्छ। बन्द कोठामा उकुसमुकुस हुने गरी कार्यकर्ता थुपारेर गरिने कार्यक्रमलाई सकेसम्म खुला ठाउँमा लैजानुपर्छ। यति पनि गर्न सकिँदैन भने सीमित व्यक्तिको उपस्थितिमा कार्यक्रम सञ्चालन गर्नुपर्छ। यो कठिन परिस्थितिमा भीड नियन्त्रण र एकअर्काबीच सामाजिक दूरी कायममै सबैको हित हुनेछ।"
कांग्रेसमा प्रतिनिधिसभा विघटनबारे मतान्तर,"काठमाडौं : कांग्रेसमा प्रतिनिधिसभा पुनःस्थापनाको माग गर्दै तत्काल आन्दोलनमा जाने कि अदालतको फैसला कुर्ने भन्नेमा फरकफरक मत देखिएको छ। प्रतिनिधिसभा विघटनलाई असंवैधानिक र अलोकतान्त्रिक भन्दै रणनीति तय गर्न मंगलबारदेखि जारी केन्द्रीय कार्यसमिति बैठकमा नेताहरूले दुई थरी अभिव्यक्ति दिइरहेका हुन्। सभापति शेरबहादुर देउवानिकट नेता विघटनसम्बन्धी मुद्दाबारे सर्वाेच्च अदालतमा सुनुवाइ सुरु भएकाले आन्दोलनमा जान हतार गर्न नहुने पक्षमा छन्। वरिष्ठ नेता रामचन्द्र पौडेलनिकट नेताले भने तत्काल सडक संघर्षमा जाने निर्णय लिनुपर्ने दबाब दिइरहेका छन्। दुई पक्षका नेताबीच बुधबारको बैठकमा चर्काचर्की नै परेको छ। वरिष्ठ नेता पौडेलले आन्दोलनका कार्यक्रम सार्वजनिक गर्न सभापति देउवाको ध्यानाकर्षण गराएपछि विवाद भएको हो। बैठकको अन्तिममा नेता पौडेलले आन्दोलनका कार्यक्रम ल्याउन ढिलाइ गर्न नहुने बताएका थिए। साथीहरूको माग आन्दोलनमा जानुपर्नेछ, बैठक नलम्ब्याऔं। बैठकले आन्दोलनका कार्यक्रम ल्याउनुपर्छ, पौडेलको भनाइ उद्धृत गर्दै एक केन्द्रीय सदस्यले भने, हामीले निर्णय गरुन्जेल समय अगाडि बढिसकेको हुन्छ। हामी सडकमा नगए अरू जान्छन्। पौडेलले बरु आन्दोलन एक्लै गर्ने कि अरू दलसँग मिलेर गर्ने, त्यो छलफल गरौं तर आजको बैठकबाटै आन्दोलनका कार्यक्रम ल्याउनुपर्छ भनेपछि देउवाले नेकपा औपचारिक रूपमा विभाजित भएसम्म कुरौं भन्ने प्रस्ताव राखेका थिए। तर, पौडेलले त्यसको प्रतिवाद गर्दै भने, कांग्रेस त्यतिबेलासम्म सुतेर बस्ने ? नेता पौडेलले एक दिनका लागि भए पनि आन्दोलन गर्नुपर्ने दबाब दिएपछि सभापति देउवाले पुस १६ गते मेलमिलाप दिवसका दिन सरकारको कदमविरुद्ध प्रदर्शन गर्नुपर्ने प्रस्ताव गरेका थिए। पौडेलले १६ गतेको महŒव बेग्लै भएकाले उक्त दिन आन्दोलनका लागि उपयुक्त नहुने जवाफ दिए। दुई नेताबीच सवालजवाफ बढ्दै गएपछि सहमहामन्त्री डा प्रकाशशरण महत नेता पौडेलसँग जंगिए भने सँगै नेता शंकर भण्डारी पनि पौडेलसँग रिसाए। तपाईंले जे भन्यो त्यही हुन्छ ?, पौडेललाई इंगित गर्दै नेता भण्डारीले भने, केन्द्रीय कार्यसमिति बैठक सकिएकै छैन। आजै आन्दोलनका कार्यक्रम ल्याउन हतारो गर्नुहुँदैन। त्यही बेला पौडेलनिकट केन्द्रीय सदस्य गुरु घिमिरे प्रतिवादमा उत्रिए। रामचन्द्र दाइको कुरा सही छ, १६ गते कसरी आन्दोलन हुन्छ ?, घिमिरेले भने, सरकारको कदमविरुद्ध सडकमा जान ढिलाइ गर्नुहुँदैन। देउवा र पौडेलको सवालजवाफपछि भण्डारी र घिमिरेबीच चर्काचर्की भयो। तब महामन्त्री पूर्णबहादुर खड्काले देउवा र पौडेललाई भित्र कोठामा गएर छुट्टै छलफल गर्न सुझाव दिएका थिए। नेता भण्डारीले सामान्य छलफलको विषयलाई चर्काचर्की भनेर प्रचार गरिएको बताए। बुधबार चार जनाले धारणा राखेका थिए। नेताहरू डारामशरण महत, बलबहादुर केसी र गगनकुमार थापाले आन्दोलनमा जानुपर्ने धारणा राखेका थिए। नेता आनन्द ढुंगानाले भने आन्दोलनमा जान हतार गर्न नहुनेमा जोड दिए। नेता केसीले प्रतिनिधिसभा विघटन नेकपाको विवादले मात्र नभई संविधान बनाउन रोक्ने आन्तरिक र बाह्य शक्तिको हात भएको दाबी गरे। उनले वैशाखमा निर्वाचन हुन नसक्ने दाबी गर्दै मुलुकमा गम्भीर संकट आउने खतरा औंल्याए। वैशाखमा चुनाव हुन्छ भनेर हामी सहजै विश्वास नगरौं। एकातिर पार्टी विभाजित भएको छ अनि ओलीले आफू हार्छु भन्ने जान्दाजान्दै चुनाव गराउँछन् भनेर ढुक्क नबनौं। चुनाव गर्न संसद् विघटन गरिएको होइन, उनले भने, सरकारप्रति चरम असन्तुष्टि छ। अनि राजनीतिक दल पनि सडकमा जाँदा आन्दोलन कहाँ पुग्छ भन्ने थाहा छैन। त्यसपछि मुलुकमा संकटकाल लाग्न सक्छ। उनले उचित समयमा कांग्रेस आन्दोलनमा जानुपर्ने बताए। तर हामी अरूसँग मिलेर होइन। एक्लै जानुपर्छ, नेता केसीले भने।पूर्वसहमहामन्त्री डा महतले मध्यावधि निर्वाचनले कांग्रेस उत्साहित बने पनि असंवैधानिक कदमलाई स्वीकार गर्न नसकिने बताए। संसद् विघटन भएर मध्यावधि निर्वाचनको मिति तोकिँदा त कांग्रेसलाई उत्साहित बनाएको छ, उनले भने, तर संविधानविपरीत सरकारले कदम चालेको छ। हामीले संविधान रक्षाका लागि पनि सडकमा जानुपर्छ। थापाले सरकारको कदमविरुद्ध आन्दोलनमा जानेबारे पार्टीले अदालत वा निर्वाचन आयोगको निर्णय कुरेर बस्न नहुने बताए। सर्वाेच्चले के भन्ला, निर्वाचन आयोगले के भन्छ भनेर हामी कुर्ने होइन, नेता थापाले बैठकमा भने, हामी सरकारको असंवैधानिक कदमविरुद्ध सडकमा जानुपर्छ। सडकमा जाने भनेकै जनताबीच जाने हो। सडकबाटै कांग्रेसको धारणा के हो भनेर अदालतलाई सुनाउनुपर्छ। उनले सरकारको असंवैधानिक कदमविरुद्ध चुप रहे निर्वाचनमा जनताबीच कुन एजेण्डा लिएर जाने भन्दै प्रश्न गरे। आज सरकारको असंवैधानिक कदमविरुद्ध सडकमा जाँदैनौं भने चुनावमा हामी के एजेण्डा लिएर जनताबीच जाने ? उनले भने, निर्वाचनको तयारी भनेकै सडकमा सरकारको विरोधमा उत्रिनुभयो। केपी ओली सरकार अधिनायकवादी भयो अनि नेकपा असफल भयो भनेर देशव्यापी आन्दोलनमा जानुपर्छ। साथै, उनले संवैधानिक परिषद् बैठकले गरेका नियुक्ति पनि अस्वीकार गर्नुपर्ने बताए। ढुंगानाले संसद् विघटन सरकारको असंवैधानिक कदम भए पनि तत्कालै आन्दोलनमा जान नहुने बताए। थापाले सरकारको कदमबारे पार्टीमा कुनै विवाद नभए पनि नेताहरूको प्रस्तुतिले विभाजनजस्तो देखिएको उल्लेख गरे। सरकारको कदम असंवैधानिक र अलोकतान्त्रिक छ भनेर त पदाधिकारी बैठकले निर्णय नै गरिसकेको छ, यसबारे कांग्रेसमा कुनै विवाद छैन, उनले भने, तर हाम्रा प्रस्तुतिले विवादजस्तो देखिएको मात्र हो। कांग्रेस प्रवक्ता विश्वप्रकाश शर्माले बिहीबारको बैठकले एकदिने आन्दोलनको कार्यक्रम तय गर्ने बताए।"
दाहाल बने खेमाका संसदीय नेता,"काठमाडौं : नेकपाको दाहालनेपाल समूहले संसदीय दलका नेतामा अध्यक्ष पुष्पकमल दाहाललाई चयन गरेको छ। बानेश्वरस्थित संसद् भवनमा बुधबार बसेको उक्त समूहको दलको बैठकले दल नेताबाट प्रधानमन्त्रीसमेत रहेका केपी शर्मा ओलीलाई हटाई दाहाललाई बनाउने निर्णय गरेको हो। समूहको केन्द्रीय समिति बैठकले मंगलबार ओलीलाई अनुशासनको कारबाही गर्दै पार्टी अध्यक्षबाट हटाउने निर्णय गरेको थियो। अध्यक्ष माधवकुमार नेपालको प्रस्तावमा दाहाल सर्वसम्मत रूपमा दलको नेता चुनिएको प्रमुख सचेतक देव गुरुङले बताए। यो पक्षले प्रतिनिधिसभा जीवितै रहेको र प्रधानमन्त्री ओलीले असंवैधानिक रूपमा प्रतिनिधिसभा विघटन गरेको बताउँदै आएको छ। प्रतिनिधिसभाका ९३ र राष्ट्रियसभाका २४ सांसदको बैठकबाट यो निर्णय लिइएको नेता गुरुङले बताए। प्रधानमन्त्रीलाई असंवैधानिक निर्णय गर्ने अधिकार छैन। उहाँले प्रतिनिधिसभा विघटन गर्ने असंवैधानिक कदम चाल्नुभएको हुँदा दलको नेताबाट हटाएर प्रचण्डलाई नेता चयन गरिएको हो, गुरुङले भने। प्रतिनिधिसभामा नेकपाका सभामुखबाहेक १७३ सांसद थिए। राष्ट्रियसभामा ५० जना छन्। बुधबार बैठकमा प्रतिनिधिसभातर्फका ९३ र राष्ट्रियसभातर्फका २४ जना सहभागी भएको जनाइएको छ। ओलीले माफी मागेर आए स्वागत गरिने नेपालको भनाइ थियो। हिजो केन्द्रीय समितिले उहाँलाई नेकपाको अन्तरिम विधानबमोजिम कारबाही गरेको छ। यो जानकारी संसदीय दललाई दिन चाहन्छु, नेपालले बैठकमा व्यक्त गरेको भनाइ उद्धृत गर्दै एक नेताले भने, उहाँलाई केन्द्रीय अध्यक्षबाट मात्रै हटाइएको हो, केन्द्रीय सदस्य र सदस्यबाट हटाइएको छैन। आफ्ना गल्ती स्विकार्दै माफी मागेर फर्किए पार्टीमा उहाँलाई ठाउँ अझै छ। दाहालले प्रतिनिधिसभा पुनःस्थापना गरी अब नयाँ सरकार बनाउनेतिर आफ्नो ध्यान केन्द्रित हुने बताएका थिए। दलको नेता चुनिएपछि उनले सञ्चारकर्मीसँग प्रतिनिधिसभालाई जीवन्त राख्नेमा आफ्नो प्रयास हुने बताएका हुन्। मेरो कोसिस नेपालमा नेपाली जनताले लामो समयदेखि गरेको संघर्षको परिणाम प्राप्त भएको संघीय लोकतान्त्रिक गणतन्त्र, समावेशी लोकतन्त्र र यो प्रतिनिधिसभालाई जीवन्त राख्नमा हुनेछ, उनले भने, मलाई विश्वास छ, नेपाली जनताको भरोसामा सबै राजनीतिक दलसँग सहकार्य गरेर, सबै मान्य सदस्यहरूको पनि विश्वास लिएर संसद्लाई जीवित राखिराख्न र त्यहाँबाट राष्ट्र र जनताका पक्षमा काम गर्न मैले सबै तागत लगाउनेछु। ओली पक्षले भने विघटित भइसकेको संसद्को दल नेता चयन गर्नुको अर्थ नरहेको बताएको छ। आयोगमा २८७ को हस्ताक्षर दाहालनेपाल समूह बुधबार आफूहरू आधिकारिक नेकपा भएको भन्दै निर्वाचन आयोग पुगेको छ। केन्द्रीय समितिले अध्यक्ष केपी शर्मा ओलीलाई अनुशासनको कारबाही गर्दै अध्यक्ष पदबाट हटाएको लिखतसहितका कागजातसमेत आयोगमा लगेर दर्ता गराइएको उक्त समूहले जनाएको छ। यो पक्षले २८७ जना केन्द्रीय सदस्यको हस्ताक्षरसहित केन्द्रीय समिति बैठकको निर्णय आयोगमा लगेर बुझाएको हो। केन्द्रीय समितिले गरेको निर्णयको पत्र, बैठक बोलाउन आग्रह गर्दै बहुमत सचिवालय सदस्यले लेखेको पत्र, प्रधानमन्त्रीको पत्र, दाहालले ओलीको पत्रमा दिएको प्रत्युत्तर, दाहालले पेस गरेको प्रस्ताव, ओलीका प्रस्तावलगायत ११ थरी कागजपत्र निर्वाचन आयोगमा बुझाइएको स्थायी समिति सदस्य सुरेन्द्र पाण्डेले बताए। पार्टी एकता गर्दा नेकपाको केन्द्रीय समिति ४ सय ४१ सदस्यीय थियो। ४ जना नेता थपिएर केन्द्रीय समिति ४ सय ४५ सदस्यीय पुगेको थियो। तर, त्यसमध्ये ४ सय ३४ जना नेता रहेको यो पक्षको दाबी छ। त्यसमध्ये २ सय ८७ को हस्ताक्षर र बाँकी ३ जनाको कारणवश उपस्थित हुन नसक्ने जानकारीसहितको पत्र आयोगमा बुझाइएको पाण्डेले बताए। पाण्डेसहित लीलामणि पोखरेल, राजेन्द्र पाण्डे, पूर्वमहान्यायाधिवक्ता मुक्ति प्रधानलगायत नेता आयोगमा पुगेका थिए।"
ओली समूहको केन्द्रीय समिति बैठकमा बादलको सम्बोधन : अवसरवादीलाई तुफान बनेर पराजित गर्नुपर्छ,"काठमाडौं : सत्तारुढ नेपाल कम्युनिस्ट पार्टी (नेकपा)को प्रधानमन्त्री केपी ओली समूहको केन्द्रीय समिति बैठकलाई नेता रामबहादुर थापा बादलले सम्बोधन गरेका छन्। बैठकलाई सम्बोधन गर्दै गृहमन्त्रीसमेत रहेका नेता बादलले अवसरवादीलाई तुफान बनेर पराजित गर्नुपर्नेमा जोड दिए। पुष्पकमल दाहाल प्रचण्ड र माधवकुमार नेपाल समूहलाई प्रतिगमनकारी र अवसरवादीको संज्ञा दिँदै बादलले यस्तो बताएका हुन्। हामी प्रतिगमनकारी र अवसरवादीहरूलाई आँधीबेहरी र तुफान बनेर पराजित गर्दै देशको सही ढंगले नेतृत्व गर्ने छौं, बादलले भने। नेता बादलले प्रतिनिधिसभाको विघटन स्थिरता र क्रान्तिकारी परिवर्तनका लागि भएकोसमेत बताएका छन्। उनले चुनावमा गएर फुटवादी र प्रतिगमनकारीलाई पराजित गर्नुपर्नेमा जोड दिए। प्रतिनिधिसभाको विघटन स्थिरता र क्रान्तिकारी परिवर्तनका लागि भएको छ, बादलले भने, चुनावमा गएर फुटवादी, अवसरवादी र प्रतिगमनकारीलाई परास्त गर्नुपर्छ। बादलले प्रचण्ड र नेपाल समूहको ध्यान क्रान्तिका उपलब्धिहरु उल्ट्याउन केन्द्रित भएको अरोपसमेत लगाएका छन्। उनले उनीहरुको दुश्मनको जालमा परेकोसमेत बताएका छन्। उनले पार्टीको राष्ट्रवादी नेतृत्वले चालेका कदमलाई दृढतापूर्वक अगाडि बढाउने विश्वासमेत व्यक्त गरेका छन्। उहाँहरूको ध्यान क्रान्तिका उपलब्धिलाई उल्ट्याउन केन्द्रित छ। उहाँहरू दुश्मनको जालमा पर्नुभएको छ, बादलले भनेका छन्, पार्टीको राष्ट्रवादी नेतृत्वले चालेका कदमहरूलाई पार्टीले दृढतापूर्वक अघि बढाउने छ। उनले कम्युनिस्ट आन्दोलनको एकता र मुलुकको स्थायित्वका लागि भूमिका निर्वाह गरिरहेको नेतृत्वलाई साथ दिन बैठकमा उपस्थित भएको उल्लेख गरे। कम्युनिस् आन्दोलनको एकता, मुलुकमा स्थायित्व र शान्ति तथा राष्ट्रिय हितको पक्षमा अग्रमोर्चामा रहेर भूमिका गरिरहनुभएका नेतृत्वलाई साथ लिन म यहाँ उपस्थित भएको छु, बादलले भनेका छन्।"
प्रतिनिधिसभा विघटन मुद्दा संवैधानिक इजलासमा,"काठमाडौं : प्रतिनिधिसभा पुनःस्थापनाको मागसहित दायर गरिएका सबै रिटको सुनुवाइ अब एकसाथ संवैधानिक इजलासमा हुने भएको छ। प्रधानन्यायाधीश चोलेन्द्रसमशेर राणाको एकल इजलासले बुधबार एक दर्जन रिटलाई सुनुवाइका लागि संवैधानिक इजलासमा पेस गर्न आदेश दिएको हो। अब सबै रिटमा शुक्रबार एकसाथ सुनुवाइ हुनेछ। सर्वोच्चले प्रतिनिधिसभा विघटनको निर्णय कार्यान्वयन नगर्न तत्कालका लागि माग गरिएको अन्तरिम आदेश दिन अस्वीकार गरेको छ। अब संवैधानिक इजलासमा पक्ष विपक्षको सुनुवाइपछि राष्ट्रपति र प्रधानमन्त्रीको निर्णय रोक्ने वा नरोक्ने विषयको छिनोफानो हुनेछ। रिट निवेदकले तत्काल अन्तरिम आदेश जारी नभए मुलुकलाई अपूरणीय क्षति हुने भएकाले प्रारम्भमै अन्तरिम आदेशमार्फत रोक्नुपर्ने माग गरेका थिए। सर्वोच्चको एकल इजलासले पहिलो सुनुवाइमा विपक्षीसँग लिखित जवाफसमेत माग नगरी संवैधानिक इजलासमा पेस गर्न आदेश दिएको हो। एकल इजलासलाई कुनै निर्णयमा संवैधानिक वा कानुनी त्रुटि रहेको भन्ने लागे प्रथम दृष्टिमै अन्तरिम आदेश दिन सक्छ। यसैबीच, प्रधानमन्त्रीले प्रतिनिधिसभा विघटनका लागि राष्ट्रपतिसमक्ष गरेको सिफारिस संविधानबमोजिम रहेको दाबीसहित अधिवक्ता यज्ञमणि न्यौपानेले बुधबार अर्को रिट पेस गरेका छन्। प्रतिनिधिसभा विघटन गर्ने प्रधानमन्त्री र राष्ट्रपतिको निर्णय संवैधानिक क्षेत्राधिकारभन्दा बाहिर रहेको प्रश्न उठाउँदै सोमबार र मंगलबार गरी एक दर्जन रिट दायर गरिएका थिए। अब सबै रिटमा शुक्रबार प्रधानन्यायाधीश राणासहित सर्वोच्चका न्यायाधीश दीपककुमार कार्की, हरिकृष्ण कार्की, विश्वम्भरप्रसाद श्रेष्ठ र ईश्वरप्रसाद खतिवडा संलग्न संवैधानिक इजलासमा सुनुवाइ हुनेछ। उक्त इजलास यसअघि नै गठन भइसकेको छ। संविधानको धारा १३७ मा संवैधानिक विवादका मुद्दामा सुनुवाइ व्याख्याका लागि प्रधान न्यायाधीश र न्याय परिषद्को सिफारिसमा प्रधानन्यायाधीशले तोकेका अन्य चार जना न्यायाधीश उक्त इजलासमा रहने प्रावधान छ। प्रतिनिधिसभा विघटनको सिफारिस असंवैधानिक रहेको दाबीसहित निवर्तमान सांसद देव गुरुङ, कृष्णभक्त पोखरेल, शशि श्रेष्ठ र रामकुमारी झाँक्रीलगायतले रिट दिएका छन्। यीबाहेक कानुन व्यवसायी दिनेश त्रिपाठी, अमिता गौतम, सन्तोष भण्डारी, कञ्चनकृष्ण न्यौपाने, ज्ञानेन्द्रराज आरण, लोकेन्द्र ओलीलगायत दर्जन कानुन व्यवसायीले पनि छुट्टै रिट दिएका छन्। प्रारम्भिक बहसका क्रममा वरिष्ठ अधिवक्ता कृष्णप्रसाद भण्डारी, शम्भु थापा, हरिहर दाहाल, गोविन्द बन्दीलगायतले संसद् छलेर विघटन सिफारिस भएको जिकिरसहित तत्काल रोक्नुपर्ने माग गरे।"
"ओलीतिर खुले थापा, गौतम अनिर्णीत","काठमाडौं : सत्तारुढ दल नेकपामा विभाजन आए पनि सचिवालयकै दुई नेता उपाध्यक्ष वामदेव गौतम र गृहमन्त्री रामबहादुर थापा कतै खुलेका थिएनन्। प्रधानमन्त्री एवं पार्टी अध्यक्ष केपी शर्मा ओली र अर्का अध्यक्ष पुष्पकमल दाहाल दुवैले गौतम र थापालाई आआफूतिर तान्न निकै दौडधुप गरेका थिए। यद्यपि, मन्त्री थापा बुधबारदेखि प्रधानमन्त्री ओलीका पक्षमा खुलेका छन्। मन्त्री थापाले बुधबारैै आफू ओलीतिर लाग्ने निर्णयमा पुगेको निकटका नेताहरूलाई सुनाएका थिए। ओलीले उनलाई आफूपछि दोस्रो नम्बरको नेता बनाउने वचन दिएको थापाको सचिवालयले जनाएको छ। एकता गर्दा नेकपा केन्द्रीय समितिमा थापा पक्षका ३४ केन्द्रीय सदस्य थिए। त्यसमध्ये थापासहित प्रदेश ५ का आन्तरिक मामिलामन्त्री कुलप्रसाद केसी, राजनीतिक सल्लाहकार सूर्य सुवेदी (पथिक) र केन्द्रीय सदस्य दावा लामा दुवैतिरका भेला र बैठकमा नगई बसेका थिए। थापाले बुधबार ती तीन नेतालाई मन्त्री क्वार्टरमै बोलाएर आफू ओलीतिर खुलेको र ओलीलाई वचन दिएर आएको जनकारी गराएका थिए। थापालाई ओलीतिर नखुल्न उनी पक्षका नेताहरूको चर्काे दबाब थियो। तर, ओलीतिरै खुलेपछि भने उनलाई तीन नेताले पनि साथ नदिने संकेत गरेका थिए। त्यसपछि थापा निवासमा बिदाइ भेट गरेर उनीहरू निस्केको स्रोतले बताएको छ। उपाध्यक्ष गौतम भने अझै कतै खुलेका छैनन्। उनले अझै केही दिन तटस्थताकै नीति अख्तियार गर्ने र केही दिनपछि मात्र निर्णय लिने बताइरहेका छन्। बिहीबारको दुवै पक्षको बैठकमा पनि गौतम सहभागी नहुने भएका छन्। उनले अझै निर्णय नगरिसकेको उनीनिकट नेता केशवलाल श्रेष्ठले बताए। श्रेष्ठ भने दाहालनेपाल खेमामा लागेका छन्। वामदेव कमरेडले अझै म सोचविचार गर्दै छु भन्नुभएको छ। बिहीबार हुने दुवै पक्षका केन्द्रीय समिति बैठकमा पनि उहाँले सहभागिता नजनाउने बताउनुभएको छ, श्रेष्ठले अन्नपूर्ण पोस्ट्सँग भने। ओली पक्षले देशभरका नेताकार्यकर्तालाई आफूतिरै तान्न, संगठित बनाउन सातै प्रदेशमा प्रशिक्षणात्मक अभियान चलाउने निर्णय गरेको छ। उसले त्यसका लागि केन्द्रीय वक्ता पनि तय गरेको छ। बिहीबार बस्ने बैठकबाट संगठन विस्तार र निर्वाचन तयारीको एजेन्डामा केन्द्रित रही छलफल हुने प्रवक्तासमेत रहेका परराष्ट्रमन्त्री प्रदीप ज्ञवालीले बताए।प्रधानमन्त्री तथा अध्यक्षले निर्देशनात्मक प्रशिक्षण दिनुहुन्छ। सातवटै प्रदेशमा प्रशिक्षण चलाउने हुन्छ। संगठन विस्तार र निर्वाचनको तयारीमा जुट्ने गरी अगाडि जाने हुन्छ, ज्ञवालीले भने।ओली पक्षले बुधबार पनि सातै प्रदेशबाट केन्द्रीय समितिमा मनोनीत नेताहरूलाई कार्यगत प्रशिक्षण राजधानीका विभिन्न पार्टी प्यालेसमा दिएको थियो। प्रदेश १ को भेला बत्तिसपुतली, प्रदेश २ को अनामनगर, बागमती प्रदेशको तीनकुने, गण्डकी प्रदेशको पुल्चोक, लुम्बिनी प्रदेशको नयाँ बानेश्वर, कर्णाली प्रदेशको सुकेधारा र सुदूरपश्चिम प्रदेशको कार्निभल रेस्टुरेन्टमा कार्यगत प्रशिक्षण ओली पक्षले आयोजना गरेको थियो। प्रदेश १ को भेलामा सुवासचन्द्र नेम्बाङ, प्रदीप ज्ञवाली, मणि थापा र डा शिवमाया तुम्बाहाङ्फे, प्रदेश २ को भेलामा ईश्वर पोखरेल, रघुवीर महासेठ, सत्यनारायण मण्डल र जुलीकुमारी महतो, बागमतीमा ईश्वर पोखरेल, टोपबहादुर रायमाझी र पद्मा अर्याल, गण्डकीमा टोपबहादुर रायमाझी, पृथ्वीसुब्बा गुरुङ, किरण गुरुङ र सीता पौडेल, लुम्बिनीमा विष्णु पौडेल, शंकर पोखरेल, मणि थापा र गोमा देवकोटाले प्रशिक्षण दिएका थिए। त्यस्तै, कर्णाली प्रदेशको भेलामा शंकर पोखरेल, छविलाल विश्वकर्मा, यामलाल कँडेल र सुजिता शाक्य र सुदूरपश्चिम प्रदेशमा लेखराज भट्ट, प्रदीप ज्ञवाली, कर्णबहादुर थापा र डा विन्दा पाण्डे खटिएका थिए। यी भेलामा निर्वाचनको तयारीमा जुट्ने, संगठन विस्तारमा लाग्ने गरी प्रशिक्षण दिइएको थियो। पार्टीमा विभाजनको अवस्था आउनुमा दाहाल र नेपाल बढी जिम्मेवार रहेको नेताहरूले बताएका थिए। सरकारलाई घेराबन्दीमा राखेर काम गर्न नदिएको बाध्यात्मक अवस्थामा प्रतिनिधिसभा विघटन भएको विषय जनतालाई बुझाएर निर्वाचनको तयारी गर्नुपर्ने नेताहरूको भनाइ थियो। महासचिव चयन गर्दै दाहालनेपालदाहालनेपाल पक्षले बिहीबारको केन्द्रीय समिति बैठकबाट महासचिवका विषयमा पनि छलफल गर्ने भएको छ। रिक्त पदपूर्तिको एजेन्डामा रहेर यो विषयमा छलफल गर्न लागेको जनाइएको छ। नेकपा महासचिव विष्णु पौडेल ओलीतिर लागेपछि यो पक्षसँग महासचिव पद रिक्त छ। महासचिवका लागि स्थायी समिति सदस्य सुरेन्द्र पाण्डे, भीम रावल, वर्षमान पुन र जनार्दन शर्मा आकांक्षी देखिएका छन्। ओलीलाई अध्यक्षबाट हटाई उक्त ठाउँमा माधवकुमार नेपाललाई अध्यक्ष बनाउने निर्णय यो समूहले मंगलबार निर्णय लिएको थियो। पार्टी बैठक सञ्चालनलगायत कामका लागि पनि यो समूहले बिहीबारको बैठकबाट महासचिव चयन गर्ने सम्भावना अधिक रहेको एक स्थायी समिति सदस्यले बताए। वरिष्ठ नेता झलनाथ खनाल सुरेन्द्र पाण्डेलाई महासचिव बनाउनुपर्ने पक्षमा छन्। दाहालले एकीकृत हुँदा कात्तिक २८ गतेको सचिवालय बैठकमा पेस गरेको प्रस्ताव र त्यसमा ओलीले लेखेको जवाफी प्रस्तावमाथि पनि बैठकमा छलफल हुने कार्यसूची छ। त्यस अतिरिक्त दाहालले बिहीबारको बैठकमा ओलीले लेखेको ३८ पृष्ठको प्रस्तावको जवाफी प्रस्तावका रूपमा लेखेको ४० पृष्ठको प्रस्ताव पनि बिहीबार केन्द्रीय सदस्यलाई अध्ययनका लागि दिने तयारी छ। बैठकले प्रतिनिधिसभा विघटनविरुद्ध संघर्षका कार्यक्रम पनि घोषणा गर्ने तयारी यो पक्षले गरेको छ।"
"नेपालका काठ सड्दै, विदेशबाट करोडौंको आयात","विराटनगर :हरियो वन नेपालको धन उखान चल्तीमा भए पनि त्यही वनबाट उत्पादन हुने काठका लागि भने नेपाल परनिर्भर छ। विभिन्न रोकावट र कानुनी बन्देजका कारण नेपालका काठ जंगलमै सडेका छन्। तर, विराटनगर भन्सार नाकाबाट मात्रै सात महिना अवधिमा २१ करोड रुपैयाँ बराबरको काठ आयात भएको छ। यसले भारत, मलेसिया, थाइल्यान्डलगायत मुलुकबाट करोडौं मूल्यको काठ नेपाल आइरहेको देखाउँछ। तेस्रो मुलुकबाट विशेषगरी साल प्रजातिको काठ आयात भइरहेको व्यवसायी बताउँछन्। भन्सार कार्यालयका अनुसार वैशाखदेखि असारसम्म लकडाउन भए पनि त्यही अवधिमा करिब १० करोड रुपैयाँको काठ भित्रियो। साउनदेखि कात्तिकसम्म थप ११ करोड मूल्यको काठ आयात भएको देखिएको छ। उक्त अवधिमा काठ आयातबाट ५ करोड ५४ लाख ३४ हजार २ सय ८ रुपैयाँ राजस्व संकलन गरिएको सूचना अधिकारी सुनिता पौडेलले बताइन्। विराटनगर भन्सार नाका भएर समीक्षा अवधिमा ४ लाख ५५ हजार ९ सय ७ स्क्वायर फिट र ४ लाख ६५ हजार ६ सय १३ मेट्रिक टन काठ आयात भएको छ। भन्सार विभागले कहिले स्क्वायर फिट र कहिले मेट्रिक टनमा तथ्यांक राख्ने गरेका कारण एकमुष्ट परिमाण यकिनमा भने समस्या भएको छ। नेपालमा काठ उत्पादन ठप्प हुँदा एकातिर बजारमा माग बढेको छ भने अर्कोतिर जंगलमा चोरीतस्करीको चाप बढेको छ। लामो समयदेखि स्थिर रहेको काठको मूल्य पनि अभावकै कारण बढेको स्थानीय व्यवसायी बताउँछन्। नेपालको काठ किन्न भेटिँदैन। सखुवा कानुनी झञ्झटले महँगो र प्रक्रिया लामो गरेर मात्रै पाइन्छ, विराटनगर बरगाँछी चोकका काठ तथा फर्निचर व्यवसायी अवध चौधरीले भने, त्यसैले विदेशबाट ल्याउनुपर्ने बाध्यता छ। मोरङका जंगलमा जेठ १५ गतेसम्म वार्षिक कार्ययोजनाअन्तर्गत कटान भएको ८० हजार क्युबिक फिटभन्दा बढी सालको काठ संकलन हुन सकेको छैन। मोरङमा मात्र सरकारी मूल्यांकनअनुसार झन्डै १३ करोड रुपैयाँबराबरको काठ संकलन हुन नसकी जंगलमै लडिरहेका बेला काठ खरिदकै लागि २१ करोडभन्दा बढी रकम बिदेसिएको हो। डिभिजन वन कार्यालय मोरङका प्रमुख वन अधिकृत अनिरुद्रकुमार साहले अन्यत्रको तुलनामा नेपालमा काठको मूल्य बढी भएका कारण अन्तर्राष्ट्रिय आपूर्तिकर्ताले नेपाललाई आकर्षक मुलुकका रूपमा लिने गरेको बताए। दक्षिण एसियाकै तुलनामा नेपालमा काठको मूल्य अत्यन्त महँगो छ। पर्याप्त वन स्रोत हुँदाहुँदै उचित व्यवस्थापन अभावमा योजनाबद्ध रूपमा काठ उत्पादन नहुँदा मूल्य नियन्त्रण नभएको हो। घरकाजका लागि काठको प्रयोग गर्ने बानीले गर्दा नेपालमा काठको माग पनि उच्च हुने गरेको छ। विराटनगरमा सालको काठको भाउ जेठसम्म प्रतिक्युबिक फिट काठ ४ हजार ८ सय रुपैयाँ थियो। अहिले भाउ बढेर ५ हजार ५ सय रुपैयाँ पुगेको छ। भारतमा प्रतिक्युबिक फुट २ हजारदेखि २ हजार ८ सय रुपैयाँसम्म पर्छ। यस्तै, बंगलादेशमा प्रतिक्युबिक फुट सालको काठको २ हजार ५ सय रुपैयाँ पर्छ भने श्रीलंकामा पनि त्यही हाराहारी मूल्य छ। थन्कियो करोडौंको रक्तचन्दन डिभिजन वन कार्यालय झापाका दुई कोठामा रक्तचन्दन थन्किएको १३ वर्ष भयो। उक्त रक्तचन्दन सीमावर्ती भारतीय नाका टाघनडुब्बा र कुमरखोदबाट बरामद गरिएको थियो। प्रहरीले ०६३६४ मा अवैध बाटो हुँदै नेपाल भिœयाइँदै गरेको अवस्थामा १९ हजार ८३२२७ किलो रक्तचन्दन बरामद गरेको थियो। वन कार्यालयको कोठामा सिलबन्द राखिएको उक्त रक्तचन्दनको बजार मूल्य १ करोड ५२ लाख हुन आउँछ। यसबारे वन विभागमा पटकपटक जानकारी गराउँदा स्पष्ट निर्देशन नआएको डिभिजन वन कार्यालय झापाले जनाएको छ। डिभिजन वन अधिकृत युवराज मास्केले अन्तर्राष्ट्रिय कानुन आकर्षित भएकाले पनि विभागले ढिलाइ गरेको हुन सक्ने बताए। रक्तचन्दन तस्करी अभियोगमा पक्राउ परेका व्यक्ति भने कैद र जरिवाना भुक्तान गरी रिहा भइसकेका छन्। रक्तचन्दन राखिएका कोठा सिलबन्दी गरिएकाले कार्यालयको कामकारबाहीमा पनि कठिनाइ भएको जिल्ला वन कार्यालयका कर्मचारी बताँउछन्। वनस्पति तथा वन्यजन्तु संरक्षण ऐन तथा अन्तर्राष्ट्रिय कानुनबमोजिम रक्तचन्दनको कारोबार एक देशबाट अर्का देशमा गर्दा दुवै देशको सहमति हुनुपर्ने प्रावधान छ। सोही ऐन तथा अन्तर्राष्ट्रिय कानुनविपरीत चोरी पैठारी गरी भारतबाट नेपाल भिœयाइएको रक्तचन्दन झापामा बरामद गरिएको थियो। प्रहरीले २ पुस ०६३ मा पहिलोपटक झापाको कुमरखोद र टाघनडुब्बा क्षेत्रबाट भारतीय ट्रकमा लोड गरी नेपाल भिœयाउँदै गरेको ३६२ थान गोलिया आकारको ६ हजार ३७५२७ किलो रक्तचन्दन बरामद गरेको थियो। भारतका आन्य प्रदेश र उडिसा हुँदै विहारको किसनगञ्ज जिल्ला डिगलबैंक नाकाबाट भित्रिएको एपी २७ डब्लुओ ४०५ नम्बरको भारतीय नम्बरको ट्रकबाट रक्तचन्दन बरामद गरिएको डिभिजन वन कार्यालय झापाले जनाएको छ। यसैगरी, प्रहरीले १३ असार ०६३ मा टाघनडुब्बा २ निवासी गुलाम रसुल मियाको घरबाट १ हजार ६८७ किलो रक्तचन्दन बरामद गरेको थियो। मियालाई २६ लाख ९९ हजार जरिवाना र ६ महिना कैद भएको थियो।"
नेकपा र सूर्य कसको ?,"काठमाडौं : पार्टीका दुई खेमा अलग्गिएसँगै जनमानसमा एउटा जिज्ञासा व्याप्त छ नेकपा र सूर्य चिह्न कसको होला ? विज्ञहरू यसका तीनवटै सम्भावनाबारे मत राख्छन् दुवै खेमा निर्वाचन आयोग पुगेका छन्। यसको निक्र्योल अब आयोगले गर्नेछ। त्यसमा कुन तहका नेता र कुन केन्द्रीय समितिलाई आधार मान्ने भन्ने उसैले विश्लेषण गर्नेछ। निर्वाचन विज्ञहरू पहिला कुन केन्द्रीय समिति आधिकारिक भन्ने टुंगो लगाएर मात्र आधिकारिकता प्रदान हुन सक्ने ठान्छन्। एउटाले ११९९ जनाको केन्द्रीय समिति भनेको छ, अर्को पक्षले ४४६ जनाको। दुवैले आफ्नो पक्षमा बहुमत रहेको दाबी गरेका छन्, पूर्वप्रमुख निर्वाचन आयुक्त भोजराज पोखरेलले भने, कुन वैध कुन अवैध र पदाधिकारी कोको हुन् भन्ने नै विवादको प्रमुख जड हो। पोखरेलका अनुसार राजनीतिक दलसम्बन्धी कानुनमा विवाद उत्पन्न हुनुअघिको दलको हैसियतमा मान्यता दिई अर्को पक्षलाई छुट्टै राजनीतिक दलका रूपमा दर्ता गर्न सक्ने व्यवस्था छ। तर, विवाद कुन बिन्दुलाई मान्ने भन्नेमा नेकपामा अर्को विवाद छ। पूर्वप्रमुख आयुक्त पोखरेलले दलको छाप, निर्वाचन चिह्न, विधान र झण्डा आधिकारिकता प्राप्त दलको हुने बताए। सम्पत्ति भने सहमतिमा बाँडफाँट गर्न सकिने व्यवस्था छ।पूर्व निर्वाचन आयुक्त दोलखबहादुर गुरुङको राय पनि उस्तै छ। सदस्य कोको हुन्, त्यो टुंगो लगाउनुपर्छ। त्यसपछि कुन समूहमा बहुमत हुन्छ, त्यसैले आधिकारिकता पाउँछ, उनले भने। उनका अनुसार कसलाई आधिकारिकता दिने भन्दा पहिला उनीहरूले पेस गरेका प्रमाण, विगतका नजिर, विगतका सर्वसम्मत निर्णयजस्ता आधार हेरिनुपर्छ। कहिले विवाद उठ्यो भन्ने विषय महत्वपूर्ण हुन्छ। दुवै पक्षलाई आफ्ना तथ्य प्रमाण पेस गर्न सूचित गर्नुपर्छ। दुवै राखेर सहमतिको प्रयास गर्नुपर्छ। सहमति नभए ठोस आधार प्रमाण माग्नुपर्छ। ठोस प्रमाण आधार पुगेकालाई आधिकारिता दिनुपर्छ, उनले भने। कानुनअनुसार दल विभाजन गर्न केन्द्रीय समिति र संसदीय दलमा कम्तीमा ४० प्रतिशत सदस्य पुर्याउनुपर्छ। संसद् नभएको अवस्था केन्द्रीय समितिलाई मात्र आधार बनाइन्छ। नेकपाका दुवै पक्ष फुट्न अनिच्छुक छन्। दुवैले आधिकारिकता चाहेमा केन्द्रीय समितिको ६० प्रतिशत पुर्याउनुपर्ने हुन सक्छ। कसैले पुर्याएन भने पार्टी निलम्बनमा जाने अवस्था आउँछ, आयोगकै एक पूर्वप्रमुखले भने अन्त्यमा नेकपा निलम्बित भयो भने आश्चर्य नमाने हुन्छ।"
मन्त्रिपरिषद् पुनर्गठन छिट्टै : प्रवक्ता ज्ञवाली,काठमाडौं : नेपाल कम्युनिस्ट पार्टी (नेकपा) प्रवक्ता प्रदीप ज्ञवालीले मन्त्रिपरिषद् पुर्नगठन छिट्टै नै हुने बताएका छन्। नेकपाको बालुवाटारमा भएको तेस्रो बैठकको निर्णयबारे जानकारी गराउँदै केन्द्रीय कमिटी बैठक सकिएपछि पहिलो काम मन्त्रिपरिषद् विस्तार हुने बताए। यही पुस ५ गते सरकारका सात जना मन्त्रीले राजीनामा दिनुभएको थियो। प्रवक्ता ज्ञवालीले प्रधानमन्त्री केपी ओली कामचलाउ प्रधानमन्त्री नभएको स्पष्ट पारे। उनले अब पार्टीको एकमात्र एजेण्डा सङ्गठन विस्तार र निर्वाचनको तयारी रहेकोसमेत बताए। बैठकले यसअघि पार्टीको कार्यकारी अधिकार पुष्पकमल दाहाल प्रचण्डलाई दिइएकामा त्यो फिर्ता लिएको छ। उनले अर्को पक्षले गर्ने आन्दोलनको कुनै अर्थ नभएको स्पष्ट पारे। अहिलेका प्रधानमन्त्री ओलीले नेतृत्व गरेको नेकपाको ६४ प्रतिशत संसद्मा रहेकाले प्रधानमन्त्रीमाथि दलको विश्वास नटुटेको बताए। यस्तै स्थायी कमिटी सदस्य सुवासचन्द्र नेम्बाङले पार्टी नफुटोस् भन्ने पक्षमा आफू रहेको बताए। केन्द्रीय कमिटी बैठकपछि सञ्चारकर्मीसँग कुरा गर्दै उनले पार्टी फुटका लागि आधार तयार भइनसकेको भन्दै अहिले भइरहेका कतिपय काम दुर्भाग्यपूर्ण भएको बताए।
गोरखाका संयुक्त विद्यार्थी संगठनद्वारा संसद विघटनको विरोध,"गोरखा : प्रधानमन्त्री केपी ओलीको सिफारिसमा राष्ट्रपतिद्वारा प्रतिनिधिसभा भंग गरिएको घटनाप्रति गोरखामा क्रियाशील विद्यार्थी संगठनले विरोध गरेका छन्। मुलुकको विषम परिस्थितिको बारेमा छलफल गर्न बसेको तीनै विद्यार्थी संगठनले सरकारको निर्णयविरुद्ध कडाइका साथ आन्दोलनमा अघि बढ्ने निर्णय गरेको नेविसंघका अध्यक्ष सुवास अधिकारीले जानकारी दिए। गत पुस ५ गते हठात रुपमा गरिएको प्रतिनिधिसभा बिघटनको घोषणा असंवैधानिक छ संयुक्त विज्ञप्तिमा भनिएको छ, संयुक्त विद्यार्थी संगठन यस असंवैधानिक घोषणाको घोर भत्र्सना तथा निन्दा गर्दछ। त्याग तपस्या र बलिदानीबाट आएको वर्तमान संविधानलाई निष्प्रभावी बनाउँदै बदनियतवश गरिएको यस घोषणाविरुद्ध विद्यार्थी संगठन एकजुट भई संविधानको रक्षार्थ सहकार्य गर्ने विज्ञप्तिमा भनिएको छ। साथै अलोकतान्त्रिक, असंवैधानिक तथा प्रतिगमनलाई सहयोग पुग्ने गरी चालिएको कदमविरुद्ध जिल्लाव्यापी प्रतिरोध गर्न विज्ञप्तिमार्फत आव्हान गरेका छन्। सो विज्ञप्तिमा नेविसंघका जिल्ला अध्यक्ष सुवास अधिकारी, अनेरास्ववियूका संयोजक संजीव थापा मगर र समाजवादी विद्यार्थी युनियनका संयोजक मिलन न्यौपानेले हस्ताक्षर गरेका छन्।"
संसद विघटनको विरोधमा कांग्रेसले सोमबार देशभर प्रदर्शन गर्ने,"काठमाडौं : प्रमुख प्रतिपक्षी दल नेपाली कांग्रेसले संसद् विघटनको विरोधमा सोमबार देशभर प्रदर्शन गर्ने भएको छ। बुधबारदेखि सुरु भएको कांग्रेस केन्द्रीय समिति बैठकले पुस १३ गते अर्थात् सोमबार देशभर प्रदर्शन गर्ने निर्णय गरेको पार्टी मुख्यसचिव कृष्णप्रसाद पौडेलले जानकारी दिए। बैठकले केपी शर्मा ओली नेतृत्वको सरकारले गरेको प्रतिनिधिसभा विघटनको असंवैधानिक र अलोकतान्त्रिक कदमका विरुद्धमा पुस १३ गते सोमबार १६५ संघीय निर्वाचन क्षेत्रमा क्षेत्रीय कार्यसमितिको आयोजनामा एकसाथ प्रदर्शन गर्ने निर्णय गरेको छ, बैठकपछि जारी विज्ञप्तिमा भनिएको छ। बुधबारदेखि केन्द्रीय कार्यालय, बीपी स्मृति भवन, ललितपुरमा जारी बैठकमा केन्द्रीय सदस्यले धारणा राख्नेक्रम जारी छ। बुधबारको बैठकमा आठ केन्द्रीय सदस्यले धारणा राखेका थिए। बिहीबारको बैठकमा उपसभापति विमलेन्द्र निधि, केन्द्रीय सदस्य प्रकाशमान सिंह र अर्जुननरसिंह केसीलगायतले धारणा राखेका छन्। ्नेताहरुले धारणा राख्नेक्रम जारी रहेकाले केन्द्रीय कार्यसमितिको अर्को बैठक शुक्रबार दिउँसो १ बजेका लागि बोलाइएको छ।"
बल्खु पुगेर माधव नेपालले भने नेकपाको मूल शक्ति हामी हौँ,"काठमाडौं : नेपाल कम्युनिस्ट पार्टी (नेकपा) अध्यक्ष माधवकुमार नेपालले आफ्नो समूहमा ७० प्रतिशत केन्द्रीय सदस्य सहभागी भएको दाबी गरेका छन् । पुस ७ गतेदेखि सुरु भएको केन्द्रीय समिति बैठक बिहीबार सम्पन्न भएपछि बल्खु पुगेका अध्यक्ष नेपालले पत्रकारसँग कुरा गर्दै यस्तो दाबी गरेका हुन् । भर्खरै केन्द्रीय कमिटी बैठक सम्पन्न भएको छ, अध्यक्ष नेपालले भने, केन्द्रीय कमिटीमा ७० प्रतिशत बढी नेपाल कम्युनिस्ट पार्टी नेकपाका सदस्य सहभागी हुनुहुन्छ । नेता नेपालले पार्टीमा बाटो बिराएकालाई स्वागत गर्नेसमेत बताएका छन् । बाटो बिराएका कोही हुनुहुन्छ भने फर्किएर आउन आह्वान गर्छु, अध्यक्ष नेपालले भने, आन्दोलन अगाडि बढ्छ । कम्युनिस्ट पार्टी अगाडि बढ्छ । लोकतन्त्रलाई कसैले रोक्न सक्दैन । यसका निर्माता अझै जिउँदै छन् भन्ने साक्षी नेकपा छ । अध्यक्ष नेपालले नेकपाको मूल शक्ति आफूहरु भएको दाबी गरे । उनले यसमा अरु कसैको दाबी हुन नसक्ने बताए । उनले नेकपाबाट चोइटिएर जाने खोज्नेले गल्ती स्वीकार गरे स्वागत गर्नेसमेत बताए । नेकपाको मुल शक्ति हामी हौँ । मुल धार हामी हौँ । अरु कसैले दाबा नगर्दा हुन्छ , अध्यक्ष नेपालले भने, कोही चोइटिएर जान्छ भने हाम्रो भन्नु केही छैन । तर, विगतका कमजोरी स्वीकार गरेर आएमा हामी स्वागत गर्न तयार छौँ । अध्यक्ष नेपालले प्रधानमन्त्रीले संसद विघटन गरेपछि देश अनिस्चितताको भूमरीमा परेको बताए । उनले यो अत्यन्तै गलत कदम भएको उल्लेख गरे । सिंगो राष्ट्र अनिश्चितताको भूमरीमा परेको छ । नेपालको संविधानलाई कुल्चिने काम भएको छ, अध्यक्ष नेपालले भने, संविधानको भावना र मर्म विपरित प्रतिनिधिसभालाई विघटन गर्ने अत्यन्तै गलत कदम प्रधानमन्त्री केपी ओलीको पक्षबाट चालिएको छ । उनले प्रतिनिधिसभालाई कुनै पनि तानाशाही तरिकाबाट विघठित गर्न नपाइने उल्लेख गरे । उनले ओलीको यो कदमलाई प्रतिगामी भएको आरोप लगाए । प्रतिनिधिसभालाई कुनै पनि तानाशाही तरिकाबाट विघठित गर्न पाइदैन, अध्यक्ष नेपालले भने, यो राजाको निरंकुश कदम जस्तै प्रतिगामी हो । उनले लोकतन्त्रका हिमायतीलाई एकतावद्ध भएर प्रतिनिधिसभाको विघटनको निर्णयविरुद्ध एक जुट हुनसमेत उनले आह्वान गरेका छन् । मदन भण्डारीको शालिकमा माल्र्यापणपछि बोल्दै उनले उक्त क्षेत्रको जग्गा खरिदको प्रसंगसमेत जोडेका छन् । उनले उक्त जग्गा खरिदमा झलनाथ खनाल, अमृत बोहोरा र प्रदीप नेपालको गहिरो सम्बन्ध रहेकोसमेत सम्झना गरे ।"
ओली पक्षीय नेकपा केन्द्रीय कमिटी बैठकले पारित गरेका १६ निर्णय,"काठमाडौं : सत्तारुढ नेपाल कम्युनिस्ट पार्टी (नेकपा) अध्यक्ष एवम् प्रधानमन्त्री केपी ओली समूहको केन्द्रीय समिति बैठक सम्पन्न भएको छ। पुस ७ गतेदेखि ९ गते बिहीबारसम्म चलेको बैठकले विभिन्न १६ बुँदे प्रस्ताव पारित गरेको छ। बैठकले प्रधानमन्त्री ओलीले पुस ५ गते गरेको प्रतिनिधिसभा विघटन गर्न गरेको निर्णयलाई बाध्यात्मक कदम भएको बताएको छ। पार्टीमा प्रधानमन्त्रीलाई नेताहरुले आफ्ना निहित स्वार्थका लागि निरन्तर असहयोग, घेराबन्दी गरेपछि त्यसलाई चिर्न प्रधानमन्त्रीले चालेको बाध्यात्मक कदमको रुपमा बैठकले ग्रहण गरेको छ। बैठकले प्रधानमन्त्रीको कदमलाई जनादेशको माग गर्नु र जनताको अभिमतबाट लोकतान्त्रिक, संविधानसम्मत र स्वभाविक भएको ठहर गरेको छ। जननिर्वाचित सरकारलाई कामै गर्न नदिने, मुलुकको नेतृत्व गर्न प्राप्त ऐतिहासिक अवसरलाई आत्मसात नै गर्न नचाहने र अवसरवादी एवं स्वार्थकेन्द्रित गठबन्धनका बलमा मुलुकलाई अगाडि बढ्नै नदिने क्रियाकलापहरु लोकतन्त्रको मूल्यमान्यता विपरीत, जनआकांक्षा विपरीत तथा मुलुकलाई अन्त्यहीन अस्थिरतातिर धकेल्ने केही नेताहरुको क्रियाकलापहरुकै कारण यो स्थिति उत्पन्न भएको ठहर गर्दछ, बैठकले पारित गरेको एक बुँदामा भनिएको छ, नेपालको संविधानले मुलुकको सार्वभौमसत्ता र राजकीय सत्ता नेपाली जनतामा निहित रहेको कुरा स्पष्ट गरेको छ। त्यसैले सदनमा बहुमत प्राप्त दलबाट सर्वसम्मत रुपमा निर्वाचित दलको नेता र त्यसै हैसियतमा निर्वाचित प्रधानमन्त्रीले ताजा जनादेशको माग गर्नु र सबै विषयहरुको छिनोफानो जनताको अभिमतबाट खोजिनु लोकतान्त्रिक, संविधानसम्मत र स्वाभाविक कदम रहेको ठहर गर्दछ। बैठकले पारित गरेका थप निर्णय जस्ताको तस्तै : १ यो बैठक नेपाल कम्युनिष्ट पार्टीका संस्थापक महासचिव कमरेड पुष्पलाल, जननेता मदन भण्डारी तथा प्रथम जननिर्वाचित प्रधानमन्त्री मनमोहन अधिकारी, कमरेड तुलसीलाल अमात्य, कमरेड निर्मल लामा, अग्रणी महिला नेतृ कमरेड साहना प्रधान लगायत कम्युनिष्ट आन्दोलनका सबै अग्रजहरुप्रति उच्च सम्मानभाव प्रकट गर्दछ। देश र जनताको हितका लागि शान्तिपूर्ण र सशस्त्र आन्दोलनमा सहभागी हुने क्रममा आफ्नो अमूल्य जीवन उत्सर्ग गर्नु हुने सबै ज्ञात अज्ञात सहिदहरुप्रति भावपूर्ण श्रद्धाञ्जली अर्पण गर्दछ तथा उहाँहरुको आदर्शलाई सधैभरि दृढतासाथ अनुशरण गरिरहने संकल्प गर्दछ। २ यो बैठक केन्द्रीय कमिटीको दोस्रो बैठकपछि दिवंगत हुनुभएका केन्द्रीय सदस्य कमरेड कमानसिंह लामा, केन्द्रीय अनुशासन आयोगका सदस्य कमरेड वीरबहादुर ठगुन्ना, गुल्मी जिल्ला कमिटीका पूर्व अध्यक्ष एवं लुम्बिनी प्रदेश कमिटी सदस्य कमरेड बोमबहादुर खड्का, प्रतिनिधिसभा सदस्य माननीय सानु शिवा पहाडी, दांग जिल्ला कमिटीका संस्थापक सदस्य माणिकलाल गौतम, संविधानसभा सदस्य कमरेड मानपुर चौधरी, १ नं प्रदेश कमिटी सदस्य हंश राजवंशी, नेकपा सर्लाहीका नेता कमरेड ध्रुव गौतम, भारत प्रवास समन्वय कमिटीका सदस्य वसन्त अधिकारी लगायत कमरेडहरुप्रति भावपूर्ण श्रद्धाञ्जली अर्पण गर्दछ। ३ यो बैठक सम्माननीय प्रधानमन्त्रीज्यूद्वारा यही २०७७ साल पुस ५ गते गरिएको प्रतिनिधिसभा विघटनको निर्णयलाई पार्टीका केही नेताहरुबाट आफ्ना निहित स्वार्थका लागि निरन्तर भइरहेको असहयोग, घेराबन्दी र षडयन्त्रलाई चिर्न र जनताको अभिमतलाई गलत ठाउँमा जान नदिन गरिएको वाध्यात्मक कदमका रुपमा ग्रहण गर्दछ। जननिर्वाचित सरकारलाई कामै गर्न नदिने, मुलुकको नेतृत्व गर्न प्राप्त ऐतिहासिक अवसरलाई आत्मसात नै गर्न नचाहने र अवसरवादी एवं स्वार्थकेन्द्रित गठबन्धनका बलमा मुलुकलाई अगाडि बढ्नै नदिने क्रियाकलापहरु लोकतन्त्रको मूल्यमान्यता विपरीत, जनआकांक्षा विपरीत तथा मुलुकलाई अन्त्यहीन अस्थिरतातिर धकेल्ने केही नेताहरुको क्रियाकलापहरुकै कारण यो स्थिति उत्पन्न भएको ठहर गर्दछ। नेपालको संविधानले मुलुकको सार्वभौमसत्ता र राजकीय सत्ता नेपाली जनतामा निहित रहेको कुरा स्पष्ट गरेको छ। त्यसैले सदनमा बहुमत प्राप्त दलबाट सर्वसम्मत रुपमा निर्वाचित दलको नेता र त्यसै हैसियतमा निर्वाचित प्रधानमन्त्रीले ताजा जनादेशको माग गर्नु र सबै विषयहरुको छिनोफानो जनताको अभिमतबाट खोजिनु लोकतान्त्रिक, संविधानसम्मत र स्वाभाविक कदम रहेको ठहर गर्दछ। ४ २०७५ साल जेठ ३ गते तत्कालीन नेपाल कम्युनिष्ट पार्टी (एमाले) र नेपाल कम्युनिष्ट पार्टी (माओवादी केन्द्र) एकीकृत भई बनेको नेपाल कम्युनिष्ट पार्टी (नेकपा) को केन्द्रीय कमिटी र अन्य नेतृत्वदायी कमिटीहरुको मूल दायित्व दुई वर्षभित्र एकता महाधिवेशन सम्पन्न गरी निर्वाचित कमिटीलाई नेतृत्व हस्तान्तरण गर्नु थियो। तर केही नेताहरुका पदीय आकांक्षा र स्वार्थकेन्द्रित गतिविधिका कारण कमिटीहरुले उक्त दायित्व पूरा गर्न नसकेको पृष्ठभूमिमा पार्टीका प्रथम अध्यक्षको हैसियतले केन्द्रीय कमिटी विस्तार गरी पार्टीमा नयाँ गति र जीवन दिन गर्नुभएको कमिटी विस्तारलाई यो बैठक अनुमोदन गर्दछ। नवनियुक्त सबै कमरेडहरुलाई वधाइ ज्ञापन गर्दै आफ्नो काँधमा आएको दायित्व पूरा गर्न सफलता प्राप्त होस् भन्ने शुभकामना व्यक्त गर्दछ। साथै केन्द्रीय कमिटीका सबै पदाधिकारी एवं सदस्य कमरेडहरुलाई कुनै पनि अन्यौल र भ्रममा नपरी, कुनै पनि विभाजनकारी गतिविधिबाट टाढा रही एकतावद्ध भएर अगाडि बढ्न आह्वान गर्दछ। ५ यो बैठक प्रतिनिधिसभा विघटन भई आगामी २०७८ साल वैशाखमा निर्वाचनको मिति घोषणा भइसकेको र मुलुक निर्वाचन उन्मुख भइसकेको परिप्रेक्ष्यमा सबै मातहत कमिटीहरु, जनवर्गीय र सरोकार संगठनहरु, पार्टी सदस्यहरु, जनप्रतिनिधिहरु एवं सम्पूर्ण पार्टी पंक्तिलाई एकढिक्का भएर निर्वाचनको तयारीको मुख्य एजेण्डामा केन्द्रित भएर पूर्ण गतिशीलता र शक्तिका साथ परिचालित हुन आह्वान गर्दछ। ६ यो बैठक करिब तीन वर्षको अवधिमा दूरगामी महत्वका विकास कार्य, रणनीतिक पूर्वाधारहरुको निर्माण, सामाजिक न्याय र सुरक्षाको विस्तार, संविधान एवं संघीयताको कार्यान्वयन, राष्ट्रियताको सुदृढीकरण एवं नेपालको अन्तर्राष्ट्रिय सम्बन्ध विस्तारका क्षेत्रमा सरकारले गरेका महत्वपूर्ण कामहरुलाई उच्च मूल्यांकन गर्दछ। ती कार्यहरुलाई जनताबीच स्थापित गर्ने, सुरु भएका कामलाई सफल पार्ने र थप जनपक्षीय कार्यहरु गर्दै पार्टी र पार्टी नेतृत्वको सरकारलाई सामाजिक आर्थिक रुपान्तरणको नायकका रुपमा स्थापित गर्ने संकल्प गर्दछ। ७ यो बैठक हालै सम्पन्न निर्वाचनमा नेपाल संयुक्त राष्ट्र संघको मानव अधिकार परिषद्मा पुननिर्वाचित भएकोमा खुशी तथा सन्तोष व्यक्त गर्दछ। त्यसै गरी संयुक्त राष्ट्र संघको महिलामाथि हुने विभेद उन्मूलन सम्बन्धी कमिटी (सिड कमिटी) मा नेपालका तर्फबाट प्रस्तुत उम्मेदवार दोस्रो पटक उच्च मतका साथ निर्वाचित भएकोमा वधाइ ज्ञापन गर्दछ। ८ यो बैठक कोभिड संक्रमणका कारण ज्यान गुमाउनु हुने सबैमा हार्दिक श्रद्धाञ्जली अर्पण गर्र्दै उपचार गराइरहनु भएका सबैको शीघ्र स्वास्थ्यलाभको कामना गर्दछ। कोभिड १९ को विश्वव्यापी महामारीबाट सिर्जित चुनौतीलाई सामना गर्ने सम्बन्धमा सरकारले चालिरहेका कदमहरुलाई समर्थन गर्दै कोभिड भ्याक्सिनको यथाशीघ्र आपूर्ति गर्न र सबै नेपालीलाई प्राथमिकताका आधारमा र निशुल्क रुपमा खोप उपलव्ध हुने गराउन सरकारसँग आग्रह गर्दछ। कोभिड १९ को महामारीबाट प्रभावित निजी र सार्वजनिक क्षेत्रलाई राहत र पुनस्र्थापनाका प्याकेजहरु उपलव्ध गराएर आर्थिक पुनरुत्थान गर्न, रोजगारी गुमाई फर्किएका युवाहरुलाई स्वदेशमै रोजगारी उपलव्ध गराउन र महामारीका कारण जनतामा गरिबी र अभावको थप मार पर्न नदिन आवश्यक कदम चाल्न सरकारको ध्यानाकर्षण गर्दछ। खोप उपलव्ध नहुँदासम्म स्वास्थ्य सुरक्षा मापदण्डको सबैले पालना गरी महामारी विरुद्धको यस लडाइँमा निर्णायक विजय हासिल गर्न सबैलाई आवश्यक सहयोगका लागि आह्वान गर्दछ। ९ यो बैठक चिनी उद्योगसँग उखु बिक्री गरेबापत् प्राप्त गर्नु पर्ने वक्यौता रकम प्राप्त गर्न तराई मधेसका विभिन्न जिल्लाबाट काठमाडौं आई शान्तिपूर्ण धरनामा बस्नु भएका उखु किसानहरुको सबै रकम उद्योगीहरुबाट अविलम्ब चुक्ता गराउने प्रबन्धका लागि सरकारलाई थप प्रभावकारी पहल गर्न माग गर्दछ। १० यो बैठक प्रतिनिधिसभा विघटन भई मुलुक निर्वाचनतिर उन्मुख भइसकेको परिप्रेक्ष्यमा राज्यका सबै अंगहरुलाई शान्ति सुरक्षा, अमन चयन र सुशासनका क्षेत्रमा पूर्ववत् र अझ प्रभावकारी काम गर्न आह्वान गर्दै शान्ति, स्थायित्व र लोकतान्त्रिक प्रणालीलाई कमजोर गर्ने कुनै पनि कदमप्रति सजग हुन आह्वान गर्दछ। ११ यो बैठक नेपालको वास्तविक भूभाग समेटेर नयाँ प्रशासनिक राजनीतिक नक्सा प्रकाशन गरेको र त्यसलाई संविधानको अनुसूचीमा रहेको निशान छापमा प्रतिविम्बित गर्न अभूतपूर्व राष्ट्रिय एकता कायम गर्दै संविधान संशोधन गर्न सफल भएकोमा सम्माननीय प्रधानमन्त्रीज्यू र नेपाल सरकारलाई हार्दिक धन्यवाद ज्ञापन गर्दछ। यस प्रक्रियामा सहभागी भई योगदान गर्नु हुने सबै राजनीतिक दल, संघीय संसदका माननीय सदस्यहरु, अभियन्ताहरु, सञ्चारमाध्यम र सबै देशभक्त नेपालीहरुलाई धन्यवाद ज्ञापन गर्दछ। नेपालको भूभागमा नेपालको स्वामित्व सुनिश्चित हुने गरी सीमा समस्याको समाधान गर्न थप प्रभावकारी कुटनीतिक पहलका लागि सरकारलाई अनुरोध गर्दै सरकारलाई यस दिशामा सफलता प्राप्त होस् भन्ने शुभकामना व्यक्त गर्दछ। १२ यो बैठक एसिड आक्रमण जस्तो जघन्य अपराध एवं महिलामाथि हुने यौनजन्य हिंसा र बलात्कारको रोकथाम तथा त्यस्ता अपराधमा संलग्न दोषीहरुलाई कडा कार्बाही गर्न सरकारले हालै जारी गरेका अध्यादेशहरुको समर्थन गर्दै यस्ता अपराध रोकथामका लागि प्रशासनलाई थप कडाइ गर्न आह्वान गर्दछ। १३ यो बैठक सबै राजनीतिक दलहरुलाई आम निर्वाचनको यस अभियानमा स्वस्थ बहस र प्रतिष्पर्धाका साथ सहभागी भई लोकतान्त्रिक प्रणालीलाई सुदुढ गर्न आह्वान गर्दछ। राज्यका सबै संस्थाहरु, निजामति र सुरक्षा अंगहरु, प्रदेश सरकार र प्रदेशसभा एवं स्थानीय तहहरु आआफ्ना क्षेत्रमा कत्र्तव्य निर्वाह गर्दै क्रियाशील भइरहेको, जनतामा उन्नत लोकतान्त्रिक चेतना रहेको वर्तमान परिवेशमा लोकतान्त्रिक प्रणाली कमजोर हुन्छ कि भन्ने कुनै पनि आशंका निराधार रहेको कुरामा विश्वस्त हुन आग्रह गर्दछ। परिवर्तनका पक्षधर सबै वामपन्थी, देशभक्त र लोकतान्त्रिक शक्तिहरुलाई आपसी संवाद, समझदारी कायम गर्दै अगाडि बढ्न आग्रह गर्दछ। हाम्रो पार्टी र सरकार नेपालको संविधान, संघीय लोकतान्त्रिक गणतन्त्र तथा परिवर्तनका उपलव्धिहरुको रक्षा एवं विकासका लागि कृतसंकल्पित रहेको विश्वास दिलाउन चाहन्छ। १४ यो बैठक नेपालको विकास र समृद्धिमा छिमेकी लगायत सबै मित्र राष्ट्रहरुबाट प्राप्त निरन्तरको सद्भाव र सहयोगका लागि आभार र कृतज्ञता ज्ञापन गर्दै नेपाल राजनीतिक स्थायित्व, सामाजिक आर्थिक रुपान्तरण र समृद्धिका दिशामा अविचलित ढंगले अगाडि बढ्ने र मित्र राष्ट्रहरुबाट आगामी दिनमा पनि नेपालप्रति यस्तै सद्भाव र सहयोग प्राप्त भइरहने विश्वास व्यक्त गर्दछ। १६  यो बैठक विप्लव समूहद्वारा मोरंगको मिक्लाजुंग गाउँपालिकामा शिक्षक राजेन्द्र श्रेष्ठको अत्यन्त निर्ममतापूर्वक गरिएको हत्याको निन्दा र भ्रत्र्सना गर्दै दिवंगत राजेन्द्र श्रेष्ठप्रति हार्दिक श्रद्धाञ्जली अर्पण गर्दछ।"
संसद पुनर्स्थापना भएन भने कांग्रेस चुनावका लागि तयार हुनुपर्छ: उपसभापति निधि,"काठमाडौं : नेपाली कांग्रेसका उपसभापति विमलेन्द्र निधिले सर्वोच्च अदालतले विघटित संसद् पुनर्स्थापना गरेन भने कांग्रेस चुनावका लागि तयार हुनुपर्ने बताएका छन्। कांग्रेसको केन्द्रिय समितिको बैठकमा बिहीबार बोल्दै उपसभापति निधिले कांग्रेस चुनावमा भाग्न नहुने बताएका हुन्। उनले भने, 'संसद्को विघटन गलत कदम हो। यसलाई सर्वोच्चले पुनर्स्थापना गरिदियो भने अहिलेको राजनीतिक संक्रमण र अन्योलको सबैभन्दा उत्तम उपचार हुन्छ। यदि पुनर्स्थापना भएन भने कांग्रेस निर्वाचनमा जान तयार हुनुपर्छ। चुनाव भाग्नु हुँदैन।' उनले सडकबाट संसद् पुनर्स्थापना गर्ने आन्दोलनमा कांग्रेस लाग्न नहुने र यसले गलत सन्देश दिने बताए। उनले भने, हामीकहाँ अदालतबाट संसद पुनर्स्थापना भएको नजिर छ। हिजो सडकबाट पनि संसद पुनर्स्थापित भयो। त्यो विशिष्ट राजनीतिक परिस्थिति थियो। अहिले त्यो अवस्था होइन। सडकबाट संसद पुनर्स्थापना गर्ने अभियानमा कांग्रेसजस्तो जिम्मेवार र लोकतान्त्रिक शक्ति लाग्नु हुँदैन। निधिले अदालतबाटहोस् वा निर्वाचनबाट होस् जतिसक्दो चाँडो गुमेको संसद प्राप्ति गर्ने दिशामा कांग्रेस लाग्नुपर्ने बताए। उनले भने, 'यतिबेला कांग्रेसको भूमिका मुलुक र जनता मात्र होइन, आन्तराष्ट्रिय समुदायले पनि हेरिरहेको छ। यस्तोबेला हामीले जिम्मेबार भूमिका निर्वाह गर्नुपर्छ। उत्तेजना र आवेगभन्दा पनि सुझबुझ र संयमका साथ अघि बढ्नुपर्छ।' संसद पुनर्स्थापना पनि भएन र चुनाव पनि हुन नसक्ने अवस्था आएमा डरलाग्दो राजनीतिक शून्यता सिर्जना हुने र त्यसले संविधान तथा राज्य प्रणाली नै संकटमा पर्ने चिन्ता व्यक्त गर्दै भने, 'त्यस्तो अवस्थामा संविधानमा पनि कोल्याप्स हुनसक्छ। तर त्यो अवस्था आउन नदिन कांग्रेसले निकै सतर्कता र संयमका साथ अघि बढ्नुपर्छ।'उनले भने, 'हामीले यस्तो भूमिका निर्वाह नगरौं, जसका कारण संसद पनि पुनर्स्थापना नहोस् अनि चुनाव पनि हुन नसकोस्।' पुनर्स्थापना र निर्वाचन पक्ष भनेर कांग्रेस विभाजित हुन नहुने बताए। उनले भने, 'यस्तो विभाजन र विवादले कांग्रेसलाई फेरि कमजोर बनाउँछ। कांग्रेसलाई फेरि एउटा चुनौती र अवसर आएको छ। त्यहीअनुसार एकजुट भएर सशक्त भूमिका निर्वाह गर्नुपर्छ।' अब कांग्रेसको प्राथमिकता महाधिवेशनभन्दा नयाँ राजनीतिक घटनाक्रमअनुसारको भूमिका भएको बताउँदै भने, अब संसद पुनर्स्थापना भएन भने चुनावमा जानुपर्छ। पहिले एकजुट भएर चुनावमा जुट्नुपर्छ र त्यसपछि महाधिवेशनको तयारीमा लाग्नुपर्छ। चुनावको मुखमा महाधिवेशन भनेर अल्झिनु वा विवाद गर्नु उचित हुँदैन।' निधिले अब हुने निर्वाचनमा कांग्रेसले बहुमत ल्याएर निर्णायक शक्ति हुने दाबी गर्दै भने, 'संसद् पुनर्स्थापना भएन भने निर्धारित समयमै चुनाव गराउन कांग्रेसले दबाब दिनुपर्छ। यो संविधान र प्रणालीलाई दुर्घटनाबाट जोगाउनका लागि कांग्रेस मात्रै राम्रो ड्राइभर हो। त्यसका लागि चुनाव एउटा अवसर हो।'"
मदनको शालिकमा माल्यार्पण गर्न बल्खु पुगे प्रचण्ड र नेपाल,"काठमाडौं : नेपाल कम्युनिस्ट पार्टी (नेकपा) अध्यक्ष पुष्पकमल दाहाल प्रचण्ड र माधवकुमार नेपालसहितका शीर्ष नेताले बल्खु पुगेर मदन भण्डारीको शालिकमा माल्र्यापण गरेका छन् । पुस ७ गतेदेखि बसेको केन्द्रीय समिति बैठक सकेर बिहीबार प्रचण्ड र नेपाल, झलनाथ खनाल सँगै उक्त समूहका नेता बल्खु पुगेका हुन् । बल्खु पुगेर प्रचण्ड र नेता नेपालले पार्टी कार्यालय बनाउने घोषणासमेत गरेका छन् । अध्यक्ष प्रचण्ड, नेपाल खनालसँगै नेता अमृतकुमार बोहोरासमेत बल्खु पुगेका हुन् । नेता भण्डारीको शालिकमा माल्यार्पण गरेपछि उक्त ठाउँमा नेपाल कम्युनिस्ट पार्टीको एउटा सुविधासम्पन्न भवन बनाउने बताएका छन् । प्रचण्डले पार्टी केन्द्रीय समिति बैठकले नेता नेपाललाई अध्यक्ष चुनेको सन्दर्भमा बल्खु पुगेको बताए ।"
संसद विघटनको विरोधमा कांग्रेसले सोमबार देशभर प्रदर्शन गर्ने,"काठमाडौं : प्रमुख प्रतिपक्षी दल नेपाली कांग्रेसले संसद् विघटनको विरोधमा सोमबार देशभर प्रदर्शन गर्ने भएको छ। बुधबारदेखि सुरु भएको कांग्रेस केन्द्रीय समिति बैठकले पुस १३ गते अर्थात् सोमबार देशभर प्रदर्शन गर्ने निर्णय गरेको पार्टी मुख्यसचिव कृष्णप्रसाद पौडेलले जानकारी दिए। बैठकले केपी शर्मा ओली नेतृत्वको सरकारले गरेको प्रतिनिधिसभा विघटनको असंवैधानिक र अलोकतान्त्रिक कदमका विरुद्धमा पुस १३ गते सोमबार १६५ संघीय निर्वाचन क्षेत्रमा क्षेत्रीय कार्यसमितिको आयोजनामा एकसाथ प्रदर्शन गर्ने निर्णय गरेको छ, बैठकपछि जारी विज्ञप्तिमा भनिएको छ। बुधबारदेखि केन्द्रीय कार्यालय, बीपी स्मृति भवन, ललितपुरमा जारी बैठकमा केन्द्रीय सदस्यले धारणा राख्नेक्रम जारी छ। बुधबारको बैठकमा आठ केन्द्रीय सदस्यले धारणा राखेका थिए। बिहीबारको बैठकमा उपसभापति विमलेन्द्र निधि, केन्द्रीय सदस्य प्रकाशमान सिंह र अर्जुननरसिंह केसीलगायतले धारणा राखेका छन्। ्नेताहरुले धारणा राख्नेक्रम जारी रहेकाले केन्द्रीय कार्यसमितिको अर्को बैठक शुक्रबार दिउँसो १ बजेका लागि बोलाइएको छ।"
केन्द्रीय कार्यसमिति बैठकअघि पौडेल पक्षको छुट्टै भेला,"काठमाडौं : नेपाली कांग्रेसका वरिष्ठ नेता रामचन्द्र पौडेल पक्षधरले छुट्टै भेला गरेका छन्। बिहीबार बस्ने केन्द्रीय कार्यसमिति बैठकअघि अनामनगरमा बसेको पौडेल पक्षको भेलाले केन्द्रीय समिति नलम्ब्याउन देउवालाई दबाब दिने निष्कर्ष निकालेको छ । सभापति देउवा निकट नेताहरु संसद विघटनसम्बन्धी मुद्दाबारे सर्वोच्च अदालतमा सुनावाइ सुरु भएकाले आन्दोलनमा जान हतार गर्न नहुने पक्षमा छन्। तर, वरिष्ठ नेता पौडेल पक्ष भने तत्काल सडक संघर्षमा जानुपर्ने बताउँदै आएको छ। आज बस्ने केन्द्रीय कार्यसमिति बैठकमा सभापति देउवालाई तत्काल सडक संघर्षमा जान दबाब दिन पौडेल पक्षले भेला बोलाएका हुन्। सरकारको असंवैधानिक कदमविरुद्ध चुप रहे निर्वाचनमा जनताबीच कुन एजेण्डा लिएर जाने भन्दै पौडेल पक्ष अदालतको निर्णय कुरेर बस्ने पक्षमा छैन। यसै विषयमा बुधबारको बैठकमा दुवै पक्षका नेताहरुबीच चर्काचर्की परेको थियो। कांग्रेसको केन्द्रीय कार्यसमितिमा ७१ सदस्य छन् ।"
कांग्रेस केन्द्रीय समितिको बैठक बस्दै : संसद् विघटनविरुद्ध के होला निर्णय ?,"काठमाडौं : नेपाली कांग्रेसको केन्द्रीय कार्यसमितिको बैठक आज पनि बस्दै छ। आजको बैठकले संसद विघटनविरुद्ध देशव्यापी प्रदर्शनको मिति र कार्यक्रम भोलिको बैठकले तय गर्ने सम्भावना रहेको छ। पार्टी कार्यालय बीपी स्मृति भवन ललितपुरमा बुधबारबाट सुरु भएको बैठकमा प्रतिनिधिसभा विघटनबारे छलफलमा केन्द्रीत भएको छ। मन्त्रिपरिषद् बैठकको सिफारिसमा राष्ट्रपति विद्यादेवी भण्डारीबाट आइतबार संसद विघटन गर्दै आगामी बैशाख १७ र २७ गते दुई चरणमा निर्वाचन मिति घोषणा भएपछि दलहरु आन्दोलनको कार्यक्रम र छलफलमा व्यस्त छन्। बुधबारको बैठकले पौष १६ गते राष्ट्रिय एकता तथा मेलमिलाप दिवसका कार्यक्रम देशव्यापी रुपमा मनाउने निर्णय गरेको थियो। बैठकमा केन्द्रीय सदस्यहरु डा रामशरण महत, बलबहादुर केसी, आनन्दप्रसाद ढुगाना र गगनकुमार थापाले धारणा राखेका थिए। सरकारले प्रतिनिधिसभा विघटन गर्दै मध्यावधि निर्वाचन घोषणा गरेपछि पार्टीको आगामी रणनीति बनाउन कांग्रेस आन्तरिक छलफलमा जुटेको छ। प्रतिनिधिसभा विघटनलाई सरकारको असंवैधानिक र अलोकतान्त्रिक कदम भएको निष्कर्ष निकालेको कांग्रेसभित्र सडक संघर्षमा जाने कि निर्वाचनमा जुट्ने भन्नेमा एकमत छैन। अधिकांश नेता सरकारको कदमविरुद्ध सर्वोच्च अदालतमा रिट दायर भइसकेकाले अहिल्यै सडक संघर्षमा जान नहुने पक्षमा छन्। उनीहरूको भनाइ छ, सर्वोच्चको फैसला स्वीकार गरेर अगाडि बढ्नुपर्छ।तर वरिष्ठ नेता रामचन्द्र पौडेललगायत केही नेता भने सरकारको कदम संविधानविपरीत भएकाले संसद् पुनःस्थापनाको मुद्दा लिएर संघर्षमा जानुपर्नेमा जोड दिइरहेका छन्।"
ओली समूहको बैठकमा बादल पुगे,"काठमाडौं : नेपाल कम्युनिष्ट पार्टी (नेकपा) ओली समूहको बैठकमा गृहमन्त्री रामबहादुर थापा (बादल) सहभागी भएका छन्। हालसम्म दुवै पक्षको कुनै पनि बैठकमा सहभागी नभएका बादल बिहीबार बालुवाटार पुगेका हन्। बिहीबार नै थापा र वामदेव गौतमले ओलीसँग भेट वार्ता गरेका थिए। गौतम जाने नजाने भने अझै निश्चित भएको छैन। बादलसँगै उनी निकटका केन्द्रीय सदस्यहरू बालुवटारमा सहभागी भएका छन्। दुवै पक्षले बादल र गौतमलाई तान्न प्रयास गरेका थिए। प्रचण्डले पनि दुवैसँग यसबीचमा पटकपटक भेटेका थिए। यसअघि लेखराज भट्ट, टोपबहादुर रायमाझी र मणि थापा ओली समूहमा गइसकेका छन्। ओली समूहको केन्द्रीय कमिटी बैठक बालुवाटारमा बस्दैछ। मन्त्रिपरिषदको सिफारिसमा राष्ट्रपति विद्यादेवी भण्डारीले संसद विघटन गरेपछि नेकपा पार्टी दुई खेमामा अलग्गिएको छ। दुवै समूले छुट्टाछुट्टै बैठक गर्दै आएका छन्।बिहीबार नै प्रचण्ड र नेपाल समूहको केन्द्रीय कमिटी बैठक पनि बबरमहलमा सुरु भएको छ।"
ओली समूहको केन्द्रीय समिति बैठकमा बादलको सम्बोधन : अवसरवादीलाई तुफान बनेर पराजित गर्नुपर्छ,"काठमाडौं : सत्तारुढ नेपाल कम्युनिस्ट पार्टी (नेकपा)को प्रधानमन्त्री केपी ओली समूहको केन्द्रीय समिति बैठकलाई नेता रामबहादुर थापा बादलले सम्बोधन गरेका छन्। बैठकलाई सम्बोधन गर्दै गृहमन्त्रीसमेत रहेका नेता बादलले अवसरवादीलाई तुफान बनेर पराजित गर्नुपर्नेमा जोड दिए। पुष्पकमल दाहाल प्रचण्ड र माधवकुमार नेपाल समूहलाई प्रतिगमनकारी र अवसरवादीको संज्ञा दिँदै बादलले यस्तो बताएका हुन्। हामी प्रतिगमनकारी र अवसरवादीहरूलाई आँधीबेहरी र तुफान बनेर पराजित गर्दै देशको सही ढंगले नेतृत्व गर्ने छौं, बादलले भने। नेता बादलले प्रतिनिधिसभाको विघटन स्थिरता र क्रान्तिकारी परिवर्तनका लागि भएकोसमेत बताएका छन्। उनले चुनावमा गएर फुटवादी र प्रतिगमनकारीलाई पराजित गर्नुपर्नेमा जोड दिए। प्रतिनिधिसभाको विघटन स्थिरता र क्रान्तिकारी परिवर्तनका लागि भएको छ, बादलले भने, चुनावमा गएर फुटवादी, अवसरवादी र प्रतिगमनकारीलाई परास्त गर्नुपर्छ। बादलले प्रचण्ड र नेपाल समूहको ध्यान क्रान्तिका उपलब्धिहरु उल्ट्याउन केन्द्रित भएको अरोपसमेत लगाएका छन्। उनले उनीहरुको दुश्मनको जालमा परेकोसमेत बताएका छन्। उनले पार्टीको राष्ट्रवादी नेतृत्वले चालेका कदमलाई दृढतापूर्वक अगाडि बढाउने विश्वासमेत व्यक्त गरेका छन्। उहाँहरूको ध्यान क्रान्तिका उपलब्धिलाई उल्ट्याउन केन्द्रित छ। उहाँहरू दुश्मनको जालमा पर्नुभएको छ, बादलले भनेका छन्, पार्टीको राष्ट्रवादी नेतृत्वले चालेका कदमहरूलाई पार्टीले दृढतापूर्वक अघि बढाउने छ। उनले कम्युनिस्ट आन्दोलनको एकता र मुलुकको स्थायित्वका लागि भूमिका निर्वाह गरिरहेको नेतृत्वलाई साथ दिन बैठकमा उपस्थित भएको उल्लेख गरे। कम्युनिस् आन्दोलनको एकता, मुलुकमा स्थायित्व र शान्ति तथा राष्ट्रिय हितको पक्षमा अग्रमोर्चामा रहेर भूमिका गरिरहनुभएका नेतृत्वलाई साथ लिन म यहाँ उपस्थित भएको छु, बादलले भनेका छन्।"
नेकपाका दुवै समूहको केन्द्रीय कमिटी बैठक बस्दै,"काठमाडौं : सत्तारुढ नेपाल कम्युनिस्ट पार्टी (नेकपा)का दुवै समूहको केन्द्रीय कमिटी बैठक बिहीबार बस्दै छ। ओली पक्षको केन्द्रीय कमिटी बैठक बालुवाटारमा र प्रचण्डनेपाल पक्षको बैठक बबरमहलस्थित बार्की ब्यांक्वेटमा बस्दैछ। थप रणनीति तय गर्न बैठक बोलाइएको हो। दुवै पक्षले बैठक बसेर मंगलबार नै निर्वाचन आयोगलाई जानकारी दिएका थिए। पार्टी औपचारिक रुपमा विभाजन नभए पनि दुवै पक्षले पदाधिकारी चयन, संगठन विस्तार, भेला र प्रशिक्षणलाई तीव्रता दिएका छन्।एकीकरणकपछि ४४७ सदस्यीय केन्द्रीय कमिटिमध्ये ओली पक्षको बैठकमा ११५ जना र प्रचण्ड माधव पक्षको बैठकमा ३१५ जना सहभागी थिए। ओली पक्षले मौजुदा ४ सय ४७ सदस्यीय केन्द्रीय समितिमा ५ सय ५६ जना थप गरेर सदस्यीय कमिटि बनाएको छ। बैठकले १ हजार १ सय ९९ जना हुने गरी महाधिवेशन आयोजक कमिटी गठन गरेको छ। यस्तै, प्रचण्डनेपाल पक्षको बैठकले अध्यक्ष केपी शर्मा ओलीलाई अनुशासनको कारबाही गरी रिक्त स्थानमा नेता माधवकुमार नेपाललाई अध्यक्ष चयन गरेका थिए। यता ओली पक्षले पार्टीको प्रवक्ता नारायणकाजी श्रेष्ठलाई हटाएर प्रदीय ज्ञवालीलाई चयन गरेका थिए। बिहीबार बस्ने प्रचण्ड नेपाल पक्षको केन्द्रीय कमिटी बैठकले दुई अध्यक्षको वरीयता तोक्ने, महासचिव पदको टुंगो लगाउने स्रोतले जनाएको छ। उक्त समूहमा जनार्दन शर्मा, सुरेन्द्र पाण्डे र भीम रावल महासचिवका आकांक्षी देखिएका छन्। प्रचण्डनेपाल समूहले बुधबार संसदीय दलको नेतामा प्रधानमन्त्री ओलीलाई हटाएर प्रचण्डलाई चयन गरेका थिए।"
प्रचण्ड र चिनियाँ राजदूत यान्छीबीच भेटवार्ता,काठमाडौं : नेपाल कम्युनिष्ट पार्टी (नेकपा) का अध्यक्ष पुष्पकमल दाहाल 'प्रचण्ड' र चिनियाँ राजदूत होउ यान्छीबीच भेटवार्ता भएको छ। राजदूत यान्छी प्रचण्ड भेट्न बिहीबार बिहान खुमलटार पुगेकी थिइन्। प्रचण्डसँग राजदूत यान्छीको करिब आधा घन्टा जति समसामयिक विषयमा छलफल भएको जनाइएको छ । यसअघि नेकपाका दुई खेला ओली र प्रचण्डमाधव समूहले अलगअलग केन्द्रीय समितिको बैठक बोलाएलगत्तै राजदूत यान्छीले राष्ट्रपति विद्यादेवी भण्डारीसँग भेटवार्ता गरेकी थिइन् । यसअघि पनि नेपालको राजनीतिप्रति चिनियाँ राजदूतको सक्रियता देखिने गरेको थियो।
यस्ता छन् प्रचण्डनेपाल समूहले सार्वजनिक गरेका आन्दोलनका कार्यक्रम,"काठमाडौं : नेपाल कम्युनिस्ट पार्टी (नेकपा) को पुष्पकमल दाहाल प्रचण्ड माधवकुमार नेपाल समूहले संसद विघटनविरुद्ध आन्दोलनको घोषणा गरेको छ। बिहीबार बबरमहलमा बसेको केन्द्रीय कमिटी बैठकले सशक्त आन्दोलन गर्ने निर्णय गरेको हो। भोलिबाटै आन्दोलन सुरु गर्ने भए पनि देशव्यापी प्रदर्शन भने १४ गते गर्ने प्रवक्ता नारायणकाजी श्रेष्ठ जानकारी दिए। प्रदर्शन काठमाडौंदेखि सुरु भएर देशव्यापी बनाउने निर्णय भएको प्रवक्ता श्रेष्ठले बताए। यस्तै बैठकले आन्दोलनका लागि श्रेष्ठकै संयोजकत्वमा २५ सय १ सदस्यीय जनआन्दोलन परिचालन समिति बनाएको छ। त्यसको सचिवालयसमेत गठन गरेको प्रवक्ता श्रेष्ठले बताए। बैठकले पुस १० गते माइतीघर मण्डलामा जम्मा भएर संयुक्त पत्रसहित निर्वाचन आयोगमा जाने निर्णय गरेको छ। पार्टी एकतालाई कमजोर पार्न खोज्ने र कुशासनमा धकेल्न खोज्ने सबै प्रकारका गतिविधिविरुद्ध एक भएर एकतालाई सुदृढ बनाउन प्रतिनिधिसभाको विघटनको घोषणा र प्रतिगामी षडयन्त्रविरुद्ध कार्यक्रम गर्ने उद्घोषसहित यो समूहले पहिलो चरणका कार्यक्रमको सार्वजनिक गरेको हाे । यस्ता छन् कार्यक्रम पुस १० गते बिहान साढे ९ बजे माइतीघर मण्डलामा र १२ बजे निर्वाचन आयोगमा पार्टीको केन्द्रीय कमिटीका सदस्य र पार्टीको तर्फबाट सांसदमा रहेका सांसदको उपस्थितिमा विशेष कार्यक्रम, पुस १० गते राजधानीमा पार्टी अध्यक्षको तर्फबाट पत्रकार सम्मेलन हुने। २ बजे पत्रकार सम्मेलन हुनेछ। स्थान भने तय भएको छैन, पुस ११ गते प्रदेश कार्यालयको संयोजनात्मक छलफल हुने। सात दिनभित्र प्रदेश कमिटीको बैठक गर्ने, पुस १२ गते ७७ जिल्ला स्तरीय कार्यकर्ता भेला हुने। उक्त भेलामा एकीकृत पार्टीलाई कसरी अगाडि बढाउने र एकताविरुद्धका भ्रमलाई कसरी चिर्ने र प्रतिगामी कदमविरुद्ध कसरी संघर्ष अगाडि बढाउन अभिमुखीकरण कार्यक्रम, पुस १४ गते राजधानी र जिल्लाजिल्लामा प्रतिनिधिसभा विघटनविरुद्ध कार्यक्रम, पुस २० गतेसम्म नगरपालिका र गाउँपालिकामा बैठक, पुस २५ गतेसम्म वडा स्तरमा कार्यक्रम, पुस १४ सम्ममा जनवर्गीय संगठन र मोर्चा संगठनको केन्द्रीय बैठक र भेला, राजधानीमा यो बीचमा पनि विभिन्न स्थानीय कार्यक्रम हुने, संघर्षको कार्यक्रमलाई व्यवस्थित ढंगले परिचालन गर्न प्रवक्ता नारायणकाजी श्रेष्ठको संयोजकत्वमा २५ सय १ सदस्य रहेको केन्द्रीय समिति बनेको छ। केन्द्रीय समितिको सचिवालय समेत बनेको छ, प्रदेश सम्बन्धी स्थायी कमिटी सदस्यलाई तत्काल पार्टीका संघर्षको कार्यक्रममा जुटेर आआफ्नो क्षेत्रमा जान निर्देशन, केन्द्रीय, प्रदेश र जिल्ला कमिटीको जिम्मेवारीका विषयमा स्थायी कमिटीले नै आवश्यक निर्णय लिनसक्ने अधिकार दिइएको छ। पहिलो चरणका कार्यक्रमपछि अझ सशक्त कार्यक्रमको घोषणा गर्ने तयारी भएको प्रवक्ता श्रेष्ठले जानकारी दिए । पुस ७ गतेदेखि सुरु भएको केन्द्रीय समिति बैठक बिहीबार सम्पन्न भएको प्रवक्ता श्रेष्ठले बताए । बैठकको सुरुमा अध्यक्ष माधवकुमार नेपालले सम्बोधन गरेका थिए भने समापनका क्रममा अध्यक्ष प्रचण्डले सम्बोधन गरेको उनले जानकारी दिए ।"
कांग्रेसमा प्रतिनिधिसभा विघटनबारे मतान्तर,"काठमाडौं : कांग्रेसमा प्रतिनिधिसभा पुनःस्थापनाको माग गर्दै तत्काल आन्दोलनमा जाने कि अदालतको फैसला कुर्ने भन्नेमा फरकफरक मत देखिएको छ। प्रतिनिधिसभा विघटनलाई असंवैधानिक र अलोकतान्त्रिक भन्दै रणनीति तय गर्न मंगलबारदेखि जारी केन्द्रीय कार्यसमिति बैठकमा नेताहरूले दुई थरी अभिव्यक्ति दिइरहेका हुन्। सभापति शेरबहादुर देउवानिकट नेता विघटनसम्बन्धी मुद्दाबारे सर्वाेच्च अदालतमा सुनुवाइ सुरु भएकाले आन्दोलनमा जान हतार गर्न नहुने पक्षमा छन्। वरिष्ठ नेता रामचन्द्र पौडेलनिकट नेताले भने तत्काल सडक संघर्षमा जाने निर्णय लिनुपर्ने दबाब दिइरहेका छन्। दुई पक्षका नेताबीच बुधबारको बैठकमा चर्काचर्की नै परेको छ। वरिष्ठ नेता पौडेलले आन्दोलनका कार्यक्रम सार्वजनिक गर्न सभापति देउवाको ध्यानाकर्षण गराएपछि विवाद भएको हो। बैठकको अन्तिममा नेता पौडेलले आन्दोलनका कार्यक्रम ल्याउन ढिलाइ गर्न नहुने बताएका थिए। साथीहरूको माग आन्दोलनमा जानुपर्नेछ, बैठक नलम्ब्याऔं। बैठकले आन्दोलनका कार्यक्रम ल्याउनुपर्छ, पौडेलको भनाइ उद्धृत गर्दै एक केन्द्रीय सदस्यले भने, हामीले निर्णय गरुन्जेल समय अगाडि बढिसकेको हुन्छ। हामी सडकमा नगए अरू जान्छन्। पौडेलले बरु आन्दोलन एक्लै गर्ने कि अरू दलसँग मिलेर गर्ने, त्यो छलफल गरौं तर आजको बैठकबाटै आन्दोलनका कार्यक्रम ल्याउनुपर्छ भनेपछि देउवाले नेकपा औपचारिक रूपमा विभाजित भएसम्म कुरौं भन्ने प्रस्ताव राखेका थिए। तर, पौडेलले त्यसको प्रतिवाद गर्दै भने, कांग्रेस त्यतिबेलासम्म सुतेर बस्ने ? नेता पौडेलले एक दिनका लागि भए पनि आन्दोलन गर्नुपर्ने दबाब दिएपछि सभापति देउवाले पुस १६ गते मेलमिलाप दिवसका दिन सरकारको कदमविरुद्ध प्रदर्शन गर्नुपर्ने प्रस्ताव गरेका थिए। पौडेलले १६ गतेको महŒव बेग्लै भएकाले उक्त दिन आन्दोलनका लागि उपयुक्त नहुने जवाफ दिए। दुई नेताबीच सवालजवाफ बढ्दै गएपछि सहमहामन्त्री डा प्रकाशशरण महत नेता पौडेलसँग जंगिए भने सँगै नेता शंकर भण्डारी पनि पौडेलसँग रिसाए। तपाईंले जे भन्यो त्यही हुन्छ ?, पौडेललाई इंगित गर्दै नेता भण्डारीले भने, केन्द्रीय कार्यसमिति बैठक सकिएकै छैन। आजै आन्दोलनका कार्यक्रम ल्याउन हतारो गर्नुहुँदैन। त्यही बेला पौडेलनिकट केन्द्रीय सदस्य गुरु घिमिरे प्रतिवादमा उत्रिए। रामचन्द्र दाइको कुरा सही छ, १६ गते कसरी आन्दोलन हुन्छ ?, घिमिरेले भने, सरकारको कदमविरुद्ध सडकमा जान ढिलाइ गर्नुहुँदैन। देउवा र पौडेलको सवालजवाफपछि भण्डारी र घिमिरेबीच चर्काचर्की भयो। तब महामन्त्री पूर्णबहादुर खड्काले देउवा र पौडेललाई भित्र कोठामा गएर छुट्टै छलफल गर्न सुझाव दिएका थिए। नेता भण्डारीले सामान्य छलफलको विषयलाई चर्काचर्की भनेर प्रचार गरिएको बताए। बुधबार चार जनाले धारणा राखेका थिए। नेताहरू डारामशरण महत, बलबहादुर केसी र गगनकुमार थापाले आन्दोलनमा जानुपर्ने धारणा राखेका थिए। नेता आनन्द ढुंगानाले भने आन्दोलनमा जान हतार गर्न नहुनेमा जोड दिए। नेता केसीले प्रतिनिधिसभा विघटन नेकपाको विवादले मात्र नभई संविधान बनाउन रोक्ने आन्तरिक र बाह्य शक्तिको हात भएको दाबी गरे। उनले वैशाखमा निर्वाचन हुन नसक्ने दाबी गर्दै मुलुकमा गम्भीर संकट आउने खतरा औंल्याए। वैशाखमा चुनाव हुन्छ भनेर हामी सहजै विश्वास नगरौं। एकातिर पार्टी विभाजित भएको छ अनि ओलीले आफू हार्छु भन्ने जान्दाजान्दै चुनाव गराउँछन् भनेर ढुक्क नबनौं। चुनाव गर्न संसद् विघटन गरिएको होइन, उनले भने, सरकारप्रति चरम असन्तुष्टि छ। अनि राजनीतिक दल पनि सडकमा जाँदा आन्दोलन कहाँ पुग्छ भन्ने थाहा छैन। त्यसपछि मुलुकमा संकटकाल लाग्न सक्छ। उनले उचित समयमा कांग्रेस आन्दोलनमा जानुपर्ने बताए। तर हामी अरूसँग मिलेर होइन। एक्लै जानुपर्छ, नेता केसीले भने। पूर्वसहमहामन्त्री डा महतले मध्यावधि निर्वाचनले कांग्रेस उत्साहित बने पनि असंवैधानिक कदमलाई स्वीकार गर्न नसकिने बताए। संसद् विघटन भएर मध्यावधि निर्वाचनको मिति तोकिँदा त कांग्रेसलाई उत्साहित बनाएको छ, उनले भने, तर संविधानविपरीत सरकारले कदम चालेको छ। हामीले संविधान रक्षाका लागि पनि सडकमा जानुपर्छ। थापाले सरकारको कदमविरुद्ध आन्दोलनमा जानेबारे पार्टीले अदालत वा निर्वाचन आयोगको निर्णय कुरेर बस्न नहुने बताए। सर्वाेच्चले के भन्ला, निर्वाचन आयोगले के भन्छ भनेर हामी कुर्ने होइन, नेता थापाले बैठकमा भने, हामी सरकारको असंवैधानिक कदमविरुद्ध सडकमा जानुपर्छ। सडकमा जाने भनेकै जनताबीच जाने हो। सडकबाटै कांग्रेसको धारणा के हो भनेर अदालतलाई सुनाउनुपर्छ। उनले सरकारको असंवैधानिक कदमविरुद्ध चुप रहे निर्वाचनमा जनताबीच कुन एजेण्डा लिएर जाने भन्दै प्रश्न गरे। आज सरकारको असंवैधानिक कदमविरुद्ध सडकमा जाँदैनौं भने चुनावमा हामी के एजेण्डा लिएर जनताबीच जाने ? उनले भने, निर्वाचनको तयारी भनेकै सडकमा सरकारको विरोधमा उत्रिनुभयो। केपी ओली सरकार अधिनायकवादी भयो अनि नेकपा असफल भयो भनेर देशव्यापी आन्दोलनमा जानुपर्छ। साथै, उनले संवैधानिक परिषद् बैठकले गरेका नियुक्ति पनि अस्वीकार गर्नुपर्ने बताए। ढुंगानाले संसद् विघटन सरकारको असंवैधानिक कदम भए पनि तत्कालै आन्दोलनमा जान नहुने बताए। थापाले सरकारको कदमबारे पार्टीमा कुनै विवाद नभए पनि नेताहरूको प्रस्तुतिले विभाजनजस्तो देखिएको उल्लेख गरे। सरकारको कदम असंवैधानिक र अलोकतान्त्रिक छ भनेर त पदाधिकारी बैठकले निर्णय नै गरिसकेको छ, यसबारे कांग्रेसमा कुनै विवाद छैन, उनले भने, तर हाम्रा प्रस्तुतिले विवादजस्तो देखिएको मात्र हो। कांग्रेस प्रवक्ता विश्वप्रकाश शर्माले बिहीबारको बैठकले एकदिने आन्दोलनको कार्यक्रम तय गर्ने बताए।"
ओलीद्वारा मनोनित केन्द्रीय सदस्य पद अस्वीकार,"परासी : पश्चिम नवलपरासीका एक नेताले प्रधानमन्त्री केपी शर्मा ओलीले मनोनित गरेको केन्द्रीय सदस्य पद अस्विकार गरेका छन्। पार्टीको संघीय निर्वाचन क्षेत्र नं १ का जिल्ला इन्चार्ज एंव लुम्बिनी प्रदेश सचिवालय सदस्य वृहस्पति अधिकारीले उक्त पद अस्वीकार गरेको जनाएका हुन्। 'आधिकारीक रूपमा पार्टीको टुंगो नलागेसम्म म कुनै गुट उपगुटमा लाग्दिनँ। त्यसैले कुनै गुटको सदस्यमा रहेर बस्न नचाहेको हुं', उनले भने। प्रधानमन्त्री ओलीले पश्चिम नवलपरासीबाट ३ महिलासहित ८ जना केन्द्रीय सदस्यमा मनोनित गरेका छन्। मनोनितपछि जिल्लाबाट ६ जना नेता काठमाडौं गइसकेका छन्। मनोनित मध्येकी लुम्बिनी प्रदेश सभाकी समानुपातिक प्रदेश सदस्य भगवती भण्डारीले पनि केन्द्रीय सदस्य पद अस्विकार गरेको भन्दै स्थानीय केही सञ्चारमाध्यमले समाचार सम्प्रेषण गरेका छन्। तर भण्डारीले भने घरायसी कारण देखाउँदै काठमाडौं जान नपाएको प्रतिक्रिया दिएकी छन्।"
दुवै पक्षको केन्द्रीय समितिको बैठक : नेताहरूको तानतान,"काठमाडौं : सत्तारुढ नेपाल कम्युनिस्ट पार्टी (नेकपा)का दुवै समूहको केन्द्रीय कमिटी बैठक बिहीबार बसेको छ। ओली पक्षको केन्द्रीय कमिटी बैठक बालुवाटारमा र प्रचण्डनेपाल पक्षको बैठक बबरमहलस्थित बार्की ब्यांक्वेटमा बसेको छ। थप रणनीति तय गर्न बैठक बोलाइएको हो। दुवै पक्षले बैठक बसेर मंगलबार नै निर्वाचन आयोगलाई जानकारी दिएका थिए। पार्टी औपचारिक रुपमा विभाजन नभए पनि दुवै पक्षले पदाधिकारी चयन, संगठन विस्तार, भेला र प्रशिक्षणलाई तीव्रता दिएका छन्। दुवै पक्षको बैठकमा अहिलेसम्म तटस्थ रहेका नेताहरूलाई आफूतिर तान्ने प्रयास दुवैतिरबाट भएको छ।ओली समूहको बैठकमा गृहमन्त्री रामबहादुर थापा (बादल) सहभागी भएका छन्। हालसम्म दुवै पक्षको कुनै पनि बैठकमा सहभागी नभएका बादल बिहीबार बालुवाटार पुगेका हन्।बिहीबार नै थापा र वामदेव गौतमले ओलीसँग भेट वार्ता गरेका थिए। गौतम जाने नजाने भने अझै निश्चित भएको छैन। दुवै पक्षले बादल र गौतमलाई तान्न प्रयास गरेका थिए। प्रचण्डले पनि दुवैसँग यसबीचमा पटकपटक भेटेका थिए। यसअघि लेखराज भट्ट, टोपबहादुर रायमाझी र मणि थापा ओली समूहमा गइसकेका छन्। ओली समूहको केन्द्रीय कमिटी बैठक बालुवाटारमा बस्दैछ। एकीकरणकपछि ४४७ सदस्यीय केन्द्रीय कमिटिमध्ये ओली पक्षको बैठकमा ११५ जना र प्रचण्ड माधव पक्षको बैठकमा ३१५ जना सहभागी थिए। ओली पक्षले मौजुदा ४ सय ४७ सदस्यीय केन्द्रीय समितिमा ५ सय ५६ जना थप गरेर सदस्यीय कमिटि बनाएको छ। बैठकले १ हजार १ सय ९९ जना हुने गरी महाधिवेशन आयोजक कमिटी गठन गरेको छ। यस्तै, प्रचण्डनेपाल पक्षको बैठकले अध्यक्ष केपी शर्मा ओलीलाई अनुशासनको कारबाही गरी रिक्त स्थानमा नेता माधवकुमार नेपाललाई अध्यक्ष चयन गरेका थिए। यता ओली पक्षले पार्टीको प्रवक्ता नारायणकाजी श्रेष्ठलाई हटाएर प्रदीय ज्ञवालीलाई चयन गरेका थिए। बिहीबार बस्ने प्रचण्ड नेपाल पक्षको केन्द्रीय कमिटी बैठकले दुई अध्यक्षको वरीयता तोक्ने, महासचिव पदको टुंगो लगाउने स्रोतले जनाएको छ। उक्त समूहमा जनार्दन शर्मा, सुरेन्द्र पाण्डे र भीम रावल महासचिवका आकांक्षी देखिएका छन्। प्रचण्डनेपाल समूहले बुधबार संसदीय दलको नेतामा प्रधानमन्त्री ओलीलाई हटाएर प्रचण्डलाई चयन गरेका थिए।"
ओली समूहले प्रचण्डलाई कार्यकारी अध्यक्षबाट हटायो,काठमाडौं : प्रधानमन्त्री केपी शर्मा ओली नेतृत्वको नेकपाको केन्द्रीय कमिटी बैठकले कार्यकारी अध्यक्ष पुष्पकमल दाहाल 'प्रचण्ड' लाई कार्यकारी अध्यक्षबाट हटाएको छ । बिहीबार बालुवाटारमा बसेको ओली समूहको केन्द्रीय कमिटीको बैठकले अध्यक्ष दाहाललाई कार्यकारी अध्यक्ष पदबाट हटाएको हो। यस्तै बैठकले पार्टी प्रदेश संयोजकहरुको जिम्मेवारी हेरफेर तथा नयाँ संयोजक समेत तोकेको छ । त्यहाँ प्रचण्ड नेपाल निकटका नेताहरुलाई हटाएर ओलीले आफू पक्षका नेताहरुलाई जिम्मेवारी दिइएको हो। बैठकले जनसङ्गठन संयोजकको जिम्मेवारी टोपबहादुर रायमाझीलाई दिएको छ। यसअघि प्रचण्ड नेपाल पक्षको बैठकले प्रधानमन्त्री ओलीलाई अध्यक्ष पदबाट हटाएर अर्को अध्यक्षमा वरिष्ठ नेता माधवकुमार नेपाललाई चयन गरेको थियो। यस्तै ओली समूहले प्रवक्ता नारायणकाजी श्रेष्ठलाई हटाएर प्रदीप ज्ञवालीलाई पार्टी प्रवक्ता तोकेको छ। ओलीको सिफारिसमा राष्ट्रपति विद्यादेवी भण्डारीले संसद विघटन गरेपछि प्रचण्डनेपाल नेकपा समूहले शसक्त आन्दोलन गर्ने घोषणा गरेको छ।
ओली समूहको नेकपाले तोक्यो सात प्रदेशमा संयोजक,"काठमाडौं : प्रधानमन्त्री ओली समूहको नेपाल कम्युनिष्ट पार्टी(नेकपा) केन्द्रीय कमिटीको बैठकले पार्टी प्रदेश संयोजकहरुको जिम्मेवारी हेरफेर तथा नयाँ संयोजक तोकेको छ । प्रधानमन्त्री निवास बालुवाटारमा बिहीबार अपराह्न बसेको बैठकले प्रदेश नं १ मा सुवास नेम्वाङ, २ मा सत्यनारायण मण्डल, वाग्मती प्रदेशमा ईश्वर पोखरेल, काठमाडौँ उपत्यकामा कृष्णगोपाल श्रेष्ठ, गण्डकी प्रदेशमा पृथ्वीसुब्बा गुरुङ, लुम्बिनी प्रदेशमा शङ्कर पोखरेल, कर्णाली प्रदेशमा मणि थापा र सुदूरपश्चिम प्रदेशमा लेखराज भट्टलाई संयोजक तोकेको छ । बैठकले जनसङ्गठन संयोजकको जिम्मेवारी भने टोपबहादुर रायमाझीलाई दिएको महासचिव विष्णुप्रसाद पौडेलले जानकारी दिए । केन्द्रीय कमिटी बैठकले पार्टी विधान संशोधन गर्नाका साथै नेता पुष्पकमल दाहाल 'प्रचण्ड' लाई दिइएको कार्यकारी अध्यक्षको जिम्मेवारी बदर गरेको बताइएको छ ।"
बादल ओली समूहको बैठकमा गएपछि राजनीतिक सल्लाहकार पथिकले छोडे साथ,"काठमाडौं : नेपाल कम्युनिस्ट पार्टी (नेकपा) सचिवालय सदस्य एवम् गृहमन्त्री रामबहादुर थापा बादल प्रधानमन्त्री केपी ओली समूहको केन्द्रीय समिति बैठकमा सहभागी भएपछि उनका सहयोगीले साथ छोडेका छन्। बिहीबार बालुवाटारमा बसेको ओली समूहको बैठकमा नेता बादल सहभागी भएपछि उनका राजनीतिक सल्लाहकार सूर्य सुवेदी पथिकले आफूले बादलसँगको साथ छाडेका हुन्। केन्द्रीय सदस्यसमेत रहेका पथिकले फेसबुकमा स्टाटस लेख्दै बादलको साथ छोडेको जानकारी दिएका हुन्।उनले बादलको सचिवालय र राजनीतिक सल्लाहकारको दुवै भूमिकाबाट बाहिरिएको उल्लेख गरेका छन्। उनले राजनीतिक र नैतिक दृष्टिले बादलको सहयोगी नरहेको उल्लेख गरेका हुन्। गृहमन्त्री आदरणीय करामबहादुर थापा बादलको सचिवालय र उहाँको राजनीतिक सल्लाहकारको भूमिकामा आजबाट राजनीतिक र नैतिक दृष्टिले नरहेको जानकारी गराउँछु, उनले फेसबुकमा लेखेका छन्। प्रधानमन्त्री केपी ओलीले पुस ५ गते आकस्मिक रुपमा प्रतिनिधिसभा भंग गर्ने निर्णय लिएपछि सत्तारुढ नेपाल कम्युनिस्ट पार्टीको विवाद बढ्दै जाँदा दुई पक्षले छुट्टाछुट्टै केन्द्रीय समिति बैठक सुरु गरेका छन्। ओली समूहको बैठकमा बादल पुगे दुवै पक्षको केन्द्रीय समितिको बैठक : नेताहरूको तानतान प्रचण्ड नेपाल पक्ष शुक्रबार सर्वोच्च र निर्वाचन आयोग जाने, २५ सय १ सदस्यीय आन्दोलन कमिटि ओली समूहको केन्द्रीय समिति बैठकमा बादलको सम्बोधन : अवसरवादीलाई तुफान बनेर पराजित गर्नुपर्छ यस्ता छन् प्रचण्डनेपाल समूहले सार्वजनिक गरेका आन्दोलनका कार्यक्रम प्रधानमन्त्री ओलीको नेतृत्वमा एउटा समूह बनेको छ भने पुष्पकमल दाहाल प्रचण्ड र माधवकुमार नेपालको नेतृत्वमा अर्को समूह बनेको छ। केही दिन पर्ख र हेरको अवस्थामा बसेका बादल बिहीबार ओली समूहको केन्द्रीय समिति बैठकमा सहभागी भएपछि उनका सहयोगीले साथ छोडेका हुन्।"
संसद विघटनविरुद्ध १३ गते देशैभर आन्दोलन गर्ने कांग्रेसको घोषणा,काठमाडौं : प्रतिपक्षी नेपाली कांग्रेसले पुस १३ गते संसद विघटनविरुद्ध देशैभर आन्दोलन गर्ने निर्णय गरेको छ । बिहीबार दिउँसो पार्टी केन्द्रीय कार्यालय सानेपामा बसेको केन्द्रीय कार्यसमितिको बैठकले यस्तो निर्णय गरेको हो। कांग्रेसले यहीँ पुस १३ गते देशभरका विरोध कार्यक्रम गर्ने निर्णय गरेको हो । कांग्रेसमा प्रतिनिधिसभा पुन:स्थापनाको माग गर्दै तत्काल आन्दोलनमा जाने कि अदालतको फैसला कुर्ने भन्नेमा फरक फरक मत देखिएको छ। सभापति शेरबहादुर निकट नेताहरु विघटनसम्बन्धी मुद्दा अदालतमा सुनुवाइ भइरहेकाले तत्काल आन्दोलनमा जान हतार नगर्ने पक्षमा छ भने पौडेल समूह तत्काल सडक संघर्षमा जाने निर्णय लिनुपर्ने दबाब दिइरहेका छन्। देउवा समूह तत्काल आन्दोलनमा नजाने देखेपछि पौडेल समूहले छुट्टै भेला गरेको थियो। बिहीरबार केन्द्रीय कार्यसमिति बैठक बस्नुअघि नेतृत्व समूहलाई दबाब दिन वरिष्ठ नेता पौडेल समूहले भेला गरेका थिए। अन्ततः कांग्रेसले संसद विघटनविरुद्ध सडकमा जाने निर्णय गरेको हो। प्रधानमन्त्री केपी ओलीको संसद विघटन गर्ने कदम असंवैधानिक एवंम अलोकतान्त्रिक भएको कांग्रेसको निष्कर्ष छ। यस्तै नेकपाकै नेताहरुले पनि विघटनविरुद्ध देशैभर आन्दोलन गर्ने घोषणा गरेको छ। बिहीबार बसेको प्रचण्डनेपाल समूहको केन्द्रीय कमिटीले ओलीको कदमविरुद्ध देशभरै शसक्त आन्दोलनको घोषणा गरहेको हो। यस्तै जनता समाजवादी पार्टी (जसपा) ले पनि संसद विघटनविरुद्ध आन्दोलनको घोषणा गरिसकेको छ। प्रधानमन्त्री ओलीले गत आइतबार प्रतिनिधिसभा संसद भंग गर्ने सिफारिस गरेपछि त्यसको विरुद्धमा आन्दोलन गर्ने निर्णय प्रचण्ड समूहले गरेको हो।
बल्खु पुगेर माधव नेपालले भने नेकपाको मूल शक्ति हामी हौँ,"काठमाडौं : नेपाल कम्युनिस्ट पार्टी (नेकपा) अध्यक्ष माधवकुमार नेपालले आफ्नो समूहमा ७० प्रतिशत केन्द्रीय सदस्य सहभागी भएको दाबी गरेका छन् । पुस ७ गतेदेखि सुरु भएको केन्द्रीय समिति बैठक बिहीबार सम्पन्न भएपछि बल्खु पुगेका अध्यक्ष नेपालले पत्रकारसँग कुरा गर्दै यस्तो दाबी गरेका हुन् । भर्खरै केन्द्रीय कमिटी बैठक सम्पन्न भएको छ, अध्यक्ष नेपालले भने, केन्द्रीय कमिटीमा ७० प्रतिशत बढी नेपाल कम्युनिस्ट पार्टी नेकपाका सदस्य सहभागी हुनुहुन्छ । नेता नेपालले पार्टीमा बाटो बिराएकालाई स्वागत गर्नेसमेत बताएका छन् । बाटो बिराएका कोही हुनुहुन्छ भने फर्किएर आउन आह्वान गर्छु, अध्यक्ष नेपालले भने, आन्दोलन अगाडि बढ्छ । कम्युनिस्ट पार्टी अगाडि बढ्छ । लोकतन्त्रलाई कसैले रोक्न सक्दैन । यसका निर्माता अझै जिउँदै छन् भन्ने साक्षी नेकपा छ । अध्यक्ष नेपालले नेकपाको मूल शक्ति आफूहरु भएको दाबी गरे । उनले यसमा अरु कसैको दाबी हुन नसक्ने बताए । उनले नेकपाबाट चोइटिएर जाने खोज्नेले गल्ती स्वीकार गरे स्वागत गर्नेसमेत बताए । नेकपाको मुल शक्ति हामी हौँ । मुल धार हामी हौँ । अरु कसैले दाबा नगर्दा हुन्छ , अध्यक्ष नेपालले भने, कोही चोइटिएर जान्छ भने हाम्रो भन्नु केही छैन । तर, विगतका कमजोरी स्वीकार गरेर आएमा हामी स्वागत गर्न तयार छौँ । अध्यक्ष नेपालले प्रधानमन्त्रीले संसद विघटन गरेपछि देश अनिस्चितताको भूमरीमा परेको बताए । उनले यो अत्यन्तै गलत कदम भएको उल्लेख गरे । सिंगो राष्ट्र अनिश्चितताको भूमरीमा परेको छ । नेपालको संविधानलाई कुल्चिने काम भएको छ, अध्यक्ष नेपालले भने, संविधानको भावना र मर्म विपरित प्रतिनिधिसभालाई विघटन गर्ने अत्यन्तै गलत कदम प्रधानमन्त्री केपी ओलीको पक्षबाट चालिएको छ । उनले प्रतिनिधिसभालाई कुनै पनि तानाशाही तरिकाबाट विघठित गर्न नपाइने उल्लेख गरे । उनले ओलीको यो कदमलाई प्रतिगामी भएको आरोप लगाए । प्रतिनिधिसभालाई कुनै पनि तानाशाही तरिकाबाट विघठित गर्न पाइदैन, अध्यक्ष नेपालले भने, यो राजाको निरंकुश कदम जस्तै प्रतिगामी हो । उनले लोकतन्त्रका हिमायतीलाई एकतावद्ध भएर प्रतिनिधिसभाको विघटनको निर्णयविरुद्ध एक जुट हुनसमेत उनले आह्वान गरेका छन् । मदनको शालिकमा माल्यार्पण गर्न बल्खु पुगे प्रचण्ड र नेपाल मदन भण्डारीको शालिकमा माल्र्यापणपछि बोल्दै उनले उक्त क्षेत्रको जग्गा खरिदको प्रसंगसमेत जोडेका छन् । उनले उक्त जग्गा खरिदमा झलनाथ खनाल, अमृत बोहोरा र प्रदीप नेपालको गहिरो सम्बन्ध रहेकोसमेत सम्झना गरे ।"
दाहालनेपाल पक्षको केन्द्रीय कमिटी बैठक १ बजेलाई सारियो,काठमाडौं : नेपाल कम्युनिष्ट पार्टी (नेकपा) को दाहालनेपाल पक्षको केन्द्रीय कमिटी बैठक १ बजेका लागि सारिएको छ। बिहीबार ११ बजेका लागि बोलाएको बैठक डेढ घण्टा पर सरेको हो। शीर्ष नेताहरुको बैठक नसकिएकाले बैठक सारिएको जनाइएको छ। केन्द्रीय कमिटी बैठकमा पेश गर्ने प्रस्ताव तयार गर्न अहिले शीर्ष नेताहरुको बैठक पार्टी कार्यालय पेरिसडाडामा जारी छ। बिहीबार बस्ने केन्द्रीय कमिटी बैठकले महासचिवमा सुरेन्द्र पाण्डेलाई चयन तयारी गरेको छ। यस्तै केन्द्रीय कमिटी बैठकले दुई अध्यक्षको वरीयता तोक्ने र संसद विघटनविरुद्ध आन्दोलनका कार्यक्रममा तय गर्ने एजेन्डा तय गरेको छ। यसअघि प्रचण्डनेपाल पक्षको बैठकले अध्यक्ष केपी शर्मा ओलीलाई अनुशासनको कारबाही गरी रिक्त स्थानमा नेता माधवकुमार नेपाललाई अध्यक्ष चयन गरेको थियो। प्रचण्डनेपाल समूहले बुधबार संसदीय दलको नेतामा प्रधानमन्त्री ओलीलाई हटाएर प्रचण्डलाई चयन गरेका थिए। ओली समूहको केन्द्रीय कमिटी बैठक पनि आज बस्दैछ। मन्त्रिपरिषदको सिफारिसमा राष्ट्रपति विद्यादेवी भण्डारीले संसद विघटन गरेपछि नेकपाका दुई खेमा अलग्गिएका हुन्।
"प्रचण्ड नेपाल पक्ष शुक्रबार सर्वोच्च र निर्वाचन आयोग जाने, २५ सय १ सदस्यीय आन्दोलन कमिटि",काठमाडौं : नेपाल कम्युनिस्ट पार्टी (नेकपा)को प्रचण्डमाधव नेपाल पक्ष शुक्रबार सर्वोच्च अदालत र निर्वाचन आयोग जाने भएको छ। बिहीबार बबरमहलको कार्की पार्टी प्यालेसमा बसेको प्रचण्डनेपाल समूहको बैठकले यस्तो निर्णय गरेको हो। यो समूहले विहान १० बजे सर्वोच्च अदालत र १२ बजे निर्वाचन आयोग जाने निर्णय गरेको हो । २५ सय १ जनाको आन्दोलन परिचालन समिति गठन गरेको छ । प्रवक्ता नारायणकाजी श्रेष्ठको नेतृत्वमा संसद विघटनविरुद्ध आन्दोलन गर्न समिति बनाइएको हो ।आन्दोलनको कमाण्डका लागि सानो आकारको सचिवालय बनाइने तयारी छ । संसद ज्युँदै छ भन्ने सन्देश दिन सर्वोच्च अदालत र निर्वाचन आयोग जान लागेको प्रवक्ता नारायणकाजी श्रेष्ठले बताएका छन्। संसद विघटनविरुद्ध सर्वोच्च अदालतमा परेको रिटमाथि शुक्रबार संवैधानिक इजलासमा सुनुवाई हुँदैछ । प्रचण्ड माधव समूहले बिहीबार महासचिव पद भने टुंगो लगाउन सकेन । सुरेन्द्र पाण्डे र भीम रावलमध्ये कसलाई बनाउने भन्ने विषयमा छलफल भएता पनि निर्णय हुन सकेको छैन।
संसद विघटनविरुद्ध प्रचण्डनेपाल समूहद्वारा आन्दोलनको घोषणा,काठमाडौं : नेपाल कम्युनिष्ट पार्टी (नेकपा) को प्रचण्डनेपाल समूहले संसद विघटनविरुद्ध आन्दोलनको घोषणा गरेको छ । बिहीबार बबरमहलमा बसेको केन्द्रीय कमिटी बैठकले शसक्त आन्दोलन गर्ने निर्णय गरेको हो । भोलिबाटै आन्दोलन सुरु गर्ने भएपनि देशव्यापी प्रदर्शन भने १४ गते गर्ने प्रवक्ता नारायणकाजी श्रेष्ठ बताए । प्रदर्शन काठमाडौं केन्द्रित हुने उनले बताए । यस्तै आजको बैठकले आन्दोलनका लागि श्रेष्ठकै संयोजकत्वमा २५ सय १ सदस्यीय जनआन्दोलन परिचालन समिति बनाएको छ। यस्तै आजको बैठकले पुस १० गते माइतीघर मण्डलामा जम्मा भएर संयुक्त पत्रसहित निर्वाचन आयोगमा जाने पनि निर्णय गरेको छ। यता ओली समूहको पनि केन्द्रीय कार्यसमिति बैठक बसेको छ। मन्त्रिमरिषदको सिफारिसमा राष्ट्रपति विद्यादेवी भण्डारीले संसद विघटन गरेपछि त्यसविरुद्ध शसक्त आन्दोलन गर्ने निर्णय प्रचण्ड समूहले गरेको हो।
प्रतिनिधिसभा विघटन मुद्दा संवैधानिक इजलासमा,"काठमाडौं : प्रतिनिधिसभा पुनःस्थापनाको मागसहित दायर गरिएका सबै रिटको सुनुवाइ अब एकसाथ संवैधानिक इजलासमा हुने भएको छ। प्रधानन्यायाधीश चोलेन्द्रसमशेर राणाको एकल इजलासले बुधबार एक दर्जन रिटलाई सुनुवाइका लागि संवैधानिक इजलासमा पेस गर्न आदेश दिएको हो। अब सबै रिटमा शुक्रबार एकसाथ सुनुवाइ हुनेछ। सर्वोच्चले प्रतिनिधिसभा विघटनको निर्णय कार्यान्वयन नगर्न तत्कालका लागि माग गरिएको अन्तरिम आदेश दिन अस्वीकार गरेको छ। अब संवैधानिक इजलासमा पक्ष विपक्षको सुनुवाइपछि राष्ट्रपति र प्रधानमन्त्रीको निर्णय रोक्ने वा नरोक्ने विषयको छिनोफानो हुनेछ। रिट निवेदकले तत्काल अन्तरिम आदेश जारी नभए मुलुकलाई अपूरणीय क्षति हुने भएकाले प्रारम्भमै अन्तरिम आदेशमार्फत रोक्नुपर्ने माग गरेका थिए। सर्वोच्चको एकल इजलासले पहिलो सुनुवाइमा विपक्षीसँग लिखित जवाफसमेत माग नगरी संवैधानिक इजलासमा पेस गर्न आदेश दिएको हो। एकल इजलासलाई कुनै निर्णयमा संवैधानिक वा कानुनी त्रुटि रहेको भन्ने लागे प्रथम दृष्टिमै अन्तरिम आदेश दिन सक्छ। यसैबीच, प्रधानमन्त्रीले प्रतिनिधिसभा विघटनका लागि राष्ट्रपतिसमक्ष गरेको सिफारिस संविधानबमोजिम रहेको दाबीसहित अधिवक्ता यज्ञमणि न्यौपानेले बुधबार अर्को रिट पेस गरेका छन्। प्रतिनिधिसभा विघटन गर्ने प्रधानमन्त्री र राष्ट्रपतिको निर्णय संवैधानिक क्षेत्राधिकारभन्दा बाहिर रहेको प्रश्न उठाउँदै सोमबार र मंगलबार गरी एक दर्जन रिट दायर गरिएका थिए। अब सबै रिटमा शुक्रबार प्रधानन्यायाधीश राणासहित सर्वोच्चका न्यायाधीश दीपककुमार कार्की, हरिकृष्ण कार्की, विश्वम्भरप्रसाद श्रेष्ठ र ईश्वरप्रसाद खतिवडा संलग्न संवैधानिक इजलासमा सुनुवाइ हुनेछ। उक्त इजलास यसअघि नै गठन भइसकेको छ। संविधानको धारा १३७ मा संवैधानिक विवादका मुद्दामा सुनुवाइ व्याख्याका लागि प्रधान न्यायाधीश र न्याय परिषद्को सिफारिसमा प्रधानन्यायाधीशले तोकेका अन्य चार जना न्यायाधीश उक्त इजलासमा रहने प्रावधान छ। प्रतिनिधिसभा विघटनको सिफारिस असंवैधानिक रहेको दाबीसहित निवर्तमान सांसद देव गुरुङ, कृष्णभक्त पोखरेल, शशि श्रेष्ठ र रामकुमारी झाँक्रीलगायतले रिट दिएका छन्। यीबाहेक कानुन व्यवसायी दिनेश त्रिपाठी, अमिता गौतम, सन्तोष भण्डारी, कञ्चनकृष्ण न्यौपाने, ज्ञानेन्द्रराज आरण, लोकेन्द्र ओलीलगायत दर्जन कानुन व्यवसायीले पनि छुट्टै रिट दिएका छन्। प्रारम्भिक बहसका क्रममा वरिष्ठ अधिवक्ता कृष्णप्रसाद भण्डारी, शम्भु थापा, हरिहर दाहाल, गोविन्द बन्दीलगायतले संसद् छलेर विघटन सिफारिस भएको जिकिरसहित तत्काल रोक्नुपर्ने माग गरे।"
"ओलीतिर खुले थापा, गौतम अनिर्णीत","काठमाडौं : सत्तारुढ दल नेकपामा विभाजन आए पनि सचिवालयकै दुई नेता उपाध्यक्ष वामदेव गौतम र गृहमन्त्री रामबहादुर थापा कतै खुलेका थिएनन्। प्रधानमन्त्री एवं पार्टी अध्यक्ष केपी शर्मा ओली र अर्का अध्यक्ष पुष्पकमल दाहाल दुवैले गौतम र थापालाई आआफूतिर तान्न निकै दौडधुप गरेका थिए। यद्यपि, मन्त्री थापा बुधबारदेखि प्रधानमन्त्री ओलीका पक्षमा खुलेका छन्। थापाले बुधबार बिहान ओलीसँगको छलफलपछि आफू उक्त समूहतिर लाग्ने निर्णय लिएका हुन्। पूर्वमाओवादी धारका थापाले यससँगै दाहालसँगको लामो राजनीतिक सहयात्रा छाडेका छन्। यसले शीर्ष नेताहरू तहमै विगतको पार्टीको धार पनि भत्किएको छ। दाहालसँग एमाले धारका माधवकुमार नेपाल, झलनाथ खनाल, भीम रावल, सुरेन्द्र पाण्डेलगायत नेता छन्। ओलीतिर थापा, टोपबहादुर रायमाझी, मणि थापा, लेखराज भट्टलगायत पूर्वमाओवादी धारका नेता छन्। मन्त्री थापाले बुधबारैै आफू ओलीतिर लाग्ने निर्णयमा पुगेको निकटका नेताहरूलाई सुनाएका थिए। ओलीले उनलाई आफूपछि दोस्रो नम्बरको नेता बनाउने वचन दिएको थापाको सचिवालयले जनाएको छ। उनले बुधबारै दाहालसँग खुमलटारमा भेट गरेका थिए। दिउँसो बानेश्वरमा पुनः दाहालसहितका नेतासँग छलफल गरेका थिए। तर, अन्तिममा उनले ओलीतिरै आफूलाई खुलाउने निर्णय गरेका हुन्। एकता गर्दा नेकपा केन्द्रीय समितिमा थापा पक्षका ३४ केन्द्रीय सदस्य थिए। त्यसमध्ये थापासहित प्रदेश ५ का आन्तरिक मामिलामन्त्री कुलप्रसाद केसी, राजनीतिक सल्लाहकार सूर्य सुवेदी (पथिक) र केन्द्रीय सदस्य दावा लामा दुवैतिरका भेला र बैठकमा नगई बसेका थिए। थापाले बुधबार ती तीन नेतालाई मन्त्री क्वार्टरमै बोलाएर आफू ओलीतिर खुलेको र ओलीलाई वचन दिएर आएको जनकारी गराएका थिए। थापालाई ओलीतिर नखुल्न उनी पक्षका नेताहरूको चर्काे दबाब थियो। तर, ओलीतिरै खुलेपछि भने उनलाई तीन नेताले पनि साथ नदिने संकेत गरेका थिए। त्यसपछि थापा निवासमा बिदाइ भेट गरेर उनीहरू निस्केको स्रोतले बताएको छ। उपाध्यक्ष गौतम भने अझै कतै खुलेका छैनन्। उनले अझै केही दिन तटस्थताकै नीति अख्तियार गर्ने र केही दिनपछि मात्र निर्णय लिने बताइरहेका छन्। बिहीबारको दुवै पक्षको बैठकमा पनि गौतम सहभागी नहुने भएका छन्। उनले अझै निर्णय नगरिसकेको उनीनिकट नेता केशवलाल श्रेष्ठले बताए। श्रेष्ठ भने दाहालनेपाल खेमामा लागेका छन्। वामदेव कमरेडले अझै म सोचविचार गर्दै छु भन्नुभएको छ। बिहीबार हुने दुवै पक्षका केन्द्रीय समिति बैठकमा पनि उहाँले सहभागिता नजनाउने बताउनुभएको छ, श्रेष्ठले अन्नपूर्ण पोस्ट्सँग भने। ओली पक्षले देशभरका नेताकार्यकर्तालाई आफूतिरै तान्न, संगठित बनाउन सातै प्रदेशमा प्रशिक्षणात्मक अभियान चलाउने निर्णय गरेको छ। उसले त्यसका लागि केन्द्रीय वक्ता पनि तय गरेको छ। बिहीबार बस्ने बैठकबाट संगठन विस्तार र निर्वाचन तयारीको एजेन्डामा केन्द्रित रही छलफल हुने प्रवक्तासमेत रहेका परराष्ट्रमन्त्री प्रदीप ज्ञवालीले बताए। प्रधानमन्त्री तथा अध्यक्षले निर्देशनात्मक प्रशिक्षण दिनुहुन्छ। सातवटै प्रदेशमा प्रशिक्षण चलाउने हुन्छ। संगठन विस्तार र निर्वाचनको तयारीमा जुट्ने गरी अगाडि जाने हुन्छ, ज्ञवालीले भने। ओली पक्षले बुधबार पनि सातै प्रदेशबाट केन्द्रीय समितिमा मनोनीत नेताहरूलाई कार्यगत प्रशिक्षण राजधानीका विभिन्न पार्टी प्यालेसमा दिएको थियो। प्रदेश १ को भेला बत्तिसपुतली, प्रदेश २ को अनामनगर, बागमती प्रदेशको तीनकुने, गण्डकी प्रदेशको पुल्चोक, लुम्बिनी प्रदेशको नयाँ बानेश्वर, कर्णाली प्रदेशको सुकेधारा र सुदूरपश्चिम प्रदेशको कार्निभल रेस्टुरेन्टमा कार्यगत प्रशिक्षण ओली पक्षले आयोजना गरेको थियो। प्रदेश १ को भेलामा सुवासचन्द्र नेम्बाङ, प्रदीप ज्ञवाली, मणि थापा र डा शिवमाया तुम्बाहाङ्फे, प्रदेश २ को भेलामा ईश्वर पोखरेल, रघुवीर महासेठ, सत्यनारायण मण्डल र जुलीकुमारी महतो, बागमतीमा ईश्वर पोखरेल, टोपबहादुर रायमाझी र पद्मा अर्याल, गण्डकीमा टोपबहादुर रायमाझी, पृथ्वीसुब्बा गुरुङ, किरण गुरुङ र सीता पौडेल, लुम्बिनीमा विष्णु पौडेल, शंकर पोखरेल, मणि थापा र गोमा देवकोटाले प्रशिक्षण दिएका थिए। त्यस्तै, कर्णाली प्रदेशको भेलामा शंकर पोखरेल, छविलाल विश्वकर्मा, यामलाल कँडेल र सुजिता शाक्य र सुदूरपश्चिम प्रदेशमा लेखराज भट्ट, प्रदीप ज्ञवाली, कर्णबहादुर थापा र डा विन्दा पाण्डे खटिएका थिए। यी भेलामा निर्वाचनको तयारीमा जुट्ने, संगठन विस्तारमा लाग्ने गरी प्रशिक्षण दिइएको थियो। पार्टीमा विभाजनको अवस्था आउनुमा दाहाल र नेपाल बढी जिम्मेवार रहेको नेताहरूले बताएका थिए। सरकारलाई घेराबन्दीमा राखेर काम गर्न नदिएको बाध्यात्मक अवस्थामा प्रतिनिधिसभा विघटन भएको विषय जनतालाई बुझाएर निर्वाचनको तयारी गर्नुपर्ने नेताहरूको भनाइ थियो। महासचिव चयन गर्दै दाहालनेपाल दाहालनेपाल पक्षले बिहीबारको केन्द्रीय समिति बैठकबाट महासचिवका विषयमा पनि छलफल गर्ने भएको छ। रिक्त पदपूर्तिको एजेन्डामा रहेर यो विषयमा छलफल गर्न लागेको जनाइएको छ। नेकपा महासचिव विष्णु पौडेल ओलीतिर लागेपछि यो पक्षसँग महासचिव पद रिक्त छ। महासचिवका लागि स्थायी समिति सदस्य सुरेन्द्र पाण्डे, भीम रावल, वर्षमान पुन र जनार्दन शर्मा आकांक्षी देखिएका छन्। ओलीलाई अध्यक्षबाट हटाई उक्त ठाउँमा माधवकुमार नेपाललाई अध्यक्ष बनाउने निर्णय यो समूहले मंगलबार निर्णय लिएको थियो। पार्टी बैठक सञ्चालनलगायत कामका लागि पनि यो समूहले बिहीबारको बैठकबाट महासचिव चयन गर्ने सम्भावना अधिक रहेको एक स्थायी समिति सदस्यले बताए। वरिष्ठ नेता झलनाथ खनाल सुरेन्द्र पाण्डेलाई महासचिव बनाउनुपर्ने पक्षमा छन्। दाहालले एकीकृत हुँदा कात्तिक २८ गतेको सचिवालय बैठकमा पेस गरेको प्रस्ताव र त्यसमा ओलीले लेखेको जवाफी प्रस्तावमाथि पनि बैठकमा छलफल हुने कार्यसूची छ। त्यस अतिरिक्त दाहालले बिहीबारको बैठकमा ओलीले लेखेको ३८ पृष्ठको प्रस्तावको जवाफी प्रस्तावका रूपमा लेखेको ४० पृष्ठको प्रस्ताव पनि बिहीबार केन्द्रीय सदस्यलाई अध्ययनका लागि दिने तयारी छ। बैठकले प्रतिनिधिसभा विघटनविरुद्ध संघर्षका कार्यक्रम पनि घोषणा गर्ने तयारी यो पक्षले गरेको छ।"
दाहाल बने खेमाका संसदीय नेता,"काठमाडौं : नेकपाको दाहालनेपाल समूहले संसदीय दलका नेतामा अध्यक्ष पुष्पकमल दाहाललाई चयन गरेको छ। बानेश्वरस्थित संसद् भवनमा बुधबार बसेको उक्त समूहको दलको बैठकले दल नेताबाट प्रधानमन्त्रीसमेत रहेका केपी शर्मा ओलीलाई हटाई दाहाललाई बनाउने निर्णय गरेको हो। समूहको केन्द्रीय समिति बैठकले मंगलबार ओलीलाई अनुशासनको कारबाही गर्दै पार्टी अध्यक्षबाट हटाउने निर्णय गरेको थियो। अध्यक्ष माधवकुमार नेपालको प्रस्तावमा दाहाल सर्वसम्मत रूपमा दलको नेता चुनिएको प्रमुख सचेतक देव गुरुङले बताए। यो पक्षले प्रतिनिधिसभा जीवितै रहेको र प्रधानमन्त्री ओलीले असंवैधानिक रूपमा प्रतिनिधिसभा विघटन गरेको बताउँदै आएको छ। प्रतिनिधिसभाका ९३ र राष्ट्रियसभाका २४ सांसदको बैठकबाट यो निर्णय लिइएको नेता गुरुङले बताए। प्रधानमन्त्रीलाई असंवैधानिक निर्णय गर्ने अधिकार छैन। उहाँले प्रतिनिधिसभा विघटन गर्ने असंवैधानिक कदम चाल्नुभएको हुँदा दलको नेताबाट हटाएर प्रचण्डलाई नेता चयन गरिएको हो, गुरुङले भने। प्रतिनिधिसभामा नेकपाका सभामुखबाहेक १७३ सांसद थिए। राष्ट्रियसभामा ५० जना छन्। बुधबार बैठकमा प्रतिनिधिसभातर्फका ९३ र राष्ट्रियसभातर्फका २४ जना सहभागी भएको जनाइएको छ। ओलीले माफी मागेर आए स्वागत गरिने नेपालको भनाइ थियो। हिजो केन्द्रीय समितिले उहाँलाई नेकपाको अन्तरिम विधानबमोजिम कारबाही गरेको छ। यो जानकारी संसदीय दललाई दिन चाहन्छु, नेपालले बैठकमा व्यक्त गरेको भनाइ उद्धृत गर्दै एक नेताले भने, उहाँलाई केन्द्रीय अध्यक्षबाट मात्रै हटाइएको हो, केन्द्रीय सदस्य र सदस्यबाट हटाइएको छैन। आफ्ना गल्ती स्विकार्दै माफी मागेर फर्किए पार्टीमा उहाँलाई ठाउँ अझै छ। दाहालले प्रतिनिधिसभा पुनःस्थापना गरी अब नयाँ सरकार बनाउनेतिर आफ्नो ध्यान केन्द्रित हुने बताएका थिए। दलको नेता चुनिएपछि उनले सञ्चारकर्मीसँग प्रतिनिधिसभालाई जीवन्त राख्नेमा आफ्नो प्रयास हुने बताएका हुन्। मेरो कोसिस नेपालमा नेपाली जनताले लामो समयदेखि गरेको संघर्षको परिणाम प्राप्त भएको संघीय लोकतान्त्रिक गणतन्त्र, समावेशी लोकतन्त्र र यो प्रतिनिधिसभालाई जीवन्त राख्नमा हुनेछ, उनले भने, मलाई विश्वास छ, नेपाली जनताको भरोसामा सबै राजनीतिक दलसँग सहकार्य गरेर, सबै मान्य सदस्यहरूको पनि विश्वास लिएर संसद्लाई जीवित राखिराख्न र त्यहाँबाट राष्ट्र र जनताका पक्षमा काम गर्न मैले सबै तागत लगाउनेछु। ओली पक्षले भने विघटित भइसकेको संसद्को दल नेता चयन गर्नुको अर्थ नरहेको बताएको छ। आयोगमा २८७ को हस्ताक्षर दाहालनेपाल समूह बुधबार आफूहरू आधिकारिक नेकपा भएको भन्दै निर्वाचन आयोग पुगेको छ। केन्द्रीय समितिले अध्यक्ष केपी शर्मा ओलीलाई अनुशासनको कारबाही गर्दै अध्यक्ष पदबाट हटाएको लिखतसहितका कागजातसमेत आयोगमा लगेर दर्ता गराइएको उक्त समूहले जनाएको छ। यो पक्षले २८७ जना केन्द्रीय सदस्यको हस्ताक्षरसहित केन्द्रीय समिति बैठकको निर्णय आयोगमा लगेर बुझाएको हो। केन्द्रीय समितिले गरेको निर्णयको पत्र, बैठक बोलाउन आग्रह गर्दै बहुमत सचिवालय सदस्यले लेखेको पत्र, प्रधानमन्त्रीको पत्र, दाहालले ओलीको पत्रमा दिएको प्रत्युत्तर, दाहालले पेस गरेको प्रस्ताव, ओलीका प्रस्तावलगायत ११ थरी कागजपत्र निर्वाचन आयोगमा बुझाइएको स्थायी समिति सदस्य सुरेन्द्र पाण्डेले बताए। पार्टी एकता गर्दा नेकपाको केन्द्रीय समिति ४ सय ४१ सदस्यीय थियो। ४ जना नेता थपिएर केन्द्रीय समिति ४ सय ४५ सदस्यीय पुगेको थियो। तर, त्यसमध्ये ४ सय ३४ जना नेता रहेको यो पक्षको दाबी छ। त्यसमध्ये २ सय ८७ को हस्ताक्षर र बाँकी ३ जनाको कारणवश उपस्थित हुन नसक्ने जानकारीसहितको पत्र आयोगमा बुझाइएको पाण्डेले बताए। पाण्डेसहित लीलामणि पोखरेल, राजेन्द्र पाण्डे, पूर्वमहान्यायाधिवक्ता मुक्ति प्रधानलगायत नेता आयोगमा पुगेका थिए।"
नेकपा र सूर्य कसको ?,"काठमाडौं : पार्टीका दुई खेमा अलग्गिएसँगै जनमानसमा एउटा जिज्ञासा व्याप्त छ नेकपा र सूर्य चिह्न कसको होला ? विज्ञहरू यसका तीनवटै सम्भावनाबारे मत राख्छन् १ ओली समूहको २ दाहालनेपाल समूहको ३ कसै न कसैको (निलम्बन हुने) यसका आधारमा तीनै किसिमका वस्तुस्थिति छन् १ ओलीतिर प्रथम अध्यक्ष र महासचिव सहितको निर्णय छ। २ दाहालनेपालतिर साविक केन्द्रीय कमिटीको बहुमत छ। ३ मनोनीतबाटै चलिरहेको दलमा ओलीतर्फ थप सदस्य मनोनयन गरिएका (४४६ बाट ११९९ पुर्याइएका) छन्, जसको बहुमत उक्त खेमामा पुग्छ। दुवै खेमा निर्वाचन आयोग पुगेका छन्। यसको निक्र्योल अब आयोगले गर्नेछ। त्यसमा कुन तहका नेता र कुन केन्द्रीय समितिलाई आधार मान्ने भन्ने उसैले विश्लेषण गर्नेछ। निर्वाचन विज्ञहरू पहिला कुन केन्द्रीय समिति आधिकारिक भन्ने टुंगो लगाएर मात्र आधिकारिकता प्रदान हुन सक्ने ठान्छन्। एउटाले ११९९ जनाको केन्द्रीय समिति भनेको छ, अर्को पक्षले ४४६ जनाको। दुवैले आफ्नो पक्षमा बहुमत रहेको दाबी गरेका छन्, पूर्वप्रमुख निर्वाचन आयुक्त भोजराज पोखरेलले भने, कुन वैध कुन अवैध र पदाधिकारी कोको हुन् भन्ने नै विवादको प्रमुख जड हो। पोखरेलका अनुसार राजनीतिक दलसम्बन्धी कानुनमा विवाद उत्पन्न हुनुअघिको दलको हैसियतमा मान्यता दिई अर्को पक्षलाई छुट्टै राजनीतिक दलका रूपमा दर्ता गर्न सक्ने व्यवस्था छ। तर, विवाद कुन बिन्दुलाई मान्ने भन्नेमा नेकपामा अर्को विवाद छ। पूर्वप्रमुख आयुक्त पोखरेलले दलको छाप, निर्वाचन चिह्न, विधान र झण्डा आधिकारिकता प्राप्त दलको हुने बताए। सम्पत्ति भने सहमतिमा बाँडफाँट गर्न सकिने व्यवस्था छ। पूर्व निर्वाचन आयुक्त दोलखबहादुर गुरुङको राय पनि उस्तै छ। सदस्य कोको हुन्, त्यो टुंगो लगाउनुपर्छ। त्यसपछि कुन समूहमा बहुमत हुन्छ, त्यसैले आधिकारिकता पाउँछ, उनले भने। उनका अनुसार कसलाई आधिकारिकता दिने भन्दा पहिला उनीहरूले पेस गरेका प्रमाण, विगतका नजिर, विगतका सर्वसम्मत निर्णयजस्ता आधार हेरिनुपर्छ। कहिले विवाद उठ्यो भन्ने विषय महत्वपूर्ण हुन्छ। दुवै पक्षलाई आफ्ना तथ्य प्रमाण पेस गर्न सूचित गर्नुपर्छ। दुवै राखेर सहमतिको प्रयास गर्नुपर्छ। सहमति नभए ठोस आधार प्रमाण माग्नुपर्छ। ठोस प्रमाण आधार पुगेकालाई आधिकारिता दिनुपर्छ, उनले भने। कानुनअनुसार दल विभाजन गर्न केन्द्रीय समिति र संसदीय दलमा कम्तीमा ४० प्रतिशत सदस्य पुर्याउनुपर्छ। संसद् नभएको अवस्था केन्द्रीय समितिलाई मात्र आधार बनाइन्छ। नेकपाका दुवै पक्ष फुट्न अनिच्छुक छन्। दुवैले आधिकारिकता चाहेमा केन्द्रीय समितिको ६० प्रतिशत पुर्याउनुपर्ने हुन सक्छ। कसैले पुर्याएन भने पार्टी निलम्बनमा जाने अवस्था आउँछ, आयोगकै एक पूर्वप्रमुखले भने अन्त्यमा नेकपा निलम्बित भयो भने आश्चर्य नमाने हुन्छ।"
"संसद सचिवालयले भन्यो, अविश्वास प्रस्ताव विघटनपछि","काठमाडौं : प्रतिनिधिसभा विघटनकै दिन पुस ५ गते प्रधानमन्त्री केपी शर्मा ओलीविरुद्ध संसद्मा अविश्वास प्रस्ताव दर्ता भयो । तर, कुन पहिला भन्नेमा विवाद बढ्यो । उही कागजमा दुई थरी समय राखेर सार्वजनिक गरियो, एउटा १०ः५० बजे, अर्को ०३ः५० बजे । प्रधानमन्त्री ओलीविरुद्ध सत्तापक्षकै ९० जनाको हस्ताक्षर लिएर त्यसदिन अविश्वासको प्रस्ताव दर्ता गर्न सभामुख अग्नि सापकोटासमक्ष पुगेका थिए, जनार्दन शर्मा । सभामुख सापकोटाको तोक आदेशअनुसार दर्ता भएको उक्त प्रस्तावमा दर्ताको समय बिहानको राखिएको भन्दै संघीय संसद्का कर्मचारीले असन्तुष्टि जनाए । कर्मचारीले दिउँसो साढे ३ बजे दर्ता भएको प्रस्तावलाई बिहान दर्ता भएको भनेर गलत सूचना प्रवाह गर्न नहुने अडान राखे । जबकि प्रधानमन्त्री ओलीको सिफारिसमा राष्ट्रपतिबाट दिउँसो २ बज्न केही मिनेटअघि मात्र प्रतिनिधिसभा विघटन गरिएको सूचना प्रकाशन भएको थियो । कर्मचारीको अडानपछि टिपेक्स लगाएर साढे ३ बजे अविश्वास प्रस्ताव दर्ताको समय राखियो । र, त्यही वास्तविक समय थियो । संसद्का प्रवक्ता डा रोजनाथ पाण्डेले बुधबार विज्ञप्ति प्रकाशन गरी अविश्वास प्रस्ताव दिउँसो साढे ३ बजे नै दर्ता भएको स्पष्टीकरण दिएका छन् । अविश्वासको प्रस्ताव सभामुखसमक्ष पेस गरी कार्यव्यवस्था शाखा प्रतिनिधिसभामा दर्ता हुने प्रचलन रहेको र ०७७ पुस ५ गतेका दिन पनि सम्माननीय सभामुखज्यूलाई सम्बोधन गरी विधिवत रूपमा पेस भई सम्माननीय सभामुखज्यूको तोक आदेश भएपछि सोही दिन अपराह्न ३ः३० बजे कार्यव्यवस्था शाखा प्रतिनिधिसभामा दर्ता भएको व्यहोरा जानकारी गराइन्छ, प्रवक्ता पाण्डेद्वारा जारी विज्ञप्तिमा उल्लेख छ ।"
ओछ्यानमै महिलाको हत्या,"फिदिम : पाँचथरको हिलिहाङ गाँउपालिका ५ की ३० बर्षीया दुर्गा पुर्कुटी (उभरकोटी) को बुधबार राती ओछ्यानमै हत्या भएको छ। दुर्गाका श्रीमान धनबहादुर उभरकोटीले उनको हत्या गरेको हुनसक्ने प्रहरीको प्रारम्भिक अनुमान छ। श्रीमतीको हत्यापछि फरार रहेका धनबहादुरलाई प्रहरीले खोजी गरिरहेको छ। फरार हरेका धनबहादुरको खोजि भइरहेको छ, जिल्ला प्रहरी कार्यालय पाँचथरका प्रहरी प्रमुख दानबहादुर थापाले भने, थप अनुसन्धानपछि घटनाको बास्तबिकता खुल्नेछ। बन्चरो प्रयोग गरी दुर्गाको हत्या गरेको हुनसक्ने उनले बताए। दुर्गाको टाउकोमा चोट देखिएको छ। सात दिन अघिमात्र धनबहादुर र दुर्गा आफ्ना बुवाआमाबाट छुट्टिएर अर्कै घरमा बस्न थालेका थिए। धनबहादुरले केही दिन यता अत्याधिक मादकपदार्थ सेवन गर्न थालेको स्थानीयको भनाइ छ। प्रहरीका अनुसार बुधबार राती छोराबुहारी बस्दै आएको घरबाट मान्छे चिच्याएको आवाज आएपछि बुवा खड्गप्रसाद उभरकोटी हेर्न गएका थिए। बुहारीको हत्या भएको देखेपछि खड्गप्रसादले छिमेकीमा हारगुहार गरी प्रहरीलाई खबर गरेका थिए। घटनाको थप अनुसन्धान भइरहेको प्रहरीले जनाएको छ।"
उपत्यकामा थप २४४ जनामा कोरोना संक्रमण,काठमाडौं : बिहीबार काठमाडौं उपत्यकामा थप २४४ जनामा कोरोना भाइरस (कोभिड१९) संक्रमण देखिएको छ। १०० महिला र १४४ पुरुषसहित २४४ जनामा संक्रमण देखिएको स्वास्थ्य तथा जनसंख्या मन्त्रालयले जनाएको छ। पछिल्लो २४ घण्टामा थप ६१३ जना कोरोना भाइरस (कोभिड१९) संक्रमित थपिएका छन्। स्वास्थ्य तथा जनसंख्या मन्त्रालयका अनुसार नयाँ थपिएकासहित कोरोना संक्रमितको संख्या २ लाख ५६ हजार ५९२ पुगेको छ। ५ हजार ५ सय १० स्वाबको पीसीआर परीक्षण गराउँदा ६१३ जनामा संक्रमण देखिएको मन्त्रालयले जनाएको छ। यस्तै बिहीबार थप ७३९ जना डिस्चार्ज भएका छन्। योसहित कोरोना जित्नेको संख्या २ लाख ४७ हजार ४०० पुगेको स्वास्थ्य मन्त्रालयले जनाएको छ। मन्त्रालयका अनुसार निको हुनेको दर ९४ प्रतिशत हो। देशभर ७ हजार ३८४ सक्रिय संक्रमितको संख्या रहेको छ। अहिलेसम्म कोरोनाबाट मृत्यु हुनेको संख्या १८ सय ८ पुगेको मन्त्रालयले जनाएको छ। बिहीबार मात्र कोरोनाबाट थप ५ जनाको मृत्यु भएको छ। यस्तै अहिले ४०० जना क्वारेन्टिन र ७ हजार ३४८ आइसोलेसनमा रहेको मन्त्रालयले जनाएको छ।
अछामका वडाध्यक्षका हत्यारालाई जन्मकैद,"अछाम : अछामको पञ्चदेवल विनायक नगरपालिका२ का वडाध्यक्ष पदमबहादुर धामीको हत्यामा संलग्न रहेका चार जनालाई जन्मकैदको फैसला गरिएको छ। जिल्ला न्यायाधीश नवीनकुमार जोशीको बुधबार बसेको एकल इजलासले हत्यामा संलग्न भएका पञ्चदेवल विनायक नगरपालिका२ का स्थानीयवासी प्रेमबहादुर धामी, जीवन धामी, रमेशबहादुर धामी र धर्मबहादुर धामीलाई जन्मकैदको फैसला सुनाएको अदालतका स्रेस्तेदार नारायण पौडेलले जानकारी दिए। वडाध्यक्ष धामी विसं २०७६ माघ महिनाको २० गते राति भैँसी गोठमा मृत फेला परेका थिए। मृतक वडाध्यक्षका भाइ सुरतबहादुर धामीले स्थानीय नौ जनाले हत्या गरेको भन्दै उनीहरुका नाममा किटानी जोहेरी दिएपछि हत्यामा संलग्न रहेको आरोप लागेका अन्य पाँच जनाको कसुर नरहेको भन्दै अदालतले सफाइ दिएको छ। चार जनालाई जन्मकैदको फैसला सुनाएको छ। मृतक धामी नेपाली कांग्रेसबाट वडाध्यक्षमा निर्वाचित भएका थिए।"
उपल्लो मुस्ताङको संस्कृति संरक्षणमा जुट्यो स्थानीय तह,"जोमसोम : मुस्ताङको उत्तरीक्षेत्रमा अवस्थित लोमान्थाङ गाउँपालिकाको एक वडा संस्कृति संरक्षणकामा जुटेको छ। लोमान्थाङ५ को वडाले सदियौं पुरानो प्रचलनमा रहेको उपल्लो मुस्ताङको ऐतिहासिक, धार्मिक तथा मौलिक कलासांस्कृति र रितिरिवाज पुस्तान्तरणका लागि चालु वर्ष आवश्यक बजेट नै विनियोजन गरेर गाउँका युवा पुस्तालाई एक महिने सांस्कृतिक प्रशिक्षण अभ्यास अभियानमा जुटेको हो। उपल्लो मुस्ताङीहरु यसवर्ष विश्वव्यापी माहामारीको रुपमा फैलिएको कोरोना भाइरसको जोखिमका कारण बेसी नझरी गाउँमा रहेकाले स्थानीय तहले यसप्रकारको कार्यक्रम आयोजना गरी संस्कृति संरक्षणको योगदान गर्न चाहेको हो। लोमान्थाङ५ को वडाले यसपटक गाउँमै बसेका युवातन्नेरी युवायुवतीलाई सांस्कृतिक नृत्य, गीत र मौलिक भेषभुषा लगायतको प्रशिक्षण दिलाउन १ लाख ७५ हजार बजेट उपलब्ध गराएको वडाध्यक्ष न्हिजिन धार्जे बिष्टले जानकारी दिए। उनका अनुसार वडाले दिएको बजेटले तालिम प्रशिक्षण तथा व्यवस्थापनमा खर्च गरिने छ। उपल्लो मुस्ताङको दुई स्थानीय तह मौलिक कलासंस्कृतिले धनी मानिन्छ। उत्तरी छिमेकी देश चिनको तिब्बती संस्कृतिको प्रभाव परेको उपल्लो मुस्ताङमा तिब्बती संस्कृति झल्काउने सांस्कृतिक नृत्य र गीत तथा परम्परागत भेषभुषा जिवितै छ। उपल्लो मुस्ताङमा लोवा जातीहरुलाई गीत र नृत्य प्रशिक्षण भइरहेको छ। लोमान्थाङ५को फोटो ग्यालरी हलमा तालिम प्रशिक्षण भइरहेको स्थानीय छेवाङ गुरुङले बताए। सोमबारदेखि सुरु भएको सांस्कृतिक प्रशिक्षण दैनिक दिउँसो १ बजेदेखि साँझ ८ बजेसम्म चल्ने गरेको गुरुङले जानकारी दिए। लोमान्थाङमा संस्कृति पुस्तान्तरणका लागि नयाँ पिढीलाई तालिम अभ्यास गराइएको छ। तालिममा संस्कृति संरक्षणमा उत्प्रेरित भइ कलासंस्कृति सिक्न चाहने सबै व्यक्तिलाई प्रशिक्षणमा सहभागी गराइएको छ। युवालाई सांस्कृतिक प्रशिक्षण सिकाउन गालामु गुरुङ, युटिन गुरुङ र छिरिङ ल्हामो लोवा लगायतका प्रशिक्षक खटाइएको छ। उनीहरुले दैनिक रुपमा उपल्लो मुस्ताङको सांस्कृतिक गीत गार्लु, ठोलु र डोक्लु सिकाइरहेका छन् भने नृत्यतर्फ स्याप्रु र गावा नाँच सिकाउँदै छन्। पछिल्लो पुस्ताले स्थानीय कलासंस्कृति बिर्संदै गएकाले यसको संरक्षणका तालिम अभ्यास गराइएको हो। युवा पुस्ताले स्थानीय संस्कृति नपछ्याउँदा परम्परा लोप हुँदै जान थाल्ने खतरा बढेकाले युवालाई संस्कृति संरक्षणमा आर्कर्षित गर्न तालिम फलदायी हुने प्रशिक्षक युटिन गुरुङले बताइन्। उनका अनुसार तालिममा युवालाई स्थानीय सांस्कृतिक बाद्यवाधक संगीत समेत सिकाइएको छ। उपल्लो मुस्ताङमा बसोबास गर्ने व्यक्तिलाई लोवा समुदाय भनिन्छ। सदियौं वर्ष पुरानो गर्लु गीत त्यहाँको मौलिक स्थानीय गीतको रुपमा परिचित छ। त्यसपछि आएको अर्को गीतलाई ठोलु भन्ने गरिन्छ। त्यस्तै त्यसक्षेत्रको ढोक्पा समुदाय जसलाई नोमेट भनिन्छ। उनीहरुको चलन चल्तीको गीत हो डोल्लु गीत। लोमान्थाङका स्थानीय एवं प्रदेश सांसद ईन्द्रधारा बिष्टले गर्लु गीतमा गावा नाँच र ठोलु गीतमा स्याप्रु नाँच नाँच्ने प्रचलन रहेको बताए। यसप्रकारका सांस्कृतिक नृत्य र गीतले उपल्लो मुस्ताङको लोवा समुदायको सांस्कृतिक सभ्यताको परिचय उजागर गर्ने सांसद विष्टको भनाइ छ। उपल्लो मुस्ताङी मौलिक चाडपर्वहरु, ल्होसार, यार्तुङ, तिजी पर्व, विवाह ब्रतबन्ध, पार्टी, अतिथि सत्कार र खुसीयालीको अवसरमा देखाइने यसप्रकारको नृत्य र गीतले उपल्लो मुस्ताङको सांस्कृतिक धरोहरलाई जिवन्त तुल्याउन र परम्परालाई जोगाउन सहयोग पुर्याउने बताइएको छ। उपल्लो मुस्ताङको मौलिक कलासंस्कृतिले जातीय पहिचानको गरिमालाई सुरक्षित राख्न सहयोग गरेको छ भने अर्कोतर्फ आन्तरिक तथा बाह्य पर्यटन प्रर्वद्धनमा सघाउ पुर्याएको छ। उपल्लो मुस्ताङका भुगोललाई लो भन्ने गरिन्छ। लो क्षेत्रमा बसोबास गर्ने समुदायलाई ल्हो भन्ने गरिएको सांसद विष्टले उल्लेख गरे। ल्हो समुदायलाई करिव ५० वर्षअघि केहीले जातीय वर्गीकरण गरी विष्ट र गुरुङ समुदाय भन्ने प्रचलन आएको उनले खुलाए। उत्तरी टिबेटको मुस्ताङतर्फको दक्षिणी भागको भुगोललाई लो भन्ने गरिएको हो। राणाकालीन राजा सुरेन्द्र बिरबिक्रम शाहको पालाअघि ल्होछोदिनको भुगोलमा मुस्ताङी राजाको बेग्लै राज्य भएको र शाहकै पालामा लोछोदिन क्षेत्रमा नेपालमा गाभिएको सांसद बिष्टले प्रष्ट्याए। लोछोदिन बेग्लै राज्य हुँदा लोवा समुदायले टिबेट राज्यसँग खुला व्यापार तथा आपसी सम्वन्ध राम्रो भएको इतिहास रहेको सांसद विष्टले बताए।"
जनकपुरको मिथिला डिपार्टमेन्टल स्टोरमा भीषण आगलागी,"जनकपुरधाम : जनकपुरधामको एक डिपार्टमेन्टल स्टोर र एक रेष्टुरेन्टमा भीषण आगलागी भएको छ । जनकपुरधामस्थित शिवचोकमा रहेको मिथिला डिपार्टमेन्टल स्टोर र रुफटप रेष्टुरेन्टमा आगलागी भएको हो । आगलागी नियन्त्रणको प्रयास जारी रहेको जिल्ला प्रहरी कार्यालय धनुषाले जनाएको छ । जनकपुरधाम उपमहानगरपालिका कर्यालयको सय मिटर दुरीमा आगलागी भएपनि उपमहानगरले बारुणयन्त्र नपठाउँदा आगो थप बल्झिएको व्यापारीहरुको कथन छ । आगो नियन्त्रणमा धनुषा तथा महोत्तरीबाट आएका चार बारुण यन्त्र, प्रहरी तथा स्थानीयबासी जुटेका छन्। धनुषाको धनुषाधाम नगरपालिका, क्षिरेश्वरनाथ नगरपालिका, जनकपुर एयरपोर्ट र महोत्तरीको जलेश्वर नगरपालिकाको बारुण यन्त्र आगलागी नियन्त्रणका लागि जुटेका छन्। यसैगरी आगो नियन्त्रणका लागि जिल्ला प्रहरी कार्यालय, सशस्त्र प्रहरी बेश क्याम्पबाट सयौंको संख्यामा प्रहरी टोली परिचालन गरिएको प्रहरी उपरीक्षक रमेश कुमार बस्नेतले जानकारी दिए । जनकपुरधाम उपमहानगरपालिकामा दुईवटा बारुण यन्त्र रहेपनि महिनौंदेखि दुवै बिग्रिएर थन्क्याइएको छ ।आगलागी हुँदा समयमै बारुणयन्त्र ल्याउन नसकेको भन्दै आक्रोशित व्यापारीहरुले जनकपुरधामका मेयर लालकिशोर साहविरुद्ध नाराबाजी समेत गरेका थिए । आगलागीबाट भएको क्षतिको विस्तृत विवरण आउन बाँकी छ।"
छत्रदेव गाउँपालिका भवनको शिलान्यास,सन्धिखर्क : अर्घाखाँचीको छत्रदेव गाउँपालिकाको प्रशासकीय भवनको बिहीबार शिलान्यास भएको छ। न्यायीक इजलाससहित निर्माण हुन लागेको सुविधा सम्पन्न भवनको गाउँपालिकाका अध्यक्ष लेखनाथ पोख्रेलले शिलान्यास गरेका हुन्। गाउँपालिका५ छत्रगञ्जको खैरेनीमा निर्माण हुन थालेको प्रशासकीय भवनको शिलान्यस गर्दै अध्यक्ष लेखनाथ पोख्रेलले गाउँपालिकालाई नेपालकै नमुना गाउँपालिका बनाउने गरी काम भइरहेको बताए। ५ करोड ३० लाख ४७ हजार ४ सय ९४ रुपैयाँमा भवन निर्माण हुन थालेको गाउँपालिकाका प्रमुख प्रशासकीय अधिकृत पवन अर्यालले जानकारी दिए। उक्त भवन निर्माणको ठेक्का शिवाको भुसाल बस्नेत जेभी काठमाडौंले पाएको छ। उक्त भवन २०७९ साल जेठ २५ गते सम्म सम्पन्न गर्ने गरी सम्झौता भएको छ। भवन निर्माण गर्न जग्गा दान गर्ने जग्गादाताहरुलाई कार्यक्रममा सम्मान गरिएको छ।
संसद विघटनको विरोधमा जाजरकोटमा नेकपा विद्यार्थी संगठनको राँके जुलुस,जाजरकोट : सत्तारुढ नेपाल कम्युनिस्ट पार्टी (नेकपा)को विद्यार्थी संगठनले बिहीबार साँझ जाजरकोटमा राँके जुलुस गरेको छ। पार्टी अध्यक्ष एवम् प्रधानमन्त्री केपी ओलीले संसद विघटन गरेको विरोधमा विद्यार्थी समूहले विरोधस्वरुप राँके जुलुस निकालेको हो। जुलुसमा प्रचण्डमाधव नेपाल समूहका कार्यकर्ताको बाक्लो उपस्थिति थियो। राँके जुलुससँगै उनीहरुले प्रधानमन्त्री ओली र राष्ट्रपति विद्यादेवी भण्डारीको पुत्ला दहन गरेका छन्। उनीहरुले संसद विघटनको निर्णय खारेज गर्न माग गरे। अनेरास्ववियुको केन्द्रीय कार्यक्रम अनुसार सरकारकाविरुद्ध देशव्यापी रुपमा मसाल जुलुस गर्नुको साथै पुत्ला दहन गरिएको प्रदर्शनमा सहभागीले बताएका छन्। अनेरास्ववियु जाजरकोटका संयोजक प्रदीप खड्काको नेतृत्वमा जुलुससहितको प्रदर्शन भएको हो। आर्यघाटले के भन्छकेपी ओली ल्या भन्छ। प्रधानमन्त्री केपी ओलीको असंवैधानिक कलमलाईखारेज गरौं। पार्टी एकताजिन्दावाद। पार्टी फुटाउनपाइँदैन। जनघाती केपी ओलीचाहिदैन। जस्ता उत्तेजक नाराहरु लगाउँदै उनीहरुले प्रदर्शन गरेका थिए। आक्रमक रुपमा प्रस्तुत भएको अनेरास्ववियुको मसाल जुलुसलाई प्रहरीले भने मुकदर्शक भएर हेरिरहेको थियो।
"नेपालका काठ सड्दै, विदेशबाट करोडौंको आयात","विराटनगर :हरियो वन नेपालको धन उखान चल्तीमा भए पनि त्यही वनबाट उत्पादन हुने काठका लागि भने नेपाल परनिर्भर छ। विभिन्न रोकावट र कानुनी बन्देजका कारण नेपालका काठ जंगलमै सडेका छन्। तर, विराटनगर भन्सार नाकाबाट मात्रै सात महिना अवधिमा २१ करोड रुपैयाँ बराबरको काठ आयात भएको छ। यसले भारत, मलेसिया, थाइल्यान्डलगायत मुलुकबाट करोडौं मूल्यको काठ नेपाल आइरहेको देखाउँछ। तेस्रो मुलुकबाट विशेषगरी साल प्रजातिको काठ आयात भइरहेको व्यवसायी बताउँछन्। भन्सार कार्यालयका अनुसार वैशाखदेखि असारसम्म लकडाउन भए पनि त्यही अवधिमा करिब १० करोड रुपैयाँको काठ भित्रियो। साउनदेखि कात्तिकसम्म थप ११ करोड मूल्यको काठ आयात भएको देखिएको छ। उक्त अवधिमा काठ आयातबाट ५ करोड ५४ लाख ३४ हजार २ सय ८ रुपैयाँ राजस्व संकलन गरिएको सूचना अधिकारी सुनिता पौडेलले बताइन्। विराटनगर भन्सार नाका भएर समीक्षा अवधिमा ४ लाख ५५ हजार ९ सय ७ स्क्वायर फिट र ४ लाख ६५ हजार ६ सय १३ मेट्रिक टन काठ आयात भएको छ। भन्सार विभागले कहिले स्क्वायर फिट र कहिले मेट्रिक टनमा तथ्यांक राख्ने गरेका कारण एकमुष्ट परिमाण यकिनमा भने समस्या भएको छ। नेपालमा काठ उत्पादन ठप्प हुँदा एकातिर बजारमा माग बढेको छ भने अर्कोतिर जंगलमा चोरीतस्करीको चाप बढेको छ। लामो समयदेखि स्थिर रहेको काठको मूल्य पनि अभावकै कारण बढेको स्थानीय व्यवसायी बताउँछन्। नेपालको काठ किन्न भेटिँदैन। सखुवा कानुनी झञ्झटले महँगो र प्रक्रिया लामो गरेर मात्रै पाइन्छ, विराटनगर बरगाँछी चोकका काठ तथा फर्निचर व्यवसायी अवध चौधरीले भने, त्यसैले विदेशबाट ल्याउनुपर्ने बाध्यता छ। मोरङका जंगलमा जेठ १५ गतेसम्म वार्षिक कार्ययोजनाअन्तर्गत कटान भएको ८० हजार क्युबिक फिटभन्दा बढी सालको काठ संकलन हुन सकेको छैन। मोरङमा मात्र सरकारी मूल्यांकनअनुसार झन्डै १३ करोड रुपैयाँबराबरको काठ संकलन हुन नसकी जंगलमै लडिरहेका बेला काठ खरिदकै लागि २१ करोडभन्दा बढी रकम बिदेसिएको हो। डिभिजन वन कार्यालय मोरङका प्रमुख वन अधिकृत अनिरुद्रकुमार साहले अन्यत्रको तुलनामा नेपालमा काठको मूल्य बढी भएका कारण अन्तर्राष्ट्रिय आपूर्तिकर्ताले नेपाललाई आकर्षक मुलुकका रूपमा लिने गरेको बताए। दक्षिण एसियाकै तुलनामा नेपालमा काठको मूल्य अत्यन्त महँगो छ। पर्याप्त वन स्रोत हुँदाहुँदै उचित व्यवस्थापन अभावमा योजनाबद्ध रूपमा काठ उत्पादन नहुँदा मूल्य नियन्त्रण नभएको हो। घरकाजका लागि काठको प्रयोग गर्ने बानीले गर्दा नेपालमा काठको माग पनि उच्च हुने गरेको छ। विराटनगरमा सालको काठको भाउ जेठसम्म प्रतिक्युबिक फिट काठ ४ हजार ८ सय रुपैयाँ थियो। अहिले भाउ बढेर ५ हजार ५ सय रुपैयाँ पुगेको छ। भारतमा प्रतिक्युबिक फुट २ हजारदेखि २ हजार ८ सय रुपैयाँसम्म पर्छ। यस्तै, बंगलादेशमा प्रतिक्युबिक फुट सालको काठको २ हजार ५ सय रुपैयाँ पर्छ भने श्रीलंकामा पनि त्यही हाराहारी मूल्य छ। थन्कियो करोडौंको रक्तचन्दन डिभिजन वन कार्यालय झापाका दुई कोठामा रक्तचन्दन थन्किएको १३ वर्ष भयो। उक्त रक्तचन्दन सीमावर्ती भारतीय नाका टाघनडुब्बा र कुमरखोदबाट बरामद गरिएको थियो। प्रहरीले ०६३६४ मा अवैध बाटो हुँदै नेपाल भिœयाइँदै गरेको अवस्थामा १९ हजार ८३२२७ किलो रक्तचन्दन बरामद गरेको थियो। वन कार्यालयको कोठामा सिलबन्द राखिएको उक्त रक्तचन्दनको बजार मूल्य १ करोड ५२ लाख हुन आउँछ। यसबारे वन विभागमा पटकपटक जानकारी गराउँदा स्पष्ट निर्देशन नआएको डिभिजन वन कार्यालय झापाले जनाएको छ। डिभिजन वन अधिकृत युवराज मास्केले अन्तर्राष्ट्रिय कानुन आकर्षित भएकाले पनि विभागले ढिलाइ गरेको हुन सक्ने बताए। रक्तचन्दन तस्करी अभियोगमा पक्राउ परेका व्यक्ति भने कैद र जरिवाना भुक्तान गरी रिहा भइसकेका छन्। रक्तचन्दन राखिएका कोठा सिलबन्दी गरिएकाले कार्यालयको कामकारबाहीमा पनि कठिनाइ भएको जिल्ला वन कार्यालयका कर्मचारी बताँउछन्। वनस्पति तथा वन्यजन्तु संरक्षण ऐन तथा अन्तर्राष्ट्रिय कानुनबमोजिम रक्तचन्दनको कारोबार एक देशबाट अर्का देशमा गर्दा दुवै देशको सहमति हुनुपर्ने प्रावधान छ। सोही ऐन तथा अन्तर्राष्ट्रिय कानुनविपरीत चोरी पैठारी गरी भारतबाट नेपाल भिœयाइएको रक्तचन्दन झापामा बरामद गरिएको थियो। प्रहरीले २ पुस ०६३ मा पहिलोपटक झापाको कुमरखोद र टाघनडुब्बा क्षेत्रबाट भारतीय ट्रकमा लोड गरी नेपाल भिœयाउँदै गरेको ३६२ थान गोलिया आकारको ६ हजार ३७५२७ किलो रक्तचन्दन बरामद गरेको थियो। भारतका आन्य प्रदेश र उडिसा हुँदै विहारको किसनगञ्ज जिल्ला डिगलबैंक नाकाबाट भित्रिएको एपी २७ डब्लुओ ४०५ नम्बरको भारतीय नम्बरको ट्रकबाट रक्तचन्दन बरामद गरिएको डिभिजन वन कार्यालय झापाले जनाएको छ। यसैगरी, प्रहरीले १३ असार ०६३ मा टाघनडुब्बा २ निवासी गुलाम रसुल मियाको घरबाट १ हजार ६८७ किलो रक्तचन्दन बरामद गरेको थियो। मियालाई २६ लाख ९९ हजार जरिवाना र ६ महिना कैद भएको थियो।"
जो गाडी बोक्थे,"मकवानपुर : थाहा नगरपालिका५ तसरका हीराबहादुर घलान भीमफेदीबाट गाडी बोकेर काठमाडौं पुर्याएको सुनाउँथे। कथाजस्तो कुरा सुन्दा नयाँ पुस्ता छक्क पर्थे। भीमफेदीबाट काठमाडौंसम्म गाडी बोक्नेमध्येका उनै घलानको निधन भएको छ। वडाध्यक्ष विष्णुबहादुर गुरुङले घलानको ८९ वर्षको उमेरमा मंगलबार राति निधन भएको जानकारी दिए। घलानले ०१३ सालमा त्रिभुवन राजपथ नबनेसम्म सानाठूला गरी २३ वटा गाडी बोकेर काठमाडौं पुर्याएका थिए। १७ वर्षको उमेरदेखि उक्त काममा लागेका उनले एउटा गाडी भीमफेदीबाट चित्लाङ हुँदै थानकोट पुर्याएको ९ रुपैयाँ पाउँथे। टोलीमा सबैभन्दा बलिया घलानलाई नाइकेले अग्रभागमा राखेर गाडी बोकाउँथे। गाडी सात दिनमै काठमाडौं पुर्याउँदा नाइकेले एक पटक २० रुपैयाँ बसिक्स दिएका थिए। उनले गाडी बोक्नुभन्दा पहिला नै १३ वर्षको उमेरमा वीरगन्ज जाँदा गाडी चढेका थिए। उनले ९६ जनाले बोक्ने १, ६४ जनाले बोक्ने ४ र बाँकी साना गाडी भीमफेदीबाट थानकोट पुर्याएका थिए। पहिला मान्छेले गाडी बोक्थ्यो। अहिले गाडीले मान्छे बोक्छ, उनले एक वर्षअघि आफ्नै निवासमा अन्नपूर्ण पोस्ट्सित भनेका थिए। उनले विगतको कुरा सुनाउँदा नातानातिनाले नपत्याउने गरेको गुनासो गरेका थिए। त्यसबेला एउटा गाडी काठमाडौं पुर्याउन १० देखि २२ दिनसम्म लाग्थ्यो। चक्का र बम्परमा नोल दुईतिर राखेर बाबियोको डोरी र तारले बानेर अगाडिपछाडि परालको चप्पल लगाएर गाडी बाक्ने गथ्र्यौं, उनले एक वर्षअघि कुराकानीका क्रममा भनेका थिए, गाडी बोकेको नोल पनि थियो। २३ सालअघि नोल चिरेर आगो तापिदिए। चिनो पनि हरायो। बहादुर शमशेरले नेपाल छाड्दा काठमाडौंबाट भीमफेदीसम्म गाडी बोकेको अनुभव पनि उनीसँग थियो। पक्षघात रोगबाट पीडित भएपछि उनी आफन्तको सहारामा घरमा भित्रबाहिर गर्थे। बिरामी र बुढ्यौलीका कारण ७८ वर्षयता घर नछाडेका उनलाई पछिल्लो समय पक्षघातसँगै दुवै घुँडा दुख्ने समस्या थियो। उहाँको राति ११ बजे घरमै निधन भएको हो। एउटा इतिहासको अन्त्य भएको छ, थाहा नगरपालिकाका मेयर लवशेर विष्टले भने। त्रिभुवन राजपथ बन्नुअघि यस क्षेत्रका बासिन्दाले भीमफेदीबाट काठमाडौंसम्म गाडी बोक्ने गरेका थिए। सँगै गाडी बोक्ने छिमेकी जुक्तबहादुर वाइबाको तीन वर्षअघि निधन भएपछि उनले छरछिमेकसँग एक्लो महसुस गरेको सुनाउने गर्थे। घलानका बुवा पनि मोटर बाक्ने काम गर्थे। उनी बुवासँग पछि लागेर मोटर बोक्न भीमफेदी झरेका थिए। उनले लगातार २५ वर्ष गाडी बोकेको कमाइले पुरन्डीमा ३० रोपनी जग्गा जोडेका थिए । गाडी बोक्ने सबै जीवित इतिहासको अन्त्य भएको वडाध्यक्ष गुरुङले बताए। राणाकालमा भीमफेदीबाट काठमाडौंसम्म गाडी पुर्याउने अधिकांश चित्लाङ र बज्रबाराहीका बासिन्दा रहेको उनले सुनाए। उनका अनुसार तसर गाउँका मात्रै ४८ जनाले राणाकालमा गाडी बोकेका थिए। काँधमा गाडी बोक्नेहरूमध्ये घलान दोस्रो पुस्ताका भरिया हुन्। १५ वर्षको उमेरमा विवाह गरेका घलानका २ छोरा र ३ छोरीसहित १४ जना सन्तति छन्।"
देशका अधिकांश ठाउँमा बाक्लो हुस्सु लाग्ने,"काठमाडौं : पश्चिमी वायुको प्रभावले बिहीबार देशका अधिकांश भूभागमा हुस्सु लागेको छ। जल तथा मौसम विज्ञान विभागका अनुसार मुलुकभर पश्चिमी वायुको प्रभावले बिहानीपख काठमाडौं उपत्यकालगायतमा हुस्सु लागेको छ। पश्चिमी वायुको प्रभावले अझै एकदुई दिन काठमाडौं उपत्यकासहित देशका अधिकांश स्थानमा बिहान हुस्सु लाग्ने मौसमविद् प्रतिभा मानन्धरले बताए। 'मध्याह्नपछि हुस्सु क्रमशः घटेर घाम लाग्ने छ', मानन्धरले भने। हाल गण्डकी, वाग्मती, कर्णाली तथा सुदूरपश्चिम प्रदेशमा आंशिक बदली रही बाँकी भूभागमा मौसम सामान्यतया सफा छ। प्रदेश नं १ र वाग्मती प्रदेशका पहाडी भूभागमा अपराह्न आंशिक बदली रही बाँकी भूभागमा मौसम सफा रहने बताइएको छ। मौसमपूर्वानुमान महाशाखाको पछिल्लो विवरणअनुसार आज काठमाडौँ उपत्यकाको न्यूनतम तापक्रम ३ दशमलव ६ डिग्री र अधिकतम तापक्रम १९ दशमलव २ डिग्री सेल्सियस छ। त्यस्तै आज सबैभन्दा कम जुम्लाको न्यूनतम तापक्रम माइनस ३ दशमलव ४ डिग्री र सबैभन्दा धेरै रुपन्देही, भैरहवाको न्यूनतम तापक्रम ५ दशमलव ५ डिग्री सेल्सियस छ।"
"२४ घण्टामा थप ६१३ जनामा कोरोना संक्रमण, ५ को मृत्यु, ७३९ डिस्चार्ज",काठमाडौं : पछिल्लो २४ घण्टामा थप ६१३ जना कोरोना भाइरस (कोभिड१९) संक्रमित थपिएका छन्। स्वास्थ्य तथा जनसंख्या मन्त्रालयका अनुसार नयाँ थपिएकासहित कोरोना संक्रमितको संख्या २ लाख ५६ हजार ५९२ पुगेको छ। ५ हजार ५ सय १० स्वाबको पीसीआर परीक्षण गराउँदा ६१३ जनामा संक्रमण देखिएको मन्त्रालयले जनाएको छ। यस्तै बिहीबार थप ७३९ जना डिस्चार्ज भएका छन्। योसहित कोरोना जित्नेको संख्या २ लाख ४७ हजार ४०० पुगेको स्वास्थ्य मन्त्रालयले जनाएको छ। मन्त्रालयका अनुसार निको हुनेको दर ९४ प्रतिशत हो। देशभर ७ हजार ३८४ सक्रिय संक्रमितको संख्या रहेको छ। अहिलेसम्म कोरोनाबाट मृत्यु हुनेको संख्या १८ सय ८ पुगेको मन्त्रालयले जनाएको छ। बिहीबार मात्र कोरोनाबाट थप ५ जनाको मृत्यु भएको छ। यस्तै अहिले ४०० जना क्वारेन्टिन र ७ हजार ३४८ आइसोलेसनमा रहेको मन्त्रालयले जनाएको छ।
बलात्कार घटना मिलाउने वडा अध्यक्ष सहित ५ जना धरौटीमा रिहा,"बैतडी : बैतडीमा बलात्कार मुद्दा मिलाएको आरोपमा पक्राउ परेका सिगास गाउँपालिका ३ का वडा अध्यक्ष शेरसिंह साउँद सहित ५ जना धरौटीमा रिहा भएका छन्। सो घटनामा एकजना भने समान्य तारेखमा रिहा भएका जिल्ला अदालत बैतडीका श्रेष्तेदार जनक बोहराले जानकारी दिए। जिल्ला न्यायधीश तीलकबहादुर कार्कीको एकल इजलासमा बुधबार भएको थुनछेक बहसपछि ५ जना जनही ५० हजार धरौटी र एकजना समान्य तारेखमा रिहा भएका श्रेष्तेदार बोहराले जानकारी दिए। सिगास गाउँपालिका ३ का वडा अध्यक्ष शेरसिंह साउँद, स्थानीयहरु अमरसिंह धामी, मनोजसिंह धामी, राजेन्द्रसिंह धामी र नरबहादुर धामी जनही ५० हजार धरौटी बुझाएर रिहा भएका हुन्। स्थानीय गोपालसिंह धामी भने समान्य तारेखमा रिहा भएका छन्। जबरजस्तीकरणी तथा सार्वजनिक न्याय विरुद्धको कसुरमा पक्राउ परेका उनीहरु रिहा भएका हुन्। सो घटनाका मुख्य आरोपी सिगास ३ का दीपकसिंह धामी भने फरार रहेका छन्। सिगास गाउँपालिकाकी १८ वर्षीया किशोरीमाथि गत जेठमै बलात्कार भएको भए पनि गएको महिनामात्रै सो घटना बाहिर आएको थियो। सो घटना बाहिर आएपछि घटना गाउँमै मिलाउन खोज्ने वडा अध्यक्ष सहितका ६ जनालाई प्रहरीले गत महिना पक्राउ गरेर मुद्दा दायर गरेको थियो। पीडितका आफन्तलाई एकतोला सुन दिने भन्दै घटना गाउँमै मिलाउन खोजिएको र पछि पीडितलाई सुन नदिएपछि घटना बाहिर आएको बुझिएको छ। बैतडीमा लकडाउनपछि बलात्कार जस्ता जघन्य अपराधका ८ ओटा घटना प्रहरीमा आएका जिल्ला प्रहरी कार्यालयले जनाएको छ।"
बैतडीमा जीप दुर्घटना : चालकको घटनास्थलमै मृत्यु,बैतडी : बैतडीमा जीप दुर्घटना हुँदा चालकको मृत्यु भएको छ। बिहीबार बिहान ५ बजेतिर जयपृथ्वीराज मार्गअन्तर्गत सुर्नया गाउँपालिकाको आलुगैरामा धनगढीबाट बझाङतर्फ गइरहेको से १ ज ८४३ नम्बरको जीप दुर्घटना हुँदा बझाङको बुंगल नगरपालिका ११ घर भएका चालक धनबहादुर बोहराको घटनास्थलमै मृत्यु भएको जिल्ला प्रहरी कार्यालयका प्रवक्ता प्रहरी निरीक्षक जनकबहादुर धामीले जानकारी दिए। दुर्घटनामा अन्य तीन जना घाइते भएका छन्। घाइतेमध्ये दुई जनाको अवस्था गम्भीर रहेको उनले बताए । बैतडीको पुर्चौड नगरपालिका४ भटनाका ३५ वर्षीय जनकराज भट्ट र सोही ठाउँका अन्दाजी ४० वर्षीय गंगादत्त भट्टको अवस्था गम्भीर रहेको प्रहरी निरीक्षक धामीले जानकारी दिए। दुर्घटनामा घाइते भएका बझाङको बित्थडचीर गाउँपालिकाका हरिश बोहराको अवस्था भने समान्य रहेको प्रहरीले जनाएको छ। घाइते तीनै जनालाई उपचारका लागि डडेल्धुरा अस्पताल पठाइएको छ। जीप सडकबाट करीब १५० मिटर तल खसेको छ।
नेपाली सेनाले एकीकरण पदमार्गमा पदयात्रा गर्ने,"गोरखा : नेपाली सेनाले नेपाल गोरखादेखि काठमाडौंसम्मको पृथ्वीनारायण शाहकालीन बाटोमा पदयात्रा गर्ने भएको छ। पृथ्वी जयन्तीको अवसर पारेर पुस २१ गतेदेखि २७ गतेसम्म गोरखा काठमाडौं एकीकरण मार्ग पदयात्रा २०७७ गर्न लागेको रणसिंह दल गण गोरखाका गणपति उज्वल केसीले बताए। गत वर्षदेखि सुरु गरिएको एकीकरण पदमार्ग पदयात्रालाई यसबर्ष पनि निरन्तरता दिन लागेको रणसिँह दल गणका गणपति प्रमुख सेनानी उज्वल केशीले जानकारी दिए। एकीकरण पदयात्रामा पृथ्वीनारायण शाहको पालामा स्थापना भएका गणहरु श्रीनाथ गण, कालिबक्स गण, पुरानो गोरख गण, बर्दबाणी गण र सवुज गणको झण्डा, राष्ट्रिय झण्डा तथा टर्चसहित सेना सहभागी हुनेछन्। यात्राको क्रममा विभिन्न ठाउँमा झाँकीसहित स्थानीयबासीबाट स्वागत गर्ने कार्यक्रम तय भएको छ। पृथ्वीनारायण शाहकालीन सैनिक पोशाकमा ब्याड र नौमती बाजासहित सैनिक टोली यात्रामा सहभागी हुने कर्णेल केशीले बताए। पहिलो दिन गोरखा दरबारबाट हिडेका यात्रुहरु, जोरचौतारी, ताप्ले, अश्राङ, बोर्लाङ, घाटबेसीसम्म पुगेर बास बस्ने कार्यक्रम रहेको कर्णेल केशीले बताए। दोस्रो दिन गोरखबाट हिँडेको टोलीले धादिङको सल्यानटारमा त्यहाँको सेनाको टोलीलाई झण्डा, टर्च हस्तान्तरण गर्नेछ। त्यस्तै धादिङको सल्यानटारबाट हिडेको टोलीले नुवाकोटको गणको टोलीलाई यात्रा हस्तान्तरण गर्ने र नुवाकोटबाट हिडेको सैन्य टोली पुस २७ गते काठमाडौंको हनुमानढोका दरबार पुग्ने कार्यक्रम रहेको नेपाली सेनाले जनाएको छ। एकीकरण पदमार्ग पदयात्रामा गोरखा नगरपालिका, भीमसेन थापा गाउँपालिकाको पनि सहयोग र समन्वय रहने बताइएको छ। इतिहासका महत्वपूर्ण कालखण्डमा सेनाले प्रयोग गरेका सम्पदाहरुको संरक्षण र प्रर्वद्धन गर्ने नेपाली सेनाको योजना अनुसार तत्कालिन सेनाले प्रयोग गरेका मार्गहरुको पहिचान गर्न पदयात्रा गत वर्षदेखि सुरु गरिएको कर्णेल केशीको भनाइ छ। ऐतिहासिक कोट, किल्ला, गढीहरुको इतिहास सेनासँग जोडिएकाले प्रधानसेनापतिको मार्गनिर्देशन अनुसार कार्यक्रम तय भएको उनले बताए।"
