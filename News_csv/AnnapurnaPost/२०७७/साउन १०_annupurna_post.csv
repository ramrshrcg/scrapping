शीर्षक,विवरण
गोविन्दराज जोशीसहित कांग्रेसका तीन नेता पार्टीबाट निकालिए,काठमाडौं : कांग्रेसको केन्द्रीय अनुशासन समितिले पार्टीका पूर्व सहमहामन्त्री गोविन्दराज जोशी र पूर्व राज्यमन्त्री पुष्करनाथ ओझा र डडेलधुरा कांग्रेस जिल्ला कार्यालय सचिव रामबहादुर विष्टलाई कारबाही गरेको छ। समितिको शनिबार बसेको बैठकले पूर्वमन्त्री जोशी र पूर्वराज्यमन्त्री ओझालाई संघीय निर्वाचनमा पार्टीका आधिकारिक उम्मेदवारविरुद्ध हराउन सक्रिय भएर लागेको निष्कर्श निकाल्दै पाँच वर्षका लागि पार्टीबाट निष्काशन गर्ने निर्णय गरेको छ। त्यस्तै विष्टलाई तीन वर्षका लागि निष्कासन गरिएको अनुशासन समितिद्वारा जारी विज्ञप्तिमा उल्लेख छ।
निर्मलाकी आमा भन्छिन् : अब न्याय पाउने आश छैन,"महेन्द्रनगर : कञ्चनपुर भीमदत्तनगरपालिका२ उल्टाखामकी तेह्र वर्षीया बालिका निर्मला पन्तको हत्या भएको दुई वर्ष पूरा भएको छ। निर्मला पन्तको २०७५ साउन १० गते बलात्कारपछि हत्या गरिएको थियो। हत्याको दुई वर्षमा अनुसन्धानका लागि थुप्रै अनुसन्धान टोली परिवर्तन भए तर प्रहरीले घटनाको सत्यतथ्य पत्ता लगाउन नसक्दा पीडित परिवारलाई भने न्याय पाउने आश मरेको छ। अब मलाई न्याय पाउने आश छैन पीडामाथि पीडा थपिएको छ, निर्मलाकी आमा दुर्गादेवी पन्तले भनिन्,घटना भएको दुई वर्ष पूरा भयो। धेरै आन्दोलन अनुसन्धान भए। हत्याराको सुइकोसम्म पाइएन अब त न्याय पाउने आश नै छैन। उनले पछिल्लो समय दिलिप विष्टका गतिविधि र कुराबाट उसैमाथि शंकाको आधारमा किटानी जाहेरी दिएको बताइन्। उनले आफूले किटानी दिएको हुँदा सत्यतथ्य पत्ता लगाई दोषीलाई कठघरामा ल्याउपर्ने काम प्रहरीको भएको जानकारी दिइन्। राष्ट्रिय तथा अन्तरराष्ट्रिय रुपमै चर्चाको विषय बनेको निर्मला प्रकरणमा दुई वर्षको अवधिमा प्रहरीले उपलब्धि हात पार्न सकेको छैन। उक्त घटनाको प्रहरीले अहिले पनि सुक्ष्म रुपमा अनुसन्धान गरिरहेको जनाएको छ। जिल्ला प्रहरी कार्यालय कञ्चनपुरका प्रहरी प्रमुख मुकुन्द मरासीनीले अहिलेसम्म घटनाको कुनै निचोडमा नपुगेको तर अनुसन्धान भइरहेको बताए। निर्मला प्रकरणमा सुरुदेखि केही अवरोध आए, त्यसले गर्दा पनि ढिलाइ भएको हो, मरासीनीले भने, निर्मला घटनालाई हामीले पहिलो प्राथमिकतामा राखेर अनुसन्धान गरिरहेका छौं। उनले यस घटनाले संगठन नै चिन्तित बनेको बताउँदै निष्कर्षमा पुग्ने गरी अनुसन्धान भइरहेको बताए। केही दिनअघि मात्रै सुदूरपश्चिम प्रहरी प्रमुख डिआइजी उत्तम राज सुवेदीले पनि जिल्ला प्रहरी कार्यालय कञ्चनपुर पुगेर ३ घण्टा निर्मलाको फाइल अध्यन गरेका थिए। प्रहरी स्रोतका अनुसार निर्मला प्रकरणतर्फ निकास दिने गरी प्रहरी अधिकारी लागेका छन्। २०७५ साउन १० गते बलात्कारपछि हत्या गरिएको अवस्थामा उखुबारीको उनको शव फेला परेको थियो। घटना भएको एक महिनापछि भदौ ४ मा जिल्ला प्रहरी कार्यालयले भीमदत्तनगरपालिका १९ बागफाटाका मानसिक अवस्था ठिक नभएका दिलिप विष्टलाई सार्वजनिक गरेपछि निर्दोषलाई फसाउन खोजिएको भन्दै कञ्चनपुरमा आन्दोलन चर्किएको थियो। आन्दोलनकै क्रममा भीमदत्त नगरपालिका१८ शालघारीका शनि खुनाले सहादत प्राप्त गरे। पक्राउ परेको केही सातापछि अभियुक्त भनी सार्वजनिक गरिएका विष्टको डिएन नमिलेपछि सरकारी वकिल कार्यालयबाट साधारण तारेखमा रिहा भएका थिए। डिएनए परीक्षणमै त्रुटि भएको ठहर भएपछि परिस्थिति प्रमाणलाई आधार बनाएर प्रहरीले अनुसन्धान अघि बढाइरहँदा शंकाको सुइ फेरि यसअघि सार्वनिक गरिएका विष्टमाथि रहेको छ। चार प्रतिवेदन बने उपलब्धिविहीन दिलिप विष्टलाई प्रहरीले अभियुक्तका रुपमा सार्वजनिक गरेपछि कञ्चनपुरमा आन्दोलन चर्कियो प्रहरीको गोली लागेर दजानौं घाइते भए भने एक जनाको मृत्यु भयो। तत्कालीन एसपी दिल्लीराज विष्ट र प्रमुख जिल्ला अधिकारी कुमार खड्कालाई सरकारले केन्द्रमा तान्यो। भदौ ८ गते सरकारले गृह मन्त्रालयका सहसचिव हरिप्रसाद मैनालीको संयोजकत्वमा डीआईजीहरू र उच्च तहका सरकारी अधिकारी सम्मिलित छानबिन समितिले स्थलगत अध्ययनपछि मन्त्रालयमा बुझाएको प्रतिवेदन अहिलेसम्म अलपत्र बनेको छ। मैनाली समितिबाहेक निर्मला प्रकरणमा राष्ट्रिय मानव अधिकार आयोग, मानव अधिकार संगठन र प्रहरी प्रधान कार्यालयका तत्कालीन डीआइजी धिरु बस्न्यातको नेतृत्वमा पनि छुट्टाछुट्टै प्रतिवेदन तयार भएका छन्। ६ अनुसन्धान अधिकृत फेरिए जिल्ला प्रहरी कार्यालय कञ्चनपुरबाट उक्त घटनाको अनुसन्धान अधिकृत रहने प्रहरी नायव उपरीक्षक भने छोटो समयमै धेरै परिर्वतन हुने क्रम देखिएको छ। सुरुवातमा घटनाको अनुसन्धान अधिकृतमा जिल्ला प्रहरी कार्यालयका तत्कालीन प्रहरी निरीक्षक (हाल निलम्बित) एकिन्द्र खड्का खटिएका थिए। निमर्लालाई न्याय माग गर्दै आन्दोलन चर्किएपछि अनुसन्धान अधिकृत खड्कासहित सात जना प्रहरी निलम्बित भए। तत्कालीन जिल्ला प्रहरी कार्यालय कञ्चनपुरका प्रमुख प्रहरी उपरीक्षक डिल्लीराज विष्ट र तत्कालीन वडा प्रहरी प्रमुख प्रहरी निरीक्षक जगदीश भट्टलाई गृहमन्त्रालयले घटनाको केही महिनापछि जागिरबाटै बर्खास्त गर्यो। निर्मला प्रकरणको दुइ वर्ष पुग्दा जिल्ला प्रहरी कार्यालय कञ्चनपुरबाट पाँच जना अनुसन्धान अधिकृत फेरबदल भइसके। सुरुका अनुसन्धान अधिकृत खड्का निलम्बित भइकेपछि निर्मला प्रकरण अनुसन्धानको नेतृत्व सम्हालेका प्रहरी नायव उपरीक्षक कृष्णराज ओझा केही महिनामै अन्यत्र सरुवा भए। उनको सरुवापछि जिल्ला प्रहरी कार्यालय कञ्चनपुर पुगेका प्रहरी नायव उपरीक्षक ज्ञानबहादुर विष्टले पनि निर्मला प्रकरणको फाइल अध्ययन गर्दैगर्दा इलाका प्रहरी कार्यालय अत्तरीया काज सरुवा भयो। त्यसपछि निर्मला प्रकरणमा अनुसन्धानको नेतृत्व गरिरहेका प्रहरी नायव उपरीक्षक गणेश बम केही समय मात्रै कञ्चनपुर बसेर सरुवा भएको जिल्ला प्रहरी कार्यालय कञ्चनपुरको तथ्याङ्क छ। बमको सरुवापछि उक्त घटनाको अनुसन्धान अधिकृत रहेका प्रहरी नायव उपरीक्षक नरेन्द्र चन्दको पनि जिल्ला आएको केही महिनामै काज जरुवा गरियो। त्यसपछि निर्मला प्रकरणको अनुसन्धानका लागि कञ्चनपुर पुगेका प्रहरी नायव उपरीक्षक रविन्द्र पौडेलको पनि चार महिनामै सुरुवा गरियो। हाल अमरबहादुर थापाले अनुसन्धानको नेतृत्व गरिरहेका छन्। योबाहेक उक्त प्रकरणमा केन्द्रीय अनुसन्धान ब्युरो सिआइबीका दुर्गासिंहसमेत लामो समयसम्म कञ्चनपुर बसेर अनुसन्धानमा खटिएका थिए। निर्मला हत्या प्रकरणमा वर्तमान आइजीपी ठाकुर ज्ञवालीसमेत अनुसन्धानका लागि कञ्चनपुर पुगे पनि प्रहरीले कुनै सफलता हात परेको छैन।"
विपन्न परिवारलाई खाद्यान्न सहयोग,"अछाम : साँफेबगर नगरपालिका३ सिद्धेश्वर घर भइ हाल जापानमा बस्दै आएका लोकेन्द्र जंग कुँवरले विपन्न समुदायका तीन जना महिलाहरुलाई खाद्यान्न सहयोग गरेका छन्। दाउरा बिक्न छोडेपछि गुजारा मुस्किल शीर्षकमा अन्नपुर्ण पोष्टमा समाचार प्रकाशित भएपछि जापानबाट सहयोग प्राप्त भएको हो। आमा धनशोभा देवी कुँवरको १२ औ पुण्यतिथिको अवसरमा कुँवरले सिद्धेश्वरका रसकाडा गाउँका वसन्ती सार्की, कल्धुरी भुल र दिला भुललाई १० हजार बराबरको खाद्यान्न सहयोग गरेका हुन्। उनीहरुलाई लकडाउन र कोरोना भाइरसका कारण होटलहरु बन्द भएपछि दाउरा बिक्री हुन छोडेपछि छाक टार्न मुस्किल हुँदै आएको थियो। दाउरा बिक्न छोडेपछि गुजारा चलाउन मुस्किल लोकेन्द्रका दाजु रुपबहादुर कुँवरले ती महिलालाई शनिवार खाद्यान्न हस्तान्तरण गरे। कुँवरले आफ्नो सन्तानको पालनपोषणको लागि मजदुरी गर्ने आमाहरुलाई केही सहयोग गर्न सकेकोमा सन्तुष्ट मिलेको बताए। कुँवरले जापानबाट बिपन्न र असहायहरुलार्ई बिभिन्न समयमा सहयोग गर्दै आईरहका छन्।"
इन्डोनेसियाका राष्ट्रपतिको कोरोना परीक्षणपछि सचिवालय प्रमुखले भने भगवानलाई धन्यवाद छ,"इन्डोनेसिया : इन्डोनेसियाका राष्ट्रपति जोको विडोडोको कोरोना परीक्षण गरिएको छ। कोरोना भाइरसबाट सङ्क्रमित भएको आशंकामा उनको कोरोना परीक्षण गरिएको अधिकारीले जानकारी दिएका छन्। परीक्षणपछिको नतिजा अनुसार उहाँलाई कोरोनाभाइरसको सङ्क्रमण भएको छैन। 'नतिजा राम्रो आयो, भगवानलाई धन्यवाद छ, राष्ट्रपति स्वस्थ हुनुहुन्छ' राष्ट्रपतिको सचिवालयका प्रमुख बुडी हार्टोनोले सञ्चारमाध्यमसँग भने। कोरोना परीक्षणका लागि राष्ट्रपति विडोडाको स्वाव शुक्रबार दिउसो संकलन गरिएको पनि हार्टोनोले शनिबार जानकारी दिए। उनलाई भेट्न गएका अर्का एक नेतालाई कोरोनाभाइरसको सङ्क्रमण देखिएकाले राष्ट्रपतिलाई पनि सरेको हुनसक्ने आशंकाले उनको परीपक्षण गरिएको हो। राष्ट्रपति कार्यालयमा कोरोनाभाइरसको सङ्क्रमण फैलिन नदिनेगरी उच्च सतर्कता अपनाइएकाले उनलाई नसरेको अधिकारीले बताएका छन्।"
२४ घण्टामा १०९ जनामा कोरोना संक्रमण : १०६ डिस्चार्ज,काठमाडौं : पछिल्लो २४ घण्टामा नेपालमा थप १०९ जनामा कोरोना भाइरस (कोभिड१९) संक्रमण पुष्टि भएको छ। स्वास्थ्य तथा जनसंख्या मन्त्रालयका प्रवक्ता डा जागेश्वर गौतमका अनुसार पछिल्लो २४ घण्टामा १०६ जनाले कोरोना जितेका छन्। योसँगै डिस्चार्ज हुनेको कुल संख्या १३ हजार ५३ पुगेको छ। मन्त्रालयका अनुसार क्वारेन्टाइनमा रहनेको संख्या १८ हजार एक सय ८५ रहेको छ। मन्त्रालयका अनुसार कुल संक्रमितको संख्या १८ हजार चार सय ८३ जना रहेको छ ।
पूर्वमन्त्री सुनिल थापासहित राप्रपाका ३१ नेताले दिए संयुक्त राजीनामा,"काठमाडौं : राष्ट्रिय प्रजातन्त्र पार्टी (राप्रपा)का दुई दर्जन बढी नेताले संयुक्त रुपमा राजीनामा दिएका छन् । पार्टीका तीन अध्यक्ष (कमल थापा, पशुपति शम्शेर राणा र प्रकाशचन्द्र लोहनी)लाई पत्र लेख्दै नेताहरुले संयुक्त रुपमा राजीनामा बुझाएका हुन् । राजीनामा दिनेमा पूर्वमन्त्री सुनिलबहादुर थापा, विष्णुविक्रम थापा, बाबुराम बस्नेतलगायत नेता रहेका छन् । शनिबार पार्टीका तीन अध्यक्षलाई संयुक्त राजीनामा पत्र लेख्दै राजीनामा दिएका हुन्। ३१ नेताले राजीनामा दिएको बताइए पनि राजीनामा पत्रमा भने १९ नेताको मात्र नाम समेटिएको छ। संयुक्त राजीनामा पत्रमा पार्टीका संस्थापक अध्यक्ष सूर्यबहादुर थापाको निधनपछि पार्टीले सवल नेतृत्व, सैद्धान्तिक र वैचारिक मान्यता गुमाएको आरोप लगाइएको छ। पार्टीका संस्थापक अध्यक्ष सूर्य बहादुर थापाको निधन पश्चात् पार्टीले सवल नेतृत्व मात्रै गुमाएन, पार्टीको सैद्धान्तिक र वैचारिक मान्यतामा पनि विचलन देखा परेको छ। जसका कारण पार्टी दिशाहिन बनेको छ, राजीनामा पत्रमा भनिएको छ, संविधान निर्माणमा निशर्त भूमिका निर्वाह गरेको, संविधानलाई उत्कृष्ट भनी सत्तामा सहभागी भएको अनि आफ्नै ढुलमुले नीतिका कारण जनमत गुमाएपछि संविधानप्रति असहमति जनाउने कार्य अहिले पनि भइरहेको छ। स्वार्थ र परिस्थिति अनुकुल विचार सिद्धान्त र दृष्टिकोण परिवर्तन हुँदा राप्रपाप्रति आमरुपमा विश्वास समाप्त भएको उनीहरुको भनाइ छ। संस्थापकहरुको सपनामा पनि आघात पुगेको छ, राजीनामा पत्रमा थप भनिएको छ, राप्रपाको द्वेध मनस्थिति र ढुलमुले दृष्टिकोणका कारण पछिल्लो निर्वाचनमा पार्टीले निराशाजनक पराजय भोग्नुपरेको थियो। पार्टीको प्रतिबद्धता र आम जनमत विपरित पार्टी गएकोमा हामीले विगतमा निरन्तर खबरदारी गर्दा पनि सुनुवाइ नभएपछि पार्टी छोड्नु परेको राजीनामा पत्रमा उल्लेख छ। हामीले यस सन्दर्भमा आफ्ना धारणा निरन्तर राख्दै आयौँ र नेतृत्व जनमतको प्रतिकुल दिशामा सहभागी भइरहेपछि हामी जनमतको अपमान हुने कार्यमा साथ दिन नसक्ने निष्कर्षमा पुगेका छौँ, राजीनामा पत्रमा थप भनिएको छ, उदार प्रजातन्त्रिक दृष्टिकोणको रक्षार्थ र मुलुकमा लोकतान्त्रिक पद्दतिका पक्षमा निरन्तर रहने गरि हामी आजका मितिदेखि राप्रपाको सबै तहका पद र जिम्मेवारीबाट अलग रहने घोषणा गर्दछौं। राप्रपाका प्रचार विभाग प्रमुख मोहन श्रेष्ठले भने पार्टीका संस्थापक अध्यक्ष सूर्यबहादुर थापाको छोराले आफ्नै बुवाले स्थापना गरेको पार्टी छोडेर गम्भीर भूल गरेको बताए । यो सन्दर्भमा पार्टीमा छलफल हुन्छ । उहाँहरुले ठूलो राजनीतिक भूल गर्नुभएको छ । देशमा राष्ट्रवादी शक्ति निर्माणका लागि हाम्रो पार्टी लागि परेको छ, नेता श्रेष्ठले भने, राष्ट्रवादी शक्ति निर्माणका निम्ति असन्तुष्ट पक्षलाई पनि समेटेर अघि बढ्छौँ । श्रीमान् त्रय अध्यक्षज्यू राष्ट्रिय प्रजातन्त्र पार्टी केन्द्रीय कार्यालय, काठमाडौं विषय : संयुक्त राजीनामा । महोदय, तीन दशकअघि मुलुकमा राप्रपा स्थापना हुँदा राष्ट्रियता, प्रजातन्त्र र उदारवादको सैद्धान्तिक जगमा एउटा वैकल्पिक प्रजातान्त्रिक पार्टी बनाउने र राजनीतिक परिवर्तनलाई आत्मसात गरेर मुलुक र जनताको आकांक्षा सम्बोधन गर्ने लक्ष्यका साथ हामी राप्रपामा आबद्ध रही क्रियाशील रहँदै आएको सर्वविदितै छ । पार्टीले संस्थापक अध्यक्ष स्व सूर्य बहादुर थापाको नेतृत्वमा उदार प्रजातान्त्रिक दृष्टिकोण एवं परिवर्तनलाई आत्मसात् गर्ने नीतिको अनुशरण गर्दा राप्रपा कुनै समय देशको तेस्रो ठूलो दल तथा सही अर्थमा बैकल्पिक प्रजातान्त्रिक शक्ति भएको तथ्य पनि हाम्रा सामू जग जाहेरै छ । राप्रपाले मुलुकमा समय समयमा भएका परिवर्तनलाई सहजताका साथ आत्मसात् गर्दै अग्रगामी मार्ग अवलम्बन गर्दै आएको थियो । राप्रपा समय समयका टुटफूट र गूटका निरन्तर श्रृंखलाहरु पार गर्दै पहिलो तथा दोस्रो संविधानसभा निर्वाचनमा निशर्त सहभागी बन्यो । दोस्रो संविधानसभाले निर्माण गरेको संघीय लोकतान्त्रिक गणतन्त्रात्मक संविधान निर्माणमा पार्टी सक्रिय सहभागी भएको र त्यसको अपनत्व र स्वामित्व लिँदै संविधान कार्यान्वयनका लागि गणतान्त्रिक संविधान अन्तर्गत गठित सरकारहरुमा सहभागी हुँदै आएको हो । यसरी राप्रपा परिवर्तनको प्रबाहमा समाहित हुँदै प्रजातान्त्रिक मूल्य र मान्यताको अडानमा स्पष्टरुपमा उभिँदै आएको सर्व विधितै छ । तर, पार्टीका संस्थापक अध्यक्ष सूर्य बहादुर थापाको निधन पश्चात् पार्टीले सवल नेतृत्व मात्रै गुमाएन, पार्टीको सैद्धान्तिक र वैचारिक मान्यतामा पनि विचलन देखा परेको छ । जसका कारण पार्टी दिशाहिन बनेको छ । संविधान निर्माणमा निशर्त भूमिका निर्वाह गरेको, संविधानलाई उत्कृष्ट भनी सत्तामा सहभागी भएको अनि आफ्नै ढुलमुले नीतिका कारण जनमत गुमाएपछि संविधानप्रति असहमति जनाउने कार्य अहिले पनि भइरहेको छ । स्वार्थ र परिस्थिति अनुकुल विचार सिद्धान्त र दृष्टिकोण परिवर्तन हँुँदा राप्रपाप्रति आमरुपमा विश्वास समाप्त भएको मात्र छैन, संस्थापकहरुको सपनामा पनि आघात पुगेको छ । राप्रपाको द्वेध मनस्थिति र ढुलमुले दृष्टिकोणका कारण पछिल्लो निर्वाचनमा पार्टीले निराशाजनक पराजय भोग्नुपरेको थियो । भागबण्डा मिलाएर पार्टी एकता पछि पनि त्यही अस्पष्ट दृष्टिकोण कायम छ भने एकतापछिको सचिवालय कार्य व्यवस्था समिति सहित विभिन्न निकायको गठनमा समावेशीतालाई पुरै वेवास्ता गरिएको छ । पार्टीको सबैभन्दा महत्वपूर्ण समितिमा महिला, मधेशी, थारु र दलितको प्रतिनिधित्व हुन सकेको छैन । मधेशी समुदायको प्रतिनिधित्वलाई उपेक्षा गरिएको छ । एकता पश्चात बनेको केन्द्रिय कार्य समितिमा लामो समयदेखि केन्द्रीय कार्य समितिमा रही योगदान पुयाएका महत्वपूर्ण साथीहरुलाई समेत समावेश नगरिएको तथ्यले समितिहरुको गठनमा क्षेत्रगत असन्तुलन र विभेद प्रष्टै देखिएको छ । देशको संविधान, कानुन र पार्टीको विधानले निर्दिष्ट गरेको समावेशी सिद्धान्तको पालना भएको छैन भने कैयौं जिल्लालाई केन्द्रिय प्रतिनिधित्वबाट नै वञ्चित गरिएको छ । पार्टी, संस्थापकहरुले देखाएको सपना, परिवर्तनप्रति पार्टीको प्रतिबद्धता र आम जनमत विपरित पार्टी गएकोमा हामीले विगतमा निरन्तर खबरदारी गर्दै आएको पार्टी पंक्ति जानकार नै छ । तर पार्टी नेतृत्व पुनः ढुलमुले दृष्टिकोणमा अघि बढिरहँदा पार्टी एकीकरणपछि पनि आम आकर्षण नबढेको यथार्थ हो । हामीले यस सन्दर्भमा आफ्ना धारणा निरन्तर राख्दै आयौँ र नेतृत्व जनमतको प्रतिकुल दिशामा सहभागी भइरहेपछि हामी जनमतको अपमान हुने कार्यमा साथ दिन नसक्ने निस्कर्षमा पुगेका छौँ । उदार प्रजातन्त्रिक दृष्टिकोणको रक्षार्थ र मुलुकमा लोकतान्त्रिक पद्दतिका पक्षमा निरन्तर रहने गरि हामी आजका मितिदेखि राप्रपाको सबै तहका पद र जिम्मेवारीबाट अलग रहने घोषणा गर्दछौं । अन्त्यमा, नेतृत्व वर्ग र समग्र पार्टी पंक्तिबाट विगतमा प्राप्त भएको सद्भाव प्रति हामी कृतज्ञता जनाउन चाहन्छौँ । लामो समयसम्म पार्टीका विभिन्न तह र तप्कामा रही प्रतिकुल तथा अनुकुल समयमा हामीलाई साथ र सहयोग गर्नुहुने सम्पूर्ण साथीभाइहरुमा हार्दिक आभार व्यक्त गर्दछौं । धन्यवाद, सिनं नाम, थर जिल्ला हालको पद हस्ताक्षर १ सुनिल बहादुर थापा धनकुटा उच्च स्तरिय कार्य सम्पादन समिति सदस्य एवं पूर्व महामन्त्री, राप्रपा, (पूर्व मन्त्री उद्योग वाणिज्य) २ विष्णु विक्रम थापा सिन्धुपाल्चोक उच्चस्तरिय कार्य सम्पादन समिति सदस्य, राप्रपा, पूर्व गृह राज्य मन्त्री ३ बाबुराम बस्नेत भोजपुर उच्चस्तरिय कार्य सम्पादन समिति सदस्य एवं सचिवालय सदस्य, राप्रपा ४ बृजलाल यादव बारा उच्चस्तरिय कार्य सम्पादन समिति सदस्य एवं पूर्व सहायक महामन्त्री ५ पदम बहादुर बस्नेत धनकुटा केन्द्रीय सदस्य, पूर्व जिल्ला सभापति धनकुटा ६ किरण गिरी काठमाडौं केन्द्रीय सदस्य एवं प्रवक्ता, राप्रपा ७ दिलिप राई झापा केन्द्रिय सदस्य ८ आशाराम चौधरी कैलाली केन्द्रीय सदस्य ९ चन्द्र कुमार घुण्डे गुरुङ संखुवासभा केन्द्रीय सदस्य, राप्रपा १० श्रीमती राज्य लक्ष्मी श्रेष्ठ नुवाकोट संविधान सभा सदस्य ११ चतुरमान विश्वकर्मा झापा केन्द्रीय सदस्य १२ राम पदारथ शाह सर्लाही केन्द्रीय सदस्य १३ बिरेन्द्र लाल कर्ण धनुषा पूर्व केन्द्रिय सदस्य १४ नारायण राउत भोजपुर पूर्व केन्द्रिय सदस्य १५ इन्द्र बहादुर तामाङ्ग सिन्धुपाल्चोक पूर्व जिल्ला अध्यक्ष, जिविस उपसभापति १६ राज कुमार भट्टराई सिन्धुपाल्चोक पूर्व जिल्ला अध्यक्ष, शिक्षक परिषद १७ डम्बर बहादुर राई भोजपुर महाधिवेशन प्रतिनिधी १८ माधव पौडेल सिन्धुपाल्चोक जिल्ला कार्य समिति सदस्य १९ अर्जुन विक्रम थापा सिन्धुपाल्चोक पूर्व गाविस अध्यक्ष एउटा निर्मम राजनीतिक निर्णय : बिगत  ३० बर्ष देखिको त्याग ,तपस्या लगानी र योगदानका तिलान्जली दिदै अध्यक्ष त्रयको रबैयाको कारण ,सैधान्तिक ,नितिगत , बैचारिक बिमतिका साथ राप्रपाको सबै तहको पद र जिम्मेवारी बाट अलग रहने घोषणा गर्दछु । यो विषम परिस्थिति ल्याउन सक्रिय भुमिका खेल्नु भएका अध्यक्ष त्रयमा धन्यवाद ।।"
विश्वमा कोरोना संक्रमितको संख्या एक करोड ५९ लाख नाघ्यो,विश्वमा शनिबारसम्म एक करोड ५९ लाख ५५ हजार ८८७ जना कोरोना संक्रमित भएका छन् । कोरोना भाइरस संक्रमणको कारण विश्वभरी छ लाख ४३ हजार ४० व्यक्तिको मृत्यु भएको विश्व स्वास्थ्य संगठनले शनिबार जानकारी दिएको छ । संक्रमितमध्ये हालसम्म ९७ लाख ५४ हजार २५३ व्यक्ति कोरोना मुक्त भएका छन् । विश्वभरमा ५५ लाख ५८ हजार ५९४ व्यक्ति कोरोना संक्रमित रहेका उनीहरुको उपचार भइरहेको छ । संक्रमितमध्ये ६६ हजार २६३ जनाको अवस्था गम्भीर रहेको जनाइएको छ । चीनको हुबे प्रान्तको वुहान शहरबाट गत वर्षको डिसेम्बरको अन्त्यबाट शुरु भएको कोरोना संक्रमणको कारण अमेरिका सबैभन्दा बढी प्रभावित भएको छ । डब्लुएचओकाअनुसार संयुक्त राज्य अमेरिकामा मात्र ४२ लाख ४८ हजार ४९२ जनामा कोरोना भाइरसका संक्रमित रहेका छन्। यस प्रकोपका कारण अमेरिकामा एक लाख ४८ हजार ४९२ व्यक्तिको मृत्यु भइसकेको बताइएको छ । दक्षिण अमेरिकामा ३६ लाख २६ हजार ६०५ कोरोना भाइरस संक्रमति रहेका छन् । यहाँ एक लाख ३१ हजार १५५ जनाको मृत्यु भएको छ । उत्तर अमेरिकामा ४९ लाख ८१ हजार ४३७ जना कोरोना भाइरस संक्रमति रहेका छन् । यहाँ दुई लाख ५ हजार ९६८ जनाको मृत्यु भएको छ । युरोपमा २७ लाख ५९ हजार ७३२ जना कोरोना भाइरस संक्रमित रहेका छन् भने दुई लाख १ हजार १२४ को मृत्यु भएको छ। एसिया ३७ लाख ५७ हजार ५८० जनामा कोरोना भाइरस संक्रमण रहेको छ भने ८७ हजार ४६५ जनाको मृत्यु भएको छ । अफ्रिकामा आठ लाख १४ हजार १६५ जनामा कोरोना भाइरस संक्रमण रहेको छ भने १७ हजार १४६ जनाको मृत्यु भएको छ। ओसियानामा १५ हजार ६४७ जनामा कोरोना भाइरस संक्रमण रहेको छ भने १६७ जनाको मृत्यु भएको छ ।
"प्रधानन्यायाधीशलाई रवीन्द्र मिश्रले भने तपाईको निर्णय जनताले स्वीकारेनन्, राजीनामा दिनुस्","काठमाडौं : प्रधानन्यायाधीश चोलेन्द्रशम्शेर जबरालाई साझा पार्टीका संयोजक रविन्द्र मिश्रले राजीनामा दिन आग्रह गरेका छन्। शनिबार न्यायका लागि साझा तराजु यात्रालाई माइतीघर मण्डलामा सम्बोधन गर्दै जबराको निर्णय विवादमा परेकाले मिश्रले राजीनामा दिन आग्रह गरेका हुन्। साझा पार्टीले त्रुटिपूर्ण फैसला रद्द गर, पीडितलाई न्याय गर, भ्रष्टलाई सिंहदरबार होइन, जेल हालौं जस्ता नारा लेखिएको प्ले कार्ड बोकेका थिए। 'संसद आएर महाअभियोगबारे चर्चा गर्नु अघि तपाईले राजीनामा दिनुभयो भने यसले सर्वोच्च अदालत र जनताको विश्वास फेरि पुर्नस्थापित गर्न सहायक सिद्ध हुन्छ मिश्रले भने तपाई असाध्यै विवादित हुनुभयो। तपाईले गरेका निर्णय शंकाको घेरामा छ। तपाईले गरेको निर्णयलाई जनताले स्वीकार गर्न सकेका पनि छैन्। मिश्रले महाअभियोग लगाउन योग्यहरुलाई नियुक्त गर्नेहरुलाई जनताले महाअभियोग लगाउनुपर्ने बताए।"
कर्णालीमा जनप्रतिनिधिले लिए कानुनविपरित सुविधा : बजेट भाषणको भत्ता दुई लाखसम्म,"सुर्खत : कर्णालीका जनप्रतिनिधिले नियम मिचेर दोहोरो सुविधा लिएको पाइएको छ। जनप्रतिनिधिले कानुनविपरित सल्लाहकार नियुक्त गर्नेदेखि बैठक भत्तासमेत लिएको पाइएको हो। कतिपय जनप्रतिनिधिले आफ्ना कार्यकर्ता र आफन्तलाई रिझाउन नियम नै मिचेर बजेट दुरुपयोग गरेका छन्। यहाँका केही स्थानीय तहका जनप्रतिनिधिले राज्यकोषको रकमबाट व्यक्तिगत बिमा गरेका छन्। कालिकोटको रास्कोट नगरपालिकाका जनप्रतिनिधिले नगरपालिकाको बजेटबाट आफ्नो बिमा गरेको पाइएको छ। जनप्रतिनिधिले आफ्नो बिमा गर्दा नगरपालिकाको सात लाख ३५ हजार रुपैयाँ दुरुपयोग गरेका हुन्। महालेखा परीक्षकको हालै सार्वजनिक प्रतिवेदनमा जनप्रतिनिधिले खर्च गरेको यो बजेटलाई बेरुजु भनिएको छ। महालेखाको प्रतिवेदन अनुसार कर्णालीका स्थानीय तहमा आर्थिक अनियमितता बढेको देखाइएको छ। उक्त प्रतिवेदन अनुसार दैलेखको नारायण, चामुन्डाविन्द्रासैनी र मुगुको छायाँनाथ रारा नगरपालिकाका जनप्रतिनिधिले पनि १३ लाख ३६ हजार रुपैयाँ दोहोरो सुविधा लिएका छन्। जनप्रतिनिधिले लिएको उक्त सुविधा अशुल गर्नु पर्ने महालेखाले औल्याएको छ। त्यस्तै नियम मिचेर कर्णालीका विभिन्न २० वटा नगरपालिकाका जनप्रतिनिधिले प्रतिमहिना बैठक भत्ताबापत पाँच करोड ८० लाख ३७ हजार र ३३ वटा गाउँपालिकाका जनप्रतिनिधिले मासिक बैठक भत्ताबापत पाँच करोड सातलाख तीन हजार रुपैयाँ लिएका छन्। यस्तै ६ वटा नगरपालिकाका जनप्रतिनिधिले पोशाक भत्ताबापत १९ लाख ५० हजार र ११ वटा गाउँपालिकाका जनप्रतिनिधिले ३३ लाख ८७ हजार रुपैयाँ लिएका छन्। यो कानुन विपरितको सुविधा हो। यसअघि कर्णाली प्रदेशका जनप्रतिनिधिहरुको सेवा तथा सुविधा सम्बन्धि ऐन बनेको थिएन। केही दिन अघि मात्र प्रदेश सभाले यस सम्बन्धी ऐन पारित गरेको छ। त्यति मात्रै होइन, यहाँका विभिन्न पाँच वटा नगरपालिकाले कानुनी आधारबिना नै विभिन्न सल्लाहकार, स्वकीय सचिव र भान्से नियुक्त गरेका छन्। जसका लागि खर्च गरिएको ३४ लाख ८३ हजार रुपैयाँ पारिश्रमिक अवैधानिक भएको महालेखाले जनाएको छ। बजेट भाषण गरेबापत दुई लाखसम्म भत्ता कर्णालीका जनप्रतिनिधिले उपभोग गरेको सुविधाबाटै कर्णालीमा कसरी आर्थिक अनियमिता भइरहेको छ भन्ने पुष्टि हुन्छ। यहाँका केही स्थानीय तहका जनप्रतिनिधिले गाउँ तथा नगरसभामा वार्षिक बजेट भाषण गरेबापत पनि २५ हजारदेखि दुई लाख रुपैयाँसम्म भत्ता लिएको पाइएको छ। सबैभन्दा बढी यस्तो सुविधा लिनेमा जुम्लाका जनप्रतिनिधि छन्। जुम्लाको सिंजा गाउँपालिकाका अध्यक्ष देवलसिंह रावलले गाउँसभामा बजेट भाषण गरेबापत दुईलाख रुपैयाँ भत्ता लिएको पाइएको छ। त्यस्तै तातोपानी गाउँपालिका उपाध्यक्ष गंगादेवी उपाध्यायले ९५ हजार र पातारासी गाउँपालिकाका उपाध्यक्ष पून्नकला महतराले ५० हजार रुपैयाँ लिएकी छन् । त्यस्तै बजेट भाषण गरेवापत नै दैलेखको भैरबी गाउँपालिकाका उपाध्यक्ष पदमकुमारी विष्टले एक लाख, गुराँसका उपाध्यक्ष दीपा विसीले ५० हजार र डुङ्गेश्वर गाउँपालिकाकी उपाध्यक्ष सीता ज्ञवालीले २५ हजार भत्ता लिएका छन्। प्रदेशसभाले स्वीकृत गरेको स्थानीय तहका पदाधिकारीको सेवा तथा सुविधा सम्बन्धी ऐनमा वार्षिक नीति तथा कार्यक्रम वा बजेट प्रस्तुत गरेबापत पारिश्रमिक पाउने व्यवस्था छैन। यसकारण पनि जनप्रतिनिधिले लिएको उक्त सुविधा गैरकानुनी भन्दै अशुल गर्नुपर्ने महालेखाले औल्याएको छ। कार्यक्रम नै नगरी १५ लाख स्वाहा जुम्लाको चन्दननाथ नगरपालिकाले कार्यक्रम नै नगरी १५ लाख ६२ हजार रुपैयाँ खर्च गरेको पाइएको छ। लगानी सम्मेलनका लागि भन्दै २० लाख बजेट विनियोजन गरेको नगरपालिकाले तयारी बैठक भत्ता, मसलन्द, प्रोमो निर्माण, फलेक्स छपाइ, ट्रेकिरुट म्याप लगायतका काममा १५ लाख ६२ हजार रुपैयाँ खर्च गरेको छ। तर उक्त लगानी सम्मेलन नै आयोजना भएन। यस्तै सल्यानको शारदा, बागचौर, जाजरकोटको भेरी र जुम्लाको चन्दननाथ नगरपालिकाले सभाबाट पारित गरेको एक करोड १४ लाख ५३ हजार चालु खर्च पूँजीगत बजेटमा समावेश गरी वितरणमुखी कार्यक्रममा खर्च गरेको पाइएको छ। यसलाई पनि महालेखाले बेरुजुमा राखेको छ। नियम तोडेर सहकारी र उपभोक्तालाई बजेट सार्वजनिक खरिद ऐन २०६४ को दफा ८ मा निर्माण कार्य वा अन्य सेवा खरिद गर्नुपर्दा उपभोक्ता समिति वा लाभग्राही समुदायलाई सहभागी गराएर कार्य गर्नुपर्ने उल्लेख छ। तर कानुनको खिल्ली उडाउँदै स्थानीय तहले करोडौंका ठेक्का सहकारी संस्थालाई सुम्पिने गरेको पाइएको छ। बजेटको दुरुपयोग गर्न र कार्यकर्ता पोस्ने उद्देश्यले रुकुमपश्चिमको चौरजहारी नगरपालिकाले पाँच करोड ३१ लाख ८७ हजारको विभिन्न निर्माण कार्य गर्न श्रम सहकारी र उपभोक्ता समिति वा लाभग्राही समुदाय सरह मान्यता दिइ प्रतिस्पर्धाबिना नै काम गराएको पाइएको हो। रुकुमकै बाफिकोट गाउँपालिकाले ३२ लाख ८७ हजारको र सानीभेरी गाउँपालिकाले एक करोड ३५ लाख ६१ हजारको निर्माण कार्य श्रम सहकारी संस्थालाई उपभोक्ता समिति वा लाभग्राही समुदाय सरह मान्यता दिइ प्रतिस्पर्धाबिना नै काम गराएको छ। उपभोक्ता समिति वा लाभग्राही समुदाय सरह मानी श्रम सहकारीबाट बिना प्रतिस्पर्धा काम गराउने कार्य सार्वजनिक खरिद ऐन २०६३ मा व्यवस्था छैन। पलाता र शुभकालिका गाउँपालिकाले पनि नौ करोड ६३ लाख नौ हजार रुपैयाँका आठ वटा आयोजना र जुम्लाको गुठीचौर गाउँपालिकाले दुई करोड ५७ लाख ९९ हजारको विद्यालय भवन निर्माणको आयोजना उपभोक्ता समितिबाट गराएका छन्। सार्वजनिक खरिद नियमावली २०६४ मा एक करोडभन्दा मुनिका आयोजना मात्रै उपभोक्ता समितिले गर्ने उल्लेख छ।"
बैतडीमा कोरोना संक्रमितको संख्या ३ सय पुग्यो,"बैतडी : बैतडीमा शनिबार थप तीनजनामा कोरोना संक्रमण पुष्टि भएको छ। डडेल्धुरा अस्पतालको प्रयोगशालामा भएको परीक्षणमा थप तीनजनामा कोरोना पुष्टि भएको स्वास्थ्य कार्यालयका कोभीड १९ सम्पर्क व्यक्ति भुवनप्रसाद जोशीले जानकारी दिए। सुर्नया गाउँपालिकाका २९ र ३१ वर्षीय तथा पाटन नगरपालिकाका ३६ वर्षीय पुरुषमा कोरोना पुष्टि भएको हो। शनिबार कोरोना पुष्टि भएका तीनै जना भारतबाट फर्केर क्वारेन्टाइनमा बसिरहेका र कोरोना पुष्टि भएपछि अलगै आइसोलेट गरिएको जोशीले बताए। उनीहरुको स्वास्थ्य अवस्था भने समान्य रहेको छ। योसँगै बैतडीमा कोरोना संक्रमितको संख्या ३ सय पुगेको छ। सबैभन्दा बढी पञ्चेश्वर गाउँपालिकामा ६० जना संक्रमित रहेका छन्। यस्तै शिवनाथ गाउँपालिकाका ५०, दोगडाकेदार गाउँपालिकाका ४३, सिगास गाउँपालिकाका ४०, दशरथचन्द नगरपालिकाका ३४, मेलौली नगरपालिकाका २७, सुर्नया गाउँपालिकाका १६, पाटन नगरपालिकाका १५, पुर्चौंडी नगरपालिकाका ८ र डिलाशैनी गाउँपालिकाका ७ जनामा संक्रमण पुष्टि भएको छ। संक्रमितमध्ये २ सय ९७ जना घर फर्किसकेका छन्। उनीहरुमा संक्रमण पुष्टि भए पनि लक्षण नदेखिएकाले घर पठाइएको स्वास्थ्य कार्यालयका प्रमुख योगेशप्रसाद भट्टले जानकारी दिए। बैतडीमा १४ जनाको मात्रै कोरोना रिपोट नेगेटिभ आएपछि घर पठाएको थियो। बैतडीका २ सय ११ जनाको स्वाब संकलन गरेर पठाइएकोमा रिपोर्ट आउन भने बाँकी रहेको छ।"
चिनियाँ वाणिज्य दूतावासको ढोका फोरेरै अमेरिकी अधिकारीले छापा मारे,वासिङटन : अमेरिकाको हस्टनस्थित चिनियाँ वाणिज्य दूतावासको कार्यालयमा अमेरिकी अधिकारीहरुको समूहले जबर्जस्ती ढोका खोलेका छन् । अमेरिकी राष्ट्रपति डोनल्ड ट्रम्पले वाणिज्य दूतावास बन्द गर्ने आदेश दिएपछि दूतावासको कार्यालयमा यस्तो दृश्य देखिएको हो । शुक्रबार साँझ ती अधिकारीहरुले दूतावासको पछाडिपट्टीको ढोका खोल्दै गरेको दृश्य सामाजिक सञ्जालमा समेत छाएको छ । तर अमेरिकी अधिकारी र दूतावासका अधिकारीहरुले यसबारे कुनै प्रतिक्रिया दिएका छैनन् । चिनियाँ अधिकारीहरुले शुक्रबार दूतावास छाडेको केही घण्टामै अमेरिकी अधिकारीहरुले कार्यालयको ढोका खोलिदिएका हुन् । यस्तै घटनास्थलमा ट्रम्पको आदेश आउनुअघि नै आगो बलिरहेको दृश्य समेत देखिएको अन्तर्राष्ट्रिय मिडियाले जनाएका छन् । स्रोतको हवाला दिँदै अमेरिकी मिडियाले दूतावास जासूसहरुको केन्द्रको रुपमा चिनिने गरेको दावी गरेका छन् । चिनियाँ एजेन्टहरुले मेडिकल र वैज्ञानिक अनुसन्धानका लागि दूतावासको प्रयोग गर्दैआएको आरोप लगाइन्छ । अन्तर्राष्ट्रिय मिडियाका अनुसार सोही कारणले पनि चिनियाँ दूतावासमा अमेरिकी अधिकारीहरुले छापा मारेका हुन् । जुन घटना ट्रम्पको आदेश लगत्तै भएको थियो । गत बुधबार ट्रम्पले चिनियाँ वाणिज्य दूतावास बन्द गर्न आदेश दिएका थिए । चीनले भने शुक्रबारसम्म काम बन्द गर्ने जनाएको थियो । मिडियाका अनुसार साँझ ४ बजे अमेरिकी अधिकारीहरुले दूतावासको ढोका जबर्जस्ती खोलिदिएका थिए । कोरोनाभाइरस महामारीको विश्वव्यापी संकटसँगै चीन र अमेरिकाबीच सम्बन्ध पनि थप तनाबग्रस्त बन्न पुगेको छ ।
"बाढी, पहिरो र चट्याङ : वैशाखयता १८१ को मृत्यु","काठमाडौं : गत वैशाखयता बाढी, पहिरो र चट्याङले मुलुकलाई नराम्ररी प्रभावित बनाएको छ। यसपालि मुलुकले ठूलो जनधनको क्षति बेहोरेको छ। प्राप्त विवरणअनुसार वैशाखदेखि यही साउन ९ गतेसम्मका विपद्मा १८१ जनाले ज्यान गुमाएका छन् भने अझै ५१ बेपत्ता छन्। विपद्मा परेर २७८ घाइते भएका छन्। यसपालि सबैभन्दा बढी पहिराले क्षति गरेको छ। पहिराका कारण मात्रै १२८ जनाले ज्यान गुमाएका राष्ट्रिय विपद् जोखिम न्यूनीकरण तथा व्यवस्थापन प्राधिकरणका प्रमुख अनिल पोखरेलले जानकारी दिए। वैशाखयता पहिराबाट मात्रै १२८ को मृत्यु भएको छ, ४४ बेपत्ता छन्। यस्तै ११४ जना घाइते छन्। बाढीबाट छ को मृत्यु, सात बेपत्ता र तीन घाइते छन्। चट्याङ लागेर ४७ जनाको मृत्यु भएको र १६१ जना घाइते भएका प्राधिकरणले जनाएको छ। मनसुन शुरु भएको समय (जेठ ३१) पछि साउन ९ गतेसम्म भने पहिराले धेरै मानिसको ज्यान लियो। त्यसपछि चट्याङले बढी मानवीय क्षति भएको छ। सो अवधिमा बाढी, पहिरा र चट्याङका कारण १४१ जनाको मृत्यु भएकामा पहिराले मात्रै १२६ जनाको ज्यान लियो। बेपत्ता भएका ५१ मध्ये ४४ जना पहिरामै परेका पोखरेलले जानकारी दिए। बेपत्ताको अहिले पनि खोजी जारी छ। उक्त अवधिमा पहिरामा परेर ११३ जना घाइते भएका प्राधिकरणले जनाएको छ। यस्तै बाढीका कारण तीन जनाको मृत्यु भएको छ भने छ जना बेपत्ता छन्। चट्याङ परेर १७ जनाले ज्यान गुमाए भने ४२ घाइते भएको प्राधिकरणले जनाएको छ। पछिल्लो १० वर्षमै मनसुन पछिको उक्त अवधिमा सबैभन्दा बढी पहिराको क्षति भएको पोखरेलले बताए। उनका अनुसार यसपालि भेल पहिराले नसोचेको ठाउँमा ठूलो क्षति बनाएकाले त्यस्ता जोखिम ठाउँमा बस्दा वर्षाका बेला सचेत हुनुपर्ने देखिएको छ। मनसुन शुरु भएकै दिन पर्वतमा जेठ ३१ गते नौजना भेल पहिरामा परेर बिते। त्यसपछि पाल्पा, बझाङ, जाजरकोट, कास्की, सिन्धुपाल्चोक, गुल्मी, लमजुङ र म्याग्दीमा ठूला पहिरो खसेर धनजनको ठूलो क्षति भएको हो। यसपालि गत असार २५ देखि २९ सम्म र साउन ४ देखि ६ गतेसम्म मुलुकका विभिन्न स्थानमा भारी वर्षा भएको थियो। सरकारले विपद्को परेका घाइतेको निःशुल्क उपचार गर्ने निर्णय गरिसकेको छ। यस्तै विपद्मा मृत्यु भएका व्यक्तिका परिवारलाई रु दुई लाख दिने र एकै परिवारका अन्य व्यक्तिको पनि मृत्यु भएमा प्रतिव्यक्ति थप रु एक लाखका दरले दिने निर्णय गरिसकेको छ। राहत तथा आवास व्यवस्थापनलाई अहिले सरकारले तीव्र रुपमा अघि बढाएको गृहमन्त्रालयले जनाएको छ। पछिल्लो २४ घण्टामा कहाँ के भयो ? पछिल्लो २४ घण्टामा मुलुकमा विपद्का २२ घटना भएका छन्। ती घटनामा परेर एकको मृत्यु, दुई बेपत्ता र तीनजना घाइते भएका छन्। प्राप्त विवरणअनुसार नुवाकोटको बेलकोटगढी नगरपालिका८ मा रहेको एक कच्ची घर वर्षाका कारण भत्किन गई त्यसमा च्यापिएर एक जनाको मृत्यु भएको छ। सोही नगरपालिका५ दुईपीपल माझगाउँमा पहिराले पाँच घर पुरिँदा केही पशुचौपाया पुरिएका प्राधिकरणले जनाएको छ। दार्चुलाको महाकाली नगरपालिका३ बडाली गाउँमा घरबाट बजार आउने क्रममा पहिरामा परेका दुई बालबालिकामध्ये एकजना घाइते अवस्थामा उद्धार गरिएको छ भने एकजना हराइरहेका छन्। यस्तै गोरखाको तिसेङखोलामा पानीको बहाव एक्कासि बढ्न गई एक जनालाई बगाएर बेपत्ता बनाएको जनाइएको छ। उदयपुर, महोत्तरी, बर्दिया, पाल्पा, रोल्पा, नवलपरासी, रौतहट, हुम्ला र कञ्चनपुरमा पनि विपद्का घटना भएको जनाइएको छ। ठाउँठाउँमा पहिरो र बाढीले राजमार्ग अवरुद्ध रहेकाले कतिपय सञ्चालनमा आएको र कतिपय सञ्चालनका क्रममा रहेको जनाइएको छ।"
राष्ट्रपति बोल्सोनारोका सहयोगीहरूको ट्विटर र फेसबुक खाता बन्द,"रियो दि जेनेरियो : राष्ट्रपति जाइर बोल्सोनारोका सहयोगीहरूले गलत सूचना प्रबाह गरी अदालतको मानमर्दन गर्न खोजेको आरोप लगाउँदै अदालतले छानबिनको लागि अवरुद्ध गर्ने आदेश दिएपछि सामाजिक सञ्जाल ट्वीटर र फेसबुकले उनीहरूका खातालाई बन्द गरिदिएको छ। दक्षिणपन्थी नेता बोल्सोनारो र अदालतबीच बढेको तनावबीच राष्ट्रपतिका निकटस्थ सदस्यहरूले अदालतलाई बदनाम गर्नका लागि सामाजिक सञ्जालमार्फत अभियान चलाएको आरोप छ। यसले अदालत र न्यायाधीशहरुलाई बदनाम गराएको भन्दै ती सामाजिक सञ्जालका खाताहरू बन्द गर्न उक्त अदालतले आदेश दिएको थियो। दुबै अमेरिकी सामाजिक सञ्जालका विज्ञहरूले पनि उनीहरूको प्लेटफर्ममा घृणायुक्त बोली र गलत जानकारीको बिरूद्ध बढी आक्रामक अभिव्यक्तिहरू आएका कारण बन्द गर्न दवाव परेको बताएका छन्। न्यायाधीश अलेक्जान्ड्रे डे मोराइसले गत मे महिनाको सुरूमा गरेकोे आदेश भनिएको थियो, 'राष्ट्रपतिका निकटमा रहेका केही व्यक्तिहरूले अदालतको बिरूद्ध सामाजिक सञ्जालको दुरूपयोग गर्दै भूट्टा समाचार, अपमानजनक आरोप, धम्की र अपराध गरेको पाइएकोले तिनीहरूलाई रोक्न खाताहरुलाई बन्द गनुपर्छ। बन्द गरिएका खाताहरूमा अनुदारवादी पूर्व सांसद रोबर्टो जेफरसन, ख्यातीप्राप्त व्यवसायी लुसियानो ह्याङ तथा दक्षिणपन्थी समूह निकट मानिने अधिकारकर्मी सारा विन्टर रहेका छन्। ब्राजिलमा उनीहरूको फेसबुक र ट्विटर पृष्ठहरूमा आगन्तुकहरूले उनीहरूको सन्देशहरू देख्न सक्ने छैनन् र ती सामाजिक सञ्जालहरूमा उनीहरूको खाता रोकिएको देखिने छ। यद्यपि ती सन्देशहरू अन्य मुलुकमा भने देख्न सकिने छ। फेसबुकले उनीहरूले लेखेका सन्देश खोल्दा उक्त विवरण उपलब्ध नभएको जानकारी दिएको छ। त्यस्तै ट्वीटरले कानूनी माग अनुसार ब्राजिलमा उक्त खाता रोक्का गरिएको उल्लेख गरेको छ। अवरुद्ध खाताहरूका अधिकारीहरू खाता रोक्का गरिएकोमा क्रुद्ध बनेका छन्। विन्टरले अदालतको आदेशलाई तानाशाही कदमको सज्ञा दिएका छन् भने जेफरसनले नाजी जर्मनीसँग तुलना गरेका छन्।"
पार्टी एकता भूलचूकमा भएको होइन,"बनेपा : नेपाल कम्युनिस्ट पार्टी (नेकपा) नेता एवम् परराष्ट्रमन्त्री प्रदीप ज्ञावालीले पार्टी एकता भूलचुकमा नभएको बताएका छन्। मदन भण्डारी फाउण्डेशन काभ्रेलाञ्चोकद्वारा आयोजित जिल्ला भेलालाई शनिबार बनेपामा सम्बोधन गर्दै मन्त्री ज्ञवालीले यस्तो बताएका हुन्। नेपाली कम्युनिष्ट आन्दोलनमा पुष्पलाल र मदन भण्डारी दुई व्यक्तिको पार्टी स्थापना र प्रतिपादित सिद्धान्त जबजको बाटोमा नै अगाडि बढिरहेको बताए। समाजवादको भविष्य उज्ज्वल छ भन्ने मार्गदर्शक नै हाम्रो पनि मार्गदर्शक हो, उनले भने, पार्टी एकता जेठ ३ गते नै रोज्नुको कारण महत्वपूर्ण छ। यो एकता भूलचुकमा भएको होइन। मन्त्री ज्ञवालीले कोरोना भाइरस सङ्क्रमणविरुद्धको लडाइँमा नेपाल दक्षिण एशियामै प्रभावकारी सफलता प्राप्त गरेको दाबी गरे। दक्षिण एशियामा कोरोनाविरुद्धको लडाइँमा नेपालले प्रभावकारी सफलता प्राप्त गरेको छ, उनले भने। मन्त्री ज्ञवालीले एकताबद्ध भएर हालै नक्सामा समेटिएको नेपाली भूभाग फर्काउनुपर्ने बताए। उनले सिङ्गो देश एक ढिक्का भएर जमिन फर्काउन अघि बढ्नुपर्ने बताए। मित्रराष्ट्र भारतसँग एकताबद्ध भएर वार्ताको टेबुलबाट तथ्य, प्रमाणहरू सबै राखेर आफ्नो स्वामित्वलाई फर्काउनुपर्नेछ, उनले भने। वास्तविक नक्सा मात्र बनाएर मात्रै नहुने चर्चा गर्दै मन्त्री ज्ञवालीले जमिन फर्काउन भन्नजस्तो सजिलो नभएको बताए। उनले भने, भन्न त सजिलो छ, नक्सा त जहिले छापे पनि हुन्थ्यो नि, तर प्रक्रियागत ढङ्गले अघि बढ्नुपर्छ सफलतामा पक्कै पुगिन्छ। उनले वास्तविक नेपाली भूभागसहितको नक्सा जारी गर्न दह्रो मुटु भएको, राष्ट्रियताको लागि लड्ने एउटा नायक चाहिन्थ्यो, सोहीअनुसार जारी भएको दाबी गरे। कुर्सी जेसुकै होस् तर म राष्ट्रियताका लागि लड्छु भन्ने हिम्मत, कुर्सीबाट हट्न परे पनि आफ्नो भूमि छोड्दिन भन्ने हिम्मत चाहिन्थ्यो, उनले भने। सिङ्गो देश एकताबद्ध भएकाले मात्रै नक्सा जारी सम्भाव भएको पनि उनको धारणा थियो। उनले नक्साअनुसारको संविधान संशोधन गरिएको क्षण यात्राको शुरुआत मात्रै भएको बताए। जमिनलाई वास्तविकरूपमा भोगचलनमा ल्याउन धेरै काम गर्न बाँकी छ, उनले भने।"
राप्रपाका ३१ नेताको संयुक्त राजीनामा : कांग्रेस प्रवेश गर्ने तयारी !,"काठमाडौं : शनिबार साँझ संयुक्त रुपमा राजीनामा दिएका राष्ट्रिय प्रजातन्त्र पार्टी (राप्रपा)का नेताले नेपाली कांग्रेस प्रवेश गर्ने तयारी गरेका छन्। यही साता कांग्रेस प्रवेश गर्नेगरी तयारी भइरहेको राप्रपा छोडेका नेता किरण गिरीले जानकारी दिए। नेता गिरीले कांग्रेस प्रवेश गर्ने विषयमा लामो समयदेखि छलफल भइरहेको स्वीकार गरेका छन्। कांग्रेसका एक नेताले मंगलबार नै राप्रपा छोडेका नेतालाई पर्टीमा स्वागत गर्ने बताए। राप्रपाबाट राजीनामा दिएका नेताहरु मंगलबार कांग्रेस प्रवेश गर्नुहुन्छ, कांग्रेसका ति नेताले भने, पार्टी कार्यालयमा विशेष कार्यक्रम गरेर स्वागत गर्छौँ। यता राप्रपाका प्रचार विभाग प्रमुख मोहन श्रेष्ठले भने पार्टीका संस्थापक अध्यक्ष सूर्यबहादुर थापाको छोराले आफ्नै बुवाले स्थापना गरेको पार्टी छोडेर गम्भीर भूल गरेको बताए। उनले पार्टीले राष्ट्रवादी शक्ति निर्माणको पहल गरिरहेको र त्यसमा असन्तुष्ट पक्षलाई समेटेर अघि बढ्ने बताए। यो सन्दर्भमा पार्टीमा छलफल हुन्छ। उहाँहरुले ठूलो राजनीतिक भूल गर्नुभएको छ। देशमा राष्ट्रवादी शक्ति निर्माणका लागि हाम्रो पार्टी लागि परेको छ, नेता श्रेष्ठले भने, राष्ट्रवादी शक्ति निर्माणका निम्ति असन्तुष्ट पक्षलाई पनि समेटेर अघि बढ्छौँ। शनिबार पार्टीका तीन अध्यक्षलाई संयुक्त राजीनामा पत्र लेख्दै राप्रपाका नेताहरुले संयुक्त राजीनामा दिएका हुन्। ३१ नेताले राजीनामा दिएको बताइए पनि राजीनामा पत्रमा भने १९ नेताको मात्र नाम समेटिएको छ। संयुक्त राजीनामा पत्रमा पार्टीका संस्थापक अध्यक्ष सूर्यबहादुर थापाको निधनपछि पार्टीले सवल नेतृत्व, सैद्धान्तिक र वैचारिक मान्यता गुमाएको आरोप लगाइएको छ। पार्टीका संस्थापक अध्यक्ष सूर्यबहादुर थापाको निधन पश्चात् पार्टीले सवल नेतृत्व मात्रै गुमाएन, पार्टीको सैद्धान्तिक र वैचारिक मान्यतामा पनि विचलन देखा परेको छ, राजीनामा पत्रमा भनिएको छ, संविधान निर्माणमा निशर्त भूमिका निर्वाह गरेको, संविधानलाई उत्कृष्ट भनी सत्तामा सहभागी भएको अनि आफ्नै ढुलमुले नीतिका कारण जनमत गुमाएपछि संविधानप्रति असहमति जनाउने कार्य अहिले पनि भइरहेको छ। स्वार्थ र परिस्थिति अनुकुल विचार सिद्धान्त र दृष्टिकोण परिवर्तन हुँदा राप्रपाप्रति आमरुपमा विश्वास समाप्त भएको उनीहरुको भनाइ छ। संस्थापकहरुको सपनामा पनि आघात पुगेको छ, राजीनामा पत्रमा थप भनिएको छ, राप्रपाको द्वेध मनस्थिति र ढुलमुले दृष्टिकोणका कारण पछिल्लो निर्वाचनमा पार्टीले निराशाजनक पराजय भोग्नुपरेको थियो। पार्टीको प्रतिबद्धता र आम जनमत विपरित पार्टी गएकोमा हामीले विगतमा निरन्तर खबरदारी गर्दा पनि सुनुवाइ नभएपछि पार्टी छोड्नु परेको राजीनामा पत्रमा उल्लेख छ। पूर्वमन्त्री सुनिल थापासहित राप्रपाका ३१ नेताले दिए संयुक्त राजीनामा हामीले यस सन्दर्भमा आफ्ना धारणा निरन्तर राख्दै आयौँ र नेतृत्व जनमतको प्रतिकुल दिशामा सहभागी भइरहेपछि हामी जनमतको अपमान हुने कार्यमा साथ दिन नसक्ने निष्कर्षमा पुगेका छौँ, राजीनामा पत्रमा थप भनिएको छ, उदार प्रजातन्त्रिक दृष्टिकोणको रक्षार्थ र मुलुकमा लोकतान्त्रिक पद्दतिका पक्षमा निरन्तर रहने गरि हामी आजका मितिदेखि राप्रपाको सबै तहका पद र जिम्मेवारीबाट अलग रहने घोषणा गर्दछौं। श्रीमान् त्रय अध्यक्षज्यू राष्ट्रिय प्रजातन्त्र पार्टी केन्द्रीय कार्यालय, काठमाडौं विषय : संयुक्त राजीनामा । महोदय, तीन दशकअघि मुलुकमा राप्रपा स्थापना हुँदा राष्ट्रियता, प्रजातन्त्र र उदारवादको सैद्धान्तिक जगमा एउटा वैकल्पिक प्रजातान्त्रिक पार्टी बनाउने र राजनीतिक परिवर्तनलाई आत्मसात गरेर मुलुक र जनताको आकांक्षा सम्बोधन गर्ने लक्ष्यका साथ हामी राप्रपामा आबद्ध रही क्रियाशील रहँदै आएको सर्वविदितै छ । पार्टीले संस्थापक अध्यक्ष स्व सूर्य बहादुर थापाको नेतृत्वमा उदार प्रजातान्त्रिक दृष्टिकोण एवं परिवर्तनलाई आत्मसात् गर्ने नीतिको अनुशरण गर्दा राप्रपा कुनै समय देशको तेस्रो ठूलो दल तथा सही अर्थमा बैकल्पिक प्रजातान्त्रिक शक्ति भएको तथ्य पनि हाम्रा सामू जग जाहेरै छ । राप्रपाले मुलुकमा समय समयमा भएका परिवर्तनलाई सहजताका साथ आत्मसात् गर्दै अग्रगामी मार्ग अवलम्बन गर्दै आएको थियो । राप्रपा समय समयका टुटफूट र गूटका निरन्तर श्रृंखलाहरु पार गर्दै पहिलो तथा दोस्रो संविधानसभा निर्वाचनमा निशर्त सहभागी बन्यो । दोस्रो संविधानसभाले निर्माण गरेको संघीय लोकतान्त्रिक गणतन्त्रात्मक संविधान निर्माणमा पार्टी सक्रिय सहभागी भएको र त्यसको अपनत्व र स्वामित्व लिँदै संविधान कार्यान्वयनका लागि गणतान्त्रिक संविधान अन्तर्गत गठित सरकारहरुमा सहभागी हुँदै आएको हो । यसरी राप्रपा परिवर्तनको प्रबाहमा समाहित हुँदै प्रजातान्त्रिक मूल्य र मान्यताको अडानमा स्पष्टरुपमा उभिँदै आएको सर्व विधितै छ । तर, पार्टीका संस्थापक अध्यक्ष सूर्य बहादुर थापाको निधन पश्चात् पार्टीले सवल नेतृत्व मात्रै गुमाएन, पार्टीको सैद्धान्तिक र वैचारिक मान्यतामा पनि विचलन देखा परेको छ । जसका कारण पार्टी दिशाहिन बनेको छ । संविधान निर्माणमा निशर्त भूमिका निर्वाह गरेको, संविधानलाई उत्कृष्ट भनी सत्तामा सहभागी भएको अनि आफ्नै ढुलमुले नीतिका कारण जनमत गुमाएपछि संविधानप्रति असहमति जनाउने कार्य अहिले पनि भइरहेको छ । स्वार्थ र परिस्थिति अनुकुल विचार सिद्धान्त र दृष्टिकोण परिवर्तन हँुँदा राप्रपाप्रति आमरुपमा विश्वास समाप्त भएको मात्र छैन, संस्थापकहरुको सपनामा पनि आघात पुगेको छ । राप्रपाको द्वेध मनस्थिति र ढुलमुले दृष्टिकोणका कारण पछिल्लो निर्वाचनमा पार्टीले निराशाजनक पराजय भोग्नुपरेको थियो । भागबण्डा मिलाएर पार्टी एकता पछि पनि त्यही अस्पष्ट दृष्टिकोण कायम छ भने एकतापछिको सचिवालय कार्य व्यवस्था समिति सहित विभिन्न निकायको गठनमा समावेशीतालाई पुरै वेवास्ता गरिएको छ । पार्टीको सबैभन्दा महत्वपूर्ण समितिमा महिला, मधेशी, थारु र दलितको प्रतिनिधित्व हुन सकेको छैन । मधेशी समुदायको प्रतिनिधित्वलाई उपेक्षा गरिएको छ । एकता पश्चात बनेको केन्द्रिय कार्य समितिमा लामो समयदेखि केन्द्रीय कार्य समितिमा रही योगदान पुयाएका महत्वपूर्ण साथीहरुलाई समेत समावेश नगरिएको तथ्यले समितिहरुको गठनमा क्षेत्रगत असन्तुलन र विभेद प्रष्टै देखिएको छ । देशको संविधान, कानुन र पार्टीको विधानले निर्दिष्ट गरेको समावेशी सिद्धान्तको पालना भएको छैन भने कैयौं जिल्लालाई केन्द्रिय प्रतिनिधित्वबाट नै वञ्चित गरिएको छ । पार्टी, संस्थापकहरुले देखाएको सपना, परिवर्तनप्रति पार्टीको प्रतिबद्धता र आम जनमत विपरित पार्टी गएकोमा हामीले विगतमा निरन्तर खबरदारी गर्दै आएको पार्टी पंक्ति जानकार नै छ । तर पार्टी नेतृत्व पुनः ढुलमुले दृष्टिकोणमा अघि बढिरहँदा पार्टी एकीकरणपछि पनि आम आकर्षण नबढेको यथार्थ हो । हामीले यस सन्दर्भमा आफ्ना धारणा निरन्तर राख्दै आयौँ र नेतृत्व जनमतको प्रतिकुल दिशामा सहभागी भइरहेपछि हामी जनमतको अपमान हुने कार्यमा साथ दिन नसक्ने निस्कर्षमा पुगेका छौँ । उदार प्रजातन्त्रिक दृष्टिकोणको रक्षार्थ र मुलुकमा लोकतान्त्रिक पद्दतिका पक्षमा निरन्तर रहने गरि हामी आजका मितिदेखि राप्रपाको सबै तहका पद र जिम्मेवारीबाट अलग रहने घोषणा गर्दछौं । अन्त्यमा, नेतृत्व वर्ग र समग्र पार्टी पंक्तिबाट विगतमा प्राप्त भएको सद्भाव प्रति हामी कृतज्ञता जनाउन चाहन्छौँ । लामो समयसम्म पार्टीका विभिन्न तह र तप्कामा रही प्रतिकुल तथा अनुकुल समयमा हामीलाई साथ र सहयोग गर्नुहुने सम्पूर्ण साथीभाइहरुमा हार्दिक आभार व्यक्त गर्दछौं । धन्यवाद, सिनं नाम, थर जिल्ला हालको पद हस्ताक्षर १ सुनिल बहादुर थापा धनकुटा उच्च स्तरिय कार्य सम्पादन समिति सदस्य एवं पूर्व महामन्त्री, राप्रपा, (पूर्व मन्त्री उद्योग वाणिज्य) २ विष्णु विक्रम थापा सिन्धुपाल्चोक उच्चस्तरिय कार्य सम्पादन समिति सदस्य, राप्रपा, पूर्व गृह राज्य मन्त्री ३ बाबुराम बस्नेत भोजपुर उच्चस्तरिय कार्य सम्पादन समिति सदस्य एवं सचिवालय सदस्य, राप्रपा ४ बृजलाल यादव बारा उच्चस्तरिय कार्य सम्पादन समिति सदस्य एवं पूर्व सहायक महामन्त्री ५ पदम बहादुर बस्नेत धनकुटा केन्द्रीय सदस्य, पूर्व जिल्ला सभापति धनकुटा ६ किरण गिरी काठमाडौं केन्द्रीय सदस्य एवं प्रवक्ता, राप्रपा ७ दिलिप राई झापा केन्द्रिय सदस्य ८ आशाराम चौधरी कैलाली केन्द्रीय सदस्य ९ चन्द्र कुमार घुण्डे गुरुङ संखुवासभा केन्द्रीय सदस्य, राप्रपा १० श्रीमती राज्य लक्ष्मी श्रेष्ठ नुवाकोट संविधान सभा सदस्य ११ चतुरमान विश्वकर्मा झापा केन्द्रीय सदस्य १२ राम पदारथ शाह सर्लाही केन्द्रीय सदस्य १३ बिरेन्द्र लाल कर्ण धनुषा पूर्व केन्द्रिय सदस्य १४ नारायण राउत भोजपुर पूर्व केन्द्रिय सदस्य १५ इन्द्र बहादुर तामाङ्ग सिन्धुपाल्चोक पूर्व जिल्ला अध्यक्ष, जिविस उपसभापति १६ राज कुमार भट्टराई सिन्धुपाल्चोक पूर्व जिल्ला अध्यक्ष, शिक्षक परिषद १७ डम्बर बहादुर राई भोजपुर महाधिवेशन प्रतिनिधी १८ माधव पौडेल सिन्धुपाल्चोक जिल्ला कार्य समिति सदस्य १९ अर्जुन विक्रम थापा सिन्धुपाल्चोक पूर्व गाविस अध्यक्ष एउटा निर्मम राजनीतिक निर्णय : बिगत  ३० बर्ष देखिको त्याग ,तपस्या लगानी र योगदानका तिलान्जली दिदै अध्यक्ष त्रयको रबैयाको कारण ,सैधान्तिक ,नितिगत , बैचारिक बिमतिका साथ राप्रपाको सबै तहको पद र जिम्मेवारी बाट अलग रहने घोषणा गर्दछु । यो विषम परिस्थिति ल्याउन सक्रिय भुमिका खेल्नु भएका अध्यक्ष त्रयमा धन्यवाद ।।"
पार्टी विभाजन भए नेतृत्वको राजनीतिक हैसियत समाप्त हुन्छः बाँस्कोटा,"काठमाडौं : नेपाल कम्युनिस्ट पार्टी (नेकपा) का नेता गोकुलप्रसाद बाँस्कोटाले पार्टीमा एकले अर्काप्रति असहिष्णुता राखेमा एकतामा स्थायित्व नहुने बताएका छन्। नेकपाका केन्द्रीय सदस्य बाँस्कोटाले मदन भण्डारी फाउण्डेशन काभ्रेपलाञ्चोकको जिल्ला भेलालाई शनिबार बनेपामा सम्बोधन गर्दै पार्टी विभाजन भएमा नेतृत्वको राजनीतिक हैसियत समाप्त हुने र जनताले पनि साथ नदिने उनको भनाइ छ। सांसद बाँस्कोटाले नेपालको इतिहासमा कम्युनिस्टले पहिलो पल्ट बहुमतको सरकार बनाएको जनाउँदै राष्ट्रिय सार्वभौमिकताका लागि एक भइरहन सबैलाई आग्रह गरे। उनले प्रश्न गर्दै भने, वर्तमान सरकारले गणतन्त्रलाई स्थायित्व गरिरहेका सन्दर्भमा यही बहुमतको सरकार हटाएर के भनी जनताको बीचमा जाने ? बाँस्कोटाले देश र जनताका बाँकी कार्यभार पूरा गर्न तथा भावी पुस्तालाई सबल पार्टीका रुपमा प्रस्तुत गर्नुपर्ने ठूलो चुनौती रहेको बताए। जननेता मदन भण्डारीले प्रतिपादन गरेको विचारलाई आत्मसात् गर्नुपर्छ, सबै समस्या हल हुँदै जान्छन्, उनले भने। भण्डारीको विचारलाई जनताको मनमनमा पुर्याउनुपर्नेमा पनि जोड दिए। कार्यक्रममा नेकपाका केन्द्रीय सदस्य एवं वाग्मती प्रदेश इञ्चार्ज आनन्द पोखरेलले फाउण्डेशनको कार्यक्रम गर्दा गुटबन्दी भयो भन्नेले प्रधानमन्त्री ओलीको राजीनामा मागी गुटबन्दी गरेको आरोप लगाए। प्रतिनिधिसभा सदस्य रामहरि सुवेदी, वाग्मती प्रदेशसभा सदस्यत्रय वसुन्धरा हुमागाईँ, चन्द्र लामा र गोमा भुर्तेल, नेपाल नगरपालिका सङ्घका अध्यक्ष एवं धुलिखेल नगर प्रमुख अशोक ब्याञ्जुलगायतले जनताको बहुदलीय जनवाद हिजो, आज र भोलि पनि सान्दर्भिक रहेको विचार व्यक्त गरे। रासस"
थुनिएको नौ घण्टापछि नौलीखोला बग्यो,"गोरखा : थुनिएको नौ घण्टापछि नौलीखोलाबाट पानी बग्न थालेको छ। शुक्रबार राती १० बजेदेखि थुनिएको नौलीखोलाको तालबाट पानी बग्न थालेपछि स्थानीय खुशी भएका छन्। खोला थुनिएको खबर पाएपछि शनिबार बिहानैदेखि पान्द्राङ र नौलीखोलाका करिब ५० घरका बासिन्दा भागेर जङ्गल र छिमेकी गाउँ पुगेका थिए। नौ बजेतिर अलिअलि पानी बग्न थाल्यो त्यसपछि गाउँलेलाई अलिअलि राहत महसुस भयो, धार्चे गाउँपालिकाका अध्यक्ष सन्तोष गुरुङले भने, अहिले त टालिएको पानी राम्ररी नै पास भइसक्यो। गाउँले खुशी भएका छन्। धार्चे गाउँपालिका ७ चिङ्गार डाँडाको पहिरोले गए राती १० बजेदेखि नौलीखोला थुनिएको थियो। खोला थुनिएपछि प्रमुख जिल्ला अधिकारी सुरेन्द्र पौडेलले प्रहरी र सडक निर्माणका खटिएका नेपाली सेनालाई ताल खुलाउने पहलका लागि पठाएका थिए। तर नौघण्टापछि तालले आफैँ बाटो बनाएर खुलेको स्थानीय शिक्षक बीरबल गुरुङले जानकारी दिए।"
यस्तो हुनेछ शनिबार र आइतबारको मौसम,"काठमाडौं : जल तथा मौसम विज्ञान विभागका अनुसार शनिबार र आइतबार भने मौसम सामान्य बदलीसहित हल्कादेखि मध्यम वर्षा हुने जनाइएको छ। प्रदेश नं १ र २ बाहेक अधिकांश प्रदेशका केही स्थानमा अलि बढी वर्षा हुने भए पनि लगातार रुपमा भने वर्षा नहुने मौसमविद् गङ्गा नगरकोटीले बताइन। अहिले केही ठाउँमा वर्षा हुने र रोकिने क्रममा जारी छ। न्यूनचापीय रेखा औषत स्थानमै रहेको उनले बताए। मुलुकका अधिकांश भेगका ठूला नदीको बहाव सामान्य घटबढ हुने भए पनि सतर्कता तहभन्दा तलै रहने जनाइएको छ। सुर्खेत, दैलेख, कैलाली, कञ्चनपुर, डडेलधुरा, डोटी, बैतडी र आसपास भई बग्ने केही साना नदीमा भने आकस्मिक रुपमा बहाव बढ्न सक्ने भएकाले सतर्कता अपनाउन बाढी पूर्वानुमान महाशाखाले अनुरोध गरेको छ। पछिल्लो २४ घण्टामा कहाँ के भयो ? पछिल्लो २४ घण्टामा मुलुकमा विपद्का २२ घटना भएका छन्। ती घटनामा परेर एकको मृत्यु, दुई बेपत्ता र तीनजना घाइते भएका छन्। प्राप्त विवरणअनुसार नुवाकोटको बेलकोटगढी नगरपालिका८ मा रहेको एक कच्ची घर वर्षाका कारण भत्किन गई त्यसमा च्यापिएर एक जनाको मृत्यु भएको छ। सोही नगरपालिका५ दुईपीपल माझगाउँमा पहिराले पाँच घर पुरिँदा केही पशुचौपाया पुरिएका प्राधिकरणले जनाएको छ। दार्चुलाको महाकाली नगरपालिका३ बडाली गाउँमा घरबाट बजार आउने क्रममा पहिरामा परेका दुई बालबालिकामध्ये एकजना घाइते अवस्थामा उद्धार गरिएको छ भने एकजना हराइरहेका छन्। यस्तै गोरखाको तिसेङखोलामा पानीको बहाव एक्कासि बढ्न गई एक जनालाई बगाएर बेपत्ता बनाएको जनाइएको छ। उदयपुर, महोत्तरी, बर्दिया, पाल्पा, रोल्पा, नवलपरासी, रौतहट, हुम्ला र कञ्चनपुरमा पनि विपद्का घटना भएको जनाइएको छ। ठाउँठाउँमा पहिरो र बाढीले राजमार्ग अवरुद्ध रहेकाले कतिपय सञ्चालनमा आएको र कतिपय सञ्चालनका क्रममा रहेको जनाइएको छ।"
कोरोना संकटमा रातो मच्छिन्द्रनाथको रथारोहण (फोटो फिचर),काठमाडौं : रातो मच्छिन्द्रनाथको रथारोहण शनिबार भएको छ। नागपञ्चमीको साइतमा मच्छिन्द्रनाथलाई तःबहालदेखि खटमा राखेर पुल्चोकमा पुर्याइएको छ। विश्वव्यापी महामारीको रुपमा फैलिएको कोरोना भाइरस (कोभिड१९) संकटका कारण वैशाख शुक्ल प्रतिपदा मा गर्नुपर्ने रथारोहण रोकिदै आएको थियो। परम्परा अनुसार मच्छिन्द्रनाथको रथारोहणको चार दिनभित्र रथ यात्रा गर्नुपर्छ। कोरोना संकटकै बीच भएको रथारोहणमा सर्वसाधारणको उपस्थिति भने बाक्लो थियो। मच्छिन्द्रनाथको रथारोहणलाई अन्नपूर्णकी फोटो पत्रकार सुनिता डंगोलले आफ्नो लेन्समा कैद गरेकी छन्।
थपिँदै बेरोजगारी समस्या,"काठमाडौं : सरकारले स्वदेशमा पर्याप्त रोजगारी सिर्जना गर्न नसक्दा गरिबी बढ्ने देखिएको छ। स्वदेशमा पर्याप्त रोजगारी सिर्जना हुन नसकिरहेको, विदेशबाट पनि लाखौं नेपाली स्वदेश फर्किएसँगै बेरोजगार समस्या भयावह देखिन थालेको हो। कोरोना भाइरस (कोभिड १९) ले गत फागुनदेखि वैदेशिक रोजगार ठप्प छ। वैदेशिक रोजगारीमा जाने तयारीमा रहेका ४५ हजार कामदार पनि रोकिए। यस अवधिमा भारतबाट करिब ५ लाख फर्किएका छन्। खाडी, मलेसियालगायत अन्य मुलुकबाट पछिल्लो समय ३५ हजार कामदार फर्किएका छन्। रोजगारी गुमाउनेको संख्या उल्लेख्य भए पनि सरकारले त्यस्ता कामदार फिर्ता ल्याउन आनाकानी गरिरहेको छ। सरकारले भदौ १ गतेदेखि अन्तर्राष्ट्रिय उडान नियमित गर्ने भएको छ। अहिले चाहेर पनि आउन नपाएका कामदार नियमित उडानमा आउन सक्ने जानकारहरू बताउँछन्। नेपाल वैदेशिक रोजगार व्यवसायी संघका महासचिव सुजिकुमार श्रेष्ठका अनुसार पछिल्लो समय साढे तीन लाख कामदार फर्किन सक्ने देखिएको छ। त्यसमा दुई लाख कन्ट्याक सकिएका र एक लाख चालिस हजार रोजगारी गुमाएर फर्कन थालेका हुन्। कोभिड १९ कति लम्बिन्छ भनेर यसै भन्न सकिने अवस्था छैन। स्वदेशमा खर्च धान्न धौ धौ भएपछि भारतबाट आएका पनि पुनः भारतमै जाने तरखरमा छन्। माइग्रेसन ल्याबको सहकार्यमा डायस्पोरा नेपालीको अन्तर्राष्ट्रिय थिंकट्यांक नेपाल नीति प्रतिष्ठान (एनपीआई) ले गरेको अध्ययनअनुसार रोजगारी गुमाएका पनि स्वदेशमा अवसर नदेख्दा फर्किनुको साटो अर्को कम्पनीमा जागिरको खोजीमा रहेको पाइएको छ। एनपीआईका अध्यक्ष खगेन्द्र ढकालका अनुसार सरकारले स्थानीय तहमा रोजगारी सिर्जना गर्न सके विदेशस्थित सयौं नेपाली कामदार स्वदेश फर्किनेछन्। यता कम्पनी टुटेर रोजगारी गुमाएकालाई सम्भव भएसम्म अर्को कम्पनीमा स्थानान्तरणको प्रयास भएको व्यवसायी बताउँछन्। विदेशबाट जति फर्केर आयो, राज्यलाई उति बोझ बन्छ, महासचिव श्रेष्ठले भने। कृषि क्षेत्रमा पर्याप्त रोजगारी सिर्जना हुने अपेक्षा गरिए पनि सरकारको स्पष्ट भिजन नहुँदा कोभिड १९ पछि वैदेशिक रोजगारी नै पहिलो रोजाइ बन्ने व्यवसायीको आँकलन छ। सरकारले बजेटमार्फत सात लाखदेखि १० लाखसम्म रोजगारी सिर्जना गर्न सकिने घोषणा गरेको छ। त्यसमा पनि अझै कुन क्षेत्रमा कति रोजगारी सिर्जना गर्न गर्न सकिन्छ भन्ने विषयमा अझै ठोस अध्ययन हुन सकेको छैन। श्रमविज्ञ डा गणेश गुरुङले बेरोजगारको संख्या बढेसँगै गरिबीमा प्रत्यक्ष असर पर्ने देखिएको बताउँछन्। बेरोजगार ह्वात्तै बढेसँगै सामाजिक सदभाव बिग्रिने, विकृति र विद्रोह निम्तिन सक्ने आशंका व्यक्त गर्छन्। गरिबी हटाउनमा वैदेशिक रोजगारीले महŒवपूर्ण भूमिका खेलेको छ। देशको अर्थतन्त्र रेमिट्यान्समै निर्भर छ। श्रम सर्वेक्षण २०११ का अनुसार ५४ लाख घरधुरी रहेकोमा ६० प्रतिशत परिवारले रेमिट्यान्स प्राप्त गर्छन्। वैदेशिक रोजगारीमा रहेकामध्ये अधिकांश निम्न मध्यम वर्गीय परिवार हुन्। वैदेशिक रोजगारीको बाहुल्यता बढेसँगै खर्च गर्ने संस्कार पनि फेरिएको छ। हिजो गाउँघरमै हुने परिवारको एक जना वैदेशिक रोजगारीमा जानेबित्तिकै सहर पस्ने, छोराछोरीलाई राम्रो शिक्षा, स्वास्थ्य, सञ्चारलगायत दैनिक उपभोग्य क्षैत्रमै खर्च गर्ने प्रवृत्ति बढ्दै गएको हो। विदेशबाट रोजगारी गुमाएर फर्किदा गरिबीको रेखामुनि रहेकाको आयमा कमी आउने भयो, गुरुङ भन्छन्, दैनिक उपभोग्य खर्च धान्न समस्या हुनुका साथै ग्रामीण अर्थतन्त्र चलायमान नहुने खतरा छ। ती वर्ग रोजगारीमा जोडिन नसकेपछि ती निमुखाको जीविकोपार्जन गर्न समस्या हुने, छोराछोरीको स्कुलको शुल्क तिर्न समस्या हुदाँ विद्रोह हुन सक्ने देखिएको छ। मुलुकमा २०५२ बाट सशस्त्र द्वन्द्व सुरु भई २०६२६३ मा अन्त्य भयो। त्यतिबेला गरिबी ४२ प्रतिशत थियो। केन्द्रीय तथ्यांक विभागले सन् २००४ मा सर्वेक्षण गर्दा गरिबीको दर ३०८ प्रतिशतमा झयो। सन् २०३० सम्म गरिबी घटाउने सरकारले लक्ष्य लिए पनि अझै पनि गरिबीको दर १८ प्रतिशतभन्दा माथि छ। गरिबी निवारणसम्बन्धी ठोस काम हुन नसकिरहेको अवस्थामा पछिल्लो समय कोभिड १९ ले बेरोजगार संख्या बढ्नुका साथै गरिबी पनि बढ्ने विज्ञहरू बताउँछन्। द्वन्द्वकालमा कार्पेट, गार्मेन्ट, पश्मिना, उद्योग, निर्माण क्षेत्र, कलकारखाना, व्यवसाय सबै थप्प भयो। अहिले पनि कृषि तथा औद्योगिक क्षेत्र फस्टाउन सकेको छैन। अर्थविद् डा चन्द्रमणि अधिकारीका अनुसार २०६२६३ पछि पनि सरकारको रोजगार नीतिमा परिवर्तन नहुँदा बेरोजगारी बढ्नुका साथै गरिबीमा प्रत्यक्ष प्रभाव परेको बताउँछन्। त्यसो त सरकारले स्वदेशमा कुनै रोजगारी सिर्जना गर्न चासो नदेखाउँदा दैनिक एक हजार पाँच सयसम्म वैदेशिक रोजगारीमा जान थाले। कुल गार्हस्थ उत्पादनमा रेमिट्यान्सको हिस्सा २९ प्रतिशतसम्म पुग्यो। कोरोनाका कारण गत आर्थिक वर्षमा वैदेशिक रोजगारीमा जानेको संख्यामा उल्लेख्य गिरावट आएको छ। सँगसँगै रेमिट्यान्स पनि घटेको छ। नेपाल राष्ट्र बैंकका अनुसार गत आर्थिक वर्षको ११ महिनामा ७ खर्ब ७४ अर्ब ८७ करोड रेमिट्यान्स भित्रिएको छ। गत आर्थिक वर्षमा ८ खर्ब ७९ अर्ब रुपैयाँ रेमिट्यान्स भित्रिएको थियो। आर्थिक वर्ष २०७६७७ मा ८ अर्बभन्दा केही बढी मात्रै रेमिट्यान्स आउन सक्ने देखिएको छ। पछिल्लो समय कुल गार्हस्थ उत्पादनमा रेमिट्यान्सको हिस्सा २४ प्रतिशत छ। रेमिट्यान्स पठाउने मान्छे फर्किए, जान चाहने मान्छे जान पाएनन्, उनले भने, यसले रेमिट्यान्स घट्ने निश्चित छ। श्रमविज्ञ गुरुङका अनुसार जेठ महिनामा ९३ अर्ब रेमिट्यान्स आए पनि असार, साउन र भदौमा रेमिट्यान्स आप्रवाह घट्नेछ। औसतमा महिनामा ७० अर्ब रेमिट्यान्स भित्रिने गर्छ। नेपालसहित गन्तव्यस्थलमा समेत लकडाउन भएका कारण कतिपयले चैत, वैशाखमा पैसा पठाउन नपाएर जेठमा पठाउँदा रेमिट्यान्सको आयतन बढेको देखिएको गुरुङको भनाइ छ। अध्ययनअनुसार प्रतिघरधुरीले वार्षिक एक लाख रुपैयाँ रेमिट्यान्स प्राप्त गर्छन्। प्राप्त रेमिट्यान्स केहीले घरजग्गा जोड्न सके पनि ९९ प्रतिशत घरखर्चमै उपयोग भइरहेको छ। खाडी, मलेसिया तथा भारतमा काम गर्ने कामदारको पारि श्रमिक अत्यन्त न्यून हुँदा रेमिट्यान्स उत्पादनशील क्षेत्रमा जान नसकेको अध्ययनले देखाएको छ। नीतिगत सहज व्यवस्था नहुँदा पनि रेमिट्यान्स उत्पादनशील क्षेत्रमा जान नसकेको जानकारहरू बताउँछन्। वैदेशिक रोजगारबाट फर्केका कामदारलाई रोजगारी तथा स्वरोजगारमा लगाउन सरकारले स्पष्ट योजना ल्याउन सकेको छैन। श्रम, रोजगार तथा सामाजिक सुरक्षा मन्त्रालयका प्रवक्ता सुमन घिमिरेले विदेशबाट फर्केकाहरू आन्तरिक रोजगारी, कुनै उद्यम, व्यवसायमा पनि स्वरोजगार हुन सक्ने विकल्प रहेको बताउँछन्। स्वरोजगार हुन चाहनेलाई सरकारले सहुलियत कर्जा दिने घोषणा गरेको छ। सरकारले हरेक स्थानीय तहमा हुने श्रम बैंकमार्फत रोजगारीमा जोड्ने तयारी गरेको घिमिरले जानकारी दिए। त्यस्तै वैदेशिक रोजगार बोर्डमार्फत पनि फर्केकालाई व्यावसायिक बनाउन सीपमूलक तालिम दिने योजना बनाएको छ। त्यस्तै सरकारले उद्योग मन्त्रालयमार्फत निजी क्षेत्रसँग सहकार्य गरी तीन महिनासम्म तालिम दिने र तालिमपश्चात दुई वर्षसम्म रोजगारीको ग्यारेन्टी गर्ने कार्यक्रम अघि सारेको छ। अर्थविद् अधिकारीका अनुसार तीन तहका सरकारले निजी क्षेत्र, सहकारी र सार्वजनिक क्षेत्रसँग सहकार्य गरी ठोस कार्यक्रम ल्याउन सके पर्याप्त रोजगारी सिर्जना गर्न सकिने सम्भावना छ।"
सबै वडालाई बजेट दामासाही,"नेपालगन्ज : दाङको घोराही उपमहानगरपालिकाले यो आर्थिक वर्ष १९ वटा वडालाई ९० लाखका दरले दामासाही बजेट दिएको छ। घोराहीमा जनप्रतिनिधि आएको चौथो वर्षमा पहिलो पटक १० लाख रुपैयाँ घटेर बजेट आएको छ। अघिल्ला तीन वर्षमा वडाले ११ करोड पाएका थिए। यो वर्ष उपमहानगरपालिकाको बजेट कम आएको भनेर घटाएका छन्, वडा नम्बर ८ का अध्यक्ष चन्द्रप्रसाद चौधरी भन्छन्, यसमा १० लाख रुपैयाँ त वडा कार्यालयको खर्च नै हो। ८० लाख रुपैयाँको विकास योजना बनाउँछौं। यो आर्थिक वर्ष १ अर्ब ८५ करोड २२ लाख ९३ हजार रुपैयाँ बजेट रहेको घोराहीले वडाका लागि १७ करोड विनियोजन गरेको हो। बजार क्षेत्रमा भूगोल सानो छ, जनसंख्या धेरै छ। विकट क्षेत्रमा भूगोल ठूलो छ, जनसंख्या कम छ। त्यसैले दामासाही दिँदा पनि विकास निर्माणमा फरक परेको छैन, नगर प्रमुख नरुलाल चौधरी भन्छन्, सैद्धान्तिक रूपमा भन्दा पनि हामीले व्यावहारिक कुरा हेरेका छौं। उनी दामासाही हिसाबले बजेट दिनु राम्रो नभएको बताउँछन् तर चार वर्षयता दिन छाडेका पनि छैनन्। दाङकै अर्को उपमहानगरपालिका तुलसीपुरले पनि चारवटै आर्थिक वर्षमा दामासाही हिसाबले बजेट विनियोजन गरेको छ। प्रमुख प्रशासकीय अधिकृत कृष्णकान्त उपाध्याय यो वर्ष १९ वटा वडालाई ८५८५ लाख रुपैयाँका दरले बजेट विनियोजन गरिएको बताउँछन्। वडाहरूलाई गत वर्ष ६३६३ लाख रुपैयाँ दिइएको थियो। नगर प्रमुख घनश्याम पाण्डे क्वारेन्टाइन र आइसोलेसन वडामार्फत नै कार्यान्वयन गरेकाले यो वर्ष वडामा बजेट बढाएको बताउँछन्। तुलसीपुरको यो वर्षको बजेट २ अर्ब ३४ करोड ३७ लाख भएकोमा वडालाई १६ करोड १५ लाख विनियोजन गरिएको छ। संघीय मामिला तथा सामान्य प्रशासन मन्त्रालयका प्रवक्ता सहसचिव वसन्त अधिकारी वडालाई दामासाही हिसाबले बाँड्न नमिल्ने बताउँछन्। बजेट तथा योजना निर्माण गर्दा संघीय, प्रदेश र स्थानीय सरकार सबैले बजेट निर्माणको विधि र प्रक्रिया अनिवार्य रूपमा पालना गर्नुपर्छ, उनी भन्छन्, स्थानीय तहको वार्षिक योजना तथा बजेट तर्जुमा दिग्दर्शन २०७४ बाध्यकारी नै हो। प्रवक्ता अधिकारीले दिग्दर्शन बाध्यकारी भने पनि स्थानीय सरकारले बजेट तथा योजना निर्माणमा विधिसम्मत भएनभएको अनुगमन, मूल्यांकन गर्ने संयन्त्र संघीय र प्रदेश सरकारसँग छैन। त्यसैले स्वायत्त रूपमा रहेका स्थानीय सरकारले मनोमानी गरेको देखिन्छ। दिग्दर्शनले वार्षिक योजना तथा बजेट तर्जुमाका आधारहरू, वार्षिक योजना तथा बजेटका प्राथमिकताहरू, वार्षिक विकास योजना तर्जुमा गर्दा ध्यान दिने विषयहरू, योजना तर्जुमाका ७ चरण, बजेट सीमा निर्धारण गर्न विधि, आयोजना प्राथमिकीकरणका आधारलगायत विषयमा स्पष्ट व्यवस्था गरेको छ। बजेट सीमा निर्धारण गर्ने विधि शीर्षकमा पालिकाले गौरवको आयोजना, समपूरक कोषका लागि आवश्यक पर्ने योजनाका लागि रकम, ससर्त अनुदानका लागि तोकिएको रकम, दिगो विकास लक्ष्यका लागि आवश्यक रकम, स्थानीय सरकार आफैंले गर्ने अत्यावश्यक कामका लागि विनियोजन गरेर मात्र वडामा बजेट पठाउन भनेको छ। वडामा बजेट विनियोजन गर्दा जनसंख्या, क्षेत्रफल, मानव विकासको अवस्था, विकास लागत, राजस्व परिचालनको अवस्था र लागत सहभागिताको अवस्थाजस्ता विषयलाई आधार मानेर वडागत खर्चको आवश्यकता र औचित्यताको आधारमा वडागत बजेट सीमा निर्धारण गर्नुपर्दछ। तर, वडामा दामासाही बजेट विनियोजन गर्न पाइनेछैन भनेर स्पष्ट किटान गरेको छ। सुशासन विज्ञ पुरुषोत्तम नेपाल स्थानीय तहले विधि र प्रक्रिया पालना नगरेको बताउँछन्। स्थानीय तहले आवश्यकता पर्दा एउटै वडालाई ५ करोड विनियोजन गर्न सक्छ तर दामासाही रूपमा बाँड्न सक्दैन। अहिले पनि यसरी बजेट विनियोजन हुन्छ भने यो सिद्धान्त अनुकूल भएन, नेपाल भन्छन्, यो राज्यका तीन तहका सरकारबीच एकीकृत र समन्वय अभाव हुनुको परिणाम हो। अन्तरसरकारी समन्वय हुने हो भने विधि र प्रक्रिया पालना भएर लक्षित वर्गले लाभ पाउने र बजेटको सही सदुपयोग हुन्थ्यो।"
नेकपामा फेरि किचलो,"काठमाडौं : नेकपा अध्यक्ष पुष्पकमल दाहाल शुक्रबार बिहान बालुवाटार पुगे। प्रधानमन्त्री केपी शर्मा ओलीसँग दुई घण्टा छलफल गरे। त्यसपछि दाहाल नेकपाका संस्थापक महासचिव पुष्पलाल श्रेष्ठको ४२औं स्मृति दिवसमा आयोजित कार्यक्रमतिर हिँडे। त्यहाँ वरिष्ठ नेता माधवकुमार नेपाल पनि उपस्थित थिए। दाहाल र नेपालले एकै मञ्चबाट प्रधानमन्त्री एवं अर्का अध्यक्ष ओलीको आलोचना गरे। यसले नेकपामा किचलो कायमै रहेको देखाएको छ। दाहाल र नेपाल दुवैजना ओलीविरुद्ध आक्रामक रूपमा प्रस्तुत भए। दुवै नेता नेकपाका अर्का संस्थापक सदस्य नरबहादुर कर्माचार्यको सातौं स्मृति दिवसमा ललितपुरको कुम्भेश्वरमा आयोजित कार्यक्रममा पनि सँगै थिए। दाहाल र नेपालले असार १६ यता ओलीको राजीनामा माग गर्दै आएका छन्। गत शनिबारको सचिवालय बैठकमा ओलीले गरेको पार्टी एकताको महाधिवेशन मंसिरमै गर्ने प्रस्तावमा भने दाहाल सकारात्मक देखिएका थिए। त्यसले नेपालसँगको सम्बन्धमा अविश्वास पैदा गरेको थियो। दाहाल र नेपालले शुक्रबार भने प्रधानमन्त्री ओलीले आफूलाई मात्र राष्ट्रवादी देखाउन खोजेको, पार्टीको सामूहिक निर्णय नमानी पार्टीको अधीनस्थ सरकार सञ्चालन गर्ने कम्युनिस्ट पार्टीको बाटोविपरीत हिँड्न थालेको आरोप लगाए। तथाकथित एकताको माला जपेर एकता हुने होइन, दाहालले भने, संघर्षबाट एकता मात्रै प्राप्त हुन्छ भन्ने जरुरी छैन। एकता संघर्ष र रूपान्तरण, नयाँ आधारमा नयाँ एकता हासिल गर्ने विधि पद्धति र सोच अवलम्बन गर्नुपर्छ। उनले विधानतः ६६ महिनामा बस्नुपर्ने केन्द्रीय समिति बैठक बोलाउनै दुई वर्ष लागेको बताए। समस्या आउँदा सामूहिक छलफल गर्ने, छलफलका आधारमा निस्कने निचोडको पालना गर्नुपर्ने हो। बैठक नै नबसेपछि सामूहिक छलफल र निष्कर्ष भन्ने भएन, उनले भने, दुई वर्षसम्म केन्द्रीय समिति बैठक बस्न सकेनौं। जबकि ६६ महिनामा विधानमा केन्द्रीय समिति बैठक बस्ने व्यवस्था छ। त्यसमा हामी चुक्यौं। उनले कम्युनिस्टमा पार्टीले सरकारको नेतृत्व गर्नुपर्ने सैद्धान्तिक मान्यता रहेको बताए। तर, अहिले सत्ताको अधीनस्थ पार्टी हो कि भन्ने खतरा देखा पर्न थालेको उनको भनाइ थियो। उनले सरकारका काममा शृंखलाबद्ध रूपमा प्रश्न उठेको बताए। कालापानी लिपुलेक र लिम्पियाधुरासम्मको नक्सा सार्वजनिक गर्ने विषय पार्टीको सामूहिक निर्णयका आधारमा भए पनि त्यसलाई कुनै व्यक्तिको मात्र खल्तीमा हाल्ने प्रयास भएको भन्दै उनले असन्तुष्टि पोखे। पार्टीभित्र नक्साको विषय उठ्यो। भारतले नेपालको भूभागसमेतलाई गाभेर नक्सा निकाल्यो। म त्यतिबेला जे भए पनि कार्यकारीका रूपमा स्थायी समिति बैठकको अध्यक्षता गर्दै थिएँ। भारतले हाम्रो भूमि मिचेर नक्सा निकालेको छ, त्यो बिल्कुल गलत भएको छ। स्थायी समिति बैठकबाट तुरुन्तै नक्सा प्रकाशन गर्नुपर्छ भनेर निर्णय गयौं। तर, सरकारले नक्सा निकाल्नेभन्दा भूमि नै फिर्ता गर्ने कुरा गरेको सायद तपाईंहरूले सुन्नुभयो होला, उनले भने, माघमा बसेको केन्द्रीय समिति बैठकमा पनि नक्सा छिटो प्रकाशन गर्नुपयो भन्ने प्रस्ताव पारित भयो। र, त्यो नक्सा छिटो प्रकाशन गर्न सरकारलाई सुझाव दिइयो। तर, अन्तिममा आउँदासम्म नक्सा प्रकाशनको तयारी भएको देखिएन। अन्तिममा नीति तथा कार्यक्रम सम्बन्धमा राष्ट्रपतिको सम्बोधन हुने दिनमा बिहान एकैछिन बसेको सचिवालय बैठकमा हामीले नक्सा प्रकाशन गर्ने कुरा नीति तथा कार्यक्रममा राख्नै पर्छ भन्यौं। र अन्तिममा प्रधानमन्त्री पनि त्यसमा सहमत हुनुभयो र त्यहीबाट मुख्य सचिवलाई फोन गरेर यो भाषा थप्न पयो भनेर थपेर प्रेसमा छापिएको हो। नक्सा सार्वजनिक गर्ने कुरा बैठकबाट पारित गरिएको हो। पार्टी अहिले संकटमा रहेको भन्दै उनले त्यसको समाधान गर्ने, पार्टी एकता बचाइराख्ने विषय प्रमुख भएको बताए। उनले पार्टीभित्रको सामूहिक छलफल र निर्णय प्रक्रियालाई विश्वास नगरी व्यक्तिगत फैसलालाई नै सर्वाेपरी ठान्ने काम कसैले गरे एकतालाई निरन्तर गति दिन र विकसित गर्न सम्भव नहुने चेतावनी दिए। पार्टीभित्र देखा परेको अहिलेको समस्या पदको लुछाचुँडी र झगडा नभएको पनि दाहालको प्रष्टोक्ति थियो। कताकता पदका निम्ति झगडा, लुछाचुँडी हो कि भन्ने देखिएको छ, त्यो वास्तवमा सच्याउनै पर्ने भएको छ। विचार, विधि, पद्धति र समाजवादी अर्थतन्त्र, राजनीति, संरचना, संस्कृति कस्तो हुने भन्ने बहस हो, उनले भने, यो कार्यकर्तामा लान जसरी सक्नुपर्ने थियो, लानुपर्छ। विचारकै बहस हो। व्यक्तिमा पदमा जाने को भन्ने मुख्य होइन। विचारसँग जोडिएर नेतृत्व पनि आउँछ नै। उनले अहिलेको संघर्षले झन् पार्टीलाई एकताबद्ध, विचार र विधि केन्द्रित पार्टी बनाउने बताए। अहिले कुनै स्थितिमा पार्टी विभाजन रोक्ने अन्तिम समयसम्म प्रयास गर्दैछौं। र पार्टी विभाजन हुन दिइने छैन, यो विश्वास पनि दिलाउन चाहन्छौं। पार्टीलाई एकताबद्ध राखिने, विचार केन्द्रित र विधि पद्धतिमा चल्ने पार्टी बनाइनेछ। विचार अझ स्पष्ट भएर आउनेछ, विधि पालना गर्ने स्पष्ट भएर आउनेछ। कोही आत्तिनु पर्दैन, उनले भने। उनले पार्टीभित्र वैचारिक राजनीतिक बहसको विषय खुल्ला भइनसकेको बताए। हामीले पार्टी एकता गर्ने बेलामा जनताको बहुदलीय जनवादलाई निषेध गर्ने काम गरेका छैनौं, माओवादीको दसवर्षे जनयुद्ध र एक्काइसौं शताब्दीको जनवादलाई निषेध गर्ने काम गरेका छैनौं, दुवैका उच्च मूल्यांकन गरिएको छ। मदन भण्डारीको राजनीतिक योगदान र गतिशीलतालाई उच्च मूल्यांकन नै गरिएको छ। तर अब पार्टी एकता गर्दा जनताको जनवादलाई विकसित र परिष्कृत गर्नुपर्छ भनिएको छ, उनले भने, अब मैले माओवाद र एक्काइसौं शताब्दीको जनवाद र अर्काेले जनताको बहुदलीय जनवाद जिन्दावाद भन्न थाल्यौं भने हामीले पार्टी एकता गरेको ठहरिँदैन। हामी कहीँ न कहीँ विभाजनतिर जान खोज्दैछौं। विचार, भावना र संवेदनशीलतालाई हामीले सम्बोधन गर्नेतिर होइन, भन्नेतिर देखिन्छ। अहिले जुलुस ननिकालौं, हामी पार्टीमा एकताकै निम्ति छलफल गरिरहेका छौं, हामीले त्योभन्दा बाहिर गएर गर्नु उचित छैन। नेपालले कसैले चाहेर पनि कम्युनिस्ट पार्टीलाई विर्सजनको अवस्थामा पुयाउन नसक्ने बताए। पार्टी, नेता, कार्यकर्तालाई निरास बनाएर, कसैको दास भएर र टाउको समाएर नियति यस्तै हो भनेर बस्न नपर्ने भन्दै आन्दोलनको निम्त्ति व्यक्ति महŒवपूर्ण नहुने उनको भनाइ थियो। उनले कुनै पनि व्यक्ति सर्वोपरी नभएको भन्दै अहंकारबाट मुक्त नभए पार्टी होइन व्यक्ति नै पतन हुनेसम्मको आक्रोश पोखे। म नै सर्वाेपरी भनेर आफैंलाई सर्वाेपरी ठान्न थालियो भने आफूबाहेक दुनियाँमा कसैको केही लाग्दैन भन्ने ठानियो भने र त्यस्तो अहंकारको भावनाबाट चल्न थालियो भने त्यस्तो अवस्थामा त्यो व्यक्तिको पतन हुने बाहेक, त्यो प्रवृत्तिको पतन हुने बाहेक अर्काे केही हुन सक्दैन, उनले भने। उनले पार्टीभित्रका कुनै व्यक्तिमा अझै पनि म नै सर्वाेपरी हुँ भन्ने विचार प्रवृत्ति छन् भने समय छँदै त्यसबाट उम्किन र बच्न आग्रह गरे। उनले आफू सँगसँगै आन्दोलनलाई समाप्त पार्ने त्यस्तो मुर्खतापूर्ण काम कसैबाट नहोस् भन्ने आफ्नो शुभेच्छा रहेको बताए। तपाईंहरूलाई चिन्ता होला कम्युनिस्ट पार्टी फुट्छ कि भनेर फुट्दैन, कसैले चोइटाउन खोज्यो भने चोइटिएर जाला तर कम्युनिस्ट पार्टी फुटेर जानेवाला छैन। तर, हामीमध्ये केही व्यक्तिहरू कस्ता छौं भने कसैले भन्देला, पत्रपत्रिकामा आइहालेमा डरले थरथरथरथर काम्न थाल्छौं। थर्किनुपर्ने केही आवश्यकता छैन। आन्दोलनलाई नयाँ उचाइमा पुयाउने काम हामीले गरेका छौं र गर्न सक्छौं भन्ने आत्मविश्वास छ, उनले भने। कम्युनिस्ट आन्दोलनमा गरिएको त्याग, बलिदान र तपस्यालाई कसैले पनि भुल्न नहुने उनको भनाइ थियो। सत्तामा पुगेपछि बिर्सिन्छौं भने यो आन्दोलन विर्सजनवाहेक कुनै परिणामतिर जानेछैन। त्याग, बलिदान, तपस्या भुल्यौं भने। पार्टीभित्रको समस्या बसेर हामीले हल गर्न खोजिरहेका छौं। हाम्रा निम्त्ति व्यक्ति प्रमुख कुरा होइन, विधि प्रमुख कुरा हो। नीति प्रमुख कुरा हो, उनले भने, यो विधि पद्धतिको आधारमा सामूहिक निर्णय गर्ने र सबैले परिपालन गर्ने लेनिनवादी सिद्धान्त हो। बहुमतको निर्णय सबैले मान्नुपर्छ। म मान्दिनँ, म मान्न बाध्य छैन, आदि इत्यादि भन्न कसैले पनि छुट पाउँदैन। मलाई लाग्छ फेरि पनि बुद्धि सबैमा पलाउनेछ। उनले ओलीप्रति संकेत गर्दै भने, आफूलाई अपरिहार्य नठानौं। र, सबैको बुद्धि, खुबी, क्षमता र आआफ्नो भूमिकालाई साथ लिएर अगाडि बढ्यौं भने विचारका हिसाबले उत्कृष्ट संगठनका हिसाबले उत्कृष्ट कम्युनिस्ट पार्टी हामी बन्न सक्छौं। दाहाल, नेपालसहित अर्का नेता झलनाथ खनाल, उपाध्यक्ष वामदेव गौतम, प्रवक्ता नारायणकाजी श्रेष्ठलगायतले प्रधानमन्त्री ओलीको राजीनामा माग गरेका थिए। त्यसयता नेकपाको स्थायी समिति बैठक प्रभावित बन्दै आइरहेको छ।"
आजबाट वीरगन्जमा निषेधाज्ञा,"वीरगन्ज : कोरोना संक्रमित थपिएपछि स्थानीय प्रशासनले वीरगन्ज महानगरपालिकामा अनिश्चितकालीन निषेधाज्ञा जारी गरेको छ । जिल्ला प्रशासन कार्यालय पर्साले शनिबार बिहान ५ बजेदेखि अर्को सूचना नआउन्जेल निषेधाज्ञा जारी गर्ने निर्णय गरेको हो । यस विषयमा छलफल गर्न शुक्रबार राजनीतिक दल, सुरक्षा निकाय, उद्योग वाणिज्य संघ र अस्पतालका प्रतिनिधिसहित सर्वपक्षीय बैठक बसेको थियो । संक्रमण थप फैलिन नदिन, कोरोना रोकथाम, नियन्त्रण, उपचार तथा व्यवस्थापनलाई प्रभावकारी बनाउन निषेधाज्ञा लागू गर्ने निर्णय गरिएको जिल्ला प्रशासनले जारी गरेको सूचनामा उल्लेख छ । लक्षणसहितका संक्रमितको संख्या बढेको, केहीको मृत्यु भएको र आइसोलेसनमा रहेका केहीको अवस्था जटिल देखिएको जनाइएको छ । निषेधाज्ञा अवधिमा अत्यावश्यक स्वास्थ्योपचारबाहेक अन्य काममा स्थानीयलाई घरबाहिर निस्कन प्रतिबन्ध लगाउने निर्णय भएको पर्साका सहायक प्रमुख जिल्ला अधिकारी ललितकुमार बस्नेतले बताए । उनका अनुसार अस्पताल, क्लिनिकसहित औषधि, दूध र खानेपानीका पसलबाहेक अन्य बजार बन्द रहनेछ । यसैगरी अब अन्य जिल्लाबाट र विशेषगरी भारतबाट आउन प्रतिबन्ध लगाइएको बस्नेतको भनाइ छ । सुरक्षा निकायले गस्ती बढाउने, लुकिछिपी प्रवेश गरेकालाई नियन्त्रणमा लिएर क्वारेन्टाइनमा राख्ने निर्णय पनि भएको छ । नेपाल प्रहरी र सशस्त्र प्रहरीले नसकेको ठाउँमा नेपाली सेना परिचालन गर्ने निर्णय गरिएको उनले बताए । बैठकले समुदायमा परीक्षण गर्ने निर्णय गरेको छ । सुरुमा संक्रमितको कन्ट्याक्ट ट्रेसिङ गरी पीसीआर परीक्षण गर्ने, त्यसपछि जोखिमपूर्ण स्थानमा जाँच गरिने भएको छ । समुदाय (मास) परीक्षणका क्रममा फेला परेका लक्षण नभएका संक्रमितलाई होम आइसोलेसनमा राख्ने, लक्षण देखिएकालाई मात्रै अस्थायी कोभिड अस्पतालमा भर्ना गर्ने निर्णय पनि गरेको छ । तीन दिनमा तीनको मृत्यु वीरगन्जमा तीन दिनमा कोरोनाका कारण तीन जनाको मृत्यु भएको छ । गण्डकस्थित अस्थायी कोभिड अस्पतालको आइसोलेसनमा उपचाररत बारा परवानीपुर४ की १९ वर्षीया किशोरीको शुक्रबार साँझ साढे ५ बजे ज्यान गएको छ । ती किशोरीको स्वाब संकलन गरी नारायणी अस्पतालको प्रयोगशालामा पठाइएकोमा शुक्रबार बेलुकी पीसीआर रिपोर्ट पोजिटिभ आएको कोभिड अस्पतालका कोअर्डिनेटर डा उदयनारायण सिंहले पुष्टि गरे । ती किशोरीको स्वास्थ्यमा समस्या भएपछि गत बुधबार वीरगन्जकै वीरगन्ज हेल्थ केयर अस्पतालमा उपचारका लागि भर्ना गरिएको थियो । उपचारका क्रममा कोरोना शंका लागेपछि चिकित्सकले आरडीटी गर्दा रिपोर्ट पोजिटिभ देखिएको थियो । त्यसपछि स्वाब संकलन गरी पठाइए पनि रिपोर्ट आउन ढिला भएपछि बिहीबार राति साढे ९ बजेतिर उनलाई अस्थायी कोभिड अस्पतालमा लगेर भर्ना गरिएको थियो । उनमा झाडापखालाका साथै फोक्सोमा पनि जटिल समस्या थियो, डा सिंहले भने, उपचारका क्रममा शुक्रबार साँझ साढे ५ बजे उनको मृत्यु भएको हो । वीरगन्जकै कोभिड अस्पतालको आइसोलेसनमा वीरगन्ज११ श्रीपुरकी ८५ वर्षीया एक वृद्धा संक्रमितको शुक्रबार बिहान मृत्यु भएको थियो । मुटुरोगी ती वृद्धाको स्वास्थ्यमा समस्या देखिएपछि पाँच दिनअघि एड्भान्स अस्पतालमा भर्ना गरिएको थियो । उपचारका क्रममा कोरोना लक्षण देखिएपछि मंगलबार उनको स्वाब संकलन गरी नारायणी अस्पतालको प्रयोगशालामा पठाइएको थियो । उनमा बुधबार राति कोरोना पुष्टि भएपछि बिहीबार अस्थायी कोभिड अस्पतालमा ल्याइएको थियो । मुटुरोगी वृद्धामा निमोनियाको पनि समस्या थियो । हामीले आइसोलेसनमा निमोनियाकै उपचार गरिरेहका थियौं, डाक्टर सिंहले भने, उपचारकै क्रममा शुक्रबार बिहान उनको मृत्यु भएको हो । त्यसअघि गत मंगलबार पनि आइसोलेसनमै मृत्यु भएका वीरगन्ज माईस्थानका ७० वर्षीय वृद्धमा पनि बुधबार राति संक्रमण पुष्टि भएको थियो । पाँच थुनुवासहित ३२ संक्रमित थपिए वीरगन्जस्थित नारायणी अस्पतालको प्रयोगशालामा बिहीबार राति गरिएको परीक्षणले ३२ जनामा संक्रमण देखाएको छ । यीमध्ये प्रहरी हिरासतमा रहेका पाँच जना थुनुवा छन् । नौ जनाले स्वेच्छाले पीसीआर परीक्षण गराएका थिए । अरू १८ जना भने कन्ट्याक्ट ट्रेसिङका क्रममा जाँच गर्दा पीसीआर रिपोर्ट पोजिटिभ आएको हो । वडा प्रहरी श्रीपुरको हिरासतमा रहेका २५, २२, ३३, २२ र ४७ वर्षका पाँच पुरुष थुनुवामा संक्रमण भेटिएको पर्साकी प्रहरी उपरीक्षक गंगा पन्तले बताइन् । पाँचै जना भारतीय नागरिक हुन् । पन्तका अनुसार हिरासतमा रहेका सात थुनुवामध्ये पाँच जनामा संक्रमण भेटिएपछि वडा प्रहरी कार्यालयलाई सिल गरिएको छ । नारायणी अस्पतालका मेडिकल सुपरिन्टेन्डेन्ट डा मदन उपाध्यायका अनुसार बहुदरामाई नगरपालिका५ भौराटारका ३३ वर्षीय, पकाहामैनपुर गाउँपालिका३ सवैठवाका ५० र २७ वर्षीय, वीरगन्ज महानगरपालिका१० बजरंग टोलका २९ वर्षीय, वीरगन्ज१२ मुर्लीका १६ वर्षका २ पुरुष र ३८ वर्षीया महिला, वीरगन्ज २० का ३२ वर्षीय, वीरगन्ज२ छपकैयाका ३० वर्षीय पुरुषको पीसीआर रिपोर्ट पोजिटिभ आएको हो । उनीहरूले आफैंलाई शंका लागेर सःशुल्क परीक्षण गराएका थिए । कन्ट्याक्ट ट्रेसिङका क्रममा नारायणी अस्पतालका संक्रमित स्विपरका २३ वर्षीय छोरा, वीरगन्ज२९ की २५ वर्षीया महिला, वीरगन्ज१३ की ४८ वर्षीया महिला र ३० वर्षीय पुरुष, छिपहरमाई गाउँपालिका३ का २३ वर्षीय पुरुष, वीरगन्ज१० का ६०, ३५ र २९ वर्षीया महिला तथा १४ वर्षका पुरुष, वीरगन्ज९ घण्टाघरका २५ वर्षीय पुरुष र वीरगन्ज१३ का नौमहिने शिशुमा पनि कोरोना देखिएको हो । पर्सामा संक्रमितको संख्या २ सय ३४ पुगेको जिल्ला स्वास्थ्य कार्यालयले जनाएको छ । बुधबार राति १७ जनामा संक्रमण पुष्टि भएको थियो । वीरगन्जका अस्पताल बन्द स्वास्थ्यकर्मी र बिरामीमा कोरोना संक्रमण भेटिन थालेपछि वीरगन्जका सरकारी र निजी अस्पतालमा शुक्रबारदेखि आकस्मिकबाहेक अरू सेवा बन्द गरिएको छ । कोरोना समुदायमै फैलिएको भन्दै नेपाल चिकित्सक संघको आग्रहमा अस्पतालले शुक्रबारदेखि आकस्मिकबाहेक अन्य सेवा बन्द गरेका हुन् । वीरगन्जमा एक सरकारी र १२ भन्दा बढी निजी अस्पताल र शिक्षण अस्पताल (मेडिकल कलेज) छन् । संक्रमित फेला परेका एड्भान्स, अली अर्थो ट्रमा सेन्टर र शान्ति पोलिक्लिनिक भने यसअघि नै सिल भइसकेका छन् । शुक्रबारदेखि अर्को सूचना नआएसम्मका लागि सेवा बन्द गरिएको चिकित्सक संघ वीरगन्ज शाखाका सचिव डा उदयनारायण सिंहले बताए । संघले विज्ञप्ति जारी गरेपछि वीरगन्जको नारायणी अस्पतालमा आकस्मिक र प्रसूति विभागबाहेक अन्य शुक्रबार बिहानदेखि बन्द गरिएको निमित्त मेडिकल सुपरिटेन्डेन्ट डा सुरेन्द्र चौधरीले बताए । उनका अनुसार मेडिसिन, सर्जरी, अर्थो र आईसीयूबाट बिरामी डिस्चार्ज गरी खाली गराइएको छ । वीरगन्ज हेल्थ केयर अस्पतालमा पनि ओपीडी सेवा बन्द गरिएको सञ्चालक डा अबुलहयश अन्सारीले बताए । ००० पर्साको वीरगन्ज महानगरपालिकाको मुख्य बजारमा शुक्रबार देखिएको चहलपहल । क्रान्ति शाह"
प्रचण्डको अभिव्यक्ति तथ्यहीन भएको सूर्य थापाको टिप्पणी,"काठमाडौं : प्रधानमन्त्रीका प्रेस सल्लाहकार सूर्य थापाले नेपाल कम्युनिस्ट पार्टी (नेकपा) अध्यक्ष पुष्पकमल दाहाल प्रचण्डको अभिव्यक्ति तथ्यहीन भएको टिप्पणी गरेका छन्। लिपुलेक, लिम्पियाधुरा र कालापानीसहितको नक्सा पार्टी निर्णयकै आधारमा सार्वजनिक भएको भन्दै दिएको अभिव्यक्रिप्रति थापाले यस्तो टिप्पणी गरेका हुन्। थापाले प्रचण्डको नाम नलिइ उनलाई लक्षित गर्दै फेसबुकमा लेखेका छन्, यसरी दिउँसै रात पार्ने तथ्यहीन कुरा गर्नुको साटो बरू आफू प्रधानमन्त्री रहेको बेला पहिल्यै यो नक्सा यसैगरी प्रकाशित गरेर इतिहास रचेको भए हुँदैनथ्यो होला र ? पछिल्ला दिनमा नेकपाभित्र भारतले अतिक्रमण गरेको भूमि समेटेर सार्वजनिक भएको नेपालको नक्साको जस लिने लडाईं नै सुरु भएको छ। शुक्रबार प्रचण्डले नेकपाका संस्थापक नेताहरुको स्मृति दिवसको कार्यक्रममा नक्सा प्रकाशनको विषयलाई लिएर कसैलाई दलाल र कसैलाई राष्ट्रवादी भनेर देवत्वकरण भएको भन्दै असन्तुष्टि व्यक्त गरेका थिए। यो विषय केही समयअघि उनले चितवनमासमेत उठाएका थिए। प्रचण्डले शुक्रबार नेकपा सचिवालय बैठकले नै सरकारको नीति तथा कार्यक्रममै अतिक्रमित भूमि समेटर नयाँ नक्सा ल्याउन निर्देशन दिएको बताएका थिए। प्रचण्डको यही अभिव्यक्तिप्रति थापाले चर्को टिप्पणी गरेका हुन्। मात्र निर्देशन दिएको भरमा हुने यति सजिलो काम किन आफैले नगरेको होला ?, सूर्य थापाले प्रचण्डलाई लक्षित गर्दै थप भनेका छन्, समस्या त सन् १९६२ (२०१९साल) देखि यहाँ छँदैथियो, किन यो काम २०१९ यताका १६ जना प्रधानमन्त्री र तिनका सरकारहरूले गर्न नसकेर मौन, उदासीन र बेखबर भएका त ? थापाको फेसबुक स्टाटस जस्ताकाे तस्तै नक्सा प्रकाशनमा सुझाव, निर्देशन र निर्णयको अन्तर्य ध्यान र निशाना कहाँ छ ? सूर्य थापा नेपाल कम्युनिस्ट पार्टी (नेकपा)का केही नेताहरूले सार्वजनिक रूपमा भ्रम फैलाएका कारण योविनम्र निवेदन र ध्यानाकर्षण गराउनु जरूरी भएको छ, जसले केन्द्रीय कमिटीको पछिल्लो बैठक (१५१९ माघ २०७६ ) ले कालापानी, लिपुलेक र लिम्पियाधुरासहितको नक्सा प्रकाशित गर्न सरकारलाई निर्देशन दिएको र पछि आएर सरकारले नक्सा प्रकाशित गरेको भन्ने दावीसमेत गरिरहेका छन ! पार्टीले भन्नु र सरकारले गर्नु वा नेताले सुझाव दिनु र प्रधानमन्त्रीले सुझाव ग्रहण गर्नुमा अचम्मित हुनुपर्ने त कुनै कारण हुँदैन । यसरी दिउँसै रात पार्ने तथ्यहीन कुरा गर्नुको साटो बरू आफू प्रधानमन्त्री रहेको बेला पहिल्यै योनक्सा यसैगरी प्रकाशित गरेर इतिहास रचेको भए हुँदैनथ्योहोला र ? मात्र निर्देशन दिएको भरमा हुने यति सजिलो काम किन आफैले नगरेको होला ? समस्या त सन् १९६२ (२०१९साल) देखि यहाँ छँदैथियो, किन यो काम २०१९ यताका १६ जना प्रधानमन्त्री र तिनका सरकारहरूले गर्न नसकेर माैन, उदासीन र बेखबर भएका त ? अनि अहिलेको सरकार र प्रधानमन्त्री केपी शर्मा आेलीले नै योकाम गर्नुपरेको हो त ? किन उहाँलाई कृपा गरेर योअवसर दिइएको हो त ? फेरि सरकारले अध्ययन र तयारी नगरेको भए जेठ १ गते निर्देशन दिएको भरमा जेठ ७ गते सातै दिनमा नक्सा प्रकाशन गरिहाल्न संभव हुने थियो? नक्सा बनिबनाउ नै थियो? यस्तो महत्वपूर्ण निर्णय गर्दा अवश्य पनि सल्लाह सुझाव त तीन करोड नेपालीहरू, बौद्धिक क्षेत्र, संचार माध्यमहरू, अभियन्ताहरू तथा सबै पार्टीका नेता कार्यकर्ता र विभिन्न कमिटीहरूले पनि दिनु स्वाभाविक नै थियो। राष्ट्रिय हित र एकतासँग सम्बन्धित यस संवेदनशील विषयमा सबैको सल्लाह र सुझाव सरकारलाई प्राप्त भएको थियो, सरकार स्वयंले तीन पटक त सर्वदलीय सर्वपक्षीय बैठक नै अायाेजना गरेर साझा दृष्टिकोण बनाउने काम गरेको थियो। तदनुरूप खास निर्णय त प्रधानमन्त्रीले लिनुभएर नै सरकारको नीति तथा कार्यकम, मन्त्रिपरिषदको निर्णय, नक्सा प्रकाशन र संविधान संशाेधनमा सिङ्गै राष्ट्र एकताबद्द भइकन अघि बढेको तथ्य स्पष्ट छ । यसमा सल्लाह मात्र दिनु र नक्सा प्रकाशित गर्ने साहसिक निर्णय लिनुमा कति ठूलो अन्तर छ भन्ने पनि जगजाहेर नै छ । अनि यता आएर ककसको कुन हीनग्रन्थी रसाएर योसब अभिव्यक्ति आइरहेको छ ? केन्द्रीय कमिटीको उक्त बैठकद्वारा पारित ११बुँदे समसामयिक प्रस्तावहरूमा अहिले दावी गरिएजस्ताे नक्सा प्रकाशित गर्न निर्देशन दिएको अर्थ र आशयसम्म लाग्ने कुनै शब्द, वाक्य, प्रस्ताव र भनिएजस्ताे निर्देशन कहींकतै छैन । दुनियाँ र निर्णय गर्ने हामी केन्द्रीय कमिटीका सदस्यहरूलाई यसरी मूर्ख बनाउने अनुचित प्रयाश कसरी पुष्टि हुन्छ ? जबकि प्रधानमन्त्रीले संसदमै बाेल्ने क्रममा यस कदममा सबैको याेगदान छ भनेर स्पष्ट गरिसक्नुभएको छ । लाै हेराैं त, केन्द्रीय कमिटीको बैठकद्वारा पारित समसामयिक प्रस्तावको योबुँदा  ""८यो बैठक २०१९ नोभेम्बर २ का दिन नेपालका लिम्पियाधुरा, लिपुलेक र कालापानी क्षेत्रलाई समेटेर भारतले प्रकाशित गरेको राजनीतिक नक्सालाई अमान्य ठहर गर्दछ । ऐतिहासिक नक्सा, प्रमाण र दस्तावेजहरूका आधारमा ती भूभागहरू एवं सुस्ता क्षेत्र नेपालका अभिन्न अंग हुन् भन्ने कुरामा हाम्रो पार्टी स्पष्ट छ र नेपाल र भारतका परराष्ट्र सचिवहरूको संयन्त्रबाट समस्याको समाधान गर्ने पूर्व सहमति विपरीत गरिएको एकपक्षीय निर्णय नेपालका लागि मान्य नहुने स्पष्ट पार्न चाहन्छ । यस सम्बन्धमा नेपाल सरकारले सर्वदलीय बैठक आयोजना गरेर साझा राष्ट्रिय दृष्टिकोण निर्माण गर्न लिएको तदारुकता, देशको भौगोलिक अखण्डता रक्षाका लागि सरकारले लिएको अडान र चालेका कदमहरू सही रहेको कुरामा जोड दिँदै पार्टी सरकारको त्यस अडानलाई दृढ समर्थन गर्दछ । राष्ट्रिय सहमतिलाई थप सुदृढ बनाउँदै यस समस्याको समाधान कुटनीतिक एवम् राजनीतिक माध्यमबाट गर्न बैठक सरकारलाई आह्वान गर्दछ । साथै विभिन्न स्थानमा सीमाना र दसगजा मिचिएको र नेपालले आफ्नो भूभागमा गर्न लागेका निर्माण कार्यमा समेत भारतीय पक्षबाट अवरोध सिर्जना भएकोले यस विषयमा तत्काल आवश्यक कदम चाल्न सरकारको ध्यानाकर्षण गर्दछ ।"" नक्सा प्रकाशन गर्ने भनी सरकारलाई दिएको निर्देशन यसमा खाेई कहाँनेर छ ? शुरूमा यस किसिमको तथ्यहीन दावी गरिए पनि योपुष्टि नहुँदा फेरि बाेली बदलिन पुगेको छ । ""मेराे अध्यक्षतामा भएको स्थायी किटी वा सचिवालयको बैठकले गरेको निर्णयअनुसार"" भन्नुपर्ने सकसचाहिं किन गरिरहनु परेको होला ? प्रधानमन्त्रीले होइन, म र मैले भन्नुपर्ने खण्ड र बाध्यता किन आइपरेको छ ? त्यस्ताे निर्णय कुन वक्तव्यमा, कुन मितिमा र कहिले सार्वजनिक छ ? पार्टी प्रवक्ताले कति गते र कति बजेको मिडिया ब्रिफिङमा योसार्वजनिक गर्नुभएको छ ? कुन अन्तरपार्टी निर्देशनमा पार्टी पंक्तिलाई र कुन पत्राचारमार्फत सरकारलाई जानकारी गराइएको छ ? सजबकि स्थायी कमिटीको २०७६ पुस ७ गते सम्पन बैठकले गरेको निर्णय समसमयिक प्रस्तावमा यसप्रकार सार्वजनिक गरिएको पाइन्छ : ""२ यो बैठक गत २०१९ नोभेम्बर २ का दिन नेपालका लिम्पियाधुरा, लिपुलेक र कालापानी क्षेत्रलाई समेटेर भारतले प्रकाशित गरेको राजनीतिक नक्सालाई अमान्य ठहर गर्दछ । ऐतिहासिक नक्सा, प्रमाण र दस्तावेजहरूका आाधारमा ती भूभागहरू एवं सुस्ता क्षेत्र नेपालका अभिन्न अंग हुन् भन्ने यथार्थ पुष्टि भएको कुरामा हाम्रो पार्टी स्पष्ट छ । यस समस्याको समाधानका लागि नेपाल र भारतका परराष्ट्र सचिवहरूको संयन्त्रबाट समाधान गर्ने दुवै देशबीच यसअघि नै भइसकेको निर्णयविपरीत भारतले गरेको एकपक्षीय निर्णय नेपालका लागि मान्य नहुने कुरा पार्टी स्पष्ट पार्न चाहन्छ । यस सम्बन्धमा नेपाल सरकारले लिएका अडान र चालेका कदमहरू सही रहेको कुरामा जोड दिँदै पार्टी सरकारको त्यस अडानलाई दृढ समर्थन गर्दछ र यस सम्बन्धमा नेपालका सबै राजनीतिक दल, पक्ष र सरोकारवालाहरूका बीचमा कायम भएको राष्ट्रिय सहमतिलाई पार्टी हार्दिक स्वागत गर्दछ । राष्ट्रिय सहमतिलाई सुदृढ बनाउँदै यस समस्याको समाधान कुटनीतिक माध्यमबाट गर्न बैठक सरकारलाई आह्वान गर्दछ । साथै विभिन्न स्थानमा सीमाना र दसगजा मिचिएको र नेपालले आफ्नो भूभागमा गर्न लागेका निर्माण कार्यमा समेत भारतीय पक्षबाट अवरोध सिर्जना भएकोले यस विषयमा तत्काल कदम चाल्न सरकारको ध्यानाकर्षण गर्दछ ।"" स्थायी र केन्द्रीय कमिटीका बैठकपछि पार्टी एकतासँग सम्बन्धित विषय १५ दिनभित्र टुङ्याउने भन्ने निर्णय नै भएको थियो। अाज आठ महउना बितिसक्दा समेत ती १५ दिन किन आउन सकेनन् ? पार्टी एकीकरण कुन जग, अथाेरिटी, सहमति र घोषणामा भएको हो ? एजेन्डा तय गर्ने, छलफल गर्ने, निर्णय लिने र सहमति गर्ने कसरी हो भनिएको छ ? भागबण्डा कसरी भएगरेको हो ? समय समयका निर्णय कसरी र के के भएका छन् ? यी र यस्ता जिज्ञासाहरूसँगै योप्रश्न विशेष रूपमा उठेको छ, ध्यान र निशाना कहाँ छ ? गतिविधि के कस्ता भइरहेका छन् ? आफ्नाे पार्टीको सरकारले गरेको काम, जसमा सिंगो राष्ट्र एकढिक्का बनेको छ, यसमा विवाद र भ्रम किन ? कसको स्वार्थ र चाहनामा योसब भइरहेको छ ? विपक्षी दलका नेताको यसमा कुनै गुनासो र हीनता प्रकट नहुने, सत्ताधारी दलभित्र किन उछिनपाछिनको होडबाजी चलिरहेको छ ? अनि योमपाईंत्व प्रदर्शन किन ? तथ्यको अाफूखुशी अपव्याख्या र भ्रष्टीकरण किन ?"
८५ खसी बोका प्रहरीको नियन्त्रणमा,"परासी : सशस्त्र प्रहरीले १७ लाख बराबरका खसी बोका पक्राउ गरेको छ। भारतबाट अवैध रुपमा पश्चिम नवलपरासी भित्राउँदै गरेको अवस्थामा गएराति ८५ वटा खसी बोका पक्राउ गरेको सशस्त्र प्रहरी बल नेपाल नं २६ गण हेडक्वाटर पश्चिम नवलपरासीका उपरीक्षक भरत खनियाँले जानकारी दिए। सुस्ता गाउँपालिका५ रगरगञ्ज नाकाबाट भन्सार छलेर उक्त खसी बोका ल्याइएको थियो। सूचनाको आधारमा उक्त खसी बोका रगरगञ्जको एक छाप्रोमा लुकाएर राखेको अवस्थामा बरामद गरिएको उपरीक्षक खनियाँले बताए। पक्राउ गरिएका खसी बोका आवश्यक कारबाहीका लागि महेशपुर भन्सार कार्यालय पठाइएको सशस्त्र प्रहरीले जनाएको छ। नाकाबाट भारतीय खसी बोका अवैध रुपमा सीमा क्षेत्रमा ल्याएर राख्ने गरिएको छ। त्यसरी ल्याएका खसी बोका कारोबारीले नेपालकै भनेर विभिन्न जिल्लामा पठाउने गरेका छन्। पछिल्लो पटक लकडाउन खुकुलो भएसँगै सीमा नाकाबाट अवैध रुपमा नेपालतर्फ पशु चौपाय, लत्ताकपडा र अन्य भारतीय सामानको अवैध कारोबार बढ्दै गएको छ। यसैबीच असार महिनामा मात्र भारतबाट अवैध रुपमा नेपाल भित्राउँदै गरेको करिब १० लाख बराबरका सामग्री बरामद गरेर भन्सार कार्यालय पठाइएको समेत सशस्त्र प्रहरीले जनाएको छ। नेपालबाट भारत लैजादै गरेको साढे ४ लाख बराबरको मटर समेत बरामद गरी भन्सार कार्यालय पठाइएको सशस्त्र प्रहरीले जनाएको छ।"
आज नाग पञ्चमी,"काठमाडौँ : श्रावण शुक्ल पञ्चमीका दिन प्रत्येक वर्ष मनाइने नाग पञ्चमी आज मनाइँदै छ। परम्पराअनुसार नागको पूजा अर्चना गरी घरका मूलढोकामा टाँसेर यो पर्व मनाउने गरिन्छ। यसरी नागको तस्वीर टाँस्दा वर्षभर घरमा नाग, सर्प र बिच्छीलगायतका जीवले दुःख नदिनुका साथै अग्नि, मेघ र चट्याङको भयबाट पनि बच्न सकिन्छ भन्ने धार्मिक विश्वास छ। सूर्योदयकालमा पञ्चमी तिथि र षष्टीले युक्त पञ्चमी नागपूजाका लागि शुभ मानिने भएकाले शनिबार नागपञ्चमीको निर्णय गरिएको नेपाल पञ्चाङ्ग निर्णायक समितिका अध्यक्ष एवं धर्मशास्त्रविद् प्रा डा रामचन्द्र गौतमले जानकारी दिनुभयो। नाग पूजाको प्रचलन वैदिककालदेखि नै शुरु भएको हो। वैदिक मान्यताअनुसार नागलाई सर्पको राजा मानिन्छ। नाग रिसाए भने पानीको अभाव हुने भएकाले पानीका लागि पनि नागलाई खुसी पार्न पूजा गर्ने परम्परा बसेको हो। वराहपुराणमा उल्लेख भएअनुसार श्रावण शुक्ल पञ्चमीमा नागराजसँग ब्रह्माको संवाद भएकाले पनि आजको दिन नाग पूजाका लागि प्रसिद्ध मानिन्छ। प्रत्येक घरमा नाग रहेका हुन्छन्। घरको जगमुनि बसेका नाग रिसाएमा घरको जग भत्कन्छ भन्ने धार्मिक विश्वासमा पनि नाग पूजा गर्ने परम्परालाई निरन्तरता दिँदै आइएको हो। नागलाई विष्णु र शिवका रुपमा मान्ने प्रचलन वैदिक सनातन कालदेखि नै छ। भगवान् शिवले नागको माला लगाउने र भगवान् विष्णु जलमाथि शेष नागको शैय्यामा फणको छाता ओढी शयन गर्ने भएकाले दुवै देवतालाई नागका रुपमा मान्ने गरिएको हो। प्रथम पूजाको अधिकार पाउनुभएका भगवान् गणेशको एक हातमा नाग छ। भगवान् विष्णुको अवतारका रुपमा जन्म लिनुभएका श्रीरामचन्द्रका भाई लक्ष्मण र कृष्णका दाजु बलरामलाई पनि शेषनागको अवतारका रुपमा मानिन्छ। दुवैले दुर्जनको नाश गरी सज्जनको रक्षाका लागि भगवान् विष्णुको अवतारका रुपमा जन्म लिनुभएका श्रीराम र श्रीकृष्णलाई सहयोग गर्न जन्म लिएको कथा विभिन्न पुराणमा उल्लेख गरिएको छ। श्रीकृष्णले बाल्यकालमै कालीनागको दमन गरेको प्रसङ्ग विभिन्न पुराणमा वर्णन गरिएको छ। भगवान् विष्णुको नवौँ अवतारका रुपमा जन्म लिनुभएका बुद्धको मूर्तिको शीरमा मुकुटाकारका रुपमा सर्पको आकृति रहेको हुन्छ। मत्स्येन्द्रनाथको घाँटीमा कर्कोटक नागको माला लगाइएको हुन्छ। जैन तीर्थङ्करहरुको शिरमा समेत सर्पाकार मुकुट हुन्छ। पाण्डुपुत्र अर्जुन र चन्द्रगुप्त द्वितीयले नागकन्यासँग विवाह गरेको प्रसङ्ग धर्मशास्त्रमा उल्लेख गरिएको छ। लक्ष्मीको वास त्यो घरमा हुन्छ जुन घरमा नागको पूजा हुन्छ भन्ने मान्यता हाम्रो समाजमा सनातनदेखि छ। नागपञ्चमी कसरी र किन मनाउन थालियो भन्ने सम्बन्धमा विभिन्न किम्बदन्ती प्रचलित छन्। जसमध्ये एउटा प्रख्यात किम्बदन्ती यस्तो छ। एक किसानले आफ्नो खेत खनिरहेका बेला नागका तीनवटा बच्चा भेट्टाए र मारिदिए। ती बच्चाकी आमा आहरा खोजेर आउँदा आफ्ना सबै बच्चा मरेकोदेखि किसानसँग क्रुद्ध भइन्। रीसले चुर भएकी नागिनीले तत्काल किसानलाई मार्दा पनि रीसबाट मुक्त नभएकाले किसानको घरमा गएर श्रीमती र दुई छोरालाई पनि मारिदिइन्। संयोगले किसानकी छोरी घर बाहिर रहेकीले बच्न सफल भइन्। नागिनीले किसानकी छोरीलाई पनि खोज्दै हिँडेपछि बाटामा फेला पारी मार्न खोजिन्। किसानकी छोरीले अनेक प्रकारले अनुनय विनय गरी नमार्नुस् म तपाईँको पूजाआजा गर्छु र दूध खान दिन्छु भनेर बिन्ती गरेपछि नागिनीले दया गरी किसानकी छोरीलाई छोडिन्। मृत्युको मुखबाट बची प्रसन्न भएकी किसानकी छोरीले नागिनीलाई शोडषोपचारले पूजा आजा गरी कचौरामा दूध पनि खान दिइन्। किसानकी छोरीको प्रार्थनाबाट प्रसन्न भएकी नागिनीले तिम्रो भक्तिबाट म प्रसन्न भएँ वर माग भनेपछि उनले मौका छोपी मेरा मातापिता र भाइहरुलाई पनि जीवनदान दिनुहोस् भनी वर मागिन्। प्रसन्न भएकी नागिनीले तथास्तु भनी किसानका सपरिवारलाई बचाइदिइन्। यसरी नागिनीले किसान परिवारलाई बचाइदिएको दिन श्रावण शुक्ल पञ्चमी अर्थात् आजैको दिन भएकाले त्यही समयदेखि नागपूजा गरी घरमा टाँस्ने परम्परा बसेको विश्वास छ। गुरु गोरखनाथले नौ नागको आसनमा बसी बाह्रवर्षसम्म तपस्या गरेको र यसरी नागलाई थिचेर राख्दा पानी नपरेकाले गोरखनाथका गुरु मत्स्येन्द्रनाथलाई बोलाइयो। गुरु आएको देखी गोरखनाथ उठेपछि नाग मुक्त भएर पानी वर्षाएको प्रसङ्ग पनि धर्मशास्त्रमा उल्लेख छ। संसारमा सबैभन्दा मूल्यवान् रहेको मणिलाई नागले नै शिरमा धारण गरेका हुन्छन्। श्रीखण्डको सुगन्ध र सङ्गीत नागलाई खुब मन पर्छ। गर्मीमा दुलोभित्र बस्ने नाग श्रावण शुक्ल पञ्चमी अर्थात् आजैको दिन वर्षात्को शीतलताका कारण बाहिर निस्कने मान्यतासमेत छ। नागका बाह्र नाम भएपनि आठ कूलका आठ वटा नागको पूजा गर्ने वैदिक सनातनकालदेखिको परम्परा छ। अनन्त, वासुकी, पद्म, महापद्म, तक्षक, कुलीर, कर्कट र शङ्ख गरी आठ नागलाई आजको दिन ब्राह्मण पुरोहितबाट पूजाआजा गरी घरको ढोकामाथि टाँसिन्छ। आजको दिन घरमा नाग टाँसेपछि खेतबारीमा खनजोत नगर्ने र नाग, सर्प लगायतका घिस्रने जनावरलाई मार्नुहुँदैन भन्ने मान्यता छ। आज काठमाडौंको नागपोखरी र टौदह, भक्तपुरको सिद्धपोखरी लगायत देशभरका नागदह, कुण्ड, र नाग स्थानमा विशेषरुपमा पूजाआजा गरी नागको सम्मानका साथ गाईको दूध, अक्षता, दुबो, खीर र रोटी लगायतका परिकार प्रसाद चढाउने गरिन्छ। वैज्ञानिक रुपमा प्रकृतिमा भएका विषालु पदार्थलाई नाग, सर्प लगायतका जीवले शोषण गरी मानवलगायत अन्य जातिलाई विषालु पदार्थको प्रभाव पर्न नदिने अनुसन्धानबाट पुष्टि गरेपछि ऋषिमुनिले नागजातिको पूजाआजा गर्ने रीत बसालेको विश्वास छ।"
स्थानीयको दैनिकी : दाउराका लागि वर्षे भेलमा ज्यानको बाजी,"परासी : नारायणी नदीमा आएका दाउरा छोप्न कोही डुंगा लिएर नदीको बीचमा जाँदै थिए त कोही भेलको प्रवाह नगरी छेउमा पुगेर काठ समात्न एक अर्कालाई ठेल्दै थिए। हप्ता दिनको अवधिमा दुई जना दाउरा छोप्न जाँदा बगाएर बेपत्ता भएको घटना ताजै रहेपनि स्थानीयले भने त्यसलाई बिर्से जस्तै गरी दाउरा छोप्न तल्लिन थिए। पश्चिम नवलपरासीको गण्डक बाँधका विभिन्न स्थानमा निर्माण गरिएका ठोकरहरुमा पुगेर स्थानीयहरु ज्यानकै बाजी लगाएर बिहानदेखि राती अबेरसम्म नदीमा बगेर आएका काठ र दाउरा छोप्न व्यस्त रहन्छन्। ठूलो रसीमा फलामका अंकुश बनाएर बगेका काठ दाउरा संकलन गर्नु स्थानीयको अहिले दैनिकी जस्तै बनेको छ। त्यसरी दाउरा छोप्ने क्रममा हरेक वर्षजस्तो कोही न कोही नदीमा डुबेर बेपत्ता हुने गरेका छन्। बेपत्ता भएकाहरु फेला परेको बिरलै छ। पछिल्लो पटक शुक्रबार बिहान नदीको भेलमा पुगेर दाउरा छोप्ने क्रममा सुस्ता गाउँपालिका५ का ५० वर्षीय राधेश्याम चौधरी बेपत्ता भए। त्यसैगरी पाँच दिन अघि वडा नं ४ का ३२ वर्षीय सन्तु चौधरी पनि दाउरा छोप्ने क्रममा बेपत्ता भए। उनीहरुको अवस्था अहिलेसम्म अज्ञात छ। नदीमा बगेर आउने दाउरा छोप्न स्थानीयहरु दुई उद्देश्यले जाने गरेको पाइएको छ। केही स्थानीय घरमा बाल्नका लागि दाउरा छोप्न पुग्ने गरेका छन्। भने केही व्यापरिक उद्देश्यले नदीमा बगेर आएका काठ दाउरा छोप्न पुग्ने गरेका छन्। जंगल नजिक नभएकाले दक्षिणभेगमा खाना पकाउन र अन्य प्रयोगका लागि दाउरा अभाव छ। धेरै स्थानीय दाउराकै लागि ज्यान जोखिममा राखेर नदीको भेलको प्रवाह नगरी जाने गरेका छन्। नदी छेउमा संकलन गरेर राखिएका गोलिया 'नजिक जंगल छैन, वर्षायाममा नदीमा बगेर आउने दाउरा छोप्नुको विकल्प छैन।' सुस्ता गाउँपालिका बेलहानीका कृष्णमणि पालले भने। दाउराभन्दा ज्यान ठूलो नभए पनि सबै जना नदीमा जाँदा आफू पनि जाने गरेको उनले बताए। उनले भने, 'नदीमा बगेर आएको दाउरा नसमाते घरमा चुलो बल्दैन। वर्ष भरीको जोहो गर्न दाउरा समात्न आउने गरेका छौं।' हरेक वर्ष आउने नारायणीको भेलमा पसेर दाउरा संकलन गर्ने कार्य परम्पराजस्तै बनेको सुस्ता गाउँपालिका४ का स्थानीय सुरज गुरुङले बताए। उनले भने, 'हरेक वर्षजसो दाउरा समात्ने क्रममा कोही न कोही व्यक्ति बेपत्ता हुने गरेका छन्। बेपत्ता भएपछि उनीहरुको शब फेला पर्न मुश्किल हुन्छ। ज्यानभन्दा दाउरा ठूलो झै गरेर स्थानीय भेलमा जान छाड्दैनन्।' नदीमा बगेर आउने काठ, दाउरा आफ्नो दाबी गर्ने स्थानीयको अर्कै तरिका छ। गुरुङले भने, 'बगेर आउने काठ वा दाउरा जसले पहिला छोयो उसैको हुन्छ। उसको हातबाट फुत्किने बित्तकै फेरी जसले समात्छ उसैको हुन्छ।' काठ दाउरा आउने बित्तिकै स्थानीय हामफालेर छोप्न जाने गरेको उनले सुनाए। तत्कालीन जिल्ला विकास समितिले नदीमा बगेर आउने काठ दाउरा संकलन गर्न दहत्तर बहत्तर नाम दिएर लाखौंको ठेक्का लगाउने गरेको थियो। स्थानीय तह गठन भइसकेपछि त्यसको ठेक्का भने लगाइएको छैन। नदीमा बगेर आउने ठूला काठ संकलन गर्न व्यापारीहरु पुग्ने गर्दछन्। नदीको बीच भागमा बग्दै आएका काठ छोपेर ल्याउनेसंग उनीहरुले खरिद गरेर स्थानीय मिलहरुमा बिक्री गर्ने गरेका छन्। नदीमा सबैभन्दा बढी सिमलका रुख बगेर आउने गरेका छन्। त्यसरी संकलन गरेका काठलाई चिरेर गोलिया बनाउने गरिएको छ। प्रति क्विफिट २ सयदेखि २ सय ५० सम्म खरिद गर्ने गरेको नर्सहीका स्थानीय सन्तोष कुमार कानुले बताए। एक पटकमा एउटा डुंगाले कम्तीमा १५ देखि १ लाखसम्मको काठ नदीबाट झिकेर ल्याउने गरेका छन्। व्यापार गर्ने एक व्यक्तिले एक सिजनमा कम्तीमा ५ देखि ६ लाखसम्म काठ बिक्री गर्ने गरेको स्थानीयले बताए। विभिन्न स्थानमा गरी करिब ५० देखि ६० लाखसम्मको काठ संकलन गरी व्यापारीहरुले खरिद गरेर लैजाने गरेका छन्। लाखौं रुपैया कमाई हुने भएपछि काठ संकलनका विषयमा स्थानीयबीच झडपसमेत हुने गरेको छ। काठ दाउरा सकंलन गर्दा स्थानीयहरु डुबेर बेपत्ता हुन थालेपछि प्रहरीले त्यसमा रोक लगाउने प्रयास गरेपनि स्थानीयले भने अटेर गर्दै आउँदा घटना हुने गरेको रामनगर प्रहरी चौकीका इन्चार्ज प्रहरी सहायक निरीक्षक जनक थापाले बताए। काठ दाउरा समात्न जाने स्थानका सबै ठोकरमा पुगेर स्थानीयलाई लखेटेपनि अटेर गरेर पुनः जाने गरेको उनले बताए। प्रहरी सहायक निरीक्षक थापाले भने, 'नदीमा बगेर आएको काठलाई आआफूले दाबी गरेपछि केही दिन अघि दुई समूहबीच झडप समेत भएको थियो। हामी गएर सहमति गराएर विवाद साम्य पार्यौ।'"
निषेधाज्ञा लागु गरिएपछि यस्तो देखियो वीरगन्ज (फोटो फिचर),"वीरगन्ज : वीरगन्जमा कोरोना संक्रमितको संख्या बढ्दै गएर संक्रमण समुदायस्तरमै फैलिएको आशंका भएपछि शनिबारदेखि अनिश्चितकालिन निषेधाज्ञा लागु गरिएको छ। जिल्ला प्रशासन कार्याल पर्साले वीरगन्ज महानगर क्षेत्रमा शनिबार बिहान ५ बजेदेखि अर्को सूचना नआउन्जेल सम्मका लागि निषेधाज्ञा जारी गरेको हो। वीरगन्जमा केहि दिन यता कोरोनाको लक्षणसहितका संक्रमितको संख्या बढ्दै गएको, तीन दिनमै ३ संक्रमितको मृत्यु भएको र आइसोलेसनमा रहेका केहि संक्रमितको अवस्था जटिल देखिएकोले स्थानीय प्रशासनले अनिश्चितकालीन निषेधाज्ञा लगाएको हो। संक्रमण थप संक्रमण फैलन नदिन तथा कोरोनाको रोकथाम, नियन्त्रण, उपचार तथा व्यवस्थापनलाइ प्रभावकारी बनाउन वीरगन्ज महानगर क्षेत्रमा निषेधाज्ञा जारी गरिएको पर्साका सहायक प्रमुख जिल्ला अधिकारी ललीत बस्नेतले बताए। निषेधाज्ञा जारी भएपछि महानगर क्षेत्रमा सर्वसाधरणलाइ घर बाहिर निस्कन प्रतिबन्ध लगाइएको छ। औषधी र अस्पताल बाहेकका अन्य सबै पसल, बजार ,उद्योग व्यवसाय पुर्ण रुपमा बन्द गरिएको छ। समुदायमा कोरोना फैलिएपछि राजविराजमा निषेधाज्ञा कोरोना संक्रमित बजारमा हिँडेपछि सुनसरी सदरमुकाममा निषेधाज्ञा आजबाट वीरगन्जमा निषेधाज्ञा यसअघिको लकडाउनमा तरकारी, किराना , खाद्यान्नका पसलहरु खोल्न दिइएको भएपनि शनिबारदेखि जारी निषेधाज्ञामा भने ती पसलहरु पनि बन्द रहेका छन्। नेपालकै अन्य जिल्लाबाट पनि मानिस र सवारी सधानको आवागमन पूर्ण रुपमा रोकिएको छ। शनिबार बिहान ५ बजे देखि निषेधाज्ञा जारी गरिएसँगै वीरगन्ज महानगरका चोक चोकमा नेपाल प्रहरी र सशस्त्र प्रहरीको तैनाथी बढाइएको छ। नेपाल प्रहरी र सशस्त्र प्रहरीले नसकेका स्थानमा नेपाली सेनासमेत परिचालन गर्ने निर्णय भएको सहायक प्रमुख जिल्ला अधिकारी बस्नेतले जानकारी दिए।"
रानाथारूलाई लाग्यो तीज,"धनगढी : पश्चिम नेपालमा बसोबास गर्ने रानाथारू समुदायमा परम्परागत तीज पर्वको रौनक छ अहिले। विश्वव्यापी रूपमा फैलिएको कोभिड१९ संक्रमण बिर्संदै उनीहरू तीज पर्वमा रमाएका छन्। रानाथारू बस्तीमा डोला (पिङ) हालिएका छन्। परम्परागत पोसाकमा सजिएका रानाथारू समुदायका महिला पिङ खेल्दै साउनका परम्परागत गीत गुनगुनाउन थालेका छन्। विवाहित छोरीचेली माइती फर्किएका छन्। नेपाली समाज भाषा संकृतिले सम्पन्न छ। विभिन्न जातजातिका विभिन्न संस्कृति छन्। राना थारू समुदायमा तीज अन्य समुदायको तुलनामा निकै फरक तरिकाले मनाइन्छ। एक महिनासम्म तीज मनाउने यो समुदायमा आँगनमा पिङ गाडेको दिनबाट तीज सुरु हुन्छ। त्यसरी हालिएको पिङलाई डोला भनिन्छ। पिङ हाल्न महिला दिदीबहिनीलाई दाजुभाइले पनि साथ दिन्छन्। पिङ हाल्न दाजुभाइदिदीबहिनी मिलेर जंगलबाट बाबियो काटेर ल्याउँछन्। त्यसलाई बाटेर पिङको लट्ठा बनाइन्छ। यो पर्वले दाजुभाइ, दिदीबहिनीबीच आत्मीयता थप प्रगाढ बनाउने विश्वास रहेको रानाथारू संस्कृतिकी जानकार जीवन रानाथारूले बताइन््। धनगढी उपमहानगरका७, देबरियामा पनि रानाथारूको बाक्लो बस्ती छ। अन्य समुदायजस्तै रहनसहन, परम्परा, रीतिरिवाज तथा खानपिन र कला संस्कृतिमा धनी छन् रानाथारू। हिन्दु धर्मावलम्बीले श्रीमान्को दीर्घायु तथा कुमारी केटीले महादेवजस्तै वर पाऊँ भनी तीजको व्रत बस्ने धार्मिक मान्यता छ। तर, रानाथारू समुदायले भने तीजलाई फरक तरिकाले मनाउँछन्। राम्रो वर र श्रीमान्को दीर्घायुका लागि नभएर दाजुभाइको आरोग्य र दीर्घायुका लागि तीज मनाइन्छ रानाथारू समुदायमा। संकटबाट मुक्ति पाउन महिलाले दाजुभाइ र भतिजाको जीवनरक्षा, दीर्घायु, सुख र समृद्धिको कामना गर्दै व्रत बस्न थालेको जनविश्वास छ, धनगढी७ का राजमती रानाले भनिन्। श्रावण तृतीयालाई तीजको मुख्य दिन मानिन्छ। यस दिन दिदीबहिनीले निराहार व्रत बस्ने चलन छ। व्रत बसेका दिदीबहिनीले पूजामा चढाउन सिमही, गुलगुला, पपरा, पुरीलगायत परम्परागत परिकार पकाउँछन्। व्रतालु महिला साँझ परेपछि नदीकिनारमा गएर पूजा गर्छन्। गडरौदा जातको घाँस वा कुशमा विवाहितले सात र अविवाहितले पाँच गाँठा पारी त्यसको पूजा गर्छन्। पूजा सकिएपछि चाँदीको गहना वा सिक्काले त्यसलाई काट्छन् अनि प्रसादका रूपमा खानाका परिकार राखेर नदीमा बगाउँछन्। विसर्जन गर्ने बेला दिदीबहिनीले दाजुभाइका लागि धनसम्पत्ति, उन्नति र दीर्घायुको कामना गर्छन्, धनगढी९ की प्रेममती रानाथारू भन्छिन्, दाजुभाइको आयु नदीजस्तै लामो होस् भन्ने कामना गरिन्छ। व्रत विसर्जन गर्न नदी किनारमा जाँदै गर्दा दाजुभाइले दिदीबहिनीलाई बाटोमा लामो डोरीमा बेरेर घेर्ने गर्छन्। रानाथारू संस्कृतिमा स्नातकोत्तर तहको शोध गरेकी जीवनका अनुसार परापूर्व कालमा बेहमैयाले तीजको व्रत बसेको र त्यहीँबाट यसको सुरुआत भएको विश्वास छ। बेहमैयाले गडरौदा जातको घाँस गाँठो पारी आफ्ना भाइभतिजाको नाम लिएर बगाउँदा बग्यो, तर त्यत्तिकै बगाउँदा बगेन। नबगेपछि बेहमैया रुन थालिन्, जुन शिवपार्वतीले देखे। र, उनलाई रुनुको कारण सोधे। शिवपार्वतीले बेहमैयालाई आफ्ना भाइभतिजाका लागि व्रत बस्न र दीर्घायु कामनाका साथ गडरौदामा गाँठो पारेर नदीमा बगाउनु भनेपछि व्रत बस्ने चलन सुरु भएको किंवदन्ती छ। अन्य समुदायमा श्रीमान्को दीर्घायुको कामना गर्दै तीजको व्रत बस्ने चलन छ। यो समुदायमा भने दाजुभाइ र भतिजाको दीर्घायुको कामना गरिने रानाथारू संस्कृतिका जानकार धनीराम बताउँछन्। परापूर्वकालमा हाम्रो समुदायमा दुःख बिमार परेर पुरुषको मृत्यु हुन थाल्यो, उनी भन्छन्, त्यसैले संकटबाट मुक्ति पाउन महिलाले दाजुभाइ र भतिजाको जीवनरक्षा, दीर्घायु, सुख र समृद्धिको कामना गर्दै व्रत बस्न थालेको जनविश्वास छ। कैलाली र कञ्चनपुरमा मात्र यो समुदायको मुख्य बसोबास छ। सरकारले यो समुदायलाई आदिवासी जनजातिमा सूचीकृत गरेको छ। नेपाल रानाथारू समाजका अनुसार यो समुदायको जनसंख्या करिब साढे तीन लाख छ। दुई जिल्लामा एक सय ३४ वटा गाउँमा रानाथारूको बसोबास छ। आफ्नो समुदायको भाषा, रीतिरिवाज, चाडपर्व, संस्कृति र जीवनशैली अन्य समुदायको भन्दा पृथक् रहेको कृपाराम रानाले बताए।"
बेपत्ता युवाको शव भेटियो,रुकुम : रुकुम पश्चिमको बाँफिकोट गाउँपालिका५ मा रहेको स्यार्पुतालमा पौडी खेल्ने क्रममा बेपत्ता भएको एक युवाको शव फेला परेको छ। साउन ७ गते बेपात्ता सोही वडाका २० वर्षीय अनिल घर्तीको शनिबार इलाका प्रहरी कार्यालय बाँफिकोटको टोलीले शव फेला पारेको हो। स्थानीयवासीको सहयोगमा स्यार्पु ताल उत्तरतर्फ तालमा डुबेको अवस्थामा घर्तीको शव फेला परेको जिल्ला प्रहरी कार्यालय रुकुम पश्चिमका प्रहरी प्रमुख डिएसपी ठगबहादुर केसीले जानकारी दिए।
७ केजी अफिमसहित ४ जना पक्राउ,"दाङ : दाङ प्रहरीले अवैध लागुऔषध अफिमसहित चार जनालाई पक्राउ गरेको छ। राप्ती गाउँपालिका वडा नं १ भालुवाङबाट चार व्यक्तिलाई पक्राउ गरेको हो। दाङको भालुबाङको दक्षिणकाली सोल्टी होटेलमा लागु औषध कारोवार भइरहेको अवस्थामा रोल्पा सुनछहरी गाउँपालिका वडा नं २ का लालसिंह विक, हर्कबहादुर घर्ती मगर, लालमण घर्ती मगर र वडा नं ५ का दुजबहादुर रोकालाई प्रहरीले नियन्त्रणमा लिएर सार्वजनिक गरेको छ। जिल्ला प्रहरी प्रमुख गणेश चन्दले अफिमसहित पक्राउ गरिएकालाई आगुऔषध मुद्धा दर्ता गरेर अनुसन्धान गरिरहेको बताए। उनीहरुको साथबाट कालो पलाष्टिकको पोकाका प्याक गरेर राखेका सात पोकामा रहेको ६ केजी ९६७ ग्राम अफिम, एउटा बलेरो जीप, २२० सिसीको पल्सर मोटर साइकल, पाँच थान विभिन्न मोडेलका मोबाइल बरामत गरिएको प्रमुख चन्दले बताए। पक्राउ परेकाको अदालतबाट १० दिन म्याद थप गरेर अनुसन्धान भइहरको छ।"
विपद् व्यवस्थापनमा कमजोर तयारी,"बुटवल : आकाशबाट वर्षा सुरु भयो कि दाङ दंगिशरण२, गुल्टाकुरीका राम खड्काको मनमा ढ्याङग्रो बज्छ। हरेक वर्ष बाढीले डुवाउँदा पनि हामीले न्याय पाउन सकेनौं, उनी भन्छन्। बबई नदीको बाढीको मारमा परेका खड्का मात्रै होइनन्, दंगिशरणका धेरै नागरिक छन्। दंगिशरण गाउँपालिकाको गोल्टाकुरीमा वर्षेनी बाढी पस्छ। डुवानका कारण स्थानीयको थातथलो अस्तव्यस्त छ। यहाँका बासिन्दाले २०७१ सालमा ठूलो बाढीको सामना गरे। त्यसयता पनि हरेक वर्ष बाढीले सताउँछ। अधिकांश वडा डुवानमा पर्ने गाउँपालिकामा विपद्सँग जुध्ने कुनै तयारी छैन। स्थानीय सरकार सञ्चालन ऐन २०७४ को दफा ११ (न) मा विपद् व्यवस्थापनको काम कर्तव्य र अधिकार स्पष्ट रुपमा तोकिएको छ। स्थानीय तहले नीति, कानून, मापदण्ड बनाएर विपद व्यवस्थापनका योजना कार्यान्वयन, अनुगमन र नियमनको काम गर्नुपर्छ। दंगिशरण गाउँपालिकाले कानून त बनाएको छ तर आर्थिक वर्ष ०७६०७७ सम्म बजेट विनियोजन गरेको छैन। आफैंले बनाएको विपद् जोखिम न्युनीकरण तथा व्यवस्थापन ऐन ०७५ को दफा १२ मा विपद् व्यवस्थापन कोष रहने उल्लेख छ। कोषमा रकम भने छैन। यता गाउँपालिकाले बल्ल योजना बनाउने तयारी गरेको बताउँछ। गाउँपालिकाका अध्यक्ष भागिराम चौधरी भन्छन्, विपद् व्यवस्थापनको योजना बनाउँदैछौं, रेडक्रससँग समन्वयमा उद्धारको तयारी छ। स्थानीय सरकार सञ्चालन ऐन २०७४ को दफा ११ (न) अनुसार स्थानीयस्तरको तटबन्ध, नदी व्यवस्थापन र पहिरो नियन्त्रणको कामसमेत स्थानीय तहकै हो। विपद् क्षेत्रको नक्साङकन तथा वस्तीहरुको पहिचान र स्थानान्तरण, विपद्पश्चात स्थानीय स्तरको पुर्नस्थापना र पुर्ननिर्माण पनि स्थानीय तहकै कार्यक्षेत्रमा पर्दछ। ऐनले यीसँगै १२ वटा बुँदामा कर्तव्य र अधिकार क्षेत्र तोकेको छ। स्थानीय स्तरमा विपद् पूर्वकार्य तयारी तथा प्रतिकार्य योजना, पूर्वसूचना प्रणाली, खोज तथा उद्धार, राहत सामग्रीको भण्डारण र वितरण हुनुपर्ने ऐनले स्पष्ट पारेको छ। प्रदेश ५ का बाढीको उच्च जोखिममा रहेका दाङ र रुपन्देहीका अधिकांश स्थानीय तहले यस विषयमा हेक्का राखेका छैनन्। यी दुई जिल्लाका २६ स्थानीय तहमध्ये १२ वटाले अहिलेसम्म विपद् जोखिम न्युनीकरण तथा व्यवस्थापन ऐन नै बनाएका छैनन्। रुपन्देहीका देवदह नगरपालिका, कोटहीमाई, गैडहवा, शुद्धोधन, ओमसतिया गाउँपालिकाले कानून नै बनाएका छैनन्। दाङका बंगलाचुली, राजपुर, शान्तिनगर, बबई, गढवा र राप्ती गाउँपालिकाले कानून निर्माण गरेका छैनन्। रुपन्देहीको ओमसतिया गाउँपालिकाका प्रशासकीय अधिकृत दुर्गाप्रसाद पौडेलले ऐन बनाउने तयारी रहेको बताए। कार्यविधि बनाएर काम गरिरहेका छौं, ऐनको पनि मस्यौदा भइरहेको छ, उनले भने। कानून निर्माण गरेकामध्ये पनि अन्य धेरै तहले कोष सञ्चालन गरेका छैनन्। स्थानीय तहले बनाएको ऐनले निर्धारण गरेको कोषमा वार्षिक बजेटबाट रकम छुट्याउनुपर्छ। प्रदेश, संघ र अन्य कुनै दाताले दिएको रकमसमेत कोषमा जम्मा हुन्छ। यो रकम विपद् व्यवस्थापनका कामबाहेक अन्यत्र खर्च गर्न पाइँदैन। आर्थिक वर्ष ०७६७७ मा बुटवल उपमहानगरले १ अर्ब ९० करोडको बजेट ल्यायो। तिनाउ नदीको तटमा बसेको यो नगरको झण्डै ६० हजार जनसंख्या बाढीको उच्च जोखिममा छ। तिनाउ नदीकै बहाव क्षेत्रमा बसोबास गर्ने बस्ती जोगाउनका लागि भने बुटवलसँग कुनै योजना छैन। झण्डै दुई अर्बको बजेट ल्याए पनि विपद् व्यवस्थापन कोषमा शुन्य रुपैयाँ छ। कोरोना महामारीका बेला रकमान्तर गरेर उपमहानगरले दुई करोडभन्दा बढी खर्च गर्यो। वर्षेनी बाढीले सताउने क्षेत्रको सुरक्षा र विपद्पछिको व्यवस्थापनको योजना कमजोर छ। बरु, बाढीको जोखिम क्षेत्रमै बस्ती विस्तार गरिराख्न नगरपालिकाले नै सहयोग गरेको छ। बुटवल उपमहानगरका प्रवक्ता रामप्रसाद रेग्मीले विपद्का लागि जुनसुकै क्षेत्रबाट रकम खर्च गर्न सकिने व्यवस्था रहेको बताए। उनले वडास्तरसम्म नै विपद् व्यवस्थापन समिति रहेकाले उद्धार र राहतमा समस्या नहुने जिकिर गरे। उनले बाढी पूर्वसूचना प्रणाली कार्यान्वयमा रहेको बताए। तटीय क्षेत्रमा बसोबास गर्नेले तटबन्धको माग गर्दै आएका छन्। हात्तिसुँढका रबिन्द्र विक भन्छन्, खोलामा पानी बढेपछि रातभर सुत्न सकिंदैन। बाढी छेकबार गरिदिए यस्तो हुने थिएन। वातावरण विज्ञ इन्जिनियर खेटराज दाहाल तिनाउको बाढीले क्षति पुर्याउने जोखिम रहेको भन्दै बस्ती सुरक्षामा ध्यान दिनुपर्ने बताउँछन्। वहाव क्षेत्रमा बस्ती बसेको छ, यसको सुरक्षाका लागि स्पष्ट योजना हुनुपर्छ, उनी भन्छन्, तारजालीले तिनाउको बाढी रोक्न सक्दैन। कानूनबिना खर्च स्थानीय तहले कानून नबनाए पनि बाढी तथा अहिलेको कोरोना महामारी नियन्त्रण र रोकथाममा करोडौं खर्च गरेका छन्। रुपन्देहीको गैडहवा गाउँपालिकाले १ करोड १५ लाख, मर्चवारीले १ करोड ५० लाख, देवदह नगरपालिकाले १ करोड ६२ लाख रकम कोरोना महामारीमा खर्च गरेका छन्। त्यस्तै, सैनामैना नगरपालिकाले १ करोड ५० लाख, तिलोत्तमाले १ करोड ३१ लाख, बुटवल उपमहानगरले २ करोड ३० लाख, सिद्धार्थनगरले १ करोड २४ लाख, कञ्चन गाउँपालिकाले ४५ लाख, रोहिणीले ९५ लाख, ओमसतियाले ८२ लाख खर्च गरेका छन्। विपद् व्यवस्थापन ऐन भएको भए त्यसैअनुरुप रकम खर्च गर्न सकिने व्यवस्था छ। तर, ऐन नबनाएका पालिकाहरुले कानूनी प्रावधानबिना नै रकम खर्च गरेका छन्। दाङको राप्ती गाउँपालिकाले कोरोना महामारी नियन्त्रणमा असार पहिलो सातासम्म ९० लाख खर्च गरेको छ। पालिकाका लेखा अधिकृत धनप्रसाद शर्माले क्वारेन्टाइन र आइसोलेसन व्यवस्थापनमा रकम खर्च भएको बताए। ती खर्च कार्यपालिकाको बैठकको निर्णयका आधारमा मात्रै भएको छ। राहत वितरण, क्वारेन्टाइन र आइसोलेसन व्यवस्थापनको खर्च गर्ने कार्यविधि समेत बनाइएको छैन। निर्णयबाटै काम गरिएकाले कार्यविधि नबनाइएको उनले बताए। रुपन्देहीको मायादेवी गाउँपालिकाले भने कोरोना महामारीको खर्च व्यवस्थापनमा कार्यविधि बनाएको छ। विपद् व्यवस्थापन ऐन निर्माण नगरेको गाउँपालिकाले कोरोना महामारी रोकथाममा करिव सवा करोड खर्च गरेको प्रशासकीय अधिकृत विष्णुप्रसाद ढुंगानाले बताए। महामारीपछि करोडौं बजेट कोरोना महामारीसँगै ल्याइएको आर्थिक वर्ष ०७७०७८ को बजेटमा भने स्थानीय तहले मनग्य बजेट छुट्याएका छन्। ङका १० वटा स्थानीय तहले मात्रै आगामी आर्थिक वर्षका लागि १९ करोड ५८ लाख विनियोजन गरेका छन्। त्यसमध्ये कोरोना महामारी नियन्त्रणको रकम धेरै रहेको छ। दाङको घोराहीले सबैभन्दा धेरै ६ करोड र लमहीले ५ करोड रुपैयाँ विपद् शीर्षकमा विनियोजन गरेका छन्। घोराही नगरपालिकाका सूचना अधिकारी भीमबहादुर चौधरीले कोरोना महामारीपछि विपद्मा बजेट मनग्यै छुट्याइएको बताए। अब त विपद्का लागि बजेट नछुट्याउने कुरै भएन, उनले भने। रुपन्देहीका स्थानीय तहमा पनि करिव १२ करोड विपद् तथा कोरोना कोषका लागि विनियोजन गरिएको छ। आर्थिक वर्ष ०७६०७७ मा यी १६ पालिकाले करिव २ करोड विनियोजन गरेका थिए। गत वर्ष बजेट नै विनियोजन नगरेका पालिकाले आगामी आर्थिक वर्षका लागि एक करोड रुपैयाँसम्म बजेट छुट्याएका छन्। बुटवल उपमहानगरपालिकाका सूचना अधिकारी लेखनाथ पोख्रेलले कोरोना महामारीको पाठ सिक्दै विपद्मा बजेट बढाइएको बताए। विगतमा ४०५० लाख खर्च छुट्याइने गरिएको थियो, आगामी वर्षका लागि बढाइएको छ, उनले भने। स्थानीय तहले विपद्का बेला चाहिने भौतिक पूर्वाधार, उपकरण व्यवस्थापनलाई समेत बजेट वृद्धि गरेर काम थाल्ने योजना बनाएका छन्। विपद्मा उद्धार गरिएकालाई राख्ने सार्वजनिक भवन, स्वास्थ्य चौकी, अस्पतालका बेड विस्तारमा बजेट वृद्धि गरिएको छ। उद्धारमा खटिने व्यक्तिको सुरक्षा उपकरण र तालिममा समेत रकम विनियोजन गरिएको छ।"
विराटनगरमा मृत्यु भएका दुई जनाकै कोरोना रिपोर्ट नेगेटिभ,विराटनगर : विराटनगरका ठूला अस्पतालले उपचार अस्वीकार गर्दा एम्बुलेन्सभित्रै मृत्यु भएका एक युवाको कोरोना परीक्षण रिपोर्ट नेगेटिभ आएको छ। उदयपुरबाट उपचारका लागि विराटनगर आए पनि भर्ना लिन नमान्दा एम्बुलेन्सभित्रै मृत्यु भएका उदयपुरको कटारी नगरपालिका५ का २३ वर्षीय पदम राईमा कोरोना भाइरस संक्रमण नदेखिएको हो। उनको अस्पताल डुलाउँदा डुलाउँदै शुक्रबार दिउँसो लगभग ३:३० बजेतिर मृत्यु भएको थियो। कोरोनाको शंकास्पद भन्दै मृत्यु भएपछि स्वाब संकलन गरेर कोसी अस्पतालको प्रयोगशालामा गरिएको परीक्षणमा नतिजा नेगेटिभ आएको हो। राति १० बजे उनमा कोरोना नरहेको पुष्टि भएको अस्पतालका मेडिकल सुपरिटेन्डेन डा चुमनलाल दासले बताए। रिपोर्ट नेगेटिभ आएपछि शव परिवारका सदस्यलाई बुझाउने तयारी भइरहेको जानकारी उनले दिए। तत्काल शंकास्पद देखिएका कारण उपचारका लागि भर्ना गर्ने अवस्था नभएको र बिरामीको एम्बुलेन्समै मृत्यु भएको उनको भनाइ छ। उनले अवस्था गम्भीर रहेका बिरामीलाई कोसीमा सम्भव नहुने भएपछि थप उपचारकालागि बीपी कोइराला स्वास्थ्य विज्ञान प्रतिष्ठान धरान रेफर गर्ने तयारी हुँदाहुँदै घटना भएको बताए। कोही शंकास्पद बिरामी आएमा कोरोना रिपोर्ट प्राप्त नहुन्जेलसम्म उपचारका गराउन स्वास्थ्यकर्मीले आनाकानी गर्ने दासले स्वीकार गरे। स १ च १२०५ नम्बरको एम्बुलेन्समा राखेर दिउँसो २ बजे विराटनगरको नोबेल शिक्षण अस्पतालमा पुर्याइए पनि उपचार गर्न चिकित्सकले मानेनन् । त्यसपछि लगभग २:३० बजेतिर कोसी एम्बुलेन्समै कोसी अस्पताल लगियो। कोसीले पनि उपचार अस्वीकार गर्यो। लगभग एक घण्टापछि पदमको मृत्यु भएको थियो। आइसोलेसनमा मृत्यु भएकी महिलाको रिपोर्ट नेगेटिभ विराटनगरस्थित कोसी अस्पतालको आइसोलेसनमा उपचाररत अवस्थामा मृत्यु भएकी महिलाको कोरोना परीक्षण रिपोर्ट नेगेटिभ आएको छ। कोरोना संक्रमणको आशंकामा सुनसरीको इनरुवा नगरपालिका३ की ४० वर्षीया जंगलीदेवी सदालाई बिहीबार उपचारकालागि अस्पताल भर्ना गरिएको थियो। उनको शुक्रबार दिउँसो २ बजेतिर मृत्यु भएको थियो। कोरोनाको लक्षण देखिएपछि परीक्षणकालागि स्वाब संकलन गरेर पठाएको भए पनि रिपोर्ट नआइकन उनको मृत्यु भयो। तर साँझ ७:१५ बजेतिर नेगेटिभ रिपोर्ट आएको अस्पतालका मेडिकल सुपरिटेन्डेन डा चुमनलाल दासले बताए। नतिजा नेगेटिभ आएका कारण शव परिवारका सदस्य र आफन्तलाई जिम्मा लगाइसकिएको उनको भनाइ छ। अस्पतालले लिन नमान्दा एम्बुलेन्समै बिरामीको मृत्यु कोसी अस्पतालको आइसोलेसनमा एक महिलाको मृत्यु
फ्रान्स प्रवेश गर्ने १६ देशका आगन्तुकलाई परीक्षण अनिवार्य,"फ्रान्स : कोरोना भाइरसको दृष्टीले धेरै जोखिममा रहेका देशहरुबाट आउने आगन्तुकहरुलाई परिक्षण विना प्रवेश गर्न कडाई गरिने भएको छ। प्रधानमन्त्री जेन कस्टेक्सले यो व्यवस्था आगमी अगस्ट १ देखि लागु हुने शुक्रबार जानकारी दिए। सिमानामा सुरक्षा र सतर्कता कायम राख्ने सरकारको नीति अन्तर्गत परीक्षणलाई कडाई गर्ने व्यवस्था गर्न लागिएको उनको भनाई छ। उनका अनुसार अमेरिका, ब्राजिल, भारत, अल्जेरिया, बहराईन, इजरायल, दक्षिण अफ्रिका, कुवेत, कतार, युएई, ओमन, पनामा, पेरु, सर्बिया, टर्की र मडागास्करबाट आउने यात्रुलाई परीक्षण अनिवार्य गर्न लागिएको हो। फ्रान्सले ती देशहरुलाई कोरोनाको दृष्टीकोणले खतरापूर्ण अवस्थामा रहेका देशहरुको सूचीमा राखेको अधिकारीहरुले जनाएका छन्। 'ती देशहरुमा परीक्षण नगर्ने रणनीति लिइएको छ। त्यसैले हामीले परीक्षण गर्नु पर्ने व्यवस्था गर्न लागिएको हो। यो कार्यान्वयन गर्न धेरै गाह्रो छ भन्ने हामीलाई थाहा छ। तै पनि गर्ने निर्णयमा पुगेको छौँ' उनले भने। सिमाना जोडिएको स्पेनबाट हुने आवतजावतलाई कसरी सुरक्षित बनाउने भन्ने बारेमा छलफल भइरहेको र आवत जावतलाई अति न्युन बनाउने प्रयास गरिने पनि उनले जानकारी दिए। फ्रान्समा शुक्रबारसम्म एक लाख ८० हजार ५२८ जना कोरोनाभाइरसबाट सङ्क्रमित भएका छन्। ती मध्ये एकैदिनमा एक हजार १३० जना थपिएको अधिकारीहरुले जनाएका छन्। यो संख्या एक दिन अगाडी एक हजार ६२ मात्रै रहेको थियो। कोरोनाभाइरसका कारण फ्रान्समा अहिलेसम्म तीस हजार १९२ जनाको मृत्यु भएको छ। ती मध्ये दश जनाको पछिल्लो २४ घण्टामा मृत्यु भएको हो।"
साढे दुई करोड खर्चेर बनाइएका शिक्षाका प्रतिवेदन गुपचुपमा,काठमाडौं : शिक्षा मन्त्रालयले साढे दुई करोड रुपैयाँ खर्च गरेर तयार पारिएका शिक्षाका दुई प्रतिवेदन प्रधानमन्त्री कार्यालयले गुपचुपमा राखेको छ। उक्त प्रतिवेदन सार्वजनिक गरेर कार्यान्वयनमा नलगिंदा शिक्षा क्षेत्रको गुणात्मक विकासमा समस्या परेको छ। मन्त्रालयले गठन गरेको उच्चस्तरीय शिक्षा आयोगले १ करोड ४४ लाख खर्च गरेर तयार पारेको प्रतिवेदन २०७५ पुस २२ गते प्रधानमन्त्री केपी ओलीलाई बुझाएको थियो। तर उक्त प्रतिवेदन अहिलेसम्म सार्वजनिक भएको छैन। बाल विकास केन्द्रदेखि विश्वविद्यालय तहसम्मको शिक्षाको नीतिगत तथा संरचनागत सुधारका लागि उक्त प्रतिवेदनले थुप्रै सुझावहरु दिएको थियो। तर प्रतिवेदन नै सार्वजनिक नभएपछि कार्यान्वयनमा जान पाएको छैन। त्यस्तै मन्त्रालयले नै गठन गरेको जनशक्ति प्रक्षेपण तथा मानव शंसाधन विकास योजना तर्जुमा कार्यदलले पनि गत वर्षको असार १६ गते आफ्नो प्रतिवेदन प्रधानमन्त्री ओलीलाई नै बुझाएको थियो। उक्त कार्यदलले अध्ययन अवधिभर १ करोड १ लाख रुपैयाँ खर्च गरेको थियो। कार्यदलले दिएको प्रतिवेदन पनि सार्वजनिक भएको छैन। आफूले निकै मेहेनत गरेर तयार पारेको प्रतिवेदनलाई प्रधानमन्त्री कार्यालयले दराजमा थन्क्याएकोमा कार्यदलका संयोजक तथा सदस्यहरुले समेत गुनासो गर्दै आएका छन्। तैपनि प्रतिवेदन सार्वजनिक गरेर कार्यान्वयनमा लैजान शिक्षा मन्त्रालयल र प्रधानमन्त्री कार्यालयले चासो दिएको छैन। महालेखा परीक्षकको कार्यालयलेसमेत यति धेरै रकम खर्च गरेर तयार पारिएको प्रतिवेदन सार्वजनिक नहुनु र कार्यान्वयनमा नलैजानु गलत भनेको छ। उसले आफ्नो राष्ट्रपति विद्यादेवि भण्डारीलाई बुझाएको ५७ औं प्रतिवेदनमार्फत ती प्रतिवेदन सार्वजनिक गरी कार्यान्वयन गर्नुपर्ने राय दिएको छ।
ट्रयाक्टरले ठक्कर दिँदा साइकलयात्रीको मृत्यु,विराटनगर : इँटा भट्टाको ट्रयाक्टरले ठक्कर दिँदा शनिबार बिहान साइकल यात्री एक पुरुषको घटनास्थलमै मृत्यु भएको छ। मोरङको कटहरी गाउँपालिका१ स्थितभित्री सडक खण्डमा ट्रयाक्टरले ठक्कर दिँदा साइकलमा यात्रा गरिरहेका जहदा गाउँपालिका५ का ५० वर्षीय विलट राजभरवको मृत्यु भएको मोरङ प्रहरीका प्रवक्ता डीएसपी लोकदर्शन थापाले बताए। ठक्कर दिने को २ त १३७६ नम्बरको ट्रयाक्टर एसीसी इँटा भट्टाको रहेको प्रहरीले जनाएको छ। ट्रयाक्टरलाई प्रहरीले नियन्त्रणमा लिएको छ। चालक फरार रहेका कारण खोजी भइरहेको डीएसपी थापाले बताए।
कोरोना कहर : धमाधम कर्मचारी कटौती गरिँदै,"काठमाडौं : कोरोना भाइरस कोभिड१९ बाट सिर्जित बन्दाबन्दीले आर्थिक आम्दानी खुम्चिएको भन्दै संस्कृति, पर्यटन तथा नागरिक उड्डयनमन्त्रालय र मातहत निकायले आर्थिक मितव्ययीता अपनाउँदै जनशक्ति घटाउने निर्णय गरेका छन्। कोभिड१९ का कारण आर्थिक गतिविधि ठप्प भएको र आम्दानीको स्रोत पनि गुमेको भन्दै मन्त्रालय मातहतका आधिकांश कार्यालयले आर्थिक मितव्ययीता अपनाउनेदेखि धमाधम कर्मचारी कटौती गरिरहेका हुन्। मन्त्रालयले चालू आवको बजेटसम्बन्धी छलफलमा कोभिडका कारण मन्त्रालयमा हुने अतिरिक्त खर्च कटौती गरिने र विभिन्न शीर्षकमा हुने खर्च व्यवस्थापन र आर्थिक मितव्ययीता अपनाइने जनाइएको थियो। पर्यटन मन्त्रालयले पनि फर्निचर, सवारीसाधन खरिद तथा मर्मतजस्ता अतिरिक्त खर्च रोक्ने र राष्ट्रिय महत्वका योजना कार्यक्रमलाई मात्रै प्राथमिकता दिने जनाएको थियो। सोहीअनुरुप मन्त्रालय र यसअन्तर्गतका निकायले खर्च व्यवस्थापन गरी आर्थिक भार कम गर्नेगरी कार्यक्रम अघि बढाएका हुन्। बन्दाबन्दीको करिब चार महिना मुलुकमा विदेशी पर्यटक आगमन ठप्प भएकाले पर्यटन क्षेत्रमा गतिविधि नहुँदा त्यसको प्रत्यक्ष असर राष्ट्रिय ध्वजाबाहक नेपाल वायुसेवा निगम (नेपाल एयरलाइन्स), नेपाल पर्यटन बोर्ड, पशुपति क्षेत्र विकास कोषलगायत निकायलाई परेको छ। उनीहरुले धमाधम अस्थायी र करार सेवाका कर्मचारी हटाएका छन्। कोभिड१९ सङ्क्रमण नियन्त्रणका लागि सरकारले गत चैत ११ देखि साउन ६ सम्म देशभर बन्दाबन्दी लागू गरेको थियो। सरकारले आगामी भर्दौ १५ देखि होटल, रेष्टुराँ तथा ट्राभल, ट्रेकिङ व्यवसाय खुलाउने भएको छ भने भदौ १ देखि आन्तरिक तथा अन्तरराष्ट्रिय उडान सञ्चालन गर्ने निर्णय गरेको छ। यस अवधिमा निगमले करार सेवाका १४५ कर्मचारीको नवीकरण गरेन। बोर्डले पनि ४० भन्दाबढी करार सेवाका कर्मचारीको नवीकरण गरेन। कोषले बन्दाबन्दीले आम्दानी नभएको भन्दै व्यापक कर्मचारी कटौती गर्ने जनाएको छ। सरकारी स्वामित्वको निगमले कोभिड१९ को प्रभावले निगमको आन्तरिक तथा अन्तरराष्ट्रिय उडानमा प्रत्यक्ष असर परी आर्थिक दायित्व बढेको तथा ऋण सहायताबाट खरिद गरेका जहाजको सावा तथा ब्याज भुक्तानी गर्नसमेत नसक्ने अवस्था आएकाले तत्कालीन करारमा कार्यरत जनशक्तिलाई निरन्तरता दिन नसकिएको स्पष्ट पारेको छ। निगम सञ्चालक समितिको बोर्ड बैठकले आवश्यकता र औचित्यताका आधारमा तत्कालीन करार सेवामा कार्य गरेका कर्मचारीमध्येबाट व्यवस्थापन गर्ने नीति लिएको भन्दै अहिलेको कठिनाइप्रति धैर्यतापूर्वक सहयोग गरिदिन अनुरोध गरेको छ। करार सेवाका कर्मचारीको सम्झौता नवीकरण नभएपछि विरोधमा उत्रिएपछि निगम बाध्यात्मक परिस्थितिलाई बुझिदिन आग्रह गरिएको निगमले आज जारी गरेको विज्ञप्तिमा उल्लेख छ। निगममा करार सेवाका ४७८ कर्मचारी थिए। संस्थामा स्थायी र करार गरी एक हजार ५०० हाराहारी कर्मचारी छन्। यता बोर्डका केही करार र अन्य संस्था थर्ड पार्टीबाट लिइएका कर्मचारीको नवीकरण गरिएको छैन। बोर्डमा कार्यकारी प्रमुखसहित ६४ दरबन्दी छ। पर्यटन मन्त्रालयले फर्निचर, सवारीसाधन खरिदजस्ता विषयमा हुने खर्च कटौती गरिएको जनाएको छ। मन्त्रालयका सहप्रवक्ता राजन पौडेलले विभिन्न शीर्षकमा हुने खर्च कटौती गरी आर्थिक मितव्ययीता अपनाइएको बताउनुभयो। पर्यटन मन्त्रालय मातहत ३० निकाय छन्। विभागीयस्तरका सरकारी निकाय दुई पर्यटन विभाग र पुरातत्व विभाग छन् भने दुई कार्यालय प्रतिनिधि अधिकारको कार्यालय र राष्ट्रिय अभिलेखालय रहेका छन्। नारायणहिटी दरबार सङ्ग्रहालयमा पनि सरकारी कर्मचारीको व्यवस्था गरिएको छ। नेपाल नागरिक उड्डयन प्राधिकरण, नेपाल वायुसेवा निगम, नेपाल पर्यटन तथा होटल व्यवस्थापन प्रतिष्ठान (नाथम), पशुपति क्षेत्र विकास कोष, लुम्बिनी विकास कोष, नेपाल माउन्टेन एकेडेमीलगायत निकाय रहेका छन्। पर्यटनमन्त्रालय मातहत पाँच राष्ट्रिय गौरवका आयोजना छन्। यीमध्ये प्राधिकरण मातहत तीन आयोजना गौतमबुद्ध अन्तरराष्ट्रिय विमानस्थल, पोखरा क्षेत्रीय अन्तरराष्ट्रिय विमानस्थल र निजगढ अन्तरराष्ट्रिय विमानस्थल पर्छन्। यी सबै निकायमा आवश्यकताभन्दा बढी जनशक्ति रहने छैनन्। पर्यटन मन्त्रालयको चालू आवको बजेट रु पाँच अर्ब ६६ करोड १४ लाख रहेको छ। यीमध्ये रु तीन अर्ब ७५ करोड ३८ लाख चालू र एक अर्ब ९० करोड ७६ लाख पूँजिगत रहेको छ। मन्त्रालय मातहत बढी पूँजिगत खर्च हुने निकाय प्राधिकरण हो। विमानस्थल पूर्वाधारमा अर्बौं खर्च हुन्छ। राष्ट्रिय गौरबका आयोजना सम्पन्न गर्न आर्थिक अभाव नहुने मन्त्रालयले जनाएको छ। नेपाल राष्ट्र बैंकले पनि निर्माणाधीन अन्तरराष्ट्रिय विमानस्थलका लागि रकम अभाव भएमा सहजरुपमा व्यवस्था गरिदिने जनाएको छ। यीबाहेक अन्य निकायमा धेरैजसो कर्मचारीको तलब सुविधामै खर्च हुने गरेको मन्त्रालयले जनाएको छ।"
"पहिरोले नौलीखोला थुनियो, ५० घर उच्च जोखिममा","गोरखा : धार्चे गाउँपालिका  ७ को नौलीखोला गएरातिदेखि थुनिएको छ। माथिल्लो चिङ्गार डाँडा पहिरिएर मापु भन्ने ठाउँमा खोला थुनिएको स्थानीय शिक्षक वीरबल गुरुङले जानकारी दिए। रातभरि पानी परिरहेको छ। पहिरो पनि रातिदेखि गइरह्यो, उनले भने, खोला थुनिएर ठूलो ताल बनेको छ। ताल वरिपरि कोही पनि जान सकेको छैन। खोला थुनिँदा आसपासका ५० भन्दा धेरै घर जोखिममा रहेको उनले बताए। नौलीखोलाबाट तीनभागको एकभाग मात्र पानी बगिरहेको अर्का स्थानीय उज्वल गुरुङले जनाए। तीनभागको एक भाग मात्र पानी बगेको छ, उनले भने, थुनिएको ताल फुट्यो भने पान्द्राङ र नौलीखोलाको करिब ५० घरधुरी सिनित्तै बगाउँछ। पहिरोमा स्थानीय अन्तरी गुरुङको चार वटा गाई र ११ वटा बाख्रा हराइसकेको उनले बताए। नौलीखोला मनास्लु पदमार्गमा पर्ने ठूलो झरना हो। १० घण्टादेखि खोला थुनिएपछि नौलीखोलाको बस्तीका बासिन्दा डरले घर छोडेर भागेका त्यहाँबाट गणेश कार्कीले जानकारी दिए। हामी त भागेर खानीबेशीमा आएर बसेका छौं, उनले भने। खोला थुनिएको बारे जानकारी पाएको भन्दै प्रमुख जिल्ला अधिकारी सुरेन्द्र पौडेलले बिहानैदेखि आसपासका बासिन्दालाई सुरक्षित ठाउँमा गएर बस्न आग्रह गरिएको बताए। साथै माछाखोलाबाट तल र अर्मलाबाट माथि हिँडडुलमा रोक लगाएको बताए। त्यहाँ रहेको सेनाको सडक निर्माण कार्यदललाई थुनिएको ठाउँको रेकी गर्न भनेको छु, प्रजिअ पौडेलले भने, फुटाउन सकिने अवस्था रहेछ भने फुटाउने छौं। रेडक्रससँग समन्वय त्रिपाल र अन्य संघसंस्थासँग समन्वय गरेर गाउँबाट विस्थापितहरुलाई खाने बस्ने व्यवस्था मिलाइएको गाउँपालिकाकी उपप्रमुख फुलमाया गुरुङले जानकारी दिइन्।"
रञ्जन प्रकरणको पुनरावलोकनमा आइतबार सुनुवाइ,काठमाडौं : पत्नी हत्याको कसुरमा सर्वस्वसहित जन्मकैदको सजाय भोगिरहेका रञ्जन कोइरालालाई सजाय घटाएर उन्मुक्ति दिने फैसलाविरुद्धको पुनरावलोकनमा सर्वोच्च अदालतमा आइतबार सुनुवाइ हुने भएको छ। पहिलो चरणमा सर्वोच्च अदालतका तीनजना न्यायाधीशको च्याम्बरमा यसको सुनुवाइ हुनेछ। आइतबार यो सुनुवाइमा फैसला गर्ने न्यायाधीशहरु संलग्न हुन नपाउने व्यवस्था छ। तीन न्यायाधीशले बसेर अध्ययन गरेपछि इजालसमा सुनुवाइका लागि अनुमति दिने कि नदिने भन्ने टुंगो लाग्ने छ। तीन सदस्यीय बेन्चले निस्सा दिएको खण्डमा सुनुवाइ प्रक्रिया अगाडि बढ्छ र इजालस तोकिने छ। श्रीमती हत्या कसुरमा सर्वस्वसहित कैद भोगिरहेका रञ्जन कोइरालाको सजाय सर्वोच्च अदालतले घटाइ दिएपछि उनी साउन ८ गते छुटेका हुन्। काठमाडौँ जिल्ला अदालतले कोइरालालाई सर्वस्वसहित जन्मकैद गरेको सजायलाई तत्कालीन पुनरावेदन अदालत पाटनले २०७२ मंसिर २३ गते सदर गरेको थियो।उक्त फैसलाविरुद्ध परेको पुनरावेदनमाथि सुनुवाइ गर्दै सर्वोच्च अदालतले गत असार १५ गते कोइरालालाई तोकिएको सजायमा भारी छुट गर्दै ८ वर्ष ६ महिनामा झारिदिएको थियो। कोइराला जेलमु्क्त भएको केही घण्टामै महान्यायाधीवक्ता कार्यालयले सजाय छुट दिने फैसलाविरुद्ध सर्वोच्च अदालतमा पुनरावलोकनको निवेदन दर्ता गरेको छ। प्रधानन्यायाधीश चोलेन्द्र शमशेर राणा र न्यायाधीश तेजबहादुर केसीको इजलासले साविक मुलुकी ऐन अब १८८ नम्बरले दिएको स्वविवेकीय अधिकारको दुरुप्रयोग गरी कोइरालाई सजायमा ११ वर्ष ६ महिना छुट दिएको छ। कोइरालाई उन्मुक्ति दिनका लागि गीताको मृ्त्युलाई भवितव्यको परिणामका रुपमा व्याख्या गरिएको छ।सर्वस्वसहित जन्मकैद गर्दा सजाय चर्को पर्न जाने चित्तमालागेकोले सजाय घटाइएको उल्लेख छ।
श्रम शिविर चलाएर नेकपाले पहिरो पीडितको अस्थायी टहरा बनाउने,"बेंसीसहर : सत्तारुढ नेपाल कम्युनिष्ट पार्टी (नेकपा) ले लमजुङको मर्स्याङ्दी गाउँपालिका३ पल्लोटारीमा पहिरोबाट विस्थापितहरु बस्ने अस्थायी घरटहरा बनाउने भएको छ । नेकपा मर्स्याङ्दी गाउँ कमिटिले पहिरो विस्थापितका लागि कम्तिमा ६० घर निर्माण गर्ने निर्णय गरेको हो । घर निर्माणका लागि साउन ११ गतेबाट श्रम शिविर सुरु गरिने गाउँ कमिटीका अध्यक्ष धनिसिंह तामाङले जानकारी दिए । पालिकाको नौ वटै वडा कमिटीको नेतृत्वमा पालैपालो पार्टी सदस्यहरु श्रम शिविरमा संलग्न गराउने निर्णय गरेका छौं, तामाङले भने, एउटा कमिटीले कम्तिमा ३ दिनसम्म २० जनालाई श्रम शिविरमा परिचालन गरी घरटहरा निर्माण गर्छ । पल्लोटारीमा साउन ७ र ८ गते गएको पहिरोले २१ घर पूर्णरुपमा क्षति भएको छ । ८ घर आधा पुरिएको छ भने ५३ घर उच्च जोखिममा छन् । सो गाउँबाट ८२ घरपरिवार विस्थापित भएका छन् । नेकपा मर्स्याङ्दी गाउँकमिटीका सचिव दयासागर घिमिरेका अनुसार जस्तापाता, बाँस, काठपातबाट अस्थायी टहरा निर्माण गरिनेछ । जस्तापाता र किलाकाँटीका लागि पार्टी सदस्यहरु र जनवर्गीय संगठनसँग सहयोग संकलन गरिने घिमिरेले बताए । गाउँकमिटी सचिवालय सदस्य नन्दराज तामाङका अनुसार पहिरो पीडितका लागि वडा नं १ लाई २५ हजार, वडा नं २ लाई ५०, वडा नं ३ लाई ७५, वडा नं ४ लाई २५, वडा नं ५ लाई २५, वडा नं ६ लाई २५, वडा नं ७ लाई ५०, वडा नं ८ लाई ७५ र वडा नं ९ कमिटिलाई ७५ हजारका दरले सहयोग संकलन गर्न जिम्मेवारी तोकिएको छ । यसैगरी निजामति कर्मचारी संगठनलाई २५ हजार र शिक्षक संगठनसँग एकलाख रुपियाँ सहयोगको अपेक्षा गरिएको तामाङले बताए । बैठकले विपद् व्यवस्थापन समिति गठन गरी राहत वितरण तथा स्थान्तरणको कार्य प्रभावकारी बनाउन गाउँपालिकालाई अनुरोध गरेको छ । पहिरो पीडितका लागि स्थायी बसोबासका लागि संघ, प्रदेश तथा स्थानीय सरकारसंग जोडदार माग गरेको छ । बैठकले गाउँपालिका भित्र भएका बाढीपहिरोको निरीक्षण गर्न संघीय सांसद्, राष्ट्रियसभा सदस्य, मुख्यमन्त्री, प्रदेश सभा सदस्य, पार्टी नेतृत्वलाई अनुरोध गरेको छ । यसैगरी वडा नं १ मा भूकम्प पीडितसँग प्राविधिकहरुले घुस मागेको विषयको सत्यतथ्य छानविन गरि दोषीउपर कारबाहीका लागि माग समेत गरेको छ ।"
आफ्नै निधारमा गोली प्रहार गरी आत्महत्या,उदयपुर : आफ्नै निधारमा बन्दुक चलाउँदा उदयपुरमा एक जनाले ज्यान गुमाएका छन् । मदिरा सेवन गरेर घर पुगेका लिम्चुङबुङ गाउँपालिका ५ जाँतेका विध्याराज राईले भरुवा बन्दुक आफ्नै निधारमा प्रहार गरी आत्महत्या गरेका हुन्। शुक्रबार राती ८:३० बजे घरमा पहिला नै भरेर राखेको बन्दुक राईले चलाउँदा घटना घटेको जिल्ला प्रहरी कार्यालयका डिएसपी गोबिन्द पुरीले जानकारी दिए । घटना थप अनुसन्धान भइरहेको उनले बताए । आफ्नै निधारमा गोली प्रहार किन गरे र घटना कसरी घट्यो भन्ने अनुसन्धान भइरहेको डिएसपी पुरीले बताए । एक वर्ष अघि मात्रै राईकी श्रीमतीले पनि विष सेवन गरी ज्यान गुमाएका थिइन् ।
संक्रमितको 'ट्राभल हिस्ट्री' पत्ता नलाग्दा समस्या,"विराटनगर : विराटनगरमा कोरोना संक्रमित भेटिने क्रम तीव्र बने पनि उनीहरुको ट्राभल हिस्ट्री पत्ता लाग्न सकेको छैन्। विराटनगरभित्रै रहेको र बाहिर नगएकाहरुलाई पछिल्लो समय संक्रमण भेटिएपछि उनीहरुको ट्राभल हिस्ट्री पत्ता लाग्न नसकिरहेको विराटनगर महानगरपालिकाले जनाएको छ। पाँच दिनयता भेटिएका आठ जना संक्रमितको ट्राभल हिस्ट्री पत्ता नलागेको महानगरका जनस्वास्थ्य महाशाखा प्रमुख रमेश कार्कीले बताए। उनकाअनुसार मंगलबारदेखि शुक्रबारसम्ममा संक्रमण पुष्टि भएकामा पाँच जना प्रहरी, एक जना चिकित्सक र दुई जना सर्वसाधारण छन्। संक्रमण पुष्टि हुनु अघि उनीहरु बाहिर कुनै पनि ठाउँमा पुगेको नपाइएको कार्कीको भनाइ छ। संक्रमितहरुलाई आइसोलेसनमा पठाएर महानगरले उनीहरुको कोरोनाको स्रोत पत्ता लगाउने प्रयास गरिरहेको छ। तर स्रोत नखुल्दा थप समस्या भइरहेको जानकारी महाशाखा प्रमुख कार्कीले दिए। ट्राभल हिस्ट्री बाहिरको नभएकामा संक्रमण पुष्टि भएका कारण विराटनगरमा समुदायस्तरमा कोरोना फैलिएको महानगरको निस्कर्ष छ। पछिल्लो समय संक्रमित भएकाको ट्राभल हिस्ट्रीनै नभएका कारण समुदायमास्तरमा कोरोना संक्रमण पुगिसकेको प्रष्ट हुन्छ, कार्कीले भने, अब उच्च सतर्कता अपनाएर सुरक्षित रहनुको विकल्प छैन। महानगरले शुक्रबारसम्ममा एक हजार सात सय ६९ जनाको पिसिआर विधिबाट कोरोना परीक्षण गरिसकेको छ। जाँच गरिएका मध्ये ३८ जनामा संक्रमण पुष्टि भएको थियो। तर मंगलबारयता भेटिएका संक्रमितको कुनै ट्राभल हिस्ट्री नदेखिएको र उनीहरुको कोरोनाको स्रोतको पहिचान हुन नसकेको जानकारी कार्कीले दिए। महानगरले समुदायस्तरमा कोरोना फैलिइसकेको निस्कर्ष निकाले पनि विराटनगर बजार क्षेत्रमा कुनै खाले सतर्कता अपनाएको पाइँदैन। विराटनगरका बजार, पसल, बैंक, एटीएम बुथ, अस्पताल लगायतका सार्वजनिक स्थलमा सतर्कता अपनाइएको छैन। जसका कारण महामारीको जोखिम बढेर गएको कार्कीले बताए। समुदायस्तरमा कोरोना संक्रमण पुगिसकेको बताउँदै जनस्वास्थ्य विज्ञ डा नवराज सुब्बाले सबैले सावधानी अपनाउनुमै भलाई रहेको उल्लेख गरे। पछिल्ला केही घटनाले कोरोना समुदायस्तरमा पुगेको देखिन्छ, उनले भने, मास्क लगाउने, सेनीटाइजर प्रयोग गर्ने, साबुन पानीले हात धुने, दूरी कायम गर्ने लगायतका सावधानी अपाउनुको विकल्प छैन।सरकारले लकडाउन हटाए पनि सामुदाय कोरोनाको उच्च जोखिममा रहेका कारण फेरि गर्नु पर्ने अवस्था आउन सक्ने सुब्बाको भनाइ छ। केही दिनभित्रै निर्णयमा पुग्ने हिसाबमा विराटनगरमा थप सुरक्षा सतर्कताका बारेमा छलफल भइरहेको जनस्वास्थ्य माहाशाखा प्रमुख कार्कीको भनाइ छ। प्रदेश १ का मुख्यमन्त्री शेरधन राईले पनि समुदायस्तरमा कोरोना फैलिइसकेको बताएका छन्। बर्खे अधिवेशनको अन्तिम दिन शुक्रबार प्रदेशसभामा सम्बोधन गर्दै मुख्यमन्त्री राईले संक्रमण समुदाय स्तरमा पुगेको बताएका हुन्। उनले पिसिआर परीक्षणको दायरा बढाएर जतिसक्दो चाँडो संक्रमितको पहिचान गर्दै उपचारकालागि लैजान सके मात्रै कोरोनाबाट सामुदायलाई सुरक्षित राख्न सकिनेमा जोड दिए। विराटनगर४ मा शुक्रबार संक्रमण पुष्टि भएका एक पुरुषले त्यसअघि भने बजार जाने, साथीभाईलाई भेट्ने तथा होटलमा गएर चिया नास्ता गर्ने गरेको पाइएको छ। बिहीबार उनले स्वाब परीक्षणकालागि प्रदेश जनस्वास्थ्य प्रयोगशालामा दिएका थिए। पोजेटिभ रिपोर्ट आएपछि बुझने क्रममा शुक्रबारअघि उनी वरपर डुलघुम गरेको र साथीभाईसँग नियमित सम्पर्कमा रहेको पाइयो, कार्कीले भने, यहि कारण पनि संक्रमण समुदायस्तरसम्म पुग्यो भन्न सकिने अवस्था छ।परीक्षणका लागि स्वाब पठाएपछि पनि उनले कञ्चनबारी र वरपरका बजार एवं पसलमा पुग्ने तथा नियमित भेटघाटलाई निरन्तरता दिने काम गरेको पाइएको महानगरका जनस्वास्थ्य महाशाखा कार्कीले बताए। संक्रमित व्यक्ति बाहिर बजार डुलेको पाइएपछि जोखिम बढेको र संक्रमण अरुमा पनि सरेको हुन सक्ने आशंका गरिएको उनको भनाइ छ। उनी कहाँकहाँ पुगे र कोकोसँग सम्पर्कमा रहे भन्ने कुरा यकिन नभएकाले खोजी भइरहेको जानकारी महानगरले दिएको छ। संक्रमितका परिवारका तीन जना सदस्यलाई क्वारेन्टाइनमा राखिएको छ। रिपोर्ट पोजेटिभ आएपछि विराटनगर महानगरपालिकालाई जानकारी दिइयो, कार्कीले भने, स्थानीय सरकारसँग तत्काल समन्वय नगरेको ल्याबले पोजेटिभ रिपोर्ट आएपछि मात्रै कन्ट्रयाक ट्रेसिङ गरिदिनु पर्यो भनेर आग्रह गरेको छ।"
"पहिरोको कहर : न घर, न घडेरी","गोरखा : शुक्रबार दुई बजेतिर तीनखण्डेको जनजागृति प्रावि पुग्दा देवीकुमारी भट्ट घाँसको भारी बोकेर गोठतिर जाँदै थिइन् । अगाडिबाट नचिनेको मान्छेले फोटो खिचेको देखेपछि लाज र संकोच मान्दै उनी घाँस भुइँमा राखेर उभिइरहिन् । उनको पछिपछि आइरहेका दुई बालिका कपाल चलाउँदै, औँला टोक्दै हजुरआमाको छेल परे । गोरुलाई घाँस हाल्न जान लागेको । आउनुस् बस्नुस्, भन्दै उनी स्कुलकै चौरतर्फ फर्किइन् । स्कुलको चौरमा पुग्दा दुईवटा भवनको बीचको मैदानमा दुईवटा त्रिपाल टाँगिएका थिए । त्यसको ओतमा थुपारिएको थियो उनकै झिटीगुण्टा । विद्यालयको कोठाभित्रको एउटा कुनामा करिब चार डोको मकै, अर्को कुनामा रेडक्रसको लोगो अंकित बाल्टिन, चुला लगायतका भाँडाकुँडा, ओड्नेओछ्याउने लगायतका लुगाकपडा थिए । अर्को कुनामा बेञ्च जोडेर बनाइएको ओछ्यान थियो । तीन जना नातिनीलाई लिएर देवीकुमारीको यहाँ सुतेको चार दिन भयो । सुतेको भन्नुमात्र हो । आज पनि राति दुई बजेसम्म आँखै लागेन, उनले भनिन्, रातभर उठ्दै झ्यालबाट बाहिर हेर्दै गरिरहेको छु । हेर्दाहेर्दै आँखै अगाडि पारि पाखामा यत्ति ठूलो पहिरो गयो । अब यी लालाबालालाई कहाँ लगेर राख्ने भनेर रातभर मन उँडेको चरा भयो । रात त जेनतेन बित्यो, अब कहाँ गएर बस्ने भनेर दिनमा पनि चिन्ता मात्रै लाग्ने उनको भनाइ छ । ७० वर्ष बिताएको तीनखण्डेको आफ्नो घर भएको तर्फ फर्केर जान उनलाई पटक्कै मन छैन । सोमबारको पहिरोले धन्नै तीन नातिनी र उनको एउटै चिहान बनाएको । धन्न पल्ला घरका केटाहरु आएर छानाको जस्तामा डड्याङडुडुङ गरेर ब्युँझाए र मात्रै बाँचेको । नत्र हामी तीन जनाको एउटै चिहान भइसक्थ्यो, उनी भन्छिन्, जति बसियो बसियो, पुग्यो । अब त्यहाँ बस्न त के, हेर्न जान पनि मन छैन । उनी ब्युँझिएर भाग्दा छिमेकीको दुईवटा घर पहिरोसँगै बगेर ५० मिटर तल पुगिसकेका थिए । निद्राबाट ब्युँझिने बित्तिकै देखेको त्यो दृश्यले उनको होसहवास उड्यो । अब घर बनाएर बस्न उनको जग्गा छैन । घर र भएभरको पाखो बारी पहिरोले बगाइहाल्यो । जम्मा एक बिहानको मेलो खेत छ । त्यो पनि खोलाको किनारमा । घर बनाउन मिल्दैन, स्थानीय युवा अर्जुन भट्ट भन्छन्, उहाँका श्रीमान उहिल्यै बिते । छोरा सहरमा मजदुरी गर्न गएको छ । बुहारी तीनवटा छोरीलाई छोडेर अर्कै लोग्ने समाएर गइन् । यो परिवारको बिचल्ली छ । घर बगाएपछि केही पनि झिक्न नभ्याएको उनको परिवार वडा कार्यालयले दिएको एक बोरा चामलको भरमा बाँचिरहेको छ । गत सोमबारको पहिरोले तीनखण्डेका तीन घर बगाएर लगेको छ । आसपासमा रहेका अरु गोकर्ण भट्टको घर पनि ५० मिटर तल पुयाएको छ । त्यस्तै लालबहादुर भट्ट र मायादेवी भट्टको घर पनि पहिराले लगेको छ । सोही पहिराको चिराले स्थानीय सुमित्रा पाण्डे, जानकी पाण्डे, किसान पाण्डे, नीलबहादुर पाण्डे, मानबहादुर पाण्डे, नवराज पाण्डे र सन्तोष पाण्डेको घर पनि जोखिम बनाएको स्थानीय नवराज पाण्डेले जानकारी दिए । उनीहरु सबै घर छोडेर कोही स्कुलको भवनमा कोही हर्राबोटेमा आफन्तको शरणमा बस्न गएका अर्का स्थानीय सुरेश भट्टले बताए । यहाँ पहिरोले बगेको तीन घर भट्ट परिवारको अन्यत्र घर बनाउने जग्गा पनि छैन, यहाँ बस्न मिल्ने त कुरै भएन, उनले भने, सरकारले तत्कालका लागि खाने र बस्ने व्यवस्था मिलाइदिनुपयो । दीर्घकालका लागि घरघरेडीको व्यवस्था गरिदिनुपर्छ भन्ने हामी सबैका माग छ । बिहान पौने पाँच बजे गाउँ बगाएको त्यस दिनको घटनाले हातमा काम पनि नआउने, भोक, निद्रा नलाग्ने स्थानीयबासीको दुखेसो छ । आइतबारको पहिरोले हाम्रो घर नजिकै ठूलो पहिरो गयो । त्यसपछि हामी सुत्नै सकेका छैनौं, स्थानीय सुरेश भट्ट भन्छन्, नभन्दै सोमबार त बिहानै गाउँ लगिहाल्यो । अहिले पनि जताततै चिरैचिरा छ । यहाँ बस्न मिल्ने ठाउँ नै छैन । भूगर्भविद आएर भौगर्भिक अध्ययन गर्नुपर्ने पनि उनको माग छ। रेडक्रसले लत्ताकपडा र भाँडाकुँडा, वडा कार्यालयले एक बोरा चामल, केही नुनतेल र गाउँपालिका कार्यालयले १० हजार रुपैयाँका दरले दिएको राहतको भरमा बाँचिरहेको अर्का स्थानीय अर्जुन भट्टले बताए । यत्तिले हामीलाई के पुग्छ र ? खानेकुरा हामी काम गरेर जोहो गर्छौँ, बस्ने बासको व्यवस्था सरकारले गरिदिनुपर्यो । घर पहिरोले बगाएर ५० मिटर तल पुयाएपछि पुरिएका सामान झिक्दै स्थानीय। घर पहिरोले लगेपछि नजिकैको जनजागृति प्राविमा आश्रय लिएकी देवीकुमारी भट्ट र नातिनी ।तस्बिर : शिव उप्रेती"
