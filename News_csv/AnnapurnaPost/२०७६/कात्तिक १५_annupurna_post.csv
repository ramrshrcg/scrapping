शीर्षक,विवरण
स्वास्थ्यमा बेथिति,"केही दिनयता राजधानी उपत्यकामा रगतको तीव्र अभाव देखिएको छ। चाडपर्वका कारण रक्त संकलन कार्यमा सुस्तता आएकाले अभाव भएको भनिएको छ। तर सरोकारवाला निकायहरू भने व्यवस्थापनको कमजोरीका कारण यस्तो हुन गएको बताइरहेका छन्। रगतजस्तो संवेदनशील वस्तुको अभाव हुनु निश्चय पनि नागरिक स्वास्थ्य धरापमा पर्नु हो। कुन बेला कसलाई कस्तो आपत् आइलाग्छ, कसैलाई थाहा हुँदैन। परिहाले त्यसको अग्रिम बन्दोबस्त हुनु आफैंमा पूर्ण सजगता हो। यतिबेला उपत्यकालगायत मुलुकका भूभागमा प्राकृतिक विपत्ति वा महामारी केही परेको छैन। अझ कुनै प्राकृतिक विपत्ति परेका बखत धेरै परिमाणमा रगत आवश्यक पर्ने स्थिति उत्पन्न भएमा त्यो बेलाको क्षण कस्तो होला ? व्यवस्थापनजन्य कार्यमा नेपालका सेवाप्रदायक निकायहरू कति गम्भीर छन् भन्ने प्रश्नले पनि यो प्रकरण उत्पन्न गराएको छ। रगत अभाव हुँदैछ भन्ने जानकारी जिम्मेवार निकायका पदाधिकारीहरूलाई पहिल्यै थाहा हुन्छ। अझ हरेक दिन दुई सय ५० पिन्ट रगतको माग रहँदै आएको तथ्यांकप्रति ती पदाधिकारी अवश्य पनि अनभिज्ञ थिएनन् र छैनन्। नेपालमा रगतको बन्दोबस्त गर्ने आधिकारिक निकाय रेडक्रसको केन्द्रीय रक्तसञ्चार केन्द्र हो। समयमै यसको व्यवस्थापन हुन नसक्दा चरम अभाव भई बिरामीलाई रित्तै फर्काउने वा रगत चाहिएको व्यक्ति वा उसका नातेदारले नै दाता साथै लिएर अस्पताल जानुपर्ने बाध्यता लाजमर्दाे स्थिति हो। गम्भीर प्रकृतिका उपचार जस्तो दुर्घटना, रक्तस्राव, प्रसूति, मिर्गाैला, थालसेमिया, हेमोफिलियाका बिरामीलाई रगत तत्काल आवश्यक पर्छ। त्यसबाहेक मुटुको शल्यक्रियालगायतका कतिपय जटिल अवस्थामा एकैपटक दसबाह्र पिन्ट रगत आवश्यक पर्छ। यसको कुनै विकल्प पनि हुँदैन। रगत छैन मात्र भनेर जिम्मेवारी र उत्तरदायित्व पूरा हुँदैन। आवश्यक पर्नेजति सबैलाई रगत उपलब्ध गराउने जिम्मा लिएर बसेका उत्तरदायी निकायले लाचारी प्रकट गर्नु आफैंमा विडम्बना हो। किनभने स्वास्थ्य विज्ञानमा जतिसुकै चमत्कारिक आविष्कार र अन्वेषण गरिए पनि रगत बनाउन सकिँदैन। एक व्यक्तिको रगत झिकेर अर्काेलाई संवाहन गराउनुपर्ने प्रकृति भएकाले यसको व्यवस्थापन गम्भीर मानिएको हो। संघीय राजधानीजस्तो देशको स्रोत र साधनलाई केन्द्रीकृत गरिएको ठाउँमा रगतजस्तो सामान्य बन्दोबस्ती हुन मुस्किल पर्छ भने देशका अन्य भूभाग जहाँ दूरदराजका नागरिकले सिटामोलसमेत देख्न पाउँदैनन्, त्यहाँको अवस्था कस्तो होला सहजै अनुमान गर्न सकिन्छ। रगत अभाव मुलुकको स्वास्थ्य क्षेत्रको बेथितिगत एउटा प्रतिनिधिमूलक उदाहरण मात्र हो। स्वास्थ्य सेवामा जनताको पहुँच अझै पनि सुलभ छैन। कुनै गम्भीर प्रकृतिको रोग लागिहालेमा वा कुनै भवितव्य परेमा आर्थिक सम्पन्नता नभएका नागरिकले अनाहकमा ज्यान गुमाउनुपर्ने बाध्यात्मक अवस्था छ। स्रोत र साधनसम्पन्न निजी अस्पताल तथा नर्सिङ होमहरूमा आमनागरिकको पहुँच छैन। सरकारले चालु आर्थिक वर्षमा स्वास्थ्य क्षेत्रमा कूल बजेटको ४४८ प्रतिशत (६८ अर्ब ७८ करोड रुपैयाँ) विनियोजन गरेको छ। बजेटमा आधारभूत स्वास्थ्य सेवालाई निःशुल्क र गुणस्तरीय बनाउने घोषणा हरेक वर्ष हुँदै आएको छ। अझ सन् २०३० सम्ममा दिगो विकास लक्ष्य हासिल गर्न र सरकारले घोषणा गरी कार्यान्वयनमा ल्याएको भनिएको राष्ट्रिय स्वास्थ्य सुरक्षा रणनीति मा पनि उच्चस्तरीय स्वास्थ्य सेवा उपलब्ध गराउने कटिबद्धता प्रकट गरिएका छन्। प्रस्तावित पन्ध्रौं योजनाले पनि यही रणनीति कार्यान्वयनलाई जोड दिने भनिएको छ। कागज र योजनामा उच्चस्तरीय प्रतिबद्धता उल्लेख गरिन्छन्, व्यवहारमा अति सामान्य व्यवस्थापनमा यो हदसम्मको लापरबाही देखिन्छ। मुलुकलाई समृद्धितर्फ लैजाने सरकारी घोषणा पूरा गर्न पार गर्नुपर्ने धेरै सर्तमध्ये मुख्यरूपमा दुइटा प्रबल देखिएका छन्। पहिलो, स्वास्थ्य र दोस्रो शिक्षा। यी दुवै क्षेत्रमा नेपाल निकै पछाडि परेको छ। सार्वजनिक शिक्षा र स्वास्थ्यलाई जस्ताको तस्तै राखेर समृद्धि कसरी पूरा होला भन्ने प्रश्न पेचिलो बन्दै गएको छ। सार्वजनिक स्वास्थ्य सेवाप्रदायक निकायहरूलाई भ्रष्टीकरण र माफियाकरण गरेर पंगु बनाइएको छ। सरकारी अस्पताल स्रोत र साधनविहीन तुल्याइएका छन्। कतिपय दाताले दिएका उपकरण मिल्किएका छन्। हरेक नागरिकलाई स्वस्थ बनाउने सरकारी घोषणा र उसको कर्मविपरीत देखिन्छन्। स्वास्थ्य सेवामा आम नागरिकको पहुँच नै राज्यको पहिलो दायित्व हो। रगत अभाव स्वास्थ्य क्षेत्रमा प्रस्ट देखिएको बेथितिको एउटा उदाहरण मात्र हो। तसर्थ स्वास्थ्यजस्तो संवेदनशील विषयमा सरकारका हरेक सम्बद्ध निकाय गम्भीर बन्नैपर्छ।"
पर्यटक उद्धारमा ड्रोन,"पोखरा : अनकन्टार हिमाली क्षेत्रमा पर्यटक हराए खोजी कार्यका लागि अन्नपूर्ण आधारशिविर क्षेत्रमा ड्रोनको प्रयोग हुने भएको छ। कास्कीको अन्नपूर्ण गाउँपालिकाको माछापुच्छ्रे हिमालको आधारशिविरमा उद्धार केन्द्र खोलेर यसको प्रयोग थालिएको हो। अन्नपूर्ण हिमाल क्षेत्रको अन्नपूर्ण अधार शिविरतर्फको पदयात्रामा जाने पर्यटक संकटमा परेको बेला अब ड्रोनले सघाउनेछ। यस क्षेत्रको पदयात्रामा र जोखिम हिमाली क्षेत्रमा हराएकाको खोजी गर्ने, हराएको अवस्था घाइते वा मृत के छ जानकारी दिने, प्राथमिक उपचारका सामग्री र खानेकुरासमेत तत्कालै ड्रोनबाटै व्यवस्था गर्ने गरी माछाच्छ्रे आधारशिविरमा सुविधा सम्पन्न रेस्क्यू सेन्टरको बिहीबार उद्घाटन गरिएको हो। ड्रोन ६ हजार मिटर उचाइसम्म उड्न सक्छ। कोरिया टेलिकमको आर्थिक सहयोग र अम होङ गिल ह्युमन फाउन्डेसन कोरिया, नेपाल पर्वतारोहण संघको प्राविधिक सहयोगमा रेस्क्यू सेन्टर स्थापना भएको छ। समुन्द्री सतहदेखि ३ हजार ७ सय मिटर उचाइको माछाच्छ्रे आधार शिविरमा सुविधा सम्पन्न रेस्क्यू सेन्टर स्थापना गरिएको हो। विश्वमै पहिलोपटक यति उच्च स्थानमा सुविधा सम्पन्न रेस्क्यू सेन्टर स्थापना भएको नेपाल पर्वतारोहण संघका अध्यक्ष सन्तवीर लामाले बताए। माछापुच्छ्रे आधार शिविरमा स्थापना गरिएको नेपाल अन्नपूर्ण उद्धार केन्द्रको बिहीबार गण्डकी प्रदेशका मुख्यमन्त्री पृथ्वीसुब्बा गुरुङले उद्घाटन गरे। उद्घाटनपछि पोखरामा आयोजित कार्यक्रममा सम्बोधन गर्दै गण्डकी प्रदेशका मुख्यमन्त्री गुरुङले रेस्क्यू सेन्टर स्थापनासँगै अन्नपूर्ण क्षेत्रको पदयात्रामा जाने पर्यटक सुरक्षित हुने बताए। नेपालमै पहिलोपटक उच्च हिमाली क्षेत्रमा आधुनिक प्रविधियुक्त उद्धार केन्द्र स्थापना भएसँगै आपत विपतमा परेका पर्यटकको बेलैमा उद्धार हुनेछ। यसले विश्व पर्यटन बजारमा नेपालको पदयात्रा सुरक्षित रहेको सन्देश जाने उनले बताए। नेपालको हिमाली क्षेत्रको पदयात्रा र हिमाल आरोहणका क्रममा धेरैको ज्यान गएको छ। हिमाली क्षेत्रको पदयात्रामा हुने दुर्घटनामा परेका, हराएको खोजी र समयमै उद्धार गर्न सघाउने उद्देश्यले सामाजिक उत्तरदायित्वअन्तर्गत कोरियन टेलिकमले रेस्क्यू सेन्टरको स्थापना गरेको कोरियन टेलिकमका उपनिर्देशक म्याङ गन चुङले बताए। रेस्क्यू सेन्टर स्थापनासँगै अब यस्तो अवस्था नदोहोरिने विश्वास छ। विगतमा हराएपछि मात्र खोजी गरिने भएकाले समस्या थियो। अन्नपूर्ण क्षेत्रमा माउन्टेन र र ट्रेकर्सको सेफ्टीका लागि नयाँ टेक्नोलोजी ल्याइएको नेपाल पर्वतारोहण संघका अध्यक्ष लामाले बताए। विगतमा हराइसकेपछि मात्र खोजिने भएकाले खोजतलासमा समय लाग्ने गथ्र्यो। मृत्यु भएपछि मात्र उद्धार हुने अवस्था थियो। अब ट्रयाकिङ सिस्टमसमेत प्रयोगमा आएको छ। जोखिम क्षेत्रमा जाने पैदलयात्रु वा हिमाल आरोहीले निःशुल्क उपलब्ध हुने डिभाइस साथमा लग्नेछन्। पदयात्राका क्रममा समस्यामा परे रेस्क्यू सेन्टरमा त्यो डिभाइसले संकेत दिनेछ। कहाँ समस्यामा परेको हो भन्ने समेत थाहा हुने गरी प्रविधि रेस्क्यू सेन्टरले पाउने छ। यसपछि ड्रोनले तत्कालै हराएको व्यक्तिको खोजी गर्नेछ। ड्रोन हराएको मान्छेनजिकै पुगेपछि जिउँदो भए रातो संकेत रेस्क्यू सेन्टरमा पठाउनेछ। अर्को ड्रोनले तत्कालै चाहिने औषधि, पानी, खानासमेत लग्नेछ। खोज्न गएको ड्रोनले खिचेका तस्बिर माछाच्छ्रे आधार शिविरमा रहेको कम्प्युटरको स्क्रिनमा देखिनेछ। जिउँदो मान्छे भए शरीरमा रगत सर्कुलेसन भएको संकेतको रूपमा रातो संकेत दिनेछ। आवश्यकता हेरी उद्धारका लागि हेलिकप्टरको समेत व्यवस्था गरिने उनले बताए। विश्वका आठ हजार अग्ला १४ हिमाल आरोहण गरेको पर्वातारोही तथा हम होङ गिल ह्युमन फाउन्डेसनका कार्यकारी निर्देशक अम होङ गिलले सबैभन्दा जोखिम अन्नपूर्ण प्रथम आरोहण गर्दा भएको सम्झना गरे। त्यतिबेला आफूसँग गएका धेरै साथीको मृत्यु भएको उनले स्मरण गरे। अन्नपूर्ण क्षेत्रमा उद्धार केन्द्र स्थापनापछि पदयात्रा क्षेत्र सुरक्षित हुने विश्वास उनको छ। उद्धार केन्द्रको कोरियन टेलिकमले दुई वर्षसम्म सघाउनेछ। स्थानीय युवालाई रेस्क्यूका लागि प्राविधिक तालिम समेत दिइनेछ। नेपालका अन्य हिमाली क्षेत्र र तराई क्षेत्रमा हुने आपतकालीन अवस्थामा उद्धारका लागिसमेत यो प्रविधि लग्न मिल्ने गरी कोरियन टेलिकम, हम होङ गिल ह्युमन फाउन्डेसन कोरिया र नेपाल पर्वतारोहण संघबीच सम्झौता भएको संघका अध्यक्ष लामाले बताए। तस्बिर ३ ः कोरियन टेलिकमको सहयोगमा कास्कीको अन्नपूर्ण गाउँपालिकाको माछापुच्छ्रे हिमालको आधारशिविरमा स्थापना भएको उद्धार केन्द्रको उद्घाटनपछि पोखरामा आयोजित कार्यक्रममा सहभागी गण्डकी प्रदेशका मुख्मन्त्रीलगायत। कृष्णमणि बराल"
यौन धन्दामा लगाउनेको सम्पत्ति खोज्दै प्रहरी,"ललितपुर : पन्ध्र वर्षीया किशोरीलाई अप्ठ्यारो परिस्थिति सिर्जना गरी यौन धन्दामा लगाउने दुई जना आरोपीको सम्पत्ति खोजबिनमा प्रहरी लागेको छ। किशोरीलाई बन्धक बनाई ठैंबस्थित वेलकम क्याफेमा यौन कार्यमा लगाउने ३० वर्षका विशाल तिमल्सिना २५ वर्षीय सुमन नेपालीको सम्पत्ति खोजीमा लागेको प्रहरीले जानकारी दिएको हो। तिमल्सिना महांकाल गाउँपालिका३ गोटीखेलका र नेपाली गोदावरी नगरपालिका५ लेलेका हुन्। कात्तिक ४ गते किशोरीलाई गोदावरी नगरपालिकाको १४ वडामा सञ्चालित उक्त क्याफेबाट प्रहरीले उद्धार गरेको थियो। यौनांग सुन्निएर हिँड्न नसक्ने अवस्थामा उद्धार गरिएकी किशोरीको पाटन अस्पतालमा उपचार गरिएको थियो। प्रहरीका अनुसार तीन दिनको अस्पताल बसाइपछि उनलाई माइती नेपालको जिम्मा लगाइएको हो। गरिबी तथा आर्थिक अभावमा भांैतारिएकी किशोरीको नाजुक अवस्थाको फाइदा उठाउने आरोपीलाई प्रहरीले कात्तिक ४ गते पक्राउ गरेको थियो। महानगरीय प्रहरी वृत्त सातदोबाटोका प्रमुख गौतम मि श्रका अनुसार दुवै जना पुर्पक्षका लागि जेल चलान भएका छन्। आरोपितलाई उद्धृत गर्दै मि श्रले भने, किशोरीको स्वीकृतिपछि मात्र यौनधन्दामा लगाएको बयान उनीहरूले अदालतमा दिएका छन्। मि श्रका अनुसार गाडीचालक नेपालीले असोज ३० गते बिहान किशोरीलाई लगनखेलको सार्वजनिक शौचालय नजिक भेटेका थिए। उनलाई राम्रो काम लगाइदिने खाने, बस्ने सुविधा भएको तथा राम्रो कमाइ हुने काममा लगाइदिने भन्दै गाडी चढाएर ठैंब पुयाएका थिए। प्रहरीका अनुसार नेपालीले उनलाई गाडीमा राखेर पटकपटक बलात्कार गरे। त्यसपछि सुरक्षित ठाउँको खोजी गर्दै तिमल्सिनाको क्याफेमा पुयाएका थिए। क्याफेमा वेटरको काम लगाउने भनिएको थियो। तर, उनलाई ती दुवैले बारम्बार बलात्कार गरेको किशोरीले बताएकी छन्। त्यसपछि ग्राहकसँग यौन कार्य गर्न लगाए। ग्राहकलाई सन्तुष्ट बनाउन सके दैनिक तीन हजार र रात बसेको ६ हजार कमाउने प्रलोभन देखाए। यौन कार्यमा कमाएको आधा रकम साहुले पाउने र पीडितले पाएको आधाबाट नेपालीले पाउने भन्ने थियो। मिशोरीलाई कोठा बाहिर निस्कन नदिएको मि श्रले जानकारी दिए। तर, एक जना स्थानीयले प्रहरीलाई फोन गरेपछि प्रहरीले उनलाई उद्धार गरेको थियो। उद्धार गर्दा खुट्टा खोच्याउँदै हिँड्थिन्, मि श्रले भने, आरेपितलाई जबर्जस्ती करणी तथा मानव बेचविखनको मुद्दा चलाइएको छ। किशोरीका दुई आमा छन्। उनका बुबाले गत माघमा नौ वर्षीया बहिनीलाई जबर्जस्ती करणी गरेका थिए। नेपाल प्रहरीका पूर्वहवल्दार तथा भगौडा प्रहरी पनि हुन्। भाग्नुभन्दा पहिला नै अवकाश लिइसकेका उनलाई भतिजोले दिएको जाहेरीका आधारमा पक्राउ गरिएको थियो। श्रीमती माइतीघर (पोखरा) गएका बेला उनले छोरीलाई जबर्जस्ती करणी गरेका थिए। बालिकाले पेट दुखेको भनेपछि आइतबार नजिकैको हेल्थपोस्टमा चेकजाँच गर्न लगिएको थियो। हेप्थपोष्टमा लैजाँदा उनको यौनांगमा रगत बगेको र चोट लागेको देखिएपछि पाटन अस्पताल पठाइएको थियो। हेल्थपोस्टमा बालिकाले बाबुले यस्तो अवस्था बनाएको बताएकी थिइन्। हाडनाता करणीको अभियोगमा उनी जेल चलान भएका छन्। महानगरीय प्रहरी परिसर ललितपुरका प्रमुख एसएसपी टेकप्रसाद राई भन्छन्, प्रहरीले घटना भएपछि आरोपित पक्राउ गर्ने र मुद्दा चलाउने काम गर्छ। तर, घरघरमा छिर्न सक्दैन। त्यसैले सबै मान्छे आफैं सचेत हुनुपर्ने समय आएको छ। असोजमा मात्रै दर्जनभन्दा बढी बलात्कारका घटना ललितपुरमा दर्ज भएको उनले बताए। सामाजिक सञ्जालको दुरुपयोगले पनि यस्ता घटनामा प्रोत्साहन गर्न सक्ने उनको भनाइ छ।"
महराको बयान सकियो : आइतबार पुनः अदालत उपस्थित गराइने,"काठमाडौं : संसद् सचिवालयकी कर्मचारी रोशनी शाहीमाथि जबर्जस्ती करणी (बलात्कार) प्रयासको अभियोगमा मुद्दा चलाइएका कृष्णबहादुर महराले अदालतमा शाहीको कोठामा आफू नगएको बयान दिएका छन्। शुक्रबार जिल्ला अदालत काठमाडौँको बन्द इजलाशमा बयान लिने क्रममा महराले यस्तो जिकिर गरेका हुन्। काठमाडौँ जिल्ला अदालतका प्रमुख न्यायाधीश सुदर्शन राज पाण्डेको इजलाशमा यस्तो बयान दिएका हुन्। इजलाश अधिकृत समक्ष दिएको बयानमा उनले शाहीसँग विगतदेखि नै पारिवारिक सम्बन्ध रहेको दाबीगर्दै त्यस दिन फोनमा कुराकानी भएको तर आफू उनको कोठामा प्रवेश नगरेको जिकिर गरेका हुन्। महराले शाहीको किटानी जाहेरीमा सत्यता नरहेको समेत बताएका छन्। उनी निकट एक कानुन व्यवसायीका अनुसार महराले आफूलाई फसाउन षड्यन्त्र गरिएको पनि बताएका छन्। प्रहरीले संकलन गरेका प्रमाण झुट्टो रहेको समेत बताएका छन्। उनले त्यस दिन मदिरा सेवन नगरेको दाबी पनि गरेका छन्। संसदकी कर्मचारी शाहीले आफूसँग कर्मचारी समायोजनको विषयमा केही सरोकार राख्दैआएको भन्दै उनका सरोकार पूरा गर्ने सम्बन्धित व्यक्ति आफू नरहेको बताए पनि ती महिलाले बदला स्वरुप आवेगमा आएर कपोल्कल्पित आरोप लगाएको महराको भनाइ छ। महराले ती महिलाको स्वास्थ्य अवस्थाका कारण आफूमाथि आवेगमा आरोप लगाएको हुनसक्ने जिकिर समेत गरेका छन्। महराको शुक्रबार बयान नसकिएकाले उनलाई पुन थुनामै लैजाने तयारी भएको छ। आइतबार १० बजे नै अदालतमा हाजिर गराइने छ। त्यस दिन उनको थुनछेक सम्बन्धी बहस हुनेछ। सरकारी वकिल र महराका कानुन व्यवसायीले आआफ्नो प्रतिरक्षा गर्नेछन्। त्यसपछि इजलाशले महरालाई पुर्पक्षलाई थुनामा पठाउने, धरौटीमा राख्ने वा साधारण तारेखमा छाड्ने विषयमा निर्णय आउनेछ।"
फिनटेक अत्यावश्यक,"काठमाडौं : बंगलादेशले वित्तीय प्रविधि (फिनटेक) को सहयोगमा साना तथा मझौला उद्यममा लगानी विस्तार गरेर अर्थतन्त्रलाई विकासशील मुलुकको सूचीमा स्तरोन्नति गर्न सफल भयो। यसले त्यहाँको वित्तीय प्रणाली नियमनमा निकै ठूलो सहयोग पुगेको बताइन्छ। चीन र भारतले पछिल्लो समय जनस्तरमा फिनटेकको उपयोग बढाउँदा ठूलो उपलब्धी हात पारेको अन्तर्राष्ट्रिय संस्थाले बताएका छन्। भारतले मोबाइल बैंकिङमार्फत् वित्तीय सघनता बढाउन ठूलो सहयोग पुगेको छ। भारत सरकारले हरेक व्यक्तिको बैंक खाता खोल्ने अभियानसँगै ठूला दरका भारु नोटमा प्रतिबन्ध लगाएपछि त्यहाँ मोबाइल बैंकिङ र पीओएस मेसिनमार्फत हुने भुक्तानी ह्वात्तै बढेको छ। चीनमा अलिबाबाजस्ता इकमर्स प्लेटफर्मले विद्युतीय माध्यामबाट हुने कारोबारलाई ह्वात्तै बढाउन सहयोग गरेका छन्। तर, नेपालमा लामो समयदेखि बहसमा आएको राष्ट्रिय भुक्तानी प्रणाली सञ्चालन गर्न अझैसम्म सरकारले प्रक्रीया अघि बढाउन सकेको छैन। राष्ट्र बैंकले वित्तीय प्रविधि नियमन र सुरपरिवेक्षण गर्ने नीतिगत व्यवस्था तयार गर्ने भनेर मौद्रिक नीतिमा लेख्न थालेको ४ वर्ष भइसक्यो। तैपनि यस्ता विषयमा केन्द्रीय बैंकले निर्देशिका तयार पार्न सकेको छैन। फिनटेकका विविध पाटोमा संसारभर अभौतिकीकरण गर्ने प्रणाली विकास भइसकेका छन्। विदेशी विनिमय कारोबार, रेमिटेन्स, शाखारहित डिजिटल बैंकिङ, गैरबैंकिङ मनी ट्रान्सफर, मोबाइल र्बैंकिङ, क्रिप्टोकरेन्सी इवालेटजस्ता प्रविधिको प्रयोगमार्फत हुने भुक्तानीको प्रवद्र्धनमा अझै पनि नेपालले ठूलो उपलब्धी हात पार्न नसकेको बैंकरहरू नै बताउँछन्। सरकारले अनलाइन बजेट, वित्तीय योजना, अवकाश तथा पेन्सन कोष व्यवस्थापन गर्ने जस्ता काम अभौतिक रूपमा गर्न सकिन्छ। बचत, लगानी, कर्जा र बीमाजस्ता वित्तीय क्षेत्रमा अभौतिक कारोबार प्रवद्र्धन गर्नुपर्नेछ। तर, यसका लागि नेपालमा नियामकीय र सरकारी स्तरबाट जुन किसिमको सहयोग हुनुनपर्ने थियो, त्यसो हुन नसकेको पूर्वबैंकर शशिन जोशी बताउँछन्। बाध्यात्मक व्यवस्थामात्रै फिनटेक होइन। सरकारले यसलाई प्रवद्र्धन गर्नुपर्ने हो, उनी भन्छन्। अहिलेसम्म बैंक तथा वित्तीय संस्था र केही निजी कम्पनीले आआफ्नै पहलमा काम गरिरहेका छन्। यसरी छरिएर लगानी गर्दा फिनटेकको लागत निकै महँगो पर्ने बैंकरहरू बताउँछन्। यस्तो तौरतरिकाबाट प्रभावकारी परिणाम पाउन सकिने जोशी बताउँछन्। अहिलेको अवस्थामा हामी बामे सर्ने अवस्थामा मात्रै छौं। यसको प्रवद्र्धन, सचेतना, पूर्वाधार बनाउन सरकारले नियामकीय व्यवस्था र पूर्वाधार तयार पार्न जुन स्तरमा अग्रसरता लिनुपर्ने हो, त्यसो हुन सकेको छैन, उनी भन्छन्। जोशीको विचारमा भारतमा राष्ट्रिय परियच पत्र परियोजना सञ्चालन गर्न सरकारले निकै ठूलो अग्रसरता लियो। त्यसपछि हरेक व्यक्तिको एक बैंक खाता हुनुपर्छ भन्ने मान्यता सरकारले नै बोक्यो। नेपालमा भने खाली भाषणमात्रै गर्ने तर त्यसका लागि चाहिने पूर्वाधार र सहायता सरकारले प्रदान गरेको छैन, उनी भन्छन्। लाग्ने खर्चजति बैंक तथा वित्तीय संस्थाले नै जुटाउनुपर्ने, त्यसमा कसैले सहयोग नगर्ने अवस्था भएका कारण यसको व्यापक विस्तार हुन नसकेको उनले बताए। चीन, भारत र बंगलादेशले पछिल्लो समय जनस्तरमा फिनटेकको उपयोग बढाउँदा ठूलो उपलब्धि हात पारेका छन्। दुई दशकअघि कम्प्युटर भित्र्याउन र दूरसञ्चार प्रणाली अघि बढाउन नेपाल दक्षिण एसियामै अगाडि भएको जोशी बताउँछन्। निजी क्षेत्रबाट भएका यस्ता प्रयासमा सरकारले मलजल गर्न नसकेको उनको बुझाइ छ। यसका लागि आवश्यक नीतिगत व्यवस्था र लगानी सरकारले नै गर्नुपर्ने उनी बताउँछन्। समग्र अर्थतन्त्र र भविष्यलाई हेरेर सरकारले नै यस क्षेत्रमा लगानी गर्नुपर्ने उनी बताउँछन्। ग्राहकलाई सचेत गराउन बैंकले राष्ट्र बैंकको सहयोगमा अर्थ मन्त्रालयले नै यसमा लगानी गर्नुपर्ने हो, उनी भन्छन्, बैंकले गर्ने सानो खर्चबाट यस्तो काम हुन सक्दैन। नेसनल बैंकिङ ट्रेनिङ इन्स्टिच्युटका प्रमुख कार्यकारी अधिकृत सञ्जीव सुब्बा भने वित्तीय प्रणालीको डिजिटाइजेसनमै अघि बढेको बताए। फिनटेक डिजिटाइजेसनको एउटा पाटो हो। यसले भुक्तानी प्रणालीलाई इंगित गर्छ। यसका लागि हामीले तत्कालै गर्नुपर्ने काम भनेको राष्ट्रिय भुक्तानी प्रणाली सञ्चालन हो, उनी भन्छन्, यसमा लामो समयदेखि छलफल भइरहे पनि स्वायत्त निकायको रूपमा यस्तो संस्था स्थापना हुन सकेको छैन। यसपछि इकेवाईसी अर्थात् विद्युतीय ग्राहक परिचालन गर्ने व्यवस्था हुनुपर्ने उनी बताउँछन्। भारतमा आधार नम्बर भनेजस्तै नेपालमा पनि समग्र वैयक्तिक विवरण भएको नागरिक परिचय नम्बर हुनुपर्छ, उनी थप्छन्, त्यसपछि बायोमेट्रिक प्रमाणीकरण र अनलाइन भुक्तानीलाई सुदृढीकरण गर्ने काम गर्नुपर्छ। राष्ट्रिय भुक्तानी प्रणाली नहुँदा मुलुकमा नगदको प्रयोग उच्च छ। यसलाई विद्युतीय भुक्तानीतर्फ अघि बढाउन सके नगद परिचालन बढ्ने र यसले समग्र अर्थतन्त्रलाई फाइदा पुग्ने उनी बताउँछन्। जोशीले सरकारले आवश्यक नीतिगत र प्रवद्र्धनात्मक कानुनी व्यवस्था तयार पार्न ध्यान दिनुपर्ने बताउँछन्। नियमन व्यवस्थालाई प्रभावकारी र सन्तुलित बनाउनुपर्ने उनको बुझाइ छ। वित्तीय प्रविधिको प्रयोग र यसका फाइदाबारे जनतालाई सुसूचित गराउन सरकारले काम गर्नुपर्ने उनी बताउँछन्। यस्तो प्रविधिमा लगानी गर्नेलाई सहायता कार्यक्रम सरकारले ल्याइदिनुपर्ने उनको विचार छ। सुरुआति लागत निकै उच्च पर्ने, तर प्रतिफल उठ्ने विश्वसनीय आधार नहुने भएकाले यस्तो क्षेत्रमा लगानी गर्नेलाई सहुलियत आवश्यक हुन्छ। जानकारले पछिल्लो समय संसारका ठूला इकमर्स प्लेटफर्म नेपाली बजारमा भित्रिन लागेको समाचार आए पनि हालसालै भएको विदेशी लगानी तथा प्रविधि हस्तान्तरण ऐनले यस्तो बाटो बन्द गरिदिएको छ। फेरि पनि खुद्रा कारोबारलाई प्रतिबन्धीत सूचीमा राख्दा अलिबाबा र अमेजनजस्ता ठूला इकमर्स प्टलेटफर्म नेपाली बजारमा छिर्ने बाटो बन्द भएको छ। यस्ता अनलाइन कारोबार गर्ने बजारको विस्तार हुन सके विद्युतीय भुक्तानीमा पनि ठूलो परिमार्जन हुनसक्ने सुब्बा बताउँछन्। तर, यसका लागि प्रभावकारी नियमन गर्नुपर्ने जोशी बताउँछन्। आउनेलाई बाटो छेकिदिने हो भने बजार सरकारको नियन्त्रणभन्दा बाहिर जान्छ। बाहिरैबाट बजार सञ्चालन हुन्छ। यस्तो बेला सरकारले पाउनसक्ने राजस्वमात्रै गुमाउँदैन, आफ्नो अर्थतन्त्रमा के भइरहेको छ भन्ने जानकारी पाउन सक्दैन, उनी भन्छन्। यस्तो अवस्थामा सरकारका आर्थिक तथा वित्तीय नीतिको प्रभावकारी कार्यान्वयन हुन सक्दैन।"
छठका लागि जनकपुरमा पोखरी सजाइयो (तस्बिर),"जनकपुरधाम : छठ पर्वको पूर्वसन्ध्यामा जनकपुरधामका पोखरीलाई सजाइएको छ। मुख्यतः सन्तान प्रप्ती, रोग निदान र पारिवारिक कल्याणका लागि मनाइने छठ पर्वलाई भव्यता प्रदान गर्न जनकपुरधामका ऐतिहासिक पोखरीलाई युवा क्लव तथा संघ संस्थाले सजाएका छन्। जनकपुरधाम प्रसिद्ध गंगासागर, धनुषसागर, अंगराजसर, महराज सागर, अग्निकुण्ड, रत्नसागर, वाल्मीकिसरलगायतका दर्जनौ पोखरी र सरोबरलाई सरसफाई गरी विजुली बत्तीले सजाइएको प्रदेश सांसद रामअशिष यादवले बताए। छठमा चाहिने आवश्यक सामग्रीहरु केरा, दउरा, सुप्पा, ढकीया, धुप, उखु, भन्टा, बेसार, अदुवाको बोट आदि सामान किन्न आउने तथा बेच्न जानेको बजारमा चहलपहल बढेको छ। चार दिनसम्म मनाइने सम्पूर्ण शक्तिको श्रोत सूर्यको उपासनाको यो महापर्वको पहिलो दिन नुहाएर चोखो भइ खाने, दोस्रो दिन खरना, तेस्रो दिन अस्ताउदो र चौथो दिन उदाउँदो सूर्यलाई अर्घ दिएपछि विधिवत रुपमा सम्पन्न हुनेछ। छठको ब्रत अवधिभर माछा, मासु, लसुन, प्याज, कोदो, मसुरो, उसिनेको चामलल खान पाइदैन।"
प्राकृतिक स्रोतमा विवाद : प्रदेशले पाएन १ अर्ब ३० करोड राजश्व,"हेटौंडा : नदीजन्य पदार्थको राजश्व संकलन र बाँडफाँडमा अधिकांश स्थानीय तहले प्रदेश सरकारलाई नटेरेको नदी तथा खनिजजन्य पदार्थ संकलन र उपयोग सम्बन्धी अध्ययन गर्न बनेको उपसमितिले जनाएको छ। प्रदेशसभा ३ को सार्वजनिक लेखा समिति अन्तर्गत रहेको उक्त समितिले प्रदेशका १३ वटै जिल्लामा गरेको अध्ययनपछि यस्तो निष्कर्ष निकालेको हो। प्रदेश सरकारले राजश्व उठाउन नसक्नुमा १२ वटा कारण देखाइएको छ। उपसमिति संयोजक रत्न ढकालसहित ५ सदस्ययी टोलीले गरेको अध्ययनले कानुनी अस्पष्टताका कारण स्थानीय तहले प्रदेशलाई नटेरेको निष्कर्ष निकालेको हो। स्थानीय सरकार सञ्चालन ऐनको दफा ६१ को क मा स्थानीय तहभित्र रहेको नदीजन्य पदार्थको बिक्री वितरणबाट आम्दानी हुने राजश्व स्थानीय सरकारको सञ्चित कोषमा जाने उल्लेख भएका कारण केही स्थानीय तहले प्रदेश सरकारलाई बुझाउन अटेर गरेकोे उपसमितिको ठहर छ। प्रदेश सरकारले बनाएको कार्यविधि समयमा नै जिल्ला र स्थानीय तहमा पुग्न नसक्नु पनि अर्को कारणको रूपमा हामीले पहिचान गरेका छौं, संयोजक ढकालले भने, केही जिल्ला र स्थानीय तहलाई त राजश्व प्रदेश सरकारलाई दिने कार्यविधिकोे विषयमा थाहासमेत नभएको पाइयो। प्रदेश सरकारले बनाएको कार्यविधिमा नदी र खानिजजन्य पदार्थको संकलन र बिक्रीबाट उठेको राजश्वमध्ये ६० प्रतिशत स्थानीय तहले राखेर ४० प्रतिशत प्रदेश सरकारलाई पठाउनुपर्ने उल्लेख छ। उपसमितिको अध्ययन अनुसार प्रदेश ३ का धेरै स्थानीय तहले समयमा नै वातावरणीय प्रभाव मूल्यांकन प्रतिवेदन बनाई स्विकृत गराएर टेन्डर नै गर्न नसकेको जनाएको छ। प्रदेश सरकारका मन्त्री र मन्त्रालयका सचिवहरूसँग मंगलबार हेटौंडामा भएकोे छलफलमा उपसमितिका सदस्य दिपक निरौलाले भने, टेण्डर खोल्दा स्थानीय तहले चलखेल गर्ने गरेको पाइयो। ठेकेदारलाई चुहावटको बाटो राखेर मात्र टेण्डर गरेको पाइएको छ। प्रदेश सरकारले गत आर्थिक वर्षमा नदी तथा खनिज जन्य पदार्थ संकलन र उपयोगबाट स्थानीय सरकारबाट २ अर्ब राजश्व संकलन हुने लक्ष्य राखेको थियो। तर हाल सम्म प्रदेश सरकारलाई करिब ७० करोड रुपैयाँ मात्र राजश्व प्राप्त भएको आर्थिक मामीला तथा योजना मन्त्रालयले जनाएको छ। कतिपय स्थानीय तहले हामी प्रदेश सरकारलाई राजश्व बुझाउन बाध्य छैनौं भनेर नटेरेको पनि पाइयो, संयोजक थपे, प्रदेश सरकारले यस बारेमा स्थानीय तहसँग प्रभावकारी समन्वय गर्नुपर्ने देखिन्छ। सबै क्रसर मापदण्ड विपरित प्रदेश ३ भित्र रहेका सबै क्रसर उद्योगहरू मापदण्ड विपरित रहेको उपसमितिले जनाएको छ। सबै जिल्लामा पुगेर अनुगमन गर्दा संघीय सरकारले बनाएको मापदण्डभित्र रहेको क्रसर कुनै पनि जिल्लामा पाएनौं, उपसमितिका सदस्य निरौलाले भने, तर पनि उद्योगहरू सञ्चालनमा नै रहेका छन्। प्रदेश ३ का उद्योग, पर्यटन, वन तथा वातावरणमन्त्री अरुण नेपालले नदी तथा खानीजन्य पदार्थ संकलन र त्यसबाट उठ्ने राजश्वको लागि छुट्टै कानुन आवश्यक रहेको बताए। सर्वोच्च अदालतले समेत यस विषयमा संघीय सरकारलाई छुट्टै कानून निर्माण गर्न भनेको छ, हामी पनि यसको नियमनको लागि छुट्टै कानून बनाउने तयारीमा जुटेका छौं, उनले भने। आर्थिक मामिला तथा योजनामन्त्री कैलाश ढुंगेलले क्रसर बन्द हुँदा देशको आर्थिक स्थितीमा नै असर पर्ने भएकाले यसको प्रभावकारी अनुगमन र नियमन गरेर सञ्चालन गर्नुपर्ने बताए। मापदण्ड विपरित सञ्चालित क्रसर उद्योगहरू स्थानान्तरण गर्न र त्यसो नगरे बन्द गर्न प्रदेश सरकारले दिएको निर्देशन अलपत्र परेको छ। उद्योग, पर्यटन, वन तथा वातावरण मन्त्रालयले २०७५ असार मसान्तभित्र क्रसर उद्योगहरूलाई मापदण्ड पूरा हुने स्थानमा स्थानान्तरण गर्न दोस्रोपटक म्याद थप गरेको थियो। तर यो निर्णय कार्यान्वयन गर्नुको सट्टा स्थानीय निकायहरूले धमाधम नविकरण नहुँदा अवैध बनेका क्रसर उद्योगलाई नै आधार मानेर नदीजन्य पदार्थ संकलनको लागि राजश्व संकलन गर्न टेण्डर आह्वान गरिरहेका छ्।"
"सेनामा भ्रष्टाचार छानबिन गर्न विशेष संयन्त्र, २४ अड्डा निगरानीमा","काठमाडौं : नेपाली सेनाले आर्थिक हिनामिना भएको आशंकामा मातहतका अड्डामाथि आकस्मिक छानबिन थालेको छ। जंगी अड्डाले त्यस्तो छानबिन गर्न निगरानी संयन्त्र (ओभरसाइट सेल) बनाएको छ। जंगीअड्डाले सेनाका विभिन्न अड्डामा विनियोजित बजेट सदुपयोग भएनभएको यकिन गर्न निरीक्षणाधिकृतको अध्यक्षतामा निगरानी सेल गठन गरेको हो। सेनाका प्रवक्ता सहायक रथी विज्ञानदेव पाण्डेले निगरानी संयन्त्रले काम गर्न थालिसकेको बताए। आकस्मिक खटिएको टोलीले सेनाका विभिन्न निकायमा विनियोजित रकमको उचित खर्च भएनभएको यकिन गर्नेछ, पाण्डेले अन्नपूर्णसँग भने। प्रधानसेनापति पूर्णचन्द्र थापाले सेललाई सेनाका जुनसुकै निकायमा आकस्मिक छानबिन गर्ने पूर्ण अधिकार दिएका छन्। निरीक्षणाधिकृत कार्यालय प्रमुखको जिम्मवारी उपरथी अशोक सिग्देलले पाएका छन्। उपरथी सिग्देलले विभिन्न फरकफरक टोली बनाई शंकास्पद सैनिक अड्डामाथि छानबिन थालेका छन्। फरकफरक टोलीले सम्बन्धित अड्डामा जानकारी नदिई आकस्मिक ढंगले छानबिन गर्नेछ। सैनिक अस्पताल, सैनिक सामग्री प्राप्ति निर्देशनालय, इन्जिनियरिङ विभागलगायत बजेट बढी विनियोजित भएका दुई दर्जन बढी सैनिक अड्डा छानबिनमा तानिएका छन्। आकस्मिक सेलले ती सैनिक अड्डामा गत आर्थिक वर्षमा भएका खर्च विवरणको समेत छानबिन गर्नेछ। सेलले चालू वर्षमा ती सैनिक अड्डामा भइरहेका खर्च विवरणसमेत छानबिन गरिरहेको छ। छानबिन टोलीले सेनाका विभिन्न निकायमा विनियोजित रकमको उचित खर्च भएनभएको यकिन गर्नेछ। विज्ञानदेव पाण्डे, प्रवक्ता नेपाली सेना। जंगीअड्डाले प्रधानसेनापति कमान्ड मार्गनिर्देशन२०७५ मा उल्लेख भएबमोजिम आकस्मिक छानबिन गर्न निगरानी सेल गठन गरेको हो। सेलले आन्तरिक निरीक्षण तथा अनुगमन गर्नेछ। प्रधानसेनापति थापाले शंकास्पद सैनिक अड्डाको आर्थिक कारोबार छानबिन गर्न निर्देशन दिएको सैनिक स्रोतले बतायो। सोही निर्देशनअनुसार निगरानी सेलले सैनिक अस्पताललगायतका केही कार्यालयमा आकस्मिक छानबिन गरिसकेको छ। अन्य शंकास्पद अड्डामा क्रमशः छानबिन हुनेछ। प्रधानसेनापति थापाले भ्रष्टाचार गर्ने जोकोही सैनिक अधिकारीमाथि कारबाही गर्ने सार्वजनिक अभिव्यक्ति दिँदै आएका छन्। सोहीबमोजिम नेपाली सेनाका विभिन्न कार्यालय, महानिर्र्देशनालय, निर्देशनालयलगायतका सैनिक अड्डामाथि छानबिन सुरु भएको हो। सैनिक अड्डाको आर्थिक कारोबार पारदर्शी नहुने भन्दै आलोचना भइरहेको छ। प्रधानसेनापति थापाले आर्थिक पारदार्शिता कायम गर्न कडा कदम चालेका हुन्।"
"श्रम चल्छ, पानी चल्दैन","महोत्तरी : हमरे डाला पनपथिया सँ, देबतो पितर पूजाई छै। कहु यौ बाबु तैयो हमर देहिन किया छुवाई छै।। मेहेनत हमर चलै छै सगरो, मुद्दा चलै नै पाइन यौ यो मैथिली भाषाको गीत हो। डोम जातीमाथि भइरहेको सामाजिक विभेदलाई गीतकार धीरेन्द्र प्रेमर्षीले शब्दमा उतारे। गायक रामा मण्डलले स्वर दिए। गायीका रूपा झाले रामाको स्वरमा स्वर थपिन्। डोमहरूको तत्कालीन परिस्थितिलाई इंगित गर्दै उनले गीत गाएका थिए। राजतन्त्र हुँदै देश गणतन्त्रमा आइसक्यो। तन्त्र फेरियो तर, डोम जाति अझै पनि छुवाछुतबाट प्रताडित छन्। गीतमा भनिएको छ, मेरै डाला ढाँकीले इश्वर पूजिन्छ, तै पनि मेरो जीउ किन छोइन्छ। मेहेनत मेरो सबै ठाउँमा चल्छ, तर पानी किन चल्दैन ? मधेश छठमय भएको छ। डोम जाति बासको चोयाले डाला, सुपली, पनपथिया बुन्न व्यस्त छन्। छठमा सूर्यलाई अघ्र्य दिन डोमले बनाएका बासका सामग्री प्रयोग हुन्छन्। महोत्तरीको सुन्दरपुरका स्नेही मल्ल्कि डोमलाई छठले व्यस्त बनाएको छ। गौशाला बजारमा बासका सामग्री बिक्री गर्न बिहीबार उनलाई भ्याइनभ्याइ थियो। माग बढी भएकाले घरबाट बनाएर ल्याएका एक सय बढी डाला, सुपली, पनपथिया एकैछिनमा बिक्री भयो। उनकी पत्नी देवकी बिक्री गर्न पसल राखिएकै ठाउँमा बासका सामग्री बनाउन व्यस्त थिइन्। तीनै डोमले बनाएको बासको सामग्रीले देवता पूजिन्छ। गाउँमा मान्छे बिते, जलाउन गाउँलेहरूले डोमबाट आगो किन्ने परम्परा छ। समाजमा गरिने छुवाछुतको व्यवहारले चार दशकदेखि स्नेही पिरोलिँदै आएका छन्। गाउँमा श्रम, सीप र मेहेनत चल्छ। तर छोएको पानी चल्दैन, स्नेही भन्छन्। जनकपुरधामबाट ५ किलोमिटर पूर्व धनुषाको हंसपुर नगरपालिका३ कठपुल्ला पर्छ। जहाँ दुई सय घरधुरी डोम बसोबास गर्छन्। मानिसले नछोए पनि केही छैन। तर छठी मैयालाई हामीले बनाएकै सामग्रीले पूजा गरिन्छ, उनले भने। डोमले बनाएको पवित्र ढाला, नांलो, सुपलीमा अघ्र्य दिए छठ निष्ठापूर्वक गरेको विश्वास गरिन्छ। हाम्रै हातको आगोले दाहसंस्कार गर्दा पुण्य हुन्छ। तर मानिस हामीलाई छुन पनि हिच्कचाउँछन्, ५५ वर्षीय देवा मल्लिक डोम भन्छन्। मधेशको अल्पसंख्यक जातिको सूचीमा पर्छ डोम। प्लास्टिकले छाएको सानो छाप्रोमा उनीहरूले हिउँद बर्खा कटाउँदै आएका छन्। बर्खामा घर चुहिएर हैरानी हुन्छ। गर्मीमा आगलागी हुने डर। हावाहुरीले घर उडाउला भन्ने त्रास सँधै हुन्छ, देवाका छोरा विजयले भने, सरकारले घर बनाइदिए हुन्थ्यो। भोकै भए पनि आरामले सुत्न त पाइन्थ्यो। बजारमा प्लास्टिकका सामग्री आएदेखि बाँसका सामग्री बिक्री हुन छाडेको गौशालाकी पुनम मल्लिक बताउँछिन्। उनले भनिन्, चार्ड पर्वबाहेक अरूबेला बाँसका सामग्री नै बिक्दैनन्। जातिय विभेद गर्नेलाई कडा कारबाही गर्नुपर्ने दलित अधिकारकर्मी सन्त परियारको माग छ। मन्दिरमा कुकुरलाई पनि निषेध गरिँदैन। तर हामी कथित तल्लो जातिका मानिसलाई पस्न दिइँदैन, उनले भने,जातीय विभेद गर्नेलाई ज्यान मार्नेसरह कारबाही गर्ने कानुन बनाउनुपर्छ। मिथिला संस्कृतिका जानकार धीरेन्द्र पे्रमर्षीले डोम जाति समाजको अभिन्न अंग रहेको बताए। कलात्मक बाँसको सामग्री बनाउँछन्, उनीहरू इन्जिनियर नै हुन्, उनले थपे, उनीहरूले बनाएको सामग्रीबाटै दैनिक चल्छ। यति ठूलो काम गर्नेलाई विभेद गर्नु व्यवहारिक होइन।"
गौँथलेवासीलाई नयाँ घर,"गौंथले (धादिङ) : चिटिक्क परेको ३ कोठे घर, सिमेन्ट र बालुवाको प्लास्टर। रङ रोगनले झनै आकर्षण। एउटा मात्र होइन, गाउँभरि एकैखालका घर। झुरुप्प परेको बस्ती। यो धादिङको सिद्धलेक गाउँपालिका४ स्थित गौँथले गाउँको भूकम्पपछिको पुनर्निर्माणको पहिचान हो। भूकम्पपछि लामो समय पुनर्निर्माणमै अलमलिएको गौंथले गाउँमा ९४ घरपरिवारले एकै प्रकारका नमुना घर पाएका छन्। यसपालिको दसैँतिहार नयाँ घरमा बसेर मनाएका गौंथलेवासीको अनुहारमा खुसी छाएको छ। स्थानीय टीकामाया थापा मगरले भनिन्, भूकम्पपछि कति सास्ती खेपियो भनिसाध्य छैन, त्यसैमाथि पुनर्निर्माणको अन्योलले झन् पीडा दियो, यस वर्ष त नयाँ घरमा बसेर दसैंतिहार मान्दा धेरै आनन्द आयो। पुनर्निर्माणपछि झुरुप्प बस्ती गौंथले गाउँको मुहार नै फेरिएको छ। गौंथलेबासीमा खुसी छाएको छ। एकल महिलालाई त गौंथले गाउँको नमुना घर वरदान सावित भएको छ। एक्लो ज्यानले यो जुनीमा घर बनाउन सकँुलाजस्तो लागेकै थिएन। तर, नयाँ घर पाएँ जुनी फेरेजस्तै भएको छ, श्रीमान् गुमाएकी टीकामायाले भनिन्। उनीजस्तै गौंथले गाउँका ९४ घरपरिवारमा एकीकृत सामुदायिक विकास अभियान (आईसीडीसी) नामक गैरसरकारी संस्थाले खुसी थप्ने काम गरेको छ। केकेएस र वीएमजेड जर्मनीको सहयोगमा आईसीडीसीले गौँथले गाउँको पुनर्निर्माण गरिदिएको हो। संस्थाका अध्यक्ष परशुराम दुवाडीले भने, भूकम्पपछिको पुनर्निर्माण क्रममा पर्यटकीय हिसाबले पनि एकदमै सम्भावना बोकेको गाउँलाई नमुना गाउँको रूपमा विकास गर्न गाउँपालिकासँगको समन्वयमा एकीकृत पुनर्निर्माण गरिएको हो। गौंथले गाउँ पुनर्निर्माण सम्पन्न हुँदा ७ करोड ५५ लाख ६१ हजार ७ सय ८५ रुपैयाँ खर्च भएको छ। त्यसमध्ये संस्थाको ६ करोड ४९ लाख ८३ हजार १ सय ६५ र १ करोड ५ लाख ७८ हजार ६ सय २० रुपैयाँ स्थानीयको जन श्रमदान सहयोग रहेको आईसीडीका अध्यक्ष दुवाडीले बताए। एउटा घर निर्माण गर्न ४ लाख ९७ हजार ३८३ रुपैयाँ लागेकोमा संस्थाले ३ लाख ९२ हजार ६४ रुपैयाँ र १ लाख ५ हजार ३ सय १९ रुपैयाँ प्रतिघरधनीको नगद खर्च भएको उनले जानकारी दिए। संस्थाको सहयोगमा घर बनाएका भूकम्पपीडितले नेपाल सरकारले घर बनाउन दिने ३ लाख अनुदान भने लिएका छैनन्। पहिलो किस्ता बुझेर पनि घर नबनाई बसेकाहरूले संस्थाले घर बनाइदिएको खण्डमा थप किस्ता लिन नपाउने गरी राष्ट्रिय पुनर्निर्माण प्राधिकरण, गाउँपालिका र वडा कार्यालयसँग समन्वय गरेको अध्यक्ष दुवाडीले बताए। सरकारले दिएको ३ लाख लिएर आफूखुसी घर बनाए पनि यत्तिको बलियो र उपयोगी घर बनाउन नसकिने अर्का स्थानीय बलबहादुर थापाले बताए। हामीले अरू ठाउँमा सुनेका छाँै थप ३ लाख थपेर पनि २ कोठाको मात्रै घर बनाउन सकिएको छ तर हामीले १ लाख थपेर यत्रो बलियो घर पायाँै, उनले भने। गौँथले गाउँ हस्तान्तरणका लागि योजना आयोगका उपाध्यक्ष डाक्टर पुष्पराज कँडेलसमेत पुगेका थिए। पुनर्निर्माण गरिएको नमुना बस्ती गाउँलेलाई हस्तान्तरण गर्दै जिल्लावासीसमेत रहेका उपाध्यक्ष कँडेलले प्रचुर सम्भावना रहेको बस्तीलाई पर्यटकीय क्षेत्रका रूपमा विकास गर्न योजना आयोगले पनि सघाउने प्रतिबद्धता जनाए। कँडेलले कला, संस्कृति जगेर्ना गरेर होम स्टे सञ्चालन गर्न सके स्थानीयको आयआर्जनमा समेत सुधार आउने बताए।"
भोलिको फुर्सद पुस्तक सर्वेक्षण विशेष,"काठमाडौं : कात्तिक १६ गते (भोलि) अन्नपूर्ण पोस्ट् दैनिकको साप्ताहिक परिशिष्टांक फुर्सदले नयाँ सामग्री पस्किएको छ। यो अंक नेपाल सम्बन्धी ननफिक्सन पुस्तक सर्वेक्षण केन्द्रित रहेको छ। नेपालबारे लेखिएका गैरसाहित्यिक पुस्तकको सर्वेक्षणको जुरीमा समाजविज्ञान रुचि राख्ने ७२ जना विज्ञ सहभागी छन्। जुरी सदस्यमा अनुप सुवेदी, अनूप सुवेदी (डा), अमृता लम्साल, अर्चना थापा, अलका आत्रेय चूडाल, अशोक थारू, आन्विका गिरी, आहुति, उज्ज्वल प्रसाईं, उषा हमाल, काशीनाथ तमोट, कुसुम शाक्य, कृष्ण ज्ञवाली, कृष्ण हाछेथु, केदारभक्त माथेमा, कैलाश राई, खगेन्द्र संग्रौला, खेमराज नेपाल, गणेश बिके, गोविन्द श्रेष्ठ, चन्द्रा भद्रा, चैतन्य मिश्र छन्। यसैगरी झलक सुवेदी, डम्बर चेमजोङ, तीर्थबहादुर श्रेष्ठ, दिवाकर आचार्य, दीपक अर्याल, दीपक थापा, धनकुमारी सुनार, ध्रुवहरि अधिकारी, नवीन सुब्बा, पीताम्बर शर्मा, प्रकाशचन्द्र लोहनी, प्रत्यूष वन्त, प्रेम फ्याक, बाबुराम भट्टराई, बैरागी काइँला, भास्कर गौतम, भूषिता वशिष्ठ, भैरव रिसाल, भोजराज पोख्रेल , भोला पासवान, मदनकुमार भट्टराई, मल्लिका शाक्य, महेशराज पन्त, माधवप्रसाद पोख्रेल, मानुषी यमी भट्टराईको संलग्नता छ। मुक्तसिंह लामा, मुना गुरुङ, मेरी डेशेन, मोहन बञ्जाडे, मोहन मैनाली, यादव देवकोटा, यामबहादुर किसान, राजेन्द्र महर्जन, राम लोहनी, रामरिझन यादव, रामावतार यादव, लोकरञ्जन पराजुली, विद्यानाथ कोइराला, विनोद सिजापती, विन्दु पोख्रेल, विश्व पौडेल, विष्णु पोखरेल, विष्णु सापकोटा, श्रद्घा घले, सावित्री गौतम, सीके लाल, सुजित मैनाली, सुदर्शनराज तिवारी, सुरेश ढकाल र हरि रोकाले जुरीमा बसेर मत दिएका छन्। जुरीमा सहभागी ७२ विज्ञको मतका आधारमा १०६ पुस्तक र तिनको परिचय फुर्सदको विशेष अंकमा समेटिएको छ। नेपाल अध्ययनका लागि पढ्नुपर्ने थिममा गरिएको सर्वेक्षणबाट पुस्तक छानिएका छन्। छानिएका पुस्तक नेपालको इतिहास, राजनीति, संस्कृति, शासनप्रशासन, प्रकृति, समाज लगायतमा केन्द्रित छन्। सर्वेक्षणको नतिजा शनिबारको फुर्सदका आठै पानामा पढ्न सकिने छ।"
प्रदूषित नदीका कारण दर्जनौ गाउँको छठ प्रभावित,"वीरगन्ज : पर्साका दर्जनभन्दा बढी गाउँका स्थानीयले छठ पर्व मनाउँदै आएको सिर्सिया नदीको प्रदूषण रोक्न माग गर्दै बिहीबार वीरगन्जमा प्रदर्शन गरिएको छ। प्रदूषित र दुर्गन्धित नदीकै पानीमा यसपाली पनि छठ पर्व मनाउनु पर्ने भएपछि नदी आसपासका स्थानीय, जनप्रतिनिधि र सामाजिक अभियन्ताहरूले प्रदर्शन गरेका हुन्। सिर्सिया नदी एवं वीरगन्ज प्रदूषणमुक्त अभियानको अगुवाइमा घण्टाघर चोकबाट निकालिएको विरोध जुलुसमा सहभागीले जिल्ला प्रशासन कार्यालय र वीरगन्ज महानगरपालिकामा पुगेर ज्ञापन पत्र बुझाए। ज्ञापन पत्रमार्फत उनीहरूले नदीमा प्रदूषण गर्ने उद्योगीलाई कारबाहीको पनि माग गरेका छन्। उनीहरूले सिर्सिया नदीको प्रदूषित एक बोतल पानी र नदीको दुर्गन्धित लेदो, सहायक प्रमुख जिल्ला अधिकारी ललित बस्नेत र नगर प्रमुख विजय सरावगीलाई उपहार भन्दै हस्तान्तरण गरेका थिए। तीन दशकदेखि प्रदूषणको चपेटामा परेको सिर्सिया नदीको प्रदूषण रोक्न सरकारी निकायबाट पहल नभएपछि प्रदर्शनमा उत्रन बाध्य भएको सिर्सिया नदी एवं वीरगन्ज प्रदूषण मुक्त अभियानका संयोजक सुरेन्द्र कुर्मीले बताए। उनले भने, अहिले छठका लागि मात्र नभइ सधैंका लागि सिर्सिया नदीलाई प्रदूषणमुक्त बनाउनु पर्ने माग राखेर दबाबमूलक आन्दोलन थालेका छौं, छठपछि अझ सशक्त आन्दोलनमा उत्रन्छौं। नदीको प्रदूषणले दुई जिल्लाका दर्जनभन्दा बढी गाउँ प्रभावित भएका छन्। नदीको प्रदूषण रोक्न माग गर्दै बिहीबार वीरगन्जमा गरिएको प्रदर्शन। बारापर्साको औद्योगिक करिडरका साना ठूला गरी करिब ४५ उद्योगबाट उत्सर्जित हुने रसायनयुक्त प्रदूषित पानी र फोहोर पदार्थ नदीमै उत्सर्जन हुँदै आएका कारण सिर्सिया नदी तीन दसकदेखि प्रदूषित भएको हो। औद्योगिक कोरिडोरमा रहेका छाला, डिस्टीलरी, टेक्सटाइल, घ्यू, साबुन लगायतका उद्योगबाट निस्कने रसायनयुक्त पानी, जीवजन्तुका सडेगलेका छाला, रौं, खरानी, लेदो लगायतका विकार प्रशोधन नगरी नदीमा सिधै बगाउने र फालिँदै आएको छ। सिर्सियाको प्रदूषणले बाराको सिमरा, बकुलिया, लोहसन्डा, रमौली, सगरदीना, रामपुर टोकनी, छातापिपरा, नितनपुर, गम्हरगाँव, बेहरा, बलुवा, पर्साको श्रीसिया, ताजपुर, भलुही, रामगढवा, परवानीपुर र वीरगन्ज महानगरपालिकाको रामवन, रामगढवा, विन्दवासीनी, रानीघाट, अशोकबाटिका, छपकैयाका बासिन्दा प्रभावित छन्। उनीहरू नदीकिनारमै छठघाट बनाएर नदीको पानीमा पुजा गरेर छठ पर्व मनाउँदै आएका छन्। प्रत्येक वर्षको छठमा स्थानीयले स्थानीय प्रशासनलाई घच्घच्याउने गरेका छन्। रामगढवाका रमेश पटेल भन्छन्, सिर्सियाको समस्या ज्यूँका त्यूँ छ, ब्रतालु दुर्गन्धित पानीमा पसेर अर्घ दिन्छन्, त्यही पानीमा दिएको अर्घ प्रसाद खानुपर्ने बाध्यता छ। प्रदूषण गर्ने उद्योगीलाई कारबाही भएन नदी आसपासका स्थानीयले प्रदूषण रोक्न माग गर्दैै घेराउ गरेपछि २०७६ सालमा जिल्ला प्रशासन कार्यालयले सिर्सिया नदी अनुगमन समिति गठन गरेको थियो। समितिले नदीको स्थलगत अनुगमन गरी तयार पारेको प्रतिवेदनमा नदीको प्रदूषणको कारक उद्योगहरू नै रहेको उल्लेख थियो। प्रतिवेदनमा नदी प्रदूषण गर्ने र अविलम्ब कारबाही गर्नुपर्ने उद्योगहरूको नामै किटान गरिएको थियो। बाराको रामपुर टोकनीको नारायणी छाला उद्योग, लिपनीमालको मोरियम एण्ड मारियम लेदर इण्डष्ट्रिज, वीरगन्ज बहुअरीकाको नेशनल लेदर इण्डष्ट्रिज, लिपनीबिर्ताको ग्लोबल लेदर टेनिग इन्डष्ट्रिज, नेपाल लेदर र रामपुरटोकनीको एभरेष्ट छाला उद्योगलाई कारबाही गर्न माग गरिएको छ। त्रिवेणी टेक्सटाइल इण्डष्ट्रिज, अरनिको टेक्सटाइल, सिद्धि टेक्स्टाइल, डायमण्ड टेक्सटाइल, न्यू अनिल टेक्सटाइल, इष्टर्न टेक्सटाइल, हिमाल डिष्टिलरी प्रालि, सूर्या एग्रो प्रोडक्सन एण्ड कुसुम आयल, बिनायक एग्रो प्रालि, शिवशक्ति घ्यू उद्योग, शिवशक्ति सोप इन्डष्ट्रिज, पूजा सोप एण्ड केमिकल इन्डष्ट्रिज, हुलास स्टिल, भगवती स्टिल, जय विश्वकर्मा इन्डष्ट्रिज, साल्ट एण्ड स्वीट र हिमाल स्टिलले पनि नदीमा प्रदूषण गरेको प्रदिवेदनमा उल्लेख छ। प्रतिवेदन अहिलेसम्म कार्यान्वयन हुन सकेको छैन। अनुगमन समितिका संयोजक रितेश त्रिपाठी भन्छन्, ऊ बेला मेहनत गरेको २५ पृष्ठको प्रतिवेदन तयार पारी प्रशासनलाई बुझाएका थियौं, नौ वर्ष बित्दा पनि कार्यान्वयन भएन। प्रकृति सेवा प्रतिष्ठानका संस्थापक अध्यक्ष जसपाल सिंह सिर्सियाको प्रदूषण नियन्त्रणका लागि निरन्तर प्रशासन र महानगरपालिकालाई दबाब दिँदै आएको बताउँछन्। मेयर विजयकुमार सरावगीले भने सिर्सिया नदीको सफाइ र सौन्दर्यीकरणका लागि संघीय सरकारसमक्ष सिर्सिया करिडोर प्रस्ताव गरिएको बताए। झन्डै २ सय करोडको लागत अनुमान गरिएको उक्त करिडोरको डीपीआर तयार पार्ने काम भइरहेको उनको भनाइ छ।"
"विश्वभर आज : पाकिस्तानी प्रधानमन्त्रीको राजीनामा माग्दै प्रदर्शन, सिरियामा विदेशी फौजको गस्ती","व्यभिचारविरुद्ध कानुन निर्माणमा संलग्न नै व्यभिचारी बनेपछि जाकर्ता : इन्डोनेसियामा व्यवभिचारविरुद्ध कडा कानुन बनाउने काममा संलग्न एक व्यक्तिलाई व्यभिचार गरेको अभियोगमा कडा कारवाही गरिएको छ । कानुन निर्माणमा सघाउने संस्था आचे उलेमा काउन्सिलमा कार्यरत मुखलिस बिन मुहम्मदलाई २८ पटकसम्म बेतको लौरोले हिर्काइएको हो । उनले पर्यटकीय क्षेत्रमा एक विवाहिता महिलासँग यौन सम्बन्ध राखेको भन्दै यस्तो कारवाही गरिएको हो । उनीसँग सम्बन्ध राख्ने महिलालाई २३ पटक त्यसै गरी पिटिएको थियो । आचे क्षेत्रमा व्यभिचारी ठहर हुने व्यक्तिलाई यस्तै कारवाही गरिन्छ । मुखुन्डो लगाएका केही व्यक्तिले कोर्रा वा लौरोले हिर्काउने गर्छन् । अल्लाहको कानुन भन्दै व्यभिचारी ठहर भएका मानिसलाई सार्वजनिक स्थलमै कारवाही गर्ने नियम छ । तर यस्ता कारवाही बालबालिकालाई हेर्न दिइन्न । साथै मुखलिसलाई काउन्सिलनबाट निश्कासन पनि गरिएको बिबिसीमा उल्लेख छ । बगदादीको हत्यापछि आईएसआईएसमा नयाँ नेता छानिए बगदाद : हतियारधारी लडाकु समूह आईएसआईएसले आफ्ना नेता अबु बर्क अल बगदादीको मृत्यु पुष्टि गर्नुका साथै नयाँ नेता चयन गरेको छ । अबु इब्राहिम अल हसिमी अल कुरैसीलाई उक्त समूहले नयाँ नेताको रुपमा चयन गरेको हो । आईएसआईएसका नयाँ प्रवक्ता अबु हम्जा अल कुरैसीले यस्तो सार्वजनिक गरेका हुन् । अल बगदादीको हत्या भएको एक सातापछि विज्ञप्ति (अडियो सन्देश) निकाल्नै यसबारे समाचार सार्वजनिक गरिएको हो । ७ मिनेट लामो सन्देशमा बगदादीलाई श्रद्धाञ्जली पनि दिइएको छ । ब्राजिलमा भिषण डढेलो रियो दि जेनेरियो : ब्राजिलका उष्णकटबन्धीय क्षेत्रको जंगलमा भिषण आगोलागी भएको छ । पर्यटकीय क्षेत्र पन्टानल वेटल्याण्डमा यसको असर परेको छ । दक्षिणी राज्य माटो ग्रोस्सो डु सुलस्थित सरकारी कार्यालयले जनाए अनुसार आगलागी अहिलेसम्मकै ठूलो छ । जसकारण ५० हजार हेक्टर क्षेत्र प्रभावित बनेको छ । अक्टोबर २५ मा सुरु भएको डढेलो अझै निभेको छैन । सरकारी निकायले विज्ञप्ति निकाल्दै अवस्था संवेदनशील भएको जनाएको छ । राष्ट्रिय जोखिम व्यवस्थापन केन्द्रका संयोजक पाउलो बार्बोसा डे साउजाले सुख्खा डढेलो हावा र सुख्खा वनस्पतिका कारण कठिनाइ निम्तिएको बताएका छन् । पाकिस्तानमा प्रधानमन्त्रीको राजीनामा माग्दै विशाल प्रदर्शन इस्लामाबाद : पाकिस्तानमा जारी सरकार विरोधी प्रदर्शनमा आन्दोलनकारीले प्रधानमन्त्री इमरान खानको राजीनामा माग गरेका छन् । कथित चुनाव र आर्थिक संकटको विरोध गर्दै प्रदर्शनकारीले उनको राजीनामा माग गरेका हुन् । हजारौँ मानिस सरकार विरोधी प्रदर्शनमा सहभागी भएका छन् । आन्दोलनको नेतृत्व दक्षिणपन्थी धार्मिक नेता तथा विपक्षी दल इस्लाम फज्लका नेता फज्ल उर रेहमानले गरेका छन् । हालै कराँचीबाट पाँचदिने मार्च गरेका छन् । पाँचौँ दिनमा उनीहरु इस्लामाबाद पुगेका थिए । वर्तमान सरकारले देशको आर्थिक अवस्था ध्वस्त पारेको विपक्षीको आरोप छ । सिरियामा टर्की र रुसी फौजको संयुक्त गस्ती सिरिया : टर्किस र रुसी फौजले उत्तर पूर्वी सिरियाली भूमिमा संयुक्त रुपमा गस्ती गरेका छन् । टर्की र यसका समर्थक सिरियाली विद्रोही समूहले अक्टोबर ९ मा सिरियाली सीमामा कुर्दिस पिपल्स प्रोटेक्सन युनिट विरुद्ध आक्रमण गरेका थिए । गस्तीका लागि टर्किस सवारी साधन शुक्रबार रुसी लडाकुसँग सहकार्य गर्न सीमा क्षेत्रतर्फ गएका थिए । सिरियाली सीमा सहर डर्बसियामा उनीहरुले गस्ती गरेका थिए । टर्कीका रक्षामन्त्रीले ट्वीटरमार्फत यसबारे तस्बिर समेत सार्वजनिक गरेका थिए । उनले नक्सा हेर्दै गरेका सिपाही र सवारीको तस्बिर सार्वजनिक गरेका थिए । उनीहरुले १ सय १० किलोमिटर भूमि संयुक्त रुपमा गस्ती गरेका हुन् । पाकिस्तान रेल दुर्घटनाका मृतकको दाहसंस्कार सुरु इस्लामाबाद : पाकिस्तानमा रेलमा आगलागीबाट मृत्यु भएकाहरुको शुक्रबार दाहसंस्कार गरिएको छ । मृतकका परिवार र आफन्तका साथ दाहसंस्कार सुरु गरिएको हो । बिहीबारको घटना पाकिस्तानको इतिहासमै ठूलो रेल दुर्घटना हो । जहाँ ७३ जनाको मृत्यु हुनुका साथै ४० जति घाइते भएका थिए । घटनामा मृतकहरुलाई प्रधानमन्त्री इमरान खानले श्रद्धाञ्जली दिएका छन् । साथै उनले तत्काल घटनाको छानविन गर्न निर्देशन पनि दिए । ट्वीटरमार्फत पनि उनले यस्तो बताएका छन् । साथै मृतकका परिवारलाई १५ लाख लाखका दरले क्षतिपुर्ति उपलब्ध गराउनुका साथै घाइतेलाई उपचारका लागि ५ लाख दिने घोषणा गरेका छन् । मृतक महिलाको घाँटीमा अजिंगर वासिङ्टन : अमेरिकाको इन्डियानास्थित एक महिला घाँटीमा अजिंगर बेरिएको अवस्थामा मृत भेटिएकी छन् । २ दशमलब ४ मिटर लामो अजिंगर बेरिएको उनको घाँटीमा बेरिएको थियो । ३६ वर्षीया लउरा हस्र्ट आफ्नै निवासमा मृत भेटिएकी हुन् । अक्सफोर्डस्थित उत्तरी इन्डियाना सहरमा यस्तो घटना भएको हो । उक्त घटनालाई यहाँ दुखद् र अनौठो रुपमा हेरिएको छ । चीनले सुरु गर्यो संसारकै ठूलो फाइभजी नेटवर्क बेइजिङ : चीनले संसारकै ठूलो फाइभजी नेटवर्क सञ्चालनमा ल्याएको छ । यही शुक्रबार तीनवटै चिनियाँ कम्पनी फाइभजी नेटवर्कमा प्रवेश गरेका हुन् । उनीहरुले मासिक २ हजार रुपैयाँमा द्रुत गतिको सेवा सहित ३० जिबी डेटा उपलब्ध गराउने छन् । तत्कालका लागि राजधानी बेइजिङ, सांघाइ लगायत ५० वटा ठूला व्यापारिक सहरमा यो सेवा दिइएको हो । यसअघि अमेरिकाले यसको परीक्षण गरे पनि चीनले व्यवसायीक रुपमै सुरु गरेको हो । जसलाई संसारकै ठूलो नेटवर्क मानिएको छ ।"
तराईमा सीमित रहेन छठ,"बुटवल : पुरानो बटौलीकी सीमा भट्टराईको परिवारमा छठलाई चाहिने सरसमान जुटाउने भ्याइनभ्याइ छ। केही दिनअघि तिहार मनाएको परिवारमा फेरि छठको रौनक छाइसकेको हो। पाल्पाबाट बुटवल बसाई आएको परिवारले चार वर्षदेखि छठ मनाउन थालेको हो। छरछिमेकी छठ मनाउँथे, पहिला सँगै रमाइलो गर्यौं, अहिले आफैं ब्रत बसेर छठ मनाउँछौं, उनले भनिन्, भगवान् सबैका एउटै हुन्, आराधना गर्न मधेसी नै किन हुनुपर्यो र ? तिनाउ किनारमा छठको तयारी गर्न उनको परिवार पनि जुटेको छ। सीमा मात्रै होइन, पहाडबाट बुटवलमा बसाई झरेकाहरू छठ मनाउँछन्। पछिल्ला वर्ष हिन्दुसँगै मुस्लिम समुदायसमेत छठमा रमाउँछन्। पूर्वी तराईमा धुमधामसँग मनाइने छठ पश्चिम तराईमा समेत धुमधाम हुने गरेको छ। चतुर्थी तिथिबाट छठपर्वको ब्रत सुरु भएसँगै नदी तलाउमा छठ मनाउने स्थलको तयारी थालिएको छ। रूपन्देहीसहित कपिलवस्तु, नवलपरासी, बाँकेमा छठ पर्व धुमधामसँग मनाइन्छ। बुटवलको तिनाउ नदी किनारलाई झकीझकाउ बनाउन थालिएको छ। छठी माईको नाममा ब्रत र सूर्यको आराधना गरी तराईमा मनाइने छठ भैरहवा, बुटवल र ग्रामीण क्षेत्र बेथरी, बनगाई, धकधई, मर्चवार, लुम्बिनीलगायत क्षेत्रमा धुमधाम हुन्छ। यसैगरी पाल्पा, गुल्मी, दाङमा समेत छठ पर्व मनाउन थालिएको छ। मधेसी समुदायको प्रभाव र भारतबाट फर्किएकाहरू छठ मनाउँदै आएका छन्। छठका लागि पहिलेदेखि नै पूजा गर्दै आएको ताल, तलैया, खोलानालामा सरसफाई गरी श्रृंगारपटार गरिएको छ। छठ पूजन समिति बुटवलको आयोजनामा तिनाउ नदी किनार, छठ पूजन समिति सिद्धार्थनगरको आयोजनामा सिद्धार्थनगर नगरपालिका ५ स्थित छठ पोखरीमा छठ पूजा हुँदैछ। छठ पोखरीमा पाँच दशकदेखि पूजा हँुदै आएको हो। पूर्वीय संस्कृतिमाथि बिस्तारै पाश्चात्यको पकड बढिरहेको बेला यो पर्वको व्रतालु र श्रद्धालु बढ्नुले पनि यो पर्वको झन् महत्व बढ्दै गएको मानवअधिकारकर्मी रामदयाल ठाकुर बताउँछन्। छठ पर्व वैज्ञानिक दृष्टिले समेत महत्वपूर्ण रहेको चिकित्सक बताउँछन्। उनका अनुसार विशेषगरी छठमा सूर्यको उपासना गरिने र त्यही सूर्यको किरणमा भिटामिन डी पाइने भएकाले प्राणी जगतका लागि प्रत्यक्ष र अप्रत्यक्ष जीवन प्रदान गरिरहेको हुन्छ। सूर्यको आराधनाले छालासम्बन्धी रोग निको हुने जनविश्वास छ। छठ पर्व मनाउन कपिलवस्तु नगरपालिका १ स्थित चपरतल्ला नालामा बनाइएको घाटमा सम्पूर्ण तयारी पूरा भएको आयोजकले जनाएको छ। पर्व मनाउने स्थलको सरसफाई, गेट निर्माण, माटो पटान र सजावट लगायतको सबै तयारी पूरा भएको हो। यस वर्ष झन्डै ३० हजार श्रद्धालु नालामा पूजा गर्न आउने आयोजकको भनाइ छ।"
"खुकुलो प्रतिस्पर्धा, बलियो नेतृत्व","काठमाडौं : कांग्रेसका सबै भ्रातृ संस्थामा आन्तरिक प्रतिस्पर्धा खुकुलो बनाउँदै संगठनमा नेतृत्व बलियो बनाउने निर्णय पार्टीले लिएको छ। नेतृत्वलाई काम गर्न सहज हुने गरी संगठनका महत्वपूर्ण पदमा निश्चित संख्यामा मनोनयनको व्यवस्थासहित सबै भ्रातृ संस्थाको विधान परिमार्जन अन्तिम चरणमा पुगेको छ। कांग्रेस केन्द्रीय सदस्य एनपी साउदको संयोजकत्वमा भ्रातृ संस्थाको विधान अध्ययन गरी सुझाव दिन गठित ७ सदस्यीय समितिले सबै भ्रातृ संस्थाको विधानमा एकरुपता ल्याउने गरी काम अन्तिम चरणमा पुर्याएको छ। तर मनोनयनको व्यवस्थाले पार्टीका व्यक्ति विशेषका भक्तहरू पर्नसक्ने आशंका पनि नेताहरूबीच फैलिएको छ। तर अधिकांश प्रावधान उपयोगी र वैज्ञानिक रहने बताइएको छ। भ्रातृ संस्थाभित्र प्रतिस्पर्धात्मक बनाउने गरी विधान बनाइएको छ। कार्य सञ्चालन व्यवस्थापनका दृष्टिकोणले मनोनयनको प्रावधान गरिएको छ। दायित्व लिने सन्दर्भमा आन्तरिक प्रतिस्पर्धा खुकुलो बनाइएको छ, विधान सुझाव समितिका एक सदस्यले भने, सबैले नेतृत्वमा दाबी गर्न सक्ने प्रावधान बनाइँदैछ। नेतृत्वलाई सहज हुने गरी, काम गर्न मिल्ने गरी निश्चित संख्यामा मनोनीतको व्यवस्था गरेका छौं। चुनिएर आएको नेतृत्वलाई काम गर्न सहज बनाउन मनोनयनको व्यवस्था गरिएको ती नेताले बताए। १० वर्ष भ्रातृ संस्थाको सदस्यता लिएका व्यक्तिले संगठनको केन्द्रीय नेतृत्वका लागि उम्मेदवारी दिन पाउने व्यवस्था विधानमा छ। एउटा भ्रातृ संस्थामा कार्यरतले अर्काेमा आबद्ध हुन नपाइने (दोहोरो जिम्मेवारी नपाउने) भएको छ भने त्यस्तै भ्रातृ संस्थामा दोहोरो सदस्यताको पनि अन्त्य गरिएको छ। अरु भ्रातृ संस्थाबाट आएर एकैपटक नेतृत्वमा चुनाव लड्न नपाइने भएको छ। एउटा भ्रातृ संस्थामा काम गरिरहेको व्यक्ति अर्काेमा आएर प्रतिस्पर्धा गर्न निश्चित समय काम गर्नुपर्ने व्यवस्था गर्न खोजेको छौं, समिति संयोजक साउदले भने, मानौं, १० वर्ष कुनै संगठनमा काम गरेको भए त्यसलाई आधा मानेर उसले प्रतिस्पर्धा गर्न खोजेको संगठनमा थप पाँच वर्ष काम गर्नुपर्ने हुन्छ। सबैको केन्द्रीय कार्यसमिति ९९ सदस्यभन्दा बढी नहुने भएको छ। कार्यसमितिको एक तिहाइ कार्यसम्पादन समिति र त्यसको एक तिहाइ मात्र पदाधिकारी हुने गरी विधान बनाइँदैछ। एक तिहाइ सदस्य नेतृत्वले मनोनीत गर्न पाउने गरी विधान परिमार्जन गर्न समितिले सुझाव दिएको छ। ठूलो कार्यसमिति बनाउँदैमा संगठनको प्रभावकारिता हुन्छ भन्ने लाग्दैन। जम्बो कार्यसमिति बनाएर न बैठक बस्न मिल्ने कार्यालय हुन्छ, न त्यो अनुसार कार्यालय। कोरम पुर्याउनै गाह्रो हुने गरेको हामीले पाएका छौं, समिति सदस्य गोविन्द भट्टराईले भने, ठूलो कार्यसमिति हुँदा केन्द्रकै परिचालनमा समस्या हुन्छ। सबै भ्रातृ संस्थाको समान सदस्यीय कार्यसमिति त हुँदैन। तर ठूलो हुनु नहुनेमा हामी एकमत छौं। हामीले सुझाव मात्र दिने हो। अन्तिम टुंगो पार्टी केन्द्रीय समितिले लगाउँछ। सबै भ्रातृ संस्थाको कार्यकाल तीन वर्ष हुने गरी सुझाव दिइएको छ। तीन वर्षमा अधिवेशन गर्न नसके कार्यसमिति स्वतः भंग हुनेछन्। अहिले कांग्रेसका भ्रातृ संस्थाको कार्यकाल समान छैन भने कार्यवधि सकिएको वर्षाैंसम्म पनि कार्यसमितिले काम गर्दै आएका छन्। आर्थिक पक्ष पारदर्शी बनाउन संगठनको आन्तरिक व्यवस्थाबाटै व्यवस्थापन गर्नुपर्ने व्यवस्था विधानमा गर्न लागिएको छ। भ्रातृ संस्थाका नाममा हुने चन्दा आतंकले राजनीतिक दलकै आलोचना हुने गरेको छ। सबै भ्रातृ संस्थामा ५ सदस्यीय अनुशासन समिति हुनेछ भने सदस्यलाई पार्टी र संगठनप्रति जिम्मेवार र उत्तरदायी बनाउन प्रशिक्षण दिनुपर्ने सुझाव समितिले दिएको छ। किसानको महासंघ किसान संघलाई अब महासंघ बनाइनेछ। महासंघअन्तर्गत २० संघ रहनेछन्। उखु संघ, ह्याचरी संघ, फलफूल व्यवसायी संघ, युवा किसान संघ, महिला किसान संघलगायत विशेषताअनुसार संघ गठन हुने व्यवस्था विधानमा गर्न लागिएको छ। आदिवासी जनजाति महासंघभित्रै नेपाल मगर संघ र नेपाल तामाङ संघलाई पनि समावेश गर्न विधान परिमार्जन हुनेछ। अहिले कांग्रेसमा मगर संघ र तामाङ संघ छुट्टाछुट्टै भ्रातृ संस्थाका रुपमा अस्तित्वमा छन्। मधेसी र थारुसमेत समेट्ने भ्रातृ संस्था बनाउनुपर्ने सुझाव समितिको छ। असोज १७ गतेको कांग्रेस केन्द्रीय समिति बैठकले दुई साताभित्र भ्रातृ संस्थाको विधानमा एकरुपता ल्याउन साउदको नेतृत्वमा सुझाव समिति गठन गरेको थियो। तर दुई महिना बित्न लाग्दासमेत समितिले अहिलेसम्म तीन भ्रातृ संस्थाको विधान मात्र टुंग्याएको छ। संयोजक साउदका अनुसार नेपाल दलित संघ, नेपाल किसान संघ र प्रजातन्त्र सेनानी संघको विधानलाई अन्तिम टुंगो लगाइसकिएको छ। सैद्धान्तिक मापदण्ड बनाइसकिएको छ। विधान मस्यौदालाई विभिन्न कानुनविद्ले अध्ययन गरिरहेका छन्। सम्बन्धित संस्थाले पनि विधानको मस्यौदा समितिलाई बुझाइसकेका छन्। चाँडो टुंग्याउने गरी काम भइरहेको छ, संयोजक साउदले भने, पार्टी पदाधिकारीसहित शीर्ष नेताले हतार नगरी विधानमा सुझाव दिन भनेकाले पनि समय लागेको हो। विधान सुझाव समितिमा संयोजक साउदसहित सदस्यमा गोविन्द भट्टराई, ईश्वरी न्यौपाने, गुरुराज घिमिरे, प्रदीप पौडेल रहेका छन्। समितिले दिएको सुझावसहित विधान पार्टीले पारित गरेपछि पदावधि सकिएका भ्रातृ संस्थाले ६ महिनाभित्र महाधिवेशन गरिसक्नु पर्नेछ। कांग्रेसका १३ मध्ये अधिकांशको अवधि समाप्त भइसकेको छ। नेपाल दलित संघ, नेपाल किसान संघ, प्रजातान्त्रिक सेनानी संघ, आदिवासी जनजाति संघ, राष्ट्रिय लोकतान्त्रिक अपांग संघ, तामाङ संघ र नेपाल ठाकुर समाजको विधानअनुसार अवधि सकिएको छ। किसान संघ र सेनानी संघको अधिवेशन नै नभएको १४ वर्ष भइसकेको छ।"
कृष्णनगर गोली काण्ड : मारिने व्यक्ति भारतीय नागरिक,"कपिलवस्तु : लक्ष्मीको मूर्ति विसर्जन गर्न लैजाने बाटोका विषयमा विवाद हुँदा बिहीबार कृष्णनगर क्षेत्र तनावग्रस्त बनेको छ। विवादपछि प्रशासनले कफ्र्यु लगाएको छ। कफ्र्यु अवज्ञा गरेको भन्दै प्रहरीले चलाएको गोली लागेर एक भारतीय युवकको मृत्यु भएको छ। भारत सिद्धार्थनगरका सुरजकुमार पाण्डेको मृत्यु भएको हो। उनी कृष्णनगरमै चिया बेच्दै आएका थिए। कृष्णनगर३ झन्डीनगरका बासिन्दाले तिहारको भोलिपल्ट लक्ष्मीको मूर्ति नजिकैको पोखरीमा विर्सजन गर्ने चलन छ। मूर्ति लैजाने बाटोमा खडिउलकोब्रा मस्जिद छ। कृष्णनगर नगरपालिका३ का वडाध्यक्ष सागिर अहमद खानले स्थानीय युवाबीच विवाद भएको बताए। मूर्ति विर्सजन गर्न पुराना बाटोबाटै लैजानुपर्ने एकथरीको अडान छ। अर्काे समूहले नयाँ बाटो प्रयोग गर्नुपर्ने माग गर्दै आएको छ। यो कुनै धार्मिक विषय होइन। युवाको आपसी झगडा हो, खानले भने। मूर्ति विसर्जनका लागि मुस्लिम बाहुल्य क्षेत्रभन्दा फरक बाटो प्रयोग गर्न प्रशासनले आग्रह गरेको थियो। तर त्यसलाई अवज्ञा गरी सुरक्षाकर्मीमाथि आक्रमण भएको प्रहरीले जनाएको छ। स्थिति नियन्त्रणमा लिन प्रहरीले अ श्रुग्यास र हवाई फायर गरेको थियो। विवाद चुलिएपछि जिल्ला प्रशासन कार्यालयले अनिश्चितकालीन कफ्र्यु आदेश जारी गरेको छ। प्रमुख जिल्ला अधिकारी गजेन्द्रबहादुर श्रेष्ठले विवाद मिलाउने प्रयास भइरहेको बताए। हिंसा नभड्कियोस भनेर कफ्र्यु लगाइएको छ। समस्या समाधानका लागि वार्ता प्रयास भएका छन्, उनले भने। त्रसित स्थानीय भारतीय युवाको गोली लागेर मृत्युपछि प्रदर्शनमा उत्रिएका युवाले ट्राफिक प्रहरी पोस्टमा आगजनी गरेका छन्। प्रदर्शनकारीले प्रहरीमाथि ढुंगा, सिसा र बोतल प्रहार गरेका छन्। पाण्डेको शव सडकमै राखिएको छ। बुधबार बेलुकी लक्ष्मीको मूर्ति विर्सजन गर्ने क्रममा झडप हुँदा १० जनाभन्दा बढी घाइते भएका छन्। तनाव बढेपछि प्रहरीले ५० राउन्डभन्दा बढी अश्रुग्यास प्रहार गरेको थियो।कृष्णनगर भन्सार कार्यालयदेखि ७ सय मिटर उत्तर, पश्चिमतर्फ ७ सय मिटर र पूर्वतर्फ ३ सय मिटरको क्षेत्रमा अर्को आदेश नभएसम्मका लागि कफ्र्यु लगाइएको छ। प्रमुख जिल्ला अधिकारी श्रेष्ठ, नेपाल प्रहरीका प्रमुख दीपशमशेर जबरा, सशस्त्र प्रहरी प्रमुख जनक पुरी लगायतको टोली घटना साम्य पार्न दिनभर सक्रिय थियो। थप हिंसा भड्कन नदिन बाक्लो संख्यामा सुरक्षाकर्मी परिचालन गरिएको छ। स्थानीय प्रशासनले कृष्णनगर भन्सार नाका र आसपासका नाका अनिश्चिकालीन बन्द गरेको छ।"
संयुक्त राष्ट्रसंघ चरम आर्थिक संकटमा,"काठमाडौं : संयुक्त राष्ट्रसंघ चरम आर्थिक संकट मा परेको छ। राष्ट्रसंघीय मुख्यालयले मातहतका निकायलाई अनावश्यक यात्रा, बैठक, सभासम्मेलन नगर्न र मितव्ययी बन्न पत्राचार गरेको छ। महासचिव एन्टोनियो गुटेरसले राष्ट्रसंघ हालसम्मकै सबैभन्दा चर्को आर्थिक संकट व्यहोरिरहेको तथ्यसहित पत्राचार गरेका हुन्। राष्ट्रसंघ विश्वका एक सय ९३ मुलुकको साझा अन्तर्राष्ट्रिय संस्था हो। सदस्य राष्ट्रमध्ये १३४ राष्ट्रले मात्र पूर्ण शुल्क बुझाएका छन्। अमेरिकासहित ५९ राष्ट्रले शुल्क बुझाएका छैनन्। ती राष्ट्रलाई शुल्क बुझाउन ताकेता गरिएको राष्ट्रसंघका प्रवक्ता स्टेफन दुजारिकले बताए। विभिन्न मुलुकले गरी राष्ट्रसंघलाई १३ अर्ब ३० करोड अमेरिकी डलर तिर्न बाँकी छ। त्यसमध्ये अमेरिकाले १ अर्ब डलर तिर्नुपर्ने रोयर्टसले जनाएको छ। यसबाहेक अमेरिकाले निर्दिष्ट कार्यक्रम खर्च पनि ठूलै उपलब्ध गराउँदै आएको छ। अमेरिका, जापान, चीन, युरोपेली मुलुकले यस्ता खर्च बढी उपलब्ध गराउँदै आएका छन्। राष्ट्रसंघमा बजेट अभाव परिरहने भए पनि यस्तो संकट पहिलोपटक खेप्नुपरेको अधिकारीहरूले बताए। हामी आर्थिक अभावले गम्भीर मोडमा छौं, एक आवासीय प्रतिनिधिले अन्नपूर्णसँग टेलिफोनमा भने, महासचिवले नै राष्ट्रसंघ संकटमा परेको विषय पटकपटक बाहिर ल्याउनुभएको छ। २६ जुन १९४५ बडापत्र हस्ताक्षर भएको चार महिनामा अर्थात् २४ अक्टोबरमा स्थापना भएयता राष्ट्रसंघ पहिलोपटक यति ठूलो आर्थिक संकटमा परेको निष्कर्ष महासचिव गुटेरसको छ। संसारका सबैजसो मुलुक सदस्य भएको साझा संगठनले विश्वलाई शान्तिको दिशामा डोयाउन सहयोगी भूमिका खेल्दै आएको छ। अन्तर्राष्ट्रिय कानुन, सुरक्षा, आर्थिक विकास र सामाजिक निष्पक्षतामा आपसी सहयोग मिलोस् भन्ने साझा उद्देश्यसाथ यसको स्थापना भएको हो। अमेरिकामा कन्जरभेटिभ (रिपब्लिकन) हरू सत्तामा आउँदा राष्ट्रसंघ आर्थिक समस्यामा पर्ने गरेको विगत छ। राष्ट्रसंघका लागि स्थायी प्रतिनिधि रहिसकेका डा दिनेश भट्टराईले राष्ट्रसंघमा यस्तो समस्या पहिलेदेखि हुने गरेको बताए। उनले भने, अमेरिकामा रिपब्लिकन आउँदा यस्तो समस्या हुन्छ, उनले भने, एक सय ३४ मुलुकले आफ्नो शुल्क बुझाइसक्दा पनि अमेरिकासहित ५९ मुलुकले नबुझाउनु लज्जास्पद हो। राष्ट्रसंघको कुल सदस्यता बजेटको २२ प्रतिशत (वार्षिक ६७ करोड डलर) भार अमेरिकाले व्यहोर्दै आएको छ। अमेरिकी राष्ट्रपति डोनाल्ड ट्रम्पले सबै राष्ट्रले दामासाहीले तिर्नुपर्ने सर्त राखेका छन्। राष्ट्रसंघीय ह्यान्ड बुक २०१९२० अनुसार सबैभन्दा ठूलो दाता अमेरिका हो। सुरक्षा परिषद्का अन्य स्थायी सदस्य मुलुक चीनले १२००५ प्रतिशत, बेलायतले ४५६ प्रतिशत, फ्रान्सले ४४२ प्रतिशत, रुसले २२४ प्रतिशत रकम बुझाउँछ। अमेरिकाबाहेक ती मुलुकले सदस्यता शुल्क बुझाइसकेका छन्। जर्मनीले ६०९, जापानले ८५८, इटालीले ३३, क्यानडाले २१, ब्राजिलले २९४, स्पेनले २४ र छिमेकी भारतले ०८३ प्रतिशत शुल्क बुझाउँछ। नेपालले एक लाख ९५ हजार एक सय ७६ अमेरिकी डलर अर्थात् ०००७ प्रतिशत सहयोग गर्छ। नेपालले शुल्क समयमै बुझाउने गरेको परराष्ट्र मन्त्रालयका प्रवक्ता भरतराज पौड्यालले बताए। राष्ट्रसंघ अहिले आर्थिक संकटमा छ। यो सदस्य मुलुकको आफ्नो संस्था हो। यसलाई राम्रो बनाउन सबैले सहयोग गर्न आवश्यक छ, पौड्यालले भने, सम्पन्न मुलुकहरूले सदस्यता शुल्कबाहेक अन्य कार्यक्रम निर्दिष्ट सहयोग पनि गरिरहेका छन्। यसमा कमी आउँदा राष्ट्रसंघका कार्यक्रममा असहजता आउँछ। न्युजिल्यान्डबाट प्रकाशित उक्त ह्यान्ड बुकलाई राष्ट्रसंघले आधिकारिकता दिएको छ। सदस्यताबाट राष्ट्रसंघको कुल बजेट तीन अर्ब डलरभन्दा बढी हुन्छ। ती सबै मुलुकमध्ये अमेरिकालगायत ५९ मुलुकले सदस्यता शुल्क उपलब्ध नगराउँदा यो समस्या परेको हो। अमेरिकी राष्ट्रपति ट्रम्पले राष्ट्रसंघप्रति फरक दृष्टिकोण राख्दा यस्तो समस्या आएको कूटनीतिक अधिकारीहरू बताउँछन्। संयुक्त राष्ट्रसंघ अर्काे विश्वयुद्ध रोक्न सफल भएको छ, संयुक्त राष्ट्रसंघका पूर्वमहासचिव बान की मुनले २०७४ फागुन १० मा सुरक्षा परिषद्मा भनेका थिए, राष्ट्रसंघ स्थापनापछि उसको सक्रियताका कारण विगत ७० वर्षमा अर्काे विश्वयुद्ध रोक्ने काममा सफलता प्राप्त भएको छ। विश्वमा राष्ट्रसंघको प्रशंसा पनि हुन्छ र यसलाई जीवन्त राख्नुपर्छ। राष्ट्रसंघले शान्ति मिसनमा गएका सुरक्षा अधिकारीले समेत तलबभत्तासहितको रकम पाउन सकेका छैनन्। कतिपय मिसन बलजफ्ती घटाइएको छ। शान्ति मिसनका लागि अमेरिकाले बजेट कटौती गरेको समाचार अन्तर्राष्ट्रिय सञ्चारमाध्यममा आएको छ। शान्ति सेनामा नेपालबाट विभिन्न देशमा पाँच हजार ६ सयभन्दा बढी सुरक्षा अधिकारी खटिएका छन्। राष्ट्रसंघको आर्थिक संकटले शान्ति मिसनमा सुरक्षाकर्मी खटाएका अन्य देश पनि प्रभावित भएका छन्। आएको रकमबाट कल्याणकारी कोष चलाएको सेनाले ब्याजसमेत गुमाएको छ। नेपालले बुझाउने मात्र होइन शान्ति सेनामा पठाएका सेना, नेपाल प्रहरी र सशस्त्र प्रहरी बलबाट करिब १८ अर्ब रुपैयाँ विप्रेषण भिœयाउने गरेको भए पनि त्यो समयमा आउन सकेको छैन। महासचिव गुटेरसले तीन साताअघि भनेका थिए, कर्मचारीलाई तलब खुवाउन पनि समस्या छ। संयुक्त राष्ट्रसंघमा प्रत्यक्ष रूपमा करिब ३८ हजार कर्मचारी छन् भने विभिन्न निकायअन्तर्गत रहेर अप्रत्यक्ष रूपमा अढाई लाखभन्दा बढी छन्। गुटेरसले राष्ट्रसंघका सदस्य राष्ट्रहरूले तिर्नुपर्ने शुल्क समयमा नतिरेकाले संकट आइपरेको स्पष्ट पारेका छन्।"
