शीर्षक,विवरण
तेलको मूल्य समायोजन,"पेट्रोलियम पदार्थको कारोबारमा एकाधिकारप्राप्त आयल निगमले अन्तर्राष्ट्रिय बजारमा तेलको मूल्य बढ्दा नेपालका उपभोक्ता मूल्य बढाउने र घट्दा घटाउने वाचा गरेको थियो। यो वाचाअनुरूप निगमले केही समय मूल्य समायोजन पनि गर्यो। तर, त्यो काम दिगो र निरन्तर देखिएको छैन। चुनावका बेला सरकारले मूल्य वृद्धि गर्ने अलोकप्रिय निर्णय गर्न सकेन। यसको असर निगमको सञ्चित नोक्सानी चुलिँदै मात्र गएन, स्वचालित मूल्य प्रणालीलाई पूरै उपेक्षा पनि गर्यो। यसरी गरिएको वाचा उल्लंघन गर्ने वा नमान्ने प्रवृत्तिले परम्पराकै रूप धारण गर्यो। यतिखेर पाँच अर्ब रुपैयाँको नाफारूपी थैली हातमा लिएपछि मात्र मूल्य समायोजन गर्ने भनेर निगमले उपभोक्ताप्रति बेइमानी गर्न थालेको छ। निगम त्यही हो, घाटामा जाँदा उपभोक्ताबाट असुल्छ। नाफामा जाँदा मूल्य घटाउँदैन, बरु बोनस ऐन देखाउँदै बोनस (लाभांश) आफ्ना कर्मचारीबीच बाँड्छ। निगमको बोनस प्रकरण निकै विवादित हुँदै आएको छ। यसले आम सर्वसाधारणप्रति सरकारी निकायको पूर्ण उपेक्षा छर्लंग हुन्छ। आफ्नो कार्यकालमा मूल्य समायोजन हुँदा जनता बेखुसी र आफू अलोकप्रिय भइने सोच राखेका राजनीतिक नेतृत्व (मन्त्री, प्रधानमन्त्री) का कारण निगम एक वर्षबाहेक २०५८ देखि २०७० सम्म निरन्तर रूपमा घाटामा गएर धराशायी बनेको थियो। टाट पल्टेको निगम त्यतिबेला ३८ अर्बको ऋणमा डुबेको थियो। तत्कालीन वाणिज्य तथा आपूर्तिमन्त्री सुनिलबहादुर थापाले २०७१ असोजदेखि स्वचालित मूल्य प्रणाली (अटो प्राइस) कार्यान्वयनमा ल्याएका थिए। यो प्रणालीका कारण लामो समयसम्म घाटामा पुगेको निगम मुनाफा गर्न थाल्यो। आफ्ना सबै ऋणबाट मुक्त भई वार्षिक रूपमा न्यूनतम नौदेखि १९ अर्ब रुपैयाँसम्मको नाफा उठाउन सफल भएको थियो। निगमले गत १७ पुसदेखि माघ १६ सम्मको १५ दिनको अवधिमा मूल्य समायोजन नगरी एक अर्ब ३३ करोड रुपैयाँ नाफा उठाएको थियो। नियमित कार्यतालिकाअनुसार मूल्य समायोजन भएको भए उपभोक्ताले इन्धनको मूल्यको ठूलो महँगीको भार व्यहोर्नुपर्ने थिएन। फेरि निगमले विभिन्न बहानामा दुई महिनायता नियमित कार्यतालिकाअनुसार मूल्य समायोजन बन्द गरेको छ। दुई महिनायता निगमले पेट्रोलियम पदार्थको मूल्य समायोजन गर्न इच्छा देखाएको छैन। उपभोक्ताको हितभन्दा नाफाका निम्ति आफ्नै नीतिविरुद्ध आयल निगम उभिएको छ। निगमले माघ १९ पछि मूल्य समायोजन गरेको छैन। इन्धनको मूल्य समायोजन नगर्दा निगम दुई महिनायता आकर्षक नाफामा छ। अहिलेको मूल्यअनुसार निगमको मासिक नाफा ६० करोड पुगेको छ। नाफामा हुँदा मूल्य समायोजन नगर्ने निगम घाटा हुँदै गर्दाको अवस्थामा मात्रै स्वचालित मूल्य प्रणाली कार्यान्वयनमा ल्याउने रबैया प्रस्टिएको छ। यस्तो अवस्थाले स्वचालित मूल्य प्रणालीमाथिको विश्वसनीयता गुमेको छ। साथै यसरी नै मन्त्रालयका मन्त्री, सचिव र प्रधानमन्त्रीको निर्देशनमा निगम आफैंले तयार पारेको स्वचालित मूल्य प्रणाली नीतिलाई कडाइका साथ कार्यान्वयनमा नल्याउने हो भने जनताप्रतिको त्योजति बेइमानी अरू हुँदैन। थिति नभएको मुलुकमा जसले जे गरे पनि हुन्छ भनेजस्तै सरकारी निकायका यस्ता रबैया निगम मात्र होइन, अरूमा पनि व्याप्त छ। यसका लागि राज्य सञ्चालकहरूको असल नियत आवश्यक पर्छ। पेट्रोलियम पदार्थले जनताको दैनिक भातभान्छादेखि अर्थतन्त्रका विभिन्न संवेदनशील अवयवसमेत प्रभावित पारेको हुन्छ। निगमले पेट्रोलियमको भाउ बढाउँदा सम्पूर्ण यातायात भाडा बढ्छ। घटाउँदा उनीहरू सामान्यतः घटाउँदैनन्। यो अर्काे प्रवृत्ति पनि उत्तिकै छ। किन यस्तो हुन्छ ? कारण एउटै छ सुशासन अभाव। विद्यमान ऐनकानुनको खिल्ली उडाउनेलाई समयमै दण्डित गर्न नसक्दाको परिणाम अन्ततः निर्दाेष जनता झेल्न बाध्य हुन्छन्। तसर्थ समयै मूल्य समायोजन गरी व्यावसायिक संस्थाका रूपमा आपूलाई उभ्याउनु निगमको हितमा छ।"
भोजको फोहोर पानीले तीन गाउँमा झाडापखाला,"गोरखा : शहीद लखन गाउँपालिका ३ मनकामनाको ग्याजा, कोटगाउँ र लामाछापमा चारदिनदेखि झाडापखाला फैलिएको छ। गत शुक्रबार गाउँको बिहेमा भोज खाएदेखि झाडापखाला फैलिएको स्थानीय बिरामी भुवन थापाले जानकारी दिए। उनका अनुसार भोजमा ट्याङ्कीमा जम्मा भएको फोहर पानीको प्रयोग भएको थियो। भोज खाएर फर्केको साँझदेखि गाउँले सबै बिरामी भए, उनले भने, गाउँमा ५५ घरधुरी छन्। घरैपिच्छे बिरामी छन्। दिनमै २० पटक भन्दा बढि ट्वाइलेट जानुपर्ने भएको छ। पानीजस्तो दिसा हुन्छ। ज्वारो पनि आएको छ। गाउँकै स्वास्थ्य संस्था र मुग्लिनको मेडिकलबाट स्वास्थ्य सेवा लिएपनि नियन्त्रण नभएको उनले बताए। गाउँमा खानेपानीको समस्या भएकाले फोहर पानी खान बाध्य भएको उनले बताए। अर्को छिमेकी गाउँ लामाछापमा पनि घरैपिच्छे बिरामी भएका छन्। हाम्रो गाउँमा ३० घर छ। सबै घरमा बिरामी छन्, स्थानीय रञ्जन श्रेष्ठले भने, प्रायजसो बच्चाबच्ची र बुढाबुढीलाई झाडापखालाले सुताएको छ। पानीको स्रोत फोहर भएकाले झाडापखाला फैलिएको उनको अनुमान छ। लगातार पानी परेपछि मुहानमा भल पस्यो। अनि धमिलो पानी खाएर सबै बिरामी भएको हो। गाउँमा झाडापखाला फैलिएपछि सोमबार हेल्थपोष्टबाट दुईजनाको स्वास्थ्यकर्मीको टोली उपचारका लागि गएका थिए। हाम्रो स्वास्थ्यकर्मीको टोली गाउँमा पुगेर उपचार गरेका छन्, सहिद लखन गाउँपालिकाका स्वास्थ्य शाखा प्रमुख वीरेन्द्र श्रेष्ठले भने, नियन्त्रण बाहिर चाहिँ छैन। हामीले बिरामीको संख्या र अबस्थाको तथ्यांक तयार गर्दैछौँ।"
ताप्लेजुङमा १२५ थान बन्दुक संकलन,"ताप्लेजुङ : ताप्लेजुङका विभिन्न गाउँबाट प्रहरीले १ सय २५ थान बन्दुक संकलन गरेको छ। अभियाननै चलाएर हतियार संकलनमा लागेको प्रहरीले ३५ दिनमा संकलन गरेको हो। प्रहरीले सोमबार एक कार्यक्रमका बिच उक्त हतियार सार्वजनिक गरेको छ। अधिकांश हतियार भरुवा बन्दुक हुन्। इजाजत लिएर राखेका ४० नाल र १२ बोरको ५ राउण्ड गोली, १० नाल ब्यारेल सहित अवैध हतियार ८५ नाल संकलन गरेको प्रहरी प्रमुख प्रहरी नायव उपरिक्षक संञ्जयसिंह थापाले बताए। जिल्लाका सबै सुरक्षा निकाय र गाउँका सबै प्रहरी यनिटलाई लाई विशेष परिचालन गरिएकाले संकलनमा सफलाता मिलेको थापाले बताए। गृह मन्त्रालयले बैसाख ६ गतेसम्म आफूसँग भएका हतियार नजिकको प्रहरी कार्यालयमा बुझाउन सार्वजनिक सूचनामार्फत् अनुरोध गरेको थियो। यो अवधिमा हतियार बुझाउनेलाई कुनै कानूनी कारबाही नहुने उल्लेख छ। अवधि सकिएपछि सोमबार प्रमुख जिल्ला अधिकारी अनुज भण्डारी सहित जिल्लाका सबै सुरक्षा प्रमुखहरु, उद्योगी, व्यापारी, ब्यवसायी लगायतको उपस्थितिमा संकलन गरिएको हतियार सार्वजनिक गरेको हो। एक नम्बर प्रदेसमै ताप्लेजुङमा बढी हतियार संकलन भएको प्रहरीले जनाएको छ। अब पनि अवैध हतियार भेटिए कारवाही हुने डिएसपी थापाले बताए। लिम्बु जातिको बाहुल्य रहेको ताप्लेजुङमा विभिन्न धार्मिक संस्कारमा बन्दुकको प्रयोग गर्ने चलन छ।"
सामूहिक बलात्कार आरोपमा ६ जना पक्राउ,"धनगढी : कैलालीको मध्यवर्ती क्षेत्र घोडाघोडी नगरपालिका४ मा १६ वर्षीया एक किशोरीमाथि सामूहिक बलात्कार आरोपमा ६ जना पक्राउ परेका छन् । प्रहरीका अनुसर घटनामा संलग्न ६ जना शनिबार पक्राउ परेका हुन् । पक्राउ पर्नेमा घोडाघोडी नगरपालिका१ का केशव भनेर चिनिने राकेश गिरी, रुपेश चौधरी, लक्ष्मण रावल, हिमराज क्षेत्री, नरेन्द्र बिक र नवीन शाही छन् । वैशाख १ गते बिहान घटना भए पनि शनिबार साँझ मात्रै जाहेरी परेकोले इलाका प्रहरी कार्यालय सुखडले जानकारी दिएको छ । प्रहरी समक्ष मुद्दा परे लगतै घटनामा संग्लग्न ६ जनालाई नियन्त्रणमा लिइ सोधपुछ थालेको इलाका प्रहरी कार्यालय सुखडका प्रमुख प्रहरी निरीक्षक यक्षराज जोशीले जानकारी दिए । किरोशी आफन्तको विवाहमा जाने क्रममा घोडाघोडीको जङगलमा राकेश गिरीको समूहले किशोरीलाई इन्जेक्सन लगाइ सामूहिक बलात्कार गरेको जाहेरीमा उल्लेख गरिएको प्रहरी निरीक्षक जोशीले जानकारी दिए । मुद्दा दर्ता भएको छ, जाहेरीमा किटान गरिएका ७ जना मध्ये ६ जनालाई पक्राई गरिसकेका छौँ प्रहरी निरीक्षक जोशीले भने, फरार रहेका व्यक्तिको पनि खोजी जारी रहेको छ । किशोरीको भने काठमाडौँमा उपचार भइरहेको छ । उनलाई कोहलपुरबाट रेफर गरिएको हो । घटना लगत्तै पीडित किशोरीको घोडाघोडी अस्पतालमा उपचार हुन नसकेपछी नेपालगन्ज रेफर गरिएको र त्यहाँ पनि उपचार सम्भव नभएपछि अहिले काठमान्डौमा उपचार भइरहेको जोशीले जानकारी दिए ।"
स्कुलका प्रअलाई कार्यकक्षमै हातपात,"काठमाडौं : प्रधानाध्यापक नियुक्तिको विषयमा मध्य वानेश्वरस्थित रत्नराज्य माध्यमिक विद्यालयमा दुई पक्षवीच विवाद भएको छ । असन्तुष्ट समूहले निमित्त प्रधानाध्यापक रहेका जीवन प्रकाश रेग्मीलाई सोमबार कार्यकक्षमै हातपात गरेका छन् । विद्यार्थी पढाई रहेको समयमा विद्यालयकै शिक्षक कृपाशुर खड्काको नेतृत्वमा गएको अपरिचित समूहले आफूमाथि हातपात गरेको रेग्मीले आरोप लगाए । तत्कालिन प्रधानाध्यापक डा गीता खरेलले अवकाश पाएपछि रेग्मीलाई वैशाख ५ गतेदेखि निमित्तको जिम्मेवारी दिइएको थियो । खरेलकै प्रस्तावमा रेग्मीलाई विद्यालय व्यवस्थापन समितिले जिम्मेवारी दिएको थियो । तर आफू भन्दा कनिष्ठलाई प्रअको जिम्मेवारी दिएको भन्दै खड्काले असन्तुष्टि जनाउँदै आएका थिए । असन्तुष्टिकै क्रममा सोमबार रेग्मीलाई हातपात गरिएको हो । विद्यालयसंग सम्बन्ध नै नभएका २०।२५ जनाको समूह अकस्मात मेरो कक्षमा पसेर लछारपछार गरे । उनीहरुले तत्कालै म बसेको कुर्सी तान्ने तथा कागजपत्र फ्याक्न थाले रेग्मीले भने, त्यहाँ आएकामध्ये मैले चिनेको भनेका मेरै सहकर्मी कृपाशुर खड्का मात्र थिए । उनैले नेतृत्व गरेर उक्त समूहलाई म माथि आक्रमण भएको थियो । हातपात गर्ने समहूमा काभ्रेको पाँचखालका मेयर महेश खरेल पनि आएको रेग्मीले बताए । खरेल वानेश्वरकै वासिन्दा हुन् । तर अहिले उनी उक्त विद्यालयका अभिभावक छैनन् । विद्यालय सञ्चालन तथा व्यवस्थापनसंग सम्बन्धित कुनै पनि समितिमा आवद्ध पनि नरहेको रेग्मीले बताए । विगत दुई पक्षबीचको टकरावको कारण विद्यालयको नयाँ भवन निर्माण कार्य पनि प्रभावित बनेको थियो । रत्नराज्य काठमाडौंमा विद्यार्थी आकर्षण भएको सामूदायिक विद्यालय मध्येमा पर्छ । यहाँ २ हजार ४ सयको हाराहारीमा विद्यार्थी पढ्छन् । ६५ जना शिक्षक कार्यरत छन् । स्थानीयहरु पनि प्रख नियुक्तिमा दुई खेमामा बाडिएका छन् । प्रअमा खड्कालाई नियुक्त गर्नुपर्ने भन्ने एकथरि र विगतमा पनि राम्रो काम गरेका कारण रेग्मीलाई नै नेतृत्वको जिम्मेवारी दिनुपर्छ भन्ने अर्कोथरि समूहका कारण विवाद आएको हो । रेग्मी नेपाल कम्युनिष्ट पार्टीसंग नजिक छन् भने खड्का नेपाली कांग्रेस ।"
उखुको भुक्तानी गर्न माग,परासी : नेपाली कांग्रेस नवलपरासीले उखु किसानको रकम तत्काल भुक्तानी गर्न माग गरेको छ।ढिलो गरी सञ्चालनमा आएका उद्योगले अहिलेसम्म किसानको उखु खरिद गरी नसकेको अवस्था र खरिद गरेका किसानको पनि रकम भुक्तानी नगर्दा समस्यामा परेको जनाउँदै भुक्तानी गर्न कांग्रेसको जिल्ला समिति बैठकले माग गरेको हो। उद्योगले खरिद गर्न ढिलाई गरेका कारण किसानको खेतमा अझै २० प्रतिशत उखु काट्न बाँकी छ।किसानको उखु खरिद नगरेसम्म उद्योग बन्द नगर्न समेत बैठकले उद्योगीलाई आग्रह गरेको छ। विभिन्न कारण देखाउँदै लुम्बिनी चिनी उद्योग बन्द भइसकेको छ। मर्मतका कारण देखाउँदै केही उद्योग नियमित सञ्चालन हुन सकेका छैनन्। कार्यवहाक जिल्ला सभापति अर्जुन पोखरेलको अध्यक्षता र केन्द्रीय सदस्य देवेन्द्रराज कँडेलको आतिथ्यतामा सम्पन्न बैठकपछि पार्टी प्रवक्ता कुलदिप आचार्यद्धारा जारी विज्ञप्तिमा मिल सञ्चालन भएको ३५ दिनभित्र भुक्तानी गर्ने सहमति गरेपनि अहिलेसम्म भुक्तानी नगर्दा किसान समस्यामा परेको उल्लेख छ। जिल्लाका उद्योगहरु दुई महिनाअघिबाट सञ्चालनमा आएका हुन्। गतवर्षको बाँकी रकम र अहिले उपलब्ध गराएको उखुको रकम तत्काल भुक्तानी गर्न विज्ञप्तिमा आग्रह गरिएको छ। इन्दिरा चिनी उद्योगले गतवर्षको मात्र करिब साढे ५ करोड रुपैयाँ किसानलाई भुक्तानी गर्न बाँकी छ। त्यसैगरी बैठकले बैशाख ११ देखि जेठ ११ गतेसम्म सञ्चालन हुने पार्टीको राष्ट्रिय जागरण कार्यक्रममा सहभागिता हुन सबै जिल्ला तहका कार्यकर्ताहरुमा आग्रह गरेको छ। बैठकले भूजहवा र विस्नुपुरा नाकाबाट भारतीय सवारीसाधनलाई दिइदै आएको सुविधा पासलाई सहज बनाउन पनि भन्सार कार्यालयसँग माग गरेको छ।
टिपरमा ठोक्किएर घिसारिएपछि मोटरसाइकलमा यसरी लाग्यो आगो,भक्तपुर : अरनिको राजमार्गस्थित भक्तपुरको सूर्यविनायक नपा ६ पाण्डोबजारमा सोमबार टिपरमा ठोक्किएर सडकमा घिस्रिन पुगेको मोटरसाइकलमा आगलागी भएको छ। आगलागीले मोटरसाइकलमा पूर्ण क्षति पुगेको छ। महानगरीय प्रहरी परिसर भक्तपुरका अनुसार पाण्डोबजारबाट अरनिको राजमार्ग प्रवेश गर्न लागेको बा ४ ख ५७३४ नम्बरको टिपरमा सूर्यविनायकबाट काठमाडौंतर्फ आउँदै गरेको को २१ प ३९५४ नम्बरको मोटरसाइकल ठोक्किएको हो। टिपरमा ठोक्किएको मोटरसाइकल करिब १० मिटर घिस्रिएको थियो। कालोपत्रे सडकमा घिस्रिएसँगै मोटरसाइकलमा आगो लागेको परिसरका प्रवक्ता प्रहरी नायब उपरीक्षक रेवतीरमण पोखरेलले जानकारी दिए। उनका अनुसार मोटरसाइकलमा लागेको आगो भक्तपुर जुद्ध बारुण यन्त्रको दमकलले नियन्त्रणमा लिइएको थियो। दुर्घटनामा मोटरसाइकल चालक रामेछापको उमाकुण्ड गाउँपालिका ३ बस्ने २३ वर्षीय राजु गुरागाईं र २६ वर्षीय गोविन्द गुरागाईं घाइते भएका छन्। उनीहरुको भक्तपुरको मध्यपुर अस्पतालमा उपचार भइरहेको भक्तपुर प्रहरीले जनाएको छ। प्रहरीले टिपर र चालकलाई नियन्त्रणमा लिएर महानगरीय प्रहरी वृत्त जगातीमा राखेको छ। घटनाबारे थप अनुसन्धान भइरहेको बताइएको छ।
प्रदेश सभामा कड्किदै सांसद भने 'अधिकार नपाए प्रदेश खारेज गरौं',"बुटवल : संघीय सरकारले प्रदेश र स्थानीय तहको अधिकार कटौती गरिरहेको भन्दै ५ नम्बर प्रदेशसभाका सांसदले कडा आपत्ति जनाएका छन्।प्रदेश सभाको सोमबारको बैठकमा विशेष समयमा बोल्दै उनीहरुले प्रदेश र स्थानीय तहको अधिकार कटौती भए संघीयता नै खारेज गर्नुपर्ने तर्क राखेका छन्। विशेष समयमा बोल्दै नेकपाका सांसद तुलाराम घर्तीले कार्यविधि योजना कार्यान्वयनको बाधक बनेको भन्दै त्यस्ता कानुन परिमार्जन गर्न आग्रह गरे। चैत महिनामा बजेट पठाउँदा स्थानीय तहले काम गर्न नसकेको भन्दै प्रदेशबाट स्थानीयलाई अप्ठ्यारोमा पार्न नहुने बताए। 'चैतमा बजेट पठाउने, ठेक्का लगाउन ३५ दिन लाग्छ, अनि कहिले काम गरेर सकिन्छ,' उनले भने। ढिलो बजेट पठाएका कारण स्थानीय तह प्रदेशप्रति रुष्ट बनेका छन्। उनले आफ्नै योजना कार्यान्वयनमा बाधक बन्ने कार्यविधि निर्माणमा वैज्ञानिकता बनाउन माग गरे। खानी स्विकृतिको विषयमा संघीय सरकारले आफै हस्तक्षेप गरेर प्रदेशलाई कमजोर बनाउने काम गरेको भन्दै आपत्ति जनाए । उनले त्यस विषयमा गम्भीर हुन प्रदेश सरकारलाई आग्रह गरे। नेकपाकै सांसद इन्द्रप्रसाद खरेलले १५ महिना संसद आएर बोल्न थालेको भयो तर जनताको पक्षमा केही काम गर्न नसकिएको भन्दै निराशा व्यक्त गरे। प्रदेश सरकारले सांसदलाई विकास निर्माणमा जिम्मेवारी नदिएको बताए। 'पोखरी बनाउने स्थानीय तह, बाटो बनाउने पनि उही, हामी प्रदेश सांसदको काम के हो?, उनले भने, 'मेरो त नेपालगञ्जबाट बुटवल आउने र जाने बाहेकको काम भएन।' उनले विकास निर्माणको टेण्डरमा हुने ३५ दिने सूचना हटाउन माग गरे। 'जंगबहादुरले ३५ दिने नियम बसाले, तर हामी प्रविधिको युगमा छौं, अझै पनि उही पारा, उनले भने, 'हामी समाजवादमा यही तरिकाले जान सकिन्छ?' उनले प्रदेश कमजोर बन्ने रोग देखिएको भन्दै सरकारको ध्यानाकर्षण गराए।सिहंदरबारभित्रको महारोगलाई प्रदेशमा भित्रिन नदिन उनले आग्रह गरे । कांग्रेसका सांसद डिल्लीबहादुर चौधरीले संघीयता टिकाउनका लागि प्रतिपक्ष दलले सहयोग गर्ने भन्दै अधिकारको विषयमा दरिलो हुन सरकारलाई आग्रह गरे। 'हात पनि नभएको, दात पनि नभएको नंग्रा पनि नभएको प्रदेश बस्नुभन्दा नबस्नु बेस छ, उनले भने, 'अब पनि टुलुटुल हेरेर बस्नु जरुरी छैन।' संघले अधिकार नदिए संकल्प प्रस्ताव पारित गर्न प्रतिपक्ष तयार रहेको उनले बताए।  वर्षमा संघीयता खारेज हुन्छ भने चुपचाप बसौ होइन भने कानुन कार्यान्वयन गर्न उनले आग्रह गरे। प्रधानमन्त्रीलाई कालो झण्डा देखाउनेलाई मुद्धा चलाउन पाइदैन भन्दै प्रजातन्त्रको सुन्दरको विषयमा ध्यान दिन आग्रह गरे । लोकतन्त्रमा शान्तिपूर्ण बिरोध गर्न पाउनुपर्ने उनले बताए। त्यस्तै संघीय समाजवादी फोरमका सांसद विजयबहादुर यादवले प्रदेशका योजना कार्यान्वयन हुँदा आफ्नो निर्वाचन क्षेत्रको सांसदलाई जानकारी हुनुपर्ने बताए। 'हामी त बेरोजगार जस्तै भयौं, आउने जाने काम बाहेक अरु भएन, उनले भने। स्थानीय तहले बजेट कार्यान्वयनमा प्रदेश सांसदको सुझाव समेत नलिएको भन्दै वाइपास गर्ने काम भएको बताए। नेकपाका सांसद विष्णु पन्थीले भारतबाट करोडौंको तरकारी भित्रिएको तर नेपाली किसानको तरकारी बिक्री नभएको भन्दै सरकारको ध्यानाकर्षण गराए।स्वदेशी किसानको उत्पादन बिक्री गर्ने वातावरण मिलाउन सरकारलाई आग्रह समेत गरे।यही अवस्था रहे ब्यापार घाटा झन बढुने भन्दै कृषि उत्पादनमा आत्मनिर्भर बन्ने विषयमा प्रदेश सरकारले ध्यान दिनुपर्ने बताए। प्रदेशसभाको सोमबारको बैठकले प्रदेश पर्यटन सम्बन्धी विधेयक सर्बसहमितमा पारित भएको छ। त्यस्तै प्रदेशसभामा लोकसेवा आयोग गठन सम्बन्धी विधेयक पेश भएको छ। यसअघि नै दर्ता भएको विधेयक सरकारले फिर्ता लगी संसोधन सहित पुन पेश गरेको हो।"
"रिना बस्नेत मृत्यु प्रकरण: पथरी तनावग्रस्त, पूर्वपश्चिम राजमार्ग ठप्प","विराटनगर : मोरङको पथरीशनिश्चरे नगरपालिका१ मा बस्दै आएकी २९ वर्षीया रुपा भनिने रिना बस्नेतको मृत्यु प्रकरण थप पेचिलो बनेको छ। तेह्रथुम घर भई पथरी बजारमा डेरा गरेर बस्दै आएकी रिनाको हत्या नभई तीन तलामाथिबाट लडेर मृत्यु भएको प्रहरीको प्रारम्भिक निस्कर्ष छ। यद्यपी पोस्टमार्टम रिपोर्ट भने आइसकेको छैन। आफन्त, स्थानीय बासिन्दा र व्यवसायीले भने रिनाको हत्या नै भएको र घटना भएको तीन दिनसम्म पनि प्रहरीले घटनामा संलग्नलाई पक्राउ गर्न नसकेको भन्दै आन्दोलन थालेका छन्। उनीहरुले तत्काल सत्यतथ्य पत्ता लगाई घटनामा संलग्नलाई पक्राउ गरेर कारवाही अघि बढाउन माग गरेका छन्। आन्दोलनका कारण पथरी बजार तनावग्रस्त बनेको छ। सोमबार बिहानैदेखि प्रहरी र प्रशासन विरुद्ध नाराबाजी गर्दै आन्दोलन सुरु भएपछि अवस्था असामान्य बनेको हो। आन्दोलनमा उत्रिएका स्थानीय बासिन्दाले पूर्वपश्चिम राजमार्ग ठप्प पारेका छन्।१२ बजेबाट राजमार्गमा टायर बालेर प्रदर्शन सुरु गरिए पनि त्यसलाई नियन्त्रणमा लिन र राजमार्ग सूचारु गर्न प्रहरीले सकिरहेको छैन। आन्दोलनकारी र प्रहरीबीच सामान्य झडप समेत भएको छ। अवस्था थप तनावपूर्ण हुने देखिएपछि ठाउँठाउँबाट प्रहरी परिचालन गरिएको मोरङ प्रहरी प्रमुख एसपी मनोजकुमार केसीले जानकारी दिए। 'आफन्त र स्थानीय बासिन्दाले हत्या हो भनेर दावी गरिरहेका छन्। हत्या जस्तो विषय बोलेर मात्रै पनि हुँदैन।त्यो अनुसन्धानमा देखिनुपर्छ,' केसीले भने, 'शव र घटनाको प्रकृति हेर्दा हेर्दा लडेर मृत्यु भएको घाउ चोट बाहेक केही पनि देखिंदैन।प्रहरीले घटनाको गम्भीर ढंगले अनुसन्धान गरिरहेको छ। पोस्टमार्टम रिपोर्ट प्राप्त हुन साथ सबै कुरा प्रष्ट हुन्छ।' घटनाको अनुसन्धान थालेको प्रहरीले रिनाले प्रयोग गर्ने मोबाइलका बारेमा पनि अनुसन्धान थालिसकिएको जनाएको छ। अहिलेसम्म हत्या नै हो भन्ने पुष्टि भइनसकेको र घटनामा कोही कसैको संलग्नता नदेखिएको एसपी केसीको भनाइ छ। मृतक रिनाका पति वैदेशिक रोजगारीमा छन्। कस्मेटिक पसल सञ्चालन गर्दै आएकी उनी १४ वर्षीय छोरासँगै पथरीमा डेरामा बस्थिन्। गत शुक्रबार साँझ छिमेकीको नानीको जन्मदिन मनाउन गएपछि छोरासँगै उनी पथरीमा आयोजित कन्सर्ट हेर्न पुगेको खुलेको छ। राति फर्किएपछि कोठामा मदिरा सेवन गरेको प्रहरीको भनाइ छ। प्रहरीले उनको कोठाबाट वियरका बोतलसमेत फेला पारेको छ। वीरबहादुर बस्नेतको घरको तीन तलामाथि डेरा बस्ने उनको शव शनिबार विहान डेरा बसेकै घरको मुनी निर्वस्त्र अवस्थामा फेला परेको थियो। प्रहरीले तीन तलामाथिबाट खसेका कारण मृत्यु भएको प्रारम्भिक अनुसन्धानबाट देखिएको बताउँदै आएको छ। स्थानीय बासिन्दा र आफन्तले भने हत्या नै भएको दावी गरिरहेका छन्।शवको बीपी कोइराला स्वास्थ्य विज्ञान प्रतिष्ठान धरानमा पोस्टमार्टम गरिएको थियो। रिनाको हत्या भएको भन्दै घटनामा संलग्नलाई पक्राउ गर्न माग राखेर पथरी बजारमा आन्दोलनमा उत्रिएका आफन्त र स्थानीय बासिन्दा।"
स्थानीयले नै बनाइदिए असाहाय देवीमायालाई पक्की घर,"बिर्तामोड : छोरी जन्माएको पाँच दिनमा श्रीमान गुमाएर असाहाय बनेकी मेचीनगर नगरपालिका१० झापाकी देवीमाया मेचेलाई स्थानीयले सहयोग जुटाएर पक्की घर निर्माण गरिदिएका छन्। नेपाली कांग्रेसका प्रवक्ता विश्वप्रकाश शर्माले मेचीनगर९ मा खरिद गरी प्रदान गरेको सात धुर जग्गामा टिनको छानो र इँट्टाको पर्खाल भएको कम्पाउण्डसहितको चारकोठे पक्की भवन बनाइएको हो।६ लाख २० हजारको लागतमा उक्त चार कोठे घर निर्माण भएको घर निर्माण समितिका सचिव टिकाराम मग्रातीले बताए। देवीमाया शारीरिक रुपमा असक्त छिन्। उनको एउटा हात बिहेअघिनै करेन्ट लाग्दा काटेर फालेको थियो।धुलाबारीको एक मारवाडीको घरमा घरेलु कामदारका रुपमा काम गर्ने क्रममा लुगा धोएर छतको तारमा कपडा सुकाउँदा करेन्ट लागेर दाहिने हात गुमाएकी मेचे देब्रे हातको सहारामा बच्चा स्याहार्ने, खाना पकाउने, लुगा धुनेलगायत सबै काम एउटै हातले गर्छिन्। एक हात गुमाएकी मेचेको विवाह पछि पनि दोस्रो छोरी जन्माएको पाँच दिनमानै श्रीमानको मृत्यु भएको थियो। मेचेले मेचीनगर क्षेत्रमा निर्माणको कामदारका रुपमा काम गर्ने स्थानीय कृष्ण घिमिरेसँग विवाह गरेकी थिइन्। उनी श्रीमानसँगै मेचिनगरस्थित एक घरमा कोठा भाँडामा बस्दै आएकी थिइन्। दोस्रो छोरी जन्मिएको पाँच दिनमा गत कार्तिकमा उनका श्रीमानको अकस्मात मृत्यु भएपछि उनी बेसाहारा बनेकी थिइन् । श्रीमानको मृत्युपछि उनका परिवारबारे बेखबर छन्। उनले भनिन्, 'पहिले घर मेचीनगरमा नै रे अहिले भारततिरै बस्नुहुन्छ परिवार भन्ने सुनेकी छु अरु केही थाहा छैन।' देवीको बिहे दर्ता र बच्चाको जन्मदर्ता समेत नभएका कारण स्थानीय तहले समेत सहयोग नगरेपछि गत मंसिरदेखि स्थानीय नागरिक नै मेचेको लागि सहयोग जुटाउने अभियान सुरु गरेका थिए। अहिले देशविदेशमा बस्ने तेपालीले सहयोग गरेपछि घर ठडिएको छ। उक्त घरमा भान्छाका सबै सामान, काठको पलङ, भाँडाकुँडा, सौर्य उपकरण, बिजुली पङ्खा, सिसाको झ्याल, सिमेन्टको भुइँ, टायल बिछ्याइएको छ भने शौचालय, धारा लगायतको व्यवस्था गरिएको छ। देशविदेशका नेपालीबाट स्वस्फूर्तः जुटेको सहयोगबाट घर निर्माण गर्नाका साथै आगामी दिनमा देवीमायाको जीवन निर्वाहका लागि ५ लाख रुपैयाँ कोषमा राखिदिने योजना बनाइएको सहयोग अभियानका संयोजक विजय डालमियाले बताए। घर निर्माण सम्पन्न गरी सोमबार एक कार्यक्रमका बिच मेचेलाई घर हस्तान्तरण गरिएको छ। विद्यालय जाने उमेरकी ठूली छोरी र काखमा हुर्किदै गरेकी सानी छोरीलाई लिएर आफ्ना लागि बनाइएको नयाँ घरमा प्रवेश गर्न पाउँदा देवीमाया हर्सित छिन्। गृहप्रवेश कार्यक्रममा बोल्दै जग्गादाता शर्माले देवीको घर, घरमात्र नभएर मन्दिर बनेजस्तो अनुभूति भएको बताए।"
गोदाममै थन्किए पाठ्यपुस्तक,"कालिकोट : कालिकोटमा थोक बिक्रेताले समयमै ल्याएका पाठ्यपुस्तक गोदाममा थन्किएका छन्। जिल्लाका विद्यालयले समयमै नलिँदा पाठ्यपुस्तक विद्यार्थीको हातमा पुगेको छैन। चैत अन्तिममा पाठ्यपुस्तक ढुवानी गरे पनि विद्यालयले नलगेपछि थन्क्याउनुपरेको बिक्रेताले बताएका छन्। हाम्रो स्टेसनरी पसलको गोदाममा ३५ हजार ५ सय सेट किताब राखिएका छन्। चार विद्यालयले मात्र किताब लगेको पसल सञ्चालक राजकुमार शाहीले बताए। नरहरिनाथ गाउँपालिकाको दीपेन्द्र आधारभूत विद्यालय रुप्सा, शान्नित्रिवेणी गाउँपालिकाको अम्भिका आधारभूत विद्यालय रकु, विद्याज्योति मावि लुइयाटा र शुभकालिका गाउँपालिकास्थित जनता मावि छातीले जम्मा ६ सय ९५ सेट पुस्तक ढुवानी गरेका छन्। कालिकोटमा २ सय ९४ विद्यालय छन्। अझै २ सय ९० विद्यालय पाठ्यपुस्तक लिन आएका छैनन्। दुई स्थानीय तह नरहरिनाथले ७० प्रतिशत र शान्नित्रिवेणीले ६० प्रतिशत बजेट निकासा दिएका छन्। बाँकी सात तहले निकासा दिएका छैनन्। स्थानीय तहका प्रमुखले कर्मचारी अभावका कारण प्रशासनिक सेवा प्रभावित हुँदा बजेट भुक्तानीसमेत रोकिएको बताएका छन्। पलाँता गाउँपालिका अध्यक्ष लक्ष्मणबहादुर बमले गाउँपालिकामा प्रमुख प्रशासकीय अधिकृत नहुँदा पाठ्यपुस्तकको रकम निकासा हुन नसकेको बताए। यस्तै नयाँ शैक्षिक सत्र सुरु भए पनि मुगुका विद्यार्थीले पाठ्यपुस्तक पाउन सकेका छैनन्। तीन स्थानीय तहले रकम निकासा नगर्दा समस्या भएको हो। खत्याड गाउँपालिकाले भने समयमै रकम निकासा गरेकाले पुस्तक विद्यालयमा पुर्याइएको छ। छायानाथ रारा नगरपालिका, सोरु र मुगुम् कार्मारोङ गाउँपालिकाले ढुवानी रकम निकासा गरेका छैनन्। तीन तहका ९७ विद्यालयका विद्यार्थी खाली हात छन्। रकम नपाउँदा पाठ्यपुस्तक ढुवानी नगरेको त्रिशक्ति स्टेसनरी सञ्चालक नृपेन्द्र मल्लले बताए। भर्ना भएसँगै विद्यार्थी पुस्तक किन्न दिनहुँ सदरमुकाम जाने गरेका छन्। तर, रित्तो फर्किने गरेको छायानाथ रारा नगरपालिका४ का टेकबहादुर बुढाले बताए। जनक शिक्षा सामग्री केन्द्र कर्णाली प्रदेश सुर्खेतमा चैत १६ देखि मुगुका सबैै विद्यालयका लागि पाठ्यपुस्तक तयारीमा राखिएका छन्। एवान सप्लायर्स मुगुले चैत १७ मा ढुवानी गरी खत्याड गाउँपालिकाका ४४ विद्यालयलाई पुस्तक वितरण गरिसकेको छ। रकमसहित आए जुनसुकै बेला पुस्तक ढुवानी गर्न सकिने जनक शिक्षा सामग्री केन्द्र कर्णाली प्रदेश सुर्खेतका प्रमुख धनबहादुर केसीले बताए। जिल्लाभरका १ सय ४१ विद्यालयमा १६ हजार विद्यार्थी छन्।"
"आमाबुवाको मृत्यु पछि छोराछोरीको बिचल्ली, कामको खोजीमा १२ वर्षीय बालक भौतारिदै","खाँदबारी : संखुवासभाको पाँचखपन नगरपालिका३ साउनेका दुई बालबालिका बेसाहारा भएका छन्। बुवाआमाको मृत्यु पछि १२ वर्षीय छोरा किरणसिं राई र १० वर्षीय छोरी प्रमिला राई बेसाहारा भएका हुन्। गत वर्षको कात्तिकमा बुवा धनबहादुर राईले आत्महत्या गरेपछि नाबालक दुई छोराछोरीको बिचल्ली भएको हो। १२ वर्षीय किरणसिं कामको खोजीमा सदरमुकाम खाँदबारी आइपुगेका छन्।गत शैक्षिक सत्रमा कक्षा पाँचमा अध्ययन गर्दै आएका उनी बहिनीलाई ठूलो मान्छे बनाउने आशाका साथ खाँदबारी आएका छन्। दाजु बहिनी आइताबारे निम्न माध्यमिक विद्यालय पाँचखपनमा अध्ययन गदै आएका थिए। किरणसिंह अहिले अध्ययन छाडेर खाँदबारीको एक होटलमा काम गर्न सुरु गरेका छन्। बहिनी प्रमिलालाई पनि खाँदबारीमा नै ल्याएर पढाउने उनेको धोको छ। उनको आमाको पहिले नै हत्या भएको थियो। आमाको हत्या पछि बुवासँग बस्दै आएका दुई छोराछोरीको पढाइमा समेत असर पुगेको छिमेकी मकर राईले बताए। उनीहरुका दुईजना दाजुहरु पनि छन्। जेठो दाजु विक्रम चोरीको अभियोगमा ३ वर्ष अघिबाट काठमाडौंमा जेलमा रहेको भाइ किरणसिंले बताए। माइलो दाजु मनसिं छुट्टै बस्दै आएका छन्। दाजुलाई भाउजुले छोडे पछि दाजुपनि बाहिर काम गर्ने गरेको उनको बताए।बुवाको मृत्यु पछि दाजुबहिनी छिमेकी विनिता तामाङको घरमा बस्दै आएका थिए। बहिनी अहिले पनि छिमेकीकोमा बस्दै आएकी छिन् । सधैं छिमेकीकोमा बस्न गाह्रो हुने भएकाले आफू घर छाडेर हिँडेको राईले बताए।'दुई दाजुबाट पनि सहयोग नपाएपछि बहिनीलाई बढाउने लक्ष्य लिएर काम खोज्दै खाँदबारी आए, उनले भने, 'होटलमा काम पाएँ अब बहिनीलाई पनि यतै ल्याउँछु।' उनले अहिले एक होटलमा सहयोगीको रुपमा काम गर्न सुरु गरेका छन्। होटलमा चियाखाने क्रममा पुगेका छिमेकी मकर राईलाई उनले बहिनीलाई पनि खाँदबारीनै ल्याई दिन आग्रह गरेका छन्। गाउँमा बहिनीलाई दुःख हुने भन्दै उनले बहिनीलाई पनि यतै ल्याइदिन भनेका छन्। बहिनीलाई पनि अर्को एक होटलमै राखेर काम गराउँदै पढाउने उनले बताए। होटलमा सधैं मिठो खाँदै काम गर्न पाइन्छ भन्ने सुनेकै भरमा किरणसिंले होटलमा काम गर्न सुरु गरेको बताए।कालो भाँडा माझेर चम्काएजस्तै होटलमा काम गरेर बहिनीको भविश्व पनि चम्काउने लक्ष्य लिएर उनी सहर छिरेका हुन्। छिमेकी मकर राईले भने यी बालबालिको भविश्व अन्धकार हुने भएको भन्दै उनीहरुको अध्ययनका लागि सहयोगी संघसंस्थको खोजी गरिदिन अनुरोध गरेका छन्। अध्ययनसँगै खानपान आवासको पनि उचित प्रबन्ध भए उनीहरुको भविश्य उज्वल हुने राईले बताउँछन्। उनी भन्छन्, 'विद्यालय जाने बालक होटलमा सहयोगी भएर काम गरेको देख्दा दुःख लाग्छ' किताब कलम बोक्ने हातले होटलको जुठो भाँडा माझेको देख्दा साह्रै नराम्रो लाग्छ।' भविश्वका कर्णधारनै अभावका कारण बालश्रम गर्न बाध्य भएको उनले बताए।"
आगलागीबाट घर जलेर नष्ट,"तेह्रथुम : म्याङलुङ नगरपालिका२ बिजुलीलाइनमा आइतबार आगलागी हुँदा एक घर जलेर नष्ट भएको छ। स्थानीय पदम भुजेलको घरमा दिउँसो २:३० बजे अचानक लागेको आगोले करिब २० लाख बराबरको क्षति भएको जिल्ला प्रहरी कार्यालय तेह्रथुमले जनाएको छ। आगोले सो घरमा डेरा गरी बस्ने आठराई गाउँपालिका२ खाम्लालुङकी दिपा लिम्बूको भाँडाकुँडा, लत्ताकपडा, अन्नपात ,गरगहनालगायत सम्पूर्ण सामग्री जलेर नष्ट भएको छ। घरमा कोही नभएको अवस्थामा आगलागी भएकाले मानवीय क्षति भने हुन नपाएको स्थानीय मानबहादुर लिम्बूले बताए। चट्याङसहित भीषण वर्षा सुरु भएको पाँच मिनेट नबित्तै घरबाट धुवाँ निस्कन निस्केको थियो।चट्याङले घर नजिकको रुख समेत ढालेको र बारीमा हलोले जोतेजस्तै माटो खोतलिएको प्रत्यक्षदर्सी मनोज लिम्बूले बताए। आगो लागेको स्थानीय, नेपाली सेना र प्रहरीको सक्रियतामा करिब दुईघण्टा पछि मात्र नियन्त्रणमा आएको थियो। सो घरमा डेरामा बस्दै आउनुभएका लिम्बूलाई नगरपालिकाले तत्काल राहत उपलब्ध गराएको छ। अग्निपीडितलाई नगद पाँच हजार र दश हजार बराबरको लत्ताकपडा प्रदान गरिएको नगर प्रमुख सञ्जय कुमार तुम्बाहाङफेले बताए। घरधनी भुजेल भने लालीगुराँस नगरपालिकाको बसन्तपुर बजारमा केही महिनायता बस्दै आएका छन्।"
बिहेको पाँच दिनमै यो वियोग,"दमौली : पोखरा ७ मासबार निवासी सिर्जना राउतले बिहे गरेको खुसी यति चाँडै अन्त्य होला भन्ने सोचेकी थिइनन्। तर सोमबार दिउँसोको एक पलले उनको जीवनमा अन्धकार ल्याइदियो। वैवाहिक साइनो गाँसेको पाँच दिनमा म्याग्दे १ गुणादीमा भएको मोटरसाइकल दुर्घटनामा उनका पति कास्की पोखरा महानगरपालिका ३३ पुम्दी निवासी ३१ वर्षका सन्दीप कुँवरको मृत्यु भयो। दुर्घटनामा घुँडा भाँचिएकी सिर्जनाको मणिपाल अस्पतालमा उपचार भइरहेको छ। पढ्नका लागि पोखरा आएकी सिर्जना स्थानीय सञ्चार उद्यमी उमनाथ बरालको प्रेसमा काम गर्छिन्। मेहनती र लगावपूर्ण रुपमा काम गरेकी राउतलाई उनै प्रेस धनी बरालले जोडी खोजिदिएका थिए। सिर्जनालाई सानिमाको घर दमौली घुमाएर पोखरा छाडेर आफू काठमाडौं काममा जाने तयारीमा थिए, सन्दीप। बरालका अनुसार सानिमासँग भेटघाट गरेर पोखरा फर्कने उनीहरूको तयारी थियो। परीक्षाका कारण श्रीमतीलाई पोखरा छाडेर उनी काठमाडौं जाँदै थिए, बरालले भने, तर नसोचेको घटना भइदियो। खाल्डाखुल्डीले बढायो दुर्घटना सन्दीप सवार मोटरसाइकल बसमा ठोकिनुमा सडकको खाल्डाखुल्डी कारक रहेको ट्राफिक प्रहरीको ठम्याई छ। सडकमा खाल्डाखुल्डी हुँदा मोटरसाइकल नियन्त्रणमा आउन सकेन र जोगिन खोज्दा बससँग ठोकिएको देखिन्छ, ट्राफिक प्रमुख पूर्णबहादुर अधिकारीले भने। तनहुँको पृथ्वी राजमार्गका विभिन्न भागमा सडकमा ससाना खाल्डाखुल्डी धेरै भागमा छन्। शुक्लागण्डकी नगरपालिकाको हलेदीदेखि कोत्रेसम्मको सडकको अवस्था पनि बिग्रिएको छ। लामो समयदेखि मर्मतका लागि आवाज उठे पनि काम नसकिँदा त्यस खण्डमा पनि केहीले ज्यान गुमाइसके। तर सडक डिभिजनले भने मर्मतमा तदारुकता देखाउन सकेको छैन। यसले गर्दा ज्यान जानेको संख्या बढिरहेको छ। ट्राफिक प्रमुख अधिकारी सडकको स्तर नसुध्रँदासम्म दुर्घटना रोक्न जतिसुकै प्रयास गरे पनि सम्भव नहुने बताउँछन्।"
पर्यटकको रोजाइमा मुसीकोट डाँडा : एक वर्षमा ७ हजारले गरे अवलोकन,"रुकुम पश्चिम : जिल्लाको सदरमुकाम मुसीकोटको खलंगा बजारदेखि नजिकै रहेको ऐतिहासिक मुसीकोट डाडाँ गएको वैशाखदेखि चैतसम्म लगभग सात हजार पर्यटकले अवलोकन गरेका छन्। मुसीकोट नगरपालिका ४ मा पर्ने यस मुसीकोट डाडाँमा घुम्नेको संख्या २०७५मा ६ हजार ८ सय ५९ जना पुगेको डाडाँका चौकीदार तिलक बहादुर मल्लले जानकारी दिए। तत्कालिन बाइसेचौबिसे राजाले शासन गरेकोमा रुकुमका विभिन्न कोटहरु आठविसकोट, रुकुमकोट, बाँफिकोट जस्तै मुसीकोट पनि राजा बसेको कोटमा पर्छ। धेरै वर्ष पहिले मुसीकोटे राजाले दरबार बनाएर बसेको यो ठाउँलाई ऐतिहासिक मानेर मुसीकोट दरबार क्षेत्र संरक्षण समितिमार्फत संरक्षण गरी पार्कको रुपमा विकास गरेपछि यहाँ घुम्ने आन्तरिक पर्यटकको संख्या बढेको हो। बितेको दुई वर्षअघि साविकको जिल्ला विकास समिति, मुसीकोट नगरपालिका, जिल्ला वन कार्यालय र जिल्ल्ला भू् संरक्षण कार्यालयको संयुक्त प्रयासमा संरक्षण गरिएको थियो भने पुरातत्व विभागले पनि मुसीकोट दरबार क्षेत्र विकासका लागि काम गरेको थियो। संरक्षण पछि पार्कको रुपमा विकास भएपछि यो ठाउँ घुम्न आउने पर्यटकका लागि गएको असोजसम्म प्रतिव्यक्ति २० र कार्तिकदेखि प्रतिव्यक्ति २५ रुपैयाँ प्रवेश शुल्क तोकिएको थियो। त्यसपछि भने यो ठाउँले आम्दनी दिन थालेको संरक्षण समितिका अध्यक्ष लोकेन्द्र शाहले बताए। शाहका अनुसार २०७५ सालमा आन्तरिक पर्यटकको प्रवेश शुल्कबाट कुल १ लाख ५३ हजार २ सय २५ आम्दनी भएको छ। सदरमुकाम खलंगा बजार पुग्नुभन्दा ४ किलोमिटर अगाडी राप्ती लोकमार्गको तुलसीपुररुकुम खण्डको छेवैमा पर्ने यस मुसीकोट डाँडामा जिल्लाका विभिन्न स्थानका साथै छिमेकी जिल्ला रुकुम पूर्व, रोल्पा, जाजरकोट, सल्यानबाट आन्तरिक पर्यटक आउने गरेको चौकिदार मल्लको भनाई छ। धेरै वर्ष पहिलो राजाले आफ्नो लागी बस्ने उपयुक्त ठाउँ खोजिरहेका बेला मुसी नामकी राजाको दरवारमा काम गर्ने एक नोकर्नीले यो ठाउँलाई रोजेको र पछि यहि ठाउँमा दरवार स्थापना गरेको भनाई रहेको छ। यस स्थानमा अहिले पनि दरवारको अवशेषको रुपमा इँटा विछ्याएको भग्नावशेष देख्न सकिन्छ। मुसीकोट डाँडा घुम्न आउने आन्तरिक पर्यटकले तिरेको प्रवेश शुल्क यहि क्षेत्रको विकासमा खर्च हुने संरक्षण समितिले बताएको छ। गएको वर्ष सबैभन्दा धेरै साउन महिनामा ९ सय ६५ जनाले यो क्षेत्रको भ्रमण गरेका छन् भने सबैभन्दा कम भदौमा ३ सय ६३ जनाले भ्रमण गरेका छन्। शिवरात्री र नयाँ बर्षको दिन विशेष जमघट हुने यस ठाउँमा आइतबार नयाँ वर्षको दिन मात्रै लगभग ३०० जनाले भ्रमण गरेको चौकिदार मल्लाको भनाई छ। चारैतिर पक्कि तारबार गरिएको यस डाँडाबाट सदरमुकाम खलंगा बजार क्षेत्रका साथै सानीभेरी नदी र जिल्लाका अरु धेरै स्थानहरु अवलोकन गर्न सकिन्छ। यो ठाउँलाई दरबारका लागि सिफरिस गर्ने मुसीको काल्पनिक प्रतिमा बनाइएको छ भने शिव मन्दिर र बस्नका लागि चौतारी निर्माण गरिएको छ। साथै चारैतिर बोटविरुवा र फुलहरु रोपेर सुन्दर बगैचा पनि बनाइएको छ।"
"मौसममा आंशिक बदली, बुधबारसम्म मेघगर्जनसहित हल्का वर्षा","काठमाडौं : देशभरको मौसममा आंशिकदेखि सामान्य बदली हुँदा पहाडी भूभागका केही स्थानमा मेघगर्जन र हुरीबताससहित हल्का वर्षाको सम्भावना देखिएको छ। भारतको बिहार र छत्तिसगढको मौसममा बनेको न्यून चापीय रेखाको प्रभावस्वरुप नेपालका पूर्व र मध्य क्षेत्रको मौसम बदली भएको मौसम पूर्वानुमान महाशाखाले जनाएको छ। न्यून चापीय क्षेत्र विद्यमान रहेकाले आइतबारदेखि बदली भएको मुलुकभरको मौसम बुधबारसम्म बदली रहने महाशाखाका मौसमविद् मञ्जु बासीले जानकारी दिए। पूर्व र मध्य क्षेत्रको तुलनामा पश्चिमको मौसममा कम बदली देखिएको छ। साथै पोखरा आसपास क्षेत्रमा स्थानीय मौसम प्रणाली उत्पन्न भई मेघगर्जनसहित हावाहुरीको सम्भावना देखिएको उनले बताए।नेपालको मौसममा मार्च, अप्रिल र मे महिनाभर प्रिमनसुनको अवधि रहन्छ। मङ्गलबार र बुधबार पनि पहाडी क्षेत्रमा आंशिकदेखि सामान्य बदली रही केही स्थानमा मेघगर्जन र चट्याङसहित हल्का वर्षाको सम्भावना देखिएको महाशाखाले प्रक्षेपण गरेको छ।पछिल्लो २४ घण्टाको मौसमी विवरणअनुसार काठमाडौंको अधिकतम् तापक्रम २७ डिग्री सेल्सियस र न्यूनतम तापक्रम १२ दशमलव पाँच डिग्री सेल्सियस रहेको छ। रासस"
सिमसिम पानीमा रुझ्यो हाँडिगाउँको लावा जात्रा,"काठमाडौं : यसै पनि हाँडीगाउँ जात्राकै लागि प्रसिद्ध छ। सोमबार (वैशाख कृष्ण तृतीया) यहाँ लावा जात्रा सम्पन्न भयो। यो जात्रा अन्तर्गत घर अगाडि खट सिंगारेर बाजा बजाउँदै धनगणेशको पूजा गरिन्छ। ब्रत बसेका महिलाहरू ताय (लावा) छर्दै कोटालटोल, गहना पोखरी र टंगाल गणेशस्थान हुँदै भाटभटेनी मन्दिरसम्म पुग्ने चलन छ। जात्रामा हिँडेकाहरूलाई सिमसिम परेको पानीले भिजाएको थियो। हेर्नुस्, अन्नपूर्णकर्मी सुनिता डंगोलले आफ्नो क्यामरामा कैद गरेका केही फोटोहरूः"
बससँग मोटरसाइकल ठोक्किँदा युवाको ज्यान गयो,दमौली : म्याग्दे १ गुणादीमा मोटराइकल दुर्घटनामा परी चालकको ज्यान गएको छ। दमौलीबाट पोखरातर्फ जाँदै गरेको ना ६ ख ८४१० नम्बरको यात्रुवाहक बससँग पोखराबाट दमौली आउँदै गरेको प्रदेश नं ३ ०२ ००१प ६०३५ नम्बरको मोटरसाइकल ठोक्किएर भएको दुर्घटनामा चालक कास्की पोखरा महानगरपालिका ३३ निवासी ३१ वर्षका सन्दीप कुँवरको ज्यान गएको हो। उपचारका लागि दमौली अस्पताल ल्याइएका उनलाई चिकित्सकले मृत घोषणा गरेका थिए।घटनामा परी मोटरसाइकलको पछाडि सवार पोखरा महानगरपालिका ७ मासबार निवासी २४ वर्षीया सिर्जना रावत घाइते छिन्। चिन्ताजनक अवस्थाकी उनको रत्नहरि अस्पताल दमौलीमा उपचारपश्चात हाल पोखराको मणिपाल शिक्षण अस्पतालमा उपचार भैरहेको प्रहरीले जनाएको छ।
कालीगण्डकीमा र्याफ्टिङ फेस्टिभल (फोटो),"पाल्पा : नदी संरक्षण र जलयात्राको माध्यमबाट पर्यटन विकासका लागि दुई प्रदेशका स्थानीय निकाय मिलेर संयुक्त रुपमा कालीगण्डकीमा दुई दिने र्याफ्टिङ फेस्टिभलको आयोजना भएको छ। प्रदेश नम्बर ५ को पाल्पा स्थित रामपुर नगरपालिकाको आयोजना र गण्डकी प्रदेशको स्याङजा जिल्लाको रम्भा गाउँपालिका, चापाकोट नगरपालिका र तनहुँको घिरिङ गाउँपालिकाको सहआयोजनामा दुई दिने कालीगण्डकी र्याफ्टिङ फेस्टिभल आयोजना भएको हो। धार्मिक महत्व बोकेको कालीगण्डकी नदीको पाल्पा, स्याङ्जा र तनहुँ जोडीएको क्षेत्रमा जलयात्रा पर्यटनको सम्भावना भएर पनि व्यवसायिक रुपमा र्याफ्टिङ हुन नसकेकोले र्याफ्टिङको माध्यमवाट गाउँ गाउँमा पर्यटन विकासका लागि फेस्टिभलको आयोजना गरिएको हो। गण्डकी प्रदेशका अर्थमन्त्री किरण गुरुङले कालीगण्डकीका र्याफ्टिङ गरेर फेस्टिभलको उद्घाटन गरेका थिए। पाल्पा र स्याङजाको सिमाना राम्दी मालुङ्गादेखि भुजात, सिद्धबाबा हुदै पुट्टारघाट सम्म जलयात्रा गरेर र्याफ्टिङ फेस्टिभल भएको हो। पुरानो मानव सभ्यता, धार्मिक, एतिहासिक तथा शालिग्राम पाइने पहुउपयोगी रहेको कालीगण्डकीमा दुई प्रदेशका स्थानीय निकायको संयुक्त प्रयासमा पर्यटन विकास गर्न फेस्टिभल महत्वपूर्ण रहने मन्त्री गुरुङले बताए। प्रदेशको हिसावले फरक रहे पनि नदीले दुई प्रदेश एउटै बनाएको र एकै रहेको मन्त्री गुरुङले बताए। दुबै प्रदेशमा आउने पर्यटकलाई गाउँ गाउँ सम्म पुर्याउन नदीको संरक्षणको साथै जलयात्रा पर्यटनको विकास गरिनु पर्ने उनले बताए। दुई प्रदेशको विकासका लागि एकीकृत ढंगले अघि बढ्नु पर्ने उनले बताए। यसकालागि दुई प्रदेशका गाउँ, नगरपालिका जोड्न सडक विस्तार, पुल निर्माणकालागि सहकाय गरेर अघि बढ्नु पर्नेमा उनले जोड दिए। कालीगण्डकी करिडोर आर्थिक विकासकालागि महत्वपूर्ण हुने पनि उनले सुनाए। पर्यटनबाट समृद्धि हासिल गर्न गण्डकी प्रदेश र प्रदेश नम्बर ५ सहकार्य गरेर अघि बढ्नु पर्ने प्रदेश नम्बर ५ का प्रदेश सभासद नारायण प्रसाद आचार्यले बताए। त्यसकालागि सडक लगायतका पूर्वाधार निर्माणमा सहकार्य गरि अघि बढ्नु पर्ने उनले जोड दिए। पाल्पाको रामपुर नगरपालिकाका मेयर रमणबादुर थापाले आन्तरिक तथा वाह्यि पर्यटन विकासकालागि जलयात्रा पर्यटन महत्वपूर्ण रहेकोले र्याफ्टिङ फेस्टिभलको आयोजना गरिएको बताए। फेस्टिभलमा र्याफ्टिङ विज्ञको पनि सहभगीता रहेको थियो। सन् २०२० मा २० लाख पर्यटक नेपाल भित्रयाउने सरकारको लक्ष्यलाई सघाउन पनि नयाँ नयाँ शाहासिक खेलको विकास गर्नु पर्ने भएकोले कालीगण्डकी जलयात्रा महत्वपूर्ण हुने उनले विश्वास गरे। कालीगण्डकीको राम्दीबाट पुट्टारघाट सम्को जलयात्रा पारिवारिक जलयात्राकालागि उत्कृष्ट रहेको र्याफ्टिङ व्यवसायी देवराज जैसीले बताए। आन्तरिक तथा वाह्यि पर्यटककालागि महत्वपूर्ण रहने भएकोले छिट्टै नै यस क्षेत्रमा व्यवसायिक रुपमा र्याफ्टिङ व्यवसाय संचाल गरिने पनि उनले सुनाए। कार्यक्रममा प्राचिन सांस्कृति बालन नाच प्रस्तुत गरिएको थियो। हेर्नुस् फोटोहरू"
विद्यालयलाई डेढ करोड सहयोग,"बेंसीसहर : थोरै भवन, साना कक्षा कोठा। कोठा अभावमा भुँइमा गुन्द्री हालेर पढ्नुपर्ने बाध्यता थियो लमजुङको विकट सिङ्दीस्थित हिमालय माध्यामिक विद्यालयका विद्यार्थीलाई। तर, आजभोली यो समस्या हटेको छ। कक्षा कोठा ठूला बनाइएका छन्। कम्युटर, विज्ञान र पुस्तकालय कक्षासमेत थपिएपछि विद्यार्थी खुसी छन्। बेलायतका एक नागरिकले डेढ करोड बढी सहयोग गरेपछि विद्यालयको मुहार फेरिएको हो। क्व्होलासोंथर गाउँपालिका५ सिङ्दीमा रहेको सो विद्यालयमा पहार ट्रष्ट युकेका संरक्षक डा टिम मिचेलले डेढ करोड बढी सहयोग गरेका हुन्। विकट गाउँको बालबालिका पढाइबाट बञ्चित हुन नपरोस् र शैक्षिक गुणस्तरका लागि सहयोग पुगोस् भनी सहयोग गरेको उनले बताए। उनले विद्यालयको भौतिक संरचनासँगै शिक्षकलाई तालिम, निजी शिक्षकको तलव तथा विद्यार्थीलाई छात्रवृत्ति सहयोग गर्दै आएको विद्यालयले जनाएको छ। विद्यालयलाई आवश्यकता अनुसारको थप सहयोग गर्दै जाने मिचेलले बताएका छन्। विद्यालयका प्रधानाध्यापक शुभराज खनालका अनुसार मिचेलले २ तले विद्यालय भवन निर्माण, पुस्तकालय निर्माण, विज्ञान सामाग्री, निजी शिक्षकको तलव, विद्यार्थीलाई छात्रवृत्ति, शैक्षिक सामाग्रीलगायत सहयोग गरेका छन्। बेलायतस्थित वेस्टवेरी अन ट्राइम सिई एकेडेमी र ब्रिटोल फ्रि स्कुलका विद्यार्थीबाट चन्दा संकलन गरी यहाँका विद्यार्थीको पठनपाठनमा सहयोग गरिएको हो। मिचेलको सहयोगले विद्यालयको शैक्षिक गुणस्तरमा सघाउ पुगेको प्रअ खनालले बताए। 'मिचेलले विद्यालयको लागि ठूलो सहयोग गर्नुभएको छ।बालकालिकालाई आफ्नो बच्चा जस्तै गरी माया गर्नुभएको छ, उनले भने, 'विद्यार्थीमा नियमितता छ। पढाईमा ध्यान केन्द्रित हुँदा शैक्षिक गुणस्तर पनि बढेको छ।' रकमको हिसाबमा तुलना गर्ने हो भने टिम मिचेलले एक करोड ५० लाख रुपियाँ बराबरको सहयोग प्रअ खनालले बताए। विद्यालय व्यवस्थापन समितिका अध्यक्ष हुकुमबहादुर गुरुङका अनुसार टिम मिचेलको सहयोग नपाउनु अघि विद्यालय भवन अभावका कारण विद्यार्थी भुइमा बसेर पढ्नुपर्ने बाध्यता थियो। कोठा सानो, भवन थोरै भएका कारण पठनपाठनमा समस्या थियो। गाउँमा विद्यालय खुलेपनि सञ्चालनमा गाह्रो थियो। भुँइमा गुन्द्री हालेर पढाउनुपर्ने बाध्यता थियो, उनले भने, 'अहिले भवन पर्याप्त छ। शिक्षक तालिम प्राप्त छन्। कम्युटर कक्षा छ। विज्ञान प्रयोगशाला छ। बेञ्चमा बसेर पढ्छन्। पठनपाठनमा समस्या छैन।' मिचेलले उक्त विद्यालयमा २० वर्षदेखि सहयोग गर्दै आएका छन्। वडा नम्बर ५ का अध्यक्ष गीतबहादुर गुरुङका अनुसार मिचेलले २०५५ सालदेखि विद्यालयमा सहयोग गर्दै आएका हुन्।'अभिभावकले आफ्नो छोराछोरीका लागि गर्नुपर्ने सबै कुरा टिमले गर्नुभएको छ।उहाँको सहयोगका कारण विद्यार्थीमा पढाईप्रति चासो बढेको छ। अनुशासित बनेका छन्। कुनै पनि बालबालिका स्कुल बाहिर छैनन्,' वडाअध्यक्ष गुरुङले भने।"
जिल्ला प्रशासनमा आगलागी हुँदा करिब ९ लाख ५० हजारको क्षति,"कालिकोट : आइतबार राति साडे ८ बजेतिर जिल्ला प्रशासन कार्यालय कालिकोटमा आगलागी हुँदा ९ लाख ५० हजार बराबरको क्षति भएको छ।प्रमुख जिल्ला अधिकारी चन्द्रबहादुर कार्कीको कार्यकक्षमा विद्युतको तार सर्ट भएर आगलागी हुँदा ९ लाख ५० हजार बराबरको क्षति भएको हो। प्रमुख जिल्ला अधिकारी चन्द्रबहादुर कार्कीले आफ्नो कार्यकक्षमा आगलागी भएपछि कार्यालयको बाहिरै कसेर नागरिकता वितरण गरिएको बताए। उनले भने, 'कार्यकक्षमा बसेर नागरिकता वितरण गर्ने अवस्था छैन्।कार्यकक्षा पुरै पुन मर्मत गर्नुपर्ने अवस्था छ। राति साढे आठ बजे लागेको आगो तत्काल नियन्त्रणमा लिएर ठूलो क्षति हुनबाट जोगिएको हो। प्रजिअ कार्कीले भने, 'झण्डै २० मिनेट ढिलो जानकारी भएको भए पूरै कार्यालय खरानी बन्नेरहेछ।' उनका अनुसार आगलागीमा सोफा ३ सेट, टि टेबल २ सेट, कम्प्युटर एक थान, प्रिन्टर एक थान, टेलिफोन सेट २ थान, स्टील दराज २ थान, कारपेट दुई थान, हिटर एक थान, कुर्सी ५ थान, ओईरिंङ तार चार क्वाईल, युपिएस एक थान, पावर सकेट ४ थान, काठ लगायतका सामान जलेर नष्ट भएका छन्। राति लागेको आगो प्रहरी र स्थानीयवासीको सक्रियतामा नियन्त्रणमा आएको थियो। प्रमुख जिल्ला अधिकारी कार्कीले कार्यालयको बाहिरबाट नागरिकता वितरणलगायतका कार्यालयका कामहरु संचालन भएको बताए।उनले आगलागीबाट भएको क्षतिको प्रहरी मुचुल्का गरी गृहमा पठाएको बताए।"
पढाउनै नपढाइ ३ वर्षदेखि तलब !,"बाजुरा : बाजुरा जिल्लाको बुढिगंगा नगरपालिका ३ मा रहेको चैत्यपीपल सूर्योदय निमाविमा कार्यरत शिक्षिकाले नपढाएर तलब खाएको खुलाशा भएको छ।नेपाली विषय राहत निमावि दरबन्दीमा कार्यरत शिक्षिका शुशिला रौलेलाई ३ वर्षदेखि तत्कालिन गाविस,बुढिगंगा नगरपालिका र विद्यालयको संरक्षणमा तलब खुवाइरहेको स्थानीयले बताए। शिक्षिका रौले विगत तीन वर्षदेखि धनगढी बस्दै आएकी छन्। उनले केही समय खेताला शिक्षक राखेकी थिइन्। २०७४ माघदेखि चैत्रसम्म एकजना खेताला राखिन्। त्यसपछि २०७५ मा असारमा आएर उपस्थित नभएको हाजीर गरेर तलब बुझिइन्। त्यो बीचमा कुनै दिन विद्यालयमा उपस्थित भइनन्। २०७५ साउनदेखि असोजसम्म एकजना स्थानीयलाई १० हजार दिने गरी खेताला राखेर उनी फेरी धनगढी गइन्। असोजमा आएर उनलाई विद्यालयले तलब खुवाएको बताइएको छ । असोज पछि खेताला पनि राखिन्न्, आफू पनि विद्यालयमा उपस्थित भइनन्। तर नगरपालिकाले पुसमा चार महिनाको तलब खातामा जम्मा गरिदिएको विद्यालय व्यवस्थापन समितिका अध्यक्ष धनबहादुर थापाले बताए। नगरपालिकाले पुससम्म तलब निकासा गरेको भएपनि उनको विद्यालय हाजिरी रजिष्टरमा २०७५ असार १५ सम्म मात्र हाजिर रहेको छ। त्यो भन्दा यता हाजीरविना नै तलब खुवाएको छ। विद्यालय व्यवस्थापन समितिले उनलाई शिक्षक पदबाट पुस महिनाको १० गते हटाउने निर्णय गरेको थियो। तर नगरपालिकाले भने बचावट गर्दै आएको विद्यालय व्यवस्थापन समिति अध्यक्ष धनबहादुर थापाले बताए। पटक पटक नगरपालिकामा हटाएको स्वीकृत गरेर नयाँ विज्ञापनका लागि अनुमति मागेको भएपनि नगरपालिका बेखबर रहेको विद्यालयले जनाएको छ। विद्यालयका अनुसार नगरपालिकाले वास्ता नगरेपछि जिल्ला प्रशासन कार्यलय बाजुरा उजुरी गरेको छ। जिल्ला प्रशासन कार्यालयमा नगरपालिका प्रमुख, उपप्रमुख र कार्यकारीले वेवास्ता गरेको काम नगर्ने शिक्षकलाई संरक्षण गरेको भन्दै उजुरी गरेको विद्यालयले जनाएको छ। जिल्ला शिक्षा विकास तथा समन्वय इकाई प्रमुख गोपाल दत्त जोशीले जिल्ला प्रशासनले वास्तविक बुझ्नका लागि पत्रचार गरेको छ।उनले आफूहरुले विद्यालयलाई पठाएको र विद्यालयले हालसम्म जानकारी नगराएको बताए। बुढिगंगा नगरपालिका नगर प्रमुख दिपक बिक्रम शाहले यसबारे आफूलाई कुनै जानकारी नभएको बताए।"
किर्ते आरोपमा राजपा नेता पक्राउ,"राजविरज : किर्ते आरोपमा राजपाका केन्द्रीय सदस्यद्वय बिपी यादव र हरीनारायण मण्डललाई जिल्ला प्रहरी कार्यालय सप्तरीले बिहिबार गिरफ्तार गरेको छ । सडकमा माटो तथा ग्राभेल गर्न स्वीकृत योजनाको २५ लाख रुपैयाँ निकाल्न कागज, छाप तथा नागरिकता र उपभोक्ता समितिसमेत किर्ते खडा गरेका केन्द्रीय सदस्यद्वय यादव र मण्डललाई २० दिनको सुक्ष्म अनुसन्धानपछि पर्याप्त प्रमाणका आधारमा पक्राउ गरी थप अनुसन्धान अघि बढाएको एसपी राजेन्द्र विष्टले दावी गरेका छन् । प्रहरीले आरोपितको घर छापा मार्नुका साथै पाँचजना सम्बन्धित व्यक्तिसँग लिखित वयान पनि लिएको छ । यादव र मण्डलकै योजनामा प्रदेश २ को भौतिक पूर्वाधार विकास मन्त्रालयद्वारा अग्निसाइर कृष्णासवरण गाउँपालिका२ र ३ स्थित सडकमा माटो तथा ग्राभेल गर्न स्वीकृत योजनाको २५ लाख रुपैयाँ निकाल्न कागज, छाप तथा नागरिकता किर्ते गरी उपभोक्ता समितिसमेत किर्ते खडा गरिएको प्रहरीको दावी छ । अग्निसाइर कृष्णसवरण गाउँपालिकाको लेटरप्याड, प्रमुख प्रशासकीय अधिकृत धीरेन्द्रकुमार यादव, २ नम्बर वडाध्यक्ष पशुपति चौधरी र ३ नम्बर वडाध्यक्ष अरुणकुमार चौधरीको छाप किर्ते गरी पुर्वाधार विकास सम्पर्क ईकाई कार्यालय राजविराजसँग सडक मर्मत निर्माणको योजना सम्झौता गरिएको प्रहरीले जनाएको छ । गाउँपालिकाका प्रमुख प्रशासकीय अधिकृत यादव तथा वडाध्यक्षले समेत आफ्नो किर्ते हस्ताक्षर गरी वडामै नभएका किर्ते व्यक्ति खडा गरी उपभोक्ता समिति गठन गरेको बताएका छन् । आरोपीलाई बयानका लागि जिल्ला सरकारी वकिलको कार्यालय लगिँदै । उपभोक्ता समितिका लागि पेश गरिएका नागरिकताका प्रतिलिपीमा नाम परिवर्तन गरिएको छ । उपभोक्ता समितिको अध्यक्षमा सुरेन्द्रकुमार मण्डल भनी राखिएको नागरिकता राजविराज ६ का बिरेन्द्रकुमार मण्डलको रहेको खुलेको छ । मण्डललगायत फरार छन् । किर्ते प्रकरणमा भौतिक पूर्वाधार विकास मन्त्रालयअन्तर्गत पूर्वाधार विकास डिभिजन कार्यालय सिरहा र त्यसअन्तर्गतको सम्पर्क इकाई कार्यालय राजविराजमा कार्यरत केही कर्मचारीको मिलेमतो हुन सक्ने कोणबाट समेत छानबिन सुरु गरिएको छ । छिन्नमस्ता गाउँपालिका२ मोहनपुर घर भई राजविराज६ डेरा गरी बस्ने ५२ वर्षीय बीपी यादव भनिने विश्वनाथप्रसाद यादव पहिलो संविधानसभामा मधेसी जनअधिकार फोरम नेपालबाट समानुपातिक सभासद् थिए । कुटनीतिक राहदानी दुरुपयोग काण्डमा समेत मुछिएका उनले २०६५ असोज २७ गते इटालीमा आयोजित सम्मेलनमा भाग लिन र २०६७ असोज १८ गते अस्ट्रेलिया र क्यानडा जान रातो पासपोर्ट लिएका थिए । यादव र नेपाल जनता दलकी सभासद गायत्री साहको राहदानीमा अस्टेलिया जाँदै गरेका पृथ्वी छन्त्याल र सीता साहलाई अवुधाबी विमानस्थलबाट फिर्ता पठाएपछि उनीहरू अध्यायगमन कर्मचारीको सहयोगमा त्रिभुवन विमानस्थलबाट बाहिरिएका थिए । पक्राउ परेका राजपाका अर्का केन्द्रीय सदस्य राजगढ गाउँपालिका३ नर्घोका ४० वर्षीय मण्डल भने तत्कालिन सदभावना पार्टीका तर्फबाट स्थानीय शान्ति समिति सप्तरीका संयोजक थिए । किर्ते उपभोक्ता समिति काण्डमा पक्राउ परेका यादव र मण्डललाई प्रदेश २ को भौतिक पूर्वाधार विकास मन्त्रालयले प्रावधानविपरीत कोसी पश्चिमी नहरअन्तर्गत सप्तरीको विष्णुपुर चोकदेखि कनकटाफकिराकुडनमाराजगढको नहर चोकसम्म नहरमा र मुतनी नदीमा ग्राभेल हाल्न समेत २५२५ लाख रुपैयाँ बजेट दिइएको खुलेको छ । प्रदेश सांसदको सिफारिसमा बजेट विनियोजन गरी प्रदेश सरकारको रातो किताबमा योजना उल्लेख रहेपनि प्रदेश २ का भौतिक पूर्वाधार विकासमन्त्री जितेन्द्र सोनलसित राम्रो सम्बन्ध बनाएका यादव र मण्डलले गोप्य रूपमा किर्ते उपभोक्ता समिति गठन गरी काम समेत सुरु गरेका ती योजनाको काम पनि अहिले रोकिएको छ । राजपाद्वारा जिप्रका सप्तरी घेराउ भ्रष्टाचारी, कालोबजारी अन्त्य गर लगायतका नौ बुँदे मागसहित आन्दोलनको कार्यक्रम घोषणा गरेको राजपा नेपाल किर्ते मुद्दामा पक्राउ परेका आफ्ना दुई नेताको बचाउ गर्दै आइतबार डेलिगेशन गएको छ । राजपा सप्तरीको अध्यक्ष मण्डलका संयोजक जिवछ यादवको नेतृत्वमा जिल्ला प्रशासन कार्यालय डेलिगेसन गएका राजपा सप्तरीका नेता तथा कार्यकताले आफ्ना दुई नेतालाई फसाउन खोजिएको र कर्मचारीलाई जोगाउन खोजेको भन्दै आक्रोश व्यक्त गरे । सरकारी छाप किर्ते अभियोगमा प्रहरीले राजपाका केन्द्रीय सदस्यद्वय बीपी यादव र हरीनारायण मण्डललाई फसाउन खोजेको भन्दै सीडीओ सुरेन्द्र पौडेलसमक्ष दोषी कर्मचारीलाई अनुसन्धानको दायरामा नल्याउनुले थप आंशका उब्जिएको गुनासो गरे । अध्यक्ष मण्डलका सदस्य सुनीलकुमार झाले भने, पार्टी र नेताको मानमर्दन गर्ने ढंगले भन्दा पहिले पार्टीसँग अन्तरक्रिया गरेर कारवाही बढाएको भए सत्यतथ्य खोजीमा सहयोग पुग्ने थियो तर दुबै नेतालाई पक्राउ, उजुरी दर्ता र म्याद थप एकै दिन हतारमा गर्नुले शंका उब्जिएको छ । घटनामा सबभन्दा बढी दोषी रहेका पूर्वाधार विकास डिभिजन कार्यालयका प्रमुख डीई राजकुमार गोइतलाई कारवाही गर्न डेलिगेसनका प्रतिनिधीले माग गरेका छन् । डेलिगशनमा केन्द्रीय सदस्य बिशेश्वर रजक र सुरेन्द्र यादवसहित अध्यक्ष मण्डलका सदस्य सहभागी थिए । सीडीओ सुरेन्द्र पौडेलले कसैप्रति आग्रह, पूर्वाग्रह नराखी अनुसन्धानमा दोषी जो सुकै देखिए पनि कारवाहीको दायरामा ल्याउने प्रतिवद्धता जनाए ।"
करअधिकृतसहित दुई कर्मचारीविरुद्ध भ्रष्टाचार मुद्दा,काठमाडौं : अख्तियार दुरुपयोग अनुसन्धान आयोगले आन्तरिक राजस्व कार्यालय जगातीका कर अधिकृत नवराज भट्टराईसहित दुई कर्मचारी विरुद्ध मुद्दा दायर गरेको छ। कर अधिकृत भट्टराई र नायव सुब्बा सबिन सुवेदीविरुद्ध विशेष अदालतमा मुद्दा दायर गरेको अख्तियारका प्रवक्ता एवं सहसचिव प्रदीपकुमार कोइरालाले जानकारी दिए। सुब्बा सुवेदीले स्वास्थ्य चौकी भवन निर्माण सम्पन्न पश्चात नियमानुसार पाउने धरौटी रकम फिर्ता लिन कर समायोजन पत्र बनाउने प्रयोजनको लागि सेवाग्राहीसँग घुस लिइरहेका अवस्थामा पक्राउ परेका थिए। सुब्बामाथि अनुसन्धान हुँदा कर अधिकृत भट्टराईको पनि संलग्नता पाइएपछि उनीविरुद्ध पनि मुद्दा दायर गरिएको हो। उनले मूल्य अभिबृद्धि कर समायोजन पत्र बनाउने क्रममा आफ्नो कार्यकक्षमा निवेदक समेतसँगै रहँदा घुस रकम प्राप्त हुने निश्चित भए पश्चात मुअकर समायोजन पत्र बनाई दस्तखत गरिदिएको पाइएको छ।
मानवअधिकार आयोगमाथि निगरानी राख्ने प्रहरी अधिकारीलाई कारबाही सिफारिस,"काठमाडौं : राष्ट्रिय मानव अधिकार आयोगले आफ्नो नेपालगञ्जस्थित क्षेत्रीय कार्यालय घेराउ गरी निगरानीमा राख्ने डिएसपी रमेशबहादुर सिंहमाथि विभागीय कारबाही गर्न प्रहरी प्रधान कार्यालयलाई सिफारिस गरेको छ। आइतबार तारेखमा छुटेका विप्लव नेतृत्वको नेकपाका कार्यकर्ता दान बहादुर फडेरालाई अदालत प्रांगणबाटै प्रहरीले प्रक्राउको प्रयास गरेको थियो। त्यसपछि फडेरा असुरक्षित महसुस गरी आयोग कार्यालय शरणमा पुगेका थिए। उनलाई आयोग कार्यालय भित्रै गएर प्रहरीले पुनःपक्राउ गर्न खोजेको थियो। रातको १० बजेपछि प्रहरीले बलपूर्वक आयोगको गेट खोल्न भनेपछि कर्मचारी र प्रहरीबीच भनाभन नै भयो। रातभर दुई दर्जन प्रहरीले कार्यालय घेरा हाली निगरानी गरिरहे, नेपालगञ्जस्थित मानव अधिकार आयोग प्रदेश ५ का शाखा कार्यालयका प्रमुख चन्द्रकान्त चापागाइँले भने। उनका अनुसार शिविल प्रहरीले सोमबार पनि कार्यालय घेराउ गरी बसिरहेका छन्। अदालतको आदेशमा साधारण तारेखमा छुटेको व्यक्ति प्रहरीले पुनः पक्राउ गर्ने लागेपछि असुरक्षित महसुस गरेपछि आयोगले कार्यालयभित्र संरक्षण दिँदा कर्मचारी र आयोग कार्यालयलाई निगरानीमा राख्ने र आतंकित पार्ने कार्य भयो, आयोगका अध्यक्ष अनुपराज शर्माले अन्नपूर्णसँग भने, जबर्जस्ती कार्यालयमा पस्न खोजियो। कर्मचारीले प्रतिवाद गरेका कारण प्रहरी पछि हटे। सोमबार आयोगको आकस्मिक बैठक बसी घटनामा संलग्न डिएसपी सिंहको काम कारबाही र व्यवहारका सम्बन्धमा आवश्यक छानबिन गरी विभागीय कारबाही पश्चात् आयोगमा जानकारी दिन प्रहरी प्रधान कार्यालयलाई पत्राचार गर्ने निर्णय गरेको अध्यक्ष शर्माले जानकारी दिए। आयोगले त्यस्ता घटना दोहोर्याउन नदिन मातहतका सबै प्रहरी कार्यालयसहित प्रहरी महानिरीक्षकलाई निर्देशन दिने समेत निर्णय गरेको उनले जानकारी दिए। फडेरालाई सकुशल घर फिर्ता गरी परिवारको जिम्मा लगाउन र त्यसको जानकारी आयोगलाई दिन समेत प्रमुख जिल्ला अधिकारी र प्रहरी प्रमुखलाई आयोगले निर्देशन दिएको छ। ३५ बर्षीय फडेरा कोहलपुर नगरपालिका वडा नं११ मा बसोवास गर्दछन्। संविधानको धारा २४९ ले दिएको अधिकार प्रयोग गर्दै ती प्रहरी अधिकारीलाई आयोगले विभागीय कारबाहीको सिफारिस गरेको हो। संविधानको धारा २४९ मा आयोगको काम कर्तव्य अधिकार सम्वन्धी व्यवस्थामा मानव अधिकारको उल्लघंन हुनबाट रोक्ने जिम्मेवारी वा कर्तव्य पाएको पदाधिकारीले आफ्नो जिम्मेवारी पूरा गर्न वा कर्तव्य पालन गर्न उदासीनता देखाएमा त्यस्तो पदाधिकारी उपर विभागीय कारर्वाही गर्न सम्बन्धित समक्ष सिफारिस गर्ने व्यवस्था छ। आयोगले भविष्यमा यस्तो कार्य नगर्ने प्रतिवद्धता समेत प्रहरी अधिकारीबाट गर्न गराउन भनेको छ। गृह मन्त्रालयकै आदेशमा ती व्यक्तिलाई आयोगको कार्यालय भित्रैबाट पुनः पक्राउ गर्न प्रहरी उच्च अधिकारीलाई निर्देशन आएको आयोगका पदाधिकारीको ठम्याइ छ। आयोग सदस्य गोविन्द शर्मा पौड्यालका अनुसार अदालतको आदेश पछि थुनामुक्त हुने र लगतै पक्राउ हुने घटना विगतमा भएपनि आयोगको शरणमा पुगेका व्यक्तिलाई पक्राउ गर्न भन्दै कार्यालय नै घेराऊ भएको घटना पहिलो भएको बताए। संवैधानिक आयोगको स्वतन्त्रता, स्वायता र मर्यादामाथि ठाडो हस्तक्षेपप्रति आयोग स्तब्ध छ, उनले अन्नपूर्णसँग भने। सरकारले मानव अधिकार आयोग ऐन २०६८ को संशोधन गर्न बनेको विधेयक मार्फत् पनि संवैधानिक र स्वायत्तता र स्वतन्त्र आयोगलाई कमजोर गर्ने प्रावधान राखेको छ। त्यस प्रति आयोगले पुनर्विचार गर्न समेत सरकारलाई पत्राचार गरिसकेको छ। उक्त विधेयकले आयोगको सिफारिस उपर महान्यायिवक्ताले मात्रै मुद्दा चलाउने गरी अधिकार कटौती गर्नुका साथै नियन्त्रित गर्न खोजिएको छ। साथै आयोगका उपत्यका बाहिरका क्षेत्रीय कार्यालय नराख्ने व्यवस्था गरिएको छ। आयोगलाई संविधानले दिएको अधिकार समेत खोस्दै सरकारले नियन्त्रित र कमजोर बनाउन खोज्यो अध्यक्ष शर्माले भने।"
तारा एयरको विमान मन्थलीमा रनवेबाट चिप्लियो,काठमाडौं : तारा एयरको विमान रामेछापको मन्थली विमानस्थलमा रनवेबाट चिप्लिएको छ। सोमबार बिहान तारा एयरको ९एन एकेके कल साइनको डोर्नियर विमान टायर पन्चड (ल्यान्डिग गियर फेल) भएपछि रनवेबाट चिप्लिएर बाहिर आएको हो । काठमाडौंबाट लुक्काका लागि उडान भरेको विमान मौसम खराबीका कारण त्यहाँ अवतरण गर्न नसकेपछि रामेछापको मन्थली विमानस्थलमा फर्किएको थियो । विमानमा १४ जना यात्रु थिए । विमान ठूलो दुर्घटना हुनबाट बँचेको प्रहरीको भनाइ छ । राजधानी त्रिभुवन अन्तर्राष्ट्रिय विमानस्थलमा निर्माणकार्य भइरहेकाले विमानहरूले लुक्लाका लागि मन्थलीबाट उडान भर्दै आएका छन्। विमान रनवे बाहिर गएपछि भएपनि अहिले रामेछाप विमानस्थलको बन्द गरिएको छ । विमानलाई हटाइएपछि मात्र उडान सूचारु हुने बताइएको छ। यस अगाडि बैशाख १ गते लुक्लामा समिट एयरको जहाज दुर्घटना हुँदा तीन जनाको मृत्यु भएको थियो। सोलुखुम्बुको तेञ्जिङ हिलारी विमास्थलमा ९ एनएएमएच कलसाइनको जहाज धावनमार्गबाट चिप्लिदा दुर्घटना भएको थियो । लुक्लामा पर्यटक छाडेर रामेछाप फर्किने क्रममा धावन मार्गमै समिट एयर चिप्लिएको हो। उक्त जहाजले मनाङ एअरको हेलिकोप्टरलाई ठक्कर दिएको थियो। लुक्लामा समीट एयरको विमान दुर्घटना लुक्ला विमान दुर्घटना : सुरक्षाकर्मीसहित ३ जनाकाे मृत्यु (अपडेट) लुक्ला विमान दुर्घटना : असई रुद्रबहादुरको मृत्युले पत्नी बेहोस
निजीमा कमिसनको किचलो,"वीरगन्ज : पाठ्यपुस्तक नपाएपछि पर्साका निजी विद्यालयका विद्यार्थी र अभिभावक मारमा परेका छन्। विद्यालयले विषयसूची उपलब्ध नगराएको भन्दै व्यवसायीले पुस्तक बिक्री गरेका छैनन्। विद्यार्थी भने कापी मात्र बोकेर विद्यालय जान थालेका छन्। एनप्याब्सनका अनुसार वीरगन्ज महानगरपालिकामा मात्र १ सय ४० निजी विद्यालय छन्। ग्रामीण भेगमा ५० भन्दा बढी रहेको वरिष्ठ उपाध्यक्ष अरविन्द सिंहले बताए। उनका अनुसार ३० हजारभन्दा बढी विद्यार्थी अध्ययनरत छन्। व्यवसायी र विद्यालय सञ्चालकबीच किताबमा कमिसनको विवाद चलिरहेको छ। पुस्तक प्रकाशनगृहले व्यवसायीलाई ४० प्रतिशत कमिसन दिँदै आएका थिए। व्यवसायीले त्यसबाटै विद्यालयलाई १५ देखि २० प्रतिशतसम्म कमिसन दिन्थे। तर, यस शैक्षिक सत्रदेखि सरकारले कमिसनमा अंकुश लगाएको छ। आइतबारदेखि स्कुल खुले तर पसलेले किताब छैन भन्छ, वीरगन्जका अमित अग्रवालले भने, किताब नभएपछि बच्चाहरूलाई स्कुल पठाएको छैन। पुस्तक व्यवसायी संघ पर्साका अध्यक्ष श्रीनारायण साहले भने विद्यालयले पुस्तकको सूची सार्वजनिक नगरेको बताए बताए। प्रकाशनगृहले दिँदै आएको कमिसनमा सरकारले अंकुश लगाएको छ, उनले भने, कसिसन नपाउने भएपछि विद्यालय सञ्चालकले पुस्तकको सूची सार्वजनिक गरेका छैनन्। हामीले किताब मगाउन सकेका छैनौं। प्याब्सन वीरगन्जका अध्यक्ष आलोक चौरसियाले पुस्तकको सूची विद्यालयमा टाँसिसकेको बताए। केही विद्यालयमा परीक्षा ढिला भएकाले रिजल्ट सार्वजनिक भएको छैन, उनले भने, कोही सञ्चालकले कमिसन माग्छ भने हामीलाई भन्नुस्, कारबाही गर्छौं। व्यवसायीले पुस्तक उपलब्ध नगराए विद्यालयले विकल्प खोज्ने चेतावनी उनले दिए। आगामी शैक्षिक सत्रदेखि सरकारले पाठ्यक्रम परिवर्तन गर्ने भएकाले पसलेले गोदाममा राखेका किताब जसरी पनि खपाउने दाउमा रहेको सिंहले बताए। यहाँका सबै पसलेले किताब मगाएर गोदाममा राखिसकेका छन्, उनले भने, अर्को वर्षदेखि काम नलाग्ने निश्चित भएकाले यसपटक जसरी पनि खपत गराउने नियतले बखेडा गरिरहेका हुन्। अभिभावक संघ पर्साका अध्यक्ष अम्बर गौतमले विद्यालय आफैंले प्रकाशनगृह रोजेर त्यसबाट मोटो कमिसन लिने गरेको आरोप लगाए। तर, यसपटक कमिसनमा कुरा नमिल्दा विद्यालयले पुस्तकको सूची सार्वजनिक नगरेको उनको ठम्याइ छ। हरेक विद्यालयले पुस्तकको सूची गोप्य राखेका छन्, उनले भने, कमिसनकै खेल हो यो।"
पुनः परीक्षाले करोड व्ययभार,"काठमाडौं : परीक्षाका प्रश्नपत्र आउट भएपछि स्थगित प्रदेश २ मा माध्यमिक शिक्षा परीक्षा (एसईई) दोस्रो पटक सञ्चालन गर्दा राज्यलाई एक करोड रुपैयाँ थप व्ययभार परेको छ। परीक्षाअघि नै प्रश्नपत्र सार्वजनिक भएपछि राष्ट्रिय परीक्षा बोर्डले प्रदेश २ मा एक साता परीक्षा स्थगन गरी पुनः सञ्चालन गरेको थियो। पहिलो चरणमा एसईई चैत १० गते सुरु भएको थियो। तर ३ विषयको परीक्षा सकिएपछि प्रदेश २ मा लगातार ३ विषयको प्रश्नपत्र बाहिरिएको थियो। यसरी प्रश्न बाहिरिएपछि शिक्षा मन्त्रालयले त्यहाँ हुन बाँकी विषयको परीक्षा स्थगन गरी चैत २२ गतेदेखि सञ्चालन गरेको थियो। पहिलो पटक छापिसकेको प्रश्नपत्र खेर गएपछि अर्को पटक छाप्दा लागेको खर्च, परीक्षामा खटिएका केन्द्राध्यक्ष, सहायक केन्द्राध्यक्ष, निरीक्षकसहित सुरक्षाकर्मी र कार्यालय सहायकलाई समेत दैनिक दिनुपर्ने भत्तालगायत शीर्षकमा यो रकम खर्च भएको हो। परीक्षा रोकिएपछि पहिले छापेका सबै प्रश्नपत्र रद्द गर्नुपयो, परीक्षा नियन्त्रण कार्यालय (कक्षा १०) का नियन्त्रक विष्णु अधिकारीले भने, विभिन्न शीर्षकमा खर्च गर्दा १ करोड २ लाख रुपैयाँ थप व्ययभार थपियो। प्रदेश २ मा २ सय ६३ परीक्षा केन्द्र थिए। सबै केन्द्रमा त्यत्ति नै संख्यामा केन्द्राध्यक्ष हुन्छन्। परीक्षा स्थगित भए पनि दुवै केन्द्रमा केन्द्राध्यक्षलगायत कर्मचारी खटिसकेका थिए। केन्द्राध्यक्षले दैनिक ८ सय रुपैयाँ भत्ता पाउँछन्। यस हिसाबले उनीहरूको भत्ताबापत एक दिनमा २ लाख १० हजार ६ सय रुपैयाँ खर्च हुन्छ। यी सबै केन्द्रका लागि ३ सय ४५ सहायक केन्द्राध्यक्ष खटिएका छन्। उनीहरूलाई दैनिक ५ सय भत्ता दिने नियम छ। यो हिसाबले उनीहरूको भत्तामा दैनिक १ लाख ७२ हजार ५ सय रुपैयाँ खर्च हुन्छ। ३ हजार ४ सय ३६ परीक्षा नियन्त्रक खटिएका छन्। उनीहरूलाई दैनिक ३ सय ५० भत्ता दिँदा कुल खर्च १२ लाख २ हजार ६ सय रुपैयाँ खर्च हुन्छ। यो प्रदेशमा खटिएका ५ हजार ८६ परीक्षा सहायकलाई दैनिक ३ सय भत्ता दिँदा १५ लाख २५ हजार ८ सय रुपैयाँ लाग्छ। १ हजार २ सय ८१ कार्यालय सहायक र १ लाख ५५ हजार २ सय ६३ सुरक्षाकर्मी एसईईमा प्रदेश २ मा खटिएका थिए। यी कर्मचारीलाई दैनिक डेढ सय रुपैयाँ भत्ता दिनुपर्ने हुन्छ। यसका लागि ७ लाख ८३ हजार ९ सय रुपैयाँ दैनिक खर्च हुन्छ। यो सबै हिसाब गर्दा प्रदेश २ को एसईईमा एक दिनमा ३८ लाख ९५ हजार २ सय रुपैयाँ खर्च हुन्छ। दुई दिनको लागि यो खर्च ७७ लाख ९० हजार ४ सय रुपैयाँ हुन्छ। दुवै दिन परीक्षा स्थगन भए पनि सबै कर्मचारी कार्य क्षेत्रमा खटिइसकेका थिए। अधिकारीका अनुसार एउटा प्रश्नपत्र छपाई गर्दा ३ रुपैयाँ ५५ पैसा पर्छ। यो प्रदेशमा रहेका ७० हजार ५ सय परीक्षार्थीको तथ्यांक जोडेर हिसाब गर्दा एक दिन परीक्षा रद्द हुँदा २ लाख ५० हजार २ सय ७५ हजार रुपैयाँ प्रश्नपत्र छपाइमा मात्र खर्च हुन्छ। प्रदेश २ मा रद्द भएका दुईवटा र बाँकी सम्पन्न गर्नुपर्ने तीनसहित पाँचवटा दिनको प्रश्नपत्र वापत लाग्ने रकम १२ लाख ५१ हजार ३ सय ७ छ रुपैयाँ पर्न आउँछ। दैनिक भत्ता र प्रश्नपत्रका लागि मात्र दुई दिनको खर्च ८२ लाख ९० हजार नौ सय ५० रुपैयाँ हुन जान्छ। यसवाहेक परीक्षार्थीलाई वितरण गरिएको उत्तर पुस्तिकावापतको रकम, उत्तरपुस्तिका र प्रश्नपत्र ढुवानीका लागि थप रकम खर्च हुन्छ। त्यसबाहेक पाँच दिनको परीक्षा रद्द हुँदा परीक्षा हुन बाँकी रहेका विषयको परीक्षाका लागि पनि अर्को प्रश्नपत्र छापिएको थियो। उक्त रकम निकासाका लागि शिक्षा मन्त्रालयमा पत्र पठाइएको पनि नियन्त्रक अधिकारीले बताए।"
बैतडीमा असिनापानीले बालीनालीमा क्षति,"बैतडी : आइतबार दिउँसो परेको असिनाले बैतडीका विभिन्न स्थानमा गहुँबाली,तरकारीबाली र फलफूल खेतिमा क्षति पुर्याएको छ। जिल्लाको दशरथचन्द नगरपालिका, पाटन नगरपालिकाका विभिन्न स्थानमा असिनाले क्षति पुर्याएको किसानले बताएका छन् । लगातार एक डेढ घण्टा परेको असिनाले पाक्नै लागेको गहुँबाली नष्ट गरेको किसानले बताए। असिनाले खेतमा लगाएको गहुँबाली नष्ट गरेको दशरथचन्द नगरपालिका १ का किसान देवदत्त भट्टले बताए। उनले भने, 'यो वर्ष समयसमयमा हिउँदे वर्षा भएकाले बालीनाली सप्रेको थियो। तर, असिनाले सबै सखाप पारेको छ।अलिअलि केही दिन अघि परेको असिनाले बाली नष्ट गरेको थियो भने आइतबार परेको असिनाले पुरै सखाप पारेको छ।' असिनाले रुखका बोक्रा समेत निकालेको दशरथचन्द नगरपालिका१ का किसान कृष्णदत्त भट्टले बताए। उनले भने, 'तरकारीका बेर्नाहरु पूर्णरुपमा नष्ट भएका छन्।फर्सी, काक्रो, लौका,घिरौलालगायतका तरकारीका बिरुवा हुर्कनै लागेका बेला परेको असिनाले सबै सखाप पारेको छ। यसले हामी तरकारी खेतिमा लागेका किसानलाई ठूलो क्षति पुर्याएको छ।' किसान देवदत्त भट्टले हिउँदे फलफूलका बेर्ना छरेका थिए। भर्खर बोट उर्मन लागेका थिए। तर आइतबारको असिनाले सबै सखाप पारेपछि उनी चिन्तित बनेका छन्।रोजीरोटी नै फलफूल नर्सरी भएको तर असिनाले सबै बेर्ना नष्ट गरेपछि आउँदो वर्ष फलफूलका बिरुवा नै नहुने भएका छन्।' दशरथचन्द नगरपालिका १ गुरुखोलाका १८ वटा निजी नर्सरी किसानले राखेको बेर्ना असिनाले नष्ट गरेको किसान वीरबहादुर टेरले बताए।यस्तै पाटन नगरपालिकाका विभिन्न स्थानमा परेको असिनाले गहुँबाली,फलफूल र तरकारी खेतीमा व्यापक क्षति पुर्याएको स्थानीय लोकेन्द्रप्रसाद पन्तले बताए। आँपका दानाहरु पुरै असिनाले सखाप पारेको छ। गहुँ र तरकारीमा पनि व्यापक क्षति पुर्याएको छ।'आइतबार पानीसँगै असिना आएपछि सवारी साधन केही समय प्रभावित भए।"
तीन जिल्लामा क्यान्सरको परीक्षण सेवा निःशुल्क,"भक्तपुर : नेपाल अर्बुदरोग निवारण संस्था र भक्तपुर क्यान्सर अस्पतालले तीन जिल्लामा निःशुल्क क्यान्सर रोग परीक्षण शिविर गर्ने भएका छन्। 'समयमै उपचार गरे क्यान्सर निको हुनसक्छ' भन्ने सन्देशका साथ धनकुटा, सिराहा र सप्तरीमा क्यान्सर रोग परीक्षण शिविर गर्ने भएको हो। अस्पतालका अनुसार उक्त क्यान्सर रोग परीक्षण शिविरका लागि संस्थाका अध्यक्ष लोकेन्द्रकुमार श्रेष्ठको नेतृत्वमा विशेषज्ञ चिकित्सकसहित १८ जनाको टोली त्यतातर्फ प्रस्थान गरेको छ। उक्त टोलीले सिराहाको लहान, धनकुटाको परेवादिनस्थित सिधुवा, धनकुटा नपा २ र धनकुटा जिल्ला अस्पतालमा छुट्टाछुट्टै क्यान्सर रोग परीक्षण शिविर गर्नेछ। त्यस्तै सप्तरीको राजविराजमा क्यान्सर रोग परीक्षण सकाएर टोली भक्तपुर फर्कने भक्तपुर क्यान्सर अस्पतालका मेडिकल डाइरेक्टर प्रोडा ऋषिकेशनारायण श्रेष्ठले जानकारी दिए। उनले शिविर टोलीमा अस्पतालका विशेषज्ञ डा प्रभुप्रसाद साह, गाइनेकोलोजिष्ट डा उषा बाडे श्रेष्ठ, मेडिकल अफिसर डा मुना कार्की र प्राविधिक तथा स्वयम्सेवक रहेको बताए। शिविर टोलीले शिविरमा निःशुल्क महिलाहरुको पाठेघरको मुखको क्यान्सर परीक्षण प्याप स्मेयर तथा भिजुअल इन्स्पेक्सन विथ एसिटिक एसिड (भीआईए) परीक्षण गर्ने टोलीका संयोजक एवं अस्पताल व्यवस्थापन समितिका अध्यक्ष लोकेन्द्रकुमार श्रेष्ठले जानकारी दिए। उनका अनुसार शिविरमा कसैलाई क्यान्सरको लक्षण देखिए उनीहरुलाई भक्तपुर क्यान्सर अस्पतालमा उपचारको लागि सिफारिस गरिनेछ। यसरी सिफारिस भएर उपचारको लागि भक्तपुर अस्पताल पुगेकालाई आवश्यक सहयोग गर्ने उनले सुनाए । उक्त शिविरबाट करिब पाँच हजार महिलाहरु लाभान्वित हुने उनले दावी गरे।'शिविरसँगै क्यान्सर रोगबारे जनचेतना फैलाउने तथा परामर्शसमेत हुनेछ, अध्यक्ष श्रेष्ठले भने, 'प्रदेश नम्बर १ र २ का तीन जिल्लापछि अरु प्रदेशका अन्य जिल्लामा पनि निःशुल्क क्यान्सर रोग परीक्षण शिविर राख्छौं।' नेपाल अर्बुदरोग निवारण संस्था र भक्तपुर क्यान्सर अस्पतालले प्रत्येक वर्ष देशका विभिन्न जिल्लाका निःशुल्क क्यान्सर रोग परीक्षण शिविर गर्दै आएका छन्। शिविरमा जाने टोलीलाई भक्तपुर क्यान्सर अस्पतालका मेडिकल डाइरेक्टर प्राडा श्रेष्ठले एक कार्यक्रमबीच बिदाइ गरे।"
धर्म प्रचारमा संलग्न दुई जापानी निकालिए,"काठमाडौं : गृह मन्त्रालयले दुई जापानी नागरिकलाई निकालेको छ। गृहले इसाई धर्म प्रचारमा संलग्न मोरिता मासाहिरो र हासिमोतो युकारीलाई नेपाल प्रवेशमा पाँच वर्ष प्रतिबन्धसमेत लगाएको छ। उनीहरू विद्यार्थी भिसामा नेपाल बस्दै आएका थिए। कास्कीको पोखरा फूलबारीस्थित शिवशक्ति क्याम्पसमा शिक्षाशास्त्र संकाय अध्ययन गर्न उनीहरूले भिसा लिएका थिए। विद्यार्थी भिसा लिएर धर्मप्रचार गरेकाले निकालिएको अध्यागमन विभागका महानिर्देशक ईश्वरराज पौडेलले जानकारी दिए। अध्यागमन विभागको प्रस्तावमा गृहसचिव प्रेम कुमार राईले सचिव स्तरीयनिर्णयबाट चैत २७ मा उनीहरूलाई निष्कासन गर्ने निर्णय भएको थियो। कसैको धर्म परिवर्तन गराउने वा अर्काको धर्ममा खलल पार्ने काम, व्यवहार गर्न वा गराउन नहुने संविधानमा उल्लेख छ। यसअघि गृह मन्त्रालयले एक फिलिपिनी दम्पती, दुई जापानी युवती र एक अस्ट्रेलियन युवतीलाई धर्म प्रचारमा संलग्न भएको आरोपमा निष्कासन गरेको थियो। व्यावसायिक भिसा लिएर पुल्चोकमा रेस्टुराँ चलाउँदै आएका फिलिपिनी दम्पती पनि इसाई धर्म प्रचारमा संलग्न थिए। अर्की अस्ट्रेलियन युवती मित्रपार्कस्थित पशुपति क्याम्पसमा भर्ना भएकी थिइन्। तर उनी धर्म प्रचार गर्ने क्रममा बर्दियाबाट पक्राउ परिन्। अन्य दुई जापानी युवतीसमेत बुटवलबाट धर्म प्रचारकै क्रममा समातिएका थिए। गृहले अहिलेसम्म धर्म प्रचारमा संलग्न ७ विदेशी नागरिकलाई निष्कासन गरिसकेको छ। पोखराको शिवशक्ति क्याम्पसमा भर्ना भए पनि मासाहिरो र युकारी रूपन्देहीको सैनामैना नगरपालिकास्थित सालझण्डीमा डेरामा बस्दै आएका थिए। बाइबललगायत सामग्री लिएर धर्म प्रचार गरेको पाइएपछि प्रहरीले उनीहरूलाई चैत २२ गते पक्राउ गरी अध्यागमन विभागमा ल्याइएको थियो।"
जंगलमै हात्ती थुन्न योजना,"बिर्तामोड : झापाको दक्षिणी क्षेत्रमा रहेका रैथाने हात्तीलाई जंगल भित्रै थुन्ने योजना ल्याइएको छ। सौर्य विद्युतीय तारबार लगाएर हात्तीलाई जंगलमै थुन्ने योजना बनाइएको हो। विद्युतीय तारले जंगललाई घेरेमा जंगलभित्र रहेका हात्ती गाउँबस्तीमा पस्न नपाउने र मानवीयभौतिक क्षति रोकिने भएकाले ६ हजार ३ सय हेक्टर क्षेत्रफलको जलथल जंगललाई घेरेर विद्युतीय तारबार लगाइन लागेको हो। जलथल जंगल जैविक विविधताका हिसावले दक्षिण एसियाकै उत्कृष्ट हो। यो जंगलमा १४ वटा रैथाने हात्ती छन्। जिल्ला वन कार्यालय झापाले जंगलमा लोपोन्मुख वन्यजन्तुको सूचीमा रहेको सालक र हात्ती धेरै पाइने भएकाले पनि मानवहात्ती द्वन्द्व न्यूनिकरणका लागि सौर्य विद्युतीय तारबार लगाइन लागेको प्रकृति संरक्षण कोषका वरिष्ठ संरक्षण अधिकृत डामनिषराज पाण्डेले जानकारी दिए। हात्तीले स्थानीयलाई सास्ती त दिएको छैन। जैविक विविधताका हिसाबले पनि यो क्षेत्र महत्वपूर्ण भएकाले हात्ती संरक्षण गर्दै नागरिकको समस्या समाधान उपाय खोजिएको हो, पाण्डेले भने। यसले हात्तीमानव द्वन्द्वको अत्यसँगै सालकलगायतका वन्यजन्तुको तस्करी पनि रोकिने उनको विश्वास छ। जलथल जंगलले झापाको भद्रपुर नगरपालिकासहित बाह्रदशी, हल्दिबारी र कचनकवल गाउँपालिकालाई छुन्छ। जंगलभित्रका १४ रैथाने हात्तीले तीनै स्थानीय तहका नागरिकको घर, बाली र कहिले मानवीय क्षति पुर्याउँदै आएको थियो। हात्ती नियन्त्रणका लागि अघिल्लो आर्थिक वर्षमा विनियोजन भएको २ करोड रुपैयाँमा ५० लाख रुपैयाँ मात्र खर्च भएको थियो। बाँकी रकम फ्रिज भयो। यो पटक भने तारबारकै लागि ६ करोड रुपैयाँ छुट्टिएको छ। विनियोजित रकम प्रकृति संरक्षण कोषको खातामा रहेकाले कोष मार्फत्नै तारबारको काम अघि बढेको हो। तारबारको काम गर्ने ठेक्का भने ललितपुरको न्यू क्रिएशन इम्पेक्स प्रालिले पाएको छ। यसै आर्थिक वर्षभित्र तारबार काम सक्ने उद्देश्यले प्रालिलाई ४ करोड ७४ लाख रुपैयाँमा अघिल्लो साता ठेक्का दिइएको कोषले जनाएको छ। इम्पेक्सले भारतको फेन्ज गार्ड नामक कम्पनीसँगको सहकार्यमा तारबारको काम सुरु गर्नेछ। वर्षाले अवरोध नपुर्याए असार मसान्तभित्रै तारबारको काम सकिने इम्पेक्सका प्रबन्धनिर्देशक विजय श्रेष्ठले बताए। जमिनसम्म पार्ने सर्वेको काम तुरुन्तै सुरु गर्ने र जंगलको वरिपरि सोलार फेन्स ४५ देखि ६० डिग्रीमा ढल्काएर लगाउने श्रेष्ठले जनाए। जंगल वरिपरि ४१ किलोमिटर तारबार जडान गरिने छ। आवतजावत गर्न ३० वटा गेटसमेत बनाइने छ। ६ फिट अग्लो पिलरमा ४ वटा तार जडान गरिन्छ। १५ मिटरको फरकमा पिलर राखिने निर्माण कम्पनीले जनाएको छ। प्रकृति संरक्षण कोषका वरिष्ठ संरक्षण अधिकृत डापाण्डेका अनुसार मानवहात्ती द्वन्द्व व्यवस्थापनका लागि सौर्य विद्युतीय तारबार एक सफल उपाय भएकाले झापामा यो दोस्रो पटक काम गर्न लागेको बताए। केही वर्षअघि पूर्वी नाका काँकडभिट्टादेखि बाहुनडाँगीसम्म पनि सौर्य विद्युतीय तारबार जडान गरियो। तारबारका कारण भारतबाट प्रवेश गर्ने हात्ती नियन्त्रण भएको छ। सौर्य विद्युतीय तारबारले मान्छेलाई करेन्ट नलाग्ने तर हात्तीलाई भने २ मिटर पर नै झड्का दिने बताइएको छ। तारबार लगाएपछि जंगलभित्रका हात्ती गाउँमा निस्किएर बितण्डा मच्चाउन नसक्ने इञ्जिनियरिङ अध्ययन संस्थान पुलचोक क्याम्पसका नारायणप्रसाद गौतमले बताए। पटक पटक तारबारको आश्वासन स्थानीयले पाए पनि निर्माण नभएकाले यो कमलाई समयमानै सम्पन्न गर्ने जनप्रतिनिधिको हैसियतमा आफू सुरुवात देखिनै लागेको यस क्षेत्रबाट प्रतिनिधिसभामा निर्वाचित सांसद राजेन्द्र लिङ्देन बताउँछन्। हात्ती पीडित जनताका लागि यो पूरा भए ठूलो राहत मिल्ने छ, लिङ्देनले भने, कालान्तरका यो क्षेत्रमा पयटकीय विकासका लागि समेत सौर्य विद्युतीय तारबारले महत्वपूर्ण योगदान पुर्याउने छ। उनले जंगल वरिवरी तारबारपछि सोही रुटमा पर्यटकीय सडक समेत निर्माण गर्ने बताए।"
घरझगडामा छिमेकीको ज्यादती,"जनकपुरधाम : जनकपुरधाम उपमहानगरपालिका२५ लोहनाकी ३० वर्षीया सुखमरियादेवी सदा मुसहरलाई छिमेकीले कुटपिट गरेका छन्। उनीहरूले शुक्रबार राति ११ बजे घरबाट जबर्जस्ती मुसहरी टोल चोकमा लगेर कपाल मुण्डनसमेत गरिदिएका छन्। उनी तीन महिना श्रीमान् र परिवारलाई छाडेर बहिनीज्वाइँकहाँ बसेकी थिइन्। अर्को पुरुषहरूसँग अवैध सम्बन्ध रहेको र उसकै साथ घर छाडेर बाहिर बसेको आरोप उनीहरूले लगाएका थिए। कुटपिटपछि घाइते अवस्थामा उनी घर आएकी थिइन्। घटनाको अर्को दिन शनिबार गाउँकै केही सहयोगीले प्रहरीमा खबर गरेका थिए। प्रहरीले ४० वर्षीय मकसुदन सदा, २८ वर्षीय ललित सदा, ३६ वर्षीय ठक्कर सदा, २३ वर्षीय करिचन सदा, ४१ वर्षीय चनमा सदा, ३२ वर्षीय घुरन सदा, २६ वर्षीय बद्री सदा र १८ वर्षीय महेन्द्र सदालाई नियन्त्रणमा लिएको छ। अभद्र व्यवहारअन्तर्गतको मुद्दा चलाई म्याद थप गरिएको धनुषाका डीएसपी रामेश्वर कार्कीले बताए। यसरी भयो घटना सुखमरियाका श्रीमान् प्रकाश रक्सी सेवन गरी सधैं झगडा गर्थे। यसबाट आजित उनी माघमा बहिनी फुलकनिया र ज्वाइँ रिझन सदाको घर गोनरपुरा गइन्। उनका श्रीमान्ले यो अवधिमा खोजखबर गरेनन्। तीन सन्तानमध्ये जेठी छोरीको विवाह भइसकेको छ। बिरामी पर्दा पनि कसैले सोधखोज गरेनन्, उनले भनिन्, छोरीज्वाइँसँग पैसा मागेर औषधि खान्थें। होलीको दिन बेहोस हुँदा बहिनी र ज्वाइँले अस्पताल लगेको उनले सुनाइन्। छोराछोरीको माया लागेर उनी गत बुधबार घर फर्किन्। तर, घरमा नराख्न गाउँकै केही युवाले प्रकाशलाई दबाब दिए। मेरी स्वास्नी म राख्छु भन्दा मलाई गालीबेइज्जती गरे, उनले भने, उसको चरित्र खराब भइसकेको र गाउँमा बस्यो भने अरू छोरीबुहारी बिग्रिने भन्दै घरबाट निकाल्न दबाब दिए। घरपरिवारले नमानेपछि शुक्रबार राति उनीहरूले समुदायको पञ्चायत बोलाएर सुखमरियालाई ल्याएका थिए। सखुमरिया डराउँदै गइन्। त्यहाँ गाउँका उनकै केही नातेदार र छिमेकी युवा भेला भएका थिए। उनलाई सबैको बीचमा उभ्याइयो। एक जना देवर पर्नेले गाली गर्दै को पुरुषसँग भागेकी थिइस् कबुल गर् भने। सुखमरियाले जवाफ दिन नपाउँदै प्रश्न गर्नेले कुट्न निर्देशन दिएका थिए। एकदुई झापड अझ कुटेको भए मेरो प्राण छुट्थ्यो होला, उनले भनिन्। गाउँलेहरू प्रकाशलाई पनि कुट्न तम्तयार भए। मेरो पनि कपाल छिल्ने भनेर सबैले समात्न लागेका थिए, उनले भने, तर, म भागेर जोगिएँ। सुखमरिया सबैले छाडेपछि घर फर्किएकी थिइन्। अर्को दिन गाउँकै केही व्यक्तिको सहयोगमा उनले जिल्ला प्रहरी कार्यालय धनुषा गई जाहेरी दर्ता गराएकी थिइन्। हामीले उनका बहिनी र ज्वाइँलाई पनि सोधेका थियौं। उनी तीन महिना साथमै भएको जवाफ आएको थियो, अनुसन्धानमा संलग्न डीएसपी कार्कीले भने, महिलामाथि यस्तो व्यवहार गर्नेविरुद्ध मुद्दा चलाइसकेका छौं। सुखमरियाको मुख सुनिएको छ। उनी कपाल रुमालले छोपेर घरमा बसेकी छन्। छाती दुखेर बोल्न पनि मन लागेको छैन, उनले भनिन्। यातना दिनेहरूलाई दण्डसजाय हुनुपर्ने वडाध्यक्ष उमेश यादवको भनाइ छ।यदि ती महिलाका बारेमा केही गुनासो थियो भने गाउँमा स्थानीय सरकार छ त्यहाँ आएर भन्न सकिन्थ्यो, उनले भने, तर, रातिका बेला यस्तो अमानवीय व्यवहार हुनु निन्दनीय छ।"
सुकेटारकाफ्लेपाटी सडक बनाउन केन्द्रलाई आग्रह,"ताप्लेजुङ : जिल्ला समन्वय समिति प्रदेस १ महासंघले ताप्लेजुङको सुकेटारदेखि काफ्लेपार्टीसम्मको सडक कालोपत्रे गर्न केन्द्र सरकारको ध्यानाकर्षण गराएका छन्। प्रसिद्ध तिर्थस्थल पाथीभरामा आइतबार सम्पन्न महासंघको सातौं बैठकले प्रदेश र स्थानीय तहबाट सम्भव नभएको ठहर गर्दै केन्द्रलाई अनुरोध गर्ने निर्णय गरेको हो । सदरमुकाम फुङलिङमा बैठकको निर्णय सार्वजनिक गर्दै महासंघ अध्यक्ष तथा खोटाङ जिल्ला समन्वय समिति प्रमुख बवि चाम्लिङले बाह्रै महिना हिलाम्मे हुने उक्त सडकले पाथीभरा जाने यात्रुलाई सास्ती हुने गरेको बताए। १२ किलोमिटरको यो सडक स्तरोन्नती गर्न सरकारले ६ करोड रुपैंया यसअघि छुट्याइएको थियो। तर अझै काम भएको छैन । पाथीभरामा केवलकार निर्माणलाई गती दिन पनि महासंघले माग गरेको छ। पाथीभरा नेपाल र भारतका मात्र नभई तेस्रो मुलुकका पर्यटकको रोजाईमा पर्न थालेको छ, महासंघका प्रवक्ता तथा धनकुटाका जिसस प्रमुख टंक चौहानले भने, धार्मिक पर्यटन प्रवद्र्धनका लागि केबुलकार छिटो बन्नुपर्छ । ३ हजार ७ सय ९४ मिटरको उचाईमा रहेको पाथीभराको चुचुरोमा बसेको बैठकले पाथीभरा क्षेत्रलाई विश्व सम्पदा सूचीमा समावेश गर्न पनि माग गर्ने निर्णय गरेको छ । राष्ट्रियगान गाएर सुरु भएको बैठक ४५ मिनेटमा सकिएको थियो। बैठकमा मोरङ, सुनसरी र ओखलढुँगा बाहेक प्रदेश एकका अन्य ११ जिल्लाका प्रमुख र उपप्रमुख सहभागी रहेको ताप्लेजुङका प्रमुख घनेन्द्र मादेनले जानकारी दिए। सहभागी प्रमुख तथा उप्रमुखलाई पाथीभरा सद्धभाव दुत पनि बनाइएको छ। हेलिकप्टर दुर्घटनामा परि फागुन १५ गते निधन भएका मन्त्री स्व रविन्द्र अधिकारीसहित सातै जनाप्रति बैठकमा एक मिनेट मौन धारण गर्दै शोक प्रस्ताव पनि पारित गरेको छ ।"
नागरिकता पाएपछि मुसहर खुसी,"बर्दिबास (महोत्तरी) : नागरिकता हातमा आयो। अब सरकारी नोकरी खान्छु, बर्दिबासका २३ वर्षीय मञ्जय सदाले भने, नोकरी पाएपछि पुरै गाउँलेलाई खुसियालीमा भोज खुवाउँछु। इलाका प्रशासन कार्यालय बर्दिबासको प्रवेशद्वारामा छिमेकी रामपृत मुसहरलाई मञ्जय खुसी साट्दै थिए। बाबु लक्ष्मी सदाको जन्मसिद्ध नागरिकता थियो। जन्मसिद्धका सन्तानलाई नागरिकता दिन रोकिएको थियो। मञ्जयको घर एकीकृत नमूना मुसहर बस्तीमा छ। नागरिकता नहुँदा उनी सरकारका सेवा सुविधाबाट वञ्चित रहे। सरकारी जागिरका लागि प्रतिस्पर्धा गर्ने अवसरमा नगरिकताले छेकबार लगाएको थियो। नागरिकता पाउँदा संसार जिते जस्तै खुसी छचल्कियो, उनले नेपाली नागरिकताको प्रमाणपत्र देखाउँदै भने। आइतबार उनले बंशज नागरिकता लिएका हुन्। नागरिकता पाएपछि उनी फुरुङ छन्। उनले भने, नागरिकता नहुँदा सपनाहरू खुम्चाउनु परेको थियो। वाणिज्य संकायतर्फ स्नातक तहको दोस्रो वर्ष अध्ययनरत उनी लोकसेवा पास गरी बैंक मेनेजर बन्ने सपना बुनेका छन्। नागरिकता नहुँदा उनी ६ वर्षदेखि छट्पटाइरहेका थिए। नागरिकता भन्ने एउटा कागजको प्रमाणको अभावमा थुप्रै अवसरबाट वञ्चित बने, उनले भने, बैंकमा खाता खोल्न नागरिकता चाहिन्छ। त्यो नहुँदा छात्रवृत्ति पनि पाइन्। तीन सयको बसोबास रहेको मुसहर बस्तीमा मञ्जय सबै भन्दा बढी पढेका एकल पात्र हुन्। मञ्जयका २४ वर्षीय दाई सञ्जय पनि नागरिकता पाउँदा दंग छन्। उनले भने, अब नागरिकताको फोटोकपी पेश गरी सवारी चालकको लाइसेन्स निकाल्छु। सञ्जयका छिमेकी निरोकुमारी सदाले धेरै प्रयासपछि नेपाली नागरिकको प्रमाणपत्र पाएकी छिन्। उनी निकै खुखी थिइन्। अब चुनावमा भोट खसाल्ने अधिकार पाएँ, उनले भनिन्। सञ्जयका २५ वर्षीय छिमेकी रागनी सदाले नागरिकता प्रमाण पत्र प्राप्त गरेपछि भनिन्, बल नागरिक भएको महसुश भयो। नागरिकता प्रमाणपत्र नपाउँदा महोत्तरी बर्दिबासका मुुसहर समुुदायका २२ वर्षीय मञ्जय सदा दुःखी छन्। नागरिकता नभएकैले उनले, सवारी लाइसेन्स लिन, सरकारी जागिर खान, रोजगारीका लागि विदेश जान र कुनै कामको थालनी गर्न पाएका छैनन्। मञ्जय जन्मसिद्ध नागरिकका सन्तान हुन्। २०६३ सालदेखि जन्मसिद्ध नागरिकका सन्तानलाई नागरिकता दिन रोक लगाएपछि लाखौं नागरिक नागरिकताबाट वञ्चित थिए। नागरिकता नभएकैले उनले, सवारी लाइसेन्स लिन, सरकारी जागिर खान, रोजगारीका लागि विदेश जान र कुनै कामको थालनी गर्न पाएका थिएनन्। सरकारले जन्मसिद्ध नागरिकका सन्तानलाई नागरिकता दिन सुरु गरेपछि एकीकृत नमूना मुसहर बस्ती बर्दिबासमा खुसियाली छाएको छ। नागरिकता लिन इलाका प्रशासन कार्यालयमा मुसहरको लाम लागेको छ। दुई वर्ष अघि हास्यकलाकार धुर्मुशसुन्तलीले सहयोग संकलन गरी एकीकृत बस्ती बनाइदिएका थिए। उनीहरूको फुसको घर फेरिएर पक्की बन्यो। तर, उनीहरूको नागरिकता नहुँदा सरकारी सेवा सुविधाबाट वञ्चित हुनु परेको थियो, बर्दिबास नगरपालिका१४ का वडाअध्यक्ष भरतबहादुर हमालले भने।"
