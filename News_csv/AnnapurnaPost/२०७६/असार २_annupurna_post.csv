शीर्षक,विवरण
जलविद्युतमा सकारात्मक कदम,"जलाशय परियोजनाविना मुलुकको समग्र विद्युत् प्रणाली दिगो, गुणस्तरयुक्त हुँदैन। दुर्भाग्य, जापान सरकारको अनुदानमा निर्मित कुलेखानी पहिलो र दोस्रोपछि राज्यले यसखाले आयोजना निर्माणको सोच र चासोसम्म राखेन। बल्लबल्ल नेपाल विद्युत् प्राधिकरणले कुलेखानी परियोजना सकिएको ३३ वर्षपछि जलाशययुक्त आयोजना निर्माण प्रक्रिया अघि बढाएको छ। मुलुकको १०८ बर्से जलविद्युत् इतिहासमा यस प्रकृतिका आयोजना जम्मा दुईवटा (९२ मेगावाट) मात्र छन्। यही प्रकृतिको आयोजना अभावकै कारण मुलुकमा वार्षिक २४ अर्ब रुपैयाँ (औसतमा वार्षिक पाँच सय मेगावाट विद्युत्) आयात गर्नुपर्ने बाध्यता छ। एक प्रकारले आयातीत विद्युत्ले नै मुलुकमा लोडसेडिङ अन्त्य भएको छ। हामी जलस्रोतमा सम्पन्न भए पनि यसको उपयोग हुन सकेको छैन। वार्षिक ८३ हजार मेगावाट र आर्थिक तथा प्राविधिक हिसालबे ४२ हजार मेगावाटको हिसाबकिताब मात्र गरेर बसेका छौं। यो प्राकृतिक सम्पदा उपयोगका लागि आर्थिक, राजनीतिक र प्राविधिक पक्षको संयोजन हुन जरुरी छ। यही संयोजन अभावले मुलुक कालीगण्डकी ए पछि डेढ दशकसम्म लोडसेडिङमा रहन बाध्य भयो। झन्डै साढे ११ सय मेगावाटको जडित क्षमतामा जम्मा ८ प्रतिशत मात्र फर्म इनर्जी (सुक्खायाममा जडित क्षमतामा उत्पादन हुने बिजुली) छ। कुलेखानी पहिलो र दोस्रोबाहेक सरकारी र निजी क्षेत्रका गरी बाँकी सबै विद्युत् गृह नदी प्रवाही प्रकृतिका छन्। नदीमा उपलब्ध भएको पानीका आधारमा बिजुली उत्पादन हुने भएकाले यस्ता विद्युत् गृहले हिउँदमा झन्डै एकतिहाइ मात्र उत्पादन गर्छन्। तर त्यही समयमा विद्युत्को माग भने उच्च हुन्छ। हिउँदयामको माग सम्बोधन गर्ने बिजुली भनेकै जलाशययुक्त हो। जलाशययुक्त आयोजना निर्माण लागत अत्यधिक पर्ने गर्छ। त्यही भएर संसारमा कहीं पनि निजी क्षेत्रले जलाशययुक्त आयोजना बनाएका छैनन्। राज्यले नै बनाउनुपर्छ। योसँग सम्बद्ध वातावरणीय र सामाजिक पक्ष जटिल हुन्छन्। पुनर्वास, डुबान, वातावरण विनाशलगायतका मुद्दा सम्बोधन गर्दा लागत उच्च पर्न जान्छ। लागतकै कारण सितिमिति यस्ता प्रकृतिका आयोजनामा लगानी जुटाउन मुस्किल पर्छ। त्यसमाथि हाम्रोजस्तो कमजोर अर्थतन्त्र भएको मुलुकमा जलाशययुक्तमा लगानी जुटाउनु कम्ता चुनौतीपूर्ण छैन। यद्यपि, हाम्रा विद्युत् आयोजनाहरू दातामुखी छन्। अझ बढी खर्च लाग्ने पूर्णरूपमा दातामा निर्भर छन्। मध्य मस्र्याङ्दी, कालीगण्डकी ए जस्ता मझौला आयोजना र ३० मेगावाटका चमेलियाजस्ता साना आयोजना पनि दातामै आ िश्रत भए। दाताको भर पर्दा मुलुकको जलविद्युत् विकास धेरै पछाडि परेको इतिहास छ। २०५२ साउनमा अरुण तेस्रोबाट भड्केको विश्व बैंक २४ वर्षपछि नेपालको जलविद्युत्मा फर्कंदै छ प्राधिकरणले अघि सारेको माथिल्लो अरुण (१०३५ मेगावाट) मार्पत। यो आयोजना प्राधिकरणले उच्च प्राथमिकताका साथ अघि बढाइरहेको छ। झन्डै नेपालले एक वर्षमा खर्च गर्दै आएको रकम बराबरको यसको लागत अनुमान छ। त्यस्तै ६३५ मेगावाटको दूधकोसीमा एसियाली विकास बैंकले प्रतिबद्धता जाहेर गरेको छ। यी दुवै आयोजना अध्ययनको अन्तिम चरणमा छन् र साथसाथै ठेक्कापट्टा प्रक्रिया पनि एकसाथ अघि बढिरहेको छ। यी दुई आयोजना निर्माण भएमा यसले मुलुकको सार्वजनिक, निजी र आयातीत बिजुली बराबर उत्पादन गर्नेछन्। यसले नेपाललाई दीर्घकालसम्म लोडसेडिङहीन तुल्याउँछ। प्राधिकरणले अघि सारेको यी आयोजनामा एउटै पक्ष खट्केको छ। त्यो हो यी दुवैमा प्राधिकरणको शतप्रतिशत स्वामित्व हुने छैन। यसलाई कम्पनी मोडेलमा सेयर जारी गर्ने भनिएको छ। अर्धजलाशय र जलाशययुक्त आयोजनाको प्रतिफल नदी प्रवाहीसरह नहुने र धेरै लामो समयपछि मात्र प्राप्त हुने भएकाले जनताको लगानी त्यति आकर्षित हुँदैन। जलाशयमा राज्यको मात्र पूर्ण लगानी हुनुपर्छ। राजनीतिक हस्तक्षेपले आयोजना लम्बिने तर्क सबै ठाउँमा लागू नहुन सक्छ। माथिल्लो तामाकोसीमा राजनीतिक तहबाट हस्तक्षेप हुन्छ भन्दै कम्पनी मोडल बनाइयो, तर लागत भने दोब्बर पुग्यो। भूकम्प र नाकाबन्दी अनि विदेशी मुद्रा विनिमयको असरले आयोजना लागत दोब्बर हुन पुग्यो। जनताको सेयर उठाइएका आयोजनामा लागत दोब्बर हुन पुग्दा उनीहरूलाई प्राप्त हुने प्रतिफल टाढिन्छ। यो पक्षमा पुनर्विचार गर्नु जरुरी छ। प्राधिकरणले सुरु गरेको यो अभियान स्वागतयोग्य र सकारात्मक छ। यसलाई राज्यका सबै तह र तप्काबाट सहयोग हुनुपर्छ।"
ईक्यान शैक्षिक मेला असार २६ देखि,"काठमाडौं : नेपाल शैक्षिक परामर्श संघ (ईक्यान) ले असार २३ गतेदेखि २९ गतेसम्म राजधानीम वृहद शैक्षिक मेलाको आयोजना गर्ने भएको छ। संघले सोमबार पत्रकार सम्मेलन गरेर मेलाबारे जानकारी गराएको हो। ईक्यानले आयोजना गर्न लागेको शैक्षिक मेलाको यो तेह्रौ श्रृङखला हो। मेलाबाट विद्यार्थी तथा अभिभावकलाई अन्तर्राष्ट्रिय शिक्षा सम्बन्धि जानकारी र परामर्श समेत पाउनेछन्। मेलामा भारत,चीन, वंगलादेश, पाकिस्तान, श्रीलङका, जापान, फ्रान्स, अमेरिका, बेलायत, न्युजिल्याण्ड, नर्वे, फिनल्याण्ड, मेलेसिया, जर्मनी, डेनमार्क, साइप्रास, लगायत मुलुककमा विश्वविद्यालय तथा कलेजका प्रतिनीधी स्वयम उपस्थित भएर विद्यार्थीलाई परामर्श दिनेछन्। नेपाली विद्यार्थीलाई स्वदेशी तथा विदेशी शिक्ष प्रणाली तथा कुन विषय पढ्दा के फाइदा हुन्छ तथा कस्ता विषयमा छात्रवृत्तिको व्यवस्था कस्तो रहेको छ भन्ने विषयमा जानकारी दिनते पत्रकार सम्मेलनमा ईक्यान अध्यक्ष विष्णुहरि पाण्डेले बताए। उनका अनुसार मेलामा चार सय भन्दा बढी स्टल रहनेछ। मेला भृकुटीमण्डपस्थित प्रदर्शनी हलमा आयोजना गरिनेछ। ईक्यान महासचिव शेषराज भट्टराइले यस पटकको मेलालाई विगतको भन्दा फरक तरिकाले सञ्चालन गर्ने बताए। मेला अवधिभर रक्तदान, प्राथमिक उपचार केन्द्र सञ्चालन तथा डेन्टल क्याम्पको समेत व्यवस्था गरिने भट्टराले बताए।"
बेनीमा लागूऔषध सहित पाँचजना पक्राउ,"बेनी : प्रहरीले म्याग्दीको बेनीमा लागूऔषध सहित पाँचजनालाई पक्राउ गरेको छ । पक्राउ पर्नेमा दुई युवती छन् । उनीहरुको साथबाट ८६ सेट (डाइजापाम, फेनेरागत र नुर्फिन) बरामद गरिएको जिल्ला प्रहरी कार्यालयले जनाएको छ । शनिबार साँझ ७ः३० बजे पक्राउ परेका उनीहरुलाई आइतबार जिल्ला अदालतबाट अनुसन्धानका लागि दश दिनको म्याद थप गरेर हिरासतमा राखिएको प्रहरी निरीक्षक लक्ष्मण देवकोटाले जानकारी दिए । पक्राउ पर्नेमा रघुगंगा गाउँपालिका१ बेगका २१ वर्षीय निखिल फगामी, बेनी नगरपालिका८ की रेजिना श्रेष्ठ, मंगला गाउँपालिका ३ बरंजाकी २२ वर्षीया सीता केसी, बेनी नगरपालिका ९ गलेश्वरका राजकुमार शेरपुञ्जा, बेनी नगरपालिका ८ का २८ वर्षीय बिजय बानिया र रघुगंगा६ घर भई हाल बेनी नगरपालिका ७ मंगलाघाट बस्ने २० वर्षीय प्रविण छन्त्याल रहेका देवकोटाले बताए । सडकमा शंकास्पद रुपमा हिँडिरहेका उनीहरुलार्ई गस्तीमा रहेको प्रहरी टोलीले चेकजाँच गर्ने क्रममा साथमा लागूऔषध फेला परेको थियो ।"
"एसईई नतिजा असार १० पछि, कम्प्युटरमा इन्ट्री गर्ने काम सकियो","काठमाडौं : यस वर्ष माध्यमिक शिक्षा परीक्षा (एसईई) को नतिजा आसार १० गते पछिमात्र सार्वजनिक हुने भएको छ। परीक्षा नियन्त्रण कार्यालय (कक्षा १०) का अनुसार विभिन्न जिल्लाबाट आएका उत्तरपुस्तिकाको नतिजालाई कम्प्युटरमा इन्ट्री गर्ने काम सम्पन्न भएको छ। अब ती तथ्याङकलाई दोहोर्याएर परीक्षण गर्ने तथा अन्तिममा रुजु गर्नुपर्ने हुन्छ। परीक्षा नियन्त्रक विष्णु अधिकारीका अनुसार ती काम सम्पन्न गर्न न्यूनतम १० दिन लाग्छ। अधिकारीले भने, हाम्रो लक्ष्य दोस्रो साताभित्रमा नतिजा सार्वजनिक गरिसक्ने हो। हेरौं कति सकिन्छ। पनिकामा पर्याप्त जनशक्ति नभएका कारण काम गर्न समस्या भएको पनि अधिकारीले बताए। एसईई परीक्षामा सहभागी हुन मुलुकभरबाट ४ लाख ८० हजारले फारम भरेका थिए। तीमध्ये कति जना परीक्षामा सहभागी भए भन्ने तथ्यांक आउन बाँकी छ। चैत १० गतेबाट सुरु भएको परीक्षामा प्रशनपत्र बाहिरीएका कारण प्रदेश २ मा चैत २९ गते तथा अन्य प्रदेशमा चैत १९ गते नै सम्पन्न भएको थियो।"
"बझाङमा जीप दुर्घटना, ९ को मृत्यु, चार घाइते","धगगढी : बझाङ सदरमुकाम चैनपुरको डुङग्री भन्ने स्थानबाट मष्टा गाउँपालिका जाँदै गरेको स १ ज १०७२ नम्बरको जीप डौठी भन्ने ठाउँमा दुर्घटना हुँदा ९ जनाको मृत्यु भएको छ। दुर्घटनामा चार जना घाइते भएका छन्। सोमबार दिउसो २:४५ मा उक्त जीप दुर्घटनामा परेको सुदूरपश्चिम प्रदेश प्रहरीका प्रमुख डीआईजी सुरज केसीले जानकारी दिए। दुर्घटनामा ज्यान गुमाउनेको सनाखत हुन बाँकी छ। जीप दुई सय मिटर भीरमा खसेकाले घाइतेहरूको उद्धारमा कठिनाई भइरहेको प्रहरीले जनाएको छ। भीरबाटै पनि चार जनाको उद्धार गरिसकेको डीआईजी केसीले बताए। दुर्घटनाग्रस्त जीप भीरमा अड्किएको अवस्थामा रहेको प्रहरीले जनाएको छ। बझाङका प्रमुख जिल्ला अधिकारी सुरेश सुनार, प्रहरी नायब उपरीक्षक सूर्यबहादुर केसी सहितको प्रहरीको टोली घटनास्थलतर्फ गएको छ। प्रमुख जिल्ला अधिकारी सुनारले हेलिकप्टरबाट घाइतेहरूलाई अस्पतालसम्म पुर्याउने प्रयास भइरहेको बताए। जीपको गियर फेल भएकाले दुर्घटना भएको प्रहरीको अनुमान छ। गियर डाउन गर्दा फ्रि भएपछि स्पिडमा रहेको जीप दुर्घटना भएको हुन सक्ने डीआईजी केसीले बताए।"
शिक्षामन्त्रीले गो भनेपछि जापानबाट उड्यो नेपाली भूउपग्रह,"काठमाडौं : नेपाली झण्डा बोकेको भू उपग्रह नेपाल स्याट १ सोमबार अन्तरिक्षमा प्रक्षेपण गरिएको छ। जापानमा स्थानीय समय अनुसार साँझ सात बजेर १५ मिनेट जाँदा शिक्षा विज्ञान तथा प्रविधि मन्त्री गिरीराजमणि पोखरेलले गो भनेपछि अमेरिकी अन्तरिक्ष यात्री निक हेग नेतृत्वको ६ सदस्यीय टोलीले भू उपग्रह छाडेको थियो। सोही अवसरमा नेपाली भू उपग्रह नेपाल स्याट १ सँगै श्रीलङकाको रावण, जापानको इगोसी, सिंगापुरको स्पुकी १ पनि छोडिएको पोखरेलका स्वकीय सचिव पुरन केसीले जापानबाट बताए। संयुक्त राष्ट्रसंघ र जापानको सहयोगमा नास्टका नेतृत्वमा नेपाली टोली आवास मास्के र हरिराम श्रेष्ठको सहभागितामा नेपाल स्याट १ तयार पारिएको थियो। कार्यक्रममा मन्त्रिसहित जापानका लागि नेपाली राजदुत प्रतिभा राणा, नास्टका उपकुलपति डा सुनीलबाबु श्रेष्ठ, दुतावासका डिजीएम कृष्णचन्द्र अर्याल सहति मन्त्रीका स्वकीय सचिव केसी सहभागि थिए। सोही कार्यक्रममा जापान, श्रीलंका, सिंगापुर र उक्त कार्य गर्ने संस्था ज्याक्साको भाइस प्रसिडेन्ट लगायतको सहभागिता थियो। कार्यक्रममा मन्त्री पोखरेलले नेपालले अन्तरिक्षमा यात्रा सुरु गरेकोले सहयोगी सबैलाई धन्यवाद दिए। अबको यात्रामा पनि विगतका जस्तै सहयोग गर्न अनुरोध गर्दै पोखरेलले नास्ट तथा भू उपग्रह निर्माणमा संलग्नलाई उनले धन्यवाद दिए।"
राष्ट्रपति रनिङ शिल्ड प्रतियोगितामा सहभागी हुन गएकी किशोरी बेपत्ता,बाजुरा : हिमाली गाउँपालिका १ की एक किशोरी २८ दिनदेखि बेपत्ता भएकी छन्। हिमाली गाउँपालिका १ विच्छाया माविमा नौ कक्षामा अध्यानरत १६ वर्षीया बास्मती भण्डारी २८ दिनदेखि बेपत्ता रहेको बास्मतीकी आमा बाचकला भण्डारीले बताइन्। गत जेठ ७ गते हिमाली गाउँपालिकाको केन्द्र धुलाचौरमा गाउँपालिका स्तरीय राष्ट्रपति रनिङ शिल्ड प्रतियोगितामा सहभागी हुन आएकी थिइन्। त्यसपछि उनी सम्पर्कमा नआएको र बेपत्ता हुँदा विद्यालयले समेत खोजी नगरेको उनका आफन्तको गुनासो छ। उनी सटफूट खेलको प्रतियोगी रहेको उनका आफन्तले बताएका छन्। विद्यालयका प्रधानाध्यापक गोरखबहादुर बोहोरासहित तीनजना शिक्षक विद्यार्थी लिएर गाउँपालिकाको केन्द्र धुलाचौर आएका थिए।उनीहरुसँग भण्डारी पनि गएको थिइन। बेपत्ता छोरीका बारेमा हालसम्म पत्ता नलागेको आमा बाँचकला भण्डारीले बताइन्। बास्मती भण्डारीका दाइ जोगबहादुर भण्डारीले आफूहरुले बहिनी हराएको कुरा प्रहरीलाई पनि खबर गरेको भए पनि हालसम्म कतै पत्ता नलाग्दा आफूहरु निरास भएको बताए। अस्थायी प्रहरी चौकी धुलाचौरका प्रहरी सहायक निरीक्षक दीलिपसिंह महराले उनी हराएको खबर जिल्ला प्रहरी कार्यालयमा जानकारी गराएको बताए। उनले हाल जिल्लाबाट कुनै खबर प्राप्त हुन नसकेको र खोजि भइरहेको बताए। छोरी बास्मतीको २८ दिनसम्म पनि अत्तो पत्तो नलागेपछि खोजी गरी दिन स्थानीय प्रशासनलाई समेत गुहारेको उनकी आमा बाँचकला भण्डारीले बताइन्।
डेंगुको संक्रमण बढेपछि धरानमा लामखुट्टे नष्ट गर्न थालियो,"धरान : महिना दिनदेखि धरानमा फैलिएको डेंगु नियन्त्रणका लागि टेलटोलमा लामखुट्टे नष्ट गर्ने अभियान संचालन गरिएको छ। धरान उपमहानगरले धरानका डेंगु प्रभावित वडामा समूह बनाई लामखुट्टे मार्ने अभियान संचालन गरिएको हो। पोथी लामखुट्टेको टोकाइबाट धरानमा ७ सयभन्दा बढी मानिस डेंगुको संक्रमणबाट प्रभावित भएका छन्। संक्रमणको संख्या बढ्न थालेपछि उपमहानगरपालिकाले लामखुट्टे नष्ट गर्ने अभियान संचालन गरेको धरान उपमहानगरकी कार्यबाहक मेयर मञ्जु भण्डारीले बताइन्। उनले धरानका डेंगु प्रभावित वडा १,७,९,१२ र १५ मा लामखुट्टे नष्ट गर्न प्रहरीसहितको टोली परिचालन गरिएको बताइन् । लामखुट्टे नष्ट गर्नका लागि प्रत्येक वडामा स्वास्थ्य प्राविधिक, जनप्रतिनिधि, प्रहरी, समाजसेवी, टोल विकास संस्थाका प्रतिनिधि परिचालन गरिएको भण्डारीले बताइन्। धरानमा खानेपानीको चरम अभाव भएका कारण सर्बसाधारणले भाडामा पानी संचित गर्ने गरेका कारण संक्रमित लामखुट्टले पानीमा अण्डा पार्ने र त्यसबाट लामखुट्टेको उत्पति भइ डेंगु फैलिएको वीपी कोइराला स्वास्थ्य विज्ञान प्रतिष्ठान धरानका डा विजयकुमार खनालले बताए। चिकित्सकको पानी संचित गर्ने काम बन्द गर्ने सुझाव दिएपछ उपमहानगरपालिकाले टोल टोलमा संचित गरेको पानी फाल्ने काम भइरहेको वडा नम्बर १५ का सदस्य ज्ञानेन्द्र बस्नेतले बताए। उनले १५ नम्बर वडामा मात्र १०वटा समूह बनाई सोमबार २७ वटा टोलमा गएर लामखुट्टे, अन्डा, लार्भा, प्युपा नष्ट गरिएको बताए। इलाका प्रहरी कार्यालय धरानका डीएसपी ढुण्डिराज न्यौपानेले डेंगु प्रभावित क्षेत्रको पहिचान गरी प्रहरी परिचालन गरी लामखुट्टे नष्ट गर्न धरानका २० वटै वडामा प्रहरी परिचालन गरेको बताए। उनले प्रहरी परिचालन गरी सर्बसाधारणलाई जनचेतनामुलक कार्यक्रममार्फत डेंगुबाट बच्न सचेत गराइएको बताए। धरानमा डेंगुको प्रकोप फैलिएपछि स्वास्थ्य तथा जनसंख्या राज्यमन्त्री सुरेन्द्र यादवले स्थलगत निरीक्षण गरेका छन्। उनले डेंगु रोगका बिरामीलाई समेत भेट गरी उपचार सहज बनाउन वीपी प्रतिष्ठानका चिकित्सकलाई निर्देशन दिएका छन्।"
बझाङ जीप दुर्घटना अपडेट : भीरमा अड्कीएका घाइतेको तीन घण्टा लगाएर उद्दार,"धगगढी : बझाङ सदरमुकाम चैनपुरको डुङ्ग्री भन्ने स्थानबाट मष्टा गाँउपालिकातर्फ जाँदै गरेको स १ ज १०७२ नम्बरको जीप सोमबार डौठी भन्ने ठाउँमा दुर्घटना हुँदा नौ जनाको मृत्यु भएको छ भने पाँच जना घाइते भए । सुदूरपश्चिम क्षेत्रका प्रहरी प्रमुख डिआइजी सुरज केसीले दिएको जानकारी अनुसार सोमबार दिउसो उक्त जीपको गियर नलाग्दा दुर्घटना भएको बताइएको छ । दुर्घटनामा परी मष्टा गाँउपालिका१ का कलकबहादुर खड्का र उनका छोराको मृत्यु भएको छ । उनको भने नाम खुल्न सकेको छैन । यस्तै जुनधारा खड्का, नैन खड्का, धौली खड्का, जुना खड्का, भक्त द्वाल, लक्ष्मी द्वाल र चालक सुरेन्द्र थापाको घटनास्थलमै मृत्यु भएको डिआईजी केसीले बताए । चैनपुरबाट गएको वडा प्रहरीको टोलीले भीरमा गएर ५ जना घाइतेको उद्धार गरेको छ । वडा प्रहरी कार्यालय चैनपुरका प्रहरी नायव निरीक्षक माहानन्द जोशीले भीरमा अड्कीएका घाइतेको तीन घण्टा लगाएर उद्वार गरिएको बताए । जीप बीच भीरमा अड्किएको थियो, मान्छेहरु यत्रतत्र छरिएका थिए, उद्धारमा एकदमै कठिनाइ भयो सई जोशीले भने । बझाङका प्रमुख जिल्ला अधिकारी सुरेश सुनार, प्रहरी नायब उपरीक्षक सूर्य बहादुर केसी सहितको प्रहरीको टोली घटनास्थल पुगेको थियो । घाइतेमध्ये गम्भीर तीनजनालाई भने हेलिकप्टरबाट नेपालगञ्ज लगिएको प्रमुख जिल्ला अधिकारी सुनारले बताए । दुर्घटना लगत्तै सुदूरपश्चिम प्रदेशका मुख्यमन्त्री त्रिलोचन भट्टको पहलमा गृहमन्त्रालयले हेलिकप्टर पठाएर घाइतेको उद्धार गरिएको हो । हुम्लामा रहेको सिम्रीक ऐयरको हेलिकप्टरले दुर्घटनास्थलमै गएर दुईजना घाइतेहरुलाई चैनपुरस्थित जिल्ला अस्पताल र तीनजना घाइतेलाई नेपालगञ्ज पुर्याएको डिआईजी सुरज केसीले बताए । बझाङका प्रमुख जिल्ला अधिकारी सुरेश सुनारले घाइते पाँचै जना खतरामुक्त रहेको बताए । उनले समयमा नै उद्धार भएकाले घाइतेले उपचार पाउने बताए ।"
"'टिचिङ लाइसेन्स'को आवेदन खुल्यो, अनलाइनबाटै फारम भर्न सकिने","काठमाडौं : विद्यालय तहमा पढाउन आवश्यक पर्ने अध्यापन अनुमति पत्र (लाइसेन्स) को आवेदन खुलेको छ । शिक्षक सेवा आयोगले सोमबार आवेदन खुल्ला गरेको हो । यसपटकदेखि आवेदकले अनलाईनबाटै परीक्षाको फाराम भर्न सक्ने व्यवस्था गरेको छ । आवेदन सोमबारदेखि असार २२ गतेसम्म भर्न सकिनेछ । दोब्बतर दस्तुर तिरेर भने असार २९ गतेसम्म भर्न सकिने आयोगले जनाएको छ । आयोगले प्राथमिक, निम्न माध्यमिक र माध्यमिक तहका अनुमति पत्रको लागि क्रमस : पाँच सय, सात सय र एक हजार रुपैंया दस्तुर तोकेको छ । लामो समयदेखि रोकिएको आवेदन आयोगले सोमबार खुल्ला गरेको हो । विद्यालय तहमा पढाउन अध्यापन अनुमति पत्र अनिवार्य छ । अहिले बजारमा यस्तो लाईसेन्स लिएका सात लाख विद्यार्थी छन् । हेर्नूस् अनुमतिपत्र दरखास्तकाे सूची"
"करेण्ट लागेर एकजनाको मृत्यु, एक घाइते",उदयपुर : उदयपुरको चौदण्डीगढी नगरपालिका१ छुईलामा सोमबार करेण्ट लागेर एकजनाको मृत्यु भएको छ भने एकजना घाइते भएका छन् । घरको कोठामा मोबाइल चार्ज गर्ने क्रममा करेण्ट लाग्दा स्थानीय ३१ वर्षीय गुणराज खड्काको मृत्यु भएको हो । श्रीमानलाई करेन्ट लागेको देखेर तत्काल मेन स्वीच मार्ने क्रममा करेण्ट लाग्दा श्रीमती ३० वर्षीया सम्झना खड्का घाइते भएको जिल्ला प्रहरी कार्यालय उदयपुरका प्रहरी प्रमुख एसपी वीरबहादुर बुढामगरले जानकारी दिए । करेण्ट लागेर घाइते भएका दुवैजनालाई उपचारको लागि प्रथामिक स्वास्थ केन्द्र बेल्टार पठाइएकोमा गम्भीर घाइते गुणराजको उपचारको क्रममा दिउँसो स्वास्थ्य केन्द्रमा नै मृत्यु भएको हो । सम्झनालाई थप उपचारको लागि विराटनगरस्थित नोबेल अस्पताल पठाइएको जिल्ला प्रहरी कार्यालय उदयपुरले जनाएको छ ।
"बाँदर धपाउन विद्यार्थीले बनाए मेसिन, वालिङको 'इनोभेसन सेन्टर' ले यसरी गर्दैछ काम","वालिङ : स्याङ्जाको वालिङ नगरपालिकाले बाँदर लखेट्ने यन्त्र निर्माण गरेको छ। यन्त्रको परीक्षण सफल भएसँगै बाँदरले सताएर हैरान वालिङबासीलाई राहत मिल्ने अपेक्षा गरिएको छ। वालिङ नगरपालिकाद्वारा सञ्चालित इनोभेसन सेन्टरका प्रशिक्षार्थीले बाँदर धपाउने यन्त्र (मङ्की रिटेलर डिभाइस) तयार पारेका हुन्। नेपाल स्मार्ट इनोभेसन रोबो जुनियर प्रोग्राम अन्तर्गत प्रशिक्षित बालबालिकाले बाँदर धपाउने यन्त्र निर्माणमा सफलता पाएका हुन्। एउटा बाँदरमा गरिएको परीक्षण सफल पनि भएको छ। फ्रिक्वेन्सी मोडुलर मार्फत् बाँदरलाई अत्यन्त झ्याउ लाग्दो आवाज निस्कने गरी बाँदर धपाउने यन्त्र बनाइएको नेपाल स्मार्ट इनोभेसन रोवो जुनियर प्रोग्रामका प्रशिक्षक इन्जिनियर सृजन सुवेदीले जानकारी दिए। सानो आकारको सो यन्त्रमा बाँदरलाई झ्याउ लाग्ने खालको आवाज राखिएको छ। जुन आवाज मानिसका लागि अत्यन्तै मसिनो हुन्छ। बाँदरका लागि भने ठूलो र इरिटेटेड आवाज हुन्छ। बाँदर सो आवाज आउने ठाउँमा बस्न सक्दैन। ऊ भाग्छ, सुवेदीले भने, एउटा यन्त्रले ५ सय मिटरसम्म आवाज पुग्छ। सानो स्टिकर आकार (एकडेढ वर्गाकार फिटमा) रहेको यन्त्रमा बिजुली वा ब्याट्रीको प्रयोग गर्नुपर्दछ भने पानीबाट जोगाउनु पर्दछ। बाँदर आतंककै कारण गल्याङ नगरपालिका १० स्थित डुबिन्डाँडाको एउटा बस्ती बसाईँ सरेको छ। जिल्लाका सबै तहमा बाँदरबाट स्थानीयबासी आतंकित बनेका छन्। धेरै खेतबारी बाँझै छन्। लगाएका अन्न, तरकारी र फलफूलका बिउदेखि दानासम्म केही राखेका छैनन्। बाँदरले घरभित्रै पसेर अन्न नोक्सानी गर्दै आएका छन्। कक्षा ५ देखि ९ सम्मका अध्ययरत इच्छुक बालबालिकालाई विज्ञान र प्रविधिबारे प्रशिक्षण दिँदै भविष्यमा वैज्ञानिक उत्पादन गर्ने लक्ष्यसहित नगरपालिकाले गत वर्षदेखि नगरपालिकाको कार्यालयमै इनोभेसन सेन्टर संचालन ल्याएको छ। यहाँ ५० बालबालिकालाई प्रशिक्षणमा छन्। नगरका ७ विद्यालयका ५० विद्यार्थीले आधारभूत र एडभान्स तहका सैद्धान्तिक, व्यवहारिक तथा अनुसन्धानात्मक प्रशिक्षण लिँदै आएका छन्। शनिवार २३ घण्टाको कक्षा संचालन हुन्छ। बालबालिकाको क्षमता अनुरुप एकदेखि तीन वर्षे कोर्स हुन्छ। हाल एक वर्षे कोर्समा स्मार्ट फ्लोड एलर्ट सिस्टम, स्मार्ट पार्किङ क्षेत्र, स्मार्ट स्ट्रिट लाइट, जीपीएस ट्रयाकिङ सिस्टम, कोठा सफा गर्ने, पानी तान्ने, भाडा माझ्ने लगायतका रोबोट र ड्रोन तयार गरिएको नेपाल स्मार्ट इनोभेसन रोवो जुनियर प्रोग्रामका प्रशिक्षक इन्जिनियर सृजन सुवेदीले जानकारी दिए। उनीहरूले ट्रोल, रोबटिक्स लगायत झण्डै ३ दर्जन प्रकारका सेन्सर बनाएका छन्। नेपाल स्मार्ट इनोभेसन रोवो जुनियर प्रोग्राम अन्तर्गत इन्जिनियरहरू सृजन सुवेदी, सरद तिवारी, अशोक धमाला र सिद्धान्तप्रताप खाँणले बालवालिकालाई प्रशिक्षित गराउँदै आएका हुन्। नेपाल स्मार्ट इनोभेसन रोवो जुनियर प्रोग्राम नगरपालिकाकै लागनीमा गत वर्षदेखि सञ्चालित कार्यक्रम हो।"
सरकारी जग्गा व्यक्तिको नाममा दर्ता : प्रमुखसहित पाँच अख्तियारको नियन्त्रणमा,"काठमाडौं : अख्तियार दुरूपयोग अनुसन्धान आयोगले जुम्लाको गुठीचौरस्थित भेडा बाख्रा फारमको ५ सय ९० रोपनी जग्गा व्यक्तिको नाममा दर्ता गर्ने १६ जना विरुद्ध मुद्दा दर्ता गरेको छ । यस घटनामा तीनजना सरकारी कर्मचारी पनि संलग्न रहेको भन्दै विशेष अदालतमा उनीहरु विरुद्ध मुद्दा परेको छन् । मालपोत कार्यालय जुम्लाका तत्कालिन कार्यालय प्रमुख (नासु) गोविन्दप्रसाद न्यौपानेलगायत कर्मचारीले गुठीचौर भेडाबाख्रा फारमको नाममा नापनक्सा भइ फिल्डबुक कायम भएको सरकारी जग्गा व्यक्तिको नाममा दर्ता गरेका थिए । गुठीचौर भेडाबाख्रा फारमको नाममा रहेको करिव ५ सय ९० रोपनी जग्गा व्यक्तिको नाममा दर्ता गराएको भन्ने उजुरी परेपछि आयोगले प्राथमिकताका साथ अनुसन्धान गरेको थियो । आयोगका प्रवक्ता प्रदीपकुमार कोइरालाका अनुसार जुम्लाको गुठीचौरको सरकारी जग्गा सरकारी तथा स्थानीय केही मानिसको मिलेमतोबाट निजी व्यक्तिको नाममा दर्ता गरेको उजुरीलाई आयोगले चासो र प्राथमिकताका साथ बढाइ अनुसन्धान गरेको हो । कर्मचारीहरुको यस्तो गतिविधि भूमिसुधार ऐन, २०२१ विपरित मानिन्छ । सरकारी जग्गा गलत नियतले हदबन्दीभन्दा बढी दर्ता गर्नुका साथै जग्गा विक्री वितरण समेत गरेकाले उक्त जग्गा व्यक्तिको नाममा दर्ता गर्ने नासु गोविन्दप्रसाद न्यौपानेसहित १६ जनालाई विभिन्न विगो मागदावी गर्दै विशेष अदालतमा मुद्दा दर्ता गरिएको हो । जुम्ला जिल्ला साविक गुठीचौर गाविस वडा नं ६द को साविक किनं३ को फिल्डबुकमा उक्त जग्गा भेडा तथा बाख्रा कार्यक्रमको नाममा दर्ता देखिन्छ । आयोगको अनुसन्धानबाट सरकारी जग्गा व्यक्तिको नाममा दर्ता गरी खाने दूषित मनसाय देखिन्छ । द्वन्द्वकालमा जली नष्ट भएको सक्कल फाइललाई स्थानीय हरिहर न्यौपानेको निवेदनबाट पुनःउजागर गरी गराइ एकआपसमा मिलेमतो गरेको खुलेको छ । उक्त सरकारी सार्वजनिक जग्गा हरिहर न्यौपानेसमेतका १५ जना व्यक्तिको नाममा हक हस्तान्तरण गराएका थिए । गैरकानुनी कार्यमा सार्वजनिक पद धारण गरेका सरकारी कर्मचारीहरू मालपोत कार्यालय जुम्लाका तत्कालीन निमित्त कार्यालय प्रमुख गोविन्दप्रसाद, तत्कालीन खरिदार हाल मालपोत कार्यालय चावहिलका नासु विजय शर्मा न्यौपाने र तत्कालीन भेडा तथा बाख्रा अनुसन्धान कार्यक्रम गुठीचौर जुम्लाका कार्यालय प्रमुख यमुनाकुमार श्रेष्ठ विरुद्ध आयोगले भ्रष्टाचार मुद्दा दायर गरेको हो ।"
सूचीबाट नाम हटाइएपछि हुरीपीडितको आक्रोश जनप्रतिनिधिमाथि,"वीरगन्ज : घर पुनर्निर्माणको सूचीबाट नाम हटाइएपछि बाराका हुरीपीडितले जनप्रतिनिधिप्रति आक्रोश पोखेका छन्। फेटाका भरवलिया, पुरैनिया, सुवर्ण४ हर्दिया, प्रसौनी७ खुटुवा जब्दी र परवानीपुर४ चैनपुरका पीडितले दिनहुँ प्रदर्शन गरिरहेका छन्। उनीहरूले केही वडा कार्यालयमा तालाबन्दीसमेत गरेका छन्। भरवलियाका हुरीपीडितले सोमबार गाउँपालिका कार्यालयमा तालाबन्दी गर्न खोज्दा झडप भएको छ। त्यस क्रममा आठ जना सामान्य घाइते भएका छन्। प्रदर्शनमा उत्रिएका महिलालाई गाउँपालिका अध्यक्ष अमिरीलाल प्रसादनिकट व्यक्तिले रोक्न खोजेपछि झडप भएको थियो। नेपाल प्रहरी र सशस्त्र प्रहरीले स्थिति सामान्य बनाएका थिए। फरक राजनीतिक आस्था राख्ने प्रभावितको नाम वडाध्यक्ष र गाउँपालिका अध्यक्षले घर पुनर्निर्माणको सूचीबाट हटाएर सिफारिस गरेको भरवलियाकी मीना देवीले बताइन्। सुरुमा सबै जनाको नाम पूर्ण क्षति भएको सूचीमा उल्लेख थियो, उनले भनिन्, तर, सेनाले घर निर्माण गर्ने क्रममा गृह मन्त्रालयबाट आएको सूचीमा भरवलियाको मात्रै १ सय जनाको नाम हटाइएको छ। गाउँपालिका अध्यक्ष प्रसादले घर निर्माणको सूचीमा त्रुटि भएको स्वीकार गर्दै यस विषयमा मंगलबारदेखि पहल थाल्ने आश्वासन दिएपछि प्रदर्शनकारी महिला फर्किएको भरवलियाका वीरेन्द्रप्रसाद साहले बताए। प्रसौनी७ खुटुवा जब्दीका १ सय ६ परिवारले पनि शनिबार घर पुनर्निर्माणको माग गर्दै झाडुसहित प्रदर्शन गरेका थिए। उनीहरूले गाउँपालिका अध्यक्ष भोला गुप्ता र वडाध्यक्ष आनन्द गुप्ताको पुतलासमेत दहन गरेका थिए। स्थानीयले बिहीबारदेखि वडा कार्यालयमा तालाबन्दी गरेका छन्। वडाध्यक्ष र गाउँपालिका अध्यक्षले आफ्नो कार्यकर्ता नभएकै कारण १ सय ६ जना पीडितको नाम घर निर्माणको सूचीबाट हटाएको आरोप उनीहरूले लगाएका छन्। घर शिलान्यास गर्ने दिनसम्म १ सय ९७ जनाको नाम पूर्ण क्षतिको सूचीमा भएकोमा वडाध्यक्ष र गाउँपालिका अध्यक्षले १ सय ६ जनालाई हटाइएको स्थानीय भोला साहले बताए। हुरीले घर भत्काउँदा मेरी आमाको मृत्यु भयो, उनले भने, तैपनि म राजपाको कार्यकर्ता नभएकै कारण मेरो नाम घर निर्माणको सूचीबाट हटाइएको छ। सुवर्ण४ हर्दियामा पनि हुरीप्रभावितले वडा कार्यालयमा मंगलबारदेखि तालाबन्दी गरेका छन्। त्यसअघि जेठ २७ गते उनीहरूले जिल्ला प्रशासन कार्यालय घेराउ गरेका थिए। उनीहरूले पत्रकार सम्मेलन गरी वडाध्यक्ष, गाउँपालिका अध्यक्ष र जिल्ला प्रशासन कार्यालयले १ सयभन्दा बढी पीडितको नाम घर निर्माणको सूचीबाट हटाएको आरोप लगाएका थिए। वडाध्यक्ष र गाउँपालिका अध्यक्षनिकट नभएकै कारण घर निर्माणको सूचीमा आफ्नो नाम समावेश नगरिएको हर्दियाकी शैल देवीले बताइन्। परवानीपुर४ चैनपुरका पनि अधिकांश हुरीप्रभावितले चैत २६ गतेदेखि वडा कार्यालयमा तालाबन्दी गरेका छन्। हुरीले २ सय १५ घरमा क्षति पुर्याएको विवरण सुरुमा वडा कार्यालयले जिल्ला प्रशासन कार्यालयमा पठाएको थियो। तर, पछि १ सय ७ घर मात्र पूर्ण रुपमा क्षति भएको विवरण सिफारिस गरेर गृह मन्त्रालयमा पठाइएको हुरीपीडित उदेश पटेलले बताए। वडाध्यक्ष गजेन्द्र पटेलले विभेद गरी सूची पठाएकाले तालाबन्दी गरिएको उनले बताए। बारामा हुरीप्रभावित परिवारका लागि घर निर्माणको शिलान्यास वैशाख २१ गते गरिएको थियो। त्यस दिनसम्म सरकारले सेनालाई १ हजार ४ सय २ वटा घर निर्माणको सूची उपलब्ध गराएको थियो। तर, क्षतिको विवरण संकलनमा त्रुटि भएको भन्दै स्थानीयस्तरमा गठित पुनःस्थापना तथा घर पुनर्निर्माण सहजीकरण समन्वय समितिले पुनः प्रभावित क्षेत्रमा पुगेर विवरण अध्यावधिक गरेको थियो। समितिमा प्रदेश २ का मुख्यसचिव, प्रमुख जिल्ला अधिकारी, सेनाका प्रतिनिधि र सम्बन्धित वडाका अध्यक्ष छन्। समितिले ५ सय ५६ को नाम हटाएर ८ सय ४६ घर मात्र पुनर्निर्माण गर्नुपर्ने निर्णय गरी अध्यावधिक गरिएको सुची जेठ २२ गते दिएको सेनाका प्रवक्ता विज्ञान देव पाण्डले बताए। शिलान्यासका दिन सेनालाई प्राप्त सूचीमा बारामा १ हजार ४ सय २ वटा घर पुनर्निर्माण गर्नुपर्ने उल्लेख थियो, प्रवक्ता पाण्डेले भने, तर, स्थानीय सहजीकरण समितिले दिएको सूचीमा ८ सय ४६ घर मात्र पुनर्निर्माण गर्नुपर्ने उल्लेख छ। हामीले यही सूचीअनुसार काम गरिरहेका छौं। उनका अनुसार सुरुमा फेटा१ भरवलियामा १ सय ८८, भलुहीमा २ सय १७, पुरैनियामा ७८, प्रसौनी७ खुटुवाजब्दीमा १ सय ९७, परवानीपुर४ चैनपुरमा २ सय १५, सुवर्ण४ हर्दियामा २ सय ७, देवताल७ रामपुरवामा १ सय ७, महागढीमाई७ तेलगाईंमा १ सय ४२, पचरौता७ बेनौलीमा ३५ र कलैया१३ छोटकी फुलबरियामा १६ घर पुनर्निर्माण गरिने उल्लेख थियो। तर, अध्यावधिक सूचीमा फेटा१ भरवलियामा ५२, भलुहीमा २ सय २०, पुरैनियामा ८२, प्रसौनी७ खुटुवा जब्दीमा ९१, परवानीपुर४ चैनपुरमा १ सय ७, देवताल७ रामपुरवामा ५९, महागढीमाई७ तेलगाईंमा ९९, पचरौता७ बेनौलीमा १५ र कलैया१३ छोटकी फुलबरियामा १५ घर मात्र पुनर्निर्माण गरिने उल्लेख रहेको उनले बताए। परवानीपुर४ का वडाध्यक्ष गजेन्द्र पटेलले हुरीप्रभावितको नाम सिफारिसमा आफूले विभेद नगरेको बताए। सुरुमा वडा कार्यालयले २ सय १५ घरको सिफारिस गरेको थियो। तर, जिल्ला प्रशासन कार्यालयले १ सय ८ घरको सूची हटाएर १ सय ७ जनाको नाम मात्र गृह मन्त्रालयमा पठाएको हो, उनले भने, वडा कार्यालयको सिफारिसबाट हटाइएका घरको पनि निर्माण हुनुपर्ने पक्षमा म छु। फेटा गाउँपालिका अध्यक्ष प्रसादले बाराका प्रमुख जिल्ला अधिकारी राजेश पौडेल नेतृत्वको टोलीले गरेको अनुगमनपछि पीडित सबैको नाम समेटेर विवरण मन्त्रालयमा पठाइएको बताए। तर, पछि अध्यावधिक गरेर तयार पारिएको नामावलीबाट थुप्रै पीडितको नाम हटाइएको उनले सुनाए। क्षतिको विवरण अध्यावधिक गर्ने क्रममा स्थानीय तहका जनप्रतिनिधिसँग कुनै समन्वय गरिएन, उनले भने, घर निर्माणका लागि गाउँपालिका कार्यालयसँग कसैले केही समन्वय नगरेकाले हामीलाइ केही थाहा छैन। त्यसैले नाम छुटेकाहरूका लागि केही गर्न सकेका छैनौँ।' प्रमुख जिल्ला अधिकारी पौडेलले भने अध्यावधिक गर्ने क्रममा क्षति नभएका र आंशिक क्षति भएकाहरूको नाम सूचीबाट हटाइएको स्वीकार गरे। गाउँपालिका र वडा कार्यालयमा तालाबन्दी र प्रदर्शन गर्नुको कुनै तुक छैन, उनले भने, असन्तुष्टि वा गुनासो छ भने जिल्ला प्रशासन कार्यालयमा आएर भन्नुपर्छ।"
"बझाङ जीप दुर्घटना अपडेट : १० जनाको मृत्यु, पाँच घाइते","बझाङ : बझाङ सदरमुकाम चैनपुरको डुङ्ग्रीबाट मष्टा गाउँपालिकातर्फ जाँदै गरेको स १ ज १०७२ नम्बरको जीप सोमबार दिउँसो डौठीमा दुर्घटना हुँदा १० जनाको मृत्यु भएको छ। दुर्घटनामा पाँचजना घाइते भएका छन्। जीपको गेयर नलाग्दा दुर्घटना भएको हो। दुर्घटनामा परी मष्टा गाउँपालिका१ का कलकबहादुर खड्का, उनकी श्रीमती ३८ वर्षीया जुनधारा खडका र १७ वर्षका छोरा सुनील खड्काको मृत्यु भएको छ। यस्तै सोही वडाका २३ वर्षका हिक्मत खडका, ५९ वर्षीया धौली खड्का, ६५ वर्षीया जुना खडका, ३० वर्षका भक्त द्वाल, २७ वर्षीया लक्ष्मी द्वाल, चालक २२ वर्षका सुरेन्द्र थापा र ९ वर्षकी विनिता खड्काको मृत्यु भएको सुदूरपश्चिम क्षेत्रका प्रहरी प्रमुख डीआईजी सुरज केसीले जानकारी दिए। चैनपुरबाट गएको प्रहरी टोलीले भीरमा गएर ५ जना घाइतेको उद्धार गरेको छ। वडा प्रहरी कार्यालय चैनपुरका प्रहरी नायव निरीक्षक महानन्द जोशीले भीरमा अड्किएका घाइतेको तीन घण्टालगाएर उद्धार गरिएको बताए। जीप भीरमा अड्किएको थियो। मान्छेहरू यत्रतत्र छरिएका थिए। उद्धारमा एकदमै कठिनाइ भयो, सई जोशीले भने। बझाङका प्रमुख जिल्ला अधिकारी सुरेश सुनार, प्रहरी नायवउपरीक्षक सूर्यबहादुर केसीसहितको प्रहरी टोली घटनास्थल पुगेको थियो। गम्भीर घाइते तीन जनालाई भने हेलिकप्टरबाट नेपालगञ्ज लगिएको प्रमुख जिल्ला अधिकारी सुनारले बताए। गम्भीर घाइते, मृतक कलक खड्काकी छोरी संगीता खडका, २८ वर्षका गोकुल शाही, २८ वर्षकै अनिता द्वाललाई नेपालगञ्ज मेडिकल कलेजमा भर्ना गरिएको छ। यस्तै २२ वर्षका जनक द्वाल र १० वर्षका गणेश खड्काको चैनपुरस्थित जिल्ला अस्पतलमा उपचार भइरहेको छ। दुवैजनाको अवस्था सामान्य रहेको प्रहरीले जनाएको छ। दुर्घटनालगत्तै सुदूरपश्चिम प्रदेशका मुख्यमन्त्री त्रिलोचन भट्टको पहलमा गृह मन्त्रालयले हेलिकप्टर पठाएर घाइतेको उद्धार गरेको हो। हुम्लामा रहेको सिम्रिक ऐयरको हेलिकप्टरले दुर्घटनास्थलमै गएर दुईजना घाइतेलाई चैनपुरस्थित जिल्ला अस्पताल र तीनजना घाइतेलाई नेपालगञ्ज पुगाएको डीआईजी केसीले बताए। घाइते पाँचैजना खतरामुक्त रहेको जानकारी बझाङका प्रमुख जिल्ला अधिकारी सुनारले दिए।"
"मोटरसाइकल दुर्घटनामा एकको मृत्यु, एक घाइते",धनगढी : घोडाघोडी नगरपालिकामा१० पहलमानपुरमा मोटरसाइकल दुर्घटना हुँदा एकजनाको मृत्यु भएको छ भने एक जना घाइते भएका छन्। सोमबार दिउँसो पश्चिमबाट पूर्व आउँदै गरेको से ३ प ६३३४ नम्बरको मोटरसाइकल रोड छेउमा रहेको पिल्लरमा ठोक्किदा घोडाघोडी नगरपालिका ८ का २१ वर्षीय दिनेश टमाटाको मृत्यु भएको इलाका प्रहरी कार्यालय सुखडका प्रहरी निरीक्षक यक्षराज जोशीले जानकारी दिए। त्यस्तै सोही दुर्घटनामा घाइते हुनेमा गौरीगंगा नगरपालिका११ का ४० वर्षीय कर्ण कामी रहेको प्रहरीले जनाएको छ। घाइतेको घोडाघोडी अस्पतालमा उपचार भइरहेको छ।
मासिक ३६ लाख उठाउने गुठीको आफ्नै भवन छैन,"भक्तपुर : गुठी संस्थान भक्तपुरले १४ वटा घर तथा पसलको बहाल मासिक ३६ लाख रुपैयाँ उठाउँछ। तर, गुठी कार्यालय २०४८ सालदेखि भाडाको घरबाट सञ्चालन गरिँदै आएको छ। पाँच वर्षयता सूर्यविनायक नगरपालिकास्थित एक घरमा मासिक २६ हजार रुपैयाँ तिर्दैै आएको कार्यालय प्रमुख हरिप्रसाद सुवेदीले बताए। उक्त घरको दुई तला गुठीले कार्यालयका रूपमा प्रयोग गर्दै आएको छ। आफ्नै भवन बनाउन नक्सा तयार गरिसकेको कार्यालय प्रमुख सुवेदीले सुनाए। उनका अनुसार नक्सापास गर्न भक्तपुर नगरपालिकामा पेस गरिएको छ। २०४८ अघि भक्तपुर दरबार क्षेत्रमा गुठीको आफ्नै भवन थियो। आठ आना क्षेत्रफलमा बनेकै भवनमा गुठीको कार्यालय थियो, उनले भने, २०४५ सालको भूकम्पले भवनमा क्षति पुयायो। २०४८ सालमा जगैसम्म भत्काइयो। पुनर्निर्माण गर्न भवन भत्काइए पनि बनाउन नसकेको उनले स्वीकार गरे। बहालमा लगाइएका घर तथा पसल कार्यालय सञ्चालन गर्न अपुग रहेको उनको जिकिर छ। नगरपालिकाले भने सम्पदा क्षेत्रको मापदण्डविपरीत नक्सा बनाइएकाले तत्काल पास गर्न नसकिने जनाएको छ। नक्सा शाखा प्रमुख इन्जिनियर ओमहरि थापाका अनुसार भक्तपुर दरबार क्षेत्रलगायत सम्पदा क्षेत्रमा ३५ फिटभन्दा अग्लो घर तथा भवन बनाउन पाइँदैन। तर, गुठीले त्यसभन्दा अग्लो घरको नक्सा पेस गरेको उनले बताए। गुठी भवनसमेत ऐतिहासिक सम्पदा भएकाले पुरानै स्वरूपमा बनाउन जोड दिइरहेको उनको भनाइ छ। गुठीका अधिकांश घर तथा पसलमा पर्यटकलाई लक्ष्य गरी रेस्टुरेन्ट तथा पसल सञ्चालित छन्। दुई मठमा पुरातत्व विभागले राष्ट्रिय कला संग्रहालय स्थापना गरेको छ। दत्तात्रय क्षेत्रमा रहेको पुजारी मठमा काष्ठकला र चिकंफले मठमा धातुकलाको संग्रहालय छन्। दत्तात्रयस्थित जंगम मठ पाटीमा सञ्चालित न्यू क्याफे डी पिककले सबैभन्दा बढी महिनामा २७ लाख ५० हजार घरबहाल बुझाउँछ। टौमढी क्षेत्रस्थित ऐसामढी सत्तलमा सञ्चालित क्याफे न्यातापोलले मासिक साढे ५ लाख बुझाउँछ। पाँचतले मन्दिरको उत्तरतर्फ रहेको सिद्धिलक्ष्मी फूलबारीबाट मासिक ७७ हजार बहाल उठ्छ। भैरवनाथ तथा भद्रकालीको रथका सामान राख्ने सत्तलसहितको फूलबारीमा रेस्टुरेन्ट सञ्चालन हुँदै आएको छ। गुठीले टौमढी क्षेत्रकै भद्रकाली पाटी मासिक २३ हजार रुपैयाँमा बहालमा लगाउँदै आएको छ। क्वाछें कुमारी द्योछें र आकाशभैरव नौबाजा भजन घर क्रमशः मासिक २१ हजार र ३१ हजारमा बहालमा दिइँदै आएको छ। दत्तात्रयस्थित चिकंफले मठको भुइँ तला मासिक २२ हजारमा बहालमा लगाइएको छ। दत्तात्रयकै गोदावरी मठ मासिक ३० हजारमा र भीमसेन पाटी मासिक २१ हजारमा बहालमा दिइएको छ। पुरातत्वले दिएन बहाल पुरातत्व र गुठीबीच २०४१ सालमा पाँचवर्षे सम्झौता भई दुई मठमा संग्रहालय सञ्चालनमा ल्याइएको थियो। तर, ३० वर्षसम्म पनि सम्झौता नवीकरण भएको छैन। दुवै मठमा संग्रहालय सञ्चालन हुँदै आएका छन्। सुवेदीका अनुसार त्यस बेलै मासिक ३२ हजार रुपैयाँ बहाल दिने सम्झौता भएको थियो। एक रुपैयाँ पनि बहाल प्राप्त नभएको उनले बताए। मासिक ३२ हजार रुपैयाँ घरबहाल तिर्ने गरी पुरातत्व विभागसँग २०४१ साल साउनदेखि २०४६ असारसम्मको सम्झौता भएको देखिन्छ, उनले भने, त्यसपछि सम्झौता नवीकरण भएको छैन। न सम्झौताबमोजिम बहाल पाइयो न त मठ प्रयोग गर्न छाडिएको छ। पुरातत्वसँग यस विषयमा धेरैपटक छलफल भए पनि केही समाधान हुन नसकेको उनले सुनाए।"
सडक मर्मतका लागि ३८ जना हेरालु खटिए,"बेंसीसहर : बर्खा लागेपछि गाउँका सडक छिचोलि नसक्नुका हुन्छन्। हिउँदमा धूलो, बर्खामा हिलो ग्रामीण सडकको नियति नै हो। तर, लमजुङको मस्र्याङ्दी गाउँपालिकाले भने बर्खाभर सडक अवरुद्ध हुन नदिन हेरालुको व्यवस्था गरेको छ। बाटो हेरालुको व्यवस्थासँगै बर्खामा सडक अवरुद्ध हुने समस्याको अन्त्य हुने भएको छ। गाउँपालि भित्रका सबै मुख्य सडक तथा शाखा सडक वर्षभरी नै सञ्चालन गर्ने योजना ल्याएको गाउँपालिकाले जनाएको छ। गाउँपालिकाले मुख्य तथा शाखा बाटो मर्मत सम्भार तथा हेरचाहका लागि सुरुमा ३ महिनाका लागि ३८ जना बाटो हेरालुको व्यवस्था गरेको अध्यक्ष अर्जुन गुरुङले बताए। हेरालुले नाली बनाउने, पानी कटाउने, खाल्डा पुर्ने, ढुंगा हटाउनेलगायतको काम गर्ने छन्। ९ वटै वडाको सिफारिसमा छनौट भएका हेरालुलाई प्रशिक्षण दिएर कार्यक्षेत्रमा खटाइएको छ। बाटो हेरालु असार १ गतेबाट काममा खटिएका छन्। हेरालुलाई हेलमेट, बेल्चा, पञ्जा, ज्याकेट दिइएको छ। 'बर्खा सुरु भयो, अब दिनदिनैजसो पानी पर्छ। स्तरवृद्धिको चरणमा रहेका सडक बर्खाले विगार्छ। सवारी र पैदलयात्री हिँड्न समस्या हुन्छ,' अध्यक्ष गुरुङले भने, 'बर्खाको समयमा पनि सहजै सवारी साधन सञ्चालन गर्न सकियोस् र नागरिकले दुःख नपाऊन भनेर हेरालुको व्यवस्था गरेका हौँ।' गाउँपालिका उपाध्यक्ष होमबहादुर विश्वकर्माका अनुसार बाटो हेरालुले बिहान १० बजेदेखि ५ बजेसम्म बाटो बनाउने काम गर्नेछन्। आपत विपत परेका बेला बिहान बेलुका पनि प्रयोग गरिने उनले बताए। हेरालुले काम गरे नगरेको निरीक्षण वडाले गर्नेछ । आवश्यक परेमा गाउँपालिकाबाट पनि निरीक्षण गरिने उनले बताए। हेरालुलाई प्रति महिना १८ हजार रुपैयाँ पारिश्रमिक दिइएको छ। ठूलै बाढीपहिरो आएर बाटो बिग्रिएमा हेरालुसँगै गाउँपालिकाको भ्याकु लोडर ल्याएर पन्छाउने व्यवस्था मिलाइएको छ।"
चुरे दिवसमा जाखोर तालमा वृक्षारोपण,"धनगढी : 'चुरेको माटो पानी जोगाऔं, तराई मधेश बचाऔं' भन्ने नाराका साथ सोमबार देशभर पाँचौँ वार्षिक चुरे दिवस मनाएको छ। कैलालीमा पनि जनचेतना मुलक कार्यक्रम र वृक्षारोपण गरिएको छ। धनगढीको जाखोर तालमा राष्ट्रपति चुरे तराई मधेश विकास समितिले वृक्षारोपण कार्यक्रम गरेको छ। जाखोर ताल क्षेत्रको खाली ठाउँमा विभिन्न जातका विरुवा सुदूरपश्चिम प्रदेशका उद्योग, पर्यटन, वन तथा वातावरण मन्त्री माया भट्ट र धनगढी उपमहानगरपालिका प्रमुख नृपबहादुर वडको सहभागीतामा वृक्षारोपण गरिएको हो। वातावरण संरक्षण गर्नका लागि बोटविरुवा संरक्षण आवश्यक भएको संरक्षणविधले जनाएका छन्।पछिल्लो समयमा चुरेमा भएको विनासले गर्दा तराईनै संकटमा परेको उनीहरुको दावी छ। राष्ट्रपति चुरे तराई मधेश विकास समिति बोर्ड सदस्य विधुर भारतीले केन्द्र सरकार वन जोगाउन असफल भएकाले अब प्रदेश सरकारले वन संरक्षणमा जुट्नुपर्ने बताए। कैलाली नेपालको सबैभन्दा बढी चुरे क्षेत्र ओगटेको जिल्लामा पर्दछ।"
वीरगन्जबाट चरेशसहित दुई पक्राउ,वीरगन्ज : प्रहरीले वीरगन्जबाट चरेशसहित दुईजनालाई पक्राउ गरेको छ। पक्राउ पर्नेमा पर्साको छिपरमाई गाउँपालिका ५ भिष्वा बस्ने ३२ वर्षीय इम्तियाज आलम र बाराको सितलपुर घरभई हाल वीरगन्ज २ छप्कैयामा डेरा गरी बस्ने ३२ वर्षीया मिना खातुन रहेका छन्। वीरगन्जको घण्टाघरबाट भारतको रक्सौलतर्फ बिआर २२ एल ८२५५ नम्बरको भारतीय मोटरसाइकलमा चढेर जाँदै गरेको अवस्थामा आलम र खातुनलाई प्रहरीले पाँच केजी चरेशसहित पक्राउ गरेको हो। प्रहरी चौकी इनर्वा र लागुऔषध व्युरो शाखा कार्यालय पर्साबाट खटिएको संयुक्त प्रहरी टोलीले वीरगन्ज महानगरालिका वडा नम्बर १६ रजतजयन्ती चोकमा सवारी साधन तथा पैदल यात्रीलाई चेकजाँच गर्ने क्रममा चरेशसहित दुवैजनालाई पक्राउ गरेको हो। मोटरसाइकल र चरेशसहित पक्राउ परेका आलम र खातुनमाथि आवश्यक अनुसन्धान भइरहेको जिल्ला प्रहरी कार्यालय पर्साका प्रहरी नायव उपरीक्षक अनन्तराम शर्माले जानकारी दिए।
लागुऔषध बेचबिखनका फरार आरोपित पक्राउ,गुलरिया : प्रहरीले लागुऔषध बेचबिखनको आरोपमा फरार रहेका दुईजनालाई पक्राउ गरेको छ । बर्दियाको ठाकुरबाबा नगरपालिका ३ बस्ने ३३ वर्षीय शौरभ शाह र १ बस्ने २९ वर्षीय जगत भन्ने लक्ष्मण जोशीलाई इलाका प्रहरी कार्यालय बग्नाहाको टोलीले पक्राउ गरेको हो। केही महिनाअघि प्रहरीले ९ ग्राम २०० मिलिग्राम ब्राउनसुगरसहित ठाकुरबाबा नपा १ बस्ने २९वर्षीय शिवराज पन्थलाई पक्राउ गरिसकेको छ। सोही घटनामा ती दुईजना फरार रहेको जिल्ला प्रहरी कार्यालय बर्दियाका प्रहरी नायव उपरीक्षक मदनजीत महराले बताए। पक्राउ गरिएका दुवैजनालाई बर्दिया जिल्ला अदालत बुझाइएको र र्पुपक्षका लागि कारागार चलान भएको डीएसपी महराले जानकारी दिए।
यात्रु लुट्ने ३ लुटेरा पक्राउ,"जोमसोम : म्याग्दीको रघुगंगा गाउँपालिका १ तिप्ल्याङमा जीपमा सवार यात्रु लुट्न खोज्ने ३ जना लुटेरालाई म्याग्दी प्रहरीले पक्राउ गरेको छ । म्याग्दी प्रहरीका सूचना अधिकारी प्रहरी निरीक्षक धुव्रप्रसाद शर्माका अनुसार पोखरादेखि मुस्ताङको लोमान्थाङतर्फ जाँदै गरेको ग १ ज ५९०९ नम्बरको भाडाको जीप रोकेर ३ बजेतिर लुटेराले यात्रुको सामान लुटपाट गरेका हुन् । जीपमा सवार ६ जना यात्रु लोमान्थाङ गाउँपालिका २ छोसेर निवासी हुन् । सडक अन्धकार भएको अवस्थामा जीप रोकेर यात्रु लुटेको आरोपमा म्याग्दी रघुगंगा गाउपालिका १ का यनज पूर्जा, म्याग्दी अन्नपूर्ण गाउँपालिका ७ हिस्तानका समिट पुन र पर्वत जलजला गाउँपालिका १ का कुशल पाइजालाई पक्राउ गरिएको सूचना अधिकारी प्रहरी निरीक्षक शर्माले जानकारी दिए । जीपका यात्रु लुट्ने लुटेराको समूहले केही नगद र लत्ताकपडा लगेको जानकारी प्राप्त भएको शर्माले बताए । यस्तै जीपमा सवारी यात्रु कर्मा नाम्ग्याल गुरुङले जीप रोकेर लुटेराले नगद, झोला र लत्ता कपडा लगेको जानकारी दिए। उनीहरुले झोला खोलेर कपडा कालिगण्डकीमा फालेको र केही योजना संम्झौताका आवश्यक कागजपत्र समेत छरपष्ट पारेको उनले बताए। म्याग्दी बेनीमुस्ताङ सडकमा यात्रुमाथि लुटपाटको घटना यो पहिलो भएको प्रहरीले बताएको छ । घटनाको जानकारी पाउने बित्तिकै म्याग्दी प्रहरीले लुटेरा पक्रन सफल भएको जीपका यात्रु नाम्ग्यालले जानकारी दिए । उनका अनुसार उक्त जीप छुसाङ लोमान्थाङ रुटमा चल्ने भएपनि काम विशेषले पोखरा झरेको थियो । जीपका मालिक लोमान्थाङ गाउपालिका ५ का ढुके गुरुङ भएको उनले बताए । पक्राउ परेका ३ जना लुटेराको समूहलाई आवश्यक अनुसन्धानका लागि प्रहरीले नियन्त्रणमा लिएको म्याग्दी प्रहरीले जनाएको छ ।"
मेचीनगर नगरपालिकाले दियो २ सय ५२ जनालाई रोजगार,"झापा: मेचीनगर नगरपालिकामा प्रधानमन्त्री रोजगार कार्यक्रमअन्तर्गत २ सय ५२ जनाले रोजगारी पाएका छन्। रोजगार संयोजक कृपा रेग्मीका अनुसार रोजगारीका लागि नगरभित्रबाट ४ हजार १ सय ६७ वटा आवेदन परेको थियो। जसमा २ सय ५२ जना रोजगार कार्यक्रमको मापदण्ड अनुसार छनोट भएको रोजगार संयोजक रेग्मीले जानकारी दिइन्। नगरपालिका प्रेस संयोजक लक्ष्मी उप्रेतीका अनुसार सबैभन्दा बढी नगरको २ नम्बर वडाबाट ४६ र ६ नम्बर वडाबाट २ जनाले रोजगार पाएका छन्। यसैगरी १ बाट १०, ३ बाट ३८, ४ बाट १९, ५ बाट ३२, ७ बाट २७, ८ बाट १३, ९ बाट १४, १० बाट ६, ११ बाट ७, १२ बाट ४, १३ बाट १०, १४ बाट १८ र १५ बाट ६ जनाले रोजगारको अवसर प्राप्त गरेका छन् । उनीहरुले नगरपालिकाकातर्फबाट ३० दिनका लागि रोजगार प्राप्त गरेका हुन्। सामाजिक सुरक्षा भत्ता नलिएको, बैदेशिक रोजगारीमा नगएको, कुनै व्यापार व्यवसायमा संलग्न नभएको र सरकारी जागिर नखाएको परिवारलाई पहिलो प्राथमिकता दिएर रोजगारमा सामेल गराउने सरकारी योजनाअनुसार रोजगार प्रदान गरिएको हो। सोमाबार मेचीनगर नगरपालिकाको १४ नम्बर वडा कार्यालयमा एक कार्यक्रम आयोजना गरी श्रमिकलाई कामको लागि आवश्यक पर्ने सामाग्री प्रदान गरिएको छ । श्रमिकलाई ज्याकेट, हेल्मेट, फरुवा, बेल्चा, ठेला गाडी, मार्तल, आरी जस्ता सामाग्री नगरप्रमुख विमल आचार्य, उपप्रमुख मीना पोखरेल उप्रेती, कार्यपालिका सदस्य कृष्ण कनाल, १४ नम्बर वडाका वडाध्यक्ष शंकरप्रसाद पोखरेल सामुदायिक विकास अधिकृत अनन्तप्रकाश वस्तीले प्रदान गरेका थिए। श्रमिकले नगर भित्रका सडक मर्मत, बजार क्षेत्र सरसफाई, तटबन्धन गरिएको स्थानमा बृक्षारोण गर्ने,पर्यटकीय तथा सार्वजनिक स्थलहरुका झाडीफोहोर सरसफाइ गर्ने, सार्वजनिक भवनहरुको रंगरोगन गर्ने कार्यहरु गर्ने छन्। श्रमिकले दैनिक ५ सय १७ रुपैयाँ प्राप्त गर्ने नगरपालिकाले जनाएको छ। यो कार्यक्रम सञ्चालन गर्न संघीय, प्रदेश र स्थानीय सरकारबीच त्रिपक्षीय सम्झौता भइसकेको छ। बेरोजगारको विवरण अध्यावधि गरिसकेपछि नगरपालिकाले योजना छनोट गरी काम प्रदान गरेको हो।"
वर्षेनी कालोपत्रे गरिन्छ बसन्तपुरम्याङलुङ सडक,"तेह्रथुम : तेह्रथुमलाई जोड्ने कोशी पहाडी राजमार्ग अन्तरगत बसन्तपुरम्याङलुङ सडक दिगो बन्न सकेको छैन। २६ किलोमिटर दुरीको यो सडक करोडौं रुपैयाँ खर्चेर पाँच पटक कालोपत्रे भैसक्यो तर बर्ष दिन नबित्दै भत्किने गरेको छ। मर्मत सम्भार गर्न वर्षेनी करोडौँ खर्चिए पनि सडकको अवस्था सुध्रिन नसकेको बसन्तपुरका रविकिरण लिम्बुले बताए। ठेकेदारको कमाई खाने भाँडो भएको छ यो सडक, उनले भने। जिल्ला भित्रिने एक मात्र सडकको स्तरोन्नति नहुँदा यात्रुहरूले सास्ती भोगिरहेका छन्। २०६७ मा पहिलोपटक कालोपत्रे गरिएको सडक उप्किएपछि पटक पटक कालोपत्रे भइसकेको छ। सडकखण्डको बिभिन्न ठाँउमा भत्किएर अहिले पुरै कच्ची भएको छ। सडकको केही खण्डमा भने सतहभन्दा पनि करिब दुई फिटभन्दा बढी सडक भाँसिएको छ। विकास निर्माणको महत्वपूर्ण आधार सडक भए पनि यस ठाउँको सडकलाई दिगो र भरपर्दो नभएको भन्दै स्थानीय आक्रोशित छन्। गतबर्षको दशैंमा म्याङलुङ र लागीगुराँस नगरपालिकाले सामान्य मर्मत गरेपनि हिउँदमा धुलाम्मे र बर्खामा हिलाम्मे हुने समस्या दोहोरिएको छ। स्थानीय गणेश सेनेले सडक मर्मतमा सम्बन्धित निकायले ध्यान नदिँदा स्थानीयले सास्ती खेपिरहेको बताए। बसन्तपुरम्याङलुङ सडकखण्डमा बस हिलोमा फसेपछि ठेल्दै यात्रुहरु। सडकले पूर्बका झापा, मोरङ्ग, सुनसरी र धनकुटालाई जोडेको छ। सडक मर्मतका लागि बजेट पनि आइरहेको छ, मर्मतको काम पनि भएकै छ, स्थानीय राजकुमार लिम्बुले भने, दिगो र भरपर्दो काम नहुँदा सडकको अवस्था बिग्रेको छ। सडक मर्मतको काममा इन्जिनियर र ठेकेदारको लापरवाहीका कारण सडकको अवस्था नसुध्रिएको सुङनामका निर्मल कार्कीले बताए। ३० बर्ष अघि उक्त सडकको ट्रयाक खुलेको हो। सडक विभाग र ठेकेदारको मिलेमतोमा कमसल निर्माण सामग्री प्रयोग गरी काम हुने गरेकाले सडकको अवस्था सुधार हुन नसकेको स्थानीयको आरोप छ। यो सडक खण्डको लागी मध्य पहाडी लोकमार्ग आयोजनाले दुई अर्ब सात करोडको लागतमा कालोपत्रे गर्न ठेक्का आब्हान गरेको छ। उच्च गुणस्तरीय प्रविधि अपनाएर कालोपत्रे गरिने आयोजना निर्देशनालयले जनाएको छ। बसन्तपुर बजारदेखी सदरमुकाम म्याङलुङको बसपार्क सम्मको २६ किलोमिटर सडक तीन प्याकेजमा कालोपत्रे गर्न लागिएको आयोजना कार्यालयका इन्जिनियर सुरेश तुम्बाहाम्फेले बताए।"
चार दशकपछि प्रहरी कार्यालयको भवन बन्दै,सिमरा : चार दशकदेखि जीर्ण भवनबाट सुरक्षा प्रदान गर्दै आएको सिमरास्थित इलाका प्रहरी कार्यालयको नयाँ भवन बन्ने भएको छ। बाराका प्रहरी उपरीक्षक सानुराम भट्टराईले सोमबार बिहान एक कार्यक्रमकाबीच नयाँ भवनको शिलान्यास गरेका छन्। करिब ६ करोड १८ लाखको लागतमा बन्न लागेको भवनको निर्माण कार्य एक वर्षमा सम्पन्न हुने बताइएको छ। डिपार्टमेन्ट फर इन्टरनेसनल डेभलेपमेन्ट (डिएफआईडी) युकेको आर्थिक सहयोग र युनाइटेड नेशन्स अफिस प्रोपोज सर्भिसको परामर्शमा भवन बन्न लागेको हो। स्थानीयस्तरबाट उपलब्ध जग्गामा बन्न लागेको भवन आधुनिक हुने इलाका प्रहरी कार्यालय सिमराका प्रहरी नायब उपरीक्षक गोविन्द पुरीले बताए। पुरीका अनुसार अढाई तल्ले प्रशासनिक साढे तीन तल्ले आवास निर्माण हुने लागेको हो।भवन निर्माणको जिम्मा काठमाडौंको लामा कन्ट्रक्सनले गर्ने भएको छ। लामो समयदेखि सानो र साँघुरो भवनबाट सेवा प्रदान गर्नुपर्दा समस्या भइरहेकाले आधुनिक भवन निर्माणपछि सेवा प्रदान गर्न अझ सहज हुने प्रनाउ पुरीले बताए। आवश्यक जनशक्ति र पूर्वाधार अभावकाबीच इलाका प्रहरी कार्यालय सिमराले औद्योगिक करिडोरसहित ठूलो क्षेत्रमा सुरक्षा प्रदान गर्दै आएको छ। सिमरा बिमानस्थलबाट आवतजावत गर्ने भिआईपीलाई समेत इप्रका सिमराले सुरक्षा दिइरहेको छ। सिमरा सहरी क्षेत्रको रुपमा विकास हुँदै गएपछि प्रहरीमाथि सुरक्षा चुनौती पनि थपिदै गएको छ। यसअघि स्थानीयको अनुरोधमा २०२९ सालभन्दा अघि प्रहरी हवल्दारको कमाण्डमा सिमरामा प्रहरी थाना स्थापना भएको थियो। सोही स्थानमा जनशक्तिअनुसार पूर्वाधार थप्दै जाने क्रममा २०३४ सालमा सिमरामा प्रहरी निरीक्षकको कमाण्डमा इलाका प्रहरी कार्यालय स्थापना गरिएको थियो। इप्रका बनाइए पनि आवश्यक पूर्वाधार भने थिएन। लामो समय पुरानो भवनबाटै सेवा प्रदान गर्दै आएको इप्रकाले चार दशकपछि नयाँ भवन निर्माण गर्न लागेको हो।
चुरे विनासले सिन्धुलीका दर्जनौं बस्तीमा पानीको चरम संकट,"सिन्धुली : वर्षेनी हुने चुरे दोहन र महाभारत क्षेत्रका वन फडानीका कारण पानीको मुहान सुक्न थालेपछि सिन्धुलीमा खानेपानीकै चरम अभाव हुन थालेको छ। २०७२ साल वैशाख १२ गतेको भूकम्प र तीव्ररुपमा हुँदै आएको वन फडानी, ढुंगा गिट्टी बालुवा उत्खनन्ले वन क्षेत्र उजाड हुँदै जाँदा जिल्लाका अधिकांश बस्तीमा खानेपानीको चरम अभाव हुन थालेको हो। मुहानमै पानी सुकेपछि जिल्लाको महाभारत तथा कमालाखोंच र सुनकोसीगढतिर क्षेत्रमा गर्मीयाम सुरुभएसँगै खानेपानीको चरम अभाव सुरु भएको स्थानीयले जनाए।केही वर्षअघिसम्म बाह्रै महिना घरको आँगनमै खानेपानीको धारो झर्ने कमलामाई नगरपालिका १४ रानीबासका स्थानीय शिक्षक शम्भु परियार तीनचार वर्षयता गाउँमै पानीको हाहाकार भएको बताउँछन्। 'पहिला चुरेका हरेक खोल्सामा पनि हुन्थ्यो।पाइप प्रयोग गरेर घरैपिच्छे पानीको धारा जडान गरिएको थियो। तर, पछिल्लो समय दिनदिनै चुरे फडानी बढ्दै जाँदा त्यस्ता पानीका मुहाननै सुख्खा भएपछि गाउँभरीका धारमा पानी आउन छाडेको हो,' उनले भने। कमला नदीमा सडकका नाममा दर्जनौं क्रसर स्थापना भएका छन्। क्रसरले खोला खोतल्न थालेपछि कमला नदीमा पनि पानीको सतह भासिएको छ। 'खोलका किनारामा जडान गरिएका ट्युबेल र इनारमा पनि पानी घट्दै गएको छ। पानी अभावका कारण हिजोआज घण्टौंको दूरीबाट पानीको जोहो गर्नुपर्ने बाध्यता छ,'उनले भने। कमला नदीमा जस्तै जिल्लाका मरिण, गवाङखोलाजस्ता नदीमा पनि पानीको सतह घटेको छ। वनफडानी, ढुंगा गिट्टी बालुवा उत्खननले पानीको स्रोत सुक्दै जाँदा जिल्लाको ठूलो जनसंख्यामा खानेपानीको अभाव सुरु भएको सुनकोसी गाउँपालिकाका बद्री दाहालको गुनासो छ। उता सुनकोसी गाउँपालिकाको ७ वटै वडामा खानेपानीको अभाव छ। त्यस क्षेत्रमा पानीका मुहान पुरै सुकेपछि सुनकोसी नदीको पानी बोरीङ र लिफ्ट गरेर खुवाउन थालिएको सुनकोसी गाउँपालिकाकी अध्यक्ष दिपा बोहोराको भनाई छ। 'सुनकोसी गाउँपालिकाका केही वडा बाहेक अधिकांशमा खानेपानीको श्रोतनै छैनन्। वरीपरी सुख्खा क्षेत्र मात्र छ। पानीको मुहाननै नहुँदा गाउँपालिकाले बजेटको व्यवस्थापन गरेर सुनकोसीबाट लिफ्ट गराएर संकलन गरिएको पानी स्थानीयलाई वितरण गर्न थालिएको छ, त्यो प्रयाप्त छैन,' उनले भनिन्। सिन्धुलीका महाभारतका पहाडमा सडक निर्माणका निहुँमा जथाभावी पहाड भत्काउँदा पानीको मुहान सुक्दै गएको स्थानीयको गुनासो छ। सिन्धुली सदरमुकाम महाभारतको काखमा छ। सदरमुकाम आसपास ग्वाङखोला, गडौली खोला छन्। तर महाभारतमा ग्रामीण सडकका नाममा पहाड भत्काउने, वन फडानी गर्ने, सदरमुकाम आसपास तर त्यसमुनीका खोला नदी उत्खनन् हुँदा जिल्लामा केही वर्षमै काकाकुल बन्ने अवस्था आएको भन्दै कमलामाई नगरपालिका ५ का वडाध्यक्ष पूर्णबहादुर खड्का चिन्ता व्यक्त गरे। जिल्लाका अधिकांश क्षेत्रका पानीको मुहान जोगाउन सकिएन भने जिल्लामा खानेपानीको थप संकट आउनेमा कुनै दुईमत छैन्। यसका लागि प्राकृतिक श्रोतसाधनको समुचित व्यवस्थापन र संरक्षण गर्नु जरुरी भएको उनले सुझाए। करीब ५ वर्ष अघिसम्म जिल्लामा यस्तो धेरै खानेपानीको अभाव थिएन। साविकका मुहान सुक्न थालेपछि अहिले भूमिगत स्रोतको समेत खोजि गर्न थालिएको शिद्देश्वर खानेपानी तथा सरसफाइ उपभोक्ता समितिको भनाई छ।"
एउटै कोठामा चार वडा,"डोल्पा : ठूलीभेरी नगरपालिकामा एउटै कोठामा चार वटा वडाको काम भइरहेको छ। भौतिक संचरनाको अभावले वडा नम्वर एकदेखि चारसम्मका सबै कामकारबाही एउटै कोठाबाट गर्नुपरेको छ। सदरमुकाम दुनैमा अवस्थीत चार वटै वडा कार्यालय साँघुरो एउटा कोठाबाट सेवा प्रदान गरिरहेका छन्। कोठा अभावका कारण वडा कार्यालय र नागरिक दुवैलाई सेवा लिन सकस भएको छ। दुई वर्षदेखि एउटै कोठाबाट सेवा दिनुपर्दा गाउँमा सिंहदरबार आएको अनुभुति भएकै छैन तीन नम्वर वडा अध्यक्ष अर्णबहादुर न्यौपानेले भने, पहिलो आर्थिक वर्ष नगरापालिका केन्द्र विवादमै बित्यो, अहिले वडा कार्यालय स्थापनाको ठेगान छैन। वडा नम्बर १ का अध्यक्ष बागबहादुर महताराका अनुसार पहिलो आर्थिक वर्षमा कार्यालय व्यवस्थापनका लागि खरिद भएका फर्निचरहरु अलपत्र छन्। नगरप्रमुख गणेशबहादुर शाहीले काम गर्न नसक्दा वडा कार्यालय व्यवस्थापन हुन नसकेको उनको आरोप छ। नगरपालिकाको केन्द्र विवादका कारण वडा कार्यालय स्थापना हुन नसकेको हो। सरकारले राजपत्रमा नगरपालिकाको केन्द्र जुफाललाई तोके पनि विवाद टुंगिएको छैन। नगर उपप्रमुख योगेन्द्रबहादुर शाहीले वडा कार्यालय स्थापनाका लागि पहल भइरहेको बताए। एउटै कोठाबाट अहिले चार वटै वडा अध्यक्षहरु चार कुनामा कुर्चि राखेर बस्ने गरको दुई नम्वर वडा अध्यक्ष देबि रोकायाले बताए। आवश्यकताअनुसारको फराकिलो कार्यालय नहुँदा नागरिकलाई झोलाबाटै सेवा दिनुपरेको उनको भनाइ छ। नगरपालिकाको केन्द्र अँझै टुंगो नलाग्दा विकासे काममासमेत नराम्रो प्रभाव परेको छ। जनप्रतिनिधिको आन्तरिक कलहले पालिकाबाट प्रवाह हुने सेवा सुविधा नागरिकले उपभोग गर्न पाएका छैनन्। केन्द्र विवादले नगरप्रमुख र उपप्रमुख दुई खेमामा विभाजित बनेका छन। केन्द्र टुंगो लगाउने विषय सर्वोच्व अदालतमा विचाराधिन छ।"
प्रदेश १ बजेट : केबलकार निर्माणदेखि विमानस्थल स्तरोन्नतीसम्म,"इटहरी : प्रदेश १ सरकारले आइतबार ल्याएको बजेटमा प्रदेशका हिमाली क्षेत्रमा पदमार्ग विस्तार गर्ने योजना अघि बढाएको छ।प्रदेश सभामा प्रस्तुत आर्थिक वर्ष २०७६७७ को बजेटमा हिमालयन पदमार्ग, मुन्धुम ट्रेल पदमार्ग र महागुरु फाल्गुनन्द पदमार्ग निर्माणको योजना समेटिएको छ। सगरमाथा आधार शिविरदेखि कन्चनजंघा क्षेत्रसम्म हिमालयन पदमार्ग निर्माण सुरु गर्न बजेट विनियोजन गरिएको छ। यस्तै, सरकारले साल्पा उपत्यकामा रहेको साल्पा पोखरी र सिलिचुङ चुली रहेको क्षेत्रलाई प्राकृतिक र किराँतको धार्मिक पर्यटकीय स्थलको रुपमा विकास गरी मुन्धुम ट्रेल पदमार्ग निर्माणको काम सुरु गर्ने भएको छ। सोको लागि सरकारले दुई करोड रुपैयाँ छुट्याएको छ। यस्तै, इलामको चुच्चीनाम्बा लारुम्बाहुँदै लब्रेकुटी फत्तालुंगसम्म महागुरु फाल्गुनन्द पदमार्गको सम्भाव्यता अध्ययन गर्ने भएको छ।सरकारले पर्यटन क्षेत्रको विकासको लागि एक अर्ब ६६ करोड रुपैयाँ छुट्याएको छ। जसमा केबलकारदेखि पार्क निर्माणसम्मका योजना परेका छन्। चतरा क्षेत्रलाई कुम्भ क्षेत्र घोषणा गर्ने, प्रदेशमा धार्मिक सर्किट निर्माण गर्ने, भेडेटारराजारानीरबिराँकेमंगलबारेहुँदै सिद्धिथुम्कासम्मको क्षेत्रलाई महाभारत हरित कृषि पर्यटन क्षेत्रको रुपमा विकास गर्न लागेको छ। सरकारले सोको लागि तीन करोड रुपैयाँ छुट्याएको छ। यस्तै, प्रदेशको गौरवको रुपमा सगरमाथा, मकालुबरुण राष्ट्रिय निकुन्ज, कोशीटप्पु वन्यजन्तु आरक्ष र कन्चनजंघा संरक्षण क्षेत्रलाई घोषणा गर्दै ६ करोड रुपैयाँ छुट्याएको छ। सरकारले एक स्थानीय तह एक पर्यटकीय पूर्वाधार निर्माण गर्ने भएको छ। खोटाङको दिक्तेलमा यलम्बर पार्क बनाउने र मेचीनगर नगरपालिकाको भारतीय सीमा क्षेत्रमा पार्क बनाउने गरी बजेट छुट्याएको छ। प्रदेश सरकारले हलेसी, बराहक्षेत्र, पाथीभरा, सिलौटी लब्रेकुटी र छिन्ताङलाई विशेष धार्मिक क्षेत्रको रुपमा विकास गर्ने योजना अघि सारेको छ। यसका साथै पूर्वमा रहेका सिमसारलाई प्रर्वद्धन गर्ने, इटहरीको तालतलैयालाई प्रदेशकै आकर्षक पर्यटकीय गन्तव्य बनाउने बजेट वक्तव्यमा उल्लेख छ। यस्तै, सरकारले पूर्वका तीन ठाउँमा केबलकार सञ्चालन गर्न डीपीआर बनाउने भएको छ।सोअनुसार धरानभेडेटारनाम्जे, खुम्बुचौरीखर्कनाम्चे दुधकुण्ड र रमिते मिक्लाजुङमा केवलकार बनाउन अध्ययन गर्ने भएको हो। यस्तै सरकारले विराटनगर विमानस्थललाई अन्तर्राष्ट्रिय बनाउने गरी स्तरोन्नती गर्ने विषय पनि बजेटमा समेटेको छ। यस्तै सरकारले प्रदेशमा एक वर्ष काम गरिसकेका कर्मचारीलाई नेपाल भ्रमणका लागि ६ दिनको विदा र २५ हजार रुपैयाँ दिने भएको छ।"
राजधानी बम विस्फोटको अर्को पाटो : घाइतेका परिवारले भोगेको पीडा,"सन्तोषी महर्जन (२७)ले दिउँसैदेखि श्रीमान विक्रम लामा (२९)लाई पर्खिरहेकी थिइन्। राति ९ बजेसम्म पनि उनी फर्किएनन्। त्यसैबेला कसैले ढोका ढकढक्यायो। उनले ढोका खोलिन्। बाहिर प्रहरीको टोली उभिएको थियो। सामान किन्न भनेर दिउँसै घरबाट निस्किएका विक्रम बेलुककासम्म घर नआउँदा सन्तोषीलाई रत्तिभर चिन्ता थिएन। किनकी काठमाडौंमा उनका आफन्त धेरै थिए। विक्रम आफन्त कहाँ जाने, बस्ने गर्थे। त्यो दिन पनि उनी कतै गए होलान् भनेर सन्तोषी ढुक्क थिइन्। तर, समय उस्तै रहेन। सन्तोषीले कल्पना नै नगरेको घटना २ घण्टाअघि नै घटिसकेको थियो। उनले भर्खर थाहा पाएकी थिइन्। आफूले पर्खिरहेका श्रीमन जीवन र मरणसँग जुधिरहेका छन् भनेर। 'प्रहरी आएर श्रीमान खोइ भनेर सोधे मैले बाहिर जानुभएको छ आउँदै हुनुहोला भनेर जवाफ फर्काएँ', सन्तोषी त्यो रात सम्झिन्छिन्,'त्यसपछि प्रहरीले घरबेटीलाई बोलाएर मेरो श्रीमानले बम विस्फोट गराएको र आफै घाइते पनि भएको जानकारी दियो।' भिडियाे : गत जेठ १२ गते राजधानीमा भएको श्रृङ्खलाबद्ध बम विस्फोटमा विक्रम घाइते भएका थिए। थानकोटमा भएको विस्फोट परी उनको शरीरमा गम्भीर चोट लाग्यो। विस्फोटकै कारण उनको एउटा आँखामासमेत समस्या आएको छ। अहिले विक्रमको शहीद स्मृति अस्पताल कलंकीमा उपचार भइरहेको छ। त्यो साँझदेखि सन्तोषी न ढक्क भएर सुतेकी छिन् न चैनको सास फेर्न पाएकी छिन्। उनका आँखाबाट थाहै नपाइ आँशु बगिरहन्छन्। 'छिमेकीले हेर्ने नजर नै फेरिएको छ, छोरीलाई कोठमा राख्न सकेकी छैन, घरबेटीले कोठा छोडेर जा भनिसकेका छन् आँशु पुछ्दै सन्तोषी भन्छिन्। ००० निकै व्यस्त व्यक्ति थिए हरि खड्का (५०) ! मिलन चोक नजिकै रहेको उनको किराना पसलमा सधैँ भीड हुन्थ्यो। ग्राहकलाई सामान बेच्दाबेच्दै उनको दिन जान्थ्यो। त्यो दिन छोरा मिलन खड्का (१९)लाई पसलको जिम्मा दिएर विष्णु कपाल काट्न निस्किएका थिए। 'बुवाले दिउँसैदेखि कपाल काट्न जानुछ भन्दै हुनुहुन्थ्यो, म पसलमा आएपछि उहाँ हिड्नुभयो' मिलन त्यो दिन सम्झिन्छन्, 'म पसलमा बसिरहेको थिएँ आधा घण्टापछि ठुलोमम्मीले बुवाको एक्सिडेन्ट भयो, ओम अस्पतालमा लगेको छ भन्नुभयो।' विक्रम लामाकी श्रीमती सन्तोषी महर्जन र हरि खड्काकी श्रीमती राधिका खड्का। जब मिलन ओम अस्पतालमा पुगे, उनको टाउको रन्थनियो। घाइतेहरूको अवस्था विभत्स थियो। सबैको शरीर छियाछिया भएको देखिन्थ्यो। 'सुरुमा मैले बुवालाई चिन्नै सकिन, त्यहाँको अवस्था कस्तो थियो भन्ने कुरा मैले अहिले भन्न सक्दिन' १२ गतेकै श्रृङ्खलाबद्ध बम विस्फोटमा हरि पनि घाइते भएका थिए। बेलुका ४ बजे सुकेधाराको सैलुनमा भएको विस्फोटमा उनी पनि परे। त्यो दिन हरिकी श्रीमती राधिका खड्का (४४) दिदीको घरमा गएकी थिइन्। जब उनले श्रीमनको खबर थाहा पाइन् छाँगाबाट खसेझैं भइन्। 'उहाँलाई कुनै पार्टीसार्टीमा लाग्ने समय नै थिएन, कपान काट्न गएको बेला विस्फोटमा पर्नुभएको हो' राधिका भन्छिन्,'बम पड्काउनेको परिवार भनेर हामीलाई बसिनसक्नु भएको छ, सबैले शंकाको नजरमा हेर्छन्।' ००० सुरेन्द्र महर्जन (५४) पेशाले मिस्त्री हुन्। चाबहिलको रैथाने परिवारमा जन्मिएका उनी अहिले परिवारसहित कपनमा बस्दै आएका छन्। उनको परिवारले कपनमा कुखुरा पालन तथा तरकारी उत्पादन गर्छ। १२ गतेकै विस्फोटमा सुरेन्द्र पनि परे। सुकेधाराको सैलुनमा बड्किएको बमले उनको शरीर छियाछिया पारिदियो। तर, उनी बाँच्न सफल भए। अहिले उनको उपचार चाबहिलस्थित ओम अस्पतालमा भइरहेको छ। घाउमा संक्रमण बढ्दै गएपछि केही दिनअघि मात्र डाक्टरले उनको खुट्टा काटिदियो। सुरेन्द्रको कुरुवाकरुपमा खटिएका छन् छोरा सुबोध महर्जन (१९)। 'पहिलेदेखि चाबहिलमै बसेका कारण बुबा यतातिर आइरहनुहुथ्यो, त्यो दिन पनि घुम्न आउनु भएको रहेछ' सुबोध घटनाको दिन सम्झिन्छन्,'बुवा विस्फोटमा परेको थाहा पाएपछि हामी सबै यहाँ आयौं।' सुबोधकाअनुसार घटना भएदेखि घरको सबै काम प्रभावित भएको छ। कुखुरा फार्म लथालिङ्ग भएको छ। घरको सबै काम सम्हाल्ने सुरेन्द्र नै भएको छोरा सुवोध बताउछन्। 'प्रहरीको अमानवीय व्यवहार' बम विस्फोटमा घाइते हुनेका आफन्तले प्रहरीले आफूहरुलाई अमानवीय व्यवहार गरेको आरोप लागाएका छन्। राति १२१ बजे आएर घाइतेलाई सोधपुछ गर्ने अस्पतालमा बसेका कुरुवालाई दु:ख दिने काम प्रहरीले गरेको उनीहरू सुनाउँछन्। घाइते हरि खड्काका छोरा मिलनले अस्पतालमा कुरुवा बसिरहेका बेला एकदिन प्रहरीको एउटा समूहले आफ्नो परिचय पत्र मागेको र त्यही परिचय पत्रमार्फत आफूलाई फसाउन खोजेको बताए। ओम अस्पतालमा सुकेधारा बम विस्फोटका घाइते हरि खड्का र सुरेन्द्र महर्जन। 'प्रहरीले मेरो आइडी कार्ड मागे मैले सहजै आफ्नो कलेजको आइडी कार्ड दिएँ'मिलन भन्छन् 'केही समयपछि तिनै प्रहरी आएर विस्फोट भएको ठाउँमा तेरो आइडी कार्ड भेटियो भने मैले होइन भने।' बुबा विप्लवका कार्यकर्ता नभएको र कपाल काट्न जाँदा घाइते भएको मिलनले बताए। समयसययमा अस्पतालमा आएर बुवालाई प्रहरीले झस्काउने गरेको सुरेन्द्र महर्जनका छोरा सुबोध बताउछन्। 'सुतिरहेका बेला रातिराति आएर उठ् भन्दै प्रहरीको टोलीले बुवालाई थर्काउने गर्छ, विस्फोटका कारण उहाँको होस उडेको छ। त्यस्तो अवस्थामा प्रहरीले उल्टै हप्काउने थर्काउने गरिरहेको छ',उनी भन्छन्,'सोधपुछ र अनुसन्धान गर्न प्रहरीले पाउनुपर्छ तर राति १२ बजे आएर थर्काएर अनुसन्धान हुन्छ?' विक्रम लामालाई अस्पतालबाट छिट्टै डिस्चार्ज गर्न डाक्टरलाई प्रहरीले दबाब दिएको श्रीमती सन्तोषी महर्जनको आरोप छ। 'मेरो श्रीमानलाई उपचार गर्ने डाक्टरले आफ्नो फोन प्रहरीले ट्रयाकिङ गरिरहेके छ भन्छन्। प्रहरीले डाक्टरहरूलाई छिटो डिस्चार्ज गर भनिरहेका छन्', सन्तोषी भन्छिन्,'घाइते पूर्णरुपमा सन्चो नहुँदै प्रहरीले जबरजस्ती गर्न पाउँछ? प्रहरीले जनावरको जस्तो व्यवहार गरिरहेको छ।' उपचार कसले गरिदिन्छ? घाइतेको उपचार गर्न आफूहरूलाई हम्मेहम्मे परेको आफन्तहरूको गुनासो छ। घाइतेको सम्पूर्ण उपचार खर्च सरकारले व्यहोर्नुपर्ने उनीहरूको माग छ। 'उपचार गर्दागर्दै ७८ लाख खर्च भइसक्यो, ऋण लिएको सबै पैसा सकियो अझै सन्चो हुने छाँटकाट छैन अब कसरी उपचार गर्ने?', घाइते हरि खड्काकी श्रीमती राधिका भन्छिन्,'सरकारले पनि हामीलाई किन तल्लो व्यवहार गरिरहेको छ? घाइतेले त उपचार पाउनुपर्यो नि!' विक्रम लामाकी श्रीमती सन्तोषीलाई उपचार खर्चको पिरलो छ। सानो व्यवसायले चलेको घरमा विक्रम विस्फोटमा परेदेखि ठूलै संकट उत्पन्न भएको छ। व्यापार बन्द भएपछि एकातिर उनलाई घर कसरी चलाउने भन्ने चिन्ताले सताएको छ भने अर्कोतिर श्रीमानको उपचार खर्च कसरी जुटाउने भन्ने चिन्ता उस्तै छ। गत जेठ १२ गते राजधानीमा भएको श्रृङ्खलाबद्ध बम विस्फोटमा घाइते भएकाका आफन्तहरु। 'अस्पतालमा ८९ लाख रुपैयाँ तिर्न बाँकी छ, आफन्तसँग रोइकराई मागेको पैसा पनि सकियो' उनी भन्छिन्,'पहिले पहिले सरकारले केही गरिदिन्छ भन्ने आशा थियो प्रहरीको व्यवहारले त्यो आशा पनि मर्यो।' सरकारले आफूलाई नेपालको नागरिक नै नभए सरह व्यवहार गरेको सुरेन्द्र महर्जनका छोरा सुबोध बताउछन्। घाइतेका परिवारहरू विप्लव र सरकारको राजनीतिक खिचातानीमा परेको उनको निष्कर्ष छ। 'सरकार र विप्लवको लडाइमा सर्वसाधारण परे अहिले सरकारले उनीहरूलाई उपचार नै गर्न मान्दैन' सुबोध भन्छन्,'घाइतेहररू नेपालको नागरिक होइनन् भने होइनन् भनोस् नभए उपचार खर्च व्यहोरोस्।'"
"गोरखामा बाबुरामको एक दिन : बालबालिकासँगै बसे, खाए अनि रमाए","गोरखा : पूर्व प्रधानमन्त्री एवं प्रतिनिधिसभा सदस्य बाबुराम भट्टराई आइतबार सौरपानी पुगे। भूकम्पले क्षतिग्रस्त त्यहाँको सिद्धार्थ माध्यमिक विद्यालयको भवन पुनर्निर्माणसम्बन्धी गुनासो आएपछि उनी स्थलगत अध्ययनका लागि विद्यालयमा पुगेका हुन्। भूकम्पले क्षतिग्रस्त विद्यालय अझैं उठ्न सकेको छैन। स्वकीय सचिव रोशन पोखरेलकाअनुसार डाक्टर भट्टराई त्यहाँ पुग्दा साँढे एक बजेको थियो। विद्यालयमा मध्यान्हको छुट्टी भएको थियो। टहरोभित्र विद्यार्थीहरु कोही खाजा खादै थिए भने कोही खेल्दै थिए। बाबुराम भट्टराई त्यहाँ पुग्दा विद्यार्थीहरु टहरोमै खेलिरहेका थिए। भट्टराई एकछिन विद्यार्थी देखेर टोलाए। उनी शिशु कक्षा खोज्दै भित्र गए। शिशु कक्षा पनि टहरोभित्रै रहेछ। बालबालिकाले कत्तिको स्वस्थ र सन्तुलित खाजा खाने रहेछन् भनेर बुझ्न बाबुराम त्यहाँ पुगेका हुन्। बालकक्षामा पसेका भट्टराईले केहीबेर बालबालिकासँगै घुँडा टेकेर खेले, कुराकानी गरे र सँगै बसेर खाजा पनि खाए। देशभरका आधारभूत विद्यालयका विद्यार्थीलाई नि:शुल्क खाजाको व्यवस्था गर्न सकिन्छ कि भन्नेबारे उनले शिक्षकसँग छलफल गरे। यसबारे नीति निर्माण तहमा आफूले छलफल चलाउने उनले बताए। आफ्नो निर्वाचन क्षेत्रको निर्वाचन क्षेत्र पूर्वाधार विकास कार्यक्रमको बजेट खर्चबारे बुझ्न उनी त्यहाँ पुगेको डा भट्टराईका स्वकीय सचिब रोशन पोखरेलले जानकारी दिए। डाक्टर भट्टराईले आइतबार ताकुकोटमा रहेको गाउँपालिकाको केन्द्र जोड्ने सडकको निर्माण अवस्थाबारे अनुगमन गरे। सो सडक निर्माणका लागि उनले ६० लाख रुपैयाँ उपलब्ध गराएका थिए। सडक निर्माण क्षेत्रमा पुगेर उनले मुख्य सडक निर्माणको काम सम्पन्न गरेपछि मात्र कृषि सडकलगायतका टुक्रे सडकमा बजेट बिनियोजन गर्नुपर्ने धारणा राखे। त्यस्तै सोमबार बालुवा, चनौटे, ताकुकोट, देउराली, मुलाबारीलगायतका गाउँमा पुगेर स्थानीयबासीसँग भेटघाट गर्ने कार्यक्रम रहेको स्वकीय सचिव पोखरेलले बताए।"
मार्तडीमा मापदण्ड विपरीत मासु तथा डेरी पसल संचालनमा,"बाजुरा : सदरमुकाम मार्तडीमा संचालन गरिएका मासु तथा डेरी पसाल नेपाल सरकारले संचालन गर्नुपर्ने मापदण्ड विपरीत संचालन गरिएको पाइएको छ। भेटेनरी अस्पताल तथा पशु सेवा विज्ञ केन्द्र बाजुराको आयोजनामा बजार अनुगमनको क्रममा यस्तो भेटिएको बजार अनुगमन समितिका संयोजक सहायक प्रमुख जिल्ला अधिकारी खगेन्द्रबहादुर मल्लले जानकारी दिए। अनुगमनमा बडिमालिका नगरपालिका, जिल्ला प्रशासन, उद्योग बाणीज्य संघ, कोलेनीका, प्रहरी, पत्ररकार, सरोकारवाला सहितले अनुगमन गरिएको भेटेनरी अस्पताल तथा पशु सेवा विज्ञ केन्द्रका प्रमुख डा शंकर पाण्डेले बताए। सदरमुकाम रहेको बडिमालिका नगरपालिका मार्तडी बजारमा संचालनमा रहेका ११ पसलको अनुगमन गरिएको थियो। अनुगमनका क्रममा कुनै पनि पसलले मुल्य सूची नराखेको पाइएको भेटेनरी अस्पताल तथा पशु सेवा विज्ञ केन्द्रका शिद्धराज जैशीले बताए। अनुगमनमा १३ वटा मापदण्ड हेरिएको थियो। सरसफाइको व्यवस्थापन, मुल्य सूची, दर्ता नविकरणको प्रमाण पत्र, डिप फ्रिजको व्यवस्थापनलगाएका मापदण्ड हेरिएको थियो। धेरै पसलले मापदण्डअनुसार सरसरफाइ, दर्ता नविरकण, फ्रीजको व्यवस्था राम्रो नभएको पाइएको अनुगमनका सदस्या नेपाल पत्रकार महासघ बाजुरा शाखाका अध्यक्ष प्रकाश सिंहले बताए। पहिलो पटक सुझाब दिएको छ, आगामी दिनमा मापदण्डअनुसार व्यवसाय नगरेको पाइए कानुनअनुसार कारबाही गरिने सहयक प्रमुख जिल्ला अधिकारी खगेन्द्र मल्ले बताए। बाजुरा जिल्लामा ९ वटा स्थानीय तह रहेका छन्। सदरमुकाम रहेको मार्तडीभन्दा बाहेकका स्थानीय तह तथा बजारमा अनुगमन नहुने गरेको पत्रकार लक्ष्मीराज पाध्यायले बताए। कोल्टी, पिलिचौर, बाम्का, बेतालमाडौंलगायतका स्थानीय बजारमा अनुगमन भने नभएको स्थानीयले बताए।"
काठमाडौंमा सुरु भयो राष्ट्रिय नाटक महोत्सव,"काठमाडौं : नेपाल संगीत तथा नाट्य प्रज्ञा प्रतिष्ठानले सोमबारबाट राष्ट्रिय नाटक महोत्सव२०७६ को आयोजना गर्ने भएको छ। प्रतिष्ठानकी प्रज्ञा परिषद् सदस्य एवं नाट्यकर्मी निशा शर्माले महोत्सवको बारेमा जानकारी गराउँदै भनिन्, 'समय र बजेट अभावका कारण यस पटकको महोत्सवमा हामीले सात नाटक मात्र समावेश गरेका छौं।' महोत्सवका लागि थुप्रै आवेदन परे पनि महोत्सवका लागि भने सातवटा नाटक मात्र छनोट गरिएको शर्माले बताइन्। नाटक महोत्सव ७ दिनसम्म काठमाडौंको कालिकास्थानस्थित सर्वनाम थिएटरमा आयोजना हुनेछ। पाँचौं राष्ट्रिय नाटक महोत्सव असारको आठ गतेसम्म हरेक बेलुका ५:३० बजेबाट दैनिक एउटा नाटक प्रदर्शनीमा रहनेछ। सोमबार उद्घाघाटन समारोहमा हिरा बिजुलीको निर्देशन रहेको नाटक पम्फा फूला मञ्चन गरिने भएको छ। उक्त नाटक कर्णाली थिएटर कलाकुञ्ज मुगुले मञ्चन गर्दै छन्।नाटक स्थानीय लोक कथामा आधारित भएकाले खस भाषामै मञ्चन गरिने प्रज्ञा परिषद् सदस्य शर्माले बताइन्। असार ३ मा प्रज्ज्वल पराजुलीले निर्देशन गरेका कलालय इटहरीको नाटक 'ईश्वरलाई चिठी' मञ्चन हुने छ। ४ गते मगर अध्ययन केन्द्र ललितपुरको प्रस्तुति तथा भीम मास्की रानाको निर्देशनमा गीतिनाटक 'जीवैमामा' गीतिनाटक मञ्चन गरिने छ। यस्तै ५ गते क्षितिज नाट्य समूह फिदिम पाँचथरबाट निर्देशक जीवन बरालको नाटक 'घरभित्रको अर्को' मञ्चन हुनेछ। ६ गते तरंग सांस्कृतिक परिषद् हेटौंडाको प्रस्तुति र उज्ज्वल शर्मा भण्डारीको निर्देशनमा नाटक 'अमरसिंहको खोजी', ७ गते रंगकला गोरखाको प्रस्तुति तथा रामबाबु रेग्मीको निर्देशनमा नाटक 'विकाश भर्सेज निकास' र महोत्सवको अन्तिम दिन ८ असारमा एम आर्ट थिएटर नेपालगन्जको प्रस्तुति र वीरेन्द्र हमालको निर्देशनमा नाटक कजरी मञ्चन गरिने भएको छ।"
सीसीटीभीको निगरानीमा कालिकोट कारागार,"कालिकोट : जिल्ला कारागार कार्यालय कालिकोटमा सीसीटीभी जडान गरिएको छ। कारागार व्यवस्थापन विभागको सहयोगमा जिल्ला कारागार कार्यालय कालिकोटमा सीसीटीभी जडान गरिएको हो। कारागारमा जडान गरिएको सीसीटीभी प्रमुख जिल्ला अधिकारी चन्द्रबहादुर कार्कीले सोमबार एक कार्यक्रमका बीच उद्घाटन गरे।जिल्ला प्रहरी प्रमुख डीएसपी बिनोद शर्मासहितको टोलीमा कारागारमा गएका प्रमुख जिल्ला अधिकारी कार्कीले कारागारको शान्ति सुरक्षा व्यवस्थित भएको बताए। उनले भने, 'कारागारमा सीसीटीभी जडान गरिएर निकै राम्रो भयो।कारागारको भित्री भागदेखि बाहिरी क्षेत्रको अवस्था एक कोठाबाटै अवलोकन गर्न सकिने भएको छ। कारागारका लागि सीसीटीभी निकै उपयोगी हुने उनले बताए। जिल्ला कारागार प्रमुख जेलर दलबहादुर बुढाले कारागारको शान्ति सुरक्षालाई व्यवस्थित बनाउन सीसीटीभीले निकै सहज भएको बताए। उनले कारागारभित्र र बाहिरका गतिविधि, बन्दीका क्रियाकलाप, सुरक्षाकर्मीको ड्यूटीको अवस्थालगायतका विषय आफ्नो कार्यकक्षबाटै अवलोकन गर्न सकिने बताए। उनले भने, 'कारागार व्यवस्थापन विभागबाट आएको एक लाख २५ हजार बजेटले कारागारभित्र र बाहिरी भागलाई लक्षित गरी ७ वटा क्यामेरा जडान गरिएका छन्। जिल्ला प्रहरी कार्यालय प्रमुख डीएसपी बिनोद शर्माले जिल्ला ससदरमुकाम मान्म बजारमा सीसीटीभी जडान गरेपछि उपराधिक घटनामा निकै कमी आउने बताउँदै कारागार पनि व्यवस्थित हुने बताए। उनले भने, 'जिल्ला प्रशासन कार्यालयको नेतृत्वमा करिब ६ महिना अगाडी मान्म बजारमा सीसीटीभी जडान गर्न सफल भएका थियौं।' उनका अनुसार मान्म बजारमा कहाँ के भइरहेको छ भन्ने कुरा जिल्ला प्रहरी कार्यालयको एक कोठाबाट निगरानी भइरहेको छ। बजारमा सामान्य समान हराउदा पनि सहजै फेला पर्ने गरेको छ। बजारमा हुने चोरी, सार्बजानिक सम्पतिको सुरक्षा, झै झगडालगायतका सामाजिक अपराधका घटनाहरु हुन छाडेका छन्। बन्दीलाई ढाका बुनाइ तालिम जिल्ला कारागारमा बन्दी जीवन बिताइरहेका १० जना बन्दीलाई लक्षित गरी दुई महिने ढाका बुना तालिम सुरु भएको छ। घरेलु तथा साना उद्योग विकास समितिको आयोजना तथा जिल्ला कारागार कार्यालयको समन्वयमा बन्दीको मागका आधारमा १० जना कैदी बन्दीलाई ढाका बुनाइसम्बन्धी दुई महिने तालिम सोमबारदेखि सुरु भएको हो। तालिममा सहभागी कैदी मनबहादुर शाहीले आफूहरुले पहिलेदेखि नै माग गरेको ढाका बुनाइ तालिम अहिले पाएकोमा खुसी लागेको बताए। उनले भने, 'टोपी, मखुलर, सुइटरलगायतका सामान बुनेर कारागारबाटै व्यवसाय गरिरहेका छौँ। अब ढाका बुन्न पनि सिक्छौ।' कार्यक्रममा जेलर दलबहादुर बुढाले कारागारलाई उद्योगका रुवमा विकास गर्न यस्ता तालिम आयोजनाका लागि समन्वय गरिरहेको बताए। उनले कारागारबाट बाहिर जाँदा कैदीले विभिन्न सीप सिकेर जाने बताए। कार्यक्रममा उद्योग अधिकृत आइती चौधरीले तालिमको बारेमा जानकारी दिँदै दुई महिने ढाका बुनाई तालिमले कैदीले रुमाल, सललगायतका ढाकाका कपडा बुन्न सिक्ने बताइन्। उनले कारागारमा ढाँका बुनाइ तालिम संचालनका लागि सहयोग गर्ने सबै सरोकारवाला निकायलाई धन्यबाद दिइन्।"
"बारामा बस दुर्घटना, एकको मृत्यु, ३५ घाइते",सिमरा : बाराको चुरियामाई मन्दिर नजिक सोमबार बिहान यात्रुबस दुर्घटना हुँदा एक महिलाको मृत्यु भएको छ। नारायणघाटबाट वीरगन्जतर्फ आउँदै गरेको ना ५ ख ४०१५ नम्बरको बस जीतपुरसिमरा उपमहानगरपालिका २२ स्थित चुरियामाई मन्दिर नजिक दुर्घटना हुँदा घाइते भएकी महिलाको उपचारको क्रममा हेटौडामा मृत्यु भएको हो। मृतक महिलाको सनाखत हुन सकेको छैन्। दुर्घटनामा ३५ जना घाइते भएका छन्। घाइतेमध्ये १५ जनाको अवस्था गम्भीर रहेको इलाका प्रहरी कार्यालय सिमराका प्रहरी नायब उपरीक्षक गोविन्द पुरीले जानकारी दिएका छन्। घाइते सबैको हेटौडास्थित अस्पतालमा उपचार भइरहेको छ। ओरालो बाटोमा बस अनियन्त्रित हुँदा सडकबाट ४० फिट तल खसेको र तत्कालै घाइतेलाई उद्धार गरी अस्पताल लगिएको प्रनाउ पुरीले जानकारी दिए।
"पूर्वमा फैलिदै डेंगु, मेचीनगरमा थप २ जनामा संक्रमण",झापा : झापाको मेचीनगरमा थप २ जनामा डेंगु सक्रमण फेला परेको छ। यसअघि नगरमा २ जना डेंगुका रोगी फेला परेका थिए। मेचीनगर नगरपालिकाको स्वास्थ्य शाखा संयोजक शशीकला राईका अनुसार मेचीनगरको १ पाटापुर र १० को पशु बजारमा दुईजना डेंगुको रोगी फेला परेका हुन् । यसअघि मेचीनगर ९ स्थित खुट्टीडाँगी दुर्गा टोलमा आमा छोरामा डेंगुको संक्रमण देखिएको थियो। नगरमा डेंगु संक्रमितको संख्या ४ पुगेको संयोजक राईले जानकारी दिइन्। योसँगै झापा जिल्लामा डेंगु संक्रमितको संख्या १४ पुगेको छ। १० मा फेला परेको ३१ वर्षीया यातायात मजदुर भएकाले धरानमा नै उनलाई डेंगु भएको अशंका गरिएको छ भने १ नम्बर वडामा फेला परेका २५ वर्षीया डेंगुका नयाँ बिरामी हुन्। दुईजनाको उपचार मेचीनगरस्थित शिखर अस्पतालमा भइरहेको छ। स्वास्थ्यकर्मीका अनुसार दुवैजनाको स्वास्थ्य अवस्था भने सामान्य रहेको छ। बिरामीमा मनोविज्ञान असर पर्ने भएकाले स्वस्थ्यकर्मीले संक्रमितको नाम र थरबारे जानकारी दिएका छैनन् । संक्रमितको घरमा पुगेर नगरपालिकाको स्वास्थ्यकर्मीको टोलीले उनीहरुका परिवारसँग छलफल गरेको छ। अस्पतालमा पुगेर उनीहरुको स्वास्थ्य अवस्थाका बारेमा जानकारी लिएको छ।पछिल्लो समय सुनसरीको धरानमा प्रकोपको रूप लिइसकेको डेंगुका संक्रमित नगरमा धमाधम फेला पर्न थालेपछि नगरपालिकाले यसको नियन्त्रणमा कडाईका साथ अघि बढेको मेचीनगर नगरपालिकाका प्रमुख बिमल आचार्यले बताए। नगरमा डेंगु संक्रमित फेला परे लगत्तै मेचीनगर नगरपालिकाले डेंगु रोग नियन्त्रणका लागि लामखुट्टेको बासस्थान खोजी नष्ट गर्ने अभियानलाई तीव्र पारेको छ। चेतनामुलक पर्चा पम्प्लेट वितरणसँगै माइकिङ पनि गरिरहेको स्वास्थ्य शाखाका सहसंयोजक रामनारायण यादवले जानकारी दिए।
घरघरमा गोबर ग्यास प्लान्ट,"बर्दिबास : दाउरा लिन जंगल जानु पर्दैन। गाईभैंसीको गोबर घोल्छु, ग्यास बलिहाल्छ। सजिलो भएको छ, महोत्तरी बर्दिबास नगरपालिका८ हात्तिलेट लोपचन टोलकी ४७ बर्षीय गोलीयादेवी राम (चमार) भन्छिन्, दाउरामा खाना पकाउँदा धुँवाले घर कालो हुन्थ्यो। झण्झट र कठिन पनि हुन्थ्यो। ग्यास चलाउन थालेपछि त्यस्तो समस्या छैन। गोलीयाको घर हात्तिलेटस्थित सागरनाथ जंगल नजिकै छ। नौ जनाको परिवार छ। वैकल्पिक उर्जा प्रवर्द्धन केन्द्र नेपाल खुमलटार काठमाडौंको अनुदानमा उनले आगनमा गोबर ग्यास प्लान्ट जडान गरेकी हुन्। चार घनमिटरको ग्यास प्लान्टले उनको जीवनमा खुसी ल्याइदिएको छ। अहिले उनी प्लान्टमा दैनिक गोबर हाल्न संकलन गर्छिन्। त्यसै खेर जाने गाईभैंसीको गोबर उपयोगमा आएको छ। गोलीयाको छिमेकी ३५ बर्षीया पवित्रस्देवी महराको घरमा पनि गोबर ग्यास जडान गर्ने तयारी छ। त्यसपछि उनले पालेका चारवटा राँगाको गोबरबाट ग्यास प्लान्टमार्फत वैकल्कि उर्जा उत्पादन हुनेछ। जंगलमा दाउरा कममात्रै पाउन थालिएको छ। फडानीले जंगल उजाड भइसकेको छ, पवित्रीले भनिन्, फेरी बर्षामा दाउरा भिजेर आगो बाल्न समस्या हुन्थ्यो। अब त्यो दुःख गोबर ग्याँसले हटाउँछ भन्ने आस छ। वैकल्पिक उर्जा प्रवर्द्धन केन्द्र नेपालको तीन करोड लगानीमा प्रदेश २ मा एकै साथ दलित परिवारको घरघरमा पाँच सय ३४ थान गोबर ग्यास प्लान्ट निर्माण भइरहेका छन्। खाना पकाउन जंगलमा दाउरा लिन जानुपर्ने बाध्यता अन्त्य गर्न चुरे क्षेत्र आसपासका गरिव दलितको घरमा गोबर ग्यास प्लान्ट निर्माण गरिएको हो। आविस्कार इनर्जी कम्पनी बर्दिबास महोत्तरी, राजधानी उर्जा विकास कम्पनी लालबन्दी सर्लाही र शोभा गोबर ग्यास प्रालि निजगढ बाराले अभियानकै रुपमा ग्यास प्लान्ट निर्माण गर्ने जम्मा पाएका छन्। असारभित्र सम्पूर्ण प्लान सञ्चालन हुने आविस्कार इनर्जी कम्पनी बर्दिबास महोत्तरीका प्रमुख तिलक श्रेष्ठले जानकारी दिए। गोबर ग्यास सञ्चालनमा आएपछी दैनिक २१ हजार तीन सय ६० किलो दाउरा खप्त घट्ने छ, उनले भने, वन त जोगिनै भयो। प्लान्टबाट निस्किेका गोबर पुनः खेतमा मलको रुपमा प्रयोग गर्न पनि सकिन्छ।"
दुर्घटनामा दुईको मृत्यु,विराटनगर : मोरङको सुन्दरहरैंचा र सुनवर्षी नगरपालिकामा भएका अलगअलग दुर्घटनामा परेर दुई जनाको मृत्यु भएको छ । पूर्वपश्चिम राजमार्ग अन्तर्गत सुन्दरहरैंचा३ मा सोमबार बिहान भएको दुर्घटनामा एक महिलाको मृत्यु भएको छ । पूर्वबाट पश्चिमतर्फ जाँदै गरेको को २ च १८६१ नम्बरको म्याजिक भेनको ठक्करबाट अनियन्त्रित बनेको को २२ प २४८४ नम्बरको स्कुटर सडकमा गुडिरहेको को १ ख ३५०५ नम्बरको ट्रकमा गएर ठोक्किँदा दुर्घटना भएको हो । दुर्घटनामा स्कुटरको पछाडि सवार पथरीशनिश्चरे नगरपालिका८ की २८ वर्षीय यमुना बास्तोलाको मृत्यु भएको मोरङ प्रहरीका प्रवक्ता डीएसपी घनश्याम श्रेष्ठले बताए । उनका अनुसार घटनामा घाइते भएकी बास्तोलको उपचारका क्रमममा नोवेल शिक्षण अस्पताल विराटनगरमा मृत्यु भएको हो । दुर्घटनामा परेर घाइते भएका स्कुटर चालक नानीमैया लिम्बू र उनका ६ वर्षीय छोरा गोविनको नोवेलमै उपचार भइरहेको छ । त्यस्तै रंगेलीविराटनगर सडकखण्ड अन्तर्गत सुनवर्षी नगरपालिका९ भेडुवाथान नजिकै आइतबार राति १० बजे भएको दुर्घटनामा परेर एक जनाको मृत्यु भएको छ । पूर्वबाट पश्चिमतर्फ जाँदै गरेको को २ त २३२० नम्बरको ट्याक्टरमा को ५ प ११७९ नम्बरको मोटरसाइकल पछाडिबाट ठोक्किँदा दुर्घटना भएको इलाका प्रहरी कार्यालय रंगेलीका प्रहरी निरीक्षक कवीन्द्र कार्कीले बताए । उनका अनुसार दुर्घटनामा सुनवर्षी४ अमरदहका ४५ वर्षीय दिलिपकुमार विश्वकर्माको घटनास्थलमै मृत्यु भएको हो । प्रहरीले दुवै दुर्घटनामा संलग्न सवारी साधन र चालकलाई नियन्त्रणमा लिएर घटनाको अनुसन्धान सुरु गरिएको जनाएको छ ।
ईआईए नगरे ५० लाख जरिवाना,"काठमाडौं : वातावरणीय प्रभाव मूल्यांकन (ईआईए) स्वीकृत नगराई काम गर्नेलाई ५० लाख रुपैयाँसम्म जरिवाना प्रस्ताव गरिएको छ। वातावरण संरक्षण विधेयकमा ईआईए स्वीकृत नगराई वा स्वीकृत प्रतिवेदनविपरीत काम गर्नेलाई ५० लाखसम्म जरिवाना वा ३ वर्ष कैद वा दुवै सजायको व्यवस्था गर्न सांसदले संशोधन प्रस्ताव पेस गरेका छन्। वन तथा वातावरण मन्त्री शक्तिबहादुर बस्नेतले वातावरण संरक्षणसम्बन्धी कानुन संशोधन र एकीकरण गर्न बनेको विधेयक केही साताअघि संसद्मा पेस गरेका थिए। विधेयकमा जरिवानाको मात्र प्रस्ताव गरिएको थियो। १३ संशोधन प्रस्ताव परेका छन्। कुनै प्रस्ताव कार्यान्वयन गर्दा वातावरणमा पर्ने प्रतिकूल प्रभाव निराकरण वा न्यूनीकरण गर्न अवलम्बन गरिने उपायका सम्बन्धमा विस्तृत रूपमा गरिने अध्ययन नै ईआईए हो। विकास निमार्ण आयोजना, उद्योग, होटल, स्वास्थ्य संस्था सञ्चालन वा विस्तार क्रममा वातावरण प्रभाव मूल्यांकन (ईआईए) अध्ययन अनिवार्य गर्नै पर्छ। त्यसैगरी कुनै पनि काम गर्दा प्रारम्भिक वातावरणीय परीक्षण (आईईई) प्रतिवेदन स्वीकृत नगराई वा प्रतिवेदनविपरीत गरे १० लाखसम्म जरिवाना वा एक वर्षसम्म कैद वा दुवै हुनुपर्ने प्रस्ताव सांसद गगनकुमार थापाले गरेका छन्। सफा, स्वच्छ र स्वस्थ वातावरणका लागि ०७३७४ को बजेट वक्तव्यको प्रतिबद्धताअनुसार काठमाडौं उपत्यकाका औद्योगिक क्षेत्र ६ महिनाभित्र स्थानान्तरण गर्नुपर्ने संशोधन प्रस्ताव सांसद प्रेम सुवालले राखेका छन्। वागमती, विष्णुमती र हनुमन्ते नदीलाई नापी नक्साअनुसार संरक्षण गरी प्रदूषणमुक्त बनाउने प्रस्ताव सुवालले गरेका छन्। स्वच्छ वातावरणका लागि बिहान ७ बजेदेखि बेलुका ८ बजेसम्म भारी गाडी, टिपर, डोजर चलाउन रोक लगाउन प्रस्ताव गरिएको छ। विधेयक त्रुटीपूर्ण र अस्पष्ट रहेकाले तत्काल परिमार्जन गर्नुपर्ने वातावरण विद्हरूको भनाइ छ। विधेयकमा समावेश गरिएको रणनीतिक वातावरणीय विश्लेषण, अध्ययन, मूल्यांकन लगायत शब्द फरक भएकाले यसको प्रयोग अस्पष्ट रहेको वातावरणविद् बताउँछन्। स्वच्छ वातावरण, सफा र हराभरा चाहिने हो भने विधेयकमा धेरै थप गर्नुपर्ने वातावरणविद् भूपेन्द्र शर्मा बताउँछन्। वातावरण निरीक्षक हुन न्यूनतम वातावरण विज्ञान, वातावरण व्यवस्थापन वा वातावरण इन्जिनियरिङ उत्तीर्ण गरेको दक्ष हुनु आवश्यक छ, उनले भने। अन्य परिषद् जस्तै वातावरण परिषद् गठन भै कार्यान्वयनमा आउनु पर्ने, स्वीकृत वातावरण संरक्षण ऐनविपरीत काम गर्ने गराउने व्यक्ति, संस्था वा निकायलाई आर्थिक दण्ड र कैदको पनि व्यवस्था हुनुपर्ने उनको भनाइ छ। वातावरण प्रभाव मूल्यांकन प्रतिवेदन स्वीकृत, कार्यान्वयन अनुगमन र प्रदूषण नियन्त्रण प्रमाणपत्र वातावरण विभागले दिने व्यवस्था हुनु पर्ने, वातावरणीय परीक्षण वातावरण मन्त्रालयले गर्ने, अधिकार र साधन स्रोतसम्पन्न शक्तिशाली वातावरण प्राधिकरण वा प्रदूषण नियन्त्रण बोर्ड वा वातावरण आयोगको स्थापना गरी तीन तहको शासकीय संरचना र जनशक्तिको व्यवस्था हुनु पर्छ, उनले भने।"
कर्मचारी अभावले सेवा प्रवाह सुस्त,"कालिकोट : कर्मचारी समायोजनपछि कालिकोटका स्थानीय तह रित्तो भएका छन्। आर्थिक वर्षको अन्त्यमा पालिकामा कर्मचारी अभाव हुँदा दैनिक कामकारबाही प्रभावित बनेको छ। विकासे काम तिव्र हुने यो समयमा कर्मचारी नहुँदा विनियोजित रकम कार्यान्वयन हुन सकेको छैन। समायोजनपछि अधिकांश कर्मचारी संघ र प्रदेशमा गएका छन्। तर स्थानीय तहका लागि खटाइएका कर्मचारी पनि कार्यालयमा हाजिक नहुँदा निर्धारित काम गर्न नपाएको कालिकोटका जनप्रतिनिधिहरुको गुनासो छ। कर्मचारी अभावले दैनिक कार्यालयमा आउने सेवाग्राहीलाई रित्तो हात फर्काउनुपरेको पलाँता गाउँपालिकाका अध्यक्ष लक्ष्मणबहादुर बमले बर्ता। प्रशासनिक काम हेर्ने प्रशासकिय अधिकृत नै छैनन्, रकम भुक्तानी र विकासे काम हुने बेला नै आर्थिक वर्षको अन्त्यमै हो अध्यक्ष बमले भने, योजनाका कामको त कुरै छोडौं, कार्यालयमा आउने सेवाग्राहीले पनि सहज रुपमा काम लिन पाएका छैनन्। पहिला रहेका प्रमुख प्रशासकिय अधिकृत रामप्रसाद कुस्मा सरुवा भएपछि नयाँ अधिकृत अँझै कार्यालय हाजिर भएका छैनन्। यस्तै रास्कोट नगरपालिकामा पनि आवश्यकता अनुसार न्यूनतम कर्मचारीसमेत छैनन्। समायोजनमा प्रशासकिय अधिकृत र लेखापालसहित ६ जना कर्मचारी बाहिर गए। उनीहरुको ठाउँमा हालसम्म एकजना कर्मचारी पनि उपस्थित भएका छैनन्। तिलागुफा नगरपालिकामा उपप्रमूख दर्शना नेपालीले भनिन्, अधिकृतले संघ रोजे, खरदार र सुब्बाले प्रदेश, गाउँपालिकामा आउने कोही छैन। कर्मचारी समायोजनका नाममा बहुअधिकारप्राप्त स्थानीय तहलाई असफल बनाउने प्रयास भएको उनको भनाइ छ। दरबन्दी अनुसारका अन्य कर्मचारी आउने अपेक्षा गरिए पनि कुनै पनि कर्मचारी उपस्थित नहुँदा विकास निर्माणका कामहरु प्रभावित भएको उनले बताइन्। रास्कोट नगरपालिका प्रमुख काशीचन्द्र बरालले कालिकोटबाट निजामति क्षेत्रमा निकै न्यून सहभागीताका भएकैले स्थानीय कर्मचारी अभाव भएको बताए। समायोजनमा सबै आआफ्नो क्षेत्र छानेर गए, हाम्रो क्षेत्रबाट निजामति सेवामा सहभागीता नै न्यून छ। आफ्नै ठाउँका कर्मचारी नभएपछि दुर्गममा कसले छनोट गरेर आउँछन् ? उनले प्रश्न गरे। अहिले रास्कोट नगरपालिकामा नागरिकता सिफारीस र जन्मदर्ता गर्ने कर्मचारी पनि छैनन्। जस कारण नगरका सार्वजानिक सेवा तथा विकास निर्माणको काम अधुरै छन्। कर्मचारी नहुँदा सबै काम प्रभावित भएपछि नगरपालिकाले अगामी वर्षदेखि स्थानीय युवालाई लोकसेवा आयोग बढाउने योजना बनाएको छ। निजामतिमा हाम्रो क्षेत्रका युवाको सहभागीता बढाउन अर्कोवर्षदेखि नगरपालिका आफैले पढाउने योजना बनाएको छ। यसका लागि बजेटको व्यवस्था गर्नेछौं। नगरप्रमुख बरालले भने।"
चालक अनुमति पत्रको परीक्षास्थलमै नतिजा,"दाङ : यातायात व्यवस्था कार्यालय दाङले आइतबारदेखि चालक अनुमति पत्र परीक्षास्थलमै नतिजा सार्वजनिक गर्न सुरु गरेको छ। प्रयोगात्मक परीक्षालाई व्यवस्थित गर्ने उद्देश्यले परीक्षा दिएकै दिन नतिजा प्रकाशन सुरु गरेको हो। कार्यालय प्रमुख मित्रलाल ढकालले सवारी चालक अनुमति पत्रको लागि ट्रायल दिइसकेपछि बेलुका सोही ठाउँबाटै नतिजा प्रकाशन गरिएको बताए। उनका अनुसार आइतबार परीक्षामा सामेल एकहजार दुईसय परीक्षार्थीमध्य एकसय ७५ जनाको उतिर्ण नतिजा प्रकाशन गरिएको छ। यस्तै आइतबारदेखि कार्यालयले परीक्षालाई मर्यादित र पादरर्शी बनाउन सीसी क्यामेरा जडान गरेको छ। प्रदेश ५ मा रहेका तीन वटा कार्यालयमध्य दाङमा पहिलो पटक सीसी क्यामेरा जडान गरिएको हो। उनले सिसी क्यामेरा जडान भएपछि यातायातको चालक अनुमति पत्रको परीक्षा भरपर्दाे, व्यवस्थित बनेको बताए। ट्रायलस्थल पुरै कभरेज गर्न पाँच स्थानमा सीसी क्यामेरा जडान गरिएको छ। सबै क्षेत्रमा क्यामेरा राखिएको छ उनले भने, ट्रायलस्थलमा नै कन्ट्रोल रुम र मोबाइल एप्सबाट पनि त्यसको निगरानी गर्न थालिएको छ। यातायातको आफ्नै कार्यालय नभएकाले प्रदेश सरकारले संरचना निर्माणमा ध्यान दिन उनले माग गरे। कार्यालयका प्रशासन प्रमुख रेश्मीराज अधिकारीले पहिलो चरणमा झण्ढै सवा लाख रुपैयाँ लागतमा सीसी क्यामेरा जडान गरिएको जानकारी दिए। खुला क्षेत्र भएकाले सुरक्षा चुनौतीलाई मध्यनजर गर्दै निगरानीका लागि सीसी क्यामेरा जडान गरिएको हो।"
४३० गर्भवती र सुत्केरीको घरमा स्टिकर,"सिन्धुली : सिन्धुलीको फिक्कल गाउँपालिकाले ४३० गर्भवती र सुत्केरीको घरमा पहिचान स्टिकर टाँसेको छ। गाउँपालिका भित्रका गर्भवती र सुत्केरी तथा २ वर्ष मुनिका बालबालिकाको पहिचान र सेवाका लागि स्टिकर टाँसेको हो। गाउँपालिकाले सुरक्षित मातृत्व र पोषणका लागि गर्भवती र सुत्केरी पहचिान गर्न दुई थरीका स्टिकर टाँसेको गाउँपालिकाकी उपाध्यक्ष पार्वती सुनुवारले जानकारी दिइन्। गाउँपालिकामा सबै वडाका गर्भवती महिलाको पहिचान गरी उनीहरुलाई निशुल्क गर्भजाँच, सुत्केरी र शिशुको दुई वर्षसम्म हेरचाह तथा पोषणका लागि स्टिकर टाँसिएको हो, उनले भनिन्। एउटा स्टिकरमा कम्तीमा चारदेखि ९ पटकसम्म गर्भजाँच गराऔं र अर्कोमा स्तनपान अमृत समान र सुरक्षित मातृत्व र पोषणमा ध्यान दिऔं नारा लेखिएको छ। यस्ता स्टिकर गर्भवती र सुत्केरीको घरमा सबैले देख्ने स्थानमा टाँसिएको छ, सुनुवारले भनिन्। समयमा गर्भजाँच नगराई घरमै सुत्केरी गराउँदा महिलाको ज्यान जान थालेपछि गाउँपालिकाले विशेष कार्यक्रम तय गर्दै स्टिकर टाँस्ने निर्णय गरेको हो। गर्भवतीलाई गर्भजाँच गराउन स्वास्थ्य संस्था जाँदा र फर्कदा निशुल्क एम्बुलेन्स सेवा, सुत्केरी महिला र शिशुका लागि पौष्टिक आहार तथा गर्भजाँच गराएवापत ३ हजार ८ सय रुपैयाँ प्रोत्साहन भत्ता समेत दिन थालेको छ। गर्भवती र सुत्केरीको स्वास्थ्यलाई ध्यान दिँदै फिक्कल गाउँपालिकाले सुरक्षित मातृत्व तथा पोषणसम्बन्धी कार्यक्रम सञ्चालन गरेको छ। पोषण परियोजनाअन्तर्गत गाउँमा गर्भवती र सुत्केरीको घर चिनियोस् भनेर गाउँपालिकाले ग्रामिण महिला चेतना केन्द्र र वर्ड भिजनको सहयोगमा छापिएको दुइथरी कार्ड घरघरमा पुर्याएको हो। दुई वर्षसम्मका बालबालिका भएका महिला र गर्भवती भएको घरमा स्टिकर टाँस्दा अनुगमन गर्न सजिलो हुने भएपछि यस्तो कार्ड सुत्केरी र गर्भवतीका घरमा देखिने गरी टाँस्न लगाइएको हो, सुनवारले भनिन्। गाउँपालिकाले गर्भवतीलाई प्रसुतिका लागि स्वास्थ्यचौकी जानआउन एम्बुलेन्स निःशुल्क गरेको छ। अन्य अस्पतालमा लैजानु परे पचास प्रतिशत छुट दिने गरिएको उपाध्यक्ष सुनुवारले जानकारी दिइन्। सुत्केरी हुन बर्थिङ सेन्टरमै लैजान अनिवार्य गरिएको छ। घरमै सुत्केरी हुँदा आमा र बच्चा दुवैको ज्यान जोखिममा पर्ने र महिलालाई विभिन्न किसिमको संक्रमणबाट बचाउन यस्तो अभियान सञ्चालन गरिएको र यो प्रभावकारी हुने विश्वास गरिएको छ। गाउँपालिकाले ग्रामीण क्षेत्रका महिलाको प्रजनन् स्वास्थ्य जाँच तथा परामर्शका लागि फिक्कल गाउँपालिकाका दुई स्थानमा निःशुल्क स्वास्थ्य शिविर सञ्चालन गरिरहेको छ।"
महिनावारीमा छुट्छ पढाइ,"सिरहा : लहान नगरपालिका१४ स्थित वस्तीपुर माविमा अध्ययनरत छात्राहरु महिनावारी हुँदा पढाइ छाड्ने गरेका छन्। विद्यालयमा व्यवस्थित शौचालय र सेनेटरी प्याडको सुविधा नहुँदा उनीहरुले पढाइ छोडनु परेको हो। पटकपटक समस्या राखे पनि विद्यालय प्रशासनले सुनुवाई गर्न नसकेको विद्यार्थीको गुनासो छ। विद्यालयमा शौचालय, सेनेटरी प्याड हुँदैन। पेट दुख्यो की घर गइहाल्नु पर्छ, कक्षा १० मा अध्ययनरत छात्रा पुनम ठाकुरले भनिन्, दिनहुँ यसरी छात्रालाई पढाइ छाड्नु परेको छ तर, हाम्रो कुराको सुनुवाई भएन। शौचालय भए पनि पानी नआउने विद्यार्थीको गुनासो छ। कक्षा ९ की सन्तोषी यादवले भनिन, घर नगई सुखै छैन्। विद्यालयले चासो दिएको छैन। उनीहरु जस्तै यस विद्यालयमा अध्ययनरत कक्षा ७, ८, ९ र १० का छात्रा महिनावारी हुँदा दिनहुँ ४५ जना पढाइ छाड्न बाध्य छन्। विद्यालयमा प्याड छैन्। आफ्नो समस्या शिक्षकलाई उनीहरु भन्न सकिरहेको छैन्। कक्षा ७ देखि १० सम्मका ६३० जना विद्यार्थीमध्ये बढी छात्रा छन्। महिनावारी हुँदा बीचमै पढाइ छाड्दा उनीहरुको पठन पाठनमा समस्या भइरहेका छन्। हामी समस्या पुरुष शिक्षकलाई खुलेर भन्न सकिरहेको छैन्, कक्षा १० की संगिता महतोले भनिन,विद्यालयमा सुविधा छैन्। महिनावारी हुँदा पढाइ छाड्नै परेको छ। छात्रा शौचालय अलग भएपनि त्यसमा पानीको सुविधा नरहेको उनले सुनाईन्। महिनावारी समस्याले पढाइ प्रभावित हुने गरेको उनले बताईन्। पढ्ने रहर हुँदा पनि महिनावारीको समयमा बाध्यताले पढाइ छाडेर बीचमै घर फर्किनु परेको छात्रा पुनम ठाकुरले सुनाईन्। पटक पटक विद्यालयमा गुनासो गरेपनि हामीहरुको समस्या समाधान हुन सकेको छैन्, उनले भनिन,हाम्रो दुःख कसले बुझिदिने खै ? महिनावारी भएको बेला कम्तिमा ५ दिन विद्यालय आउनै नसकेको उनले सुनाईन्। विद्यालयमा छात्रा विद्यार्थीले मात्रै होइन, शिक्षिकाहरु पनि महिनावारीको समयमा विद्यालय छाडेर जानु परेको शिक्षिका चान्दनी यादवले सुनाईन्। विद्यालयमा प्याडको सुविधा भए छात्राहरुलाई पठन पाठन अवरोध हुदैन्थ्यो, उनले भनिन,थोरै पैसामा समाधान हुने यो समस्या कठिन हुँदै गएको छ। विद्यालयमा छात्राहरुलाई प्याड किन्न आर्थिक अभाव रहेको प्रधानाध्यापक राम नारायण साह बताउँछन्। आन्तरिक आम्दानी छैन, यसको लागि छुट्टै रकम आउँदैन्, उनले भने,विद्यार्थीहरु महिनावारीको समयमा घर फर्किन बाध्य छन्। जसले गर्दा उनीहरुको पढार्इ पनि प्रभावित हुने गरेको उनले सुनाए। विद्यालयको अरु समस्याहरु लिएर प्रअ आफुकहाँ आएपनि छात्राहरुको समस्या नआएको वडाअध्यक्ष महेश श्रेष्ठको भनाई छ। गर्मीमा कक्षा कोठामा पंखा नभएर पढाउने समस्यालगायत भौतिक संरचनाको कुरा आएको छ, उनले भने,अब विद्यालयमा छात्राहरुको लागि प्याड पनि व्यवस्था गर्छौ। महिनावारी ढिलो वा चाँडो किन हुन्छ ? महिनावारीको समयमा विद्यालयबाट वञ्चित महिनावारीमा कसरी संक्रमणबाट बच्ने ? स्कुले छात्रालाई सेनेटरी प्याड वितरण सेनेटरी प्याड बनाउन सिकेपछि विद्यालय नियमित महिनावारीमा पनि ढुक्कसँग स्कुल कार्डबाट सेनेटरी प्याड सेनेटरी प्याड बनाउन जुटे छात्रा महिनावारी हुँदा स्कुल जाँदैनन् किशोरी विद्यालयमै सेनेटरी प्याड"
पहिरो पीडितका लागि एकिकृत बस्ती,"फिदिम : दुई वर्ष पहिलेको पहिरोले घरबार विहिन फालेलुङ ३ बुङसिङडाँडाका दिलबहादुर राई निकै खुसी छन्। पहिरो पीडित उनी सहित १५ घर निर्माण भएपछि उन खुसी देखिएका हुन्। हामी पनि राम्रा घरमा बस्न पाउने भयौँ, उनले भने, सरकार छ भन्ने आभाष भएको छ। घरहरु बनिसकेपछि पहाडको टाकुरामा बजारजस्तै बस्ती निर्माण हुने भएको छ। गाँउपालिकाले पीडित परिवारका लागि बनाइएका घरहरु हस्तान्तरण गर्ने योजना बनाएको छ। घर निर्माणको काम अन्तिम चरणमा पुगेको छ। प्रदेश सरकार र गाँउपालिकाको सक्रियतामा पहिरो पीडितका लागि एकिकृत बस्ती निर्माण गरिएको हो। दुई बर्ष अघिको पहिरोले पूर्ण रुपमा क्षति पुर्याएका घरपरिवारका लागि बुङसिङडाँडामा ६ रोपनी जग्गामा बस्ती निर्माण गरिएको फालेलुङ गाँउपालिकाका अध्यक्ष सञ्चकुमार केरुङले जानकारी दिए। एक किचन सहितको तीन कोठा बनाइएको छ। घरको छानामा जस्तापाता छ। भुई प्लास्टर गरिएको छ। एकिकृत बस्तीमा दुईवटा सार्वजनिक शौचालय बनेका छन्। प्रदेश सरकारको ५० लाख र गाँउपालिकाको ११ लाख रुपैँयामा बस्ती तयार भएको प्रमुख प्रशासकिय अधिकृत मौसम ढुंगेलले जानकारी दिए। २०७४ साउन २६ मा चार दिनसम्म गएको पहिरोले तीन दर्जन घरपरिवार प्रभावित भएका थिए।"
"पाइलट च्यानल गहिरो बनाउँदै भारत, स्थानीय त्रसित","विराटनगर : कोशी परियोजनले सप्तकोशी नदीको नेपाल तर्फको भागमा खनेको पाइलट च्यानल पुनः गहिरो बनाउन सुरु गरेको छ। भारतले नेपाललाई कुनै जानकारी दिएको छैन। सप्तरीको हनुमाननगर कंकालनी नगरपालिकाको वडा नम्बर १३ मा पाइलट च्यानल खन्दा गोबरगाँडा बस्ती नै डुबेको थियो। भारतले च्यानल गहिरो बनाउन थालेपछि बस्ती डुब्ने आशंकाले स्थानीय त्रसित बनेका छन्। परियोजनाका अधिकारी निर्देशनमा ठेकेदारले मेसिन लगाएर गहिरो र फराकिलो बनाउने काम गरिरहेको वडा अध्यक्ष बिन्देश्वर यादवले बताए। निर्माण नरोके पश्चिम तटबन्धमा जोखिम बढ्ने उनको भनाइ छ। नेपालभारत कोशीसम्झौता१९५४ विपरित तीन वर्ष लगाएर च्यानल खनिएको थियो। कोशीको प्राकृतिक बहाव भारत विहार लोकहा पुनर्वासस्थित स्पर नम्बर २०५० मा पुगेको बेला च्यानल खनेर पश्चिम तटबन्ध तर्फ सप्तकोशीको पानी फर्काउन लागेका छन्। नेपाली भुभाग डुबानमा पर्ने गरी भारतीय पक्षले च्यानल खन्ने काम गरिरहेको हनुमाननगर कंकालनी नगरपालिका मेयर शेलेश कुमार साहले बताए। परियोजनाले जर्बजस्ती नेपाली भूभागको जग्गामा हस्तक्षेप गर्दै आएको छ। नेपाली भुभागमा निर्माण गरिएको पश्चिमी तटबन्धको मर्मत समेत ३० वर्षदेखि परियोजनाका कर्मचारीले नगरेको स्थानीय बताउँछन्। सम्पर्क तथा भूआर्जन कार्यालय विराटनगरका प्रमुख सन्तोष लिम्बुले गहिरो र फराकिलो बनाउने विषयसमेत जानकारी नदिएको बताए। उनले स्थलगत निरीक्षण पछि दुवै देशका सरोकार निकायलाई जानकारी गराइएको बताए। केन्द्रस्तरबाटै यस विषयमा समन्वय र छलफल हुनु जरुरी हुन्छ, उनले भने, भारतीय पक्षले कुनै काम गर्दा नेपाल पक्षलाई जानकारी दिने गरेको छैन। बिहारका ५ जिल्ला जोगाउन परियोजनाका भारतीय अधिकारीले प्राकृतिक बहावलाई परिवर्तन गर्न लागेका हुन्।"
बन्धक बनाएर यौन धन्दा,"भद्रपुरः काठमाडौंको एउटा गलैंचा कारखानामा काम गर्दै गर्दा एकजना सामान्य चिनजानकी दिदीले राम्रो कमाई हुने प्रलोभन देखाएर १२ जना युवतिलाई छापाको विर्तामोड पुर्याइन्। मासिक ५० हजारसम्म कमाउने युवतीहरु ती महिलाको साथमा धेरै कमाउने महत्वकांक्षाले बिर्तामोड पुगे। तर त्यहाँ पुगेपछि उनीहरुले कमाइको कुरा त परै जाहोस परिवारसँग फोनमा सम्पर्क गर्नसमेत पाएनन्। होटलको सरसफाई गरेरै मासिक खानबस्न र १० हजार बढी कमाई हुन्छ भनेर लगिएका उनीहरुले यौन व्यवसायका लागि फसाइएको बिर्तामोड पुगेपछि मात्रै थाहा पाए। होटल मालिकको हातमा परेपछि पैसा पाउनु त परै जाहोस् दुई महिनासम्म दुई छाक खाना पनि नखाएको पीडित युवतीले बताएका छन्। केही दिनअघि प्रहरीले छापा मारेर होटलबाट युवतिलाई उद्धार गरेपछि होटलमा बन्धक बनाएर यौन धन्धा हुने गरेको खुलासा भएको हो। देशका दुर्गम क्षेत्रबाट सोझा युवतिलाई राम्रो रकम दिने लोभ देखाएर होटलमा यौन व्यवसायमा लगाउने गरेको छापा प्रहरीले बताएको छ। उद्धारपछि युवतीहरुले फोनको सम्पर्कमासमेत रहन नदिएर निरन्तर यौन धन्दामा लाग्न बाध्य पारिएको बताएका छन्। सरसफाइ गरेरै मासिक १० हजार बढी कमाइ हुन्छ भनेर चिनकी दिदीले हामीलाई यहाँ ल्याइन् एक युवतिले भनिन्, तर यहाँ पुगेपछि मात्रै हामीले फसेकेका थाहा पायौं, भाग्न खोजे ज्यान मार्ने कोशिससमेत भयो, ज्यान जोगाउन बाध्यतावस होटलवालाले भनेको मान्नुपर्यो। होटलवालाले कोठामा बन्धक बनाएर दैनिक पाँचसात जना बढी मान्छे पठाउँने गरेको बताइन्। प्रतिकार गर्नखोज्दा पिटेर हैरान पार्थे, न फोन न पैसा, केही नहुँदा नयाँ ठाउँबाट भाग्न पनि सकेनौं उनले आफ्नो पीडा सुनाइन्। उनीहरुलाई कतिजना ग्राहक ले बलात्कार गरे भन्ने यादसमेत छैन। १६ देखि २० वर्षका ती युवतीहरुमध्ये कतिको मानसिक अवस्था नै कमजोर बेनको प्रहरी प्रमुख मदनकुमार थापाले बताए। प्रहरीका अनुसार बिर्तामोडका सानाठूला गरी एकसय बढी होटलमा खुलेयाम यौन धन्दा हुने गरेको पाइएको छ। हामीले पक्राउ गर्छौं, केही रकम तिरेर दुई सातमै उनीहरु छुटिहाल्छन् प्रहरी प्रमुख थापाले भने, यस्ता अपराध गर्नेलाई कडा कारबाही नभएसम्म महिलामाथिको यौन शोषण अन्त्य हुँदैन। युवतीको जाहेरीअनुसार झापा होटलका मालिक रामकृष्णल कडरियासहित एक अर्कालाई प्रहरीले नियन्त्रणमा लिएको छ। कडरिया दुई दशकदेखि होटल संचालन गरेर यौन धन्दा चलाइरहेको प्रहरीले बताएको छ। प्रहरीले उनीहरुलाई मानव बेचबिखन र यौन शोषणमा मुद्दा चलाएको छ। प्रतिभा होटबाट नियन्त्रणमा लिइएका तीन युवतिले दिएको जाहेरी अनुसार होटल सञ्चालकलाई कारबाही प्रक्रिया अगाडि बढाइएको प्रहरी प्रमुख थापाले बताउ।"
पक्की घरको आसमा घर न घाट,"सिरहा : लहान नगरपालिका१२ भोटियाटोलकी दशनी मल्लिक (डोम)को परिवार बस्ने एक कोठे घर छ। त्यही घरमा उनी पति लगन मल्लिक र चारजना छोराछोरी प्रमोद, कविता, आनन्द र जिवनसँग बस्छिन्। एक कोठे घरमा आमाबुवासँगै सुत्न कठिनाई भएकाले उनका छोरा गर्मी महिनामा घर अगाडी रहेको हाटबजारको सेडमै रात बिताउँछन्। जाडोमा परिवारका सबै सदस्य एउटै कोठामा कोचिएर सुत्छन्। खाना बनाउने अलग भान्सा कोठा छैन्। पानी नपर्दा घर बाहिर र पानी परेका बेला घरभित्रै खाना पकाउँन्। उनका छिमेकी शान्ति मल्लिकको पनि अवस्था त्यस्तै छ। उनको एउटै छानोमा दुई कोठे घर छ। एउटामा ढोका छ, अर्कोमा छैन। ढोका भएको कोठामा उनको छोरा रञ्जित बुहारी बबि र नाती शंकर सुत्छन्। शान्ति आफु छोरा सञ्जित, श्रवण र छोरी रञ्जुसहित अर्को कोठामा। शान्तिको पति केही वर्ष पहिले बितिसकेका छन्। यी दुई डोम परिवारको ६ वर्षअघि सम्म फुसकै भएपनि बस्ने लायक घर थियो। उनीहरुलाई जनता आवास कार्यक्रमबाट पक्की घर बनाइदिने भन्दै पुरानो फुसको घर भत्काउन लगाइयो। पक्की घरका लागि जग हालेर केही काम पनि भयो। तर, ६ वर्ष बित्दा पनि उनीहरुको घर तयार भएको छैन। पक्की घरमा बस्ने उनीहरुको सपना अधुरै छ। पक्की घर पाउने आसले भएको घर भत्काएपछि त्यही दिनबाट उनीहरुको परिवार बिच्चलीमा परेको हो। पक्की घर पाउने आसले खुशी भइयो। केही नसोची पुरानो घर भत्कायौं, लगनले भने, तर, ६ वर्ष बित्दा पनि घर पाएका छैनौं। हाम्रो विजोग भएको छ। तत्कालिन समयमा घर बनाउने जिम्मा पाएका व्यक्तिलाई पटकपटक भने पनि कसैले नसुनेको पीडितको भनाइ छ। गाउँमा अन्य दलित परिवारका घर भने बनिसकेको उनीहरुको भनाइ छ। घर निर्माण गर्दा मिस्त्री र सामग्री जनता आवास कार्यक्रमबाट दिएको र लेबर खर्च आफैँ तिरेको उनले सुनाए। घर निर्माण समितिका व्यक्तिले लेबर खर्च दिनपर्छ भन्यो, उनले भने, परिवार सदस्य सबै खटे। लेबर खर्च पनि तिरेकै हो तर घर पुरा भएन। लेबर खर्च तिर्दा उल्टै ऋण लागेको छ। डोम समुदायको मुख्य पेसा बाँसको सामाग्री उत्पादन हो। शान्ति र लगनको घर परिवारले पनि बाँसको सामाग्री उत्पादन गर्दै आएका छन्। उनीहरुले बनाएको बाँसको सामग्री बेच्न भोटिया टोल आँधी गाउँ र गणेशपुर जानु पर्छ। डोम परिवार आफूले उत्पादन गरेको बाँसका सामग्री बेच्न गाउँगाउँ पुग्ने गर्छन्। यस समुदायमा आफुलाई तोकेको गाउँ बाहेक ठाउँमा गएर बाँसको सामग्री बेच्न बन्देज छ। गरी खाने थोरै गाउँ छ। बाँसको सामग्री बेचेर बढी आम्दानी हुँदैन, लगनले भने, घर परिवारको गुजारा चलाउनु कि घर बनाउनु दुखै दुख छ ? एक वर्षअघिदेखि वडा नम्बर१३ को कार्यालयमा सरसफाई कर्मचारी नियुक्त भएका , शान्तिले भनिन्, पक्की घर पुरा गर्न वा त्यसलाई भत्काएर फेरी फुसकै घर बनाउन पनि पैसा चाहिन्छ। आयआर्जन कम भएकाले समस्या छ। रातदिन चिन्ताले सताउँछ। सुरुमा आफ्नो घर बनाइदिन ठेक्का लिएका व्यक्तिलाई भन्न जाँदा उल्टै गाली गरेको उनको भनाइ छ। कहिलेकाहिँ घरमा पाहुना आउँदा बाहिरै सुताउनु पछै, उनले दुखेसो पोखिन्। ०६९०७० सालमै सरकारले जनता आवास कार्यक्रम लागु गरेको थियो। जसअन्तर्गत सिरहामा १ हजार घर निर्माण गरिने बताइएको थियो। त्यतिबेला बनाइएका घर गुणस्तरहीन भएको भन्दै व्यापक विरोध भएको थियो। यसबारे अख्तियारले अनुसन्धान पनि गरेको थियो। आर्थिक वर्ष ०७३०७४ जनता आवास कार्यक्रमअन्तर्गत सिरहामा पुराना घर भत्काएर नयाँ बनाउने योजना ल्याइएको थियो। दुई वर्ष बित्दा पनि ९६० घर अधुरै छन्। गत असारसम्ममा ४० वटा घर बस्न योग्य हुने गरी निर्माण भएको राजविराजस्थित सहरी विकास तथा भवन निर्माण कार्यालयको तथ्याकंमा उल्लेख छ। हाल जनता आवास कार्यक्रम प्रदेश सरकारअन्तर्गत छ। प्रदेश २ सरकारले दलित समुदायलाई प्राथमिकतामा राखेर घर बनाउने घोषणा गरेको छ। तर, कार्यालय र कर्मचारी व्यवस्थापन नहुँदा कार्यान्वयन हुन सकेको छैन्।"
विकास निर्माणमा जुटे महिला,"ताप्लेजुङ : ताप्लेजुङ फक्ताङलुङ गाउँपालिका७ ओलाङचुङ्गगोलामा विकास निर्माण गर्न महिला सक्रिय भएका छन्। यस स्थानका २३ महिला चीनसँगको सिमावर्ती थाङ्जेमा ढुंगा फुटाउने, ओसार्ने, सोलिङ गर्नेजस्ता काममा व्यस्त छन्। उनीहरू स्थानीय तहले समयमै सक्नुपर्ने विकास निर्माणलाई पूर्णता दिन यसरी जुटेका हुन्। उनीहरू गाँस र बासको प्रबन्ध गरेर बिहानदेखि साँझ आँखाले भ्याएसम्म काम गर्छन्। वर्षैभरि गलैंचा बुन्न व्यस्त हुने उनीहरू ४ हजार मिटर उचाइमा पदमार्ग बनाउने कार्यमा खटिएका हुन्। स्थानीय सरकारको काम पनि समयमा सकिने, समूहमा काम गर्ने नयाँ अनुभव पनि हुने, ओलाङचुङगोलाकी याङ्जे शेर्पाले भनिन्, बिहान सबेरैदेखि बेलुका अबेरसम्म बाटो निर्माणमा जुटिरहेका छौं। उनीहरूलाई स्थानीय पुरुषले पनि निर्माणमा साथ दिएका छन्। द ग्रेट हिमालयन ट्रेल अन्तर्गतको नागोदेखि थाङ्जेसम्मको ४८ किलोमिटर पदमार्ग निर्माण गर्न उनीहरू जुटेका हुन्। नेपालकै सबैभन्दा लामो हिमाली पदमार्ग द ग्रेट हिमालयन ट्रेलको प्रस्थान बिन्दु गोला हो। टेल स्तरोन्नतिका लागि प्रदेश १ सरकारले चालु वर्ष ५० लाख रुपैयाँ छुट्याएको थियो। बजेटको अख्तियारी ढिलो आएको र उक्त क्षेत्रमा जेठ पहिलो सातासम्मै हिउँ नपग्लिएकाले काम ढिलो भएको वडासदस्य टासी शेर्पाले बताए। समय थोरै छ, टासीले भने, गाउँबाट आउनजान धेरै समय लाग्ने भएकाले बास बसेरै काम गर्ने र सक्ने योजना छ। असार मसान्तअगावै सक्नेगरी काम भइरहेको वडाध्यक्ष छेतेन वालुङ भोटेले जानकारी दिए। समय पनि थोरै भएकाले काम सक्ने आँट महिलाले देखाएको भोटे बताए। पदमार्ग क्षेत्र ३ हजार ४ सयदेखि ४ हजार मिटर उचाइसम्म पर्छ। गाउँलेलाई तीन समूहमा विभाजन गरेर काममा खटाइएको उनले बताए। जसमा धेरै महिला छन्। २०२५ जनासम्मको समूह बनाएर कामको जिम्मा दिइएको छ, वडाध्यक्ष छेतेनले भने, दैनिक डेढ सय मिटरको दरले काम भइरहेको छ। ३ वटा समूहलाई सजिलो, अप्ठ्यारो भाग बराबरी पर्ने गरी मिलाइएको स्थानीय भुजुङ शेर्पाले बताए। हिमाली क्षेत्र भएकाले ढुंगाको काम गर्न निकै कठिनाइ रहेको उनले सुनाए। गाउँपालिकाका प्रवक्तासमेत रहेका स्थानीय छेतेन शेर्पाका अनुसार प्रत्येक घरबाट एक जनादेखि तीन जनासम्म महिला काममा संलग्न छन्। काम गर्ने हरेक समूहको नेतृत्वकर्ता छनोट गरिएको छ भने समितिका पदाधिकारी तथा सदस्यसमेत सबै समूहमा सामेल भएर महिलाको साहसमा आँट भएका छन्। मंगलबारसम्म ८ सय मिटरमा बाटो फराकिलो पार्ने र ग्राभेल लगाउने कार्य सकिएको वडाध्यक्ष छेतेनले बताए। पदमार्गको प्रवद्र्धनमा जुट्न पाउँदा निकै खुसी लागेको र आम्दानीको स्रोत पनि भएको छिरिङ शेर्पाले सुनाए। पहिलेजस्तो व्यापार व्यवसाय छैन, छिरिङले भने, १ वर्षयता गाउँमा विकास योजनाका काम आउन थालेका छन्, हाम्रो आम्दानीको स्रोत नै यही हो। ३ हजार ३ सय मिटर उचाइमा रहेको ओलाङचुङगोला ताप्लेजुङको सबैभन्दा ठूलो वडा पनि हो। भूगोल ठूलो भए पनि यहाँ ५४ परिवारको एउटै बस्ती छ। यसअघि वडाको योजनाअन्तर्गत बस्तीमा सञ्चालित काममा पनि स्थानीय महिला नै खटिएका थिए। यस वर्ष गाउँपालिकाले उक्त वडामा बालमैत्री बाटो, सामुदायिक भवन निर्माणलगायतमा ४८ लाख बजेट विनियोजन गरेको थियो।"
भक्तपुरमा गुठीको ३७ हजार रोपनी जग्गा प्रभावित हुने,"भक्तपुर : भक्तपुरमा ३७ हजार ३१ रोपनी ४ आना १ पैसा १ दाम गुठी अधीनस्थ जग्गा छ। ३ हजार ४७ राज गुठी, २ सय ८ छुट गुठी र १ सय ३९ अमानत गुठीको नाउँमा जग्गा रहेको गुठी संस्थान भक्तपुर शाखा कार्यालयले जनाएको छ। कार्यालय प्रमुख हरिप्रसाद सुवेदीले सरकारबाट प्रस्तावित गुठीसम्बन्धी विधेयक पारित भएर ऐन आए भक्तपुरका गुठी अधीनस्थ जग्गा प्रभावित हुने बताए। मोही किसानले गुठीलाई निश्चित कुतबाली अथवा तिरो तिरेर कमाउँदै आएको जग्गा गुठी अधीनस्थ जग्गा हो। भक्तपुरमा हिटी चोक सदावर्त राजगुठी, चाँगुनारायण मन्दिर, तलेजु र भादगाउँ २१ गुठीका सबैभन्दा धेरै जग्गा रहेको प्रमुख सुवेदीले बताए। उनका अनुसार भक्तपुर गुठीसँग घर तथा भौतिक संरचनासहितको ८६ रोपनी गुठी तैनाथी जग्गासमेत छन्। ती भौतिक संरचना भाडामा लगाएर गुठीले बहाल आम्दानी गर्दै आएका छन्। गुठीको विशुद्ध एवं एकलौटी अधिकार रहेको जग्गा र त्यसमाथि बनेको भौतिक संरचनालाई गुठी तैनाथी जग्गा भनिन्छ। उनले गुठीको जग्गा कुनै न कुनै रूपमा मोही किसानले कमाउँदै आएको र किसानले जग्गा कमाएबापत निश्चित कुतबाली गुठीलाई बुझाउँदै आएकोसमेत जानकारी दिए। तैनाथी जग्गा तथा भौतिक संरचनाबाट हुने आम्दानीकै भरमा भक्तपुरमा बिस्का जात्रा, तलेजु, चाँगुनारायण, पाँचतले, भैरवनाथलगायत मन्दिरको पर्वपूजा, थापूजा, नित्यपूजा र पुजारीको खान्की व्यवस्था हुँदै आएको छ। तर विधेयकले यी सबैलाई प्रभावित पार्ने गुठीयारहरूले दाबी गरेका छन्। भक्तपुर गुठीका अनुसार ७ हजार रोपनी राज गुठीको जग्गा रैतानी भइसकेका छन्। ०६४ माघ १० सम्म तत्कालीन सरकारले मोही किसानलाई गुठी जग्गा रैतानी गर्ने सुविधा दिएको थियो। ०६४ माघ १० पछि भने गुठी जग्गा रैतानी गर्ने प्रक्रिया खुलेको छैन। तर प्रस्तावित विधेयकले गुठी अधीनस्थ जग्गामा मोहीयानी हक कायम गरे भक्तपुरमा सरकारी गुठीले अझै करिब १८ हजार ५ सय १५ रोपनी १० आना जग्गा गुमाउने छन्। मोहीयानी हकअनुसार गुठी जग्गाका मोही किसानले आधा जग्गा पाउँछन्।"
पर्यटकीय स्थल थोलेदेम्बामा पूर्वाधार निर्माण,"ओखलढुंगा : नेपालका सात अग्ला डाँडामध्येको एक खिजीदेम्बाको देम्बाडाँडालाई पर्यटकीय क्षेत्रका रूपमा विस्तार गर्न पूर्वाधार निर्माणको काम सुरु भएको छ। सरकारले घोषणा गरेको एक सय पर्यटकीय गन्तव्य सूचीमा सूचीकृत देम्बाडाँडामा पर्यटकीय पूर्वाधार विकासको काम थालिएको हो। संघीय तथा प्रदेश सरकारबाट प्राप्त ६५ लाख बजेटबाट खिजिदेम्बा गाउँपालिकाले पूर्वाधार विकासको काम अगाडि बढाएको हो। सूचीमध्येको एक ओखलढुंगाको यो डाँडा ३३५० मिटर अग्लो छ। ओखलढुंगाको प्रमुख पर्यटकीय गन्तव्यका रूपमा रहेको यो डाँडामा अहिले पर्यटकीय पूर्वाधार विकासको काम थालिएको हो। संघीय सरकारको संस्कृति, पर्यटन तथा नागरिक उड्डयान मन्त्रालयबाट प्राप्त ५० लाख रुपैयाँबाट गाउँपालिकाले २० लाख रुपैयाँ पैदल बाटोका लागि खर्चेको छ। देम्बाडाँडा घुम्न जाने पर्यटक खानेपानी नहुँदा असुविधा भोग्ने समस्या समाधान गर्न २५ लाखमा काम थालिएको छ। ३ किलोमिटर तल रहेको मुहानबाट लिफ्टिङ प्रणाली प्रयोग गरेर देम्बाडाँडामा खानेपानी पुर्याउने योजना गाउँपालिकाको छ। ५ लाख रुपैयाँमा देम्बाडाँडामा शौचालय निर्माणको काम पनि थालिएको छ। प्रदेश सरकारको उद्योग, पर्यटन, वन तथा वातावरण मन्त्रालयबाट प्राप्त १५ लाख रुपैयाँ बजेटबाट भने १८ मिटर अग्लो ट्रसको भ्यू टावर निर्माणको काम अगाडि बढाइएको अध्यक्ष वेदबहादुर रोक्काले बताए। उनले नेपालकै प्रमुख गन्तव्य स्थलका रूपमा विकास गर्न पहल भइरहेको बताए। सगरमाथा लगायतका दर्जनौं हिम श्रृंखला तथा ओखलढुंगा, सोलुखुम्बु लगायतका जिल्लाका आकर्षक पहाडी दृष्य देम्बाबाट देख्न सकिन्छ। यस क्षेत्रमा बहुमूल्य जडीबुटीसमेत पाइने गरेको छ। चैत वैशाखको सिजनमा जंगलै ढकमक्क हुने गरी फुल्ने लालीगुराँसले यो क्षेत्रलाई थप आकर्षक बनाउँछ। देम्बाडाँडामा निर्माण हुने पर्यटकीय पूर्वाधारका संरचना आउँदो असार मसान्तभित्रै सम्पन्न गरेर पर्यटक आकर्षण गर्ने खिजिदेम्बा गाउँपालिकाको तयारी छ। भ्रमण वर्ष २०२० लाई ध्यानमा राखेर देशभर पर्यटक भिœयाउने सरकारको लक्ष्य पूरा गर्न ओखलढुंगाका पर्यटकीय स्थलको प्रचार र विकास गर्न प्रदेश र संघीय सरकारका योजनामा बजेट समावेश गरिएको सांसद यज्ञराज सुनुवारले बताए। सुनुवारकै पहलमा राष्ट्रपति विद्यादेवी भण्डारीको उपस्थितिमा थोलेदेम्बा महोत्सव सम्पन्न भएको थियो। सफा मौसम हुँदा यहाँबाट काठमाडौं उपत्यकाका अग्ला टावरमा बत्ती बलेको देख्न सकिने स्थानीय बताउँछन्। जिल्लाकै सबैभन्दा बढी विदेशी पर्यटक आउने थोलेदेम्बाको पूर्वाधार विकास गर्न सके खिजीदेम्बा गाउँपालिकालाई पर्यटकीय हब बनाउन सकिने स्थानीय अगुवा सुदिप सुनुवारको भनाइ छ।"
गर्मीले स्कुल बन्द,"चितवन : ह्वात्तै गर्मी बढेसँगै मध्य तराईका जिल्लाको जनजीवन प्रभावित भएको छ। गर्मीले दिउँसो सर्वसाधारण हिँडडुल गर्न सकेका छैनन्। बजारी क्षेत्रमा चहलपहल घटेको छ। धेरै गर्मी भएपछि भरतपुर महानगरपालिकाले ३ दिनका लागि सबै स्कुल बन्द गरेको छ। चर्को गर्मीसँगै विद्यार्थी बिरामी हुन थालेपछि महानगरभित्रका निजी तथा सामुदायिक स्कुल सोमबारदेखि ३ दिन बन्द गरिएको महानगरपालिकाका शैक्षिक प्रशासन महाशाखाका अधिकृत बाबुराम दवाडीले बताए। चितवनको तापक्रम आइतबार ३८ डिग्री पुगेको छ। गर्मी बढेपछि अभिभावकले बालबालिका स्कुल पठाउन असहज भएको गुनासो गरेका थिए। बर्खे बिदामा मिलाउने गरी अहिले बिदा दिइएको हो। गर्मी बढेसँगै बालबालिकाको स्वास्थ्यलाई मध्यनजर गरी बन्द गरिएको दवाडीले बताए। विद्यार्थी बिरामी हुन थालेपछि छलफलबाट बिदा गरेका हौ, उनले भने, त्यसपछि पनि यस्तै गर्मी भए बिदा थपिने छ। भरतपुरका २ सय २० स्कुलमा ८२ हजार विद्यार्थी पढ्छन्। अत्यधिक गर्मी हुन थालेपछि भरतपुर अस्पतालमा बिरामीको चापसमेत बढेको चिकित्सकले बताएका छन्। भरतपुर अस्पतालका वरिष्ठ बालरोग विशेषज्ञ डायुवानिधि बसौलाले बिरामी बालबालिका भर्ना हुने क्रम बढेको बताए। अस्पतालमा आउने बिरामीमध्ये बालबालिका बढी छन्, उनले भने, उच्च ज्वरो, खोकी, रुघा, खटिरा देखिन थालेका छन्। जनजीवन कष्टकर चितवन निकै गर्मी हुने जिल्लामा पर्छ। चितवनको अधिकतम तापक्रम ४० डिग्रीसम्म पुगेको रेकर्ड छ। तापक्रम वृद्धिसँगै एक सातायता जनजीवन कष्टकर बनेको छ। अत्यावश्यक काम नपरी सर्वसाधारण घरबाहिर निस्कँदैनन्। चितवनमा गर्मीले जनजीवन कष्टकर बन्दै गएको छ, दिनहुँ बढ्दो छ। गर्मी छल्न कतिपय पौडी खैल्न जाने गरेका छन्। व्यावसायिक होटलका स्विमिङ पुलमा भीड लाग्न थालेको छ। नारायणगढमुग्लिन सडकखण्डको जलबिरेको लामो झरनामा गर्मी छल्न अहिले भीड लागेको छ। स्विमिङ पुल भएका नारायणगढ, भरतपुर, सौराहालगायत ठाउँमा होटलमा पर्यटक बढेका छन्। गर्मी छल्न स्विमिङ पुल खोज्ने पर्यटक बढेको होटल सेन्ट्रल पार्कका सञ्चालक श्याम महतले बताए। स्विमिङ पुल खोज्न आउने धेरै छन्, उनले भने, अहिले गर्मी छल्नकै लागि पर्यटक आउने गरेका छन्। गर्मीले जुस पसल र स्विमिङ पुलमा सर्वसाधारणको भीड लाग्ने गरेको छ।"
मनिराज वाङ्मय पुरस्कार दधिराज सुवेदीलाई,धनगढी : यस वर्षको मनिराज वाङ्मय पुरस्कार वरिष्ठ साहित्यकार दधिराज सुवेदीलाई प्रदान गरिने भएको छ। मनिराज वाङ्मय पुरस्कार विराटनगरमा रहेर साहित्यमा सक्रिय वरिष्ठ साहित्यकार दधिराज सुवेदीलाई प्रदान गरिने नेपाली साहित्य तथा संस्कृति प्रतिष्ठान गोदावरीका अध्यक्ष पदमराज जोशीले जानकारी दिए।मनिराज वाङ्मय पुरस्कार धनगढीका साहित्यकार मनिराज जोशीका छोरा गोविन्दराजले स्थापना गरेका हुन्। भाषा विज्ञ एवं साहित्यकार डिल्लीराज फुलाराको संयोजकत्वमा गठन भएको तीन सदस्यीय समितिले गरेको सिफारिसानुसार सुवेदीलाई उक्त पुरस्कार दिने निर्णय गरिएको प्रतिष्ठानले आइतबार पत्रकार सम्मेलनमा जानकारी दिएको हो। गत वर्ष उक्त पुरस्कार राष्ट्रकवि माधव प्रशाद घिमिरेलाई प्रदान गरिएको थियो।
