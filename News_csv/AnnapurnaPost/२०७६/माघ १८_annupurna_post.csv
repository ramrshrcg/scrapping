शीर्षक,विवरण
"विश्वभर स्वास्थ्य संकट घोषणा, चीनका नेपाली १० दिनदेखि कोठाभित्रै","काठमाडौं : चीनको हुपे प्रान्तको राजधानी उहानबाट फैलिएको कोरोना भाइरस विश्वका २० मुलुकसम्म पुगेपछि विश्व स्वास्थ्य संगठन (डब्लूएचओ) ले विश्वव्यापी स्वास्थ्य संकट घोषणा गरेको छ । भाइरसबाट चीनमा मात्र २ सय १३ को ज्यान गएपछि डब्लूएचओले संकट घोषणा गरेको हो । डब्लूएचओले संकट घोषणा गरे पनि चीनको हुपे प्रान्तको उहान आसपास सहरका नेपाली विद्यार्थी १० दिनदेखि कोठाभित्र थुनिएर बस्न बाध्य छन् । उद्धारका लागि नेपाल सरकारले प्रयास नगरेको गुनासो उनीहरूको छ । के सरकारले हामीलाई संक्रमण भएपछि वा हामी मरेपछि लास लैजाने रहेछ ? , विद्यार्थीले विच्याट समूहमा लेखेका छन्, हामी अहिले बन्दी जीवन बिताइरहेका छौं । भाइरसले कताबाट छुने हो तनावमा छौं । नयाँ वर्षमा लामो बिदामा जोहो गरिएको खाना अब एकदुई दिनमा सकिन्छ । किन्न जाने अवस्था छैन । सँगै रहेका विदेशी विद्यार्थी धमाधम फर्किएपछि एक्लो महसुस गरिरहेको एक नेपालीले बताए । छिमेकी भारत, बंगलादेश, माल्दिभ्सले आफ्ना नागरिकलाई फिर्ता लगिसकेका छन् । श्रीलंका र पाकिस्तानले पनि आफ्ना विद्यार्थीलाई छिट्टै लैजाँदै छन् । हुपे प्रान्तको श्रीयनमा एमडी अध्ययन गरिरहेका अमित शर्माले सरकारसँग जतिसक्दो छिटो स्वदेश लैजान आग्रह गरे । दैनिक संक्रमण बढिरहेको छ । तर, हामी १० दिनदेखि बाहिर निस्केका छैनौं । आफैँ चिकित्सक भएकाले पनि सुरक्षित हुने तरिका बुझेका छौं, उनले भने, सरकारले अहिले नै लगेर केही दिन क्वारेन्टाइन अर्थात् छुट्टै शिविरअस्पतालमा राखेर निगरानी गरे हुन्छ । उक्त सहरमा ३० नेपाली छन् । नेपाली विद्यार्थीलाई भाइरस देखिएको थाहा भएको छैन, उनले भने । उहानस्थित ह्वाङजुङ युनिभर्सिटी अफ साइन्स एन्ड टेक्नोलजी (हस्ट) मा अध्ययनरत नेपालीले शारीरिक रूपमा सुरक्षित रहेको बताउँदै यही अवस्थामा घर फर्कन जोड दिएका छन् । विश्वविद्यालयको युरोलोजीमा पिएचडी गरिरहेका गौरव पोखरेलले भने, अन्य मुलुकले आफ्ना नागरिकलाई विमान चार्टर गरेर फिर्ता लगिसकेका छन् । तर हामी चीनमै सुरक्षित भनेर बस्नुपर्दा मानसिक रोग लाग्न त्रास बढेको छ । सोही सहरको सेन्टर चाइना नर्मल युनिभर्सिटीमा पीएचडी गरिरहेकी प्रमिला देवकोटाले सरकारसँग सम्पर्कमा रहेर हारगुहार गरिरहँदा पनि फर्काउन चासो नदेखाएको गुनासो गरिन् । उनले भनिन्, म श्रीमान् र बच्चासहित उहानमै छौं । यहाँको अवस्था भयावह छ । भाइरस लागेको रहेनछ धन्य छौं । तर कहिलेसम्म थुनिएर बस्ने ? आफ्नो पैसा तिरेर नेपाल फर्कन चाहे पनि सरकारी प्रयासबिना नसकिने उनले बताइन् । उनले भनिन्, हामी २० तारिखदेखि कोठाबाहिर निस्केका छैनौं । बच्चा घाममा राख्न पाएका छैनौं । आफ्नो अनुरोध राजदूत लीलामणि पौड्याल र परराष्ट्रसचिव शंकरदास बैरागीले बेवास्ता गरेको उनको भनाइ छ । उनले भनिन्, सरकारले सगरमाथा संवाद र भ्रमण गरेर कैयन् रकम खर्चिने अनि विश्वमा देखिने र सुनिने कूटनीति भन्ने, यहाँ आफैं पैसा तिरेर घर फर्कन्छु भन्दा पनि व्यवस्था गर्न नसक्ने ? हाम्रो कूटनीति कस्तो ? प्रधानमन्त्री र दलका शीर्ष नेताले बेलैमा सोच्न आवश्यक रहेको उनले बताइन् । हुपेकै चिन्चो सिटीमा रहेका विद्यार्थी गुरुकुमार यादव घरबाहिर ननिस्किएको आठ दिन भएको छ । उनले भने, भाइरसको संक्रमण देखियो कि भनेर आफंैलाई चिमोट्दै बस्दै छौं । हपे प्रान्तमा दुई सय बढी नेपाली विद्यार्थी छन् । उहानमा एक सय जनामध्ये ४० जना छुट्टीमा छन् । चिन्चोमा पनि ५० देखि ५५ विद्यार्थी छन् । सरकार बल्ल परामर्शमा चीनको उहान सहरबाट नेपाली विद्यार्थी फर्काउने विषयमा नेपाल सरकार बल्ल परामर्शमा जुटेको छ । सरकारले स्वास्थ्य तथा जनसंख्या मन्त्रालयका उच्च अधिकारी, चिकित्सक एवं विज्ञसँग छलफल थालेको हो । उहानमा रहेका नेपाली स्वदेश फर्किएपछि कोरोना भाइरस पोजेटिभ देखिए के गर्ने भन्ने पूर्वतयारी हुन सकेको छैन । उद्धार गरी फर्काएका नेपालीलाई करिब दुई साता निगरानीमा राख्नुपर्ने हुन्छ । मन्त्रालयका एक उच्च अधिकारी प्रश्न गर्छन्, उद्धार गरी ल्याएपछि एकान्तमा बस्न नमाने के गर्ने ? उनीहरूलाई कहाँ राख्ने ? संक्रमण भएको अवस्थामा चीनमै प्रभावकारी उपचार होला कि नेपालमा होला ? उहानबाट अन्य मुलुकले उद्धार गरी लगेका विद्यार्थीमा पनि पोजेटिभ देखिएको छ । त्यसैले के गर्ने भन्ने निर्णय गर्न सरकार अन्योलमा परेको हो । नेपालमा चीनबाट फर्किएका एक व्यक्तिलाई मात्र पोजेटिभ देखिएको इपिडिमियोलोजी तथा रोग नियन्त्रण महाशाखाका निर्देशक डा विवेककुमार लालले बताए । शंकास्पद व्यक्तिका रूपमा कसैलाई पनि आइसोलेसनमा राखिएको छैन । सूचना लुकाएको होइन । सूचना लुकाएर महामारी रोकिने पनि होइन, डा लालले भने । स्वास्थ्य मन्त्रालयका पूर्वप्रमुख विशेषज्ञ डा सुशीलनाथ प्याकुरेल संक्रमण भएको पुष्टि नभएको अवस्थामा तत्कालै उद्धार गरी ल्याउनुपर्ने बताउँछन् । उनी भन्छन्, संक्रमण नहुँदै ल्याउनु उपयुक्त हुन्छ । रुघाखोकीलगायतका अन्य लक्षण नलाग्दै उद्धार गर्नु उपयुक्त हुन्छ । संक्रमण भइहाल्यो भने उद्धार गर्दा झन् खतरा हुन्छ । उद्धारको तयारीमा छौं : परराष्ट्र चिनियाँ राजदूत होउ यान्छीले चीनमा भाइरसको महामारी रोक्न भइरहेको प्रयासबारे सरकारलाई औपचारिक जानकारी गराइएकी छन् । उनले स्वास्थ्य, पर्यटन र परराष्ट्र मन्त्रालयमा पुगेर त्यसबारे जानकारी दिएकी हुन् । परराष्ट्रसचिव शंकरदास बैरागीले भने, हामी तत्काल नेपालीलाई उद्धार गर्ने चरणमा छौं । सबैसँग समन्वय गरेर त्यसमा अघि बढ्न लागेका छौं । पर्यटन र स्वास्थ्यले गर्ने कार्य र तयारीमा परराष्ट्रले कूटनीतिक पहल गर्ने हो । उनले सबै स्थानमा रहेका नेपाली विद्यार्थीलाई कसरी ल्याउने भन्ने विषयमा छलफल भइरहेको बताए । स्वास्थ्यमन्त्री भानुभक्त ढकालले जोखिम रहेमा फर्काउने बताएका छन् भने परराष्ट्रमन्त्री ज्ञवालीले जुनसुकै बेला नेपालीलाई फर्काउन सकिने बताइरहेका छन् ।"
कामीका गुरु,"अर्घाखाँचीको खिदिम गाउँमा संस्कृत पाठशालाको सामुन्नेमा दलितलाई शिक्षाको उद्घोषपछि आजभन्दा ६० वर्षअघि यस्तो संघर्ष र जागरणको द्वन्द्व भयो जहाँ पर्चाबाजी, घुर्की र धर्मसभासमेत गरियो। सामाजिक बहिष्कारसम्म भयो। दुवै धारको संघर्ष चरम हुन थालेपछि २०१५ पुस २ गते हरिहर संस्कृत पाठशालाको आँगनमा धर्मसभा बस्यो। प्रस्तुत त, खिदिमविद्रोहको नालीबेली : २०१५ सालमा अर्घाखाँचीको खिदिम गाउँमा श्रीराम मिडिल स्कुल खोलियो। यो साधारण स्कुलमा दलित समुदायलाई शिक्षा दिनुपर्छ भन्ने आवाज केही बाहुन युवाले उठाए। यो स्कुल नजिकै राणाकालदेखि चलिआएको हरिहर संस्कृत पाठशाला थियो। यो पाठशालामा पढिरहेका बेला कोही दलित देखिए पढाइ ठप्पै रोकिन्थ्यो र दलितले नेटो काटेपछि मात्र पढ्न सुरु हुन्थ्यो। संस्कृत पाठशालाका गुरुचेलालाई सामुन्नेको स्कुलमा उठेको आवाजले उद्वेलित बनाउने नै भयो। दलितलाई पढाउनुपर्छ भन्ने आवाज हाँकजस्तै सुनियो। पाठशालाका तर्पबाट विरोधको स्वर उठ्यो कामीदमैलाई पढाउन पाइँदैन। प्रतिरोधको स्वर साधारण स्कुलका तर्फबाट पनि सुनियो प्रजातन्त्र आएको छ, किन नपाउने ? दलितलाई पढाउने तर्फको नेतृत्व श्रीराम स्कुलका शिक्षक नारायण गौतमले गरे। उनलाई साथ दिन तत्कालीन क्रान्तिकारी केही कांग्रेसी अघि सरे। दलितलाई पढाउने काम रोक्न संस्कृत पाठशालाका तर्फबाट पर्चाबाजी, घुर्की र धर्मसभासमेत गरियो। गाउँमा खैलाबैला मच्चियो। सामाजिक विद्रोहको नेतृत्व गरेका साधारण स्कुलका नारायण गौतमलाई पुरातनवादीहरूले कामीका गुरु भने। दलित समुदायलाई पढाएको भनेर सामाजिक बहिष्कारसमेत गरे। ००० यो लेख २०१५ सालमा दलित समुदायलाई शिक्षा दिनुपर्छ भन्ने चेतना खिदिम गाउँका केही बाहुनमा कसरी आयो ? उनीहरूको समूहले किन र कसरी संघर्ष गरे ? र यो आन्दोलनले दलित समुदायमा कस्तो असर पर्यो भन्ने प्रश्नमा केन्द्रित छ। नारायण गौतमको स्वजीवनी, उनको स्मृतिग्रन्थमा समेटिएका लेख तथा केही कुराकानीका आधारमा यो लेख तयार पारिएको छ। जग वनारस र काठमाडौंबाट संस्कृत शिक्षा लिएका विद्यार्थीले १९७० सालदेखि नै खिदिम गाउँमा संस्कृत पढाउन थालेका हुन्। उच्च अध्ययनका लागि खिदिमका युवाहरू वनारस या काठमाडौंमा आउनेजाने क्रम मध्य राणाकालमै चलिरहेको थियो। चलायमान युवाहरूमा शैक्षिक मात्र हैन, क्रान्तिकारी चेतना अंकुराइरहेको थियो। यस क्रममा यहाँका युवाहरू २००४ सालको जयतु संस्कृतम् आन्दोलनमा समेत सहभागी भएका थिए। अझ वनारस जाँदा उनीहरूको सम्बन्ध प्रवासी नेपाली परिवर्तनकारी शक्तिसँग हुन्थ्यो। यस आधारमा २००७ सालको परिवर्तनमा समेत खिदिमको हरिहर संस्कृत पाठशालामा पढेका युवाहरूको महत्त्वपूर्ण भूमिका थियो। २००७ सालको प्रजातान्त्रिक वातावरणपछि चलायमान युवाहरूमा अझ केही गरौं भन्ने जोस पलायो। खिदिममा मात्र हैन, देशभरि नै एकखाले परिवर्तन गर्ने आशयका सामाजिक झिल्काहरू देखिएका थिए। कास्कीमा मुक्तिनाथले २०११ सालमा को अछूत ? किताब लेखे। सामाजिक स्थिति खल्बल्याउने भन्दै यो पुस्तकलाई अघोषित प्रतिबन्धसमेत लगाइयो। अर्घाखाँचीतिर बाहुन पुरुषहरूले मात्रै होइन, बाहुन महिलाले समेत हलो जोते। हलो जोत्नेलाई सामाजिक बहिष्कार गरियो। संस्कृत पाठशालामा पढ्न दिइएन। यस्ता झिल्काहरू अरू पनि हुन सक्छन्। नेपाली समाजमा २००७ सालपछिको समयमा सुधारवादी र पुरातनवादीबीच क्षणिक संघर्ष चलेका घटना पढ्न या सुन्न अरू पनि पाइन्छ। यही सन्दर्भमा २०१५ सालमा अर्घाखाँचीको खिदिम गाउँमा संस्कृत पाठशालामा पढेका एक बाहुन कामीका गुरु बने। सुधारवादी र पुरातनपन्थी खिदिम गाउँमा २०११ सालतिर खुलेको अनौपचारिक स्कुलले २०१५ सालमा औपचारिक रूपमा श्रीराम मिडिल स्कुल नाम पायो। अंग्रेजी, गणित, भूगोल, इतिहास लगायतका विषय पढाउन थालियो। यसले परम्परागत संस्कृत शिक्षामा चुनौती थपेको थियो। त्यसैमा कामी, दमाई, सार्कीका छोराछोरीलाई पढाउने कुरा उठाउनु औडाहा नै बनेको थियो, संस्कृत स्कुलका लागि। खासगरी काशीनाथ गौतमलगायत नेपाली कांग्रेसका स्थानीय नेताहरूले दलित शिक्षाको समर्थन गरे। परिवर्तनकारी पार्टीबाट आडभरोसा पाएका श्रीराम स्कुलका शिक्षक नारायण गौतमलगायतका शिक्षक यस काममा हौसिए। श्रीराम स्कुलमा दलित विद्यार्थीलाई बाहुनका छोराछोरीभन्दा छुट्टै राखेर पढाउन थालिएको थियो। मोदनाथ प्रश्रित लेख्छन्, हरिहर संस्कृत पाठशालामा छात्रहरूले लस्कर लागेर वेद घन्काइरहेको बेला बाहिर बाटोमा दलित समुदायको कोही मानिस आएको देखेमा वेदवाको अगुवाले ठ्याप्प ताली हान्थ्यो र सबै विद्यार्थी चूप लाग्थे। यस विषयमा खिदिमका भुवनबहादुर सुनारले भने, हामी नेटो नकाटुन्जेल पढ्दैनथे, चुप्प लाएर बस्थे। त्यो बेला बाहुनले वेद पढेको अछूत शूद्रहरूले सुन्नसमेत हुन्न भन्ने संस्कृत गुरुहरूको धारणा थियो। संस्कृतका गुरुहरूले यो घटनालाई लिएर धर्मको महाविनाश हुन लागेको, कलियुगको प्रभाव बढेको, समाजका सबै रीतिथिति समाप्त भई पाप र पाखण्डको नांगो नाच हुन थालेको भन्दै आक्रोश पोख्न थाल्नुभयो, मोदनाथ प्रश्रितले लेखेका छन्। यसै क्रममा नारायण गौतमले गाउँका आफ्ना असाध्यै मिल्ने बालसखा लालबहादुर सुनारका घरमा गई कर्मकाण्डसमेत पढाउन थाले। नारायणले उबेला दलित समुदायका घरमा गएर र बालबालिकालाई डेरामा साँझबिहान बोलाएर पढाएका थिए भनिन्छ। कसैले भने यस कुरामा शंका गर्छन्। पुरातन चलनमा बाहुनले क्षत्री, क्षत्रीले मगर र मगरले दलितलाई कर्मकाण्ड सिकाउन पाउँथे। तर बाहुनले सीधै दलितलाई कर्मकाण्ड सिकाएको सुनेपछि हरिहर संस्कृत पाठशालाका गुरुहरूमा चिसो पस्यो। २०१५ मंसिरको कुरा हो, मिडिल स्कुल खोलेलगत्तै केही दिनका लागि स्कुल बन्द गरियो। कारण सहअध्यापक नारायण गौतम कामविशेषले गुल्मीको सदरमुकाम तम्घास गएको र अरू शिक्षक पनि उपचारका लागि पाल्पा तानसेन गएको बेला थियो। त्यही मौकामा संस्कृत पाठशालाका गुरुहरूले दलित शिक्षाको विरोधमा पर्चाबाजी गर्न थाले। नारायण गौतम आफ्नो स्वजीवनीमा लेख्छन्, हरिजन शिक्षा विरोधीहरूले हरिजनलाई पढाउन नहुने भन्दै हामीविरुद्ध सूचना टाँसेका रहेछन्। मोदनाथ प्रश्रितको संकलनमा रहेको एउटा सूचना यस्तो छ : सूचना ! खिदिमका जनता हो ! विचार गर ! हरिजनसँग मिसाई पढाउन छोराछोरी नपठाऊ। जनता धेरै भड्किसकेको छ, विरोध गर्न धेरै संगठित भइसकेको छ ! पछि पछुताउला, हलो जोतेजस्तो होला ! सावधान रहू ! अब जनताले अर्को पार्टी खोल्ने छ ! एकदम सावधान रहू जाग ! ००० २००८ सालतिर हलो जोत्दा सामाजिक बहिष्कार र संस्कृत पाठशालामा पढ्न बन्देज लगाइएको थियो। २०१५ सालताका खिदिममा सामाजिक र राजनीतिक दुवै सन्दर्भ बलिया थिए। २००७ सालको क्रान्तिमा होमिएका काशीनाथ गौतमलगायत नेपाली कांग्रेससँग आबद्ध क्रान्तिकारी नेताहरूको समूह एकातिर थियो। उनीहरूमध्ये कसैले क्रान्तिकारी कदम चाल्दा संस्कृतवालासँग बहिष्कृत हुनुपथ्र्याे। तर प्रजातान्त्रिक वातावरणले गर्दा मनोबलचाहिँ उच्च थियो। अर्कोतिर संस्कृत पाठशालाका पण्डितहरूले परम्परागत कुललाई थामिरहेका थिए। मोदनाथ प्रश्रित तलगायत संस्कृत पाठशालाका छात्रहरूले पुरातन पक्षमा समर्थन जनाइरहेका थिए। यसरी खिदिम गाउँमा दुईखाले परिवेशले काम गरिरहेको थियो। सुधारवादी राजनीतिक धार र परम्परावादी सामाजिक धार। धर्मसभा : द्वन्द्वको चरमोत्कर्ष दुवै धारको संघर्ष चरम हुन थालेपछि २०१५ पुस २ गते हरिहर संस्कृत पाठशालाको आँगनमा धर्मसभा बस्यो। आठ नौ वर्षको उमेरमा देखेको त्यो धर्मसभा सम्झँदै माधवराज गौतम नारायण गौतमको स्मृतिग्रन्थमा लेख्छन्, बाँसको ठूलो लिङ्गोमा पहेंलो कपडामा सनातन धर्मो विजयते भन्ने मूलमन्त्र र ओम चिन्ह अङ्कित धर्मसभाको झण्डा राखी, एकातिर गुरुहरू र उहाँका तत्कालीन विद्यार्थी शिष्यहरू एवं अर्कोतर्फ उहाँका पूर्वशिष्य, दलित शिक्षाका उन्नायक पण्डित नारायण गौतमबीच कविता र भाषणको माध्यमबाट वादविवाद भयो। धर्मसभामा उपस्थितमध्ये दलितलाई पढाउनुहुन्छ भन्ने धारका बौद्धिकहरू खेती स्याहार्न मधेस गएको बेला थियो। तैपनि उनलाई साथ दिनेमा खेमराज गौतम, भानुभक्त गौतम, नागेन्द्रनाथ गौतम र लालबहादुर सुनारलगायत केही दलित समुदायका मान्छे थिए। अर्कोतिर खिदिमबाहेक अर्घाखाँचीका अरू गाउँ र गुल्मी, स्याङ्जा, कास्की, पोखरा, पाल्पा, प्यूठान, दाङका पण्डित पुरोहितसमेत धर्मसभामा बोलाइएका थिए। निर्णायक मण्डल पनि थियो। तर नारायण गौतमको विरोधका मान्छेहरू त्यहाँ धेरै थिए। पं बाबुराम भट्टराईले, त्यस धार्मिक वादविवाद सुन्न कम्तीमा पाँचसात सय मानिसको त्यहाँ भेला थियो, भनेका छन्। त्यस सभामा केही पुरोहितहरूले, हामी बरु मर्न तयार छौं तर यसरी आफ्नो धर्म र परम्परा मासिएको देख्न सक्तैनौं भने। केही पुरोहितले धर्मशास्त्रका उद्धरण सुनाएर दलित शिक्षा विरोधका लागि आह्वान गरे। मोदनाथ प्रश्रितहरू परम्पराकै पक्षमा थिए। उनीहरूले आफ्ना गुरुले भनेको कुरामा जोडदार समर्थन गरे। त्यसपछि श्रीराम मिडिल स्कुलका शिक्षकलाई बोल्न लगाइयो। उनीहरूले समयको माग बुझ्नुपर्ने भने। शिक्षा पाउनु सबै नेपालीको मौलिक अधिकार हो भन्दै पुरोहितका पक्षमा लागेनन्। अल्पउपस्थिति भए पनि नारायण गौतमले पनि शास्त्रीय विद्वता छाँटेको कुरा स्वजीवनीमा लेखेका छन्। महाभारतको प्रसंग सुनाउँदै धर्मसभामा नारायणले भने, शूद्र जातिको बालक एकलव्यले पनि द्रोणाचार्यलाई गुरु थापेर धनुर्विद्या सिक्न चाह्यो, उनी गुरु बन्न तयार भएनन्। त्यसपछि उनको मूर्ति बनाएर एक्लै धनुर्विद्याको साधना एकलव्यले गर्यो। यो अर्जुनभन्दा धनुर्विद्यामा बढी जान्ने भयो भन्ने ठानेर एकलव्यसामु गएर द्रोणाचार्य गुरु बन्न तयार भए। आफ्नो स्वार्थका लागि द्रोणाचार्य शूद्रको गुरु भएको तर्क नारायणप्रसादले दिँदै, आफूले गरेको कामप्रति गौरव छ, त्यस कार्यबाट हामी पछि हट्दैनौं भनेर प्रतिवाद गरेपछि संस्कृतका गुरुहरू र त्यहाँ पढ्ने विद्यार्थी मुर्मुरिए। दिनभर बहस भयो। अन्त्यमा, चिन्तनले होइन, ह्याकुलाले पेलेर जितेको घोषणा गरियो। ६ महिनासम्म नारायण गौतमलाई ब्राह्मण समाजले सामाजिक बहिष्कार गर्ने घोषणा गर्दै सभा विसर्जन भयो। पं बाबुराम भट्टराईले नेपालका ज्योतिर्बा फुलेः नारायण गौतम शीर्षक लेखमा लेखेका छन्। सामाजिक बहिष्कारस्वरूप नारायणलाई मूलतः श्राद्ध गर्न रोकिएको थियो। अर्कोतर्प गाउँमा कामीका गुरु भनेर बयान पैलाइएको थियो। संस्कृत पाठशालाका तर्पबाट मोदनाथ प्रश्रितले धर्मसभा हुने राति श्री सनातन धर्मो विजयते भन्ने छन्दोबद्ध पर्चा लेखेर त्यहाँको दसैंघरमा टाँसिदिए। त्यसको एउटा अंश यस्तो थियो : हे हाम्रा प्रिय देशका सुजन हो ! हे भाइ हो ! दाजु हो ! आफ्नो धर्ममहाँ त लात दिइने के चाल यस्तो भयो ! हामी चूप भई बस्याँै अब भने सर्वस्व हाम्रो भयो यस्मा ध्यान दिएर लौ अब उठौं नेपाली सन्तान हो ! नारायण गौतम यसबारे लेख्छन्, अद्भुत साहसले भरिएको आत्मबलले गर्दा जहाँ जहाँ यस्ता सूचनाहरू टाँसिएका थिए, त्यहाँ भोलिपल्ट प्रत्युत्तर पत्र टाँस्दै बन्द भएको विद्यालय खोलेर पढाउन थालेँ। मोदनाथको संकलनमा रहेको उनको एउटा प्रत्युत्तरपत्र यस्तो छ : को हुन् लौ हरिजन् र हर्जन अनि को हुन् हरीहर जन के यस्मा पनि उत्तरोत्तर ठूला हौ भन्दछौँ के भन ? हाम्रा काम परे इनै सँग मिली गर्छौं कुरा काम कति हर्पेमा किल ठोकने छिट लिने मानिन्छ काल्को गति। पैले जोति हलोपछि थक गए क्यै थेन हठ् तेसमा काल्को यो भलले बगाउँछ जगत् पर्ने भयौ एसमा शिक्षा दीनु स्वधर्मिलाई उचितै धर्मै छ फेर् के डर ! आपसमा सहधर्मिको छल भए त्यो धर्मको के भर ! ००० पर्चा बहसहरू कवितामा हुन्थे। नारायण गौतमको यो पर्चाकविता पढ्न खूब भीड लाग्यो। आफूहरू हेर्न आएमा सानो हुने डरले चेलालाई सार्न लगाएर हरिहर संस्कृत पाठशालाका गुरुहरूले पनि पढे। नारायणलाई गौतम वंशको कपुत भने। हरिहर पाठशालाका विद्यार्थीले घेरा हाल्ने र अर्कातिर गुरुहरूले फकाउने गरे। केही सीप नलागेपछि उनलाई सामाजिक बहिष्कार गरिएको थियो। नारायण गौतम लेख्छन्, मेरो भातभान्सा बार्ने, पूजापाठ, तिथि श्राद्धमा कोही बाहुन घरमा गएर पूजापाठ नगराउने भनियो। तर नारायण पछाडि हटेनन्। उनले निरन्तर पर्चा छापिरहे। उनले पुरातनपन्थीहरूको हर्कतको आलोचना गरिरहे, र पद्यमा मात्र नभएर गद्यसमेत पर्चामा टाँसियो। प्रश्रितको संकलनमा रहेको गद्यमा पुरोहित प्रवृत्तिको आलोचना गरिएको छ : धेरै दक्षिणा पाए त मगर, घर्तीका घर रुद्री गर्न गराउन पनि शास्त्रले छेकेन। हामी मात्र जान्ने सुन्ने हुने हो भन्दै प्रत्यक्ष मानिसको अधिकार ढाँट्न नछोडेर कहिलेसम्म सत्यवादीको ढोँगी खप्परले मुख ढाकी हिँड्न सकिन्छ ! देशकाल परिस्थितिअनुसार विश्वमा चलिआएको प्रगतिको पहरालाई कुहिनाले धक्याउने कुचेष्टाझैँ हरिजन शिक्षा समर्थक साथीहरूको पानी हड्कने धम्कीको धुइरे घाँडो हल्लाई आजको मानव समाज धर्मलाई थर्काउने अप्रजातान्त्रिक कुन्सित भावनाले देशलाई शिक्षित बनाउने पण्डितम्मय विचारको आडम्बरी बकुलो कत्तिको दृढ भक्त बनी अडिएला ! आज प्रजातान्त्रिक मानव (शिक्षा) अधिकार हरिजन, हरजन, हरिहरजन सबै जनको समान मान्न कर छ, यही सत्यको जय छ ! प्रजातन्त्र, प्रजाधिकार जिन्दावाद ! राक्षसीतन्त्र झूठावाद मूर्दावाद !! यस्तो पर्चा संघर्ष चारपाँच पटकसम्म चलेको थियो। नयाँ चेतना यस्तो निरन्तरको तर्कपूर्ण संघर्षले गर्दा हरिजन शिक्षाविरोधी कित्तामा उभिएका मोदनाथ प्रश्रितको मथिंगल खलबलियो। मोदनाथ प्रश्रित लेख्छन्, म ठूलो द्वन्द्वमा परेँ। रातभरि पनि मेरो दिमागमा दुई थरी विचार प्रवृत्तिहरूको घमासान युद्ध चल्दै रह्यो। तर मैले आफ्नो त्यो मानसिकी द्वन्द्व आफ्नै साथीहरूको बीचमा पनि राख्न सकिनँ। किनभने नारायणजीको विचार ठीक हो कि भन्ने मेरो मनको तर्कसम्म पनि कसैबाट गुरुहरूसम्म पुग्यो भने ठूलो सास्ती भोग्नुपर्छ भन्ने थाहा थियो। छात्रवृत्तिको डरले आपूले नबोले पनि नारायण गौतमका विचार सही हुन् भन्ने संस्कृत पाठशालाका छात्र प्रश्रितलाई पनि लाग्न थालेको थियो। प्रश्रित लेख्छन्, अनि मेरा कवितामा पनि ती नयाँ विचारहरू व्यक्त हुन थाले। नारायण गौतम र श्रीराम स्कुलका शिक्षकहरूप्रति मेरो मनमा श्रद्धा र सम्मान बढ्दै गयो। प्रश्रितले आफ्नो चेतना पुरातनपन्थी धारबाट बदलिएको घटनाको रूपमा यो संघर्षलाई लिएका छन्। यस घटनालाई आपू जातपात र छुवाछूतको भावनाबाट मुक्त भएको दाबी गरेका छन्। परिणाम खिदिम गाउँका स्थानीय दलित समुदायले २०१५ सालको यो घटनाले आपूहरूको जीवनमा तात्त्विक अन्तर नल्याएकाले यसलाई सानो र उतिबेलैको मात्र घटना हो भन्छन्। २००४ सालमा जन्मेका लालबहादुरका छोरा भुवनबहादुरले त धर्मसभा बसेकै थाहा पाएनन्। धर्मसभाको बहसमा दलितलाई पढाउनुपर्छ भन्ने जोसिलो छवि देखाए पनि त्यस घटनापछि नारायण गौतम दलित पढाउने शैक्षिक अभियन्ता भएनन्। यो घटनाले आन्दोलनको रूपमा निरन्तरता पाएन। स्थानीय भुवनबहादुर सुनारका अनुसार करिब सय धुरी घर भएका खिदिम वरिपरिका दलित समुदायले खासै पढाइमा ध्यान दिएनन्। उनीहरूको अवस्था आमदलित समुदायको जस्तै छ। यो घटना मूलतः दलितलाई पढाउनु हुन्छ कि हुँदैन भन्ने पठित बाहुनहरूको द्वन्द्वको विषय थियो। यसले दलित चेतनामा खासै असर नगरे पनि बाहुनहरूको चेतना हल्लाउन मद्दतचाहिँ गरेको थियो, मोदनाथले त आफ्नो चेतना भत्केकै दाबी गर्नु एउटा उदाहरण हो। कथित उच्च जातको मात्र बोलवाला रहेको समाजमा शैक्षिक र सामाजिक चेतनामा अघि रहेका बाहुनले नै दलितलाई पढ्ने अवसर दिनुपर्छ भन्ने कुरालाई बाहुनहरूले ठूलो सामाजिक क्रान्ति माने पनि स्थानीय दलित समुदायले चाहिँ आफ्नो चेतनाको विकास भएको फलित घटनाको रूपमा हेरेका छैनन्। बलियो सामाजिक संरचनालाई हल्लाउन यसले सकेको छैन। अन्त्यमा, २००६ सालमा पण्डित तोयनाथ र उनका साथीहरूले लमजुङमा हलो जोतेर हल्लीखल्ली मच्चाए। २०११ सालमा मुक्तिनाथले को अछूत ? लेखे। २०१५ सालमा नारायण गौतम कामीका गुरु बने। यी शैक्षिक चेतना या तिनले निम्त्याएका घटना हुन्। यी घटना २००७ सालको प्रजातन्त्र आउनु वरिपरि घटेका थिए। तर यी घटनाले समाजको जटिल संरचना या पुरातन सोचलाई परास्त गर्न सकेनन्। सामाजिक इतिहासमा सानो झिल्को या घटनाका रूपमा जीवित रहे। तत्कालीन समयमा परम्परागत बाहुन समुदायमा क्षणिक कम्पन ल्याएका घटनाको रूपमा यिनलाई लिन सकिन्छ।"
भ्रमण वर्ष २०२० : यतीमा ठट्टा !,"काठमाडौं : नेपाल भ्रमण वर्षका लागि बनाइएको यतीको मस्कट चर्को विवादमा परेको छ । धेरैले यतीको मस्कट सुमो खेलाडी, पहलमान, लाफिङ बुद्ध या हनुमान हुनसक्ने बताएका छन् । भ्रमण वर्षको प्रवर्द्धन गर्न सरकारले यतीको यो स्वरूप अघि सारेको हो । यसबाट २० लाख पर्यटक भित्र्याउने सरकारको लक्ष्य छ । तर यतीको आधिकारिक प्रमाण कसैसँग छैन । पर्वतारोहीले नेपालको हिमाली भेगमा यतीको पाइला देखेको बताउँदै आएका छन् । अनुसन्धानकर्ताले पनि यसको स्वरूपको वर्णन गरेका छन् । सन् १८३२ मा नेपालमा रहेका बेलायती अध्येता ब्रायन हड्सनले हिमाली भेगमा शरीरभर रौं भएको भयंकर जीव (यती) ले आफ्ना सहयोगीलाई आक्रमण गरेको उल्लेख गरेका छन् । विभिन्न विवरण, पर्वतारोहीका भनाइ र लोककथामा यतीको टाउको कोणात्मक भएको वर्णन छ, भूगोलविद् तथा यतीसम्बन्धी पुस्तकका लेखक रामकुमार पाँडे भन्छन्, शरीरमा बाक्लो रौं हुन्छ र पाइला पनि विशेष खालको हुन्छ । भ्रमण वर्षमा सार्वजनिक गरिएको यतीको शरीर भने चिल्लो छालाजस्तो देखिन्छ । स्वरूप पनि पहलमानजस्तो छ । कपाललाई जुरो बनाइएको छ । यतीलाई विश्वभर चिनाउन सरकार संवेदनशील भएको देखिँदैन, लेखक पाँडे भन्छन्, यतीको स्वरूपमा ठट्टा भएको छ । विवरण र फेला परेका प्रमाणका आधारमा यतीको स्वरूप सच्याइनुपर्ने उनी बताउँछन् । उनका अनुसार यतीको पाइला, सोलुखुम्बुको एक गुम्बामा रहेको खप्पर, हातको स्केलेटन, छाला आदिका आधारमा यती बनाए जनविश्वाससँग मेल खानेछ । नेपाल भ्रमण वर्षको सचिवालय र यती आर्ट प्रोजेक्टको संयुक्त प्रयासमा यतीको मस्कट तयार पारिएको हो । कलाकार आङछिरिङ शेर्पाले यसको डिजाइन गरेका हुन् । त्यसपछि मूर्तिकार विजय महर्जनले यतीको डमी तयार पारे । यसका लागि केशरमहलमा कार्यालय खोलिएको छ । सचिवालयले यसको जिम्मा ग्यालरी यमक्युबका कलाकारलाई दिएको थियो । यतीलाई चिनाउन केही महिनायता काम भएको थियो । यतीका मस्कट उपत्यकाका सार्वजनिक स्थल, सपिङ कम्प्लेक्ससहित विश्व सम्पदा क्षेत्रमा राख्न तयार गरिएको हो । विरोधपछि हनुमानढोका, पाटन दरबार क्षेत्र, बौद्धबाट भने मस्कट हटाइएको छ । विज्ञसँग सल्लाहै नगरी तयार पारिएको यतीको स्वरूपले नेपाललाई चिनाउन नसक्ने पाँडे बताउँछन् । अहिले बनाइएको यती नेपालको अवधारणासँग मेल खाँदैन, उनी भन्छन्, यो विदेशी लेखकहरूले उल्लेख गरेअनुसार पनि छैन । हिमाली भेगमा बसोबास गर्नेहरूले यती मान्छे र बाँदरबीचको मिसिङ लिंक भएको बताउँदै आएका छन् । अर्थात् पूर्ण मान्छे बन्न नसकेको र बाँदर पनि नभएको प्राणी यती भएको मानिन्छ । यो गुरिल्लाजस्तो पनि होइन । परिकल्पना गर्नेहरूले यतीलाई भयानक र शान्त दुवै स्वभावमा ढाल्ने गरेका छन् । यसलाई नेपालमा हिममानव, वनमान्छेजस्ता नाम दिइएको छ । महालंगुर हिमशृंखलामा यतीको अस्तित्व हुन सक्ने अध्ययनले देखाएको छ । सचिवालयले बिहीबार जारी गरेको विज्ञप्तिमा विवरणका आधारमा भन्दा पनि यतीलाई नेपाल, हिमाल र अध्यात्मसँग जोडेर चित्रण गरिएको उल्लेख छ । हतारमा बनाइएको यतीको मस्कट भ्रमण वर्षको पहिलो महिनामै विवादमा आएको हो । लेखक पाँडे ठेकेदारी प्रथामा जाँदा यतीको स्वरूप विवादमा आएको बताउँछन् । राष्ट्रलाई विश्वमा चिनाउने जिम्मा ठेकेदारलाई दिनु गलत भएको उनको धारणा छ । यसको मस्कटमा कोरिएका कलाकृतिको जनस्तरबाटै विरोधसमेत भयो । मस्कटले मौलिक पहिचान नबोकेको र त्यसमा भरिएका चित्रकला सम्पदामैत्री नभएको भन्दै स्थानीय तह, धार्मिक संघसंस्थाले विज्ञप्ति निकाले । यती मस्कटको पिठ्यूँमा बनाइएको जीवित देवी कुमारी र बुद्धको मिश्रित आकृति विवादमा तानियो । चित्र अशोभनीय भएको भन्दै स्थानीयले विरोध गरे । यतीको स्वरूप नै बेढंगको छ भने त्यसमा कुँदिने कलाकृति शोभनीय हुनै नसक्ने संस्कृतिविद् हरिराम जोशी बताउँछन् । यतीलाई भगवान् मानेर ढोग्न थालेका छन्, उनी भन्छन्, यती मस्कटमा कुँदिएका देवीदेवताले यती देवता भएको भ्रम फिँजाएको छ । यो संस्कृतिमाथिकै प्रहार हो । चित्रकार नरेन्द्रबहादुर श्रेष्ठ यतीको मौलिक पहिचान दिन नसक्नु सरकारको कमजोरी भएको बताउँछन् । सम्बन्धित निकायमा विज्ञहरू छैनन्, उनी भन्छन्, कलाकारलाई नै सम्पूर्ण जिम्मा दिँदा यतीको स्वरूप विवादमा आएको हो । धर्म, संस्कृतिलाई छुँदा कलाकारले भाती पुर्याएर काम गर्नुपर्ने उनको धारणा छ । हनुमानढोकामा राखिएको यतीको विरोध स्वाभाविक भएको उनी बताउँछन् । मस्कटमा कुँदिएका कलाकृतिबारे सचिवालय र ग्यालरी यमक्युबले संयुक्त विज्ञप्ति निकाल्दै आगामी दिनमा संवेदनशील हुने उल्लेख गरेका छन् । स्थानीय धर्म र संस्कृतिको अपमान गर्ने मनसाय होइन । कलाकारको सिर्जनामा हुन गएको त्रुटिप्रति आगामी दिनमा थप संवेदनशील हुनेछौं, विज्ञप्तिमा छ ।"
९० रुग्ण आयोजनाको ठेक्कामा अख्तियारद्वारा विस्तृत अनुसन्धान,"काठमाडौं : अख्तियार दुरुपयोग अनुसन्धान आयोगले ९० वटा आयोजनाको ठेक्काबारे विस्तृत अनुसन्धान गरिरहेको छ । अख्तियारले अध्ययन गरेका १८४८ वटा रुग्ण आयोजनाका ठेक्कामध्ये ती अति रुग्ण ठेक्काको विस्तृत अनुसन्धान भइरहेको हो । अख्तियारले गत वर्ष गरेको अध्ययनमा १ खर्ब १८ अर्बका ती ठेक्का अलपत्र अवस्थामा रहेको पाइएको थियो । यस्ता अलपत्र अवस्थाका राष्ट्रिय गौरवका आयोजनासहित ठेक्काको अनुसन्धान भइरहेको अख्तियार स्रोतले जनाएको हो । ती ठेक्का सम्झौता तोकिएको अवधिभित्र सम्पन्न नभएको देखिएको हो । १० वर्ष अघिदेखि क्रमागत देखिएका ठेक्का सम्झौता निष्कृय अवस्थामा भेटिएका थिए । २४ अर्ब रुपैयाँ त मोबिलाइजेसन पेश्कीका रूपमा ठेकेदारको नाम गएको थियो । १ सय ३२ वटा ठेक्काको म्यादसमेत नथपिएको पाइएको थियो । अख्तियार स्रोतका अनुसार अख्तियारले आफुले गतवर्ष अध्ययन गरेका मध्येबाट ९० वटा अति रुग्ण आयोजनाका ठेक्काको विस्तृत अनुसन्धान गरिएको हो । सबैभन्दा बढी संघीय मामिला तथा सामान्य प्रशासन मन्त्रालय अन्तर्गत सञ्चालित ठेक्काको विस्तृत अनुसन्धान भइरहेको छ । संघीय मामिलाका ७७ प्रतिशतको ठेक्का अधुरा र रुग्ण छन् । गतवर्ष अख्तियारले गरेको अध्ययनमा ६ अर्ब ६० करोडका ९७ वटा ठेक्कामध्ये ७५ वटा तोकिएको अवधिमा निर्माण सम्पन्न नभएको पाइएको थियो । खानेपानी मन्त्रालयका ५९ प्रतिशत ठेक्का तोकिएको समयमा सकिएका छैनन् । खानेपानी तथा सरसफाइ आयोजनाको पूर्वाधार निर्माण गर्न गरिएको ३ अर्ब ९० करोडका १७ वटा ठेक्का तोकिएको तोकिएको समयमा सम्पन्न भएका छैनन् । जसमध्ये १० वटा ठेक्काको म्याद थप पनि भएको छैन र सम्पन्न पनि भएको छैन । सहरी विकास मन्त्रालयअन्तर्गतका ३९ प्रतिशत ठेक्का अधुरा छन् । २०६४६५ देखि २०७४७५ भित्र सम्पन्न गरी ६ अर्ब ३० करोडमा ४४२ वटा ठेक्का सम्झौता भएका थिए जसमा १७१ वटा ठेक्का मात्रै अलपत्र अवस्था छन् । उर्जा, जलस्रोत तथा सिँचाइ मन्त्रालय अन्तर्गतका सिँचाइ आयोजनामा गरिएका १८ अर्ब ६६ करोडका २३५ ठेक्का अलपत्र छन् जसमा ९४ वटा ठेक्काको न म्याद थप भएको छ न त सम्पन्न नै । नेपाल विद्युत् प्राधिकरणका ५० प्रतिशत ठेक्का अलपत्र भेटिए । जलविद्युत् आयोजना, ट्रान्सिमिसन लाइन बिस्तारजस्ता ३८ अर्ब ४३ करोडका ९१ ठेक्का न म्याद थप भएका छन् न सम्पन्न । संस्कृति, पर्यटन तथा नागरिक उड्यन मन्त्रालयका ७ अर्ब २७ करोडमा ३७ वटा योजनामध्ये ६ वटा ठेक्का अधुरा छन् । सञ्चार तथा सूचना प्रविधि मन्त्रालयका १५ अर्ब ४६ कारेडका २३ वटा योजनामा ८ वटा ठेक्का तोकिएको समयमा सकिएका छैनन् । भौतिक पूर्वाधार तथा यातायात मन्त्रालय अन्तर्गतका सडक आयोजनाको अवस्था यस्तै छ । २० अर्ब ७६ करोडका ९०६ वटा सडकसम्बन्धी ठेक्का रुग्ण अवस्थामा छन् । जसमा ६२३ वटाको न म्याद थपिएका छन् न त सकिए । यी सात मन्त्रालय अन्तर्गतका रुग्ण आयोजनामध्ये ९० अति रुग्ण भएको अख्तियारले बताएको छ । अख्तियारले नेपाल सरकारद्धारा सञ्चालन भएका आयोजनामा निर्माण कार्यको ठेक्का व्यवस्थापनको अवस्था अध्ययन प्रतिवेदन नेपाल सरकारलाई बुझाएपछि यो अवधिमा केही सुधार भएको देखिएको छ । अध्ययन अवधिपछि १८४८ रुग्ण ठेक्कामध्ये ६८ वटामा सुधार देखिएको हो ।"
राष्ट्रिय प्रसारणमा थपियो ६६ मेगावाट विद्युत्,काठमाडौं : पछिल्ला दिनमा निजी क्षेत्रले निर्माण गरिरहेका जलविद्युत् आयोजना निर्माण सम्पन्न हुने क्रम बढेको छ। सोही क्रममा निजी क्षेत्रको लगानीमा लमजुङमा निर्माण भएको रुदीखोलाबी जलविद्युत आयोजनाले शनिबारदेखि विद्युत् उत्पादन शुरु गरेको छ। कूल  दशमलव  मेगावाट क्षमताको सो आयोजनाको विद्युतगृह लमजुङको क्वहोलाछार गाउँपालिका५ सिन्दीमा छ। विन्दवासिनी हाइड्रोपावर कम्पनीले निर्माण गरेको आयोजनाबाट उत्पादित बिजुली स्थानीय मिजुरेडाँडा सवस्टेशनमार्फत राष्ट्रिय प्रसारण प्रणालीमा जोडिएको हो। कूल १५ दिनसम्म परीक्षण प्रसारणका रुपमा विद्युत् उत्पादन हुनेछ। सो अवधिभर सरकारले बिजुलीको पैसा तिर्नुपर्दैन। परीक्षण प्रसारणको अवधि सकिएपछि व्यावसायिक उत्पादन शुरु हुने विन्दवासिनी हाइड्रोपावरका अध्यक्ष कृष्णप्रसाद आचार्यले जानकारी दिए। निर्माण शुरु भएको करीब दुई वर्षमै उत्पादन थालेको उक्त आयोजनाको प्रतिमेगावाट लागत रु १८ करोड पुगेको कम्पनीका सचिव जनार्दन अर्यालले जानकारी दिए। विन्दवासिनीले नै निर्माण गरेको ८८ मेगावाटको रुदीखोलाए जलविद्युत् आयोजनाले गत वर्षको चैतदेखि व्यावसायिक उत्पादन गर्दै आएको छ। यस्तै कूल ४८८ मेगावाटको खिम्ती२ जलविद्युत् आयोजनामा पनि विन्दवासिनी समूहले लगानी गरेको छ।
नेकपाका वडाअध्यक्षमाथि कुटपिट,"बैतडी : बैतडीको दशरथचन्द नगरपालिका वडा न १० का नेकपाका वडा कमिटी अध्यक्ष प्रकाश लावडमाथि कुटपिट भएको छ । शुक्रबार दिउँसो वडा नं १० को कार्यालयकै प्रांगणमा लावडमाथि स्थानीय त्रिलोक विष्टले कुटपिट गरेको पीडित लाबडले बताए । लावडको दुवै हातमा चोट लागेको छ । पीडित लावडले भने, मलाई एक्कासी किन कुटपिट गर्यो थाहा छैन। मदिरा सेवन गरेर ममाथि कुटपिट गर्यो । तँ डुमभनेर मलाई हातपात गर्यो । वडाका कर्मचारीहरु पनि केही बोलेनन् । पीडित लावडको जिल्ला अस्पतालमा उपचार गरिएको छ । लावडको बायाँ हातको कुहिनो माथिको जोर्नी खुस्किएको र दायाँ हातको बुढी औला भाँचिएको जिल्ला अस्पतालका मेडिकल सुपरिटेन्डेन्ट डाक्टर वसन्तराज जोशीले बताए । उनले भने, लावडको जिल्ला अस्पतालमा उपचार गरेका छौं । खुस्किएको भाग जोडेका छौं भने औंला पलास्टर गरेका छौं । कुटपिट गर्ने विष्टलाई प्रहरीले शुक्रबार साँझ नै नियन्त्रणमा लिएको जिल्ला प्रहरी कार्यालय बैतडीका प्रवक्ता प्रहरी निरीक्षक किसन चन्दले जानकारी दिए । घटनाको बारेमा अनुसन्धान भइरहेको उनले बताए । घटना कसरी भयो भन्ने बारे प्रहरीले अनुसन्धान गरिरहेको उनले बताए ।"
कोरोना प्रभावित चीनको हुपै प्रान्तमा रहेका नेपालीको उद्धार गरिँदै,बेइजिङ : बेइजिङस्थित चीनका लागि नेपाली दूतावासले चीनको हुपै प्रान्तमा रहेका नेपाली नागरिकहरूलाई उद्धार गर्ने भएको छ। कोरोना भाइरसबाट अति प्रभावित चीनको हुपै प्रान्तमा रहेका नेपालीहरूको उद्धार गर्न नेपाल सरकारले निर्णय गरेको हो। यसका लागि विशेष चाटर्ड विमानको तयारी भइरहेको नेपाली दूतावासले जनाएको छ ।हुपै प्रान्तभित्रका ऊहानसहित विभिन्न शहरमा रहेका नेपालीहरू सङ्क्रमित नरहेको बताइएको छ । यसको लागि हुपैमा रहेका नेपालीहरूले आवश्यक फाराम भर्नुपर्ने र उक्त फाराम दूतावासको वेबसाइटमा उपलब्ध रहेको दूतावासले जानकारी दिएको छ।
वुहानका नेपाली कोरोना भाइरसबाट सुरक्षित : चीन,"काठमाडौं : चीनको वुहानमा रहेका नेपाली सुरक्षित रहेका छन्। वुहानबाट फैलिएको कोरोना भाइरस फैलिन नदिन र विदेशी नागरिकको सुरक्षाका लागि चीनले आवश्यक स्वास्थ्य संयन्त्र खडा गरेको बताएको छ। चीनको विदेश मन्त्रालयले वुहानमा रहेका नेपाली विद्यार्थीको स्वास्थ्य, सुरक्षा प्रत्याभूत गरेको र प्रतिरक्षात्मक सबै उपाय अपनाएको शनिबार एक विज्ञप्ति जारी गरेर जनाएको छ। यहाँस्थित चिनियाँ राजदूतावासले उपलब्ध गराएको वक्तव्यअनुसार घातक कोरोना भाइरसको सङ्क्रमण फैलिन नदिन विश्व स्वास्थ्य सङ्गठनको सहयोगमा नेपाल सरकारले अपनाएका सुरक्षात्मक उपायको सराहना गरिएको छ। साथै चीन सरकारले कुनै पनि किसिमको सहायता आवश्यक परेमा चिनियाँ दूतावास वा चीनको विदेश मन्त्रालयसँग नेपालीहरुले सम्पर्क गर्न सक्ने जनाएको छ। नेपाल भ्रमण वर्ष २०२० का सन्दर्भमा पनि चीन सरकारले परिस्थित नियन्त्रणमा आउने बित्तिकै आफ्ना नागरिकलाई नेपाल भ्रमणका निम्ति अभिप्रेरित गर्ने स्पष्ट गरेको छ।"
तस्बिरमा अन्नपूर्ण साइकल र्याली,"काठमाडौं : शनिबार अन्नपूर्ण मिडिया नेटवर्कले आयोजना गरेको साइकल र्याली सम्पन्न भएको छ। पाठेघरको क्यान्सरविरुद्ध जनचेतना जगाउने उद्देश्यले आयोजित अन्नपूर्ण साइकल र्यालीमा करिब दुई हजारको सहभागिता रहेको थियो। शनिबार बिहान तीनकुनेस्थित अन्नपूर्ण पोस्ट्को कार्यालय परिसरबाट सुरु र्याली गौशाला, चाबहिल, महाराजगन्ज, गोंगबु, बालाजु, सोह्रखुट्टे, लैनचौर, दरबारमार्ग, रत्नपार्क, भद्रकाली, त्रिपुरेश्वर, थापाथली, माइतीघर, नयाँबानेश्वर हुँदै पुनः तीनकुनेमै पुगेर टुंगिएको हो। पाठेघरको मुखको क्यान्सरविरुद्ध जनचेतना जगाउने र साइकलमैत्री समाज निर्माणको अभियानमा थप टेवा पुर्याउने उद्देश्यले अन्नपूर्ण मिडिया नेटवर्कले हरेक वर्ष आयोजना गर्दै आइरहेको र्यालीको छैठौँ संस्करण सम्पन्न भएको हो। र्यालीको उद्घाटन विशिष्ठ व्यक्तित्वहरुबाट भएको थियो । पर्यटन तथा संस्कृतिमन्त्री योगेश भट्टराई, श्रम तथा रोजगार मन्त्री रामेश्वर राय यादव, अन्नपूर्ण मिडिया नेटवर्कका अध्यक्ष रामेश्वर थापा, प्रधान सम्पादक हरिबहादुर थापा, नेपाल विद्युत् प्राधिकरणका कार्यकारी निर्देशक कुलमान घिसिङ, बरिष्ठ कलाकारद्वय हरिवंश आचार्य र मदनकृष्ण श्रेष्ठ, गायिका आनी छोइङ, क्यान्सर केयर फाउन्डेसनका अध्यक्ष तथा पूर्वमहान्यायाधीवक्ता सुशील पन्त, बरिष्ठ चिकित्सक भगवान कोइराला, जगदीश अग्रवाल लगायतले संयुक्त रुपमा र्याली उद्घाटन गरेका थिए। हेर्नुहोस् फोटो पत्रकार विकास कार्की, उमा विष्ट, सुनिता डंगोल र दीपेन श्रेष्ठले खिचेका तस्बिर।"
क्यान्सरबाट बच्ने उपाय,"काठमाडौं। शरीरको जुनसुकै भागमा कोषहरू अनियन्त्रित रूपमा वृद्धि हुनु क्यान्सर हो। यस खालका कोषले शरीरलाई प्रतिकूल असर पार्छ। क्यान्सरले आफू नजिकका तन्तुलाई असर पार्छ। शरीरको अन्य अंगमा पनि असर गर्छ। समयमै निदान गरी उपचार गरे यो रोग निको हुन्छ। लक्षणहरू निल्न गाह्रो हुने खोकी लाग्ने स्वरमा बदलाव आउने छाती दुख्ने खकारमा रगत देखा पर्ने घाउ खटिरा लामो समयसम्म निको नहुने पाठेघरबाट पानी बग्ने महिनावारी गडबड हुने योनिबाट रगत बग्ने तल्लो पेट दुख्ने विनाकारण नाक मुखबाट रगत बग्ने वजन घट्दै जाने उपचार विधि शल्यक्रिया क्यान्सर लागेको भागलाई निकाल्ने विधि नै शल्यक्रिया विधि हो। केमोथेरापी कोषनाशक औषधिको प्रयोगद्वारा गरिने उपचार विधि नै केमोथेरापी हो। रेडियोथेरापी विकिरण भएको मेसिनद्वारा क्यान्सर कोषिका सेकेर उपचार गर्ने विधि हो। हर्मोनथेरापी विभिन्न हर्मोनको प्रयोगद्वारा उपचार गर्ने विधि नै हर्मोनथेरापी हो। इम्युनोथेरापी क्यान्सर रोग रोक्ने क्षमता वृद्धि गर्ने उपचार विधि नै इम्युनोथेरापी भनिन्छ। क्यान्सर निदानका तरिका बिरामीको जाँच रगत परीक्षण तन्तु तथा कोषको जाँच (बायोप्सी) गरेर इन्डोस्कोपी गरेर एक्सरे, अल्ट्रासाउन्ड, सिटिस्क्यान, एमआरआईको परीक्षण गरेर क्यान्सरबाट जोगिने उपाय चुरोट, बिंडी, खैनी, तमाखु, गुट्खा सेवन नगर्ने सडेगलेका, ढुसी परेका, अखाद्य रंग मिसिएका पदार्थ नखाने पोलेको मासु नखाने जाँड, रक्सी सेवन नगर्ने नियमित व्यायाम गर्ने स्वच्छ, हरियो सागपात, फलफूल तथा पौष्टिक पदार्थ सेवन गर्ने नियमित स्वास्थ्य परीक्षण गर्ने"
"मलाई बाँच्न मन छ, उपचार गर्न सहयोग गर्नुस्","दैलेख : नारायण नगरपालिका४ रातापानीका भरतबहादुर सिजाली पक्षघात (प्यारालाइसिस) ले थला पारेपछि उनको परिवार विचल्लीमा परेको छ। आर्थिक अवस्था कमजोर भएका उनको दुवै खुट्टा नचल्ने भएपछि ६ महिनादेखि ओछ्याउनमै थला परेका छन्। आमाबुबा, श्रीमती र दुई सन्तानको साहारा बनेको भरत थला परेपछि परिवार विचल्लीमा परेको छ। जन्मजातै मेरुदण्डको समस्या भएका भरतको वयस्क भएपछि समस्या बल्झिएको थियो। मेरुदण्डमा मासु पलाएको थाहा भएपछि शल्यक्रिया गरियो, केहि वर्ष सन्चो पनि भयो तर, अहिले कम्मर मुनीको भाग चल्दैन्, उनले भने सामान्य मजदुरी गरेर जीवन निर्वाह गरिरहेको म उपचारका लागि खर्च जुटाउन नसक्ने अवस्थामा छु। ऋण गरेको सबै रकम उपचारमा सकियो। अब थप उपचार खर्च केहि छैन्, त्यसैले मलाई बाँच्ने मन छ भन्दै सहयोग माग्दैछु। भरतका ७६ वर्षीया बुबा भगिराम सिजाली २६ वर्षदेखि जलविन्दु (आँखा नदेख्ने) समस्याले ग्रसित छन् भने ७४ वर्षीया आमा दिलमाया सिजाली कान सुन्दिनन्। भरत थला परेपछि परिवारलाई हातमुख जोड्न मुस्किल परेको छ। बुढेसकालमा कमाएर खुवाउने छोरा रोग लागेर थला परेको छ, घरमा खाने पनि केहि छैन्, आमाले गहभरि आँसु पार्दै भनिन्। कमाउने छोरा थला परेपछि बुबा भगिराम घिस्रिएर सहयोगको याचना गरिरहेका छन्। उनलाई घर बाहिर जान पनि अर्काको सहारा चाहिन्छ। छोराको उपचारमा लागेको ऋण तिर्नै बाँकी छ, भगिराम भन्छन् जीवन गुजारा गर्न पालेको भैसी बेचेर छोराको उपचार गर्र्यौ, तर छोरा ओछ्यानबाट उठ्न सकेको छैन्। श्रीमानको अवस्था देखेर श्रीमती कनमती सिजाली बेलाबेला भक्कानिन्छिन्। आर्थिक अवस्था निकै कमजोर भएकाले श्रीमानको उपचार गर्न नसकिएको उनी बताउँछिन्। उनले श्रीमानको उपचारका लागि सहयोग गरिदिन आग्रह गरिन्। उपचार गर्ने आर्थिक सामथ्र्य छैन्। कुनै आयस्रोत पनि छैन्, उनले भनिन् मनकारीहरुले मेरो गुहार सुनिदिनुहोला। उपचारका लागि सरकारबाट कुनै सहयोग नपाएको गुनासो उनको छ। दुई छोरा छोरीलाई पढाउन पनि हम्मेहम्मे परेको छ, उनले भनिन्। १६ वर्ष अघि नौमूले गाउँपालिकाको बालुवाटरबाट भरतको परिवार नारायण नगरपालिका४ रातापानीमा बसाई सरी आएका थिए।"
"अन्नपूर्ण लक्की ड्रमा कसले, के पुरस्कार पाए ?","काठमाडौं : पाठेघरको मुखको क्यान्सरविरुद्ध जनचेतना जगाउने र साइकल मैत्री समाज निर्माणको अभियानमा थप टेवा पुर्याउने उद्देश्यले अन्नपूर्ण मिडिया नेटवर्कले शनिबार आयोजना गरेको साइकल र्यालीको उपाधि प्रमेन्द्रनाथ कर्माचार्यले जितेका छन्। लक्की ड्र मार्फत चुनिएको भाग्यमानी विजेताका रुपमा प्रमेन्द्रले माउन्टेन बाइक पुरस्कार पाए। यसैगरी ३२ इन्चको टिसिएल स्मार्ट टिभी मनोज प्रजापतिले जितेका छन्। सिम्रिक एयरको हेलिकोप्टरमार्फत गोसाइकुण्ड टुर प्याकेजको भाग्यमानी विजेता खिमानन्द देवकोटा भए। श्रीराम अधिकारीले सिको घडी प्राप्त गरे। जनार्दन अड्काले काठमाडौंपोखराकाठमाडौंको एक जोडीका लागि हवाई टिकट पाएका छन्। यसैगरी लक्की ड्र मार्फत अन्नपूर्ण पोस्ट् दैनिक ६ महिना निशुल्क पढ्न पाउने पाँचजना भाग्यमानी विजेतामा सुरेश महर्जन, महेश्वर सिंखडा, अमिर महर्जन, कल्पना खड्का र शरद शर्मा रहे। अन्नपूर्ण मिडिया नेटवर्कको मुख्यालय परिसर तिनकुनेबाट बिहान सुरु भएको र्याली गौशाला, चाबहिल, महाराजगन्ज, गोंगबु, बालाजु, सोह्रखुट्टे, लैनचौर, दरबारमार्ग, रत्नपार्क, भद्रकाली, त्रिपुरेश्वर, थापाथली, माइतीघर, नयाँबानेश्वर हुँदै पुनः तीनकुनेमै आएर सकिएको थियो। २१ किलोमिटर दुरीमा र्यालीमा दुई हजार जनाले भाग लिएका थिए। विजेतालाई अन्नपूर्ण मिडिया नेटवर्कका निर्देशक सचन थापा, प्रधान सम्पादक हरिबहादुर थापा, सम्पादक अखण्ड भण्डारी र विकास थापा, अन्नपूर्ण अनलाईनका सम्पादक विष्णु सुवेदी, एपी वान टिभीका सम्पादक टिकाराम यात्री, अन्नपूर्ण सम्पूर्णका सम्पादक राजन नेपाल, अन्नपूर्ण मिडिया नेटवर्कका मानव संसाधन एवं प्रशासन विभाग प्रमुख सुदमकुमार सिजापति, अन्नपूर्ण मिडिया नेटवर्कका मार्केटिङ म्यानेजर भुपाल बस्नेत लगायतले पुरस्कार प्रदान गरे। यसैबीच उद्घाटन कार्यक्रममा सागमा स्वर्ण पदक जित्ने चारजना साइक्लिङ खेलाडीलाई नगद पुरस्कारसहित सम्मान गरिएको छ। गत मंसिर १५ देखि २४ गतेसम्म भएको १३ औं सागमा बुद्धिबहादुर तामाङ र लक्ष्मी मगरले क्रस कन्ट्री तथा राजेश मगर र निश्मा श्रेष्ठले डाउन हिल स्पर्धामा ऐतिहासिक स्वर्ण पदक जितेका थिए। तस्बिर : सुनिता डंगोल अन्नपूर्ण साइकल र्याली आज सागमा स्वर्ण पदक विजेता साइक्लिङ खेलाडीलाई सम्मान अन्नपूर्ण साइकल र्यालीको भव्य उद्घाटन (फोटोफिचर)"
जाडो छल्न दाङ झरेका २५० भेडा जंगलमै मरे,"दाङ : पूर्वी रुकुमको लुकुमबाट चराउनका लागि दाङ ल्याइएका २ सय ५० भेडा जंगलमै मरेका छन। रुकुमको भुमे गाउँपालिका१ लुकुमका ४ भेडालापक किसानले चिसो छल्न दाङ ल्याएका भेडा जंगलमै मरेका हुन। पाँच सय भेडा लिएर दाङ आएका भेडा अज्ञात रोगका कारण २ सय ५० भेडा जंगलमै मरेको भेडा पालक किसान धर्मकुमारी पुनले बताइन। चिसो महिना रुकुममा हिउँ पर्ने हुँदा भेडाहरु पाल्न समस्या हुने गरेपछि भेडा र बाख्रा लिएर रोल्पा हुँदै १६ दिन पहिले घोराही उपमहानगरपालिका१९ को पाँचपोखरीमा आइपुगेका किसानका भेडा मर्न थालेपछि समस्या परेका बताउँछन। एक महिनामा चार भेडा पालक किसान परिवारका करिब दुई सय ५० भेडाहरु मरेको किसान प्रेमबहादुर पुनले बताए। रोल्पाको माडी भन्ने ठाउँमा आउँदा भेडामा समस्या देखिएको हो, त्यहाँ चिसोका कारण भेडा मरेको होला भन्ने लागेको थियो,उनले भने,नयाँ ठाउँ र जंगलमा भएको कारण उपचार गर्न सकिएन, अहिले ठुलो क्षती भयो। पाँचपोखरी जंगलमा आइपुगेपछि धेरै भेडाहरु मरेको भेडा पालक किसान धर्मबहादुर बुढामगरले बताए। एउटै बगालमा रहेका बाख्राहरु मरेका छैनन्, तर भेडाहरु भने मुख पाक्ने, छेर्ने र झुङ्ने गर्दै मर्ने गरेका छन, उनले भने, हिउँबाट बचाउनका लागि ल्याइएका भेडाहरु अज्ञात रोगका कारण मर्न थालेपछि हामी समस्यामा परेका छौँ। उनका अनुसार अहिले दैनिक दर्जन बढि भेडाहरु मर्ने गरेका छन्। भेडामा यो समस्या देखिएपछि पशु कार्यालयले शनिबारदेखि उपचार थालेको जनाएको छ। किसान धर्मका अनुसार आफ्ना एक सय २० वटा, प्रेमबहादुर पुनमगरका एक सय २० वटा, धर्मकुमारी पुनका एक सय १५ र रामकृष्ण पुनका एक सय १५ वटा भेडाहरु रहेका थिए। त्यसमध्य अहिले घटेर करिब दुइ सय ५० मात्र भेडाहरु रहेका छन्। चिसोका कारण क्षति भएको अनुमान गरिएको जिल्ला भेटनरी अस्पतालका प्रमुख डा बेद बहादुर केसी बताए। उनले अस्पतालको प्राविधिक टोलीले उपचार थालेको बताए। नमुना क्षेत्रीय ल्यापमा परिक्षणको लागि पठाइएको र भोलिसम्म यर्थाथ आउने उनले बताए। चिसो बढी हुने, हिउँ पर्ने र घाँस काटनसमेत समस्या हुने भएकाले जिल्ला बाहिर ल्याउने गरेको किसान धर्मकुमारीले बताइन। घरको मुख्य आम्दानीकै श्रोत भेडापालन भएको बताउँछिन । घर खर्चका लागि अन्य कुनै माध्यम छैन, धर्मकुमारीले भनिन ,यहि भेडा पाल्ने र यहि बेचेर आएको पैसाले जीवन चलाउने हो।"
अन्नपूर्ण साइकल र्यालीको भव्य उद्घाटन (फोटोफिचर),"काठमाडौँ : उत्साहजनक सहभागिता सहित अन्नपूर्ण साइकल र्याली सुरु भएको छ । तीनकुनेस्थित अन्नपूर्ण पोस्टको कार्यालय परिसरबाट र्याली निस्किएको हो । र्यालीको उद्घाटन विशिष्ठ व्यक्तित्वहरुबाट भएको थियो । पर्यटन तथा संस्कृतिमन्त्री योगेश भट्टराई, श्रम तथा रोजगार मन्त्री रामेश्वर राय यादव, अन्नपूर्ण मिडिया नेटवर्कका अध्यक्ष रामेश्वर थापा, प्रधान सम्पादक हरिबहादुर थापा, बरिष्ठ कलाकारद्वय हरिवंश आचार्य र मदनकृष्ण श्रेष्ठ, गायिका आनी छोइङ, क्यान्सर केयर फाउन्डेसनका अध्यक्ष तथा पूर्वमहान्यायाधीवक्ता सुशील पन्त, बरिष्ठ चिकित्सक भगवान कोइराला, जगदीश अग्रवाल लगायतले संयुक्त रुपमा र्याली उद्घाटन गरेका थिए । मन्त्री योगेश भट्टराईले सबै मिलेर काठमाडौँलाई स्वच्छ र सुन्दर बनाउन सकेमा भ्रमण वर्ष सफल हुने बताए । पर्यटकलाई लोभ्याउन पनि काठमाडौँलाई जतिसक्दो सुन्दर बनाउनुपर्नेमा जोड दिए । भ्रमण वर्ष २०२० मा साइकल ट्रेल निर्माणका लागि छलफल गरिरहेको पनि बताए । अन्नपूर्ण मिडिया नेटवर्कका अध्यक्ष रामेश्वर थापाले अन्नपूर्णको साइकल र्याली कार्यक्रम मात्रै नभएर एक सामाजिक अभियान पनि भएको बताए । साइकल र्याली जस्ता विविध कार्यक्रम गरी सामाजिक उत्तरदायित्व वहनमा अन्नपूर्णले अग्रणी भुमिका निर्वाह गर्दैआएको बताए । स्वागत मन्तव्य व्यक्त गर्दै अन्नपूर्ण पोस्टका प्रधान सम्पादक हरिबहादुर थापाले क्यान्सर विरुद्धको जनचेतना जगाउन साइकल र्यालीले महत्वपूर्ण भुमिका निर्वाह गर्ने बताएका थिए ।क्यान्सर केयर फाउन्डेसनका अध्यक्ष तथा पूर्वमहान्यायाधीवक्ता सुशील पन्तले क्यान्सरको विरुद्ध जनचेतना जगाउँदै यसको नियन्त्रण गरिनुपर्ने बताएका थिए । पाठेघरको मुखको क्यान्सरविरुद्ध जनचेतना जगाउने र साइकलमैत्री समाज निर्माण अभियानमा टेवा पुर्याउने उद्देश्यले अन्नपूर्ण मिडिया नेटवर्कले हरेक वर्ष आयोजना गर्दै आएको साइकल र्याली शनिबार सञ्चालन भएको हो । साइकल र्यालीको यो छैटौं संस्करण हो । अन्नपूर्ण मिडिया नेटवर्कले आफ्नो सामाजिक उत्तरदायित्व कार्यक्रम अन्नपूर्ण सम्बन्ध मार्फत विभिन्न सामाजिक गतिविधि सञ्चालन गर्दैआएको छ । साइकल र्याली पनि त्यसैको एउटा पाटो हो । अन्नपूर्ण साइकल र्याली आज अन्नपूर्ण साइकल र्यालीमा उत्साहजनक सहभागिता (तस्बिरसहित) सागमा स्वर्ण पदक विजेता साइक्लिङ खेलाडीलाई सम्मान अन्नपूर्ण साइकल र्यालीको भव्य उद्घाटन (फोटोफिचर) झापासँग जोडिएको सडक तथा साइकल संस्कृति तस्बिरमा अन्नपूर्ण साइकल र्याली र्यालीमा हजार भन्दा धेरैको सहभागिता छ । र्यालीमा सुरक्षा निकायका प्रमुख, विश्व स्वास्थ्य संगठनका नेपालस्थित प्रतिनिधि, विदेशी नियोगका प्रमुख, निजामती कर्मचारी, चिकित्सक, खेलाडी, व्यवसायी र कलाकारको समेत सहभागिता थियो । र्यालीलाई नेपाल साइक्लिङ संघले प्राविधिक सहयोग गरेको छ । शनिबार बिहान तीनकुनेस्थित अन्नपूर्ण पोस्ट्को कार्यालय परिसरबाट सुरु र्याली गौशाला, चाबहिल, महाराजगन्ज, गोंगबु, बालाजु, सोह्रखुट्टे, लैनचौर, दरबारमार्ग, रत्नपार्क, भद्रकाली, त्रिपुरेश्वर, थापाथली, माइतीघर, नयाँबानेश्वर हुँदै पुनः तीनकुनेमै पुगेर टुंगिनेछ । र्यालीको दूरी २१ किलोमिटर रहेको बताइएको छ । सहभागी साइक्लिस्टको साइकल बिग्रिएमा मर्मतका लागि स्टलको व्यवस्थासमेत गरिएको आयोजकले जनाएको छ । साइकल मर्मतको व्यवस्था प्याङ्क बाइकले गरेको हो ।"
सामुदायिक वनको जग्गामा वडा कार्यालय भवन,महेन्द्रनगर : कञ्चनपुरका केही स्थानीय तहले प्रक्रिया नपुर्याइ सामुदायिक वनको जग्गा अतिक्रमण गरी वडा कार्यालय भवन तथा अन्य भौतिक संरचना निर्माण गरेका छन्। डिभिजन वन कार्यालय कञ्चनपुरले स्थानीय तहले वनको जग्गा सामुदायिक वन उपभोक्ता समितिको साधारणसभाको निर्णयकै भरमा वडा कार्यालय भवन निर्माण गरेको जनाएको छ। सामुदायिक वनको उपभोक्ता समितिले गरेको निर्णयमा टेकेर वन अतिक्रमण गरि संरचना निमार्ण भएका छन डिभिजन वन कार्यालय कञ्चनपुरका सूचना अधिकृत शिवराज अवस्थीले भने मन्त्री परिषद्को निर्णय विना वनको जग्गामा भौतिक संरचना निर्माण गर्न मिल्दैन्। उनले वन क्षेत्रमा भौतिक संरचना निमार्ण गर्दा मन्त्रीपरिषद्को निर्णयबाट हुनुपर्ने प्रावधान रहेको बताए। कञ्चनपुरको कृष्णपुर नगरपालिका१ पहरिया र शुक्लाफाँटा नगरपालिका११ कलुवापुरमा सामुदायिक वनको जग्गा अतिक्रण गरी वडा कार्यालय भवन बनाइएको डिभिजन वन कार्यालयले जनाएको छ। त्यस्तै बेदकोट नगरपालिकाले पनि नगर अस्पतालका लागि जयशंकर सामुदायिक वनमा पर्खाल निर्माण गरेको छ। बेदकोट नगर अस्पतालका लागि संघिय सरकारले पनि बजेट विनियोजन गरिसकेको छ। वन कार्यालयले लिखित रुपमै पक्रिया पुरा गरेर निमार्ण कार्य गर्न पत्राचार गरेको भएपनि स्थानीय तहले बेवास्ता गरेको अवस्थीले बताए। स्थानीय तहहरुले ठेक्का लगाएको खोला तथा नदीहरुमा अवैध उत्खनन भएकोे जिल्ला समन्वय समितिको ठहर छ। कृष्णपुर नगरपालिकाका नगर प्रमुख कर्ण हमालले स्थानीय तह आफैंमा सरकार भएको बताउँदै जनताको सहजका लागि उपभोक्ता समितिबाट पास गरेर वनको क्षेत्रलाई क्षती नपुग्ने गरी वडा भवन निमार्ण गरेको बताए। जग्गा प्राप्तीका लागि हामीले मन्त्रीपरिषदसम्म पुग्न सकेनौं नगरकार्यपालिकामा पास गरेर स्थानीयहरुको सहमतीमा भवन बनाएका हौ नगर प्रमुख हमालले भने।
गौतमबुद्ध क्रिकेट रंगशालालाई सय टिपर बालुवा सहयोग,"चितवन : चितवनमा निर्माणाधीन गौतमबुद्ध क्रिकेट रंगशालाका लागि धादिङको गल्छी गाउँपालिकाले बालुवा सहयोग गरेको छ । राष्ट्रिय गौरवको आयोजना भएकोले एक सय टिपर बालुवा सहयोग गरेको हो । शनिबार बिहान धादिङबाट आएको टोलीले रंगशाला निर्माण स्थलमा पुगेर बालुवा हस्तान्तरण गर्न लागेको छ । रंगशाला निर्माणको लागि गाउँपालिकामा उत्खनित बालुवा सहयोग गरेको अध्यक्ष कृष्णहरि श्रेष्ठले बताए । बालुवा पुर्याउनका लागि जनप्रतिनिधि, टिपर व्यवसायी लगायतको टोली चितवन आएको छ । गाउँपालिकाले सहयोग गरेको बालुवा नेपाल टिपर तथा ढुवानी व्यवसायी समितिले निुशल्क ढुवानी गरेको छ । त्यस्तै सुदिपा ट्रेडिङ कम्पनी प्रालिले कर छुटको व्यवस्था गरेको छ । राष्ट्रिय झण्डासहित ब्यानर हालेर ल्याइएको उक्त टिपरलाई धादिङको सिमानामा जोडिएको इच्द्धाकामना गाउँपालिकाकी अध्यक्ष गिता गुरुङले स्वागत गरेकी थिइन् । भरतपुर महानगरपालिकाले आँपटारीबाट स्वागत गरेको थियो । धुर्मुस सुन्तली फाउण्डेसनले भरतपुर महानगरपालिकाको वडा नम्बर १५ मा अन्तर्राष्ट्रिय क्रिकेट रंगशाला निमार्ण गरिरहेको छ । सबैको सहयोग र समन्वयबाट निमार्णले गति लिएको फाउण्डेशनका अध्यक्ष सिताराम कट्टेलले बताए ।"
मौसमी फ्लुले ३० विद्यार्थी बिरामी,"बाजुरा : मौसमी फ्लुको सङ्क्रमणबाट हिमाली गाउँपालिकामा ३० विद्यार्थी एकैसाथ बिरामी परेका छन्। वडा नं ६ धुलाचौरमा रहेको एन्जल इङ्लिस बोर्डिङ स्कूलमा अध्ययन गर्ने विद्यार्थी बिरामी परेका प्रिन्सिपल दिनेश सागरले जानकारी दिए। विद्यालयमा अध्ययन गर्ने १०० विद्यार्थीमध्ये ३० बिरामी परेका छन्। तीमध्ये तीन सिकिस्त बिरामी छन्। तीन दिनदेखि विद्यालयमा सङ्क्रमण फैलिएको सागरले बताउनुभयो। शुरुमा दुई जनामा फैलिएको र तीन दिनमै ३० मा सङ्क्रमण देखिएको बताइएको छ। एकैसाथ ठूलो सङ्ख्यामा विद्यार्थी बिरामीले थला परेपछि विद्यालय नै बन्द गरिएको छ। धुलाचौर स्वास्थ्य एकाइमा उपचार गराउँदा बिरामीलाई एकअर्कासँग सम्पर्क नगराउन र आरामसहित उपचारमा राख्न सुझाव दिइएको छ। सिकिस्त बिरामी परेका नवीन विक, दीक्षा विक र सृष्टि रावललाई प्राथमिक स्वास्थ्य केन्द्र कोल्टी पठाइएको विद्यालयले जनाएको छ। विद्यालयका सञ्चालक शङ्कर मल्लले विद्यार्थीमा देखिएको लक्षणबारे जिल्ला अस्पताललाई समेत जानकारी गराइसकेको बताए। बिरामी विद्यार्थीमा शुरुमा ज्वरो आउने र पछि वान्ता पनि सँगै हुने तथा उठ्न नसक्ने लक्षण देखिएको छ। जिल्ला अस्पतालका प्रमुख डा रुपचन्द्र विश्वकर्माले जटिल प्रकृतिको अवस्था भए आफूहरुले पनि त्यसलाई प्रत्यक्ष निगरानीमा राख्ने बताए।"
"छाउगोठ भत्कियो, किशोरी त्रासमै","अछाम : साँफेबगर नगरपालिका वडा नम्बर ३ सिद्धेश्वर नौलाकोटकी ममता बिक प्रभा धम्कोट माविमा कक्षा १० मा पढ्छिन्। उनी २० वर्षकी भइन्। १४ वर्षको उमेरमा पहिलोपटक महिनावारी भएकी थिइन्। छाउ हुँदा दुई वर्षसम्म छाउगोठमै बसिन्। त्यसपछि छाउगोठ भत्काउने अभियान चल्यो। गाउँका सबै छाउगोठ भत्काइयो। उनी घरमै सुरक्षित तरिकाले बस्न थालिन्। ५ वर्षपछि गाउँमा एउटा छाउगोठ बन्यो। घरमै बस्न थालेकी ममतालाई फेरि छाउगोठ जानुपर्ने बाध्यता आइलाग्यो। छाउगोठ भत्काउने अभियान पहिले पनि चलेको थियो तर पछि फेरि गोठहरु बनेको उनले बताइन्। 'गाउँका सबै घरमै बस्न थालेका थिए, फेरि गाउँमा एउटा नयाँ गोठ बन्यो, निरन्तर छाउ भएका बेला त्यही गोठमा बस्न सुरु गरे', उनले भनिन्, 'सबैकी छोरी छाउ बार्न गोठमा जान्छन्, तेरी छोरी मात्र किन घरमा राखेको ? भोलि गाउँमा केही अनिष्ट भयो भने त्यसको जिम्मेवार तँ हुनुपर्छ भनेर गाउँका मान्छेले भन्न थाले। पछि बाध्यताले गोठ जानुपर्यो।' अहिले फेरि छाउगोठ भत्काइएपछि घरमै बस्न थालेको उनले बताइन्। 'पहिले पनि यस्तै अभियान चलेको थियो। फेरि नयाँ छाउगोठ धमाधम बने, अहिले कानून नै बनेकाले हामीलाई निकै राहत भएको छ', उनले भनिन्, 'तर फेरि अझै छाउगोठ बनिरहेकै छन्। फेरि बस्नुपर्ला कि भन्ने डर छ।' बाब्लाकी देवसरा बिष्ट राष्ट्रिय मावि बाब्लामा कक्षा १२ मा पढ्छिन्। देवसरा १८ वर्षकी भइन्। पहिलो पटक महिना हुँदा गोठमा जाँदिनँ भनेर दिनभरि रोएको अनुभव उनी सुनाउँछिन्। ५ वर्ष पहिले गाउँका विभिन्न गैरसरकारी संस्थाले छाउगोठ भत्काउने अभियान चलाए। गोठ भत्काइयो। त्यसको केही वर्षपछि फेरि छाउगोठ बने। घरमै बस्न थालेका पुन: गोठमा जान थाले। कानून बनेपछि अहिले फेरि गाउँमा गोठ भत्काउने अभियान चलेको छ। कानुन कार्यान्वयमा आएपछि अब केही हदसम्म परिवर्तन पक्कै हुनेमा देवसरा आसावादी छिन्। उनले भनिन्, 'अहिले फेरि घरमा बस्न थालेका छौँ, निकै खुशी लागेको छ, फेरि गाउँमा गोठ बनेर त्यहीँ बस्नुपर्ने हो भन्ने डर अझै हटेको छैन।' कानून कडा रूपमा कार्यान्वय नभए यस्ता अभियान क्षणिक हुने उनले बताइन्। छाउ भएका बेला गाउँमा रहेका सार्वजनिक धारामा किशोरीहरुलाई उत्तिकै विभेद गरिन्छ। विवाहित महिलाभन्दा अविवाहितलाई छाउ कठिनसँग बार्न लगाइने उनले बताइन्। घुघुरकोटकी चेतना महता त्रिपुरा सुन्दरी क्याम्पस श्रीकोटमा स्नातक तह प्रथम वर्षमा पढ्छिन्। छाउगोठमा बसेको तितो अनुभव उनीसँग पनि छ। छाउ भएका बेला थुप्रै पटक डरैडरले रातभरि गोठमा सुत्नुपर्दा पछिल्लो दिन विद्यालय नगएको उनी सुनाउँछिन्। 'छाउ भएर चोखिएको दिन ठुलै कालबाट बाँचे जस्तो लाथ्यो', उनी भन्छिन्, 'अहिले फेरि घरमै बस्न थालेका छौं।' यस्ता अभियान चलाउन र कानून बन्न मान्छे मर्नुपर्ने अवस्था रहेको उनी बताउँछिन्। उनले भनिन्, 'विगतमा पनि यस्ता अभियान चलेकै हुन्। छाउगोठ मुक्त भएका गाविसमै गोठमै ज्यान गएका छन्। भर्खर मात्र एक जना किशोरीको गोठमा ज्यान गएपछि मात्र जिल्लादेखि केन्द्रका सबै तातेका छन् बिस्तारै सेलाउदै जान्छ, फेरी गोठ बन्छन्।' उनी भावुक हुँदै अगाडि बताउँदै गइन्, 'मनका गोठ भत्किनै सकेका छैनन्। अझै पनि भत्काइएका गोठमा पाल टागेर बसेकै छन्।' कानून बनेपछि यो कुप्रथा अन्त्य हुने केही आश पलाएको उनले बताइन्।"
हराएका चार पदयात्रीको दुई दिनपछि सकुशल उद्धार,"बेनी : म्याग्दीको अन्नपूर्ण गाउँपालिकाको खोप्रा लेक क्षेत्रमा बाटो बिराएर हराएका चार जना पदयात्रीको दुई दिनपछि सकुशल उद्धार गरिएको छ। खोप्रा लेकदेखि नारच्याङ बेशी गाउँ जाने क्रममा बिहीबार दिउँसोदेखि हराएका उनीहरु शनिबार दिउँसो अन्नपूर्ण४ को रेलेखर्कमा भेटिएका हुन्। गाउँपालिकाका अध्यक्ष डमबहादुर पुन, प्रमुख जिल्ला अधिकारी ज्ञाननाथ ढकाललगायत सुरक्षा अधिकारी र स्थानीयबासीको पहलमा सिम्रिक एयरको हेलीकप्टरबाट उद्धार गरेर नारच्याङ बेशीगाउँ ल्याइएको छ। कैलालीको गेटा नगरपालिका६ का २४ वर्षीय सुमन भट्ट, दोलखा चरिकोट५ का २३ वर्षीय सञ्जित लामा, सर्लाही बरहतवा४ का २४ वर्षीय अंकित शाह र २४ वर्षीय अविशेक महतो खोप्रादेखि नारच्याङ आउने क्रममा हिमपात भएपछि हराएका थिए। सुरक्षाकर्मी, गाउँले र गोठालाहरुको टोलीले फेला पारेपछि हेलीकप्टर मगाएर सकुशल उद्धार गरेका छौ, प्रजिअ ढकालले भने शुक्रबार दिनभर खोजी गरि ठाउँ पत्ता लगाएपछि शनिबार हेलीकप्टर मगाएर उद्धार गरेका हौ। उनीहरुले बिहीबार साँझ फोनमार्फत आफूहरु हराएको स्थानीय प्रशासन र प्रहरीलाई जानकारी गराएका थिए। मोवाइलमा कुरा भएपनि कहाँ छन् भन्ने पत्ता लाग्न सकेको थिएन्। टेन्ट र सुख्खा खानेकुरा साथै भएकाले उनीहरु सुरक्षित बसेका थिए। दुई जना डाक्टर र दुई जना इञ्जिनियर हुन्। उनीहरु खोप्रा लेकको सामुदायिक लजमा खाना खाएर नारच्याङतर्फ हिँडेलगत्तै हिउँ पर्न सुरु भएको थियो। पदथप्रर्दशकबिनै पदयात्रामा आएका थिए। घना जंगल, भीर र बाख्लो हिउँको कारण उनीहरु रहेको स्थानको पहिचान गर्न कठिनाई थियो। खोप्रा क्षेत्रमा जंगल र भीर छ। मानव वस्तीदेखि टाढा छ। २०७२ बैशाखमा घोडेपानीदेखि खोप्रा जाने क्रममा हराएका एक जना मलेसियन पर्यटक अझै भेटिएका छैनन्।"
काठमाडौंका भीड हुने ठाउँमा सार्वजनिक शौचालय,"काठमाडौं : काठमाडौँ महानगरपालिकाले सम्पदा क्षेत्र र मानिसको अत्यधिक भीड हुने स्थानमा सार्वजनिक शौचालय निर्माण गर्ने तयारी गरेको छ । नयाँ शौचालय निर्माण र सञ्चालनमा रहेका सार्वजनिक शौचालयको गुणस्तर सुधार , पेट्रोल पम्पलगायत सार्वजनिक सेवा प्रदायक निकाय र होटल, रेष्टुराँलगायत निजी तथा व्यावसायिक स्थानमा सञ्चालन भइरहेका शौचालयलाई स्तरोन्नति गरिने कामपाको उपप्रमुख हरिप्रभा खड्गी (श्रेष्ठ)ले जानकारी दिए । शुक्रबार बसेको नगर कार्यपालिकाको बैठकले सामाजिक उत्तरदायित्वअन्तर्गत सार्वजनिक शौचालय निर्माणको काम अघि बढाउन उपप्रमुख श्रेष्ठलाई जिम्मेवारी दिएको थियो । चालु आर्थिक वर्षमा कामपाले सार्वजनिक शौचालय निर्माणका लागि तीन करोड विनियोजन गरेको छ । पछिल्लो समय कामपाले शहरी योजना आयोग गठन गरी सार्वजनिक शौचालय निर्माणको लागि काम अघि बढाएको जनाए पनि हालसम्ममा निर्माणको लागि ढाँचा, लागत र स्थानको अध्ययन मात्र गरेको छ । कापमासँग सार्वजनिक निजी साझेदारीमा हुने कामका लागि छुट्टै ऐन छ । त्यस ऐनमा व्यावसायिक सार्वजनिक सामाजिक उत्तरदायित्वमा हुने कामका विषयमा व्यवस्था नभएकाले कार्यदल गठन गरेर नीति मस्यौदा गर्न कार्यदल बनाइएको उपप्रमुख खड्गीको भनाइ थियो । सार्वजनिक शौचालय निर्माणका लागि कामपाले विगत पाँच वर्षदेखि नै यस विषय उठान गरेको भए पनि हालसम्म निर्माणको कामले गति लिएको छैन । निर्माणको लागि शहरी योजना आयोगसहित विभिन्न सङ्घ संस्थाले गरेको अध्ययनअनुसार मानिसको सङ्ख्याको आधारमा सार्वजनिक शौचालय अत्यन्तै कम रहेकाले निर्माणको काम सुरु गर्नुपर्ने छ । शौचालय सञ्चालनका लागि कामपासँग जग्गा कम भए पनि विभिन्न सरकारी तथा संस्थानका जग्गा लिज वा अन्य विधिबाट प्राप्त गरी सार्वजनिक शौचालयको विस्तार गर्न पहल गरिहाल्नुपर्ने अध्ययनले देखाएको छ । हाल कामपामा ५८ सार्वजनिक शौचालय सञ्चालनमा छन् । सञ्चालमा रहेकामध्ये २८ प्रयोगमा रहेको र तीनमा पनि सरसफाइको अभाव छ । नेपाल आयल निगम, कर्मचारी सञ्चयकोष, खाद्यसंस्थान, सांस्कृतिक संस्थान, गुठी, त्रिभुवन विश्वविद्यालयलगायतका संस्थासँग सहकार्य गरी सार्वजनिक शौचालय निर्माण गर्न सकिने प्रतिवेदनमा उल्लेख छ । ६९ स्थानमा नयाँ शौचालय अध्ययनअनुसार आवश्यकता हेरी ६९ स्थानमा नयाँ शौचालय निर्माण गर्न सकिने छ । निर्माणका लागि छ वटा नमूना तयार भएको छ । सबै नमूनाको अध्ययन गरी कम लागतमा निर्माण हुने र टिकाउ शौचालय निर्माण कामपाको छनोटमा रहने उपप्रमुख खड्गीले बताए । अध्ययनअनुसार सार्वजनिक शौचालय निर्माणको लागि आवश्यक स्थान टेकु, सानेपा पुलसँगै, कालीमाटी, कलङ्की, सीतापाइला, बालाजु, माछापोखरी, गोङ्गबु, प्रहरीचौकी, महाराजगञ्ज, सुकेधारा, चाबहिल, मित्रपार्क, जयबागेश्वरी, गौशाला, तीनकुने, कोटेश्वर, नयाँबानेश्वर, बबरमहल, थापाथली, त्रिपुरेश्वर, सुन्धारा एनएसीतर्फ, जुद्ध शालिक वरपर, हनुमानढोका, जमल, लैनचौर, स्रोह्रखुट्टे र पेट्रोलपम्पमा, बल्खु तथा कुलेश्वरलगायत स्थान रहेको छ ।"
