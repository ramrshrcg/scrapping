शीर्षक,विवरण
संरक्षित अपराधकर्म,"राजनीतिक अपराध कर्मको शृंखलामा नाम थपिएको छ, पूर्वमन्त्री तथा सांसद अफताब आलमको। उनीमाथि बाह्र वर्षअघि संविधानसभा पहिलो निर्वाचनताका इँटाभट्टा जलाएर दुईजनाको हत्या गरेको अभियोग लागेको थियो। यद्यपि यो प्रकरणमा महान्यायाधिवक्ताको कार्यालयबाट मुद्दा नचल्ने निर्णयसँगै आलमलाई उन्मुक्ति मिलेको थियो। त्यतिबेला राजनीतिक आड र संरक्षणमा आलमलाई चोख्याएको टीकाटिप्पणी नआएको होइन। दोषीलाई माफी दिँदा मुलुकमा दण्डहीन संस्कृति बस्छ र लोकतान्त्रिक आधारमा खिया लाग्छ भनी चारैतिरबाट आएको आवाज कुल्चियो। तर त्यो प्रकरणमा महान्यायाधिक्ताको निर्णयलाई सर्वाेच्च अदालतले अस्वीकृत गरेपछि घटनाको अनुसन्धान हुन्छ र दोषीले सजाय पाउँछन् भन्ने आशा पलाएको थियो। तर अदालती आदेशलाई सात वर्षसम्म अर्थहीन तुल्याइयो। र, यतिबेला अदालतको आदेश कार्यान्वयन गर्न बमविस्फोट घटना अनुसन्धान सुरु भएको छ। त्यही क्रममा प्रमुख विपक्षी कांग्रेस सांसद आलम पक्राउ परेका हुन्। सँगै अपराधजन्य कसुर, जसले गरे पनि कुनै न कुनै बेला सजायको भागीदार बन्नुपर्छ भन्ने सन्देश गएको छ। यद्यपि उनको हकमा अदालतबाट दोषी करार हुन बाँकी नै छ। अदालतको आदेश कार्यान्वयननिम्ति सात वर्ष लाग्नु भनेको कानुनी शासनका दृष्टिकोणले नेपाल कति कमजोर रहेछ भन्ने देखाउँछ। यो राजनीतिक मूल्य, मान्यता र लोकतान्त्रिक आदर्शका निम्ति नहुँदाको परिणति हो। भर्खरै मात्र निवर्तमान सभामुख कृष्णबहादुर महराले पदीय सीमा नाघ्दा जेलको वास भएको छ। उनको ४० वर्षको राजनीतिक लगानी बालुवामा पानीसरह भएको छ। उनी राष्ट्रिय जीवनमा मर्यादाक्रमका हिसाबले पाँचौं स्थानमा सूचीकृत थिए। अर्थात्, राष्ट्रपति, उपराष्ट्रपति, प्रधानमन्त्री, प्रधानन्यायाधीशपछि सभामुख पद पर्छ। अझ सभामुख त कानुन निर्माता थलोका मुख्य हर्ताकर्ता पात्र थिए। जनकपुर हत्याकाण्डदेखि अवैध सम्पत्ति आर्जन राखेको अभियोगमा पूर्वमन्त्री सञ्जय साह पनि जेलमै छन्। लोकतान्त्रिक कालखण्डमा संसद्मा हत्या, भ्रष्टाचार, बमकाण्ड अभियोगदेखि राहदानी दुरुपयोगका क्रियाकलापमा संलग्न माननीय हरूको सूची लामो बन्यो, सूची लम्बिने क्रम निरन्तर छ। त्यसमा कोही भूतपूर्व भइसकेका छन् त कोही बहालवाला। अपराधमा संलग्न ठूला भनिएका पात्रहरूलाई राजनीतिक प्रभाव र संरक्षणका कारण जस्तोसुकै अपराधमा पनि उन्मुक्ति मिलिरह्यो। ठूलाबडा अपराधकर्मी दण्डित नहुँदा हाम्रो समाजले अपराधको भयबाट मुक्ति पाउँदैन कि भन्ने सन्देश छाइरह्यो। दबाब परेपछि मात्रै कथित ठूला भनिएका फौजदारी कसुरको छानबिनमा पर्ने गर्छन्। नागरिक दबाबकै कारण महरा प्रहरी हिराहतमा छन् र आलम न्यायिक हिरासतमा। राजनीतिलाई अपराधीकरणको सिकारबाट जोगाउन ठूलालाई पनि सजायको भागीदार बनाउनैपर्छ। महराआलम भनेका सर्वोच्च विधायिका संस्था संसद्का प्रतिनिधि हुन्। उपल्ला तहका पात्र अपराधजन्य घटनामा आरोपित हुनु भनेको संसद् मात्र होइन, पद्धतिकै निम्ति खेदपूर्ण क्रियाकलाप मानिन्छ। सांसद भनेका लोकतान्त्रिक मूल्यमान्यता र संस्कारका स्रोत बन्नुपथ्र्यो, बन्नुपर्छ पनि। किनभने तिनैद्वारा निर्मित कानुनी जगमा मुलुक सञ्चालित हुन्छ र नागरिकले पनि तिनैद्वारा अनुमोदित कानुन मान्नुपर्छ। तर जब कानुन निर्माता बेइमान हुन्छन्, तब नागरिकले निराशाको मार खेप्नुपर्छ। लोकतन्त्रमा जनताका मन जित्दै मत लिने कर्म हुनुपर्छ। डरत्रास सिर्जित मत लिनु भनेको लोकतान्त्रिक संस्कारसंस्कृतिको खिलाफभित्र पर्छ। कुनै बेला बम र बन्दुकको राजनीतिबाट सत्ता या पद प्राप्ति होला, तर त्यो क्षणिक हुन्छ। जब पदले सम्मान र मर्यादा आर्जन गर्न सक्दैन, त्यस्तो पदको अर्थ रहन्न। राजनीतिमा पैसा र बमबन्दुकको आड लिनेहरूको भाउ सधैंभरि उचाइमा रहन्न। अनुचितबाट राजनीति आफूमा केन्द्रित गर्न सकिन्छ भन्ने सोचले पनि सधैंभरि काम गर्दैन। त्यस्ताखाले अपराध कर्ममा संलग्न पात्रले कुनै न कुनै दिन जेलको छिँडीमा पुग्नैपर्छ, महरा हुन् कि आलम। दोषी सजायको भागीदार बन्नैपर्छ जुन लोकतान्त्रिक पद्धतिको आधारभूत मान्यता हो। समाजका हरेक पात्रका व्यवहार कानुनसम्मत हुनुपर्छ। कानुनी दायित्वबाट जतिसुकै ठूला पात्र भए पनि उन्मुक्ति पाउने छैनन् भन्ने सन्देश जानु जरुरी छ।"
संवैधानिक नियुक्तिमा सन्तुलन,"सरकारी सेवामा ऊर्जाशील समय बिताएर थाकी पाकिसकेका अनुभवी बाट मात्र आयोगको महत्वपूर्ण जिम्मेवारी पूरा हुन सक्ला ? केही दिनअघि अधिवक्ता टीकाराम भट्टराईले संवैधानिक अंग कि पूर्वप्रशासकको क्लब शीर्षकको एउटा लेखमा उदाहरणसहित संवैधानिक अंगहरूमा पूर्वप्रशासकहरूको मात्र नियुक्ति हुने गरेको र सोभन्दा बाहिर जतिसुकै योग्य व्यक्ति भए पनि नियुक्ति हुन नसकेको तर्फ इंकित गर्दै नेपालका संवैधानिक निकायहरू थाकिसकेका पूर्वप्रशासकको क्लब जस्ता भए भन्ने र हालसालै सर्वोच्च अदालतका पूर्वन्यायाधीश बलराम केसीले अन्नपूर्ण पोस्ट् दैनिकमा नत्र अख्तियारको के काम ? शीर्षकमा अहिले पनि अख्तियार आवश्यकताअनुसार सक्रिय नभएको तर्फ इंगित गर्दै अख्तियारमा अनुसन्धान गर्नसक्ने तालिमप्राप्त व्यक्तिको नियुक्ति हुनुपर्ने आशयको आलेख प्रकाशित गर्नुभएको छ। यी दुवै लेखकले संवैधानिक निकायमा नियुक्ति गर्दा योग्य तथा विषय विज्ञहरूको सन्तुलन मिलाउनुपर्नेतर्फ सजग गराउनुभएको हो। यस सन्दर्भमा संविधानको धारा २८३ मा व्यवस्थित संवैधानिक अंग र निकायका पदमा नियुक्ति गर्दा समावेशी सिद्धान्तबमोजिमको सन्तुलन मिलाउनुपर्ने व्यवस्था पनि स्मरणीय हुन्छ। यी विषयका अतिरिक्त यस्ता नियुक्तिहरूको प्रभावकारिताका लागि अन्य महत्वपूर्ण विषयमा पनि सन्तुलन मिलाउनुपर्नेतर्फ संविधानले यथेष्ट ध्यान दिएको छ। तर ध्यान दिनुपर्नेहरूले त्यसतर्फ ध्यान दिएको देखिँदैन। संवैधानिक अंगहरूमा नियुक्तिका लागि स्नातक वा स्नातकोत्तरको शैक्षिक योग्यता, दलीय असम्बद्धता, विभिन्न विषय क्षेत्रमा १० वा २० वर्षको कार्यानुभव, ४५ वर्ष उमेर पुगेको र उच्च नैतिक चरित्र भएको जस्ता योग्यता निर्धारण गरिएका छन्। यस्ता योग्यता तोकिनुमा परिपक्व, बुद्धिमत्तापूर्ण र विवेकशील निर्णय हुन सकोस् भन्ने आशय रहेको बुझ्न सकिन्छ। स्नातक वा स्नातकोत्तर उपाधि प्राप्त गरेको हुनुपर्ने विषयले अध्ययन वा ज्ञानको परिपक्वता, दलीय असम्बद्धताले निष्पक्षताको परिपक्वता, विभिन्न विषय क्षेत्रको अनुभवले ततोत्रको परिपक्वता, ४५ वर्ष पुगेको हुनुपर्नाले व्यावहारिकताको परिपक्वतालाई अपेक्षा गरिएको मान्नुपर्छ। सर्वप्रथम उमेरका सम्बन्धमा सबै आयोगहरूमा ४५ वर्ष पूरा गरेको हुनुपर्ने व्यवस्था छ। शैक्षित योग्यता कम्तीमा स्नातक भएको र तोकिएको विषय क्षेत्रमा २० वर्षको कार्यानुभव भएको हुनुपर्ने व्यवस्थाका कारण निम्नतम उमेर ४५ वर्ष नपुगेको व्यक्ति योग्य हुन सक्ने अवस्था नै आउँदैन। २५ वर्षको उमेरमा स्नातक गरी वृत्ति सुरु गरेर २० वर्षको अनुभव हासिल गरिसक्दा जोकोही पनि ४५५० वर्ष पुगेकै हुन्छ। उमेरको उपल्लो हद ६५ वर्ष रहेको सन्दर्भमा ४५ देखि ६५ वर्ष अर्थात् २० वर्ष अन्तरालको व्यक्ति आयुक्तको पदमा कार्यरत हुन सक्ने देखिन्छ। यो त कानुनी अवस्था मात्र हो। व्यवहारमा सरकारी सेवाको व्यक्ति मात्र नियुक्त हुन जाँदा ५८ वर्ष सेरोफेरोका व्यक्ति मात्र नियुक्ति लिन सफल भएको अवस्था छ। किनकि सेवाको उत्तरार्ध नपुगी वा सेवानिवृत्त नभई कोही पनि आयोगको नियुक्तिमा इच्छुक हुँदैनन्। सरकारी सेवाबाहिरको व्यक्ति पनि कम्तीमा ५० वर्ष नपुगी आयुक्त हुन सक्ने अवस्था हुँदैन। यसरी हेर्दा सरदर ५० देखि ६० अर्थात् १० वर्ष अन्तरालका आयुक्तहरू कार्यरत हुनसक्ने अवस्था हुन्छ। अधिवक्ता टीकारामजीले उठाएजस्तै सरकारी सेवामा ऊर्जाशील समय बिताएर थाकी पाकिसकेका अनुभवी बाट मात्र आयोगको महत्वपूर्ण जिम्मेवारी पूरा हुन सक्ला ? भन्ने प्रश्न उपस्थित हुन्छ नै। जागिरे जीवनभरि सामान्य प्रशासन सेवाअन्तर्गत प्रशासन र व्यवस्थापन क्षेत्रमा काम गरी सामान्यज्ञको दाबी गर्नेहरू पनि आयोगहरूका लागि आवश्यक विशेषज्ञ क्षेत्रमा कसरी योग्य हुन सक्लान् ? यहाँनेर, आयोगहरूले सम्हाल्नुपर्ने जिम्मेवारी र समाजमा व्यप्त विकृतिमा सुधारात्मक परिमाण देखाउनुपर्ने कामको चाप र जनदबाब हेर्दा रातबिरात खटेर काम गर्न सक्ने युवा र अपेक्षाकृत परिपक्व उमेरको सन्तुलन प्रभावकारी हुन सक्ने प्रतीत हुन्छ। यस्तो सन्तुलन मिलाउन तीनवटा उपाय अवलम्बन गर्न सकिन्छ। पहिलो, संविधानकै चालु प्रावधानअनुसार सकेसम्म आधा आयुक्तहरू सरकारी सेवाबाहिरका ४५५० र आधाजति सरकारी सेवाका ५५५९ उमेर समूहका व्यक्तिलाई नियुक्ति गर्ने। ६० वर्ष नाघेर ६ वर्षको सेवा अवधि पनि पूरा गर्न नपाउनेलाई जागिर खुवाउन वा अन्य निहित उद्देश्य पूरा गर्नगराउन मात्र नियुक्ति नगर्ने। दोस्रो, विद्यमान प्रावधानलाई स्नातक गरेको, १० वर्ष अनुभव हासिल गरेको र ३५ वर्ष पूरा गरेको व्यक्तिलाई नियुक्त हुन सक्ने गरी संशोधन गरी उपरोक्तानुसारको सन्तुलन मिलाउने। तेस्रो, निम्नतम उमेर र कार्यानुभवको अवधि पुगेका जोसुकै सामेल हुनसक्ने गरी खुला र पारदर्शी प्रतिस्पर्धाबाट नियुक्ति हुनसक्ने व्यवस्था मिलाउने। अब विषय क्षेत्रको सन्तुलनका सम्बन्धमा विचार गरौं। संविधानमा आयोगको कार्य प्रकृतिअनुसारकै विषय क्षेत्रको प्रतिनिधित्व हुने गरी योग्यता तोकिएको देखिन्छ। उदाहरणका लागि अख्तियारका लागि लेखा, राजस्व, इन्जिनियरिङ, कानुन, विकास वा अनुसन्धानको क्षेत्र, लोकसेवामा विज्ञान, प्रविधि, कला, साहित्य, कानुन, जनप्रशासन, समाजशाश्त्र वा राष्ट्रिय जीवनका अन्य क्षेत्र, राष्ट्रिय मानव अधिकारमा मानव अधिकारको संरक्षण र संवद्र्धन, बालबालिकाको हकहित वा राष्ट्रिय जीवनका विभिन्न क्षेत्र, राष्ट्रिय प्राकृतिक स्रोत तथा वित्तमा प्राकृतिक स्रोत वा वित्त व्यवस्थापन, अर्थशास्त्र, कानुन, व्यवस्थापनको क्षेत्र, राष्ट्रिय महिलामा महिलाको हकहित वा लैंगिक न्याय वा महिला विकास वा मानव अधिकार र कानुनको क्षेत्रमा अनुभव भएको हुनुपर्ने व्यवस्था छ। निर्वाचन आयोगका लागि भने कुनै विषय क्षेत्र तोकिएको छैन। यसरी विभिन्न विषय क्षेत्रको अनुभव खोजिनुका कारण आयोगको कामको प्रकृतिअनुसार ५ जना आयुक्तहरूले विभिन्न क्षेत्रको प्रतिनिधित्व गरून् र सामूहिक दिमाग (मिटिङ अफ द माइन्ड) बाट परिपक्व निर्णय हुन सकोस् भन्ने हो। उदाहरणका लागि अख्तियार राष्ट्रसेवकहरूले गर्ने भ्रष्टाचारको अनुसन्धान गरी अभियोगसहित अदालतमा मुद्दा दायर गर्ने निकाय भएकाले सोही प्रकृतिसँग मिल्दो विषय क्षेत्रको अनुभव तोकिएको छ। सायद त्यसैले अख्तियारका लागि भेटेरीनरी विषयको, लोकसेवाका लागि कृषि अर्थशास्त्रको र वित्त आयोगका लागि कला साहित्यको अनुभव नराखिएको होला। हाम्रो अभ्यासमा भने विभिन्न विषय क्षेत्रको प्रतिनिधित्वलाई संविधानको भावनाअनुकूल बुझिएको पाइँदैन। हालसम्मका नियुक्तिहरूको विश्लेषण गर्ने हो भने नियुक्तिकर्तामा दुई प्रकारको भ्रम रहेको प्रस्ट देख्न सकिन्छ। पहिलो, कुनै सरकारी सेवामा (खासगरी निजामती, प्रहरी र राष्ट्रिय अनुसन्धानका क्षेत्रमा) २० वर्ष वा तोकिएको अरू कुनै वर्षको सेवाअवधि पुगेको जोसुकै पनि योग्य हुन्छ भन्ने भ्रम र तोकिएको योग्यता पुगेको भएपछि विभिन्न विषय क्षेत्रको प्रतिनिधित्व गराइरहनु पर्दैन भन्ने भ्रम। पहिलो भ्रम, अख्तियारकै उदाहरणबाट हेरौं। अख्तियारका लागि लेखा, राजस्व, इन्जिनियरिङ, कानुन, विकास वा अनुसन्धान क्षेत्रको अनुभव हुनुपर्छ। के यस योग्यताले वन र कृषि सेवामा ३० वर्ष काम गरेको, भूगोल विषयमा २१ वर्ष काम गरेको व्यक्ति नियुक्तिका लागि योग्य हुन्छ ? राष्ट्रिय अनुसन्धान विभाग, सशस्त्र प्रहरी र नेपाल प्रहरीकै पनि महानिरीक्षक र नायब महानिरीक्षक हुँदैमा योग्यता पुगिहाल्छ ? अख्तियारका लागि तोकिएको अनुसन्धान क्षेत्रको अनुभव भनेको अपराधको कार्यविधिगत अनुसन्धान तहकिकात र अभियोजनको क्षेत्र हो कि गुप्तचरीको क्षेत्र पनि हो ? सशस्त्र प्रहरीले अपराधको अनुसन्धान गर्छ ? नेपाल प्रहरीकै हकमा पनि अनुसन्धानको क्षेत्रमा कुल जनशक्ति मध्ये १० प्रतिशत पनि कार्यरत छैनन् (हेर्नुहोस् २० भदौ २०७६ को अन्नपूर्ण पोष्ट्)। अनुसन्धान क्षेत्रमा २० वर्षको अनुभव नभई गोलाबारुद, खरिद, डाक्टर, इन्जिनियर र दंगामा काम गरेको प्रहरी स्वतः योग्य कसरी होला ? विषय क्षेत्रहरूको किटानीको अर्थविशेषज्ञको खोजी पनि हो। तर जागिरे जीवनभरि सामान्य प्रशासन सेवाअन्तर्गत प्रशासन र व्यवस्थापन क्षेत्रमा काम गरी सामान्यज्ञको दाबी गर्नेहरू पनि आयोगहरूका लागि आवश्यक विशेषज्ञ क्षेत्रमा कसरी योग्य हुन सक्लान् ? १२ वर्ष प्रमुख जिल्ला अधिकारी र १० वर्ष जिल्ला विकास अधिकारी भएको व्यक्ति विशिष्ट श्रेणीमा पुगेकै आधारमा विकासको क्षेत्र भनेर अथवा १५ वर्ष प्रमुख जिल्ला अधिकारी ५ वर्ष अर्थ मन्त्रालयमा काम गर्दैमा राजस्व क्षेत्रको अनुभव मानेर अख्तियारमा नियुक्त गर्न मिल्छ ? सिफारिस र सुनुवाइकर्ताले योग्य ठानेर नियुक्त भई अदालतबाट अयोग्य घोषित भएका लोकमानसिंह कार्कीबाहेक अरू नियुक्तिका बारेमा कुरा गर्न आधिकारिक नहोला। तर विगतका नियुक्तिहरूमा माथिका योग्यताको कसीमा अवश्य फितलो छ भन्न हिचकिचाउनु परोइन। दोस्रो भ्रम, आयोगहरूका लागि तोकिएका सबै विषय क्षेत्रको सम्भव भएसम्म सन्तुलित नियुक्ति गरिरहनु पर्दैन भन्नेतर्फ हेरौं। फेरि पनि अख्तियारकै उदाहरण सटिक हुन सक्छ। के अख्तियारका नियुक्तिहरूमा तोकिएका लेखा, राजस्व, इन्जिनियरिङ, कानुन, विकास वा अनुसन्धानका क्षेत्रको सन्तुलन मिलाइएको पाइन्छ ? पाँचजना आयुक्त हुने आयोगमा पाँचैजना वा बहुसंख्यक आयुक्त कानुन नै कानुनका वा लेखैलेखाका वा राजस्वै राजस्व मात्र राखिनु सन्तुलित र संविधानको आशयअनुकूल हुन्छ ? भ्रष्टाचारको अपराधलाई कुनै आयुक्तले लेखाको नजरले, कुनैले राजस्वको नजरले, कुनैले निर्माण र खरिदको नजरले, कुनैले कानुनी व्याख्याको नजरले, कुनैले विकास र प्रमाण संकलन, परीक्षण र अभियोजनको नजरले हेरोस् र अदालतमा समेत टिकाउ हुने परिपक्व निर्णय हुन सकोस् भन्ने अपेक्षा गरिएको हो। तर सम्बन्धित निकायतर्फ हेर्दा तस्बिर धमिलो देखिन्छ। यहाँ त राष्ट्रिय प्राकृतिक तथा वित्त आयोगमा समेत सबै सामान्यज्ञ वा वित्त क्षेत्रका मात्र हुनुपर्छ। संविधानले तोकेको कानुन र अन्य क्षेत्रको प्रतिनिधित्व चाहिँदैन भन्नेसम्मको भ्रम उत्पन्न गराइन्छ। निर्वाचन आयोगका लागि कुनै विषय क्षेत्रको योग्यता तोकिएको छैन भन्दैमा कामको प्रकृतिका आधारमा त्यहाँ राजनीतिशास्त्र, कानुन, विवाद समाधान, भूगोलको ज्ञाता र अनुभवी विशेषज्ञको आवश्यकता छैन जस्तो गरिन्छ। संवैधानिक आयोगहरूले आफ्नो गुरुत्तर दायित्व निर्वाह प्रभावकारी रूपले सम्पादन गर्दा देशले अपेक्षा गरेको लक्ष्यमा पुग्न मद्दत पुग्ने र कमजोर वा सोचेजस्तो कार्य नहुँदा लक्ष्य पराजित हुने भएकाले यिनीहरूको गठन गर्दा पर्याप्त सन्तुलन मिलाउन आवश्यक छ। आयोगहरू बहुक्षेत्रको सन्तुलित प्रतिनिधित्वबाट एकदर्शी नभई सर्वदर्शी हुन सकून् भन्ने आशा गर्न सकिन्छ। विद्वान् लेखकद्वयले अपेक्षा राख्नुभएको सबै क्षेत्रका योग्य व्यक्तिहरू र आयोगको प्रकृतिअनुकूलका तालिम प्राप्त व्यक्तिहरूको सन्तुलित नियुक्तिको प्रसंग अझ एक कदम अग्रगामी छ। अग्रगमनको अपेक्षा किन नगर्ने ? आचार्य उपराष्ट्रपति कार्यालयका सचिव हुन्।"
खुलामञ्चमा फेरि टहरा,"काठमाडौं : खुलामञ्चमा फेरि व्यवसायीले कब्जा जमाएका छन्। अस्थायी बसपार्क रहेको यसक्षेत्रमा काठमाडौं महानगर र गुठी संस्थानको मिलेमतोमा व्यवसायीले फेरि कब्जा गरेका हुन्। ६ महिनाअघि काठमाडौं महानगरले बसपार्कका ४० टहरा हटाएको थियो। स्थानीयको चर्को गुनासोपछि अवैध संरचना हटाउन महानगरका मेयर विद्यासुन्दर स्वयम त्यहाँ पुगेका थिए। बसपार्कको दुईमाजु गुठी मन्दिर परिसरमा व्यवसायीले पुनः अस्थायी टहरा निर्माण गरेका छन्। धार्मिक र सांस्कृतिक महत्व जोडीएको दुईमाजु मन्दिर रहेको क्षेत्रमा अहिले १७ व्यवसायीले टहरा ठड्याएका छन्। व्यवसायीले त्यहाँ रेडिमेड कपडा, फलफूल, झोला, उपहार आदिका पसल खोलेका छन्। गुठी संस्थानले उक्त स्थानलाई मन्दिर परिसरमा आवश्यक पुजा सामाग्री राख्न र सामन्य सरसफाइ गर्न भन्दै टहरा बनाउन अनुमति दिएको हो। गुठी संस्थानबाट टहरा बनाउन अनुमति लिएको व्यवसायीले अरूलाई करारमा व्यवसाय गर्न दिएका हुन्। गोरखा भिमसेन गाउँपालिका तान्द्राङ७ की अमृता भट्टराइले १७ व्यवसायीलाई करारमा व्यवसाय सञ्चालन गर्न दिएकी हुन्। उक्त स्थानमा व्यवसाय गर्न पाँच वर्षको अनुमति लिएकी भट्टराइले प्रतिस्टल ३५ हजार रुपैयाँ लिएर भाडामा दिएकी हुन्। ०७५ मंसिर २१ मा काठमाडौं महानगर२८ अन्तर्गत उक्त मन्दिर परिसरको खाली जग्गामा सामान्य व्यवसाय गर्न गुठी संस्थानबाट सम्झौता भएको हो। गुठी संस्थान र अमृता भट्टराईबीच १३ सर्तमा सम्झैता भएको छ। संस्थानले मासिक १५ हजार लिई ६ महिनाको ९० हजार गुठी संस्थानलाई दिने सम्झैतामा उल्लेख छ। सम्झौता पत्रमा गुठी संस्थान शाखा कार्यालय काठमाडौंका निवर्तमान कार्यालय प्रमुख वैकुण्ठप्रसाद रेग्मी र अमृता भट्टराइको हस्ताक्षर छ। हाल उक्त मन्दिर परिसरमा मरिण ठाकुर इन्टरनेशनल प्रालि अन्तर्गत व्यवसाय सञ्चालनमा ल्याइएको छ। मन्दिर परिसरमा व्यवसाय चलाउनेमा झलकप्रसाद गेलाल, दुर्गा शाह, अनिताकुमारी थापा, अमृता मैनाली, सुरेन्द्र मानन्धर, टेकबहादुर जोगी, होमबहादुर खड्का, दिपक गौतम, भगवानप्रसाद शर्मा, रेशमबहादुर पाण्डे लगायत छन्। उक्त स्थानमा व्यवसाय गर्न महानगरमा व्यवसाय दर्ता समेत गरिएको छ। काठमाडौं महानगरले पनि मन्दिर परिसरमा टहरा बनाउन अनुमति दिएको छ। २८ वडा अन्तर्गत पर्ने बसपार्क क्षेत्रमा टहरा निर्माण गर्न काठमाडौं महानगर भवन निर्माण इजाजत विभागका प्रमुख सुरज शाक्यले स्विकृति दिएका छन्। गुठी संस्थानले यही स्विकृतिलाई आधार मानेर मन्दिर परिसरमा स्टल राख्न व्यवसायीलाई अनुमति दिएको हो। व्यवसायीले टहरा पुनः निर्माण गरेपछि उक्त स्थानबाट टहरा हटाउ प्रयास भएको वडा नम्बर २८ का वडाध्यक्ष भाईराम खड्गीले जानकारी दिए। वडाको सिफारिस बिनै गुठी संस्थान र महानगरले व्यवसाय सञ्चालन गर्न दिएकोमा अध्यक्ष खड्गीले आपत्ति जनाएका छन्। गुठी संस्थानका प्रमुख शैलेन्द्र पौडेलका अनुसार सम्झौताभन्दा बाहिर गएर मापदण्ड विपरित टहरा निर्माण भएको जन गुनासो आएपछि प्राविधीक टोलीलाई प्रतिवेदन प्रस्तुत गर्न लगाएको छ। प्रमुख पौडेलले भने, केहि दिनमै प्रतिवेदन आएपछि मापदण्ड विपरित बनाएको भेटिए भत्काइने छ। व्यवसायीक कब्जामासपना महर्जनखुलामञ्चमा फेरि व्यवसायीले कब्जा जमाएका छन्। अस्थायी बसपार्क रहेको यसक्षेत्रमा काठमाडौं महानगर र गुठी संस्थानको मिलेमतोमा व्यवसायीले फेरि कब्जा गरेका हुन्। ६ महिनाअघि काठमाडौं महानगरले बसपार्कका ४० टहरा हटाएको थियो। स्थानीयको चर्को गुनासोपछि अवैध संरचना हटाउन महानगरका मेयर विद्यासुन्दर स्वयम त्यहाँ पुगेका थिए। बसपार्कको दुईमाजु गुठी मन्दिर परिसरमा व्यवसायीले पुनः अस्थायी टहरा निर्माण गरेका छन्। धार्मिक र सांस्कृतिक महत्व जोडीएको दुईमाजु मन्दिर रहेको क्षेत्रमा अहिले १७ व्यवसायीले टहरा ठड्याएका छन्। व्यवसायीले त्यहाँ रेडिमेड कपडा, फलफूल, झोला, उपहार आदिका पसल खोलेका छन्। गुठी संस्थानले उक्त स्थानलाई मन्दिर परिसरमा आवश्यक पुजा सामाग्री राख्न र सामन्य सरसफाइ गर्न भन्दै टहरा बनाउन अनुमति दिएको हो। गुठी संस्थानबाट टहरा बनाउन अनुमति लिएको व्यवसायीले अरूलाई करारमा व्यवसाय गर्न दिएका हुन्। गोरखा भिमसेन गाउँपालिका तान्द्राङ७ की अमृता भट्टराइले १७ व्यवसायीलाई करारमा व्यवसाय सञ्चालन गर्न दिएकी हुन्। उक्त स्थानमा व्यवसाय गर्न पाँच वर्षको अनुमति लिएकी भट्टराइले प्रतिस्टल ३५ हजार रुपैयाँ लिएर भाडामा दिएकी हुन्। ०७५ मंसिर २१ मा काठमाडौं महानगर२८ अन्तर्गत उक्त मन्दिर परिसरको खाली जग्गामा सामान्य व्यवसाय गर्न गुठी संस्थानबाट सम्झौता भएको हो। गुठी संस्थान र अमृता भट्टराईबीच १३ सर्तमा सम्झैता भएको छ। संस्थानले मासिक १५ हजार लिई ६ महिनाको ९० हजार गुठी संस्थानलाई दिने सम्झैतामा उल्लेख छ। सम्झौता पत्रमा गुठी संस्थान शाखा कार्यालय काठमाडौंका निवर्तमान कार्यालय प्रमुख वैकुण्ठप्रसाद रेग्मी र अमृता भट्टराइको हस्ताक्षर छ। हाल उक्त मन्दिर परिसरमा मरिण ठाकुर इन्टरनेशनल प्रालि अन्तर्गत व्यवसाय सञ्चालनमा ल्याइएको छ। मन्दिर परिसरमा व्यवसाय चलाउनेमा झलकप्रसाद गेलाल, दुर्गा शाह, अनिताकुमारी थापा, अमृता मैनाली, सुरेन्द्र मानन्धर, टेकबहादुर जोगी, होमबहादुर खड्का, दिपक गौतम, भगवानप्रसाद शर्मा, रेशमबहादुर पाण्डे लगायत छन्। उक्त स्थानमा व्यवसाय गर्न महानगरमा व्यवसाय दर्ता समेत गरिएको छ। काठमाडौं महानगरले पनि मन्दिर परिसरमा टहरा बनाउन अनुमति दिएको छ। २८ वडा अन्तर्गत पर्ने बसपार्क क्षेत्रमा टहरा निर्माण गर्न काठमाडौं महानगर भवन निर्माण इजाजत विभागका प्रमुख सुरज शाक्यले स्विकृति दिएका छन्। गुठी संस्थानले यही स्विकृतिलाई आधार मानेर मन्दिर परिसरमा स्टल राख्न व्यवसायीलाई अनुमति दिएको हो। व्यवसायीले टहरा पुनः निर्माण गरेपछि उक्त स्थानबाट टहरा हटाउ प्रयास भएको वडा नम्बर २८ का वडाध्यक्ष भाईराम खड्गीले जानकारी दिए। वडाको सिफारिस बिनै गुठी संस्थान र महानगरले व्यवसाय सञ्चालन गर्न दिएकोमा अध्यक्ष खड्गीले आपत्ति जनाएका छन्। गुठी संस्थानका प्रमुख शैलेन्द्र पौडेलका अनुसार सम्झौताभन्दा बाहिर गएर मापदण्ड विपरित टहरा निर्माण भएको जन गुनासो आएपछि प्राविधीक टोलीलाई प्रतिवेदन प्रस्तुत गर्न लगाएको छ। प्रमुख पौडेलले भने, केहि दिनमै प्रतिवेदन आएपछि मापदण्ड विपरित बनाएको भेटिए भत्काइने छ।"
सौर्य उर्जा उत्पादनमा जग्गा प्राप्तिमै समस्या,"जनकपुरधाम : प्रदेश २ को सरकारले सौर्य उर्जा उत्पादनलाई प्रादेशिक गौरवको योजनाका रूपमा अघि सारेको छ। जलविद्युत् उत्पादनको न्यून सम्भावना रहेको यस प्रदेशलाई उर्जामा आत्मनिर्भर बनाउन वैकल्पिक सौर्य उर्जा उत्पादनलाई प्राथमिकतामा राखिएको हो। चालु आर्थिक वर्षमा प्रत्येक जिल्लामा २५ मेगावाटको दरले २ सय मेगावाट सौर्य उर्जा उत्पादन गर्ने लक्ष्य छ। यसको समन्वयका लागि १ करोड रुपैयाँ बजेट विनियोजन गरिएको छ। प्रदेशमा विद्युत् खपतको माग अनुमानित २ सय मेगावाट छ। वैकल्पिक उर्जामा लगानीका लागि लगानीकर्ता पनि तम्तयार छन्। प्रदेश सरकारले जग्गा र आवश्यक कानुन उपलब्ध गराई दिएको खण्डमा १५ महिनामै उर्जाको उत्पादन प्रदेशमै सम्भव छ। उत्पादनका लागि आवश्यक जग्गा पाउनै सरकारका लागि समस्या भएको छ। प्राविधिक रूपमा एक मेगावाट सौर्य उर्जा उत्पादनका लागि ३ बिघा जग्गाको आवश्यकता पर्दछ। सरकारको लक्ष्यअनुरूप २ सय मेगावाटका लागि ६ सय बिघा जग्गा चाहिएको हो। जग्गाको स्वामित्व प्रदेश सरकारलाई नभएको कारण उत्पादन कार्य अघि बढाउन कठिनाइ भएको छ। सौर्य उर्जा उत्पादनका लागि जग्गा छनोट गर्न आठै जिल्लामा हाइवे क्षेत्रका स्थानीय तहका प्रमुखसँग छलफल गरी प्रकृया अघि बढाइसकेका छौं, प्रदेश २ का भौतिक पूर्वाधारमन्त्री जितेन्द्र सोनलले भने, हामीसँग जग्गा स्वामित्वसम्बन्धी ऐनको अभाव भएकै कारण केही कठिनाइ छन् तर उर्जा उत्पादन कार्य अघि बढाउने प्रयासमा छौं। स्थानीय तहबाट जग्गा छनोट भएर आइसकेपछि त्यहाँ सम्भावता अध्ययन गरिने र दोस्रो चरणमा संघीय सरकारसँग समन्वय र छलफल गरी जग्गा प्राप्त गर्ने प्रक्रिया अघि बढ्ने मन्त्री सोनलले बताए। पर्सा जिल्लाको पर्सागढी नगरपालिकाले ४० बिघा जग्गा उर्जा उत्पादनका लागि छनोट गरेर मन्त्रालयलाई जानकारी गराइसकेको र अन्यले पनि छनोट कार्य गरिरहेको सोनलले बताए। प्रदेशमा अधिकांश जग्गा उत्पादनशील हुनाले त्यस्ता जग्गालाई छाडेर अनुत्पादक पहाडी क्षेत्रका जग्गा सौर्य उर्जाका लागि प्राथमिकतामा राखेर छनोट कार्य अघि बढाइएको छ। एकै ठाउँमा चाहिए जति जग्गा पाउन गाह्रो छ, मन्त्री सोनलले थपे, लगानीकर्ताको मागअनुसार ८ वटै जिल्लामा ससानो परिमाणमा उत्पादनको काम गर्ने तयारीमा छौं। सरकारले प्रादेशिक विद्युत्सम्बन्धी विधेयक २०७५ प्रदेश सभामा लगिसकेको छ। सो विधेयक हाल छलफलका लागि संसद्को विषयगत समितिमा छ। विधेयक पास भएपछि सरकारका लागि उर्जा उत्पादनमा केही सहज हुने विश्वास मन्त्री सोनलको छ। उनी भन्छन्, एक मेगावाटसम्म उर्जा उत्पादन गर्नेलाई प्रदेश सरकारले सोझै लाइसेन्स उपलब्ध गराउने व्यवस्था विधेयकमा गरेका छौं। निजीक्षेत्रको लगानीमा उर्जा उत्पादन गरी त्यसलाई नेशनल ग्रीडमा जोडेर प्रदेशमा चाहिए जति आपूर्ति गर्ने योजना छ, मन्त्रालयका सचिव पुष्करनाथ घिमिरेले भने, विद्युत् प्राधिकरणले अन्य क्षेत्रमा निर्धारण गरेको दररेटकै आधारमा प्राधिकरणसँग सम्झौता गर्ने सोच बनाएको छ। कम्तिमा पनि २ सय मेगावाट उत्पादन गर्ने र बढी उत्पादन भएको खण्डमा त्यसलाई बिक्री गर्ने योजना पनि छ। अस्तव्यस्त ऊर्जा विकास शाखा वैकल्पिक ऊर्जा प्रवद्र्धनलाई निकै महत्व दिएको प्रदेश २ सरकारको वैकल्पिक ऊर्जा विकास शाखा भने अस्तव्यस्त छ। शाखामा न त आवश्यकता अनुसारका कर्मचारी छन् न त स्रोत साधन। पूर्वाधार मन्त्रालयकै भवनमा रहेको शाखामा हाल एक कर्मचारी छन्। टेबुल कुर्सीको समेत अभाव हुँदा वैकल्पिक उर्जा सम्बन्धमा जान्नबुझ्न आउनेलाई बस्ने ठाउँसमेत छैन। शाखाका प्रमुख इन्जिनियर अर्जुन सुवेदी भन्छन्, अहिले यहाँ प्रारम्भिक चरणमै छौं। उनका अनुसार, कार्यविधिसमेत बन्न सकेको छैन। उनले थपे, दुई इन्जिनियरको दरबन्दी छ। अहिले टिम बन्न बाँकी रहेकाले कार्य सम्पादनमा कठिनाई रहेको सुवेदी बताउँछन्।"
नयाँ नोटमा घट्यो आकर्षण,"काठमाडौं : यो वर्षको दसैंमा नयाँ नोटको सटही एक चौथाई घटेको छ। राष्ट्र बैंकका प्रवक्ता लक्ष्मीप्रपन्न निरौलाका अनुसार गत वर्ष साढे १२ अर्बको नयाँ नोट सटही भएकामा यो वर्ष साढे ९ अर्बमात्रै सटही भयो। यसले बैंकमा लाइन लागेर नयाँ नोट साट्ने प्रवत्ति घटेको देखिएको छ। गत वर्ष प्रतिव्यक्ति सटही सीमा २७ हजार रुपैयाँ दिएकामा यो वर्ष १८ हजार ५ सयमात्रै दिएका कारण सटही घटेको हुनसक्ने प्रवक्ता निरौला बताउँछन्। वाणिज्य बैंकहरूमार्फत पनि सुकिला नोट बजारमा पठाएका कारण पनि राष्ट्र बैंकमा आएर नोट सटही गर्ने क्रम सुस्ताएको उनले बताए। त्यसो त, अघिल्ला वर्षमा थापाथलिस्थित राष्ट्र बैंक कार्यालयबाट नोट सटही सुविधा दिने गरेकामा यो वर्ष बालुवाटारबाट यस्तो सुविधा दिएकाले पनि नोट सटही कम भएको राष्ट्र बैंकका अधिकारी बताउँछन्। राष्ट्र बैंकमा लाइन लागेर नोट साट्ने घटेसँगै तीन वर्षभित्र यस्तो व्यवस्था नै खारेजी गर्ने योजनामा राष्ट्र बैंक लागेको छ। २०६६६७ देखि लागू भएको सफा नोट नीतिको पूर्णकार्यान्वयन गरेर राष्ट्र बैंकले नयाँ नोट साट्ने सुविधा बन्द गर्न लागेको हो। यसका लागि नयाँ र सफा नोट छान्ने सर्टिङ मेसिन ल्याएर प्रयोगमा ल्याइसकेपछि नयाँ नोट सटही गर्ने सुविधा नै बन्द गर्ने योजनामा राष्ट्र बैंक पुगेको छ। अन्य देशका केन्द्रीय बैंकले दुई दशकभन्दा अघिदेखि प्रयोगमा ल्याइसकेको सर्टिङ मेसिन राष्ट्र बैंकले अबको तीन वर्षभित्र नेपालमा पनि सञ्चालन गर्ने योजना बनाएको छ। त्यसपछि मुद्रा व्यवस्थापन प्रणाली पनि पूर्णतः स्वचालित हुने छ, निरौला भन्छन्, त्यसपछि बजारमा जतिबेला पनि सफा नोट प्राप्त हुने भएकाले राष्ट्र बैंकले अहिलेको जस्तो नोट सटही गर्ने व्यवस्था खारेज हुनेछ। यसअघि दसैंको समयमा मात्रै नयाँ नोट बजारमा पठाउने गरेको राष्ट्र बैंकले गत सालदेखि छठ, ल्होसार, इद, संविधान दिवस, नयाँ वर्षमा पनि सर्वसाधारणलाई नयाँ नोट साट्ने सुविधा दिन थालेको थियो। धार्मिक, सांस्कृतिक र राजनीतिक पर्वमा पनि नयाँ नोट बजारमा पठाउन थालिएको निरौला बताउँछन्। अब हामी यस्ता पर्वबाहेक सबै समयमा नयाँ नोट जारी गर्ने योजनामा छौं, उनी थप्छन्। राष्ट्र बैंकले नोट छान्ने मेसिन ल्याइसकेपछि वाणिज्य बैंकले पनि टेबुलमा राख्न मिल्ने खालका डेस्कटप सर्टिङ मेसिन प्रयोगमा ल्याउनुपर्ने प्रवक्ता निरौलाले बताए। त्यसपछि बैंकबाट झुत्रा नोट ग्राहकले पाउने छैनन्। राष्ट्र बैंकले पनि द्रुत गतिमा नोट छान्न सक्ने मेसिन राख्नेछ। तर यसका लागि लागत अनुमान र खरिद प्रक्रिया भने अघि बढिसकेको छैन।"
सीको नेपाल भ्रमण : त्रिदेशीय सहकार्यको आधार तय,"काठमाडौं : चिनियाँ राष्ट्रपति सी चिनफिङको नेपाल भ्रमण त्रिदेशीय सहकार्यको आधार बनेको छ । उनी भारतको ममिल्लापुरममा भारतीय प्रधानमन्त्री नरेन्द्र मोदीसँग अनौपचारिक वार्ता गरी नेपाल आएका थिए । भारत शब्द उल्लेख नगरी उनले नेपालले छिमेकसँगको सम्बन्धलाई विशेष ध्यान दिँदै रणनीतिक सहकार्यमा जोड दिनुपर्ने बताएका थिए । परराष्ट्रका उच्च अधिकारीका अनुसार चीनको यो शब्दावली नेपाल हेर्ने नीतिमा फेरिएको दृष्टिकोण हो । उसले नेपालसँग रणनीतिक सहकार्य थाल्दै अर्को छिमेकलाई जोड्नुले यसमा बढी चर्चा भएको थियो । भारतसँगको सहकार्यका विषयमा चीनले गरेको कुराकानी बाहिर आएको छैन । तर, अधिकतम कुराकानी सम्पर्क सञ्जालको आडमा रही यही विषयमा भएको ती अधिकारीको भनाइ छ । अधिकारीका अनुसार यो नेपालको हितमा छ । पश्चिमाको रणनीतिविरुद्ध त्रिदेशीय सहकार्य भारत र चीनका लागि आवश्यक रहेको जानकार बताउँछन् । संयुक्त वक्तव्यका अनुसार चीनले नेपालसँग आर्थिक सहकार्यका लागि हिमाल वारपार बहुआयामिक सम्पर्क सञ्जाल विस्तार गर्न खोजेको देखिन्छ । नेपाललाई प्रवेशद्वार बनाई चीन दक्षिण एसियामा पस्न खोजेको संकेत यसबाट मिल्छ । चीनले भारतलाई रिजनल कम्प्रिहेन्सिभ इकोनोमिक प्याक्ट (आरसीईपी) अन्तर्गतमा सहकार्यको पहल गरेको अवस्थामा नेपाल पनि जोड्न खोज्नु स्वाभाविक रहेको परराष्ट्रका अधिकारीको भनाइ छ । आसियान प्लसको ब्लकमा चीन, भारत, जापान, अस्ट्रेलिया, न्युजिल्यान्ड र दक्षिण कोरियासमेत छन् । चीनले स्वतन्त्र व्यापारको साझा अवधारणा ती मुलुकबीच खोजिरहेको छ । अमेरिकासँग व्यापार द्वन्द्व रहेको अवस्थामा सीले भारतलाई आफूनिकट बनाउने प्रयासअनुरूप यो पहल गरेको अन्तर्राष्ट्रिय सञ्चारमाध्यमले जनाएका छन् । उनले राजनीतिक सहकार्यमा जोड दिएको देखिएको छ । नेपालमा राजनीतिक स्थायित्व कायम हुँदा यस्ता सहकार्यमा सहज हुने चिनियाँ बुझाइ छ । सीले नेपालसँग साझेदारी गर्न तत्पर रहेको सन्देश दिँदै भारतसँग नेपालबारे छलफल भएको सुनाएका थिए । भारतीय प्रधानमन्त्रीसँग यो क्षेत्रमा सहकार्यको विषय उठाएको प्रसंग उनले उल्लेख गर्दै मोदीको शुभकामना रहेको बताएका थिए । यसबारे उनले नेपालको धारणासमेत मागेका थिए । चीनले प्राथमिकता दिएको विषय हो, चीनभारत सहकार्य । त्यसमा नेपाल तानिएको छ । उनीहरूले नेपालबारे ममिल्लापुरममा छलफल गरेको र नेपाललाई सहयोग गर्दै जानुपर्ने विषय राखेको पनि देखिन्छ । भ्रमणको १४ बुँदे संयुक्त वक्तव्य र त्यसअघि भएका २० सम्झौतासमझदारीमा भने त्यस्ता विषय देखिँदैनन् । छलफलमा भने यो प्रसंग उठेको परराष्ट्रका अधिकारीले बताए । हाम्रा राष्ट्राध्यक्षले किन भारतपछि नै नेपाल रोज्नुभयो ? यसबाट पनि अनुमान गर्नुहोस्, सीको टोलीका एक सदस्यले भने, चीन र भारतबीच भइरहेको शान्ति एवं विकासको साझेदारीमा नेपाललाई जोड्दै सहकार्यमा लैजाने चीनको प्रयास रहन्छ । चीनभारत सहकार्यमा नेपाल अर्थात् टु प्लस वानको विषयमा नेपाल उत्साही बनेको थियो । चीनभारत सहकार्यको बीचमा रहेर नेपालले आफूलाई फाइदा हुने रणनीति लिनुपर्ने सुझाव सीले दिएका थिए । चीन नेपाललाई प्लस वान भूमिकामा राख्न तयार रहेको उनको भनाइ थियो । भारतसँग यस विषयमा छलफल गर्न सुझाएको ती अधिकारीले बताए । पूर्वराजदूत डा दिनेश भट्टराईले यसमा नेपाल असहमत हुनुपर्ने आफूले नदेखेको बताए । यस्ता सहकार्यमा प्रवेश गर्दा दुवै मुलुकलाई विश्वासमा लिएर नेपाल अगाडि बढ्नुपर्छ भने कतिपय अवस्थामा नेतृत्वदायी भूमिका निर्वाह गर्नुपर्ने हुन्छ । नेपालले भुल्न नहुने अर्को पक्ष भनेको चीन आफ्नो अभियान लिएर हिमालमुन्तिर झरिसकेको छ, उनले भने, यो अभियान सार्क मुलुक हँुदै मध्यपूर्वसम्म जान सक्छ । यसमा नेपालले आफूलाई केन्द्रमा राख्न सक्नुपर्छ । चीन र भारतबीच कायम हुने स्थायित्वले शान्ति र विकासमा भूमिका खेल्ने उनले बताए । नेपालले सजगता भने अपनाउन आवश्यक रहेको उनको भनाइ छ । चीनको छिमेकमध्ये सबैभन्दा सहज र शान्त नेपाल रहेकाले सीले पारम्परिक सम्बन्धलाई राजनीतिक तहबाट अगाडि बढाउन प्रयास गरेको देखिन्छ । आशा गरेअनुरूपको सहयोग घोषणा चिनियाँ राष्ट्रपतिले नगरे पनि सम्बन्धलाई उच्च तहबाट रिफ्रेस (पुनर्ताजगी) गरेको राजनीतिशास्त्री एवं विश्लेषक हरि शर्माको ठम्याइ छ । उनका अनुसार सीको भ्रमणले छिमेकमा नेपालसामु अवसरसँगै चुनौती थपेको छ । यसलाई नेतृत्वले कसरी उपयोग गर्छन् भन्ने हेर्न बाँकी रहेको उनको भनाइ छ । भूपरिवेष्ठितबाट भूजडित त भनियो तर त्यसको आधारमा नेपालले कति काम कसरी अघि बढाउँछ भन्ने महŒवपूर्ण रहन्छ, उनले भने, । चीनतर्फ हाम्रो अझै व्यवस्थित सडक छैन । तर, केरुङकाठमाडौं रेलमार्गको सम्भाव्यता अध्ययन गर्ने र त्यसलाई निर्माण चरणमा लैजाने विषयमा भएका प्रतिबद्धताले चीनले नेपाल मात्र होइन, भारतीय बजारसमेत नियालेको प्रस्टिन्छ । चीन तातोपानीभन्दा केरुङतर्फ बढी उत्साहित हो कि भन्ने संकेत मात्र होइन, त्यो रणनीतिक साझेदारीको सञ्जाल विस्तारको राजनीतिक सन्देश नै हो । सी भ्रमणले राजनीतिक सन्देश दिए पनि सहमतिको ठोस माइन्युट नपढी के भएको भन्न नसकिने प्राध्यापक श्रीधर खत्रीको भनाइ छ । उनका अनुसार संयुक्त वक्तव्य र सम्झौताले अधिक विषयमा संकेत गरेको छ । वास्तविक सहकार्य के हो त्यो पाटो केलाउन बाँकी रहेको उनको धारणा छ । रणनीतिक साझेदारीको अर्थ र सीमा के हो ? सुरक्षा सहकार्यले कुन विषय जोड गरेको भन्नेलगायत विषय केलाउनुपर्ने उनले बताए । भ्रमणको बाहिरी पाटो राम्रै देखिएको छ, उनले भने, भित्री पाटो अध्ययनपछि भन्न सक्छु । मुख्य विषय सहकार्य कुन ढंगबाट भन्ने हो । सत्तारुढ दल नेकपाका प्रवक्ता नारायणकाजी श्रेष्ठले यो भ्रमण हरेक दृष्टिले सफल रहेको बताएका छन् । भारतमा नेपालबारे कुरा भएको बुझ्न सकिने तर औपचारिक छलफलमा त्यो प्रस्ट नभनिएको उनको भनाइ छ । प्रधानमन्त्रीसँग भएको छलफलमा त्यसबारे बताइएको भए त्यसको जानकारी आउने उनले बताए । बाहिर भन्नै नमिल्ने कुराकानी भएको छैन, उनले भने । चीनतर्फ नेपालबाट २ अर्ब १० करोड रुपैयाँको सामान निर्यात भएको थियो । आयात भने २ खर्ब ५ अर्ब ५१ करोडको थियो । यो घाटा घटाउन नेपालको उत्पादनमूलक क्षेत्रमा चीनको लगानीबारे र शून्य भन्सारदरमा खासै छलफल गर्न सकेको देखिँदैन । व्यापारिक र औगोगिक विषयमा संयुक्त कार्यदल बनाएर काम गर्ने विषयले आशा भने जगाएको देखिन्छ । चीनले नेपालका तीन उत्तरदक्षिण करिडोर, कोसी गण्डकी र कर्णाली इकोनोमिक करिडोरका लागि पुरानो प्रतिबद्धतालाई सम्भाव्यता अध्ययनमा लैजाने विषय सकारात्मक रहेको जानकार बताउँछन् । त्यही आधार पनि त्रिदेशीय सहकार्यको एक पाटोका रुपमा लिन सकिने उनीहरूको भनाइ छ । नेपालभारतचीन भने पनि नभने पनि सहकार्य हुने त्रिदेशीय नै हो, एक अधिकारीले भने, यसमा नेपालले कस्तो भूमिका निर्वाह गर्ने भन्ने नेतृत्वमा निर्भर रहन्छ ।"
आलम प्रकरण : प्रमाण लुकाउन इँटाभट्टै बन्द,गौर : १२ वर्षअघि बम विस्फोटका मृतक तथा घाइतेलाई जलाएको भनिएको इँटाभट्टाको चिनोबानो छैन। त्यो स्थान खेतमा परिणत भइसकेको छ। विस्फोट भएको घरमा कोही बस्दैनन्। जहाँबाट इँटाभट्टाको दूरी करिब ५ सय मिटर छ। घटनाको दुई वर्षपछि इँटाभट्टा बन्द भएको थियो। पहिलो संविधानसभा चुनावको अघिल्लो दिन राजपुर फरदवामा बम विस्फोट भएको थियो। प्रमाण लुकाउन मृतक तथा घाइतेलाई भट्टामा जलाएको आरोप निलम्बित सांसद मो अफताब आलमविरुद्ध लागेको छ। रौतहट प्रहरीले आइतबार आलमलाई पक्राउ गरेको छ। अदालत बन्द रहेकाले मंगलबार मात्रै म्याद थप गर्ने प्रहरीको तयारी छ। भट्टा सञ्चालक पूर्वसभासद मुस्ताक राजाबाबुको केही वर्षअघि हृदयघातका कारण मृत्यु भएको थियो। उनी आलमका भान्जा हुन्। समाजवादी पार्टीका स्थानीय नेता किरण साहले भट्टाका कामदार अधिकांश भारतीय रहेको र केही आलमकै पक्षमा भएकाले घटना लुकाउन सजिलो भएको दाबी गरे। आलम पक्राउपछि भने पीडितले न्याय पाउने आशा जागेको उनको भनाइ छ। तत्कालीन कांग्रेस नेतृत्वको सरकारका आडमा आलमले प्रमाण नष्ट गरेको आरोप उनले लगाए। त्यस बेलाको घटनाबारे राजपुर फरदवाका स्थानीय बोल्न चाहँदैनन्। आफ्ना नेतालाई फसाएको बुझाइ धेरै स्थानीयको छ। आलमका आफन्त शेष वकिलले राजनीतिक प्रतिशोधका कारण फसाउन खोजिएको बताएका छन्। महान्यायाधिवक्ताको कार्यालयले बन्द गरेको फाइल राजनीतिक प्रतिशोधमा ब्युँताइएको उनको बुझाइ छ। सर्वोच्च अदालतको फैसला कार्यान्वयन निर्देशनालयले अभियुक्तलाई पक्राउ गरी अनुसन्धान गर्न २०६९ जेठ १६ गते जिल्ला प्रहरीलाई पत्राचार गरेको थियो। त्यसयता रौतटहमा नौजना प्रहरी प्रमुख फेरिए। उनीहरूले आलमलाई पक्राउ गर्र्न सकेका थिएनन्। पीडितले अदालतको मानहानि मुद्दा दर्ता गराएपछि अदालतले गत चैत ८ मा पत्र पठाएको थियो। त्यसकै आधारमा प्रहरीले उनलाई पक्राउ गरेको हो। उक्त घटनामा छोरा मारिएको भन्दै यमुनामाई गाउँपालिका४ का श्रीनारायण सिंह न्यायको खोजीमा छन्। अर्का जाहेरीवाला रोक्सना खातुनको २०६७ मा हत्या भएको थियो। उनीहरूले आमलसहित पाँच जनाविरुद्ध प्रहरीमा किटानी जाहेरी दिएका थिए। आलमको गाउँमा समर्थकले चोकचोकमा टायर बालेर नाराबाजी गरेका छन्। निर्दोषलाई फसाउन खोजेको उनीहरूको जिकिर छ। गौरचन्द्रपुर सडकका विभिन्न स्थानमा टायर बालेर उनीहरूले प्रदर्शन गरेका छन्। कांग्रेस कार्यकर्ताले सोमबार पूर्वपश्चिम राजमार्गको चन्द्रनिगाहपुरमा प्रदर्शन गरे।
रेलमार्ग सम्भाव्यता अध्ययन चीनबाटै,"काठमाडौं : बहुप्रतीक्षित काठमाडौंकेरुङ रेलमार्गको सम्भाव्यता अध्ययन चीन सरकारले गरिदिने भएको छ। चीनका राष्ट्रपति सी चिनफिङको भ्रमणका दौरान यसमा चिनियाँ पक्षले सहमति जनाएको रेलवे विभागका सूचना अधिकारी तथा सिनियर डिभिजनल इन्जिनियर अमन चित्रकारले बताएका छन्। भौतिक पूर्वाधार तथा यातायात मन्त्रालय र चीनको यातायात मन्त्रालयबीच नेपालचीन अन्तरदेशीय रेलमार्ग परियोजनाको सम्भाव्यता अध्ययन गर्न सम्झौता भएको हो। चीनकै सहयोगमा पूर्वसम्भाव्यता अध्ययन भइसकेको छ। ठूला आयोजनाको विस्तृत परियोजना प्रतिवेदन (डीपीआर) तयार गर्नुअघि पूर्वसम्भाव्यता र सम्भाव्यता अध्ययन गर्ने गरिन्छ। पूर्वसम्भाव्यता अध्ययनले उक्त रेलमार्ग निर्माण सम्भव देखाएको छ। त्यो अध्ययनलाई थप प्रभावकारी बनाउन सम्भाव्यता अध्ययन गर्न खोजिएको विभागले जनाएको छ। त्यसका आधारमा डीपीआर र निर्माण मोडालिटीको टुंगो लाग्नेछ। मन्त्रालयले सी भ्रमणकै बेला डीपीआरका लागि प्रस्ताव पेस गर्ने तयारी गरेको थियो। तर, तत्काल चीनले डीपीआरभन्दा सम्भाव्यता अध्ययनमा सहयोग गर्ने प्रतिबद्धता जाहेर गरेको हो। मन्त्रालयका सचिव देवेन्द्र कार्की नेतृत्वको सात सदस्यीय टोली रेलमार्गसम्बन्धी छलफल गर्न गत असार २ गते चीन गएको थियो। नेपाल र चिनियाँ पक्षबीच रेलमार्गसम्बन्धी चौथो पटक छलफल भएको थियो। नेपाली टोलीलाई चिनियाँ प्रतिनिधिले पूर्वसम्भाव्यता अध्ययन प्रतिवेदनबारे बिफ्रिङ गरेको थियो। चीनले त्यस बेला पनि डीपीआरभन्दा सम्भाव्यता अध्ययनमै जोड दिएको थियो। सम्भाव्यता अध्ययन अगाडि बढाउन चीनले नेपालबाट प्राविधिक सहयोग माग गरेको थियो। मन्त्रालयका प्रवक्ता राजेश्वर ज्ञवालीका अनुसार सम्भाव्यता अध्ययन गर्न चीनले रेलमार्ग निर्माण हुने क्षेत्रको नक्सा, जनसंख्या, घरटहरा, निकुञ्ज र जंगलको विवरण मागेको थियो। आवश्यक विवरण नेपाली पक्षले संकलन गरी चीनलाई हस्तान्तरण गरेपछि सम्भाव्यता अध्ययन प्रक्रिया अगाडि बढ्नेछ। पूर्वसम्भाव्यता अध्ययनअनुसार रेलमार्ग ७२२५ किलोमिटर हुनेछ। जटिल भौगोलिक संरचनामा रेलमार्ग निर्माण गर्नुपर्ने हुन्छ। रेलमार्गको ९८५ प्रतिशत खण्ड पुल तथा सुरुङमा रहनेछ। तीन प्रतिशतभन्दा उकालो चढाइ नपर्ने गरी रेलमार्ग बनाउने गरिन्छ। १ सय मिटरसम्म बढीमा तीन मिटरको मात्रै उचाइ हुन सक्ने र त्यसभन्दा बढी भए रेल जान नसक्ने अन्तर्राष्ट्रिय तथा प्राविधिक अभ्यास छ। तसर्थ, तीन प्रतिशतभन्दा कम उकालो जान सक्ने गरी बनाउनुपर्ने भएकाले खोलामा पुल, पहाडमा सुरुङ र उकालो हुने अवस्थामा अनिवार्य लामो घुम्ती बनाउनुपर्छ। भौगोलिक जटिलताका कारण लागत ३ खर्बभन्दा बढी पर्न जानेछ। लागतका हिसाबले यो नेपालको बजेटको करिब एकचौथाइ हो। एउटै परियोजनामा नेपालले खर्ब रकम खर्च गर्न सक्ने अवस्था रहँदैन। चीनबाट सामान आयात र पर्यटक भित्याउन यो रेलमार्ग महत्वपूर्ण हुन्छ। चीनको महत्वाकांक्षी बेल्ट एन्ड रोड इनिसिएटिभ (बीआरआई)मा पनि यो रेलमार्ग समेटिएको छ। चीनले गत साउन ३२ मा सिगात्सेकेरुङ रेलमार्ग निर्माण सुरु गरेको छ। त्यसको दूरी ५४० किलोमिटर छ। जटिल भौगोलिक क्षेत्र रहेकाले रेलमार्ग निर्माण सन् २०२५ सम्ममा सम्पन्न गर्ने चीनको लक्ष्य छ। केरुङलाई चीनले महत्वपूर्ण पोर्ट मानेको छ। केरुङलाई दक्षिण एसिया र तिब्बत जोड्ने मार्गका रूपमा हेरिएको छ । ल्हासाकेरुङ खण्डअन्तर्गत नै सिगात्सेसम्म रेलमार्ग निर्माण हुनेछ । सांघाईल्हासा रेलमार्ग विस्तारका क्रममा ल्हासाबाट सिगात्सेसम्म सन् २०१४ देखि सञ्चालनमा आइसकेको छ । केरुङसम्म ल्याउन लागेको रेलमार्गलाई काठमाडौंपोखरालुम्बिनी हुँदै भारतसम्म जोड्ने योजना चीनको छ। नेपाली भूमिमा निर्माण हुने रेलमार्गमा नेपालकै लगानीमा निर्माण होस् भन्ने चीनको चाहना रहेको जानकार बताउँछन्। केरुङकाठमाडौंपोखरालुम्बिनी रेलमार्ग नेपालजस्तो भूपरिवेष्ठित राष्ट्रका लागि अन्तर्राष्ट्रिय निकायसँग जोड्न महत्वपूर्ण हुने पूर्वसचिव धनबहादुर तामाङ बताउँछन्। यो बीआरआईसँगै ट्रान्स एसिया रेलवेको रुट पनि हो। यो रुटबाट नेपाल चीन, दक्षिण एसियाली मुलुक हुँदै युरोपसम्म जोडिन्छ। दीर्घकालीन रूपमा अन्तर्राष्ट्रिय निकायसँग जोड्न यो रेलमार्गले उल्लेखनीय भूमिका खेल्छ, उनी भन्छन्, यो मार्गबाट नेपालसहित भारत र चीनले पनि ठूलो लाभ लिन सक्छन्। नेपालको आर्थिक अवस्था नाजुक रहेकाले तत्काल नेपाली लगानीबाट रेल बनाउन कठिन छ। चीन र भारतले शतप्रतिशत अनुदान सहयोग नदिए पनि नेपाल आर्थिक रुपमा सबल हुने समयका लागि सहुलियतपूर्ण ऋण दिएर यो परियोजना बढाउन उपयुक्त हुने उनी बताउँछन्।"
सडक विस्तारमा समस्या,"बुटवल : बुटवलको मुख्य बजार क्षेत्रको सडक बिस्तारमा स्थानीयले अनावश्यक किचलो निकाल्दै अवरोध पुर्याइएका छन्। सडक मिचेर बनेका घरधनीको अडानमा अदालतले सहयोग गरेपछि सडक बिस्तारको काम तीन वर्षदेखि रोकिएको हो। चौराहादेखि गोलपार्कसम्मका करिब ३ सय ५५ घरले सडक मिचेका थिए। तीमध्ये केही घर भत्काएपछि ट्राफिक चोकका घरधनीले पटकपटक अदालतमा मुद्दा दायर गरेपछि सडक बिस्तार रोकिएको हो। अदालतले मुआब्जा दिएर मात्रै सडक बिस्तार गर्नु भन्ने आदेश दिएको छ। जिल्ला प्रशासनलाई प्रक्रिया पुराएर मुआब्जा दिन समन्वय गर्न अदालतले आदेश दिएको छ। तर सडक मिचेर घर बनाएकासँग मुआब्जा पाउने कागजी प्रमाण भने छैन। बुटवल बेलहिया व्यापारिक सडक बिस्तार परियोजनाका प्रमुख जीवेन्द्र मि श्रले प्रशासन कार्यालयसँग समन्वय गरेर निर्माणको काम अगाडि बढाइने बताए। अदालतको विस्तृत आदेश अध्ययन गरिरहेका छौं, त्यसकै आधारमा निर्माणको काम अघि बढ्छ, उनले भने। बिस्तार गर्न लागिएको सडकको क्षेत्राधिकार सडकमै रहेकाले कसैको मुआब्जा दाबीमा प्रमाण नपुग्ने उनले बताए। अदालतको दोहोरो चरित्र रूपन्देहीको बेलहियादेखि बुटवल गोलपार्क सडक बिस्तार आयोजना सुरु भएको आधा दशक नाँघ्यो। राजमार्ग चौराहादेखि बलहियासम्मको सडक निर्माण अन्तिम चरणमा छ। पछि थप भएको चौराहागोलपार्क सडक भने अदालतकै आदेशले अलपत्र छ। कारण हो, अतिक्रमित संरचना हटाउन अटेर। सडकमा घर परेकाले घर भत्काउन रोक लगाउन माग गर्दै अदालतमा मुद्दा दायर गरे। तुल्सी उच्च अदालत बुटवल इजलासले चौराहा तलको सडक मिच्ने घर भत्काउने कार्यमा अन्तरिम आदेश दिनुनपर्ने बतायो। अतिक्रमित घर भत्काइए। सडक निर्माणको काम धमाधम भयो। तर सोही सडकको माथिल्लो भागमा भने अदालतले नजीर उल्ट्याउँदै अतिक्रमित घर भत्काउन रोक लगायो। व्यवसायीले अदालतमा मुद्दा दायर गरेपछि सडक ऐन र जग्गा प्राप्ति ऐनमा रहेर सडक बिस्तार गर्न आदेश दियो। सडक बिस्तारको मुद्दामा ०७५ वैशाख १२ गते उच्च अदालत बुटवल इजलासका न्यायाधीशद्वय लोहित चन्द्र शाह र मुनेन्द्र अवस्थीको इजलासले सार्वजनिक सडक ऐन २०३१ र जग्गा प्राप्ति ऐन २०३४ अन्तर्गत रहेर सडक बिस्तार कार्य गर्न आदेश दिएको थियो। अदालतको यो आदेशपछि सडक निर्माण परियोजना पुनरावेदनका लागि सर्वाेच्च पुग्यो। पुनरावलोकनका लागि सर्वोच्च अदालतमा परेको निवदेनमा भने न्यायाधीश पुरुषोत्तम भण्डारीको एकल इजलासले उच्च अदालतकै परमादेशलाई सदर गर्यो। अहिले मुद्दालाई प्रशासनतर्फ मोडेर अदालतले आदेश दिएको छ। अदालतको आदेशमा न्यायाधीश नै विभाजित बनेका थिए। तत्कालीन मुख्य न्यायाधीश रमेश पोख्रेलले सडकको मुद्दामा गलत फैसला भएको बताएका थिए। अदालतको आदेशले यो सडक बिस्तारको काम अहिले पनि अलपत्र छ। सर्वाेच्चले सडक ऐन र जग्गा प्राप्ति ऐनअन्तर्गत सडक बिस्तार गर्नु भनेपछि सडक बिस्तार परियोजना कार्यालयले मुआब्जाका लागि प्रमाणसहित निवेदन दिन माग गरेको थियो। तर व्यवसायी बुझाएको निवेदनमा दाबी नपुगेपछि घर भत्काउने सात दिने म्याद दिइएको छ। सडक परियोजनाका तर्फबाट अदालतमा बहस गरेका अधिवक्ता गोविन्द मरासिनीले भने, सडकले त आदेशअनुसार मुआब्जा लिन आउ भनेको छ, तर कोही लिनै गएका छैनन्। गएकाको पनि दाबी पुगेको छैन।"
जिल्ला कार्यालय खारेजीले समस्या,"धनकुटा : जिम्मा लिने निकाय नहुँदा धनकुटामा निर्माण सम्पन्न भइसकेको साविक महिला विकास कार्यालयको पक्की भवन अलपत्र छ। करिव २ करोड ६६ लाख रुपैयाँको लागतमा बनेको सुविधायुक्त चारतले भवन एकवर्ष अघि निर्माण सम्पन्न भए पनि ठेकेदार कम्पनीले सम्वन्धित निकाय भएकाले हस्तान्तरण गर्न सकेको छैन। जिल्ला कार्यालय खारेज भएकाले भवन हस्तान्तरण हुन नसकेको ठेकेदार कम्पनी सारासृष्टि निर्माण सेवा प्रालिका सञ्चालक सन्तोष राईले बताए। निर्माण सम्पन्न भए पनि अझैं एक करोड १० लाख रुपैयाँ भुक्तानी लिन बाँकी रहेको उनको भनाइ छ। भवन हस्तान्तरण नहुँदा उक्त भवन अझै ठेकेदार कम्पनीकै जिम्मामा छ। भवनको सुरक्षार्थ एक जना कर्मचारी खटाएर उनले बताए। काम सम्पन्न भए पनि भुक्तानी नहुँदा लगानी गरेको रकमको व्याजले हैरान बनाएको राईको दुखेसो छ। चाँडै भुत्तानी हुने आशामा लगानी खोज्दै भवन निर्माण पुरा गरें, उनले भने, तर अहिलेसम्म रकम निकासा नहुँदा २ प्रतिशत व्याजदरमा झण्डै २५ लाख रुपैयाँ त व्याजमात्रै तिर्नुपर्ने बाध्यता छ। रकम निकासाका लागि मन्त्रालयमा पटकपटक धाउँदा आश्वासन मात्रै पाएको उनको गुनासो छ। बिलभपाई लिएर विभागमा धाएँ। विभागले सुरुमा बजेट छैन भन्यो। पछि विभागले मन्त्रालयमा डकुमेन्ट फरवार्ड गरेको जानकारी दिएकाले मन्त्रालय धाउन थालें तर काम भएन, उनले गुनासो गरे। जिल्ला समन्वय समितिका सभापति टंक चौहानले ठेकेदारको रकम निकासा नभएकाले निर्माण सम्पन्न भइसकेको भवन अलपत्रमा परेको हो। उनले भने, ठेकेदारको पैसा निकासा भएपछि भवन अन्य कार्यालयलाई हस्तान्तरण गर्नेछौं। जिल्ला प्राविधिक कार्यालय स्थानीय तहमा समायोजन भएसँगै सो कार्यालयका करोडौं मुल्य वरावरका सवारीसाधन, फर्निचरजस्ता सामाग्री वेवारिसे छन्। साविक जिल्ला प्राविधिक कार्यालयको भवनमा हाल जिल्ला आयोजना तथा कार्यान्वयन इकाई (अनुदान तथा व्यवस्थापन) र पूर्वाधार विकास कार्यालयको फिल्ड युनिट छ। तर त्यहाँ रहेका सवारीसाधन र फर्निचर अलपत्रै छन्। अलपत्र सवारीसाधन मर्मत सम्भार गरि सञ्चालन गर्न कोशिस गरे पनि सफल नभएको जिल्ला आयोजना तथा कार्यान्वयन इकाइका प्रमुख थिरेन्द्र दाहालले बताए। सवारीसाधन नहुँदा भाडाको सवारी प्रयोग गर्न वाध्य भएको उनले बताए। इकाइको काम भुकम्पपीडित लाभग्राहीको घरघर पुगेर अनुगमन तथा परामर्श दिने भए पनि सवारीसाधन नहुँदा कार्यप्रगति गर्न समस्या भएको उनले बताए। कार्यालयको पहिलो तलामा रहेको टेवुल, दराज, कुर्सी, सोफालगायत फर्निचर प्रयोग नहुँदा माकुरोको जालोले घेरेको छ। दोस्रो तलामा रहेको वैठक कक्षका फर्निचर पनि धुलाम्मे छन्। कार्यालय परिसर बाहिर यामाहा, डिक्सकभर, पल्सर ब्राण्डका दर्जनभन्दा बढी मोटरसाइकल प्रयोगहिन् छन्। कतिपय सवारीसाधन बिग्रिसकेका छन्। बायाँतिर रहेको ग्यारेजमा बा १ झ ८४२४ नम्वरको फोरविल महेन्द्र पिकअप र केही थान मोटसाइकल अलपत्र छन्। राज्यले करोडौं रकममा खरिद गरेका सवारीसाधन अहिले वेवारिसे भएका हुन्। भवनको माथिल्लो भागमा रहेको वालुवा परिक्षण गर्ने मेसिन र टहरो पनि जिर्ण अवस्थामा छ। जिल्ला समन्वय समितिको संयोजनामा त्यस्ता सामाग्री अन्य कार्यालयलाई हसतान्तरण गर्न मिल्ने प्रावधान छ। साविक जिल्ला प्राविधिकको अलपत्र अवस्थामा सामाग्री पूर्वाधार विकास कार्यालयलाई हस्तान्तरण गर्ने तयारी भइरहेको जिल्ला समन्वय प्रमुख चौहानले जानकारी दिएका छन्। तत्कालीन् जिल्ला प्राबिधिक कार्यालय धनकुटाका इन्जिनियर दीपनारायण शाहले जिम्मा दिन तयारी गरिएका सामाग्री ग्रहण गर्न पुर्वाधार बिकास कार्यालयले चासो नदिएकाले हस्तान्तरण हुन नसकेको बताए।"
कार्यसम्पादन सम्झौता बेवारिस,"काठमाडौं : स्वतन्त्र मूल्यांकन नभए कार्यसम्पादन सम्झौता बेवारिस हुने देखिएको छ। प्रधानमन्त्रीले मन्त्रीसँग, मन्त्रीले सचिवसँग, सचिवले सहसचिवसँग कार्यसम्पादन सम्झौता गरेका छन्। कार्यालय सहयोगीसम्मै करार सम्झौता भइरहेको छ। सम्झौता कार्यान्वयनमा नआउँदै धमाधम सचिवकर्मचारी सरुवाले थप आशंका बढाएको छ। सम्झौता नतिजामुखीभन्दा औपचारिकतामा सीमित हुन सक्ने चिन्ता प्रशासनविद्को भनाइ छ। करार सम्झौतामा एक वर्र्षभित्र आफूले गर्ने कामको विवरण उल्लेख छ। ती विषय अनिवार्य पूरा गर्नुपर्छ। सरकारको प्राथमिकतामा सम्पादन सम्झौता परे पनि कार्यान्वयन जोखिम रहेको पूर्वप्रशासकको भनाइ छ। पूर्वमुख्यसचिव सोमलाल सुवेदी स्वतन्त्र मूल्यांकन नभए यो सम्झौता बेवारिस हुन सक्ने बताउँछन्। यो राम्रो बाटो हो तर जोखिम धेरै छन्, उनले भने, स्वतन्त्र मूल्यांकन भएन भने योजनाको समीक्षाजस्तै हुन्छ। उनले सुरुआत गर्नु मात्रै ठूलो नभएको बताउँदै निरन्तरता महत्त्वपूर्ण भएको औंल्याए। आफंै सम्झौता गर्ने अनि आफैं मूल्यांकन गर्ने भयो भने त्यसको औचित्य नै हुँदैन, उनले भने। पूर्वसचिव कृष्ण ज्ञवालीले कार्यसम्पादन सम्झौता गरेको कर्मचारी सिद्धान्ततः सरुवा हुन नहुने बताए। उनले स्वयत्तता र निरन्तरता पक्का हुनुपर्नेमा जोड दिए। सिद्धान्तत सरुवा हुनै हँदैन, उनले भने, कम्तीमा एक वर्ष सरुवा नगरे पनि यसले धेरै सार्थकता पाउँछ। उनी सचिव र सहसचिवको कम्तीमा ११ वर्ष तथा अन्य कर्मचारीको कम्तीमा २२ वर्षमा मात्र सरुवाको व्यवस्था कानुनमा स्पष्ट गरिनुपर्ने बताउँछन्। निष्कृष्टउत्कृष्ट कर्मचारी छुट्ट्याउन सक्नुपर्छ, ज्ञवालीले भने, जीवनमरणको नीति अवलम्बन गरे मात्रै गिर्दो कर्मचारी साख उठाउन सकिन्छ ? राष्ट्रिय सूचना आयोगका प्रमुख आयुक्त कृष्णहरि बाँस्कोटा करार सम्झौता देखाउने दाँत मात्र हुन नहुने बताउँछन्। प्रत्येक २२ महिनामा मन्त्री र सचिव जनताका अगाडि उभिन सक्नुपर्छ। तब मात्रै यसले सार्थकता पाउँछ, उनले भने, समीक्षा भएन भने यो देखाउने दाँत मात्रै हुन्छ। व्यवस्थापकीय एवं प्रशासकीय स्वतन्त्रतासँगै अधिकार, कार्यदेश र जिम्मेवारी प्रष्ट हुनुपर्ने उनको सुझाव छ। पुरस्कार वा प्रोत्साहन तथा दण्ड वा नसिहतको कुरा करार सम्झौताका बखत नै तोकिनुपर्ने उनको भनाइ छ। पूर्वसचिव विमल वाग्लेले कार्यसम्पादन सम्झौता देखाउने चिज मात्रै बनाउन नहुने बताए। उनले राजनीतिक दबाबका कारण विगतमा सार्वजनिक संस्थानको नियुक्तिका करार सम्झौता सफल नभएको अनुभव सुनाए। यो देखाउने चिज मात्रै भएको छ। काम गरेको छैन, उनले भने, कामको संस्कार नै छैन। प्रशासनविद् हीरामणि घिमिरेले करार सम्झौता कार्यान्वयन राम्रो भए कर्मचारीप्रति जनविश्वास बढ्ने बताउँदै उनले प्रक्रियाभन्दा पनि नतिजामा केन्द्रित हुनुपर्ने सुझाव दिए। त्रिभुवन विश्वविद्यालयका प्राध्यापक डा नरेन्द्र पौडेल कर्मचारी आफूलाई सेवक सम्झेर काम गर्नुपर्ने सुझाव दिन्छन्। उदयपुर सिमेन्टका विज्ञ सञ्चालक देवीप्रसाद बराल कर्मचारी नसुध्रेसम्म सम्झौताको कुनै औचित्य नहुने बताउँछन्। कर्मचारीले सेवा प्रवाह नै पारदर्शी छैन, उनले भने, न उनीहरू कामै गर्छन्। न सरकारलाई नै काम गर्न दिन्छन्। सचिव रामप्रसाद थपलियाले कर्मचारीको अवस्था चुनौतीपूर्ण रहेको अनुभव सुनाए। कर्णाली प्रदेशमा रहँदाको अनुभव सुनाउँदै उनले केन्द्रभन्दा प्रदेश र स्थानीयमा अझ असहज अवस्था रहेको बताए। औपचारिकताका लागि सम्झौता एक कर्मचारीले आफूले गर्दै नसक्ने विषयमा हस्ताक्षर गर्न लगाएको बताएकी छन्। यो त मैले गर्नै सक्दिनँ, यो मेरो कार्यदेशमै पर्दैन भनेर मैले भनें, उनले कार्यसम्पादनबारे भनिन्, मेरो कार्यालय प्रमुखले मलाई यो औपचारिकता हो, सही गरिदिनु म तपार्इंलाई दिने नम्बर दिइहाल्छु नि चिन्ता नमान्नु भन्नुभयो। अवस्था यस्तो छ। संघीय मामिला तथा सामान्य प्रशासनमन्त्री लालबाबु पण्डितले विधि प्रक्रियाअनुसार नै प्रशासनलाई गुणस्तरीय र उपलब्धिमूलक बनाउन करार सम्झौताको व्यवस्था गरिएको बताए। उनले कानुनमा व्यवस्था गरेरै ल्याइएको बताए। कर्मचारी कटौती गर्दै सरकार सरकारले कर्मचारी कटौती गर्ने भएको छ। गुणस्तरहीन कर्मचारीको भीड लागेका कारण कर्मचारीको संख्या घटाउन लागिएको हो। संघीय मामिला तथा सामान्य प्रशासनमन्त्री लालबाबु पण्डितले निजामती कर्मचारीको संख्या घटाउने घोषणा गरेका छन्। नेपाल जनप्रशासन संघ (पान) ले आयोजना गरेको छलफलमा मन्त्री पण्डितले विश्वको परिवेशमा १ः३ः७ कर्मचारी रहेको बताए। जनशक्ति छ भनेर कसैेले भन्दैन तर विश्वको अनुपातमा धेरै जनशक्ति हामीकहाँ छ, उनले भने, यो मैले होइन, अध्ययनबाट थाहा भएको हो। उनले कर्मचारी संख्या आवश्यक साइजमा ल्याउने बताए। उनले लगानीअनुसार प्रतिफल नदिएका कारण कर्मचारी संख्या घटाउनुको विकल्प नरहेको बताए। लगानी छ, प्रतिफल छैन, उनले भने, प्रतिफल ल्याउनकै लागि साइजमा ल्याउनुपर्छ। कर्मचारी संख्या घटाएमा अहिलेकै खर्च चार गुणा तलब बढाउन पुग्नेसमेत उनले बताए। उनले कसैलाई विशेष प्राथमिकता दिने घोषणा गरे। उनले ट्रेड युनियनले विशेष सुविधा खोजेको बताउँदै आफूले नदिने बताइदिएको स्पष्ट परे। उनले भने, तीनै बजे बच्चा स्कुल लिन जानु छ भनेर हिँड्छन्, त्यो छुट म लिँदै लिन्नँ। उनले कर्मचारी प्रशासनमा पद्धति बसाउन लागेको बताए। उनले भने, अनुहार हेर्ने हो भने, सिस्टम चल्दैन, व्यक्तिव्यक्ति अनुहार हेर्न थाल्यो केही कामै हँदैन। रगतको सम्बन्ध र आशीर्वादमा चलेको कर्मचारीतन्त्रको पुनःसंरचना गरिन लागिएको उनको भनाइ छ। उनले छुटका नाम कर्मचारी मनपरी गर्ने गरेको बताए। कर्मचारीले समायोजनमा जान बहाना गर्दै बिरामी भएको नाटक गरेको आरोप पनि मन्त्री पण्डितको छ। कडा रोग लाग्यो भनेर ८५० कर्मचारीले निवेदन दिए, डाक्टरबाट प्रमाणित गराएर ल्याए, उनले भने, तर यसो समायोजनमा नजानका लागि यसो गरेका हुन्। उनले सामाजिक सञ्जालको आधार राम्रोनराम्रोबारे मापन गर्न नसकिने बताए। भारतीय प्रधानमन्त्रीको भन्दा हिरोइनको लाइक बढी आउने गरेको उनले बताए। सामाजिक सञ्जालमा मोदीको भन्दा हिरोइनको लाइक बढी हुन्छ, उनले भने, यसलाई हेर्ने हो भने मोदीभन्दा त्यो हिरोइन राम्रो हुन सक्छ। उनले सहसचिवको १ वर्ष र अन्य कर्मचारीको २ वर्षमा मात्र सरुवा गर्ने व्यवस्था गर्न लागिएको समेत बताए।"
दाताका परियोजना हाक्दै संवैधानिक आयोग,"काठमाडौं : सरकारी बार्षिक बजेट प्राप्त गर्ने संवैधानिक आयोग नीति निर्माणदेखि झिनामसिना काममा दाताको परियोजनामै निर्भर भइरहेका छन्। स्वतन्त्र र स्वायत आयोगले दाताकै पैसाबाट क्षमता विकासको तालिम गोष्ठीदेखि रणनीतिक योजना र आवश्यक पर्ने नीतिहरू समेत निर्माण गरिरहेका छन्। मानव अधिकार आयोगले दाताको परियोजना मार्फत् आपनो रणनीतिक योजना बनाएको छ। आयोगका सचिव वेद भट्टराईले भने, सरकारले दिने बजेट प्रर्याप्त नहुँदा र आयोगले दाताको कार्यक्रम सञ्चालन गर्नु परेको हो।तर सरकारले विगतमा बजेट सिलिङ अनुसार नदिने गरेपनि तीन बर्षयता बजेट दिइरहेको छ। आयोगले सरकारबाट प्राप्त गर्ने बजेट मध्य तलव र भ्रमणमै खर्च गरेको पाइएको छ। आर्थिक बर्ष ०७१७२ मा आठ करोड ५२ लाख बजेट मध्ये सात करोड ४४ लाख ५६ हजार बजेट खर्च गर्यो। त्यस मध्ये तलवमै २ करोड ३८ लाख खर्च गर्यो। सोही बर्ष भ्रमणमा दुई लाख ४२ हजार रुपैयाँ खर्च भएको छ। आव ०७२७३ मा १२ करोड २१ लाख ६० हजार बजेट मध्ये ८ करोड ७० लाख, ८० हजार खर्च गर्यो। त्यस मध्य तलवमा चार करोड, २५ लाख, २१ हजार खर्च गरेको छ। सोही बर्ष भ्रमणमा पाँच लाख ९६ हजार खर्च भएको छ। त्यस्तै आर्थिक बर्ष ०७३०७४ मा २० करोड २१ लाख १६ बजेट मध्ये १७ करोड १२ लाख ७६ हजार खर्च गरेको छ। त्यस मध्ये तलवमा ७ करोड ४६ लाख १७ हजार र भ्रमणमा २४ लाख ८१ हजार खर्च भएको छ। आव २०७४०७५ मा २२ करोड ६६ लाख ५६ हजार मध्य १८ करोड ६१ लाख २४ हजार खर्च भयो। त्यस मध्ये तलवमा ७ करोड ५३ लाख ६८ हजार खर्च गर्यो। त्यस्तै भ्रमणमा २८ लाख ३२ हजार रुपैयाँ खर्च गर्यो। मानव अधिकार आयोगले विगतदेखि दाताको परियोजना सञ्चालन गरेको हो। आयोगले सन् २००२ देखि युएनडीपी परियोजना सञ्चालन गरेको हो। यो परियोजनाले हाल कर्मचारीको क्षमता विकास जनप्रतिनिधिलाई मानव अधिकार तालिम दिने काम गरेको छ। त्यस्तै युरोपेलियुयिन मानव अधिकार रक्षक र युनिर्भसल पिरियोडिक प्लान को लागि ३ करोड खर्च गर्दैछ।०५३ साल सम्म आयोगले यस्ता सहयोग र कार्यक्रम लिन स्वायतः थियो। ०६८ यता आयोगले नयाँ ऐनले दाताको सहयोग लिदाँ वा कार्यक्रम सञ्चालन गर्दा अर्थ मन्त्रालयको स्वीकृति लिनु पर्नै व्यवस्था गर्यो। आयोगलाई युएनडिपीले दिएको गाडी नै चार वटा छन्। ०७२ साल बैशाखको भूकम्पछि आयोगको पुल्चोक स्थित अस्थायी कार्यालय समेत दातृ निकायको सहयोगबाटै बनेको छ।अख्तियार अनुसन्धान दुरुपयोग आयोगका पूर्व अध्यक्ष सूर्यनाथ उपाध्याय दाताबाट नीति र योजना बनाउनु सिधै उनीहरूको सर्त मान्नु पर्ने अवस्था रहने बताउँछन्। दाताको पैसाबाट सरकारी निकायको नीति योजना, क्षमता विकास जस्ता कार्यक्रम गर्नु उचित होइन। उनीहरूको स्वार्थमा संस्था पर्दै जान्छ। संस्थाले आफ्नो भूमिका सही रुपमा निर्वाह गर्न गाह्रो हुन्छ मानव अधिकार आयोगले गाडी र टहरोका लागि पनि दाताको सहयोग लिनु त लज्जाको विषय हो उपाध्ययले भने।संस्था निर्माण वा मानव अधिकार, मावनीय सहायता जस्ता विषयमा डोनरले कहाँ पैसा खर्च गर्ने भनेर खोजिरहेका हुन्छन्। संवैधानिक आयोगहरूमा त उनीहरूले काम गर्न सजिलो हुन्छ। त्यससो भएर उनीहरू परियोजना छाड्न चाहँदैनन्। पूर्व महालेखा परीक्षक भानुप्रसाद आचार्यले भने।दाताहरूले मानव अधिकारको क्षेत्रमा खर्च गर्नुपर्ने आवश्यकताले पनि मानव अधिकार आयोग जस्ता संवैधानिक आयोगमा काम गर्न सहज हुने र कार्यक्रमलाई निरन्तर रुपमा अगाडि लैजाने गरेको आयोगका पूर्व अध्यक्ष केदारनाथ उपाध्ययले बताए। आयोगलाई सरकारी बजेटको सीमामा रहेर खर्च गर्न कानुनी रुपमा सहज हुँदैन। दाताको रकमबाट आवश्यक खर्च गर्न सजिलो हुन्छ। आयोगले दाताको कार्यक्रमबाट पन्छिन नसकेको हो। पूर्व अध्यक्ष उपाध्ययले भने। दातृ निकाय र यस्ता परियोजना घटाउँदै लैजानु पर्नेमा अध्यक्ष अनुपराज शर्मा बताउँछन्। यस्ता कार्यक्रम मार्फत् डोनरले एजेण्डा सेटिङ गर्दछन्। उनीहरूको एजेण्डामा हामीले काम गर्ने होइन। हाम्रा आवश्यकता उनीहरूको सहयोगबाट पूरा गर्ने हो अध्यक्ष शर्माले भने। युएनको परियोजनाबाट आयोगले कर्मचारीको क्षमता विकासका साथै पदाधिकारीलाई अन्तराष्ट्रिय भ्रमण तथा फोरममा सहभागीताका लागि खर्च उपलब्ध गराउने गरेको छ। ०७२ को संविधानबाट संवैधानिक आयोग बनेको महिला आयोग पदाधिकारीविहीन छ। तर उसको गतिविधि केवल परियोजना केन्द्रित छ। महिला हिंसा वा सामाजिक कुरितीबाट पीडित भएका वा महिला अधिकार प्रयोग गर्न नदिएको वा बञ्चित गरेको विषयमा उजुरी लिने र आवश्यक अनुसन्धान पछि कानुनी कारर्वाही सिफारिस गर्नु महिला आयोगको मुख्य संवैधानिक कार्य हो। यो दायित्व पनि आयोगले परियोजना मार्फत् पूरा गरिरहेको छ। विश्व बैंकको सहयोगमा सञ्चालित कार्यक्रम महिला हिंसा र घरेलु हिंसाको क्षेत्रमा केन्द्रित छ। पीडितबाट उजुरी लिने, आ श्रय दिने, र कानुनी उपचारको व्यवस्था गर्ने सम्मका काम परियोजनाले गरिरहेको संयोजक पविता थापाले बताइन्। सन् २०१६ देखि २०१९ सम्मका लागि सञ्चालित यो परियोजनाले १३ करोड खर्च गर्दैछ। विगतमा पदाधिकारी हुँदा पनि यस्ता परियोजना सञ्चालित थिए। महिला सुरक्षा, यौनजन्य हिंसाको लागि जिआइजेट, युएन ओमन लगायतका संस्थाको सहयोगमा परियोजना सञ्चालन गरेको थियो। महिला आयोगका सचिव दिपेन्द्र काफ्लेले सरकारले दिएको बजेट मध्य आधा बढी कर्मचारी प्रशासनमै खर्च हुने हुँदा महिला हक हितको कार्यक्रममा दाताको सहयोग आवश्यक परेको बताउँछन्। दाताको परियोजना सञ्चालन गरेपनि उनीहरूको सर्त मान्नु परेको छैन। परियोजना नै नभएको भए आयोगको गतिविधि शुन्य हुन्थ्यो उनले भने। पदाधिकारीविहीन र बजेट अभावको कारण देखाउँदै आयोगले सचिवालयको प्रशासनिक कार्य बाहेक अरु केही गर्न सकेको छैन। आयोगमा पदाधिकारी विहीन भएपछि तलव कटौती भएको सचिव काफलेले बताए। उनका अनुसार गत बर्षदेखि सरकारले आयोगको बजेटमध्य एक करोड कटौती भएको छ। सरकारले साढे चार करोड रुपैयाँ बजेट दिएपनि सबै प्रशासनिक कार्यमा खर्च हुने गरेको छ। महिलाको कल्याणको लागि भएकाले दाताले सहयोग बन्द गरेपनि यस्ता कार्यक्रम सुचारू गर्र्नेे आवश्यकता रहेको सचिव काफलेले बताए।संवैधानिक निकाय निर्वाचन आयोग पनि दुई बर्ष अगाडि निर्वाचनको लागि भन्दै युरोपेली युनियन, युके एड र युएन डिपी को परियोजना सञ्चालन गर्यो। आर्थिक बर्ष ०७३ देखि ०७५ सम्मको तीन बर्षे रणनीतिक योजनाको लागि ४२ करोड ५० लाख जुटाउने योजना बनाएको थियो। तीन चरणको निर्वाचनका लागि आयोगले राम्रै प्राविधिक सहयोग लिएको थियो। युएनडीपीको कार्यक्रम पनि सन् २००८ देखि सञ्चालन भइरहेको छ। आयोगका सहसचिव शंकरप्रसाद खरेलका अनुसार उक्त कार्यक्रमबाट कर्मचारीको क्षमता वृद्धिका तालिम सञ्चालन भइरहको छ। छैन पारर्दशीता यस्ता दाताका परियोजनाका कार्यक्रमको पारर्दशीता छैन। यस्ता कार्यक्रमबाट कर्मचारीको तलवमै धेरै खर्च भइरहेको छ। तर परिणाम देखिएको छैन। कार्यक्रमबाट कर्मचारीले पनि प्रशस्त लाभ उठाउने मौका पाइरहेका छन्। महिला आयोगले परियोजना अन्तर्गत कर्मचारीको तलव खर्चमै ३ करोड सकेको छ। मानव अधिकार आयोगले परियोजनाको आधा बढी रकम पनि कर्मचारीको लागि नै खर्च गर्दछ।महालेखा परीक्षकको कार्यालयका अनुसार डोनरबाट आउने रकमको अडिट नै नगराउने हुँदा के कसरी खर्च भइरहेको छ भन्ने बाहिर आउन नसकेको हो। आर्थिक कार्यविधि ऐन २०५५ को दफा १४ (२) अनुसार प्राविधिक सहायता सम्वन्धी विवरणमा समावेश गर्नुपर्नेमा ती नगरेको हुन्। प्राविधिक वा अन्य नाममा आउने सहायता केन्द्रीय लेखापरीक्षण नआउने र अडिट नै नगराउने गरेको पाइएको र पटक पटक त्यसो नगर्न भनिएपनि अटेरी गरिरहेको महालेखाका सहायक प्रवक्ता नेत्रप्रसाद आचार्यले बताए।"
"पर्यटक बढे, आम्दानी घट्यो","काठमाडौं : नेपाल भित्रने पर्यटकको संख्या बर्सेनि बढ्दै गए पनि पर्यटन बोर्डको आम्दानी र खर्च गर्ने क्षमता कमजोर देखिएको छ। सरकारले आर्थिक वर्षको अन्तिममा मात्रै खर्च गर्ने र विकासे अड्डाबाट हुने प्रक्रियागत ढिलासुस्तीले खर्च क्षमता कमजोर भएको देखाइरहँदा निजी क्षेत्रको प्रतिनिधिमूलक संस्थामा पनि यस्तै समस्या छ। पर्यटन बोर्डले गत भदौ तेस्रो साता सार्वजनिक गरेको आर्थिक वर्ष २०७६७७ को बजेटमा नेपाल भित्रने पर्यटक बर्सेनि बढिरहेको उल्लेख छ। तर, पर्यटक आगमनबाटै हुने बोर्डको आम्दानी भने घटेको छ। यसका कारण बोर्डले अघिल्लो वर्षको तुलनामा चालु आवमा १३ करोड कम बजेट बनाएको छ। बोर्डले आर्थिक वर्ष २०७६७७ को लागि बजेट सार्वजनिक गरेको बजेट एक अर्ब ६३ करोड रुपैयाँ छ। यस्तो बजेट अघिल्लो वर्षको एक अर्ब ७५ करोड रुपैयाँ थियो। नेपाल भित्रने पर्यटक बढ्दै गएको र यसको बजेट बढिरहेको भए पनि चालु आवमा भने टिम्स कार्ड बिक्रीबापत हुने आम्दानी घट्दा, बक्यौता, कर भुक्तानी र गत आवको मौज्दात कम हुँदा बजेट घटेको नेपाल पर्यटन बोर्डका प्रमुख कार्यकारी अधिकृत (सीईओ) दीपकराज जोशीले बताए। उनका अनुसार आम्दानी घटेको बजेट कम बनाइएको पनि हो। बोर्डले नेपाल पर्यटन वर्ष, अन्तर्राष्ट्रिय प्रवद्र्धन, आन्तरिक पर्यटनसहितलाई दृष्टिगत गरेर बजेट ल्याएको जानकारी दिएको छ। गत वर्ष बजेट ढिलोे खर्च क्षमता कमजोर भएको बोर्ड सदस्य दीपक महत बताउँछन्। उनका अनुसार गत वर्ष कात्तिकमा बजेट आएको थियो। निजी क्षेत्रले दिएको दबाबका कारण गत वर्ष ६६ प्रतिशत खर्च भएको हो। नत्र त्यही पनि हुँदैन थियो, महतले भने। बजेट ढिलो ल्याउनुमा र खर्च गर्न नसक्नुमा निजी क्षेत्र जिम्मेवार भएको बुझाइ पनि महतको छ। उनका अनुसार बोर्डको आम्दानी भनेकै नेपाल भित्रिएका पर्यटक बाहिर जाँदा बोर्डले लिने प्रतिपर्यटक एक हजार रुपैयाँको पर्यटन सेवा शुल्क हो। यस्तो शुल्क पर्यटक भित्रँदा तिर्नु पर्दैन। त्रिभुवन विमानसथलबाट बाहिरिने विदेशी पर्यटकले मात्रै लिइने यस्तो शुल्क कुनै पर्यटक स्थलमार्गबाट फर्किए तिर्नुपर्दैन। यसैले पनि आम्दानी घटाएको हुन सक्ने बुझाइ उनको छ। नेपालको पर्यटन प्रवद्र्धन र विकास गर्ने उद्देश्यले स्थापना भएको सार्वजनिक निजी साझेदारी (पीपीपी)को एक मात्र निकाय नेपाल पर्यटन बोर्डको बजेट पनि सरकारी सरह कम खर्च हुनुलाई पनि निजी क्षेत्रकै प्रतिनिधि जिम्मेवार हुनुपर्ने उल्लेख छ। बोर्डले बर्सेनि निजी क्षेत्रका प्रतिनिधिसँग बसेर बजेट बनाउने गरेको छ। ११ जनाको बोर्ड सञ्चालक समितिमा निजी क्षेत्रका व्यवसायी पाँच जना, सीईओ निजी क्षेत्रकै सिफारिसमा नियुक्त हुने भएकाले निजी क्षेत्रकै ६ जनाको प्रतिनिधित्व मानिन्न। बाँकी पाँच जना सरकारी निकायका पदेन सदस्य हुने गरेका छन्। प्रत्यक प्रदेशलाई दुई करोड बोर्डले हरेक प्रदेशका पर्यटन प्रवद्र्धन गर्न करिब दुई करोड रुपैयाँका दरले रकम निकासा गरेको छ। एउटा प्रदेशलाई एक पर्यटन गन्तव्यको अवधारणाअनुसार उक्त रकम वितरण गरेको उल्लेख छ। उक्त अवधारणा अन्तर्गत प्रत्येक गन्तव्यका उक्त रकम विनियोजन गरिएको छ। यसलाई अन्य निकायसमेतको सहभागितामा कार्यान्वयन गर्ने बोर्डको लक्ष्य छ। निजी क्षेत्र, प्रदेश तथा स्थानीय तहको समेत सहभागिता हुँदा उक्त गन्तव्य विकासमा उल्लेख्य बजेट जुट्ने अपेक्षा बोर्डले गरेको छ। यस्ता गन्तव्यमा लगातार तीन वर्षसम्म बजेट विनियोजन गरी त्यसलाई नमुना गन्तव्यका रूपमा स्थापित गराउने योजना समेटिएको छ। यसका लागि बोर्डले पर्यटन सम्पदा विकासमार्फत पर्यटकीय गन्तव्यको पूर्वाधार विकासका नाममा प्रदेश १ लाई २ करोड ६२ लाख, प्रदेश २ लाई १ करोड ९८ लाख, प्रदेश ३ लाई चार करोड, पप्रदेश ५ लाई २ करोड २३ लाख, कर्णाली प्रदेशलाई १ करोड ८३ लाख र सुदूरपश्चिम प्रदेशलाई १ करोड ५८ लाख रुपैयाँ विनियोजन गरेको छ। गण्डकी प्रदेशमा भने बोर्डको छुट्टै कार्यालय भएकाले यसलाई अझै बढी प्राथमिकता दिएको छ। गण्डकी प्रदेशलाई ९ करोड ६० लाख रुपैयाँका बजेट नै तयार पारेर बजेट विनियोजन गरेको छ। बोर्डले यस वर्ष सम्भावित स्थान छनोट गरी त्यहाँ सम्भाव्यता अध्ययन गर्ने र आगामी वर्षबाट पूर्वाधार निर्माणलाई प्राथमिकता दिने बताएको छ। इलाम, नारायणी तटजस्ता क्षेत्रको सम्भाव्यता अध्ययन गरी सम्भावित पूर्वाधार निर्माणको अध्ययन गरिने भएको छ। यसबाहेक विभिन्न स्थानमा बनाउन सकिने रिसोर्ट र अन्य पूर्वाधारको पनि अध्ययन हुने बोर्डको बजेटमा उल्लेख छ। आन्तरिक पर्यटनलाई पनि प्राथमिकता नेपाल भ्रमण वर्ष २०२० लाई दृष्टिगत गरेर आन्तरिक पर्यटन प्रवद्र्धनको कार्यक्रम बोर्डले तय गरेको छ। भ्रमण वर्षमा मुलुकभित्र छिटो नेपालबारे प्रचार गर्ने उद्देश्यले एसिया प्यासिफिक मिडिया कन्फ्रेन्स आयोजना गर्नेछ। एसिया प्यासिफिक क्षेत्रका सञ्चारकर्मीलाई नेपालमा बोलाएर मिडिया समिट आयोजना गर्न लागिएको बोर्डले जानकारी दिएको छ। नेपाल भारत र चीनको पर्यटन प्रवद्र्धन गर्ने गरी टुरिजम एक्स्पो गर्ने भएको छ। नेपालको सकारात्मक सन्देस प्रवाह गर्ने गरी नेपालभित्र विभिन्न पर्यटन प्रवद्र्धनको कार्यक्रम हुनेछ। सकारात्मक कामलाई प्राथमिकताका साथ प्रचार गर्न सञ्चारमाध्यम प्रयोग गरिने उल्लेख छ। कूटनीतिक नियोगका प्रमुखलाई नेपाल घुमाइनेसहितको कार्यक्रम पनि तय गरेको छ। भ्रमण वर्षलाई नै लक्षित गरी नेपालभित्र रहेका विदेशी कूटनीतिक नियोगका प्रमुखलाई नेपालका विभिन्न गन्तव्यमा घुमाइने भएको छ। नेपालको प्रवद्र्धन हुने भन्दै भ्रमण वर्षको अवसरमा कूटनीतिज्ञलाई भ्रमणको चाँजोपाजो मिलाउन लागिएको हो। परराष्ट्र मन्त्रालयसँग सहकार्य गरी यो कार्यक्रम कार्यान्वयन गरिने बोर्डको बजेटमा उल्लेख छ। भ्रमण वर्षलाई लक्षित गरी यस वर्ष पनि नेपालबारे विज्ञापन विदेशी सञ्चारमाध्यममा बजाउने योजना छ। गत वर्ष पनि यो कार्यक्रम बजेटमा समेटिएको थियो। तर, बोर्डले कार्यान्वयन भने गर्न सकेको थिएन। नेपालको पर्यटन प्रवद्र्धन र विकास गर्न बोर्डले कार्यकारी प्रमुख सचिवलामार्फत खर्चगर्ने गरी माइस पर्यटन प्रवद्र्धन, पर्यटनका विशेष कार्यक्रम गर्ने कार्यक्रम तय भएको छ। अनुन्धान योजना तथा अनुगमन महाशाखामार्फत ५ करोड ७५ लाख खर्च गरिने भएको छ। पर्यटन सम्पदा तथा संसाधन विकास ३० करोड ३ लाख रुपैयाँ खर्च गर्ने भएको छ। सबैभन्दा बढी बोर्डको खर्च यही विभागले गर्ने छ। पर्यटन सम्पदा संसाधन विकास गर्न २ करोड ६२ लाखसहितको बजेट तयार भएको छ। पर्यटन बोर्डले गत वर्षको तुलनामा चालु आवका लागि १३ करोड कम बजेट सार्वजनिक गरेको छ।"
सोच र संस्कारमा उद्यमशीलता !,"महिलालाई पनि पुरुषलाई झैं अवसर सिर्जना भएको एउटा त्यस्तो भविष्यको कल्पना गरौं यो एउटा अमूल्य विचार यथार्थमा परिणत भएको खण्डमा यसले विश्वको अर्थतन्त्रलाई पुनः परिभाषित गर्नेछ। पूर्ण सम्भावना परिचालित हुँदा श्रम बजारमा महिलाले पुरुषकै सरह महत्वपूर्ण भूमिका निर्वाह गर्छन्; सन् २०२५ सम्म विश्वको कुल गार्हस्थ्य उत्पादनमा २६ प्रतिशत अर्थात् २८० खर्ब अमेरिकी डलर विस्तार हुनेछ। म्याकिन्जी ग्लोबल इन्स्टिच्युटले विद्यमान लैंगिक खाडल अन्त्य गर्दा अमेरिका र चिनियाँ अर्थतन्त्रको आकारभन्दा ठूलो आर्थिक विस्तारको लाभ प्राप्त हुने औंल्याएको छ। तर, एक्काईसौं शताब्दीमा पनि हामी महिलाको भूमिकाका विषयमा बहस गरेर बसेका छौं। उनीहरू राष्ट्रिय अर्थतन्त्रका लागि महत्वपूर्ण योगदानकर्ता हुन् या सम्पत्ति सृष्टिकर्ता ? यद्यपि महिलाहरू अनुभवी र लगनशील छन्। तर पनि उनीहरूले व्यवसायमा लैंगिक चुनौतीहरू सामना गरिरहेका छन्। दक्षिण एसियामा महिला उद्यमीहरूले सामना गरिरहेको साझा चुनौती भनेको सांस्कृतिक र सामाजिक अवरोधहरू हुन्। सबैभन्दा ठूलो चुनौती मानसिकता हो। महिला उद्यमशीलता विकास र सशक्तीकरणमा काम गर्दाको मेरो दुई दशकको अनुभव यहाँ प्रस्तुत गर्ने जमर्को गरेको छु। हामीकहाँ महिलालाई हेर्ने दृष्टिकोणमा कमजोरी देखिन्छ। महिलालाई विगतदेखि नै गरिबीसँग जोडेर, सहयोगसंरक्षण चाहिने वर्गका रूपमा व्याख्या गरिँदै आएको छ। कुनै पनि अल्पविकसित देशमा महिला र पुरुष दुवै गरिब हुन्छन्। गरिबीकै कारण उनीहरू अवसर खोज्न बिदेसिने गरेको वास्तविकता नकार्न सकिन्न। अर्थतन्त्रको विकासमा महिलाले ठूलो भूमिका खेलेका छन्। महिलाले गर्ने घरायसी कामको त अर्थतन्त्रमा गणना नै हुँदैन। लघु, घरेलु र साना उद्योगका क्षेत्रमा हेर्ने हो भने अधिकांश महिलाले सञ्चालन गरेका छन्। उनीहरूलाई पनि नयाँ प्रविधि र लगानीको अवसर दियो भने अर्थतन्त्रमा उनीहरूको भिजिबिलिटी हुन्छ। पुरुषहरू पनि प्रविधि र लगानीको अवसरकै कारण अघि बढेका हुन्। तर हाम्रो समाजमा महिलालाई हेर्ने सोच र दृष्टिकोणको विकास हुन सकेन। निजी क्षेत्र भन्नेबित्तिकै पुरुषलाई मात्र सम्झिइन्छ। यो वास्तवमा संकुचित सोचको उपज हो। महिला उद्यमको क्षेत्रमा मात्र होइन, महिला सांसदहरू पनि राजनीतिक वृत्तमा, कानुन निर्माणमा हाम्रो आवाज सुनिएन भनिरहनुभएको छ। हरेक क्षेत्रमा महिलालाई उपेक्षा गर्ने, महिला आवाजलाई संकुचित सोचले मूल्यांकन गर्ने गरिएको दुःखद अनुभूति हामीले गरेका छौं। अहिले कुनै पनि व्यवसाय गर्न ५० लाखदेखि १ करोड पुँजी आवश्यक हुन्छ। तर हाम्रो सरकारले महिलालाई लघु व्यवसायको वर्गीकरणमा राखेर ५ लाख रुपैयाँसम्म कर्जाको व्यवस्था गरेको छ। हामीले धेरै आवाज उठाएर निरन्तर दबाब दिएका कारण बल्लतल्ल विनाधितो समूह जमानीमा १५ लाख रुपैयाँसम्म ऋण दिने व्यवस्था भएको छ। महिलाले चलाएका व्यवसायमा तुलनात्मक रूपमा स्थायित्व छ, तिनीहरू सबल छन् भनेर अध्ययनहरूले देखाएका छन्। यति हुँदाहुँदै पनि महिलालाई सीमित दायरामा छेकेर राखिराख्ने हो भने महिलाले आफ्नो सीप, दक्षता र क्षमताको उपयोग गरेर व्यवसायमा महिला सहभागिता बढाउने भन्ने अहम् सवाल छ। हामीले बाह्य मुलुकबाट सिक्न जरुरी छ। दक्षिण एसियाली महिला विकास मञ्चको हालैको सम्मेलनमा भारतबाट साना मझौला उद्यम मन्त्रालयको कमिसनर आउनुभएको थियो। उहाँले भारतमा महिला उद्यमशीलता विकासका लागि भारत सरकारले के गरिरहेको छ भनेर प्रस्तुतीकरण दिनुभएको थियो। भारतमा साना तथा मझौला उद्यम (एसएमईज्) मन्त्रालय नै छ। त्यसमा पनि महिला उद्यमशीलता विकासका लागि धेरै कार्यक्रम सञ्चालन भएका छन्। हामीकहाँ महिलाको विकास कल्याणकारी र सामाजिक काममा सीमित छ। हाम्रो उद्योग मन्त्रालयले एसएमइजभन्दा ठूला उद्योगहरूलाई मात्र ध्यान दिएको देखिन्छ। सरकारसँग एसएमईजलाई लक्ष्यित नीति र उनीहरूलाई कस्तो व्यवहार गर्ने भन्ने स्पष्ट सोचको अभाव देखिन्छ। जबसम्म हामीले महिला उद्यमशीलतालाई अर्थतन्त्रकै हिस्साका रूपमा लिँदैनौं, तबसम्म जतिसुकै कल्याणकारी र सामाजिक काम गरेर महिलाको उत्थानविकास सम्भव छैन। एकातिर हामी समावेशिताका चर्का कुरा गरिरहेका छौं। तर व्यवहारमा कहाँ छ त समावेशिता ? समावेशितालाई पनि हामीले कल्याणकारी काम र आरक्षण मात्र सोचेका छौं भने त्यो सही अर्थमा समावेशिता होइन। महिलालाई सहयोग, संरक्षण र आरक्षण दिनुपर्छ। त्यो एउटा पाटो भयो। महिलाको उत्थान र समावेशिताका लागि काम गरेको दुई दशक बितिसक्दा पनि हामीले महिलालाई व्यवहार गर्ने संकुचित दृष्टिकोणमा ठूलो सुधार पाउन सकेका छैनौं। जबसम्म सरकारबाट ठूलो सोच र उदार व्यवहार गरिँदैन भने महिला विकास, समावेशिता नारामा सीमित हुनेछ। पछिल्ला वर्षहरूमा, महिलाले सञ्चालन गरेका उद्यमहरू विस्तारै विश्वभरि वृद्धि भइरहेका छन्। यिनीहरूले घरयासी आयलाई मात्र होइन, राष्ट्रिय अर्थतन्त्रको विस्तारमा समेत मद्दत गरिरहेका छन्। नोभेम्बर १९ लाई महिला उद्यमशीलता दिवस घोषणा गरिएको छ। महिला सशक्तीकरणको यस आन्दोलनको हामी एउटा भाग हौं एउटा स्पष्ट सन्देश के हो भने महिला उद्यमशीलताले सुन्दर भविष्यका लागि महत्वपूर्ण भूमिका निर्वाह गर्छ। महिलाले अर्थतन्त्र र समाजको विकासका लागि कसरी भूमिका निर्वाह गर्न सक्छन् भन्ने सम्बन्धमा उनीहरूको उद्यमशील क्रियाकलापबारे बुझ्न आवश्यक छ। महिला उद्यमशीलता विकासलाई संस्थागत कारणले प्रभाव पार्छन्। सार्कद्वारा मान्यता प्राप्त दक्षिण एसियाली महिला विकास मञ्चले महिला उद्यमशीलता प्रवद्र्धनका लागि अनुकूल नीतिगत व्यवस्थाका पक्षमा वकालत गर्दै आइरहेको छ। नवप्रवर्तनमा आधारित परियोजना, प्रविधि तथा सीप हस्तान्तरण र साझेदारीमार्फत क्षेत्रीय र राष्ट्रिय स्तरमा महिला उद्यमशीलता प्रवद्र्धनका क्षेत्रमा यस संस्थाले काम गर्दै आएको छ। हालै सम्पन्न आर्थिक सशक्तीकरणको उपयोग विषयक दक्षिण एसियाली महिला विकास मञ्चको पाँचौं महिला उद्यमशीलता सम्मेलनमा विभिन्न क्षेत्रका २२ देशका निजी र सार्वजनिक क्षेत्र, लगानीकर्ता, विकास अभियन्ता, सामाजिक उद्यमी, युवा तथा स्टार्टअप्सका प्रतिनिधिहरूले सहभागिता जनाएका थिए। यसको उद्देश्य लैंगिक उत्तरदायी उद्यमशीलताको इकोसिस्टम (पारिस्थितिक पद्धति) निर्माणका लागि क्षेत्रीय र अन्तर्राष्ट्रिय सहयोगलाई सशक्त बनाउनु थियो। यसले राष्ट्रको नीति तथा कार्यक्रम निर्माणमा लैंगिक मूल प्रवाहीकरणमार्फत दिगो विकास लक्ष्यको पाँचौं लक्ष्य प्राप्तिमा सहयोग पुग्नेछ। संयुक्त राष्ट्रसंघका पूर्वमहासचिव तथा नोबेल पुरस्कार विजेता स्वर्गीय कोफी अन्नानले भनेका छन्, विकासका लागि महिला सशक्तीकरणभन्दा प्रभावकारी अर्को कुनै पनि औजार छैन। अब सार्वजनिक, निजी र सामाजिक क्षेत्र मिलेर कार्य क्षेत्र र समाजमा लैंगिक विभेद अन्त्य गर्ने समय आइसकेको छ। हामी सबै मिलेर महिलाको आर्थिक क्षमता उजागर गर्नेतर्फ काम गरौं। प्रमिला दक्षिण एसियाली महिला विकास मञ्चकी अध्यक्ष हुन्।"
नेपालभारत ऊर्जासचिव बैठक : प्रसारण लाइन टुंग्याउने प्रस्ताव,"काठमाडौं : जलविद्युत् विकास र बिजुली निर्यातका लागि मार्गप्रशस्त गर्ने पूर्वाधार मानिएको नेपालभारत दोस्रो सीमापार अन्तर्देशीय प्रसारण लाइन (४०० केभी) निर्माणको टुंगो लगाउने गरी नेपालले प्रस्ताव गरेको छ। नेपालको प्रस्तावमा सोमबार भारतको बैङलोरमा ऊर्जा सहसचिवस्तरीय संयुक्त कार्यदल (जेडब्लूजी)मा छलफल भएको छ। सहसचिव तहमा भएको छलफललाई मंगलबार सचिवस्तरीय संयुक्त सञ्चालन समिति (जेएसटी)ले टुंग्याउने कार्यक्रम रहेको बैठकस्थलबाट ऊर्जा मन्त्रालयका एक अधिकारीले अन्नपूर्णलाई बताए। सचिवस्तरीय बैठकमा नेपालले उक्त प्रसारण लाइन निर्माणसम्बन्धी सम्पूर्ण ढाँचा टुंगो लगाई दुवै पक्षको हितमा निर्माण हुने गरी प्रस्ताव गरेको हो। यसअघि नेपालले आआफ्ना सरकारी पक्षबाट लगानी गरी निर्माण गर्ने प्रस्ताव गरेकोमा भारतले अस्वीकार गर्दै आएको थियो। विकल्पमा रूपमा दुवै पक्षलाई स्वीकार्य हुने किसिमले प्रशस्त गृहकार्य गरी नयाँ प्रस्ताव गरिएको नेपाली अधिकारीले बताए। प्रस्तावमा उक्त प्रसारण लाइन अलग्गै व्यापारिक कम्पनी गठन गरी निर्माण गर्ने, कम्पनीमा नेपालको आधा र भारतको आधा सेयर रहने उल्लेख छ। कम्पनीमा नेपालका तर्पबाट विद्युत् प्राधिकरण र उताबाट पावर ग्रिड अफ इन्डिया रहने नेपालको प्रस्ताव छ। यसअघि भारतले ढल्केवरमुजफ्फपुर प्रसारण लाइन निर्माणका बेला गठन गरिएको मोडल प्रस्ताव गरेको थियो। त्यसलाई नेपालले अस्वीकार गरेको थियो। ढल्केवरमुजफ्फपुरमा नेपालको सेयर १० प्रतिशत मात्र छ। कम्पनीले कमाएको नाफामा नेपालको थोरै हिस्सा आउने भएकाले नेपालले अस्वीकार गरेको हो। आधा सेयर हाम्रै भएपछि यसको नाफामा पनि आधा हक लाग्छ, बैठकमा सहभागी ऊर्जा मन्त्रालयका एक अधिकारीले टेलिफोनमा अन्नपूर्णसित भने, नाफाले प्रसारण लाइनको लागत समेट्छ। यसैगरी नेपालले गोरखपुरमा छुट्टै सबस्टेसन नबनाई त्यहींको विद्यमान संरचनामै प्रसारण लाइन चार्ज (जोड्ने) प्रस्ताव गरेको छ। यसअघि गोरखपुरमा छुट्टै सबस्टेसन बनाउनुपर्ने भारतको प्रस्ताव थियो। सबस्टेसन बनाउनु नपर्दा नेपालको १ अर्ब २८ करोड रुपैयाँ लागत बचत हुने ती अधिकारीले बताए। गोरखपुरमा नयाँ सबस्टेसन बनाउन नपर्ने मामिलामा भारतसित गत माघमा पोखरामा भएको ऊर्जासचिवस्तरीय बैठकमा सहमति भइसकेको छ। कम्पनीको वित्तीय संरचनामा पनि नेपालले छुट्टै प्रस्ताव गरेको छ। कम्पनीले २० प्रतिशत स्वपुँजी (इक्विटी) र ८० प्रतिशत ऋण प्रस्ताव गरेको छ। सेयरमा सम्बन्धित देशले अनुदान दिने नेपालको प्रस्ताव छ। सेयरका लागि सरकारी अनुदान प्राप्त भए ब्याज तिर्न नपरी उक्त प्रसारण लाइनको लागत कम पर्न जान्छ। ऋणको हकमा नेपालले भारतीय बैंकबाहेक अन्य बहुपक्षीय दातृ निकाय (एसियाली विकास बैंक, विश्व बैंकलगायत)बाट पनि सुविधाजनक ऋण लिन पाउने नेपालको प्रस्ताव छ। यस्तो ऋण एकदेखि दुई प्रतिशत वार्षिक ब्याजमा पाइन्छ भने भारतीय बैंकसित लिँदा ११ प्रतिशत पर्न आउँछ। नेपालले उक्त प्रसारण लाइनको क्यासिटी (क्षमता) सात वर्षका लागि बुक गर्नुपर्नेछ। यो प्रसारण लाइन उपयोग गर्ने गरी नेपालबाट उत्पादन हुन लागेका आयोजनाको सूची भारत सरकारलाई बुझाइसकिएको छ। यो प्रसारण लाइनले दुई हजार मेगावाटसम्म बिजुली बोक्छ। यो संरचना निर्माण भएपछि यसबाट बिजुलीको कारोबार भएन भने त्यसको भाडा कम्पनी (नेपाल र भारत मिलेर बन्ने) तिर्नुपर्ने हुन्छ। यसरी भाडा तिर्दा प्राप्त हुने नाफा वा बिजुली नबनीकन तिर्नुपर्ने रकम (जोखिम) पनि बाँडफाँट हुने भएकाले नेपाललाई घाटा नपर्ने गृहकार्य नेपालले गरेको प्राधिकरणका अधिकारीले बताउँदै आएका छन्। कुल एक सय ३५ किलोमिटर यो प्रसारण लाइनमध्ये एक सय २० किलोमिटर भारतीय खण्डमा पर्छ। यसको लागत (हालको मूल्यमा) आठ अर्ब ६१ करोड भारु (हालको मूल्यमा १३ अर्ब १३ करोड रुपैयाँ) छ। यसमध्ये भारतीय खण्डमा पाँच अर्ब ९० करोड भारु र नेपाली खण्डमा दुई अर्ब ३१ करोड भारु छ। सन् २०१६ मा तय गरेको पुरानो लागत संरचनाअनुसार भारतीय खण्डको पाँच अर्ब १९ करोड भारु र नेपालतर्प दुई अर्ब ६ करोड भारु थियो। नेपाल र भारतबीच यो प्रसारण लाइन निर्माणसम्बन्धी सहमति नभएसम्म अमेरिकी सरकारले दिन लागेको ५० अर्ब रुपैयाँ अनुदान रहेको मिलेनियम च्यालेन्ज कम्प्याक्ट (एमसीसी) कार्यान्वयनमा आउँदैन। एमसीसी कार्यान्वयनमा आउन यो प्रसारण लाइनसम्बन्धी भारतसित सहमति हुनुपर्ने सर्त छ। एमसीसीले चार सय केभी क्षमताको तीन सय १८ किलोमिटर लामो प्रसारण लाइन, तीनवटा उच्च क्षमतायुक्त सबस्टेसन निर्माण र तीन सय किलोमिटर रणनीतिक सडक मर्मत गर्ने योजना छ। यसबाट दुई करोड ३५ लाख जनतालाई विद्युत् सुविधा उपलब्ध हुने, ९० लाख जनसंख्यालाई सडकबाट लाभान्वित हुने र ऊर्जा खपत प्रतिव्यक्ति पाँच सय युनिट पुग्ने लक्ष्य छ। बैठकमा नेपालले उठाउँदै आएको इनर्जी बैकिङ, पुँजी बजारमा सेयरको खरिदबिक्रीजस्तै विद्युत्को अनलाइन कारोबार, विद्यमान अन्य १३२ केभी प्रसारण लाइनका क्षमता विस्तार, टनकपुरमा थप क्षमताको ट्रान्सफर्मर जडानलगायत एजेन्डा छन्।"
पद्धति निर्माणका लागि लडेको हुँ,"सरकारी सेवाबाट सोमबारदेखि अवकाश पाएका डा गोविन्द केसीले डाक्टरी पेशालाई निरन्तरता दिने बताएका छन्। त्रिभुवन विश्वविद्यालय शिक्षण अस्पतालमा हाडजोर्नी तथा नसा रोग विशेषज्ञका रुपमा २६ वर्ष बिताएका ६३ वर्षीय डा केसी मुलुकमा पद्धति निर्माणका लागि लड्ने उद्घोष पनि गरेका छन्। यसअघि उनी विभिन्न समयमा गरी १६ पटक अनशन बसे। २०७५ साउन १० गते सरकारसँग भएको सम्झौताअनुसार काम नभए फेरि अनशन बस्ने तयारीमा रहेका डा केसीसँग अन्नपूर्णकर्मी दिनेश गौतमले गरेको कुराकानी फेरि अनशन बस्ने तयारीमा हो ? हो, तिहारको भोलिपल्टदेखि फेरि अनशन बस्छु। मलाई त तिहारअघि पनि केही फरक पर्दैन। तर, शुभेच्छुक र नेपाली जनतालाई अलि खल्लो लाग्न सक्छ। कात्तिक ८ गतेसम्म सरकारले माग पूरा गर्छ कि, पर्खन्छु। यदि, माग पूरा गरेन भने कात्तिक १३ गतेदेखि सत्याग्रह सुरु गर्छु। नयाँ माग छन् कि पुरानै हुन् ? २०७५ साउन १० गते सरकारले हामीसँग सम्झौता गरेको थियो। सम्झौताअनुसार चिकित्सा शिक्षा ऐनमा संशोधन गरियोस् भन्ने पहिलो माग हो। त्यस्तै, विश्वविद्यालयमा पदाधिकारी नियुक्तिका लागि हालको प्रक्रिया रोक्नुपर्छ। मापदण्ड निर्धारण समितिले दिएको प्रतिवेदनअनुरूप निष्पक्ष र पारदर्शी ढंगले विश्वविद्यालयमा पदाधिकारी नियुक्त गर्ने कानुनी व्यवस्था गरिनुपर्छ। पद्धति स्थापना हुनुपर्छ। विश्वविद्यालय दलका कार्यकर्ता वा साक्षर उत्पादन गर्ने होइन, शिक्षित र वैज्ञानिक उत्पादन गर्ने हुनुपर्छ। निजी मेडिकल कलेजले अवैध रूपमा बढी रकम असुलिरहेका छन्। त्यो फिर्ता गर्नुपर्छ। त्यस्ता कलेज सञ्चालकलाई फौजदारी कानुनबमोजिम कारबाही गर्नुपर्छ। संसदीय उपसमितिले माफियाको प्रभावमा गरेको शुल्क र सिट संख्या वृद्धिसम्बन्धी निर्णय खारेज हुनुपर्छ। कर्णाली स्वास्थ्य विज्ञान प्रतिष्ठानमा तत्काल पूर्वाधार र जनशक्ति पुयाएर एमबीबीएस कार्यक्रम सञ्चालन गर्नुपर्छ। यस प्रतिष्ठानमा एडीजीपी कार्यक्रम सञ्चालन अनुचित ढंगले प्रधानमन्त्री कार्यालयले अड्काएर राखेको छ। त्यसलाई तुरुन्त स्वीकृति दिएर एमबीबीएस कार्यक्रम सञ्चालन गर्ने व्यवस्था मिलाउनुपर्छ। प्रदेश २ र ४ का साथै डोटी, डडेलधुरा, उदयपुर, इलाम र पाँचथरमा सरकारी मेडिकल कलेज खोल्ने प्रक्रिया अगाडि बढाउनुपर्छ। अनशन बस्नुपर्ने अवस्था सिर्जना भयो भने अन्य माग पनि थपिन्छ। अब कहाँ अनशन बस्नुहुन्छ ? तीन करोड नेपालीको शिक्षा र स्वास्थ्यका लागि लडेको हुँ। मुलुकको जुनसुकै कुनाकाप्चामा गएर बस्न सक्छु। जहाँ अनशन बसे पनि नेपाली जनताको सहयोग र सद्भाव पाउँछु भन्ने विश्वास छ। सरकारी सेवाबाट निवृत्त हुनुभएको छ, कस्तो अनुभूति भइरहेको छ ? शिक्षण अस्पताल महाराजगन्जमा २६ वर्ष सेवा गरें। कति बिरामीलाई सेवा पुयाएँ भन्ने आँकडा त छैन। बल्ल म फ्रि भएँ। अब केही गर्न छुट्टी लिइरहनु पर्दैन। आगामी योजना ? सेवा निवृत्तपछि पनि डाक्टरी पेसालाई निरन्तरता दिनेछु। यसअघि शिक्षा र स्वास्थ्यका लागि पार्टटाइम लड्नुपथ्र्यो। अब फुल टाइम लड्न सक्छु। पहिला त तलब आउँथ्यो, अब जीवनयापनका लागि के गर्नुहुन्छ ? म भेजिटेरियन हुँ। चिया, चुरोट, जाँड, रक्सी, माछामासु केही खान्नँ। मेरो आवश्यकता न्यूनतम छन्। राज्यले दिने पेन्सनबाट काम चलाउँछु। वर्षमा दुई तीन पटक ग्रामीण भेगमा जान्थें। अब पेन्सनको रकम बचाएर वर्षमा एक पटक भए पनि ग्रामीण क्षेत्रमा जाने सोच बनाएको छु। कोही व्यक्ति वा विचारधाराबाट प्रभावित हुनुहुन्छ ? सबै व्यक्तिमा मानवीयता हुन्छ। चाहे त्यो चोर वा अपराधी नै किन नहोस्। सबैबाट पाठ सिक्न सकिन्छ। सबै व्यक्तिबाट मानवता सिक्ने हो। घर, डेरा छैन कहाँ बस्नुहुन्छ ? भूकम्पले गाउँको घर भत्काएको छ। नयाँ बनाएको छैन। केही समय भाइसँग बस्छु। घर भत्केकाले गाउँ गए पनि डेरा लिनुपर्छ। काठमाडौंमा पनि डेरामै बस्ने हो। विवाह नगरेकामा पछुतो लाग्दैन ? त्यतिबेला विवाह गर्ने कुरालाई गम्भीर रूपमा लिइनँ। यो कुरा व्यक्ति र सोचमा भर पर्छ। म जे छु त्यसैमा खुसी छु। स्वास्थ्य सेवामा देखिएका समस्या ? स्वास्थ्य सेवामा जनशक्ति अभाव छ। विशेषज्ञ सेवा दिने दक्ष जनशक्तिको झन् अभाव छ। साधारण सेवा दिन पनि व्यवधान छ। तर, स्वास्थ्य सेवाको आयाम फराकिलो छ। स्वास्थ्यका कर्मचारीलाई समायोजन गर्दाको समस्या अहिले पनि छ। डडेलधुरादेखि बारा, रौतहटको समस्या हो यो। ठूला अस्पतालमा दरबन्दीअनुसार विशेषज्ञ डाक्टर छैन। यो पुरानै समस्या हो। प्रधानमन्त्री नै राज्यकोष खर्च गरेर उपचार गर्न जाने प्रवृत्ति छ। जनताले तिरेको करबाट तलबभत्ता खाने काम मात्र देखियो। सरकार गैरजिम्मेवार देखियो। विदेश र स्वदेशका कुनाकाप्चा घुम्दा देखेका अवस्थाले कस्तो अनुभूति गराउँछ ? मन दुखेका बेला भावुक भइन्छ। मन नदुख्ने भएको भए त यसरी किन लड्थें र ? ग्रामीण भेगमा बस्ने मध्यम र निम्न वर्गका लागि पनि आवाज निकाल्नुपर्छ भनेर दायित्व बोध गरेको हुँ। दायित्व बोध गरेपछि लड्नु त परिहाल्यो।"
अब लार्चामै भन्सार,"काठमाडौं : सरकारले तातोपानी सुक्खा बन्दरगाहदेखि नेपालचीन सीमानाको मितेरी पुलसम्मको क्षेत्रलाई भन्सार क्षेत्र कायम गर्ने तयारी गरेको छ। यस्तो भएमा चिनियाँ मालवाहक गाडी तातोपानीको लार्चास्थित सुक्खा बन्दरगाहसम्म आवतजावत गर्न पाउनेछन्। अर्थ मन्त्रालय, भन्सार विभाग, उद्योग, वाणिज्य तथा आपूर्ति मन्त्रालय, भौतिक पूर्वाधार तथा यातायात मन्त्रालय तथा नेपाल फ्रेट फरवार्डर्स एसोसिएसनका अधिकारी सम्मिलित टोलीले स्थलगत अध्ययन गरी प्रतिवेदन तयार पारेका हुन्। टोलीले भन्सार विभाग र उद्योग वाणिज्य तथा आपूर्ति मन्त्रालयलाई उक्त व्यवस्था गर्न सिफारिस गरेको छ। भन्सार विभागका सहसचिव श्यामप्रसाद भण्डारी, अर्थ मन्त्रालयका उपसचिव राजेन्द्र ढुंगेल, उद्योग वाणिज्य तथा आपूर्ति मन्त्रालयका उपसचिव पार्वती अर्याल, भौतिक पूर्वाधार तथा यातायात मन्त्रालयका सिनियर इन्जिनियर गोविन्दप्रसाद खरेललगायत ६ जना सदस्य सम्मिलित छन्। सन् २०१९ अप्रिल २९ मा नेपाल र चीनबीच पारवहन ढुवानी सम्झौता भएको थियो। उक्त सम्झौताको प्रोटोकलको धारा २ को प्रकरण ४ मा चीनले नेपाली सीमा नाका र सिगात्से सुक्खा बन्दरगाहको बीचमा पारवहन कार्गो ढुवानी गर्न अनुमतिपत्र प्राप्त गरेका र नेपालमा दर्ता भएका सवारीसाधनको आवगमनका लागि स्वीकृति दिने व्यवस्था छ। चिनियाँ पक्षले चिनियाँ मालवाहक सवारीसाधनलाई आवतजावत गर्न अनुमति दिनलाई अनौपचारिक रूपमा अनुरोध गर्दै आइरहेको अधिकारी बताउँछन्। ट्रान्जिट ट्रान्सपोर्टका फाइदा चीनले दिने ट्रान्जिट ट्रान्सपोर्टबाट नेपालले कसरी फाइदा लिनसक्छ भन्ने विषयमा टोलीले अध्ययन गरेको थियो। उनीहरूका अनुसार ट्रान्जिट ट्रान्सपोर्टबाट नेपालले धेरै फाइदा लिन सक्छ। उनीहरूका अनुसार चीनको ट्रान्जिट ट्रान्सपोर्टको प्रयोगबाट तेस्रो मुलुकको सामान ल्याउँदा महँगो नपर्ने र छिटो हुनेछ। लान्जाओमा ६ वटा रेलवे १८ वटा मुलुकसँग जोडिएको छ। चीन ओरिजिन कार्गो लान्जाओ भूबन्दरगाह हुँदै नेपाल आउने कन्टेरको संख्या तीन सय छ। यो बन्दरगाहले अन्तर्राष्ट्रिय कनेक्टिभिटी र ट्रेडमा उल्लेखनीय योगदान पुर्याएको छ। यसले ५ सयवटा अन्य पोर्टसँग र एक सय ५० वटा मुलुकसँग सिपिङ लाइनको सम्बन्ध छ। पोर्टको १ प्रतिशत भाग ट्रान्जिटका लागि उपयोग हुन्छ। यो भागबाट करिब एक लाख ६० हजार कन्टेर प्रत्येक दिन ट्रान्जिटका लागि बाहिरिने गर्छन्। आवतजावत हुने कुल कन्टेनरको ३ प्रतिशत ट्रान्जिटका लागि प्रयोग हुने गरेका छन्। यसको प्रयोग गर्नेमा मंगोलिया, रुस, मध्य एसिया र पश्चिम एसियाली मुलुक छन्। यहाँको भन्सार कार्यालयमा चार दिनसम्म कन्टेर राखेबापतको ग्राउन्ड रेन्ट नलिने व्यवस्था छ। त्यसपछिको प्रत्येक एक दिन प्रतिकन्टेनर एक आरएमबी लाग्छ। कन्टेनर १० दिनभन्दा बढी रहेमा एक सय आरएमबी लिई टर्मिनलभित्रै अर्काे भागमा कन्टेनर सारिने व्यवस्था छ। दुई महिनाभन्दा बढी राखिएमा कन्टेनर नै जफत हुने व्यवस्था छ। तियान्जेनदेखि सिगात्सेसम्मको दूरी चार हजार ५ सय ४१ किलोमिटर छ। तियाञ्जेनदेखि लान्जाओसम्म कन्टेर ओसारपोसार बापतको भाडा प्रतिकन्टेनर ७ हजार आरएमबी छ। सेन्जेनदेखि लान्जाओसम्म ११ हजार आरएमबी छ। खाली कन्टेनरमा भने ४० प्रतिशत मात्रै शुल्क लाग्ने गरेको छ। इन्जिन टेस्टिङमा काम गर्ने तरिका छरितो रहेको टोलीको भनाइ छ। करिब ९ देखि १४ मिनेटमा गुणस्तर परीक्षण सम्पन्न हुन्छ। गुणस्तर परीक्षण गरेपछि सामान सार्न सामान बोकेको सानो ट्रक रन गराइन्छ। एक ट्रक र अर्काे ट्रकको आवतजावत एक मिनेटको फरक हुनुपर्नेछ।"
