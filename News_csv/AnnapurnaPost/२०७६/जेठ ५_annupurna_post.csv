शीर्षक,विवरण
मानव अधिकार आयोगको संकुचन,"राष्ट्रिय मानव अधिकार आयोगको अधिकार संकुचन गर्ने गरी सरकारले विधेयक तयार पारेको छ। यो विधेयक हुबहु संसद्बाट पारित भएमा आयोगभन्दा महान्यायाधिवक्ताको हात माथि हुनेछ। पूर्वप्रधानन्यायाधीश अध्यक्ष रहेको आयोगको स्वायत्तता खुम्चिनेछ। अझ गम्भीर विषय त यसको मस्यौदा आयोगका पदाधिकारीसँग छलफलै नगरी जस्केलाबाट ल्याइएको छ। यसको दफा १७(क)(१) मा आयोगले गरेको छानबिन तथा अनुसन्धानबाट कुनै व्यक्ति वा संस्थाविरुद्ध मुद्दा चलाउनुपर्ने देखिएमा सम्बन्धित घटनाको अनुसन्धान प्रतिवेदन र मुद्दा चलाउन आवश्यक पर्ने पर्याप्त प्रमाणसहित महान्यायाधिवक्तासमक्ष सिफारिस गर्नुपर्ने व्यवस्था छ। सोही दफाको (क)(२) मा सिफारिस प्राप्त भएपछि आवश्यक देखिएमा महान्यायाधिवक्ता कार्यालयले मुद्दा चलाउने निर्णय गर्नेछ भन्ने वाक्यांश छ। यति मात्र होइन, मुद्दा चलाउने निर्णय गर्नुअघि थप अनुसन्धान वा प्रमाण संकलन गर्न आवश्यक देखिएमा महान्यायाधिवक्ताले आयोगलाई अनुरोध गर्न सक्ने भनिएको छ। त्यसपछि आयोगले थप अनुसन्धान वा प्रमाण संकलन गरी पठाउनुपर्ने छ। आयोगले यसरी थप अनुसन्धान वा प्रमाण संकलन गरिसकेपछि मुद्दा चलाउन पर्याप्त भएमा मात्र महान्यायाधिवक्ताले मुद्दा चलाउने निर्णय गर्नेछ। आयोगले अनुसन्धान सकेर दोषीमाथि कारबाही सिफारिस गरिसकेपछि महान्यायाधिवक्ताबाट जाँच गर्ने व्यवस्था राख्दा भविष्यमा राजनीतिक स्वार्थअनुरूप छानीछानी मुद्दा चलाउने वा नचलाउने अवस्था सिर्जना हुनेछ। फौजदारी कारबाहीको विषयलाई सरक्कै महान्यायाधिवक्ताको तजविजमा छाडिदिने हो भने प्रमाणका छिद्र कोट्याएर दोषीलाई मुद्दा नचलाउने अवस्था निम्तिन सक्छ। दण्डहीनता नेपालको निरन्तर चुनौती हो। मानव अधिकारको उल्लंघनमा दोषी देखिएका तथा अदातलबाट दोषी ठहर व्यक्तिले उन्मुक्ति पाउने र सजाय नपाउने अवस्थाले पीडित झनै पीडित बनिरहेका छन्। आयोगका सिफारिस कार्यान्वयन हुन नसक्दा मानव अधिकार उल्लंघनका विषयले बर्सेनि संयुक्त राष्ट्रसंघीय मानव अधिकार समितिमा उजुरीको रूपमा चाङ लाग्दै छन्। न्याय प्राप्तिका विषयलाई राज्यबाट क्षतिपूर्ति र राहतमा सीमित राख्न खोजिएको छ। उल्लंघनकर्ता नै आलोपालो गरेर राज्यको मुख्य जिम्मेवार पदमा रहेका कारण सिफारिसमा कारबाही नभएका उदाहरण देखाइरहनु पर्दैन। महान्यायाधिवक्ता सरकारको कानुनी सल्लाहकार भएकाले सरकारको स्वार्थमा चल्नुपर्ने बाध्यता हुन्छ। फलतः राज्य पक्षबाट हुने मानव अधिकार उल्लंघन सदा संरक्षणमा पर्ने जोखिम बढ्छ। आयोगको स्वायत्तता र स्वतन्त्रता केवल आयोगको सरोकारको विषय होइन। आयोग न्यायपीडित अनि मानव अधिकारप्रेमी सबैको न्याय माग्न जाने साझा थलो हो। आयोगको क्षेत्राधिकार खुम्चिँदा अन्तर्राष्ट्रिय जगत्मै प्रश्न उठ्ने अवस्था छ। महान्यायाधिवक्ताको आदेश र निर्देशनमा पूर्वप्रधानन्यायाधीशले नेतृत्व गर्ने स्वतन्त्र एवं स्वायत्त संस्थाले काम गर्नुपर्ने अवस्था प्रथम दृष्टिमै आपत्तिजनक हो। यो लागू भए संवैधानिक आयोग स्वतः अधिकारविहीन बन्नेछ। संवैधानिक सीमाभन्दा बाहिर गएर संसदीय समितिले समेत निर्देशन दिन नपाउने अवस्थामा आयोगको अधिकार खोसेर महान्यायाधिवक्तामा सुम्पिनु न्यायोचित हुन सक्दैन। मानव अधिकारसम्बन्धी पेरिस सिद्धान्त र संविधानको भावना र मर्म प्रतिकूल हुनेछ। त्यति मात्र होइन, आयोगको अधिकार क्षेत्र खुम्च्याउने गरी प्रदेश तथा शाखा कार्यालय नरहने व्यवस्था विधेयकमा राखिएको छ। यसो भयो भने सामान्य नागरिकको मानव अधिकारको पहुँचमा गम्भीर समस्या ल्याउने छ। मानव अधिकारप्रतिको प्रतिबद्धता केवल ओठे भाषणमा नभएर अन्तर्राष्ट्रिय मञ्चमा समेत देखिनुपर्छ। आयोगको स्वायत्तता र स्वतन्त्रतामाथि आँच पुगे अन्ततोगत्वा मानव अधिकारभित्रका दुई आँखा मानिने प्रेस स्वतन्त्रता र अभिव्यक्ति स्वतन्त्रता पनि संकटमा पर्न सक्छ। हाल आयोगले सीधै सरकारलाई कारबाहीको सिफारिस गर्ने व्यवस्था छ। आयोगको सिफारिसमा मुद्दा चलाएपछि कुनै पनि मुद्दामा पर्याप्त प्रमाण छ कि छैन भनेर जाँच गर्ने स्वतन्त्र न्यायिक निकाय अदालत हो, न कि महान्यायाधिवक्ता। अतः यसलाई सच्याउनुपर्छ।"
यूएनडीपीकी आवासीय प्रतिनिधिले बुझाइन् ओहोदाको प्रमाणपत्र,"काठमाडौं : संयुक्त राष्ट्रसंघीय विकास कार्यक्रम (यूएनडीपी)का तर्फबाट नेपालका लागि आवासीय प्रतिनिधि आयसाने मेदागंगोडा लबेले परराष्ट्रमन्त्री प्रदीपकुमार ज्ञवालीलाई ओहोदाको प्रमाणपत्र बुझाएकी छिन्। ओहोदाको प्रमाणपत्र बुझ्दै परराष्ट्रमन्त्री ज्ञवालीले उनलाई बधाई दिनुका साथै दीगो विकास लक्ष्य प्राप्तिमा नेपाल र यूएनडीपीबीचको साझेदारी थप प्रगाढ हुने बताए। 'हामी विश्वव्यापी लक्ष्य सन् २०३० अगावै प्राप्त गर्न पहल गरिरहेका छौं,' परराष्ट्रमन्त्रीले भने। आवासीय प्रतिनिधि लबेले पनि दीगो विकास लक्ष्य प्राप्तिका लागि सरकार र नेपाली जनतासँग मिलेर काम गर्ने प्रतिबद्धता जनाइन्। 'नेपालमा मजबुत संरचना तयार गर्ने, रोजगारी सिर्जना, प्रजातान्त्रिक शासन प्रणालीका लागि सरकारसँग निरन्तर साझेदारी गर्नेछौं,' उनले भनिन् । उनले पर्यटन नेपालको अर्थतन्त्रलाई अघि बढाउने प्रमुख आधार भएको भन्दै आगामी दिनमा यूएनडीपीका गतिविधि यस क्षेत्रमा केन्द्रीत हुने बताइन्।"
'लुकिछिपी किन मायामा' भिडियो सार्वजनिक,"काठमाडौं : गणेश सेन्चुरीको स्वरमा रहेको 'लुकिछिपी किन मायामा' बोलको गीत सार्वजनिक भएको छ।भिडियोमा पुरानो गाउँले जीवनलाई पुन: जीवित बनाउन खोजिएको छ। उक्त भिडियोमा शब्द, संगीत, स्वर गणेश सेन्चुरीको रहेको छ भने कोबिद बज्रले म्युजिक एरेन्जमेन्ट गरेका हुन्। भिडियोमा चोपेन्द्र भुषालउर्फ मुकुन भुषालका साथै नायिका सुरबिना कार्की, मनिष तामाङ र अनु काफ्लेको अभिनय रहेको छ। भिडियोलाई निशल पौडेलले छायांकन गरेका हुन् भने भीम विश्वकर्माले भिडियो सम्पादन गरेका हुन्। नबिन चौहानको निर्देशन र कन्सेप्टमा भिडियो तयार भएको हो। भिडियोलाई आर्टमान्टु नेपालले निर्माण गरेको हो।"
मृत्यु भएको पाँच दिनपछि किशोरीको दाहसंस्कार,"बैतडी : मृत्यु भएको पाँच दिनपछि बैतडीको मेलौली नगरपालिका ७ बनालीकी १९ वर्षीया किशोरी सावित्री चन्दको अन्तिम संस्कार गरिएको छ। गएको बुधबार राति घर नजिकैको मेलको रुखमा झुण्डिएको अवस्थामा सावित्रीको शव भेटिएको थियो। प्रहरीले सावित्रीको कोठामा खानतलासी गर्दा मेलौली नगरपालिका १ प्रशान्तसिंह क्षेत्रीको पर्स भित्र नागरिकता, फोटो र १० हजार रुपैयाँ फेला पारेको थियो। त्यसपछि सावित्रीका आफन्तले सावित्रीलाई आत्महत्या गर्न बाध्य बनाउनेलाई कडा कानुनी कारबाही माग गर्दै शवको दाहसंस्कार गर्न मानेका थिएनन्। सावित्रीका बुबा मदनबहादुर चन्दले क्षेत्रीको नाममा जबरजस्तीकरणी र दुरुत्साहन मुद्दा दर्ता गरेका थिए। प्रहरीले सोही किटानी जाहेरीको आधारमा क्षेत्रीमाथि अदालतबाट म्याद थपेर अनुसन्धान गरिरहेको छ। आइतबार पनि अदालतले १० दिन म्याद थपेर थप अनुन्धान गर्न आदेश दिएको जिल्ला प्रहरी कार्यालय बैतडीका प्रवक्ता एवं प्रहरी निरीक्षक रवीन्द्र चन्दले जानकारी दिए। मृतक किशोरीको भजाइनल स्वाब, उनले लगाएका लुगा र भिसेरा रिपोट परीक्षण लागि केन्द्रीय विधि विज्ञान प्रयोगशालामा पठाइएको उनले बताए। किटानी जाहेरी दिएपछि कानुनी प्रक्रिया अनुसार कारबाही अघि बढीरहेकाले आफन्तले शव बुझेर आइतबार दाहसंस्कार गरेको स्थानीय केशवसिंह भाटले बताए।"
बैतडी जीप दुर्घटना अपडेट : दाजुभाइसहित तीनको मृत्यु,"बैतडी : जिल्लाको दशरथचन्द नगरपालिका १० बाराकोटका लागि आइतबार निकै कहालीलाग्दो साबित भएको छ। पूजा गर्न हिँडेका दाजुभाइसहित तीन जना जिप दुर्घटनामा मृत्यु भएपछि अहिले गाउँ शोकमग्न भएको छ। आइतबार बिहान सवासात बजे बाराकोटबाट देहीमाण्डौं हुँदै नागार्जुनका लागि हिँडेको ग १ ज ४९२१ नम्बरको जिप बिहान साढे ११ बजेतिर दशरथचन्द नगरपालिका ११ नानीगाडमा दुर्घटना हुँदा दशरथचन्द नगरपालिका बाराकोटका अन्दाजी ६० वर्षीय हिराबल्लभ भट्ट र उनका भाई अन्दाजी ५३ वर्षीय लालमणि भट्टका साथै उनकै आफन्त अन्दाजी ५० वर्षीय नरुली भट्टको ज्यान गएको हो। दुर्घटनामा ३ जना घाइते भएका छन्। घाइते हुनेमा सोही ठाउँका प्रकाश भट्ट, कञ्चनपुरको महेन्द्रनगरका २६ वर्षीय राहुल भट्ट र जीपचालक दशरथचन्द नगरपालिका १० कै नवीन भट्ट रहेका छन्। घाइते मध्ये प्रकाशको अवस्था गम्भीर रहेको जिल्ला अस्पताल बैतडीका मेडिकल अधिकृत डा वसन्तराज जोशीले बताए। उनले भने प्रकाश भट्टको अवस्था गम्भीर छ। हामीले रेफर गरिसकेका छौं। २ जनालाई पनि थप उपचारका लागि अन्यत्र लग्नै पर्छ। दुर्घटनामा मृत्यु भएका लालमणि भट्ट दानेश्वर माविकै अंग्रेजी शिक्षक हुन्। एकै घरका र एकै ठाउँका व्यक्तिहरुको ज्यान गएपछि गाउँमा रुवाबासी चलेको छ। देवताल मन्दिरको दर्शनका लागि परिवारका सदस्य सहित लालमणि सर पनि जानु भएछ। शुक्रबार विद्यालयबाट छुट्टिँदा आइतबार भेटौंला भन्नुहुन्थ्यो तर त्यही भेट अन्तिम रहेछ, दानेश्वर माविका शिक्षक हरिश भट्टले भने।"
अपहरणको नाटक गरेर परिवारसँगै पैसा असुल्न खोज्दा,"भैरहवा : रुपन्देहीको सिद्धार्थनगर नगरपालिका ८ (भैरहवा) का २२ वर्षीय मोहम्मद कलामुद्दिन मुसलमान वैशाख ५ गतेबाट परिवारसगँ सम्पर्कविहीन भए। उनी यस अघि पनि घरबाट निस्किएको हप्तौँ दिनसम्म घर आउँदैनथे। यस पटक घरबाट निस्किएको एक महिना पुग्न लागेको थियो। परिवारले पनि खासै चासो राखेका थिएनन्। तर, जब परिवार सदस्यको मोबाइलमा मोहम्मद अपहरणमा परेको म्यासेज आयो तब परिवार झस्कियाे । मोहम्मदको मोबाइल नम्बर ९८११९५६३बाट उनको भाउजू नम्बरमा मोहम्मद अपहरणमा परेको भन्दै म्यासेज मार्फत फिरौती रकम माग गरियो। म्यासेजमा मलाई अपहरण गरेर अध्याँरो ठाउँमा राखिएको छ, दुई लाख रुपैयाँ पठाइदिनुपर्यो उल्लेख थियो। म्यासेज आएलगत्तै परिवारले प्रहरीलाई सम्पर्क गर्यो। परिवारसगँ सबै विवरण लिएर प्रहरीले तत्काल खोजी सुरु गर्यो। प्रहरीले त्यही फिरौती मागिएको मोहम्मदको नम्बरबाट अनुसन्धान सुरु गर्यो। मोबाइलको लोकेसन भैरहवास्थित सिद्धार्थ रंगशाला क्षेत्रमा देखायो। प्रहरी टोली तत्काल रंगशाला क्षेत्रमा खोजतलासका लागि मुभ भयो। त्यहाँ त्यस्तो कुनै अपहरण गतिविधि पाइएन। मोहम्मद पनि फेला परेनन्। यता प्रहरीले खोजतलास जारी राख्यो। उता समय समयमा अन हुने मोबाइलमा प्रहरीले परिवारलाई पुनः म्यासेज पठाउन लगाउँदै रकम बार्गेनिङ गर्न लगायो। फिरौती रकम २ लाख रुपैयाँबाट ५० हजारमा झरेपछि अपहरण नभई अपहरणको नाटक रचिएको हुन सक्ने अवस्थामा पुगिएको रुपन्देहीका एसपी हृदय थापाले बताए। मोहम्मद आफैले आफ्नो अपहरणको नाटक रचेको भन्ने अवस्थामा पुगिसकेका थियौँ रुपन्देहीका एसपी थापाले भने,तर, समस्यामा नै परेको हो भने उनलाई सकुशल उनको परिवारको जिम्मा लगाउनु हाम्रो कर्तव्य रहेको कारण हामी पछि हटेनौँ। मोबाइल कुरा गर्न नमान्ने मोहम्मदले टेक्स्ट् म्यासेजमा मात्र कुरा गर्थे। ५० हजार दिन तयार रहेको तर कहाँ, कसरी पठाउने भन्दै प्रहरीले पुनः परिवारलाई म्यासेज गर्न लगायो। उताबाट म्यासेज आयो, 'भोलि भन्छु।' यत्तिका दिन भैरहवा रहेका मोहम्मदको मोबाइल लोकेसन अर्को दिन पोखरा क्षेत्रमा देखायो। त्यहाँ उनले विगतमा आफ्नो परिचित व्यक्ति डण्डापाणी खनाललाई भेटे। उनकै घरमा बास बसे, खाना खाए। उता मोहम्मदले खनालसँग रकम मगाएको तर परिचयपत्र नभएकाले उनीसगँ उनको नागरिकता नम्बर माग गरे। रुपन्देहीका डीएसपी एवं प्रवक्ता धर्मराज भण्डारीले भने, यता मोबाइलमा डण्डापाणी खनालको नाममा आइएमईमार्फत् पैसा पठाइदिनु भन्दै ठेगाना र मोबाइल नम्बर म्यासेजमा पठाए। त्यती बेलासम्म रुपन्देही प्रहरीले कास्की प्रहरीलाई सम्पर्क गरिसकेको थियो। उताबाट पनि प्रहरी टोली तयारी अवस्थामा थियो। भैरहवाबाट डण्डापाणी खनालको नाममा ५० हजार रुपैयाँ पठाइयो। र, अपहरणको नाटक गरेर पैसा निकाल्न गएका मोहम्मद अन्ततः प्रहरी फन्दामा परे। पक्राउ परेका मोहम्मदलाई सार्वजनिक मुद्दा दायर गरी थप अनुसन्धान भइरहेको जिल्ला प्रहरी कार्यालय रुपन्देहीले जनाएको छ।"
विरोधको अनौठो शैली : सडकमै किन रोए पत्रकार ?,"विराटनगर : सदा झैं मोरङ जिल्ला प्रशासन अघि सेवाग्राहीको आवातजावत चलिरहेको थियो। कार्यालय खुलेको केही समय मात्र भएको थियो। विभिन्न फाँटमा लामबद्ध भएका सर्वसाधारण विभागीय प्रमुख आउलान् र सेवा लिएरै चाँडै घर फर्किउँला भनेर कुरिरहेका थिए। जब कार्यालयको गेट बाहिर एक्कासी मानिसको एक हुल चिच्याउँदै रोएको ठूलो आवाज आयो। सबैजना आत्तिए। कालो ब्यानार लिएर जिल्ला प्रशासन अघिल्ति उभिएका ति व्यक्ति अरु कोही नभएर पत्रकार थिए। प्रदेश १ को राजधानी विराटनगरमा आइतबार पत्रकारहरूले रोएको अभिनय गर्दै सरकारले संसदमा पेश गरेको मिडिया काउन्सिल विधेयकको विरोध गरे। प्रेस युनियन मोरङको अग्रसरतामा भएको यो अनौठो विरोध शैली पत्रकारले किन अपनाए ? प्रेस युनियन मोरङका सभापति कुमार लुइँटेलको भनाइमा यदि संसदमा दर्ता भएको मिडिया काउन्सिल विधेयक जस्ताको तस्तै पारित भएमा पत्रकारले रुँदै हिँड्नुपर्ने अवस्था आउन सक्ने भएकोले यसखालको शैलीमा विधेयकको विरोध गरिएको हो। 'जरिबाना र कैदका सन्दर्भमा विधेयकमा जेजस्ता व्यवस्थाहरू राखिएको छ, त्यो लागू भएमा पत्रकार रुँदै हिँड्नुपर्ने अवस्था आउँछ, पैसा लिएरै हिँड्नुपर्ने अवस्था आउँछ भनेर हाम्रो आवाज सरकारलाई सुनाएको हो', उनले भने, 'समाजका विकृति र कुरीति उजागर गर्ने पत्रकारले डराएर काम गर्नुपर्ने अवस्था राम्रो होइन भनेर सरकारलाई सुनाउन रुनै पर्ने स्थिति आएको हो।' कसरी आयो आइडिया ? विरोधका लागि रुने आइडिया गत शुक्रबारको एक अनौपचारिक बैठकमा आएको लुइँटेल बताउँछन्। प्रस्ताव गरेका थिए प्रेस युनिनयका पूर्व जिल्ला सभापति मिनकुमार नवोधितले। 'छलफलका क्रममा सिठी जुलुस गर्ने कि भनेर पनि प्रस्ताव आयो, अरु पनि आइडियाहरू आए तर अन्तिममा नवोधितले ल्याएको शैलीमा सहमत भइयो', लुइँटेलले भने। विरोधका लागि घण्टी जुलुश गर्ने, कवितात्मक विरोध गर्ने लगायतका प्रस्ताव पनि आएका थिए। तर अन्तिममा रुने शैलीमा नै सबैले सही थापे। हेर्नुस् भिडियो"
परिवारले बुझे बालकको शव,"धादिङ : बाटो निर्माण गर्दा खोलाबाट ग्राभेल निकालिएको खाल्डोमा डुबेर बालकको मृत्यु भएपछि उत्पन्न भएको तनाव साम्य भएको छ। बालकलाई गाउँपालिकाको तर्फबाट १० लाख क्षतिपुर्ति दिने र परिवारलाई रोजगारीको लागि समन्वय गर्ने बेनिघाट रोराङ गाउँपालिकाको प्रतिवद्धतापछि मृतक बालकका आफन्तले शव बुझेका हुन्। धादिङको बेनिघाट रोराङ गाउँपालिका २ स्थित ताल्तीमा निर्माण हुँदै गरेको ह्वासिङ नारायणी सिमेन्ट उद्योगमा जाने बाटो निर्माण गर्न मलेखुखोलाबाट ग्राभेल निकाल्दा खोलामा बनेको खाल्डो बनेको थियो। खाल्डोमा शनिबार पौडी खेल्न गएका तीनजना मध्ये गजुरी गाउँपालिका २ घर भएका ८ वर्षीय केदार गिरीको मृत्यु भएको थियो। यसअघि पनि खोलाबाट गिटी निकालेर बाटो बनाइएको भनेर बेनिघाट रोराङ गाउँपालिका र गजुरी गाउँपालिकाका स्थानीयबीच पटकपटक विवाद उत्पन्न हुँदै आएको थियो। खोला कटान गरी सडक निर्माण गरेको आरोप लागिरहेको सो क्षेत्रमा बालकको मृत्यु भएपछि स्थानियबासी तथा परिवारका सदस्य आक्रोशित बनेका थिए। पीडित पक्ष, स्थानीयबासी, सिमेन्ट उद्योगका प्रतिनिधि, गाउँपालिकाका प्रतिनिधिबीच भएको छलफलपछि पीडित परिवारलाई राहत उपलब्ध गराउने सहमति भएको हो। घटनास्थलमा पुगेका बेनिघाट रोराङ गाउँपालिकाका अध्यक्ष पीत्तबहादुर डल्लाकोटीलाई गजुरीका स्थानीयले हातपातको प्रयाससमेत गरेका थिए। यस अघि सिमेन्ट उद्योगले निजी स्रोेत प्रयोग गरेर बाटो बनाउने सहमति गरेको भए पनि खोलाबाट अवैध उत्खन्न गरेकाले घटना निम्त्याइएको आक्रोशित समूहले आरोप लगाएका थिए।"
हिपातले चौपाया मरेपछि : चौपाया किसानलाई प्रदेश सरकारबाट २० लाख राहात,"पोखरा : अधिक हिमपातका कारण दुई महिना अघि मुस्ताङ जिल्लामा धेरै चौपाया मरेपछि गण्डकी प्रदेश सरकारले किसानलाई २० लाख रुपैयाँ दिने भएको छ। किसानले पालेका याक, चौरी, भेडा, च्याङ्ग्रा लगायतका चौपाया मरेपछि गण्डकी प्रदेश सरकारले राहात दिने भएको हो। व्यवसायीक किसानले हिमपातका कारण चौपाया मरेर ठूलो नोक्सान बेहोरर्नु परेपछि प्रदेश सरकारले मुस्ताङ जिल्लाका किसानलाई राहातका लागि २० लाख बजेट छुट्याएको गण्डकी प्रदेशको पशुपक्षी महाशाखा प्रमुख तथा वरिष्ठ पशु विकास अधिकृत डा दीर्घनाथ ढुंगनाले जानकारी दिए। मुस्ताङको लोमान्थाङ गाउँपालिकामा मात्र हिमपातको कारण र हिमपात लगतै भेडा च्याङ्ग्रामा छेर्ने रोगका कारण २ हजार ७ सय ६७ चौपाया मरेको लोमान्थाङ गाउँपलिकाका प्रमुख प्रशासकीय अधिकृत सुशील अर्यालले बताए। याक, चौरी गाई, भेडा, च्याङ्ग्रा, लु गाई लगायतका चौपाया गरी यति ठूलो संख्यामा चौपाया मरेका हुन्। मुस्ताङमा ६ करोड बढीको चौपाया मरेको बताइएको छ। अन्नपूर्ण संरक्षण क्षेत्र अयोजना, स्थानीय गाउँपालिका समेतले किसान माझ पशु विमा कार्यक्रम लग्दा कुनै किसानले पनि पशु विमा नगर्दा ठूलो नोक्सानी बेहोर्न परेको छ। लोमान्थाङ गाउँपालिकाले राहातका लागि छुट्यायो ७ लाख ३१ हजार हिमपातका कारण गत महिना मुस्ताङको लोमान्थाङ गाउँपलिकामा ठूलो संख्यामा किसानले पालेका चौपाया मरेपछि गाँउपालिकाले राहातका लागि ७ लाख ३१ हजार रुपौयाँ छुट्याएको छ। किसानलाई थोरै राहात भए पनि उपलब्ध गराउने उद्देश्यले गाउँपालिकाको बैठकले यो निर्णय गरेको लोमान्थाङ गाउँपलिकाका प्रमुख प्रशासकीय अधिकृत सुशील अर्यालले जानकारी दिए। गाउँपालिकाले १ लाख पर्ने याक चौरीलाई १ हजार रुपौयाँ राहात दिने भएको हो। लोमान्थाङमा २ सय ५२ याक चारी मरेका तथ्याङ्क छ। यसै गरी १५ देखि १८ हजार पर्ने प्रति भेडा च्याङ्ग्रालाई ३ सय, पोथी भेडालाई २ सय, रमालाई ५० र याकको बाच्छाबाच्छीलाई ५ सय रुपौयाँको दरले लोमान्थाङ गाउँपालिकाले वडाको सिफारिसको आधारमा राहात दिने भएको हो। मुस्ताङको लो घेकर दामोदर कुण्ड गाउँपालिकाका अध्यक्ष राजु विष्टले हिमपातको कारण मरेका चौपायालाई कति बजेट छ्ट्याउने भन्ने बारे छलफल भइरहेको बताएको छ। यस गाउँपालिकामा करिव ४ सय चौपाया हिमपातको कारण मरेको उनले सुनाए। थोरै राहात दिएर खुशि पार्नु भन्दा पनि गाउँपालिकाले अव हुने यस्ता घट्ना नदोहोरिने उपाय तर्फ गाउँपालिकाले व्यवस्थापन गर्ने अध्यक्ष विष्टले सुनाए। पशु विमा कार्यक्रमलाई पनि प्रभावकारी बनाउन गाउँपालिका लाग्ने पनि उनले बताए। अन्य गाउँपालिकाले पनि राहातको बारेमा छलफल भइरहेको बताएका छन्। प्रदेश सरकारले दिने बजेटको आधारमा थप केही राहात किसानलाई दिने गाउँपालिकाले बताएका हुन्।"
डब्लूडब्लूएफको संरक्षण पुरस्कार २०१९ प्रदान,"काठमाडौं : विश्व वन्यजन्तु कोष, नेपाल (डब्लूडब्लूएफ) ले आफ्नो २६ औं वार्षिकोत्सको अवसरमा संरक्षण पुरस्कार२०१९ प्रदान गरेको छ। आइतबार भएको कार्यक्रममा संरक्षण पुरस्कार (व्यक्तिगत) बाट कान्तिपुर टेलिभिजनका पत्रकार माधवप्रसाद अर्याल पुरस्कृत भएका छन्। अर्याल पाल्पामा रहेर जीविकोपार्जन, जलवायु परिवर्तन, वातावरण तथा जैविक विविधताका विभिन्न पक्षमा कलम चलाउँदै आएका छन्। त्यस्तै निमा लामा र उमाकान्त पन्तलाई संरक्षण पुरस्कार (व्यक्तिगत) पुरस्कार प्रदान गरिएको छ। लामा जनावरको शून्य हत्या तथा सिकार सम्बन्धी जनचेतना बढाउने र चुम उपत्यकामा जैविक विविधता संरक्षणमा काम गर्दै आएका छन्। त्यस्तै पन्त वृक्षारोपण तथा तटवर्ती वन व्यवस्थापनमा काम गर्दै आएका छन्। यो पुरस्कारको राशी प्रतिव्यक्ति ५० हजार रहेको छ। त्यसैगरी संरक्षण पुरस्कार (संस्थागत)बाट सामुदायिक विकास तथा पैरवी मञ्च, नेपाल र रानीबारी सामुदायिक वन पुरस्कृत भएका छन्। पैरवी मञ्चले तराई जिल्लाका स्थानीय समुदायमा प्रकृति संरक्षण तथा जलवायु परिवर्तन अनुकुलका लागि काम गर्दै आएको छ। त्यस्तै रानीबारी वन काठमाडौं महानगर भित्रको एक मात्र सामुदायिक वन हो। वन क्षेत्रमा वर्षाको पानी संकलन गर्नेदेखि जमिनमा पानी पुनर्भरण गर्ने काम गर्दै आएको छ। संस्थागत पुरस्कारको राशी एक लाख रुपैयाँ रहेको छ। डब्लुडब्लुएफ, नेपाल वन्यजन्तु, वन, जलवायु तथा उर्जा र जलाशयका क्षेत्रमा काम गर्दै आएको छ। यो संरक्षण पुरस्कार वातावरणविद् न्यान्सी अब्राहमद्वारा राष्ट्रिय निकुञ्जका एक कर्मचारीको संरक्षण प्रतिको लगाव तथा उत्साहबाट प्रभावित भई सन् १९९५ मा स्थापना गरिएको हो।"
सरकारीमा गाभियो निजी विद्यालय,"डडेल्धुरा : डडेल्धुराको गन्यापधुरा गाउँपालिकाको एक निजी विद्यालय सरकारी विद्यालयमा गाभिएको छ। गन्यापधुरामा एक निजी र एक सरकारी अर्काे सरकारी विद्यालयमा गाभिएका छन्। मर्निङवेल इङ्गलिस बोर्डिङ स्कुल र सरस्वती प्रावि जिमरोडालाई लाटागन्याप प्राविमा पठनपाठन हुनेगरी गाभिएको हो। सुदूरपश्चिम प्रदेश सभाका सांसद कर्णबहादुर मल्लले एक कार्यक्रमका बिच विद्यालय समायोजन भएको घोषणा गरे। बसाइसराईका कारण विद्यार्थीको संख्या कम भएपछि ती विद्यालयबीच समायोजन भएको हो। २०७२ मा स्थापना भएको मर्निङवेलमा नर्सरीदेखि कक्षा ३ सम्म पढाइ हुने गरेको थियो। त्यस्तै कक्षा १ देखि ३ सम्म पढाइ हुने सरस्वती प्राथमिक विद्यालयमा जम्मा ५ जना मात्र विद्यार्थी थिए। कक्षा कक्षा १ देखि ५ सम्म पढाइ हुने लाटागन्याप प्राथमिक विद्यालय मालिगाउँमा ४८ विद्यार्थी थिए। लाटागन्याप प्राथमिक विद्यालयमा अंग्रेजी माध्यमबाट पढाइ सुरु भएपछि समायोजन गरेको मर्निङवेल बोर्डिङ स्कुलका प्रिन्सिपल शेरबहादुर ऐरले बताए। संस्थागत विद्यालयमा जसरी गुणस्तरीय शिक्षा दिइएको छ। त्यही अनुसारको गुणस्तर सरकारी विद्यालयमा दिनुपर्छ भन्ने मान्यताले गर्दा हामी सबै मिलेका हौं उनले भने। गाउँपालिकामा रहेका निजी विद्यालयका विद्यार्थी सरकारीमा भर्ना हुन थालेपछि निजी विद्यालय बन्द हुने अवस्थामा पुगेका कारण विध्यालय गाभ्नु परेको गाउँपालिका अध्यक्ष नवलबहादुर मल्लले बताए। अन्ये वडामा रहेका निजी विद्यालयलाई पनि सरकारी विद्यालयमा गाभ्ने प्रयास भइरहेका समेते अध्यक्ष मल्लले बताए। समायोजनले गुणस्तरीय शिक्षामा टेवा पुग्छ। अन्य विद्यालयलाई समायोजनको प्रयास भइरहेका छ, उनले भने, यो अभियान सफल भयो भने गाउँपालिकाकोनै शैक्षिक गुणस्तर बढ्ने छ। शैक्षिक गुणस्तर वृद्धिका लागि गाउँपालिकाले ती विद्यालयलाई अनुदान पनि दिने भएको छ। विद्यालयमा भवन, खेलमैदान, शौचालय, खानेपानी, प्रयोगशाला, बाह्य वातावरणलगायत भौतिक पूर्वाधार, शिक्षक दरबन्दी र शैक्षिक सामग्री व्यवस्थापनमा सुधार गरिने अध्यक्ष मल्लले बताए। समायोजन भएका विद्यालयमा बालविकास केन्द्र भने यथावत् रहने र आवश्यक परेका समुदायमा बाल विकास केन्द्र थपिने शिक्षा इकाइ गन्यापधुराले जनाएको छ।"
त्रिशूलीमा बस दुर्घटना : आमा र दिदी पर्खिरहेकी छिन् स्वस्तिका,"धादिङ : गजुरी गाउँपालिका५ गलौंदीकी ४ वर्षीया स्वस्तिका पन्त आमा र दिदीसँगै काठमाडौं जान बिहान ६ बजे गाडी चढिन्। १५ मिनेट बित्न नपाउँदै उनीहरू चढेको बस वडा नम्बर ६ को बन्छेटारमा पुगेर दुर्घटना भयो। दुर्घटनामा नौ जनाको मृत्यु भएको छ। आमा अनिता पन्त (परियार) र दिदी अस्मिता परियार गम्भीर घाइते भए पनि उछिट्टिएकी स्वस्तिका भाग्यबश सकुशल बाँचिन्। ३ ठाउँमा ठोक्किँदै बस त्रिशूलीमा खसे पनि स्वस्तिका भने भीरको बीचमा अड्किइन्। उद्धारकर्ताले बस खसेको भीरबाट स्वस्तिकालाई सडकमा ल्याएका थिए। उनको शरीरमा कुनै पनि चोट नदेखिए पनि कसैसँग बोल्न सकेकी थिइनन्। अस्पतालमा सोधीखोजी गर्न जाने जोसुकैलाई एकोहोरो हेरिरहने उनले केही भन्न नसके पनि उनको आँखाको भावले नै आमा र दिदीलाई खोजिरहेको थाहा पाइन्छ। अस्पतालमा सामान्य परीक्षणपछि उनीहरू बस्ने घरबेटीले स्वस्तिकालाई अस्पतालबाट जिम्मा लिएर गएका छन्। गजुरी अस्पताल प्रमुख राम कार्कीका अनुसार स्वस्तिकाकी आमा र दिदी घाइते भए पनि खतरामुक्त रहेकाले थप उपचारका लागि काठमाडौं रिफर गरिएको बताए। चालक फेरिएपछि दुर्घटना भयो : घाइते निन्द्रा नलागे पनि आँखा चिम्म गरेर बसिरहेको थिएँ। एक्कासी गड्याम्म आवाज आयो। सबै यात्रु चिच्याउन्जेल गाडी खोलामा खसिसकेको थियो। म होस्मै थिएँ, ढोकाबाट निस्कन खोजें। नदी गहिरो देखेर ड्राइभरको सिटको झ्यालबाट हाम्फालें। गाडी खसेको भीर पाखाभरि घाइतेहरू छट्पटाइरहेका थिए। के गर्ने कसो गर्ने अत्यास लाग्यो। उत्निखेरै गाउँलेहरु आइपुग्नुभयो। मेरो ज्यान पूरै दुखेको थियो, तर कहाँ के भएको आफैंलाई थाहा थिएन। गाउँलेसँग मिलेर अरू घाइतेको उद्धारमा सघाएँ। केहीबेरपछि सेना र प्रहरी आइपुगे। सेना र प्रहरीले सबै घाइतेलाई माथि सडकमा ल्याउँदै उपचार गर्न पठाए। मेरो पनि छातिमा दुखाइ बढ्न थाल्यो, मान्छेको भीड बढेपछि स्थानीयले मलाई पनि अस्पताल पठाए। दुर्घटना हुनुभन्दा ३४ किलोमिटर वर गाडीमा तेल हालिएको थियो। त्यसपछि चालक फेरिएका थिए, त्यसको केहीबेरमै दुर्घटना भयो। (दुर्घटनाका घाइते झापाका फणिन्द्रबहादुर कार्कीसँगको कुराकानीमा आधारित) यसरी गरियो उद्धार : उद्धारकर्मी गाउँले हामी घरमै बसिरहेका थियौं। एक्कासि गड्याङगुडङ आवाज आएपछि त्यता दौडियौं। गाडी खसेर घाइते पाखाभरि छरिएका रहेछन्। ३४ जनाको त मृत्यु नै भइसकेको रहेछन्। रोडबाट हेर्दा गाडीभित्र पनि मान्छे देखिए। सबैले लौ न बचाउ बचाउ भन्दै कराइरहेका थिए। पाखामा भएकाभन्दा पनि गाडीभित्र चिच्याइरहेका घाइतेलाई पहिले निकालियो। हामीसँग बोक्ने साधन केही थिएन, गाडीभित्रका घाइते सबैलाई निकालिसकेपछि पहिले जसलाई भेट्यो उसैलाई माथि सडकमा उकाल्न थाल्यौं, हामीसँगै आएका साथीले प्रहरीलाई खबर गर्यो। केहीबेरमा सेना, सशस्त्र र प्रहरी पनि आए। सबैलाई पालैपालो उपचार गर्न पठाइयो। (दुर्घटनास्थलमा सबैभन्दा पहिले पुगेका उद्धारकर्मी मंगल तामाङ र दिलिप तामाङसँगको कुराकानीमा आधारित)"
भन्सार अधिकृतसहित १० जनाविरुद्ध भ्रष्टाचार मुद्दा,"काठमाडौं : नेपालगञ्ज भन्सार कार्यालयका भन्सार अधिकृत सुभाषप्रसाद श्रेष्ठसहित १० जनाविरुद्ध आइतबार मुद्दा दायर गरिएको छ। अख्तियार दुरुपयोग अनुसन्धान आयोगले २० लाख २४ हजार बिगो दाबीसहित विशेष अदालतमा मुद्दा दायर गरेको हो। अख्तियारले भ्रष्टाचारमा भन्सार अधिकृत बटुकृष्ण अधिकारी, जाँचकी नासु बसन्तकुमार सुवेदीलाई प्रतिवादी बनाएको छ। नक्कली प्रज्ञापनबाट सामान पैठारी गरी राजस्व छली गरेको आरोपमा उनीहरू विरुद्ध मुद्दा चलाएको अख्तियारका प्रवक्ता प्रदीपकुमार कोइरालाले जानकारी दिए। उनीहरूविरुद्ध ४ वर्षसम्मको कैद र विगो बमोजिमको जरिवानाको माग दाबी गरिएको छ। राजस्व अनुसन्धान विभागका नायव सुब्बा देवीबहादुर थापाविरुद्ध राजस्व छली तथा चुहावटका कार्यरको सूचना तथा सुराकीका आधारमा अनुगमन तथा अनुसन्धान गरी प्रचलित कानुन बमोजिम कारबाहीमा सघाउ पुग्ने गरी जिम्मेवारी निर्वाह गर्नुपर्नेमा बदनियतसाथ सरकारलाई हानिनोक्सानी तथा सामानधनीलाई फाइदा पुर्याएको आरोप मुद्दा हालिएको छ। उनपनि भन्सारका कर्मचारीसरह नै कैद र जरिवानाको व्यवस्था गरिएको छ। नियम तथा कार्यविधि उल्लंघन हुने गरी प्रचलित कानुनद्वारा निषेधित तवरबाट कर्मचारी समेतको मिलेमतोमा राजस्व छली गरी सरकारलाई हानीनोक्सानी पुर्याउने कार्य गर्ने भन्सार एजेण्ट दिनेश कुमार बानिया, वनवोरी माता ट्रेडर्सका सञ्चालक रविन्द्र गुप्ता, वनवोरी माता ट्रेडर्सका लागि काम गर्ने वीरेन्द्र गुप्ता, हिमालयन कार्गोको संचालिका मधुकुमारी चौधरी, हिमालयन कार्गोको लागि काम गर्ने विनोद कुमार गुप्ता र राहुलकुमार गुप्ताविरुद्ध मुद्दा हालिएको छ। उनीहरूविरुद्ध २ वर्षसम्म कैद र विगो बमोजिमको जरिवाना गरिएको छ। भन्सार एजेन्ट बानियाँले कर्मचारीसँगको मिलोमतोमा वनवोरी माता ट्रेडर्सको ४ सय किलोग्राम दूधको पाउडर सामान उल्लेख गर्दै २०७५ जेठ २४ गते जारी भएको झुट्टा प्रज्ञापनपत्र नं १५३१५ का आधारमा घिउसमेत भित्राएको दाबी अख्तियारको छ। अभियोगपत्र अनुसार ना ६ ख ५८५९ र ना ७ ख १७ नम्बरका मालबाहक ट्रकबाट भन्सार महसुल तथा राजस्व छली गरी ल्याइएका मालबस्तु र प्रज्ञापन पत्रमा उल्लेख नभएको घिउ बदनियतसाथ भित्र्याएर सामानधनीसँगको मिलेमतोमा २० लाख २४ हजार बराबरको भन्सार महसुल राजश्व छली तथा चुहावट गराएका थिए। त्यस्तै श्री प्राथमिक विद्यालय, फतुहा महेशपुर ५, रौतहटमा शिक्षक आरतीकुमारी मल्लिकले झुट्टा शैक्षिक योग्यताको प्रमाणपत्र पेश गरी नियुक्ति लिएको आरोपमा कर्ओ मुद्दा दायर भएको छ। अख्तियार दुरुपयोग अनुसन्धान आयोगले शिक्षक पदमा नियुक्ति पाउन र सेवा प्रवेश पश्चात सरकारी लाभ लिने मनसायले नक्कली शैक्षिक प्रमाण पत्र पेश गरेको आरोपमा विशेष अदालतमा मुद्दा दायर गरेको हो। बिहार बोर्डबाट प्राप्त गरेको हाइस्कुल तहको झुट्टा रनक्कली शैक्षिक प्रमाणपत्र पेश गरी शिक्षक पदमा नियुक्ति भई लाभ तथा सुविधा लिएको दाबी अख्तियारको छ।"
सस्को बोतलभित्र सुर्तीको खोल,"बेनी : म्याग्दीमा ससको बोतलभित्र सुर्तीको खोल भेटिएको छ। रघुगंगा गाउँपालिको केन्द्र मौवाफाँटमा रहेको एक खाजा पसलमा सिल नतोडेको ससको बोतलभित्र सुर्तीको खोल भेटिएको हो। आइतबार दिउँसो खाजा खान गएका ग्राहकहरूलाई पसल सञ्चालकले ससको बोत्तल दिएका थिए। अखाद्य बस्तु भेटिएपछि ससको बोतल बरामद गरिएको गाउँपालिकाका नायव सुब्बा दयाराम पौडेलले जानकारी दिए। तिरुपती फुड्स एन्ड बेभरेजले २०१८ नोबेम्बर २६ मा उत्पादन गरेको उक्त ससको बोतलमा उपभोग्य समयअवधि उल्लेख छैन। ७०० मिलिलिटरको बोतलभित्र ससमाथि तैरिएको अवस्थामा सुर्तीको खोल प्रष्टसँग देखिन्छ। सस चाउमिन, मम लगायत परिकार बनाउन प्रयोग गरिन्छ। ग्रामीण बजार क्षेत्रमा म्याद नाघेका र अखाद्य बस्तुको बिक्री हुने गरेको गुनासो बढेको छ। स्थानीय प्रशासनको बजार अनुगमन सदरमुकाममा केन्द्रित रहदै आएको छ। बजार अनुगमनलाई ग्रामीण बजारमा विस्तार गर्न लागिएको प्रजिअ लीलाधर अधिकारीले बताए। उनका अनुसार प्रत्येक महिनाको पहिलो सोमबारका दिन स्थानीय तहका ग्रामीण बजारमा संयुक्त बजार अनुगमन गरिने भएको छ।"
कञ्चनजंघामा ज्यान गुमाएका दुई आरोहीको शव निकालियो,ताप्लेजुङ : कञ्चनजंघा हिमाल आरोहणको क्रममा गत बुधवार ज्यान गुमाएका दुई आरोहीको शव पाँच दिनपछि निकालिएको छ। ८ हजार २ सय मिटरमाथिको उचाईमा मृत्यु भएका भारतीय आरोही ४८ वर्षीय विप्लव बैद्य र ४६ वर्षीय कुन्तल करारको शव निकालिएको हो। दोसे आधार शिविरसम्म शेर्पाहरूको सहायतामा झारेर त्यहाँबाट हेलिकप्टरमा राखेर सुकेटार विमानस्थलबाट काठमाडौं लगिएको हो। वैद्यको आरोहण गरेर फर्कदै गर्दा र कुन्तलको चढ्दै गर्दा लेक लागेर मुत्यु भएको थियो। काठमाडौस्थित पिक प्रमोशन प्रालिबाट उनीहरू आरोहणका लागि गएका थिए। चिलिका आरोहि रोड्रिगो भिभ्यान्चो भने चौंथो आधार शिविर क्षेत्रमै हराइरहेका छन्। हालसम्म पनि नभेटिएकाले उनलाई जिवितै भेट्ने सम्भावना कम रहेको खोजीका लागि गएका शेर्पा मिङमा शेर्पाले बताए। विश्वको तेस्रो अग्लो कञ्चनजंघा हिमाल आरोहणका क्रममा बिरामी परेका दुई भारतीय र एक जर्मन नागरिकको काठमाडौंमा उपचार भइरहेको छ। उनीहरूलाइ हेलिकप्टरबाट तत्काल उद्धार गरी उपचारार्थ काठमाडौं लगिएको थियो। ८ हजार ५ सय ८६ मिटर उचाइको कञ्चनजंघामा यो सिजनमा ३४ जनाले आरोहण अनुमती लिएका थिए। अरुको आरोहण सफल भएको कम्पनीहरुले जनाएका छन्।
किताबको मूल्य तिरेनन् विद्यालयले,"दुनै,डोल्पा : चैत्रमै बालबालिकाको हातहातमा पुगेका किताबको मूल्य विद्यालयले हालसम्म पनि भुक्तानी गरेका छैनन्। जगदुल्ला गाउँपालिकाका विद्यालयले स्थानीय बिक्रेतालाई किताबको मूल्य तिर्न आनाकानी गरेका छन्। गाउँपालिकामा रहेका ९ वटा विद्यालयमध्ये ६ वटा विद्यालयले दुई महिना बितिसक्दा समेत भुक्तानी गर्न नमानेपछि आफू मारमा परेको स्थानीय बिक्रेता साजन स्टेश्नरीका श्रवणकुमार रोकायाले दुखेसो पोखे। जगदुल्ला गाउँपालिकाका ९ वटा विद्यालयका १ हजार १ सय २० विद्यार्थीका लागि ढुवानीको जिम्मा पाएको साजन स्टेशनरीले समयमा किताब दिएपनि विद्यालयले किताबको मूल्य भुक्तानीमा आलटान गरेर ६ लाखभन्दा बढी रकम रोकिएको रोकायाले बताए। गाउँपालिकाले किताबको रकम फागुनमा नै विद्यालयको खातामा पठाइसकेको छ। अब विद्यालयबाट स्थानीय बिक्रेताले नै लैजानुपर्ने गाउँपालिकाका अध्यक्ष नारासिँह रोकायाले जानकारी दिए। उनले भने,' के कति कारण विद्यालयले भुक्तानी गर्न मानेका छैनन्, समयमा भुक्तानीका लागि विद्यालयसँग छलफल गरिएको बताए। याता केही विद्यालयले भने स्थानीय बिक्रेताले फागुनमा ल्याउनुपर्ने किताब चैत्रको अन्तिमसम्म पुर्याएकाले केही दिन भुक्तानीमा ढिलाइ भएको बताए छन्।जनक शिक्षा सामाग्रीले दिने ढुवानी समेत नपाएको गुनासो श्रवणकुमार रोकायाले गरेका छन्।जनक शिक्षाबाट पाउने ढुवानी भने जिल्लाका सबै स्थानीय बिक्रेताले नपाएकाले केही दिनमा पाउने रोकायाले बताए। सँगैका त्रिपूरा मावि,भगवति मावि र ज्ञानोदय आधारभुत विद्यालयले भुक्तानी गरिसकेको र अन्य ६ वटा विद्यालयले बारम्बार अनुरोध गर्दा समेत नदिएको रोकायाको गुनासो छ।पहिलेका वर्षका तुलनामा यस वर्ष डोल्पाका बालबालिकाले चैत्रमा नै नयाँ पाठ्यपुस्तक पाएका थिए। स्थानीय सरकारका जनप्रतनिधिले ताकेता गरेर समयमा किताब विद्यालयमा पुगेको गाउँपालिका अध्यक्ष नारासिंह रोकायाले जानकारी दिए।"
५ दिनभित्र कम्पनीमा दर्ता गरिसक्न यातायात समितिलाई महासंघको निर्देशन,"काठमाडौं : नेपाल यातायात व्यवसायी राष्ट्रिय महासंघले पाँच दिनभित्र आफ्ना समितिलाई कम्पनीमा दर्ता गरिसक्न आग्रह गरेको छ । महासंघ र सरकारबीच भएको सहमतिअनुसार संस्था दर्ता ऐन २०३४ अन्तर्गत दर्ता भई यातायात सेवा सञ्चालन गर्दै आएका महासंघका सदस्यलाई पाँच दिनभित्र कम्पनी दर्ता गरिसक्न महासंघले आग्रह गरेको हो । महासंघले आज सूचना प्रकाशित गरी कम्पनी दर्ता ऐन २०६३ को दफा ९ को उपदफा १ थप गरिएको १(क) अनुसार कम्पनी दर्ता गर्न महासंघमा आवद्ध यातायात व्यवसायीलाई शेयर सदस्य बनाई यातायात व्यवस्था कार्यालयमा पेश गरी सिफारिश लिई कम्पनी रजिष्ट्रार कार्यालयमा दर्ता गर्नुपर्ने बताएको छ । महासंघका महासचिव सरोज सिटौलाले सरकार र महासंघबीच भएको सहमतिअनुसार सबै यातायात समितिलाई कम्पनीमा दर्ता हुनुपर्ने बताए । 'पाँच दिनभित्र कम्पनीमा दर्ता नहुने यातायात समितिको जिम्मा महासंघले लिँदैन', उनले भने। देशभर चल्ने सार्वजनिक सवारीसाधन यातायात समिति र केही सवारीसाधन कम्पनीमा दर्ता भएर सञ्चालित छन् ।"
विकराल प्रदूषण (तस्बिरसहित),"काठमाडौं : विश्व स्वास्थ्य संगठनको मापदण्डअनुसार हावामा २५ पीएम (पार्टिकुलेट म्याटर) १० भन्दा कम माइक्रोग्राम पर क्युबमिटर हुनुपर्छ। नेपालले आफ्नै मापदण्ड बनाएको छ बढीमा ४०। तर काठमाडौंमा यो ५४२६७ छ। राजधानी सहर सास फेर्नै नसक्ने प्रदूषित भइरहेको छ। सरकारले प्रदूषण नियन्त्रण गर्न पेट्रोलडिजेलबाट प्रतिलिटर ५० पैसा उठाउँदै आएको १० वर्ष भयो। यसमा ५ अर्ब २८ करोड रुपैयाँ संकलन भएको छ। तर, यस प्रयोजनमा एक रुपैयाँ पनि खर्च भएको छैन। वन तथा वातावरण मन्त्रालयलाई प्रदूषण शुल्क कहाँ खर्च भइरहेको छ भन्ने थाहा छैन। राजस्व खातामा जम्मा गरेको भौचरमात्र मन्त्रालयमा आइपुग्छ। रकम भने अर्थले अहिलेसम्म हामीकहाँ पठाएको छैन, वन तथा वातावरण मन्त्रालयका प्रवक्ता डा सिन्धुप्रसाद ढुंगानाले भने, सामान्य बुझाइमा पनि त्यो रकम प्रदूषण नियन्त्रणमै खर्च हुनुपर्ने हो। वातावरण संरक्षण कोषमै नआएपछि प्रदूषण नियन्त्रणमा खर्च गर्न नसकिएको हो। सासै फेर्न गाह्रो अस्तव्यस्त सडक, सवारीसाधन तथा विभिन्न उद्योग वायु प्रदूषणका मुख्य स्रोत हुन्। अव्यवस्थित उद्योग तथा कारखाना, सवारीसाधन सञ्चालन, क्षतिग्रस्त भौतिक संरचना र सडक मर्मत, धुवाँ, स्वास्थ्य संस्थाबाट निस्कने फोहोर, घरबाट निस्कने फोहोरले गर्दा वायु प्रदूषण उच्च बिन्दुमा पुगेको वातावरणविद् भूषण तुलाधरको भनाइ छ। यसले स्वास्थ्यमा गम्भीर असर देखापरेका छन्। वायु प्रदूषणसँगै पानी, माटोलगायत अन्य प्रदूषण पनि बढ्दै गएको तुलाधरले बताए। मन्त्रालयको तथ्यांकअनुसार वायु प्रदूषण ३८ प्रतिशत गाडीबाट निस्कने धुवाँ, २५ प्रतिशत धुलो, १८ प्रतिशत कृषि र ११ प्रतिशत इँटाभट्टाबाट निस्कने धुवाँमार्फत हुने गरेको छ। यसबाहेक घरबाट निस्कने फोहोर, डँढेलो र उद्योगधन्दाको धुवाँले वायु प्रदूषण गर्छ। पर्यावरण प्रदर्शन सूचकांक (ईपीआई) रिपोर्ट २०१८ अनुसार वायु प्रदूषण धेरै रहेका देशमा नेपाल १७६ औं नम्बरमा छ। ईपीआईले १ सय ८० मुलुकको अनुसन्धान गरेको थियो। छिमेकी मुलुक भारतको अवस्था नेपालभन्दा खराब छ। ऊ १ सय ७७ औं नम्बरमा छ। राजधानीमात्र होइन, जिल्लाका सहर पनि तीव्र प्रदूषणको चपेटामा छन्। वायु गुणस्तर निगरानी शाखाका अनुसार शनिबार सुनसरीमा ६८५, नेपालगन्जमा ५२९ र सिमरामा २५ पीएम ४१ माइक्रोग्राम छ। २५ पीएम कण नाकबाट सीधै फोक्सो र रक्तनलीसम्म पुग्छ। यो जति बढ्यो, उति स्वास्थ्य जोखिम बढ्छ। विविध निकायबीच समन्वय नहुँदा प्रदूषण बढ्दै गएको वातावरण मन्त्रालयका प्रवक्ता ढुंगानाको भनाइ छ। वातावरण संरक्षण, प्रदूषण रोकथाम तथा नियन्त्रण र राष्ट्रिय सम्पदा संरक्षणका लागि मन्त्रालयले विविध काम गर्दै आएको छ, उनले भने, प्रदूषण बढाउने पक्षलाई निर्देशनसमेत दिँदै आएका छौं। विविध उद्योग, होटल, स्वास्थ्य संस्था, विभन्न आयोजना निमाण गर्न पूर्व वातावरण प्रभाव मूल्यांकन (ईआईए), प्रारम्भिक पर्यावरण परीक्षा (आईईई) गर्नुपर्ने व्यवस्था रहेको र यही मात्र कार्यान्वयन हुने हो भने पनि प्रदूषण कम हुने ढुंगानाको भनाइ छ। सरकार, निजी क्षेत्र, सरोकारवाला निकाय, उपभोक्ता सबै प्रतिबद्धतासाथ लाग्ने हो भने प्रदूषण नियन्त्रण गर्न सकिने तुलाधरले बताए। यो त्यति ठूलो विषय होइन। सबै निकायसँग इच्छाशक्ति हुने हो भने कम गर्न सकिन्छ, तुलाधरले भने, एकीकृत कार्यक्रम ल्याई कार्यान्वयनमा सबै जुट्टे हो भने प्रदूषण न्यूनीकरण सहजै सकिन्छ। विगतमा प्रदूषण नियन्त्रणका लागि धेरै कार्ययोजना बनेको र कार्यान्वयनमा मात्र समस्या देखिएको उनको भनाइ छ। मन्त्रालयले वातावरणमा वार्षिक ४० करोड खर्च गर्दै आएको छ। मन्त्रालयले यो वर्ष १६ करोड बजेट विनियोजन गरेको थियो। त्यस्तै वातावरण विभागमा पनि १६ करोड रकम छ। मन्त्रालयले हरेक प्रदेशलाई एककरोड बजेट विनियोजन गरेको छ। संघीय मामिला तथा स्थानीय विकास मन्त्रालयले वातवरणमैत्री स्थानीय शासन ऐन पारित गरी भौतिक निर्माण गर्दा वातावरणको संरक्षण गर्ने, स्वच्छ वातावरण कायम गर्न आवश्यक व्यवस्था गर्नेजस्ता प्रावधान उल्लेख गरेको छ। वातावरण संरक्षण ऐन २०५३ र वातावरण संरक्षण नियमावली २०५४ ले स्वच्छ वातावरण कायम राख्नुपर्ने भने पनि यो हुन सकेको छैन। विद्युतीय, हाइब्रिड र ब्याट्रीबाट चल्ने गाडीलाई प्रोत्साहन गर्दै आएको यातायात व्यवस्था विभागका महानिर्देशक कुमारप्रसाद दहालको भनाइ छ। ग्रिन स्टिकर प्रक्रिया थप वैज्ञानिक र कडाइ गरी प्रदूषण कम गर्न सकिने उनले बताए। छिमेकी मुलुकमा युरो ६ का सवारी गुड्न थाले पनि हामीकहाँ युरो २, ३ को सवारी छन्, उनले भने, यसले गर्दा पनि प्रदूषण बढेको हो। पुराना मापदण्ड हटाएर नयाँनयाँ मापदण्ड कार्यान्वयनमा जानुपर्छ। विभाग युरो ४ को सवारी भिœयाउने तयारीमा छ। हरियाली प्रवद्र्धन, फोहोर नजलाउने, ट्राफिक जाम कम गर्न जक्सन निर्माण, धूलो नियन्त्रण, सडकको क्षमताअनुसार गाडीलाई अनुमति, विद्यालय र कार्यालयका गाडीलाई समय र रुट तोकी व्यवस्थित गर्न सके प्रदूषण कम गर्न सकिन्छ। प्रदूषण नियन्त्रण शुल्क अन्यत्रै खर्च नेपाल आयल निगमले उपभोक्तासँग डिजेल र पेट्रोलबाट असुल्दै आएको प्रदूषण नियन्त्रण शुल्क उद्देश्यविपरीत खर्च हुँदै आएको छ। उपभोक्ताले डिजेल र पेट्रोलबाट प्रतिलिटर पचास पैसा प्रदूषण नियन्त्रण शुल्कबापत तिर्दै आएको छ। तर उक्त रकम प्रदूषण नियन्त्रणमा खर्च नगरी अर्थ मन्त्रालयले अन्यत्र खर्च गर्दै आएको छ। जुन प्रयोजनका लागि रकम उठाइएको हो त्यही प्रयोजनमा खर्च हुन नसक्दा उपभोक्ता ठगिएका हुन्। आयल निगमले आर्थिक ऐन ०६६ मा व्यवस्था भएअनुसार नेपाल सरकारको राजस्व शीर्षक नं १४५२१ मा जम्मा गर्छ। निगमले २०६६ मंसिरदेखि २०७६ वैशाखसम्म ५ अर्ब २८ करोड रुपैयाँ सञ्चित कोषमा दाखिला गरिसकेको निगमका प्रवक्ता वीरेन्द्र गोहितले जानकारी दिए। प्रत्येक महिनाको शुल्क अर्को महिनाको २५ गतेभित्र राजस्व खातामा दाखिला गर्नुपर्ने प्रावधानअनुसार नियमित दाखिला गर्दै आएको गोहितले बताए। आर्थिक ऐनअनुसार सो अवधिभित्र दाखिला नगरेमा वार्षिक पन्ध्र प्रतिशत ब्याजसहित असुलउपर गरिने उल्लेख छ। आर्थिक वर्ष २०७४७५ मा मात्रै एक अर्ब २५ करोड ९७ लाख २६ हजार रुपैयाँ संकलन भएको थियो। जीवित छैन संरक्षण कोष वातावरण संरक्षण, प्रदूषण रोकथाम तथा नियन्त्रण र राष्ट्रिय सम्पदा संरक्षणका लागि स्थापित वातावरण संरक्षण कोष को रकमसमेत खर्च हुन सकेको छैन। कोषमा सरकारबाट प्राप्त रकम, विदेशी सरकार वा अन्तर्राष्ट्रिय संघसंस्थाबाट प्राप्त रकम र अन्य स्रोतबाट प्राप्त रकम जम्मा हुन्छ। कोषमा झन्डै ५ करोड जम्मा भएको मन्त्रालयका प्रवक्ता ढुंगानाले बताए। तर मन्त्रालयले यो कोषको रकम एक रुपैयाँ पनि खर्च नगरेको महालेखाको प्रतिवेदनले देखाएको छ। हाल संरक्षण कोष अस्तित्वमा नरहेको उनी स्विर्काछन्। वातावरण संरक्षण कोषको भरमा मात्र नहुने उनको भनाइ छ। हरियाली प्रवद्र्धनले प्रदूषण कम गर्ने भए पनि काठमाडौंमा वृक्षरोपण गर्ने ठाउँ नभएको ढुंगानाको भनाइ छ। मन्त्रालयसँग हरियाली प्रवद्र्धन कार्यक्रम छ, उनले भने, भएको रूखबिरुवा पनि विकास निमार्णका क्रममा काटिएका छन्। कहाँ गएर वृक्षरोपण गर्नु ? मन्त्रालयले १६ करोड स्वच्छन्द वातावरण महाअभियानमा बजेट छुट्याएको छ। वन विभागले पनि यस काममा सोही बराबरको रकम खर्च गर्दै आएको छ। सात प्रदेशमा एकएक करोड बजेट विनियोजन गरेको छ। तस्बिर : विकास कार्कीउमा विष्टदिपेन श्रेष्ठ सरोज बैजुअशोक दुलाल"
"बैतडीको नानीगाडमा जीप दुर्घटना, ३ को मृत्यु,३ घाइते","बैतडी : बैतडीमा जीप दुर्घटना हुँदा ३ जनाको मृत्यु भएको छ।सोही दुर्घनामा अन्य ३ जना घाइते भएका छन्। देहीमाडौंबाट नागार्जुन जाँदै गरेको ग १ ज ४९२१ नम्बरको जीप आइतबार बिहान साढे ११ बजेतिर दशरथचन्द नगरपालिका ११ नानीगाड भन्ने स्थानमा दुर्घटनामा परेको प्रहरीले जनाएको छ। दुर्घटनामा परी बैतडीको दशरथचन्द नगरपालिका१० बाराकोट अन्दाजी ४५ वर्षीय हिराबल्लभ भट्ट,सोही ठाउँका अन्दाजी ६५ वर्षीय नरुली भट्टको घटनास्थलमै ज्यान गएको छ। मृत्यु हुनेमध्ये एकजनाको भने सनाखत हुन नसकेको प्रहरीले जनाएको छ। दुर्घटनामा परी दशरथचन्द नगरपालिका १० का प्रकाश भट्ट, कञ्चनपुरको महेन्द्रनगरका २६ वर्षीय राहुल भट्ट र जीपचालक दशरथचन्द नगरपालिका१०का नवीन भट्ट घाइते भएका छन्। जीप दुर्घटनाको कारण भने खुलेको छैन्। जीप सडकबाट डेढसय मिटर तल खसेको प्रहरीले जनाएको छ। घटनास्थलतर्फ प्रहरी नायव उपरीक्षक नेत्रमणी गिरी नेतृत्वको टोली गएको छ भने घाइतेलाई अस्पताल ल्याउने काम भइरहेको प्रहरीले जनाएको छ।"
सदरमुकामका मासु पसलमा अनुगमन,"भोजपुर : भोजपुर सदरमुकाममै दूषित मासुजन्य खाद्य पदार्थको बिक्री वितरण गरिएको भेटिएको छ।खाद्य प्रविधि तथा गुण नियन्त्रण डिभिजन कार्यालय धनकुटाको अगुवाइमा गरिएको अनुगमनका क्रममा बजार आसपासका मासु पसल र होटलमा गुणस्तरहिन अखाद्य मासुजन्य पदार्थ बिक्री हुँदै आएको भेटिएको हो। बजार आसपासका १६ वटा मासुपसलमा गरिएको अनुगमनमा उक्त अखाद्य मासुजन्य पदार्थ बिक्री हुँदै आएको भेटिएको प्रमुख जिल्ला अधिकारी नुरहरी खतिवडाले बताए।अनुगमनका क्रममा ती मासु पसलमा अव्यवस्थित रुपमा नछोपी, पूर्ण सफाई नगरी, रेफ्रिजेरेटर प्रयोग नगरी मासुजन्य पदार्थ बिक्री वितरण गरिएको भेटिएको प्रजिअ खतिवडाले बताए। अनुगमनपछि ती मासु पसलमा छोपेर सफा राख्न र सफाइमा ध्यान दिन सचेत गराइएको थियो। त्यस्तै मिठाइ पसलमा बनाइएका परिकारमा अखाद्य रङको मात्रा बढी पाइएको थियो। सर्वसाधरणको स्वास्थ्यमा पुग्ने गम्भीर असरलाई ध्यानमा राख्दै ती अखाद्य सामान मिसावट गरी सामान बिक्री नगर्न सचेत गराइएको डिभीजन कार्यालय धनकुटाका निमित्त प्रमुख शिवशंकर मिश्रले बताए। अनुगमनको क्रममा तेल, चाउचाउ, कुरकुरेलगायतका ५ वटा खाद्य सामग्रीको नमुना ल्याव परीक्षणका लागि लगिएको अनुगम टोलीले जनाएको छ।जिल्ला प्रशासन, नागरिक समाज, पत्रकार, उद्योग वाणिज्य संघको प्रत्यक्ष सहभागितामा बजारका मिठाई, किराना, मासु पसल लगायत होटल र पाउरोटी उद्योग गरि करिब ३ दर्जन बढी पसलमा अनुगमन गरिएको थियो।"
त्रिशुलीमा बस खस्दा मृत्यु हुनेको संख्या ५ पुग्यो (अपडेट),"धादिङ : धादिङको गजुरी गाउँपालिका६ बन्छेटारस्थित त्रिशुली नदिमा आइतबार बिहान बस खस्दा पाँच जनाको मृत्यु भएको छ । चार जनाको घटनास्थलमा र एक जनाको उपचारका क्रममा मृत्यु भएको प्रहरीले जानकारी दिएको छ । झापाको काँकडभिट्टाबाट काठमाडौंका लागि छुटेको ना ७ ख ४३८७ नम्बरको यात्रुबाहक बस बिहान ६ बजे त्रिशुली नदीमा खसेको हो । दुर्घटनामा २९ जना घाइते भएका छन् । घाइतेमध्ये १४ जनालाई स्थानीय स्वास्थ्य संस्थामा सामान्य उपचारपछि काठमाडौँ पठाइएको छ । अन्य घाइतेहरुको गजुरी, आदामघाट र गल्छीमा रहेका स्वास्थ्य संस्थामा उपचार भइरहेको छ । बस सडकबाट ६० मिटर तल त्रिशुली नदिमा खसेको हो । दुर्घटनास्थलमा नेपाल प्रहरी, नेपाली सेना, शसस्त्र प्रहरीको टोलीले उद्धार कार्य गरिरहेको छ ।"
पाणिनि तपोभूमिमा महायज्ञ,"सन्धिखर्क : नेपालका एक सय गन्तब्य स्थलभित्र परेको पाणिनि तपोभूमिको प्रचारप्रसार गर्न धार्मिक महोत्सव सुरू भएको छ। श्री ब्रह्म वैवर्त पुराण अनुष्ठान ज्ञान महायज्ञको पूर्व उपप्रधानमन्त्री टोपबहादुर रायमाझीले उद्वघाटन गरेका थिए। जारी धार्मिक महायज्ञमा व्यासाचार्य भुवन गुरूले कथा बाचन गरिरहेका छन्।महायज्ञ जेठको ६ गते अर्थात् सोमबार समापन हुनेछ। विश्वको प्राचीन भासा संस्कृतको ब्याकरणको उत्पत्ति भएको र रचना भएको अर्घाखाँचीको पाणिनि तपोभूमि ओझेलमा परेको छ। हजारौं वर्ष पहिले पाकिस्तानको लाहोरबाट तपस्या गर्दै अर्घाखाँचीको खिदमिमा आएका पाणिनि ऋषीले पणेनाको लेकमा तपस्या गरेर संस्कृत व्याकरणको रचना गरेका थिए।पाणिनि तपोभूमि क्षेत्र विश्व भाषा सम्पदाको प्रमुख स्थल हो। यसै क्षेत्रमा आएर पाणिनि ऋषीले तपस्या गरेपछि भगवान शिव प्रशन्न भएर डमरु बजाउँदै चौध सूत्रको स्वर निकालेको र ती चौध सूत्रबाट संस्कृत व्याकरणको रचना गरेको पंडित केसवानन्द मरासिनीको भनाइ छ। यस क्षेत्रको ब्यापक प्रचार प्रसार गर्न सके विश्वकै एउटा धार्मिक पर्यटकीय स्थलको रुपमा विकास गर्न सकिन्छ। अर्घाखाँचीको पूर्वमा रहेको पाणिनि गाउँपालिका १ पणेनामा यो तपोभूमि पर्दछ। यस तपोभूमिबाट उत्तर फर्कदा हिमालयका हिम श्रृंखला, दक्षिण फर्कदा तराईका फाँट अनि भारतीय भूमि देख्न पाइन्छ। अर्घाखाँचीको पोखराथोक र पाल्पा जिल्लाको तीनधारेबाट उकालो हिँडेपछि यस क्षेत्रमा पुग्न सकिन्छ। पाणिनि ऋषीले पणेनामा तपस्या गरेर निस्किएको चौध सुत्रलाई महेश्वर सुत्राणी भनिएको र तिनैका आधारमा लघु सिद्धान्त, मध्य सिद्धान्त र सिद्धान्त कौमुदीको निर्माण गरेको भन्ने संस्कृतका विज्ञ बताउँछन्।"
फुटबल खेल्न गएका किशोर दुई दिनदेखि बेपत्ता,"सिन्धुली : सिन्धुलीको कमलामाई नगरपालिका १० (साविक कनपा १७) गौरनटोल भिमानका १७ वर्षीय किशोर दुई दिनदेखि बेपत्ता छन्। शनिबार बिहान ६ बजे घरनजिकै फुटबल खेल्न भनी घरबाट निस्केका सनिस देवकोटा अहिलेसम्म सम्पर्कमा नआएको उनकी आमा सोविता देवकोटाकाले जानकारी दिइन्। ' बिहान फुटबल खेल्न जान्छु भन्दै निस्केको थियो। तर, अहिले २० घण्टा बढी भइसक्यो सबै आफन्त र साथीभाइकोमा खोजिसक्यौं, कतै फेला परेको छैन्,' उनले भनिन्। घर नजिकैको मावि धामीडुमरीयामा कक्षा ७ मा अध्ययनरत देवकोटा एकाएक वेपत्ता भएपछि परिवारमा रुवाबासी चलेको छ । छोरो घर नफर्केको २० घण्टा बढी भएको भन्दै छोराको खोजिमा सघाइ दिन भन्दै आमा सोविताले प्रहरी र संचारकर्मी गुहारेकी छिन्। 'सधैं घरमा नै बस्ने गथ्र्यो। स्कुल छुट्टीभाको दिन एकछिन साथीसँग खेलेर आउँछु भनेको थियो तर, घर फर्केर आएको छैन,' उनले भनिन्। सनिस साथीसँग पनि शनिवार सम्पर्कमा नआएको उनका साथीहरुले बताएको आमा सोविताले जानकारी दिइन्।"
त्रिशूली बस दुर्घटना : मृत्यु हुनेको संख्या ८ पुग्यो (अपडेट),"धादिङ : पृथ्वीराजमार्गअन्तर्गत धादिङको गजुरी गाउँपालिका ६ बन्छेटारबाट त्रिशूली नदीमा बस खस्दा मृत्यु हुनेको संख्या ८ पुगेको छ। आइतबार बिहान ६ बजेतिर भएको दुर्घटनामा ५ जनाको घटनास्थलमा र अन्य तीनजनाको उपचारको क्रममा निधन भएको जिल्ला ट्राफिक प्रहरी कार्यलय धादिङका प्रमुख प्रहरी निरीक्षक हेमराज घिमिरेले जानकारी दिए। झापाको काँकडभिट्टाबाट काठमाडौंका लागि छुटेको ना ७ ख ४३८७ नम्बरको यात्रुबाहक बस बिहान ६ बजे त्रिशुली नदीमा खसेको हो। दुर्घटनामा परी मृत्यु हुनेमा काठमाडौंको थानकोट घर भएका ५१ वर्षीय राजकुमार सुवेदी, काठमाडौं चन्द्रागिरीका ३६ वर्षीय सीता थपलिया, इलामको कन्याम घर भएका २० वर्षीय विशाल गिरी, धादिङको बेनिघाट रोराङ गाउँपालिकाका ४३ वर्षीय राजन आचार्य रहेका छन्। मृत्यु भएका चारजनाको सनाखत हुन सकेको छैन। बस दुर्घटनाका घाइते झापाका फडिन्द्रबहादुर कार्कीका अनुसार दुर्घटना हुनुभन्दा ३४ किलोमिटर वर गाडीमा तेल हालेर चालक परिवर्तन भएपछि गाडी अलि फरक तरिकाले गुडेको थियो। त्यस्तै, दुर्घटनामै परेर घाइते भएका अर्का यात्रु धादिङ गल्छी खयरघारीका राजकुमार सुवेदीले पनि तेल हालेपछि गाडीको गति बढी भएको बताएका छन्। घटनास्थलको प्रारम्भिक अध्ययनमा सडक छेउको तारजाली र फलामे बार भत्काएर गाडी त्रिशूली नदीमा पुगेकाले बस तीव्र गतिमा रहेको प्रहरी निरीक्षक घिमिरेले बताए। दुर्घटनामा घाइते भएका २३ जनाको काठमाडौंस्थित ट्रमा सेन्टरमा उपचार भइरहेको छ भने अन्य घाइतेको धादिङस्थित विभिन्न स्वास्थ्य संस्थामा उपचार भइरहेको प्रहरीले जानकारी दिएको छ।बस सडकबाट ६० मिटर तल त्रिशूली नदीमा खसेको थियो।"
"घाइते भन्छन्, 'चालक परिवर्तनपछि दुर्घटना'","धादिङ : धादिङको गजुरी गाउँपालिका ६ बन्छेटारस्थित त्रिशुली नदीमा आइतबार बिहान बस खस्दा पाँचजनाको मृत्यु भएको छ। चारजनाको घटनास्थलमा र एकको उपचारका क्रममा मृत्यु भएको प्रहरीले जानकारी दिएको छ। झापाको काकडभिट्टाबाट काठमाडौंका लागि छुटेको ना ७ ख ४३८७ नम्बरको यात्रुबाहक बस बिहान ६ बजे त्रिशुली नदीमा खसेको हो। दुर्घटनामा २९ जना घाइते भएका थिए। बस सडकबाट ६० मिटर तल त्रिशुली नदीमा खसेको जिल्ला प्रहरी कार्यालय धादिङले जानकारी दिएको छ।दुर्घटनाका घाइतेको स्थानीय विभिन्न अस्पतालमा उपचार भइरहेको छ। घाइतेमध्ये धादिङको गजुरी अस्पतालमा उपचारत झापाका फणिन्द्रबहादुर कार्कीले दुर्घटनाबारे यसो भन्छन्: चालक परिवर्तन भएपछि दुर्घटना निन्द्रा नलागेपनि आँखा चिम्म गरेर बसिरहेको थिए।एक्सासी गड्याम्म आवाज आयो।सबै यात्रुहरु चिच्याउँदा चिच्याउँदै गाडी खोलामा पुगिसकेको थियो।म होसमै थिए, ढोकाबाट निस्कन खोजेँ। नदी गहिरो देखेर ड्राइभरको सिटको झ्यालबाट हाम फाले। गाडी खसेको भीर पाखाभरी घाइतेहरु छट्पटाइरहेका थिए। के गर्ने कसो गर्ने अत्यास लाग्यो। उत्निखेरै गाउँलेहरु आइपुग्नुभयो। मेरो ज्यान पुरै दुखेको थियो तर कहाँ के भएको आफैंले थाहा पाइनँ। गाउँलेहरु सबै मिलेर घाइतेको उद्धारमा सहयोग गर्न थाले। केहीबेरपछि सेना र प्रहरी आउनुभयो। उहाँहरुले सबै घाइतेलाई माथि सडकमा ल्याउँदै उपचार गर्न पठाउनुभयो। मेरो पनि छातीमा दुखाइ बढ्न थाल्यो। मान्छेको भीड बढ्न थालेपछि स्थानीयले मलाई पनि अस्पताल पठाए। दुर्घटना हुनुभन्दा ३४ किलोमिटर वर बसमा तेल राखिएको थियो।तेल राखिएपछि चालक परिवर्तन भएको थियो। चालक परिवर्तन भएको केहीबेरमै दुर्घटना भयो। यसरी गरियो उद्धार : उद्धारकर्मी हामी घरमै बसिरहेका थियौँ। एक्कासी गड्याङगुडङ आवाज आएपछि त्यता दौडियौँ। गाडी खसेर घाइतेहरु पाखाभरी छरिएका रहेछन्। ३४ जना त मरिसकेका पनि रहेछन्। रोडबाट हेर्दा गाडीभित्र पनि मान्छेहरु देखिएका थिए। सबैलाई लौन तानिदिनु पर्यो, बचाउ बचाउ भन्दै कराइरहेका थिए। पाखामा भएका भन्दा पनि गाडीभित्र चिच्याइरहेका घाइेतरलाई पहिले निकालियो। हामीसँग बोक्ने केही साधन थिएन, गाडीभित्र देखिएका घाइते सबैलाई निकालिसकेपछि माथि सडकमा ल्यायौं। हामीसँगै आएका साथीले प्रहरीलाइ खबर गर्यो। केहीबेर पनि सेना, शसस्त्र र प्रहरी पनि आए। सबैलाई पालैपालो उपचार गर्नको लागि अस्पताल पठाइयो। बस दुर्घटनास्थमा सबैभन्दा पहिले पुगेका उद्धारकर्मी मंगल तामाङ र दिलिप तामाङ ३ जनाको सनाखत दुर्घटनामा मृत्यु भएका तीनजनाको सनाखत भएको छ।मृत्यु हुनेमा मृत्यु हुनेमा काठमाडौंको थानकोट घर भएका ५१ वर्षीय राजकुमार सुवेदी, काठमाडौं चन्द्रागिरीका ३६ वर्षीय सीता थपलिया, इलामका २० वर्षीय विशाल गिरी रहेका छन्। मृतक दुईजनाको परिचय खुलेको छैन।"
बलात्कार आरोपमा दुई प्रहरीविरुद्ध मुद्दा,"परासी : बलात्कार गरेको अभियोगमा जिल्ला प्रहरी कार्यालय पश्चिम नवलपरासीले दुईजना प्रहरी जवानमाथि कारबाही प्रक्रिया अघि बढाएको छ। मुद्दा चलाइएका प्रहरी जवान दंगा नियन्त्रण प्रहरी गण सुनवलमा कार्यरत हुन्।घटना गत वैशाख १ गतेको हो। गण नजिकैको जंगलमा घाँस काट्न गएका दुई युवतीमाथि प्रहरी जवानले छुट्टाछुट्टै बलात्कार गरेको आरोप छ। घटना भएको एक महिनापछि मात्र पीडितले प्रहरीसमक्ष जाहेरी दिएको जिल्ला प्रहरी कार्यालयका नायब उपरीक्षक विरेन्द्र थापाले बताए। घटना भए लगत्तै पीडित युवतीले केही नभनेको र केही दिनअघि मात्र जानकारी दिएकाले प्रहरी कहाँ उजुरी दिएको आफन्तले बताएका छन्। पीडित युवतीको उमेर २६ र १७ वर्ष छ। प्रहरी जवानलाई सम्बन्धित कार्यालयले निलम्बन गरेपछि अनुसन्धान गरी मुद्दा प्रक्रिया अघि बढाइएको हो। मुद्दा चलाइएकामा डडेल्धुरा, मास्माण्डु गाउँपालिका८ का २५ वर्षीया प्रेम खड्का र दाङ,गडवा गाउँपालिका४ का २३ वर्षीया पाटेश्वर यादव छन्। उनीहरु दुवैलाई जर्बजस्ती करणीमा मुद्दा पक्रिया अघि बढाइएको नायब उपरीक्षक थापाले जानकारी दिए।"
रोएरै विरोधमा उत्रिए मोरङका पत्रकार,"विराटनगरः सदाझैं मोरङ जिल्ला प्रशासन अघि सेवाग्राहीको आवातजावत चलिरहेको थियो। कार्यालय खुलेको केही समय मात्र भएको थियो। विभिन्न फाँटमा लामबद्ध भएका सर्वसाधारण विभागीय प्रमुख आउलान् र सेवा लिएरै चाँडै घर फर्किउँला भनेर कुरिरहेका थिए। जब कार्यालयको गेट बाहिर एक्कासी मानिसको एक हुल चिच्याउँदै रोएको ठूलो आवाज आयो। सबैजना आत्तिए। कालो ब्यानार लिएर जिल्ला प्रशासन अघिल्ति उभिएका ति व्यक्ति अरु कोही नभएर पत्रकार थिए। नेपाल प्रेस युनियनको मोरङ जिल्ला समितिको अगुवाईमा संसदमा पेस भएको मिडिया काउन्सिल हुबहु कानुन बनेर आएमा रुनुपर्ने दिन आउने भन्दै रोएर सांकेतिक विरोध जनाएको अध्यक्ष कुमार लुँइटेलले जानकारी दिए। 'सरकारले प्रेस स्वतन्त्रता नै कुण्ठित हुने गरी ल्याएको विधेयक संसद्बाट हुबहु पारित भए त्यसले पत्रकारलाई रुने अवस्था ल्याउँछ, लुँइटेलले भने, 'त्यसैको विरोधस्वरुप प्रतिकात्मक रुपमा रुने कार्यक्रम राखिएको हो।' उनीहरुले आइतबार जिल्ला प्रशासन कार्यालय अगाडि आधा घण्टा रोएर विरोध गरेका छन्।प्रेस युनियनका केन्द्रीय उपाध्यक्ष लिलाबल्लभ घिमिरेले यो कानुन पारित भए स्वतन्त्र प्रेस जगतको खिल्लि उड्ने तर्क गरे। सरकारले राम्रा काम गर्न नसकेको भन्दै यसको विरोध गर्छन् भनेर प्रेसलाई ठिक पार्ने रणनीतिमा ओली नेतृत्वको सरकार रहेको टिप्पणी गरे। 'हत्यारा, गुण्डा, लुटपाट मच्चाउनेलाई ठीक पार्ने नीति खोइ?, उनले प्रश्न गरे, 'सरकारले जे गर्न नहुने हो त्यही गरिरहेका ष्ट छ।' नेपाल पत्रकार महासंघ प्रदेश १ का अध्यक्ष विक्रम लुइँटेलले प्रेस अधिकार नै हनन हुने कानुनले पत्रकारले गरिखाने बाटो नै बन्द हुने बताए। प्रेसलाई कस्ने र नियन्त्रण गर्ने गलत मनसाय राखेको भन्दै देशभरका पत्रकार आन्दोलित बनेका छन्।"
विद्यालयमा शेर्पा भाषाको पठनपाठन,"ओखलढुंगा : जिल्लाको अति दुर्गम मानिएको खिजीदेम्बा गाउँपालिका ९ स्थित शिवालय मावि छेर्मादिङमा शेर्पा भाषामा पठनपाठन सुरु भएको छ। नयाँ शैक्षिक शत्रदेखि स्थानीय शेर्पा भाषामा पठनपाठन सुरु गरिएको विद्यालयले जनाएको छ। स्थानीय विषय अन्तर्गत कक्षा १ र २ मा शेर्पा भाषामा पठनपाठन सुरु गरेकोे प्रधानाध्यापक भानुभक्त नेपालले जानकारी दिए। विद्यालयको आन्तरिक स्रोतबाट पाठ्यपुस्तक र भाषागत शिक्षकको व्यवस्था गरेको नेपालले बताए। हिमाली शिशु उपहार नामक पाठ्यक्रम लागु गरेपछि विद्यार्थीले शेर्पा भाषा अध्ययन गर्न थालेका हुन्। सँगै उनीहरुलाई शेर्पा संस्कृति र बौद्ध संस्कार पनि सिकाइने विद्यालय व्यवस्थापन समितिका अध्यक्ष लाक्पा गेल्जे शेर्पाले जानकारी दिए। शेर्पा समुदायको बाहुल्यता रहेको क्षेत्रको विद्यालयमा केही वर्षपहिले पनि स्थानीय भाषाको पाठ्यक्रम लागु गरिएको थियो। यद्यपि शिक्षक राख्न नसक्दा कक्षा बन्द भएको थियो। विद्यालयले कक्षा ५ सम्म शेर्पा भाषा पाठ्यक्रम राख्ने लक्ष्य राखेको छ। कक्षा सुरु भएपछि विद्यार्थीलाई गुम्बा शिक्षाका लागि समेत सहज हुनेछ। उनीहरुले बौद्ध संस्कार अनुसार पूजापाठ गर्न, आफ्नो भाषामा पढ्न, संवाद गर्न सिक्नेछन्।"
"भुक्तानी नपाएपछि उखु किसान अनसनमा, सुनुवाई नभए बजार बन्द गराउने चेतावनी","मलंगवा : बिक्री गरेको उखुको भुक्तानी उद्योगले नदिएपछि सर्लाहीका उखु किसान आइतबारदेखि रिले अनसनमा बसेका छन्। ७२ घण्टा भित्र भुक्तानीको माग गर्दै जिल्ला प्रशासन कार्यालय सर्लाहीमा बुझाएको ज्ञापनपत्रबाट कुनै सुनवाई नभएपछि किसान पूर्व घोषित आन्दोलनको कार्यक्रमअनुसार किसान सर्लाही सदरमुकाम मलंगवाको सहिद चौकमा रिले अनसनमा बसेका छन्। भुक्तानीको माग गर्दै किसान वैशाख ३१ गते जिल्ला प्रशासन कर्यालय सर्लाहीमा ज्ञापनपत्र बुझाएका थिए। ३ शुत्रीय माग राख्दै किसान रिले अनसनमा बसेको आन्दोलनको नेतृत्व गरेका राष्ट्रिय जनता पार्टी नेपाल (राजपा) का केन्द्रीय सह महामन्त्री राकेश मिश्रले जानकारी दिए। पहिलो दिन १० जना किसान रिले अनसनमा बसेका छन्। आफूहरुको मागमा कुनै सुनवाई नभए अनिश्चितकालसम्म अनसनमा बस्ने मिश्रले बताए। रिले अनसनबाट पनि कुनै सुनवाई नभए बजार बन्द गराउने र चक्का जाम समेत गर्ने मिश्रले बताएका छन्। उखु किसानको भुक्तानी तुरुन्त गर, बलजफ्ती उद्योगद्वारा कायम गरिएको प्रति क्वीन्टल ५ सय रुपैयाँ खारेज गरी नेपाल सरकारले निर्धारण गरेको ५ सय ३६ रुपैयाँ २८ पैंसा कायम गर र उखुको तौलमा प्रति क्वीन्टल २० प्रतिशतसम्म ढालटा (जर्ती) को नाममा काटिएको रकम समेतको पैसा भुक्तानी गर्नुपर्ने माग राख्दै आफूहरु आन्दोलनमा उत्रेको मिश्रले बताएका छन्। उद्योगले ३ आर्थिक वर्षको भुक्तानी अहिलेसम्म नदिएपछि बाध्य भएर आफ्नो पैंसा लिनका लागि आन्दोलनमा उत्रेको उखु किसान संघर्ष समिति क्षेत्र नं ४ का संयोजक राम सोगारथ राय यादवले बताएका छन्। धनकौल गाउँपालिकामा रहेको अन्नपूर्ण सुगर एण्ड जेनरल इण्डष्ट्रिज प्रालिले विगत ३ आर्थिक वर्षको र गोडैता नगरपालिकास्थित बगदहमा रहको श्री महालक्ष्मी सुगर प्रालिले ५ महिनाको भुक्तानी राखेको संयोजक यादवले बताएका छन्। आफूहरुले उद्योगलाई भुक्तानीका लागि पटकपटक उद्योगलाई भन्दा नटेरेपछि बाध्य भएर आन्दोलनको बाटो रोज्नु परेको यादवले गुनासो गरेका छन्। ऋण काढेर उखु खेती गरेका किसान अहिले बिच्चलीमा परेका छन्। रोपाई, कटाई र ढुवानीको पैंसा पनि ऋण काढेर नै मजदुर र सवारी धनीलाई दिएका छौं,' यादवले भने, ' साहुको पैंसा दिनानुदिन बढ्दै छ। समयमा उद्योगले पैंसा नदिँदा कतिपय किसानको खेत लिलाम हुने र उठीबास हुने अवस्था आएको छ।' घर व्यवहार, छोराछोरीको पढाइलेखाइ, स्वास्थ्य उपचार खर्च गर्न पनि अहिले किसानसँग पैसा छैन्। यस्तो अवस्था आउँदा समेत उद्योगले कुनै सुनवाई नगरेपछि आफूहरु आन्दोलनमा उत्रेको यादवले बताए।"
बहिनी जिस्काएको निहुँमा छुरा प्रहार गरी साथीको हत्या,धनकुटा : बहिनी जिस्काएको निहुँमा महालक्ष्मी नगरपालिका२ का एकजना युवकले आफ्नै साथीको हत्या गरेका छन्। २५ वर्षीय घनेन्द्र लिम्बूले सोही वडा बस्ने २२ वर्षीय सन्तोष लिम्बूको धारिलो हतियार प्रयोग गरी हत्या गरेका हुन्। वैशाख पूर्णीमाको अवसरमा स्थानीय साकेला थान 'मन्दिर'मा लागेको उभौली मेलामा रातभर नाचगान र खानपिनसँगै गरेका सन्तोषलाई घनेन्द्रले आफ्नो चेलीलाई आँखा लगाएर जिस्काएको भन्दै छुरी प्रहार गरेको प्रहरीले जनाएको छ।छुरी प्रहारबाट सन्तोषको आइतबार बिहान ५ बजे घटनास्थलमै मृत्यु भएको हो। छुरा प्रहार गर्ने घनेन्द्रलाई प्रहरीले नियन्त्रणमा लिएको छ।मृतकको शव पोस्टमार्टमका लागि धनकुटा अस्पतालमा पठाइएको प्रहरी कार्यालय धनकुटाका प्रहरी निरीक्षक सुरज खड्काले बताए।
एकै दिन १८ हजार बली,"सिरहा : बुद्ध जयन्तीकै दिन शनिबार सिरहाको लहान नगरपालिका१५ ढोढनास्थित राजदेवी पञ्चावती मन्दिरमा १८ हजारभन्दा खसीबोका, पाठीको बली चढाइएको छ। नेपाल र भारतका ६ लाखभन्दा बढी भक्तजनले पुजापाठ गरेका छन्। अत्यधिक गर्मीका कारण मेला भर्न आएका एक श्रद्धालुको ज्यानै गएको छ। बोका, पाठीसहित बली चढाउन लाइन बसेका भक्तजनले जर्वजस्ती मन्दिर प्रवेश गर्ने क्रममा र गर्मीका कारण बेहोस भएका सुखीपुर नगरपालिका२ चन्नरपट्टिका ४० वर्षीय बालगोपाल यादवको मृत्यु भएको प्रहरीले जनाएको छ। प्रहरीका अनुसार गर्मीमा मन्दिर प्रवेश गर्नेको भीडमा यादव लडेर बेहोस भएका थिए। उनलाई तत्काल मेला समितिले प्राथमिक उपचार गरी थप उपचारका लागि लहान बजार लैजाँदै गर्दा बाटोमै मृत्यु भएको थियो। यादवसँगै १०, १२ जना व्यक्ति गर्मीले बेहोस भएका थिए। उनीहरुलाई प्राथमिक उपचारपछि घर फर्काइएको समितिले जनाएको छ। मेलामा भाकल भर्न जनकपुर उपमहानगर४ बाट मन्दिर आएका रमेश चौधरीका अनुसार गर्मीले धेरै श्रद्धालु बेहोस भए। मन्दिरमा लाखौँ भक्तजन मेला भर्न आएका थिए, चौधरीले भने, प्रवेशद्वार साँघुरो भएकाले भिडभाड हुँदा धेरै भक्तजन बेहोस भएका हुन्।गत वर्षसम्म रातीदेखि बली चढाउने गरिएकाले यस्तो घटना भएको थिएन। यसवर्ष पूजा ढिलो भएकाले बली चढाउने काम पनि ढिलै सुरुभएको मेला समितिले जनाएको छ। शनिवार साँझसम्ममा १८ हजारभन्दा बढी बलि चढाइएको र ६ लाखभन्दा बढी भक्तजनले पुजापाठ गरेको मेला समितिले जनाएको छ। राजदेवी मातालाई भाकल गरे सन्तान प्राप्त हुने, रोगव्याधीबाट मुक्ति र मनोकामना पूरा हुने जनविश्वास रहीआएको छ। यहाँ बलि चढाउन सिरहा, सप्तरी, उदयपुर, धनुषासहित छिमेकी मुलुक भारतका विभिन्न राज्यबाट भक्तजन आउने गरेका छन्। मनोकाक्षा पूरा भएका र भाकल गर्न लाखौं भक्तजन मेला भर्न आउने गरेको वडाध्यक्ष तेजनारायण चौधरीले बताए। पूर्वपश्चिम लोकमार्गअन्तर्गत लहान बजारबाट १० किलोमिटर उत्तरमा पर्ने मन्दिरमा हजारौं श्रद्धालु भाकलअनुसार बोका, पाठी, हाँस, परेवा, कुखुरा बली चढाउने गर्छन्। गतवर्ष १६ हजार ५ सय बोका, पाठी बलि दिइएको थियो। बलि दिएको पशुपंक्षीको रगतले मन्दिर परिसर रक्ताम्मे भए पनि दुर्गन्ध नआउने र झिंगासमेत नलाग्ने हुँदा त्यसमा राजदेवीको शक्ति रहेको जनविश्वास गरिन्छ। राजदेवी मन्दिर बाराको गढीमाई मन्दिरपछि दो श्रो ठूलो संख्यामा पशुपंक्षी बलि दिइने मन्दिर मानिन्छ। स्थानीय आशाराम चौधरीका अनुसार मन्दिर अढाई शताब्दीदेखि अस्तित्वमा रहे पनि विशेष पूजाअर्चना र पशुपंक्षीको बली दिइने क्रम २०५० सालपछि सुरुभएको हो। थारु समुदायको बाहुल्य रहेको मन्दिर वरिपरिका गाउँका स्थानीय आफूहरु बुद्धकै वंशज भएको र बुद्धजयन्तीका दिन चण्डी पूर्णिमा पर्ने भएकाले पशुपंक्षीको बली दिने गरिएको बताउँछन्। मन्दिर रहेको ढोढना र वरिपरिका बस्तीका प्रायः हरेक घरमा मेलाको अघिल्लो दिनदेखि छिमेकी गाउँमा आफन्त, नातागोता, कुटुम्ब मेला हेर्न र पशुपंक्षीको बली चढाउन पाहुनाको रुपमा पुग्ने गरेको स्थानीय जिरमान तामाङले बताए। यस्तो छ किबदन्ती स्थानीयका अनुसार करिब १२५ वर्ष अघि मन्दिर रहेको ठाउँ जंगल र चरण क्षेत्र थियो। स्थानीय गाई चराउन जान्थे। तर त्यहाँ चराउन लगिएका गाई हराउन थालेपछि स्थानीय त्रसित भए। धामी दिलाराम भट्टले त्यस ठाउँमा गई तन्त्र साधना गरेपछि राति सपनामा देवीले दर्शन दिएर चण्डी पूर्णिमा अर्थात् बुद्ध जयन्तीको दिन बली चढाए समस्या टर्ने बताइन्। स्थानीयले देवीले सपनामा भनेअनुसार बली चढाउन थाले। गाई हराउन छाड्यो। ८१० बर्ष अघिसम्म यो मन्दिर र राजदेवी माताको शक्तिबारे प्रचार भएको थिएन्। पछिल्लो समय मन्दिरले चर्चा पाएपछि मधेसका अधिकांश जिल्ला र भारतबाट भक्तजन बली चढाउन आउने गरेका छन्। भाकल गर्नेको संख्या बर्षेनी बढ्दै गएको पूजारी डम्बरबहादुर भट्टको भनाइ छ। मन्दिरको क्षेत्रफल फैलिँदै गएको छ। हाल मन्दिरको नाममा सात विघा जग्गा पुगेको छ।"
"काँकडभिट्टाबाट काठमाडौं आउँदै गरेको बस त्रिशुलीमा खस्यो, ३ को मृत्यु","धादिङ : काकडभिट्टाबाट काठमाडौं आउँदै गरेको यात्रुबस आइतबार बिहान धादिङमा दुर्घटना भएको छ । दुर्घटनामा परी हालसम्म ३ जनाको मृत्यु भएका धादिङका ट्राफिक प्रहरी प्रमुख प्रहरी निरीक्षक हेमराज घिमिरेले जानकारी दिएका छन् । धादिङका प्रहरी उपरीक्षक राजकुमार बैदवारकाअनुसार मृत्यु हुनेमा एक महिला र दुई पुरुष रहेका छन् । ना ७ ख ४३८७ नम्बरको यात्रुबस गजुरी गाउँपालिका६ बन्छेटारमा सडकबाट त्रिशुली नदीमा खसी दुर्घटनामा परेको हो । बसको आधा भाग पानीमा डुबेको छ । नेपाल प्रहरी, नेपाली सेना, शसस्त्र प्रहरी र स्थानीयबासी उद्धारमा जुटिरहेका छन्। दुर्घटनाका घाइतेलाई स्थानीय स्वास्थ्य संस्थामा उपचारका लागि पठाइएको छ । विस्तृत विवरण आउँन बाँकी छ ।"
लियो क्लब काठमाडौंको साधारण सभा,"काठमाडौं : लियो क्लब अफ काठमाडौँ निर्वानाले आफ्नो तेश्रो वार्षिक साधारण सभा सम्पन्न गरेको छ । शनिबार भएको साधारण सभाले लियो प्रतीक लम्साललाई क्लबको चौथो अध्यक निर्वाचित गरेको हो । साधारण सभाले लियो सम्झना प्याकुरेल ,लियो सज्जु थापा, लियो स्मृति घिमिरेलाई क्रमश : प्रथम, द्वितीय र त्तृतीय उपाधक्ष्यमा निर्वाचित गरेको छ । क्लबको सचिवमा लियो मनिषा प्याकुरेल तथा कोषाधक्ष्यमा लियो विकल्प राज पौडेल भएका छन् । क्लबको लियो वर्ष २०१८१९ का अध्यक्ष लियो मन्दिरा थापाको अध्यक्षतामा सम्पन्न कार्यक्रममा क्लबका अभिभावक लायन भोजराज न्यौपाने,लायन्स क्लब अफ काठमाडौँ निर्वानाका अधक्ष्य लायन कुलराज थापा, लियो जिल्ला परिषद ३२५ बी २ नेपालका सचिव तथा नवनिर्वाचित उपाधक्ष्य लियो कुबेर पाठक, लायन्स क्लब अफ काठमाडौँ निर्वानाका नवनिर्वाचित अधक्ष्य लायन रुपा न्यौपाने, लियो संजय कुमार महतो, लियो राजन राज खनालले आआफ्नो मन्तव्य राखेका थिए ।"
सोलुखुम्बु जाँदै गरेको टिपर दुर्घटना : सहचालकसहित दुईको मृत्यु,उदयपुर : उदयपुरबाट सोलुखुम्बुजिल्लातर्फ जाँदै गरेको टिपर दुर्घटना हुँदा सहचालकसहित दुईजनाको घटनास्थलमै ज्यान गएको छ भने अन्य एकजना घाइते भएका छन्। सिद्धिचरण राजमार्गअन्तर्गत कटारीघुर्मी सडकखण्डको कटारी नगरपालिका १४ लामीडाँडामा आइतबार ना४ख ७००० नम्बरको टिपर दुर्घटना भएको हो। दुर्घटनामा सहचालक सिन्धुली दुधौली नगरपालिका११ का २० वर्षीय लिलाबहादुर सार्की र कटारी नगरपालिका ५ भोर्लेका ३० वर्षीय डिकबहादुर बुढाथोकीको ज्यान गएको हो। सिरहाको मिर्चैयाबाट सोलु हाइड्रोपावरको लागि सिमेन्ट बोकेर जाँदै गरेको टिपर पछाडी सार्ने क्रममा दुर्घटना भएको इलाका प्रहरी कार्यालय कटारीका प्रमुख डिएसपी प्रेमसागर केसीले जानकारी दिए। टिपर सडकबाट करिब १ हजार ५ सय मिटर तल दादुरा खोलामा खसेको इलाका प्रहरी कार्यालय कटारीका प्रमुख डिएसपी प्रेमसागर केसीले जानकारी दिए। प्रहरीले टिपर चालक सिन्धुली नपा ११ का ४० वर्षीय हर्कबहादुर सार्कीलाई नियन्त्रणमा लिई अनुसन्धानलाई अघि बढाएको जनाएको छ।
"ओखलढुंगामा जिप दुर्घटना, ९ घाइते","ओखलढुंगा : ओखलढुंगाको मानेभञ्ज्याङमा जिप दुर्घटना हुँदा ९ जना घाइते भएका छन् । घाइतेमध्ये दुई जनाको अवस्था गम्भीर रहेको छ । सुनकोसी गाउँपालिकाको सिस्नेरीबाट सदरमुकाम ओखलढुंगा आउँदै गरेको स १ ज १८१२ नम्बरको बोलेरो जिप आइतबार बिहान मानेभञ्ज्याङ गाउँपालिका ५ स्थित बालेथाममा दुर्घटना भएको हो । दुर्घटनामा सुनकोसी गाउँपालिका वडा नं ३ का ४५ वर्षीय हिरा थापा, मानेभञ्ज्याङ गाउँपालिका ६ का ४२ वर्षीय मनकुमारी आले मगर, १० वर्षीय बालक दिनेश श्रेष्ठ, २९ वर्षीया भव माया श्रेष्ठ, चन्द्रबहादुर आले मगर घाइते भएका छन् । त्यस्तै सुनकोसी गाउँपालिका वडा नं ३ का हरि खड्का, रस्मिता थापा, २५ वर्षीय तेलीकुमारी श्रेष्ठ र मानेभञ्ज्याङ गाउँपालिका ५ उदयपुरका कालीमाया राई रहेका छन् । राईको अवस्था गम्भीर रहेको प्रहरी निरीक्षक राजीव श्रेष्ठले बताए । दुर्घटनामा हिरा थापाको हात भाँचिएको छ । अन्य घाइतेको अवस्था सामान्य रहेको र उनीहरुको सामुदायिक अस्पताल सोब्रुमा उपचार भइरहेको छ । सडकमा गुडिरहेको जिप अनियन्त्रित भइ दुर्घटना भएको श्रेष्ठले जानकारी दिए। बोलेरो चालक भूपाल श्रेष्ठलाई प्रहरीले नियन्त्रणमा लिएको छ । घटनाको थप अनुसन्धान भइरहेको प्रहरीले जनाएको छ ।"
६ वर्षदेखि बुद्ध मूर्ति प्रहरी निन्त्रणमा,सुर्खेत : शनिबार २५६३ औं बुद्ध जयन्ती। बौद्धधर्मावलम्बीसहित देशभरका अन्यले धुमधामका साथ बुद्ध जयन्ती मनाएका छन्। सुर्खेतमा पनि शनिबार शान्तिको कामनासहित बुद्ध जयन्ती मनाइयो। सुर्खेतमा बौद्ध धर्मावलम्बीले मूर्ति प्रतिस्थापन गर्न ल्याएको बुद्ध मूर्ति विवादका कारण ६ वर्षदेखि जिल्ला प्रहरी कार्यालयमा राखिएको छ। स्थानीय कांक्रेबिहार संरक्षित वनमा स्थापना गर्न ल्याइएको मूर्ति विवादका कारण प्रहरी नियन्त्रणमा रहेको हो। बुद्ध जयन्तीका अवसरमा मूर्ति राख्न लागेको जानकारी पाएलगत्तै स्थानीय प्रहरी प्रशासनले बुद्ध प्रतिमा स्थापना गर्न नपाइने उर्दी जारी गर्यो। र्यालीमा सहभागी बुद्धमार्गी र प्रहरीबीच झडप भएपछि विवाद उत्पन्न भयो।अदालतसम्म पुग्यो। जिल्ला अदालत सुर्खेतले ०६९ सालमा गरेको फैसलाअनुसार मूर्ति जिल्ला प्रहरी परिसरमा राखिएको छ। अदालतको फैसलापछि मूर्ति काँक्रेविहार क्षेत्रमा प्रतिस्थापन हुन सकेन। शनिबार त्यही मूर्तिलाई बौद्धमार्गीले पूजा गरेर फर्किए। नेपाललाई शान्तिको सन्देश फैलाउने राष्ट्र भनेर चिनाउने बुद्धको मूर्र्ति स्थापना गर्न नदिइ थन्क्याउनु घोर अपमान भएको बौद्धमार्गीको आरोप छ। उनीहरू काँक्रेविहारमा मूर्ति राख्न पाउनुपर्ने माग राख्दै आएका छन् भने हिन्दुले सबैको साझा भएकाले मूर्ति राख्न नपाइने अडान कायमै राखेका छन्। बुद्ध जयन्तीको अवसरमा काँक्रेविहार वनमा राख्न भारतको देहरादुनबाट ल्याइएको जीवनकुमार शाक्यले बताए। उनले मूर्ति व्यवस्थापन गर्न प्रदेश सरकारसँग आग्रह गरे। नेपाल अहिंसावादी विश्वशान्ति बौद्धधर्म संघ चक्रका सचिव एवं बौद्ध गुरु प्रेमदोर्जे लामाले बुद्ध जन्मिएको देश भनेर विश्वभरि परिचित भए पनि सरकारले चिन्न नसकेको बताए। उनले मूर्ति काँक्रेविहारमा राख्न केन्द्रसँग गुहार्दा कुनै सुनुवाइ नभएको भन्दै प्रदेश सरकारले मन्दिर व्यवस्थापनमा ध्यान दिनुपर्ने बताए। सरकारले अर्को बुद्धजयन्तीसम्म पनि व्यवस्थापन गर्न नसके चितवनको देवघाट वा धादिङमा मूर्ति राखिने उनले बताए। सरकारले बुद्ध जयन्तीलाई विश्वशान्ति दिवसका रूपमा मनाए पनि ७ लाख रुपैयाँ लागतमा सुर्खेत ल्याइएको मूर्तिको अपमान गरेको उनले आरोप लगाए। काँक्रेविहारमा मूर्ति राख्दा हिन्दु र बौद्धबीच द्वन्द्व हुनसक्ने भएकाले व्यवस्थापनमा चुनौती देखिएको स्थानीय प्रशासनले जनाएको छ। जिल्ला वन कार्यालयका अनुसार सामाजिक समस्याका कारण काँक्रेविहारमा बुद्ध मूर्ति राख्न नसकिएको हो। कार्यालयका अनुसार संरक्षित क्षेत्रमा बुद्ध मूर्ति राख्दा अन्य धर्मावलम्बीबाट पनि आआफ्ना मूर्ति हस्तक्षेप हुन सक्ने भएकाले पनि चुनौती देखिएको छ। नेपालकै एक मात्र संरक्षित वनक्षेत्र काँक्रेविहारलाई मूर्ति राख्दा असर पर्ने भएकाले कुनै एक धर्मको मूर्ति प्रतिस्थापना गर्न नहुने जानकारहरु बताउँछन्। यतिबेला काँक्रेविहारको पुनर्निर्माण थालिएको छ। २१ फिट अग्लो पिरामिड शैलीमा मन्दिर निर्माण भइरहेको छ। पुरातत्व विभागले काँक्रेविहार पुनर्निर्माण थालेको हो।
प्रदेश सांसदको आडमा प्रहरीमाथि आक्रमण,"चितवन : सडक बोर्डको कर उठाउने टिकौलीस्थित घुम्तीमा आक्रमण गर्दा प्रहरी जवान घाइते भएकी छन्। ढाटका कारण सास्ती पाएको भन्दै ढाटको घुम्ती तोडफोडसहित आगजनी गर्दा प्रहरी सहायक निरीक्षक कल्पना खड्का घाइते भएकी छन्। यो समूहले प्रदेश ३ का सांसद कृष्ण खनालले भनेको नमान्ने भन्दै प्रहरीमाथि गाली गरेका थिए। सांसद खनालकै आडमा भएको हुलदंगामा असई खड्का पीडित भइन्। शरीरमा आगो लागेपछि उनले घाँसमा लडेर आगो निभाएकी थिइन्। मैले त्यसै छाडेको भए ठुलै अनर्थ हुन्थ्यो। आगो लागेपछि मरे भन्ने लागेको थियो आँखाबाट आसु झार्दै खड्काले भनिन्, १५ मिनेटसम्म भीडलाई रोक्न लागे तर प्रहरीको संख्या कम भएकोले सकिन। घुम्तीमा पेट्रोल छर्कंदा उनको शरीरमा परेको थियो। घुम्तीमा रोक्न खोज्दा खड्काको शरीरमा पेट्रोल परेको थियो। प्रहरीसँग आक्रोसित त्यो समूहले घुम्तीमा आगो लगाउँदा खड्काको शरीरमा आगो लागेको हो। यो घटना शुक्रबार बिहान साढे १० बजे भएको हो। सांसद ठूलो की प्रहरी ठूलो भन्दै सांसदले भनेको नमान्ने भन्दै मैमाथि भिड खनियो, खड्काले भनिन्। भीडमा सांसद खनालपनि उपस्थित थिए। खनालले आक्रमण गर्नेको पक्षमा लागेर प्रहरीलाई धम्काएका थिए।"
त्रिवि परीक्षामा झुटो विवरण,"काठमाडौं : त्रिभुवन विश्वविद्यालयले विद्यार्थीको परीक्षा सञ्चालनमा चरम लापरबाही गर्ने गरेको पाइएको छ। विद्यार्थीको भविष्यसँग प्रत्यक्ष जोडिएको परीक्षामा प्रश्नपत्र निर्माणदेखि नतिजा प्रकाशनमा समेत विधिप्रक्रिया मिचेर व्यक्तिगत निर्णय आधिकारिक हुने गरेको पछिल्लो एक घटनाले पुष्टि गरेको छ। त्रिविले गत पुस २९ मा विज्ञान तथा प्रविधि अध्ययन संस्थानअन्तर्गत स्नातकोत्तर तह भौतिकशास्त्र कार्यक्रमको प्रथम सेमेष्टरको क्वान्टम मेकानिक्स (आइ) फिजिक्स (५०३) विषयको पुरानो कोर्सको परीक्षा सञ्चालन गरेको थियो। ४५ पूर्णाङकको यो परीक्षामा ३५ नम्बर निर्धारित पाठ्यक्रम भन्दा बाहिरबाट प्रश्न आएको भन्दै परीक्षार्थीले हल्ला गरे। हल्लाकै बीचमा केन्द्राध्यक्षले परीक्षार्थीबाट प्रश्नपत्र फिर्ता मागेर डीनको कार्यालयमा खबर गरे। तत्कालै डीन कार्यालयबाट सहायक डीन तेजबहादुर बिसी र विषय विज्ञको रूपमा प्राध्यापक डानारायण अधिकारी परीक्षा केन्द्रमा आए। पाठ्यक्रम भन्दा बाहिरबाट आएको प्रश्नपत्रबाट परीक्षा दिँदा उत्तीर्ण हुन नसक्ने बताउँदै उनीहरू आइपुग्ने बेलासम्म परीक्षा केन्द्रमा नारावाजी र होहल्ला भइरह्यो। १२ बजेबाट सुरु भएको परीक्षा होहल्लाले रोकिएपछि फेरि साढे एक बजे सुचारु गरियो। त्यतिखेर विसी र अधिकारीले परीक्षार्थीलाई परीक्षामा बस्न अनुरोध गर्दै उत्तीर्ण गराउने जिम्मा आफूहरूको भएको आश्वासन दिएको पीडित विद्यार्थीको भनाइ छ। पाठ्यक्रम भन्दा बाहिरबाट सोधिएको प्रश्नको हल नगरे पनि आफूहरूले उत्तीर्ण गराइदिने गैरकानुनी आश्वासन जिम्मेवार पदाधिकारीले दिएको भन्दै विद्यार्थीले उक्त दिनको परीक्षा रद्द गरी अर्को परीक्षा चलाउन डीन कार्यालयलाई निवेदन दिए। एक पटक बाँडेर फिर्ता लिएकै प्रश्नपत्र फेरि डेढ घण्टापछि वितरण गरिँदा त्यसको गोपनीयताको सुरक्षामाथि पनि विद्यार्थीले प्रश्न उठाएका छन्। त्रिविका पदाधिकारीलाई पटकपटक दबाब दिँदा पनि चासो नदिएपछि विद्याथीले भौतिकशास्त्र विभागमा तालाबन्दीलगायतका आन्दोलन गरे। सँगै विद्यार्थीले छानबिन माग गर्दै राष्ट्रिय सतर्कता केन्द्रमा उजुरी पनि दिए। सोही उजुरीको आधारमा केन्द्रबाट डीनको कार्यालयमा सत्यतथ्य जानकारी दिन अनुरोध गरी पठाएको पत्रको जवाफमा सहायक डीन विसीको हस्ताक्षरसहितको पत्रमा निर्धारित पाठ्यक्रम र पाठ्यपुस्तकबाटै प्रश्न सोधिएको उल्लेख छ। तर यो जवाफमा विद्यार्थी मानेका छैनन्। गलत जवाफ दिने विसी तथा विषय समितिका अध्यक्ष विनिल अर्याललाई समेत कारबाहीको माग गर्दै केन्द्रमा अर्को उजुरी दिए। यही बीचमा डीन कार्यालयले ती विद्यार्थीको परीक्षाफल समेत प्रकाशन गरिसकेको छ। त्रिवि विद्यार्थी हकहित संरक्षण समितिका संयोजक आशिष पौडेलले भने, परीक्षामा बसेकामध्ये अधिकांश परीक्षार्थीको अंक राम्रै छ। तर पढ्दै नपढेको प्रश्नमा विद्यार्थीले कसरी उत्तर दिए। उत्तीर्ण भए भन्ने विषयमाथि पनि छानबिन गर्नुपर्ने भएको छ। अकस्मात नतिजा प्रकाशन भएपछि झन् विद्यार्थी आन्दोलित भएपछि त्रिविले वैशाख १७ गते भौतिकशास्त्र विभागकै पूर्वप्रमुख प्राध्यापक डासीतारामप्रसाद व्याहुतको संयोजकत्वमा तीन सदस्यीय छानबिन समिति गठन गयो। समितिले वैशाख २३ गते शिक्षाध्यक्षलाई बुझाएको प्रतिवेदनमा प्रश्नपत्रमा सोधिएका प्रश्नमध्ये तीस अंक विद्यार्थीको पाठ्यक्रम भन्दा बाहिरबाट आएको उल्लेख छ। त्यसवाहेक दश अंक बराबरको प्रश्न भने स्पष्ट नभएको पनि प्रतिवेदनमा उल्लेख छ। प्रतिवेदनलाई मान्ने हो भने १५ नम्बर भन्दा बढी प्रश्न पाठ्यक्रमबाट सोधिएको छैन। व्याहुतको संयोजकत्वमा छानबिन समिति गठन भएपछि डीन कार्यालयले प्रकाशित गरे अनुसारको नतिजाको ट्रान्सक्रिप्ट वितरण, पुनर्योगलगायत सबै काम रोकिएको छ। त्रिवि विद्यार्थी हकहित संरक्षण समितिका संयोजक पौडेलले भने, आफैंले छानबिन गरेको समितिले दोषी ठहर गर्दा पनि गल्ती काम गर्नेलाई त्रिविले कारबाही नगर्नु दुखद् हो। विश्वविद्यालयमा परीक्षा सञ्चालनमा कतिसम्म लापरवाही गरिन्छ भन्ने प्रमाण यो घटनाले देखाएको छ। प्रश्नपत्रबारे विवाद भएपछि परीक्षा केन्द्रमा समेत पुगेका भौतिकशास्त्र विभागका परीक्षा शाखा हेर्ने सहायक डीन तेजबहादुर विसीले यस बारे प्रतिक्रिया दिन मानेनन्। यस विषयमा मैले बोल्न मिल्दैन। डीनसँग कुरा गर्नु, विसीले भने। डीन रामप्रसाद खतिवडासँग सम्पर्क गर्न खोज्दा फोन अफ थियो। विद्यार्थीले उक्त परीक्षा स्थगित गरी फेरि सञ्चालन गर्नुपर्ने र गलत प्रश्नपत्र निर्माण गर्ने तथा सही छ भनेर गलत सूचना राष्ट्रिय सतर्कता केन्द्रमा पठाउनेलाई कानुनी कारबाही तथा परीक्षा पुनः सञ्चालन गर्न माग गरेका छन्। त्रिविका उपकुलपति डातीर्थराज खनियाँले छानबिन समितिको प्रतिवेदन आफूकहाँ आएको भएपनि कार्यान्वयनका लागि शिक्षाध्यक्षको कार्यालयमै पठाएको बताए। यो मुद्दामा शिक्षाध्यक्ष, विभागीय प्रमुख र डीन बसेर छलफल गर्नुपर्ने हुन्छ, खनियाँले भने।"
मासु खाए ५० हजार जरिबाना,"गोरखा : गोरखाको एउटा वडा कार्यालयले मासु किन्न, खान र पशुपन्छी पाल्न कडा प्रतिबन्ध लगाएको छ । र, कसैले यसको उल्लंघन गरे ठूलो मात्रामा जरिबाना तिर्नुपर्नेछ । अब हाम्रो वडाभित्र पशुपन्छी काटमार गर्नेलाई ५० हजार, मासु बेचबिखन गर्नेलाई ५० हजार र किन्नेलाई पनि ५० हजार रुपैयाँ जरिबाना हुनेछ, चुमनुब्री गाउँपालिका४ का अध्यक्ष पेमा डुन्डुप लामाले भने, कोही कसैले काटमार गरेको घटनाबारे हामीलाई सूचना दिएमा १५ हजार रुपैयाँ इनाम दिने निर्णय भएको छ । यो नियमबारे गाउँपालिका र प्रहरीलाई समेत जानकारी गराइएको उनले बताए । उनका अनुसार जरिबानाबापत संकलन हुने रकम अहिंसा अभियानमै खर्च गरिनेछ । हाम्रो वडा क्षेत्रभित्र काटेर खाने उद्देश्यले चौपाया किनबेच नगर्न छिमेकी वडामा समेत पत्राचार गरिएको छ, उनले भने, हाम्रो वडाभित्र त अब मासु खाने उद्देश्यले पशुपन्छी किनबेच हुँदैहुँदैन । छिमेकी वडाले पनि यसको देखासिकी गरून् भनेर पत्राचार गरेका हौं । यो नियमको गाउँपालिकाभरि प्रशंसा भएको छ । चुमनुब्री१ को सामागाउँ, २ को ल्हो, ४ को प्रोक, ५ को बिही, ६ को चुम्चेत र ७ को छेकम्पार गाउँ (पहिला सबै गाविस थिए) विगतदेखि काटमार निषेधित मानिन्छन् । तर, स्थानीय सरकारले नै प्रतिबन्ध लगाएको भने यो पहिलो वडा हो । पछिल्लो समय पर्यटकीय क्षेत्र भएकाले होटलमा बाहिरी गाउँका व्यवसायी आएर लुकिछिपी काटमार र मासुको व्यापार, व्यवसाय गर्न थालेपछि नियम बनाउनुपरेको नाम्रुङका लाक्पाडुन्डुप लामाले बताए । ती गाउँमा एकाध इसाईबाहेक सबै बुद्ध धर्मावलम्बी बसोबास गर्छन् । उक्त क्षेत्रलाई हिंसामुक्त बनाउन मनास्लु संरक्षण क्षेत्र आयोजनाले पनि सघाएको छ । आयोजनाले सातवटै वडामा चोरी सिकारी निरुत्साहित गर्ने कार्यक्रम गर्दै आएको आयोजना प्रमुख नरेन्द्र लामाले जानकारी दिए । उनका अनुसार अहिंसा अभियानलाई राष्ट्रियस्तरमै प्रचारप्रसार गर्न सहयोग गर्ने कार्यक्रम छ ।"
