शीर्षक,विवरण
ऊर्जा व्यापारमा सकारात्मक संकेत,"नेपाल र बंगलादेशले भारतलाई समेत सहभागी गराई क्षेत्रीय विद्युत् ऊर्जा व्यापारको सघन योजना अघि बढाएका छन्। बंगलादेशलाई अबको एक दशकमा थप ४० हजार मेगावाट विद्युत्को आवश्यकता छ। अझ उसले आफूलाई उन्नत राष्ट्रका रूपमा लैजान बनाएका योजना कार्यान्वयनका लागि सन् २०४० सम्म ६० हजार मेगावाट बिजुलीको आवश्यकता रहेको जानकारी नेपाल सरकारलाई गराइसकेको छ। नेपालमा लगानी र जलविद्युत् उत्पादन सम्भावना दुवै छ। तर बंगलादेशसम्म प्रसारण लाइन कसरी बनाउने भन्ने सबैभन्दा महत्वपूर्ण र भूराजनीतिक विषय हो। नेपाल र बंगलादेशमा भौगोलिक सीमा जोडिएको छैन, बीचमा भारतीय भूभाग पर्छ। बंगलादेशले नेपालबाट बिजुली लैजाने प्रमुख दुई उपाय मात्र छन्। पहिलो भारतीय भूमिमा समर्पित प्रसारण लाइन बनाउने र अर्को भारतीय विद्युत् प्रणाली (संरचना) मार्फत लिने। यी दुवै विकल्प कार्यान्वयनयोग्य छन् आर्थिक तथा प्राविधिक रूपमा। केवल भारतको सहमतिको आवश्यकता पर्छ। भारतीय सहमतिमै क्षेत्रीय ऊर्जा व्यापारको भविष्य निर्भर छ। विगत केही वर्षयता नेपाल र बंगलादेशसित भारतको विद्युत् व्यापार सम्बन्ध केही सुमधुर हुँदै गइरहेको संकेत मिलेको छ। यसको पुष्टि पनि भएको छ तीन महिनाअघि भारतको ब्याङलोरमा सम्पन्न नेपालभारत ऊर्जासचिवस्तरीय संयुक्त सञ्चालन समिति (जेएसटी) को बैठकमा भएका केही महत्वपूर्ण सहमति। उक्त बैठकमा बंगलादेशसम्म नेपालले बिजुलीको कारोबार गर्ननिम्ति भारतीय भूभाग वा संरचना उपयोगसम्बन्धी छलफलमा भारत सकारात्मक थियो। उसले तीन महिनाभित्र नेपाल र बंगलादेशसित छलफल गर्ने सहमति जनाएको छ। त्रिपक्षीय छलफल र सहमतिले निकास निकाल्नेमा नेपालका अधिकारी विश्वस्त छन्। ऊर्जा मन्त्रालयले परराष्ट्रमार्फत उक्त त्रिपक्षीय बैठकका निम्ति पहलसमेत सुरु गरेको छ। विगतमा भारतीय भूभाग वा संरचना प्रयोग सम्बन्धमा छलफल हुँदा बंगलादेश त्यति आशावादी देखिएको थिएन। अहिले बंगलादेश सरकार उत्साहित भएको छ। फलस्वरूप उसले दुईवटा प्रमुख विकल्पसहित नेपाली अधिकारीसित छलफल अघि बढाएको छ। संयुक्त प्राविधिक समिति (जेटीटी) बैठकमा सहसचिवस्तरमा सहमति पनि भएको छ। उक्त सहमतिलाई सचिवस्तरीय उपल्लो निकायले अनुमोदन गर्न बाँकी छ र निकट भविष्यमा अनुमोदन हुने कार्यक्रम छ। यसरी बंगलादेश र नेपालबीच अधिकारप्राप्त निकायबाट औपचारिक रूपमा सहमति भइसकेपछि भारतसित अन्तिम सहमति गर्न बाँकी छ। नेपाल र बंगलादेशले अघि सारेको विकल्पमा पहिलो अल्पकालीन र अर्को दीर्घकालीन छन्। अल्पकालमा भारतीय संरचना उपयोग गरी बंगलादेशले बिजुली लिने रहेको छ। जसरी माथिल्लो कर्णालीको पाँच सय मेगावाट बिजुली लम्की (नेपाल)बरेली (भारत) प्रसारण लाइनबाट लिने प्रक्रियाले औपचारिकता यसै साता पाएको छ, त्यसैगरी नेपालबाट उत्पादित बिजुली भारतीय प्रणाली हुँदै बंगलादेश पुर्याउन सकिन्छ। यसो गर्दा धेरै समय लाग्दैन। अबको बर्खायाममा नेपालमा केही बिजुली जगेडा हुँदैछ। त्यस्तो जगेडा बिजुली तत्काल यही विकल्पमार्पत खपत गराउन सकिन्छ। अर्काे, समर्पित (डेडिकेटेड) प्रसारण लाइन। यसअन्तर्गत झापाको अनारमनीदेखि बंगलादेशको पञ्चगढ (ठाकुर गाउँ) सम्म २८ किलोमिटर प्रसारण लाइन बनाउने। यो विषयमा प्राविधिक अध्ययनले सम्भव पनि देखाइसकेको छ। नेपालसित भारतको विद्युत् व्यापार सम्झौता भइसकेको छ। नेपालको जगेडा बिजुली भारतले इनर्जी बैंकिङ पद्धतिअन्तर्गत लिन सैद्धान्तिक सहमति जनाइसकेको छ। यो पृष्ठभूमिमा क्षेत्रीय ऊर्जा बजारमा भारतको भूमिका महत्वपूर्ण छ र उसका कदम एकपछि अर्को गर्दै सकारात्मक देखिएका पनि छन्। भारतको सकारात्मक संकेतकै कारण नेपाल र बंगलादेश ऊर्जा व्यापार कार्यान्वयन हुनेमा विश्वस्त देखिएका छन्। भारतसित ऊर्जा व्यापारको कुरो मिल्नेबित्तिकै नेपालको आर्थिक विकासमा ठूलो सघाउ पुग्ने देखिन्छ। नेपालको जलविद्युत्मा प्रत्यक्ष वैदेशिक लगानी भित्रिनका निम्ति ऊर्जा बजार सुनिश्चित भएको हुनुपर्छ। यसैका लागि नेपालको ऊर्जा मन्त्रालयले रातदिन मेहनत गर्दै आइरहेको पनि छ। सैद्धान्तिक रूपमा ऊर्जा व्यापारमा समस्या छैन। अब उपल्लो राजनीतिक तहमा सहमति गरी त्यसलाई कार्यान्वयनतर्फ लैजान नेपाल सरकारले पनि पहल गरिहनुपर्छ। एकपटक सहमति हुनेबित्तिकै कार्यान्वयन भइहाल्छ भन्ने छैन, तर नहुञ्जेल त्यसको नियमित अनुगमन (फलोअप) गर्न छाड्नु हुँदैन।"
छाउगोठ जान बाध्य पार्नेलाई जेल,"अछाम : साँफेबगर नगरपालिका ४ मष्टामाडौं भण्डारी गाउँकी नन्दा बुढा मंसिर ३ गते छाउपडी गोठमा आगो बालेर बसिरहेकी थिइन्। गोठ साँघुरो भएकाले पनी यताउति फर्किन मिल्दैनथ्यो। सुत्ने बेला तातो होला भनेर उनले आगो बालेकी थिइन्। गोठमा आगो तापेर बसिरहेकी उनको एक्कासि कुर्ताको पछाडि भागमा आगो लाग्यो। उनी कराउँदै बाहिर निस्किइन्। घरबाट उनकी छोरीले पानी खोजेर ल्याएर शरीरमा खन्याउँदासम्म ढाडको भाग जलिसकेको थियो। उनको परिवारले राति बयलापाटा अस्पताल पुर्याएपछि उनको ज्यान जोगियो। रहर होइन बाध्यता हो, घरमा सासु धामी हुनुहुन्छ। घरमा बस्न त उहाँले दिनुहुन्न, उनले भनिन्, त्यो दिन मरिसकेकी थिएँ। छोरीले धन्न पानी खन्याइ र बाँचे। यति भइसक्दा पनि छाउपडी गोठमै बस्नुपर्ने बाध्यता छ। सोही गाउँकी मीना भण्डारी छाउ भएका बेला गोठमा आगो बालेर सुतिन्। राति गोठमा धुँवा भरिएपछि उनलाई सास फेर्न गाह्रो भयो। उनी हतार हतार उठेर बाहिर निस्किइन् र बाँचिन्। उनले भनिन्, एक घण्टा त बेहोश नै भएछु। आगो तापेपछि सुत्न लाग्दा निभाएको तर क्रमशः धुँवा भरिएको उनको भनाइ छ। थाहा पाउना साथ हातखुट्टा टेकेर गोठबाहिर निस्केर ज्यान जोगाएको उनले सुनाइन्। अहिले उनलाई त्यही कारण श्वासप्रश्वाससम्बन्धी समस्या भएको छ। देवीदेउता र समाजको डरले फेरि गाउँमा छाउपडी गोठ बन्न थालेको उनले बताइन्। मष्टामाडौंलाई २०७० सालमा छाउपडी गोठमुक्त घोषणा गरिएको थियो। त्यतिबेला भत्काइएका छाउगोठ फेरि बनाइएका छन्। छाउगोठ मुक्त भएका वडाका अधिकांश महिला फेरि छाउगोठमै बस्न थालेका छन्। साँफेबगर नगरपालिकाका ७ वटा वडा छाउगोठ मुक्त वडा घोषणा भइसकेका छन्। अछामका १० स्थानीय तहभन्दा साँफेबगर नगरपालिका सुगम र मुख्य व्यापारिक केन्द्रका रूपमा मानिन्छन्। नगरपालिकाको कार्यालयसँगै जोडिएको वडा नम्बर ३ सिद्धेश्वर डिक्रेनीमा गएको मंसिर १६ गते पार्वती बुढा रावतको छाउगोठमै मृत्यु भयो। त्यसपछि सिद्धेश्वरमा छाउगोठ भत्काउने अभियानमा महिला लागिपरेका छन्। साँफेबगर नगरपालिकाले अब छाउपडी कुप्रथा मान्नेलाई नगरबाट प्रदान गरिने सामाजिक सुरक्षा भत्तादेखि शिक्षकको तलबसम्म रोक्ने भएको छ। मेयर कुलबहादुर कुँवरले भने, शिक्षक, कर्मचारी, जनप्रतिनिधि कोही पनि छाउगोठमा बसेको पाएमा सम्पूर्ण सेवा सुविधा रोकिने छ। छाउगोठमा जाने र जान बाध्य पार्नेलाई अब जेल हालिने छ। कानुन नमान्ने हक कसैलाई पनि नहुने कुँवरको भनाइ छ। छाउगोठमा बसे नबसेको अनुगमन रातमा गरिने छ। कडा कदम नचाल्दासम्म कुप्रथाको अन्त्य नहुने उनले बताए। हाल जिल्लाका साविकका ३१ गाविस छाउगोठ मुक्त घोषणा भएको सूची छ। छाउपडी कुप्रथालाई न्यूनीकरण गर्न अछाममा अभ्यास नभएको होइन। तर जे जति लगानी भए पनि वर्षेनी छाउगोठमा महिला तथा किशोरीले ज्यान गुमाउने क्रम नरोकिएपछि उपलब्धि शून्य जस्तै छ। एक दशकयता जिल्लामा १४ महिला तथा किशोरीले छाउगोठमा ज्यान गुमाइसकेका छन्।"
"२ दर्जन विधेयक अलमलमा, ४ नयाँ दर्ता","काठमाडौं : राज्य व्यवस्था समितिमा झन्डै डेढ वर्ष नागरिकता संशोधन विधेयकमाथि छलफल भयो। समिति, उपसमिति हुँदै समितिमा निर्णय गर्ने बेला राजनीतिक सहमति जुटेन र विधेयक थन्कियो। मिडिया काउन्सिल विधेयकप्रति पत्रकार महासंघलगायत प्रेससम्बद्ध संघसंस्थाले विरोध जनाए। सत्तारुढ नेकपा र पत्रकार महासंघबीच विधेयक परिमार्जनमा सहमति भयो। तर विधेयक अझै समितिमा विचाराधीन छ। विधेयक अधिवेशनका रुपमा चिनिने संघीय संसद्को हिउँदे अधिवेशन शुक्रबार सुरु भएको छ। यो अधिवेशनको मुख्य कार्यभार विधेयक पारित गर्ने हो। अघिल्लै अधिवेशनमा दर्ता भएका दुई दर्जनभन्दा बढी पुराना र नयाँ ४ विधेयक पारित गर्नुपर्ने मुख्य कार्यभार अधिवेशनको छ। दर्ता गर्दै विवादमा परेका राष्ट्रिय मानवअधिकार आयोग संशोधन विधेयक, राष्ट्रिय सुरक्षा परिषद्को काम, कर्तव्य र अधिकारसम्बन्धी विधेयक संसद्मा पेससमेत हुन सकेका छैनन्। सरोकारवालाले प्रस्तावित विधेयकप्रति आपत्ति जनाएपछि यी विधेयक सांसदलाई अध्ययनका लागि मात्र वितरण गरिएका छन्। चालु अधिवेशनको मुख्य कार्यभार विधेयक पारित गर्ने हो, संसद् सचिवालयका प्रवक्ता रोजनाथ पाण्डेले भने, नयाँ पुराना विधेयक पारित गर्ने योजना बनाएका छौं। नागरिकता संशोधन, मिडिया काउन्सिल, निजामती सेवाको गठन, लोकसेवा आयोग र बिमासम्बन्धी विधेयक प्रतिनिधिसभाका विषयगत समितिमा विचाराधीन छन्। ०७५ साउन २३ मा संसद्मा दर्ता भएको नागरिकता विधेयकमाथि राज्य व्यवस्था समितिमा झन्डै डेढ वर्ष छलफल भयो। वैवाहिक अंगीकृत नागरिकताको प्रावधानमा दलहरूबीच सहमति नजुटेपछि समितिले उक्त विधेयकमाथिकै छलफल अन्त्य गर्यो। समितिमा लामो समयदेखि निजामती सेवाको गठन र लोकसेवा आयोगसम्बन्धी विधेयकमाथि छलफल भए पनि अझै टुंगो लाग्न सकेको छैन। प्रतिनिधिसभातर्फ कारागारसम्बन्धी कानुन संशोधन र पशु स्वास्थ्य सेवासम्बन्धी २ विधेयक नयाँ दर्ता भएका छन्। सरकारले हालै मात्र राष्ट्रियसभामा विशेष सेवा र नीति अनुसन्धान प्रतिष्ठान विधेयक दर्ता गरेको छ। राष्ट्रिय अनुसन्धान विभागलाई बलियो र प्रभावकारी बनाउन भन्दै व्यक्तिगत र संघसंस्थाका टेलिफोन, मोबाइल फोन ट्यापिङ गर्ने विधेयकको प्रस्तावप्रति विपक्षी कांग्रेसले विरोध जनाइसकेको छ। राष्ट्रियसभाका समितिमा मिडिया काउन्सिल, संघ, प्रदेश र स्थानीय तहबीच अन्तरसम्बन्ध व्यवस्थित गर्ने, इन्जिनियरिङ परिषद् र काठमाडौं उपत्यका सार्वजनिक यातायात व्यवस्थापन विधेयक विचाराधीन छन्। प्रतिनिधिसभातर्फ १० वटा विधेयक सांसदलाई वितरण गरिएका छन् भने समितिमा १० वटा विचाराधीन छन्। राष्ट्रियसभातर्फ २ वटा वितरण भएका छन् भने ४ वटा विधेयक समितिमा विचाराधीन छन्। प्रतिनिधिसभाको मानवअधिकार समितिका सभापति कृष्णभक्त पोखरेल विवादित विधेयकमाथि मसिनो गरि विषयगत समितिमा छलफल भइरहे पनि पारित गरेर टुंगोमा पुर्याइने बताउँछन्।"
निजगढ अन्तर्राष्ट्रिय विमानस्थल : जंगल फँडानीमा सर्वोच्चको रोक,"काठमाडौं : निजगढ अन्तर्राष्ट्रिय विमानस्थल निर्माणका लागि वन फँडानी नगर्न सरकारलाई सर्वाेच्च अदालतले आदेश दिएको छ। प्रधानन्यायाधीश चोलेन्द्रशमशेर राणा र कुमार रेग्मीको संयुक्त इजलासले आइतबार अन्तरिम आदेश दिएपछि विमानस्थल निर्माण कार्य रोकिएको छ। सर्वोच्चले यो विवादमा एक महिनाभित्र अन्तिम निर्णय दिनुपर्ने अवस्था देखिएको भन्दै पेसीसमेत तय गरेको छ। विमानस्थल निर्माण रोक्न यसअघि एकल इजलासबाट भएको अन्तरिम आदेशलाई प्रधानन्यायाधीशसहितको संयुक्त इजलासबाट निरन्तरता दिने आदेश भएको हो। अन्तर्राष्ट्रिय विमानस्थलका नाममा ठूलो परिमाणमा जंगल नष्ट गर्न थालिएका कारण भविष्यमा गम्भीर रूपमा वातावरणीय असन्तुलनको सामना गर्नुपर्ने अवस्थाको विद्यमानता दर्शाउँदै सर्वोच्चमा रिट परेको थियो। वरिष्ठ अधिवक्ता कृष्णप्रसाद भण्डारी, प्रकाशमणि शर्मा, पूर्वसचिव द्वारिकानाथ ढुंगेल, राष्ट्रिय योजना आयोगका पूर्वसदस्य प्रभु बुढाथोकी, सामाजिक अभियन्ता रञ्जुहजुर पाँडे र भरत बस्नेतले रिट दायर गरेका हुन्। विमानस्थल निर्माणका लागि ८ हजार हेक्टर जमिनमा ७ हजार हेक्टर घना जंगल मात्रै पर्दछ। विमानस्थल क्षेत्रमा पर्ने रूख कटानी र पहुँचमार्ग निर्माणका लागि नेपाल नागरिक उड्डयन प्राधिकरणले नेपाली सेनासँग दुई वर्षअघि सम्झौता गरेको थियो। वातावरणीय प्रभाव मूल्यांकन (ईआईए) प्रतिवेदनअनुसार करिब २५ लाख रूख काट्नुपर्ने हुन्छ। यस घना जंगलमा सखुवालगायत अधिकांश रूख २ सयदेखि ६ सय वर्षभन्दा पुराना छन्। विमानस्थल निर्माण गर्न लागिएको स्थान पर्सा राष्ट्रिय निकुञ्जसँग जोडिएको छ। अध्ययनअनुसार २ सयको संख्यामा रहेका एसियाली जंगली हात्तीमध्ये ५०६० वटा यसै बाटो भएर धनुषासम्मको २ सय किमि क्षेत्रको जंगलमा आवतजावत गर्छन्। जुन नेपालमा मात्रै पाइने रैथाने प्रजातिका हुन्। यी हात्ती आवतजावत गर्ने र बस्ने क्षेत्रफलमध्येको ५० प्रतिशत हिस्सा निजगढबाट धनुषासम्मको जंगलको भागमा पर्छ। यो जंगलमा २३ प्रजातिका स्तनधारी, ४९० प्रजातिका पक्षी, १५ प्रकारका उभयचर तथा घस्रने प्रजाति, आठ प्रजातिका माछा, ३१ प्रजातिका पुतली र २२ वटा संकटापन्न बिरुवा पाइन्छन्। यसैगरी ३३६ प्रकारका वनस्पति पर्सा निकुञ्ज तथा वरिपरिको वनमा पाइन्छ। हात्ती, बाघ र गैंडालगायत सात प्रजातिका संरक्षित स्तनधारी, एक प्रजातिका संरक्षित पक्षी र दुई प्रजातिका संरक्षित सरिसृप (यादव र रूपाखेती )समेत पाइने भएका कारण पर्यटनमा पनि ठूलो भूमिका छ। अध्ययनअनुसार यो जंगलबाट ९ लाख ९५ हजार १६२ टन अक्सिजन प्रतिदिन उत्पादन हुन्छ। जसका कारण ५ करोड ६५ लाख ४३ हजार ३ सय ११ जनालाई दैनिक उपलब्ध हुन सक्छ। यस्तै यो जंगलमा प्रतिहेक्टर १ सय ७७ टन कार्बन छ। आयोजना कार्यान्वयन गर्दा ३८ हजार २ सय ९४ हेक्टर क्षेत्रफलमा सट्टाभर्ना वृक्षरोपण गर्नुपर्ने अनुमान छ। तर, कानुनतः सट्टाभर्ना वृक्षरोपण हालको जंगलसँगै जोडिएको र समान प्रकृतिको जग्गामा गर्नुपर्ने हुन्छ। तर, बारा जिल्ला वरिपरि त्यस्तो क्षेत्र पाउन कठिन छ। वन तथा वातावरण मन्त्रालयबाट ८० वर्ग कलोमिटर क्षेत्रफलमा निर्माण हुने विमानस्थलका लागि २०७४ सालमा ईआईए स्वीकृत गरेको थियो। विदेशी लगानीकर्तासँग विमानस्थल निर्माण गर्न प्रस्ताव आह्वानको तयारीमा लगानी बोर्ड छ। प्राधिकरणले स्थानीयलाई ५५ प्रतिशत जग्गाको मुआब्जा वितरण गरिसकेको जनाएको छ।"
बिरामी गणतन्त्र,"अहिले आएर २०७२ सालमा बनेको संविधानले भने आलंकारिक राष्ट्रपति र अधिकारसम्पन्न प्रधानमन्त्रीमध्ये कुनै पनि मानसिक वा शारीरिक रूपमा अशक्त हुने सम्भावना देखेन ! केही दिनअघि यसै दैनिकमा सर्वोच्च अदालतका पूर्वन्यायाधीश बलराम केसीका नामबाट प्रधानमन्त्रीको स्वास्थ्य र संविधान को परिधिमा रहेर एक सामयिक विवेचना प्रकाशन भएको थियो। २५ मङ्सिरमा छापिएको त्यस लेखमा मुलुकको कार्यकारी अधिकार लिएका व्यक्तिले आफू होस गुम हुने एनेस्थेसियाको सुई लगाएर गरिनुपर्ने शल्यक्रिया मा जानुअघि योग्यता पुगेका अन्य व्यक्तिलाई जिम्मेदारी सुम्पेर निजलाई राष्ट्रपतिसमक्ष शपथ लिन लगाउनुपर्नेमा त्यसो नगरिँदा संवैधानिक संकट परेको भए के हुन्थ्यो भन्ने सही प्रश्न उठाइएको थियो। मुलुक बाहिरबाट हुने आक्रमणअतिक्रमणमा परेर सेना परिचालन गर्नुपरेका बखत त्यो काम गराउने अधिकारप्राप्त व्यक्ति को हुने भनेर लेखकले जायज जिरह गरेका छन्। भन्छन् कार्यकारी अधिकार सदा सचेत रहनुपर्छ, अचेत रहन दिनु हुँदैन। हाल बहाल रहेको संविधान केकस्ता पृष्ठभूमिमा लेखियो, प्रक्रिया छोट्ट्याउने धुनचक्करमा संकलित जनमतको समेत कसरी उपेक्षा गरियो र विवाद अनि सन्देहका बीच ३ असोज २०७२ मा त्यो घोषणा कुन ढंगबाट गरियो त्यो जगजाहेर विषय हो। मुलुकको मूल कानुन मानिनुपर्ने त्यो लिखत आरम्भमै अन्तर्विरोधहरूको पुलिन्दा हुन पुगेको थियो, र अवस्था अहिलेसम्म पनि त्यही छ। अर्को शब्दमा, यसबारेको जनस्तरका अवधारणा पनि जहाँको तहीं छ। बाध्यताले स्वीकार गर्नु एक कुरो हो, स्वेच्छाले सकार्नु भिन्नै मामिला। संविधानको प्रस्तावनामा परेका जनआन्दोलन, सशस्त्र संघर्ष, त्याग र बलिदानजस्ता लबजलाई ध्यानमा राख्दा बुझिन्छ, महान् उपलब्धि का रूपमा घोषणा गरिएको संविधानले मुलुकको कार्यकारी अधिकार राष्ट्राध्यक्षको साटो प्रधानमन्त्रीमा रहने व्यवस्था गरेको हो। तर संविधानले प्रधानमन्त्री पदमा पुगेको व्यक्ति बिरामी पर्न सक्छ भन्ने अनुमानचाहिँ गरेन, अथवा गर्न आवश्यक ठानेन। त्यसैगरी, आलंकारिक पदमा पुग्ने राष्ट्रपति पनि रोगव्याधि लागेर उपचार गराउनुपर्ने अवस्थामा पर्न सक्ने कुराको परिकल्पना संविधानका मसौदाकारहरूले गरेनन्। कदाचित गरेका हुँदा हुन् त अस्वस्थताका बखत राज्यव्यवस्थाको सञ्चालन कुन विधि र प्रक्रियाले कसबाट हुने हो, त्यसको चाँजो मिलाइएको हुने थियो। कानुनका ज्ञाता र पटकपटक सभामुखको दायित्व निर्वाह गर्न अग्रसर सुवास नेम्बाङजस्ता व्यक्तित्वसमेत यस पक्षमा मौन रहनु आश्चर्यको कुरो हो। रिक्तताको स्थिति संविधानमा कार्यकारिणी अधिकार मन्त्रिपरिषद्मा रहने जसको अध्यक्षता प्रधानमन्त्रीले गर्ने भनेर लेखिएको छ। धारा ७५ र ७६ पढ्दा स्पष्ट हुन्छ। तर यस्तो शक्तिशाली पदमा पुगेको व्यक्ति अस्वस्थ भएमा निजको जिम्मेवारी कसलाई कुन विधिद्वारा सुम्पिने त्यसको उल्लेख जिकिर कतै छैन। हो, प्रधानमन्त्रीको पद रिक्त हुने अवस्थाको चर्चा भने गरिएको छ, जसमा राजीनामा, महाभियोग, प्रतिनिधिसभाको सदस्यता कायम नरहेको स्थिति र निजको मृत्यु भएमा भनिएको छ। धारा ७७ प्रमाण छ। तर यसरी मृत्युको अपरिहार्य अवस्थाबारे सोच्न सक्ने मसौदाकार र तिनको कामको अनुमोदन गर्ने संविधानसभाका सदस्यहरूले प्रधानमन्त्रीको सम्भाव्य अस्वस्थताबारे चाहिँ केही उल्लेख नगर्नु आश्चर्य हो। कि होइन ? त्यसैगरी, राष्ट्रपति पदमा आसीन हुने व्यक्तिबारेमा पनि बिरामी भएका बखत के गर्ने हो, त्यसको स्पष्ट प्रावधान छैन, खाली मृत्यु भएमा पद रिक्त हुने भन्ने व्यवस्था मात्र छ। अलिक अघिको बन्दोबस्त हेरौं। नेपालको अन्तरिम संविधान, २०६३ मा पनि शक्तिशाली कार्यकारिणी निकाय मन्त्रिपरिषद्को नेतृत्व प्रधानमन्त्रीले गर्ने कुरा लेखिएको छ, तर निज अस्वस्थ हुँदा के वैकल्पिक व्यवस्था गरिने त्यसको उल्लेख छैन। ६३ सालको सुरुमा राजा ज्ञानेन्द्रसामु शपथ लिएका प्रधानमन्त्री सोही वर्ष माघमा अन्तरिम संविधान जारी गर्दा राष्ट्राध्यक्षको भूमिकासमेत निर्वाह गर्ने असाधारण अधिकारप्राप्त प्रधानमन्त्री भइसकेका थिए। र, नेपाल गणतन्त्र घोषित नहुँदै प्रधानमन्त्रीले नै विदेशी राजदूतहरूको ओहोदाको प्रमाणपत्र स्वीकार गर्न थालिइसकेका थिए। तर राज्यव्यवस्थामा सर्वेसर्वा भए पनि त्यो प्रधानमन्त्री भएका व्यक्ति बिरामी हुन सक्छ भन्ने सोच त्यसबखतका ठूलाबडा कसैले गरेनन्। किनभने सबैजसोको ध्यान सम्भवतः सत्ता र शक्तिमा केन्द्रित हुन गएको थियो। मानसिक र शारीरिक अस्वस्थता अभिलेखमा भेटिने विषय हो २०४६ सालको जनआन्दोलनको सन्दर्भ। अन्तरिम प्रधानमन्त्री कृष्णप्रसाद भट्टराईको कार्यकालमा न्यायाधीश (पछि प्रधानन्यायाधीश) विश्वनाथ उपाध्यायले अध्यक्षता गरेको आयोगले मसौदा गरी मन्त्रिपरिषद्बाट अनुमोदन भई नेपाल अधिराज्यको संविधान २०४७ सोही वर्ष कात्तिक २३ गते राजा वीरेन्द्रबाट जारी भएको थियो। तत्कालको राजनीतिक सहमतिअनुसार, बेलाइती ढाँचाको संवैधानिक राजतन्त्र अटाउने गरी घोषणा गरिएको त्यस लोकतान्त्रिक संविधानमा राष्ट्राध्यक्ष अस्वस्थ हुँदा के विधि अपनाएर मुलुक सञ्चालनलाई निरन्तरता दिने त्यसको किटान प्रावधान राखिएको थियो। तदनुसार, गद्दीनसीन राजाको स्वर्गारोहण भएमा वा राजाले नै राजगद्दी परित्याग गरेमा उत्तराधिकारी कसरी तोक्ने त्यसको समेत व्यवस्था मिलाएको देखिन्छ। त्यति मात्र होइन, श्री ५ मानसिक वा शारीरिक अशक्तावस्थाले गर्दा कार्यभार बहन गर्न असमर्थ रहेको अवस्थामा कसरी राज्यसहायकको व्यवस्था मिलाउने त्यसको विधिविधान पनि तोकिएको थियो। राष्ट्रपति पदमा आसीन हुने व्यक्तिबारेमा पनि बिरामी भएका बखत के गर्ने हो, त्यसको स्पष्ट प्रावधान छैन, खाली मृत्यु भएमा पद रिक्त हुने भन्ने व्यवस्था मात्र छ। ४७ सालको संविधान हेरे सबै कुरा खुलस्त हुन्छ। नयाँ संविधान आएपछि राजाको कार्यकारी कुनै अधिकार बाँकी नरहने कुरा स्पष्ट भइसकेको थियो, तैपनि राष्ट्राध्यक्षको हैसियतमा रहेका राजाको निधन हुँदा वा राजा बिरामी हुँदा केकसो गर्ने त्यसको कानुनी आधार तयार राखिएको पाइन्छ। विडम्बना हो, त्यस संविधानलाई संशोधन गरेर समायानुकूल तुल्याउने प्रयास एकपटक पनि नगरी २०६३ मा त्यसै किनारा लगाइयो। त्यत्रो अभ्यासपछि मुलुकले पाएको संविधान एकाएक बेवारिसे हुन पुग्यो। २०४७ सालअघिको संविधानको नाम हो, नेपालको संविधान २०१९। त्यसलाई तीनपटक संशोधन गरेर समयसापेक्ष बनाइएको देखिन्छ। त्यो पञ्चायती संविधानले राजालाई असीमित अधिकार दिएको थियो। तदनुकूल कार्यकारिणी, व्यवस्थापिका र न्यायपालिका सबैतिर मूल शक्तिको स्रोत भनेर राजालाई राखिएको थियो। राजाको शक्तिमा कुनै अंकुश थिएन, तसर्थ निरंकुश थिए भन्नु अत्युक्ति पनि होइन। यसरी मुलुकको सम्पूर्ण कार्यकारी अधिकार आफूमा राखेका राजाले समेत संविधानमा आफू बिरामी हुन सक्ने र कुनै समयमा गएर परलोक पनि होइन, प्राकृतिक नियमलाई स्वीकार गरेका थिए। त्यस पञ्चायती संविधानको धारा २३ मा राजा मानसिक वा शारीरिक रूपमा बिरामी पर्नसक्ने र त्यस बेला संकट टार्न केके गरिनुपर्ने त्यसको निरूपण गरेको देखिन्छ। भगवान् विष्णुकै जीवित अवतार मानिने राजाले पनि एकसमयमा देहत्याग नगरीकन सुख छैन भन्ने शाश्वत सत्यलाई राजा महेन्द्रले चुनौती दिने प्रश्नै थिएन। नभन्दै २०२८ साल माघमा उनी बिते। प्राथमिकताका प्रश्न अहिले आएर २०७२ सालमा बनेको संविधानले भने आलंकारिक राष्ट्रपति र अधिकारसम्पन्न प्रधानमन्त्रीमध्ये कुनै पनि मानसिक वा शारीरिक रूपमा अशक्त हुने सम्भावना देखेन ! परन्तु यतिञ्जेल देखेन भनेर अब पनि मुलुकको कार्यकारी अधिकारलाई, पूर्वन्यायाधीश केसीले भनेझैं, खेलौनाको रूपमा लिनु भएन। त्यसै पनि संविधानमा यस किसिमको अव्यवस्था रहिरहन दिनु हुँदैन। त्यसमाथि अहिले प्रधानमन्त्री ओली गम्भीर बिरामीकै अवस्थामा हुनुहुन्छ, र उहाँको शरीरमा नयाँ मिर्गौला प्रत्यारोपण गर्ने तयारी चलिरहेको स्थिति छ। मुलुक संक्रमणबाट उम्केको छैन भनेर त नेतागणले नै भनिरहेका छन्। भ्रष्टाचार, महँगी, असुरक्षा र स्वच्छ हावा एवं शुद्ध पानीको अभावसमेतले सिर्जना गरेको स्थिति यसै विस्फोटक चरणमा धकेलिँदो छ। यस्तोमा संविधानमा समेटिएको यो टड्कारो लापरबाही थपिँदा मुलुकमा अर्को अराजकता निम्तिन सक्छ। सत्ताधारी, विपक्षी सबैले पहिलो प्राथमिकता राष्ट्रिय स्वाधीनता र स्वाभिमानको संरक्षणलाई दिनुपर्ने हो। सावधानी यहींनेर आवश्यक छ। यस्तोमा कम्युनिस्ट वा गैरकम्युनिस्ट भन्ने कित्ताकाट प्रवृत्तिलाई हाबी हुन दिनु कदापि हुँदैन।"
एमसीसी अनुमोदन यसकारण,"काठमाडौं : अमेरिकी सहयोगसम्बन्धी प्रस्ताव मिलेनियम च्यालेन्ज कर्पोरेसन (एमसीसी) कार्यान्वयन गर्न सरकारसित भएको सम्झौता चाँडै संसद्बाट अनुमोदन गर्न एमसीए नेपालले आग्रह गरेको छ। सहायता परिचालनका लागि सरकारले निर्माण गरेको संस्था मिलेनियम च्यालेन्ज एकाउन्ट (एमसीए) नेपालले सम्झौता अनुमोदन नहुँदा परियोजना कार्यान्वयनमा लैजान नसकिएको जनाएको छ। एमसीसीअन्तर्गत अमेरिकाले नेपालको विद्युत् प्रसारण लाइन र सडक स्तरोन्नतिका लागि घोषणा गरेको ५० करोड अमेरिकी डलर (५७ अर्ब रुपैयाँ) अनुदान परिचालन गरिने सम्झौता छ। यो कार्यान्वयन हुन सरकार र एमसीसीबीच भएको सम्झौता संसद्बाट पारित हुनुपर्ने सर्त छ। सरकार र एमसीसीबीच अनुदान सम्झौता (एमसीसी कम्प्याक्ट) मा २६ महिनाअघि हस्ताक्षर भएको हो। तत्कालीन अर्थमन्त्री ज्ञानेन्द्रबहादुर कार्की र एमसीसीका तत्कालीन कार्यवाहक सीईओ जोनाथन नाशले हस्ताक्षर गरेका थिए। सम्झौतापछि सरकारले उक्त सम्झौतापत्र अनुमोदनका लागि संसद्मा दर्ता गरिसकेको छ। मन्त्रिपरिषद्को स्वीकृतिपछि अर्थमन्त्री डा युवराज खतिवडाले असार ३१ मा संसद्मा यो प्रस्ताव दर्ता गराएका थिए। एमसीसीका परियोजना कार्यान्वयनका लागि बोलपत्र दस्तावेज तयार भइसकेका छन्, एमसीए नेपालका कार्यकारी निर्देशक खड्गबहादुर विष्टले भने, संसद्बाट अनुमोदन हुनेबित्तिकै टेन्डर प्रक्रिया सुरु हुन्छ। टेन्डर प्रक्रिया सम्पन्न गरेर सन् २०२० को जुनदेखि परियोजना कार्यान्वयन सुरु गर्ने एमसीएको तयारी छ। एमसीसी सहयोगका परियोजना पाँच वर्षभित्र सम्पन्न गरिसक्नुपर्छ। अर्थसचिवले अध्यक्षता गर्ने एमसीए नेपालले भने परियोजना अघि बढाउन ६ पूर्वसर्तमध्ये चारवटा पूरा भएको र संसद्बाट अनुमोदन गर्नेसहित दुई बाँकी रहेको जनाएको छ। कार्यकारी निर्देशक विष्टका अनुसार एमसीसीसँगको सम्झौताबमोजिम नै एमसीसीअन्तर्गतका परियोजनालाई राष्ट्रिय गौरवका परियोजना घोषणा गर्ने, विद्युत् नियमन आयोग गठन, सरकार र एमसीसीबीच कार्यक्रम कार्यान्वयन सम्झौता, बुटवलगोरखपुर प्रसारण लाइन निर्माणका लागि नेपालभारत सहमति सम्पन्न भइसकेका छन्। अब अनुदान सम्झौता संसद्बाट अनुमोदन, जग्गा प्राप्ति र राइट अफ वे खाली गर्ने काम बाँकी छन्, विष्टले भने, जग्गा अधिग्रहण र राइट अफ वे खाली गर्ने काम टेन्डर प्रक्रिया चल्दै गर्दा सम्पन्न गर्न सकिन्छ। सम्झौता संसद्बाट अनुमोदन हुनेबित्तिकै परियोजना निर्माणले गति लिन्छ। तर, एमसीसीसँगको उक्त सम्झौता अनुमोदन गर्ने या नगर्ने भन्ने विषयमा प्रमुख सत्तारुढ दल नेपाल कम्युनिस्ट पार्टी (नेकपा)मा तीव्र मतान्तर भइरहेको छ। कतिपयले यसलाई अमेरिका सरकारले अघि सारेको हिन्दप्रशान्त (इन्डो प्यासेफिक) नीतिको अंग भएको तर्क अघि सारेका छन्। अमेरिकाले नै हिन्दप्रशान्त नीति सैनिक सहकार्यको नीति नभएको स्पष्ट पारिसकेको छ। अर्कोतर्फ, हिन्दप्रशान्त नीति र एमसीसीको कुनै सम्बन्ध नरहेको सरकारका जिम्मेवार मन्त्रीले बताउँदै आएका छन्। एमसीए नेपालले संसद्को हिउँदे अधिवेशन सुरु मात्र भएकाले छिट्टै यो सम्झौता अनुमोदन हुने अपेक्षा रहेको बताएको छ। कतिपयले प्रश्न उठाउने गरेका छन् संसद्बाट अनुमोदनको आवश्यकता किन परेको हो ? कानुनविद् राजीव दाहालका अनुसार राष्ट्रिय कानुनसँग बाझिएको खण्डमा वा राष्ट्रिय कानुनमा परिवर्तन आएको खण्डमा यसले परियोजना कार्यान्वयनमा कुनै अड्चन सिर्जना नहोस् भनेर आश्वस्त हुन यो व्यवस्था गरिएको हो। कुनै पनि अन्तर्राष्ट्रिय सम्झौता उक्त देशको कानुनभन्दा माथि हुन्छ भन्ने भियाना सन्धिले स्थापित गरेको मान्यता हो, उनले भने, नेपालले पनि भियाना सन्धिलाई अंगीकार गरेकाले कानुनको मान्यता दिन संसद्बाट अनुमोदन हुनुपर्छ। नेपाल मात्र होइन एमसीसीको सहयोग परिचालन भएका अन्य देशमा पनि संसद्बाटै अनुमोदन भएका छन्। २७ देशमा एमसीसीको अनुदान सहयोग छ। १७ देशमा नेपालमा जस्तै सहयोग कार्यान्वयन सुरु हुने चरणमा छ। १० देशमा परियोजना कार्यान्वयनमा गइसकेको छ। एमसीसीको सहयताको पहिलो चरण थ्रेसहोल्डमा नेपाल २०११ मा छनोट भएको हो। थ्रेसहोल्डमा छनोटपछि नेपाल २० विभिन्न सूचकमा उत्तीर्ण हुँदै कम्प्याक्ट फन्डिङको चरणमा आइपुगेको हो। यसमा छनोट भएका परियोजना राष्ट्रिय प्राथमिकताका आधारमा छनोट भएका हुन्। एमसीसीले सबै देशमा त्यहाँको आर्थिक वृद्धिका बाधा पहिचान गरी मुख्य प्राथमिकताका क्षेत्रमा सहयोग दिँदै आएको छ। एमसीसीको ५० करोड डलर अनुदान र सरकारको समकारक कोषको १३ करोड डलर गरी ६३ करोड डलरमा ३१२ किमि उच्च क्षमता (४०० केभी) को प्रसारण लाइन, ३ सबस्टेसन र नेपालभारत सीमापार प्रसारण लाइन अनि ९९ किमि सडक स्तरोन्नति हुन लागेको छ। काठमाडौें लप्सीफेदीबाट नुवाकोटको रातमाटे, दमौली हुँदै नवलपरासी र सुनवलसम्म ३१२ किमि प्रसारण लाइन निर्माण हुने कार्यकारी निर्देशक विष्टले बताए। रातमाटे, दमौली र बुटवलमा तीन सबस्टेसन निर्माण गरिनेछ। सबस्टेसनमध्ये रातमाटेमा एमसीए नेपालले जग्गा अधिग्रहण प्रक्रिया अघि बढाएको छ। बाँकी दुई सबस्टेसनको भने विद्युत् प्राधिकरणले आवश्यक जग्गा अधिग्रहण गर्नेछ। त्यस्तै, दोस्रो सीमापार प्रसारण लाइन तयार हुनेछ। सडकतर्फ भालुवाङ (दाङ)लमही (दाङ) २७ किमि, चन्द्रौटा (कपिलवस्तु)भालुवाङ ३५ किमि र लमहीबाट शिवखोला (दाङ) ३७ किमि सडक स्तरोन्नति हुनेछ। यी परियोजनाको प्रतिफलदर (इकोनोमिक रेट अफ रिटर्न) १२ प्रतिशत छ। विष्टले आयोजना क्षेत्रमा पर्ने ३० वटै गाउँपालिका तथा नगरपालिकाका स्थानीय सरोकारवालासँग छलफल गरी परियोजनाका सम्बन्धमा जानकारी गराइएको र उनीहरु उत्साहित रहेको बताए।"
फोन ट्र्यापिङ किन ?,"केपी ओली नेतृत्वको सरकारले करिब २१ महिनाको अवधि पार गरिसकेको छ। यो सरकारको पहिलो प्राथमिकता सुशासन, शान्तिसुरक्षा र विकास हो। तर सरकार सबै क्षेत्रमा असफल हुँदै गभएको छ। जताततै भ्रष्टाचार छ। सुशासन कतै देखिँदैन। सर्वसाधारणले शान्तिसुरक्षाको प्रत्यभूति गर्न पाएका छैनन्। भय र सन्त्रासपूर्ण वातावरण छ। सरकारको अर्को महत्वपूर्ण कार्य विधेयक र कानुन निर्माण हो। संसद्मा थुप्रै विधेयक पेस भएका छन्, ती संविधानको प्रावधानविपरीत जनताका अधिकार खोस्ने र नियन्त्रण गर्ने खालका छन्। लोकतान्त्रिक संविधानलाई टेकेर गठन भएको सरकारका क्रियाकलाप र आवरणचाहिँ किन असंवैधानिक र अलोकतान्त्रिक बन्दैछन् र जनताका स्वतन्त्रता, अधिकार खोस्ने कानुन किन बनाइँदै छ ? यसको ज्वलन्त उदाहरण सरकारले हालै संघीय संसद्को राष्ट्रियसभामा दर्ता गराएको नेपालविशेष सेवाको गठन र सञ्चालनसम्बन्धी कानुनलाई संशोधन र एकीकृत गर्न बनेको विधेयक हो। यो विधेयक नेपालको संविधानका मौलिक हकले प्रदान गरेका नागरिक स्वतन्त्रताका हक कुण्ठित गर्ने, सूचना चुहावट हुने, गोपनीयता भंग हुने, स्वतन्त्रतालाई समाप्त गर्ने प्रावधान राखी बनाउने थालिएको छ, जुन नेपाली जनतालाई अमान्य हुनेछ। नेपाली जनताले लामो समयदेखि बलिदान, त्याग र तपस्या गरेका कारण आज सबैले वैयक्तिक स्वतन्त्रता, मानवअधिकार आदि उपयोग गर्न पाएका छौं। यसैले नेपाली कांग्रेसको संसदीय दलले जनताको सार्वभौमसत्ता, व्यक्तिगत स्वतन्त्रता र समानता खोस्ने यो विधेयक संसद्बाट फिर्ता लिइनुपर्छ भन्दै आफ्नो धारणा सार्वजनिक गरिसकेको छ। यो विधेयक हेर्दा सरकारले राष्ट्रिय अनुसन्धान विभाग (गुप्तचार) लाई थप अधिकार दिएर बलियो र शक्तिशाली बनाउँदै जनताको स्वतन्त्रताको अधिकार खोस्न थालेको देखिन्छ। यो विधेयकको दफा १० मा भनिएको छ, यस ऐनबमोजिम सूचना संकलन तथा प्रतिगुप्तचरी क्रियाकलापका सिलसिलामा विभागले संदिग्ध वा निगरानीमा रहेका व्यक्ति रसंघसंस्थाबाट सार्वजनिक सञ्चार वा अन्य माध्यमबाट भएका कुराकानी, श्रव्यदृश्य वा विद्युतीय संकेत वा विवरणलाई निगरानी, अनुगमन, इन्टरसेप्सन र अभिलेख गर्न सक्नेछ। सरकारले विशेष सेवा गठन र सञ्चालनसम्बन्धी कानुनलाई सशोधन गर्न बनेको विधेयक फिर्ता लिनुपर्छ। जनताको फोन ट्र््यापिङ गर्ने अधिकार वर्तमान सरकारलाई छैन। यो अधिकारअनुसार सरकारले टेलिफोन मात्र नभई इमेललगायतमा निगरानी गर्न पाउँछ। इन्टेलिजेन्स तथा प्रतिगुप्तचरीसम्बन्धी नीति निर्माण समन्वय मार्गदर्शक गर्नका लागि प्रधानमन्त्रीको अध्यक्षतामा एक केन्द्रीय निर्देशन समिति रहने व्यवस्था गरिएको छ। सोही विधेयकको प्रतिगुप्तचरीसम्बन्धी व्याख्याअन्तर्गत भनिएको छ। विभागले राष्ट्रिय हित तथा सुरक्षाका विषयमा प्रतिगुप्तचरीसम्बन्धी कामकारबाही गर्दा आवश्यकताअनुसार रक्षात्मक, प्रतिरक्षात्मक र प्रतिकारत्मक कार्य सञ्चालन गर्न सक्नेछ। यसका लागि विभागअन्तर्गत विशिष्टीकृत कार्यालय स्थापना गरिनेछ। यस विधेयकले सर्वसाधारणको टेलिफोनबाट भएका सूचना लिन सक्नेदेखि सरकारी अधिकारी मिडियासग गरेका कुराकानी वा मिडियाका कुराकानी पनि रेकर्ड गरेर सोभै हेर्न सकिने व्यवस्था गर्न खोजेको छ। त्यसैले यो विधेयकले जनताका गोपनीयताका हकमाथि सोभै आक्रमण गरेको छ। प्रचलित कानुनी व्यवस्थाअनुसार अदालतको अनुमतिविना कसैको पनि कल डिटेल हेर्न पाइँदैन। अदालतले अनुमति दिएमा फोन रेकर्ड गर्ने ऐन विद्यमान छँदै छ तर सरकार यस्तो हस्तक्षेपकारी, जनताका मौलिक हक र स्वतन्त्रताको ठाडो उल्लंघन हुने गरी यो विधेयक किन ल्याउँदैछ ? यस विधेयकमा इन्टरसेप्सनको व्याख्या गर्दै भनिएको छ संस्था सञ्चालनलाई अनुगमन वा निगरानी आवश्यकताअनुसार विषयवस्तु प्राप्त गर्ने कार्य सम्झिनुपर्छ। मुख्य अनुसन्धान निर्देशन गर्ने अनुमति लिएपछि अनुसन्धान अधिकृतले कम्प्युटर, टेलिफोन, मोबाइल, इन्टरनेट वा दूरसञ्चारका माध्यमबाट सूचना माग्न सक्ने व्यवस्था गरिएको छ। नेपालमा हालसम्म यस्तो प्रतिजासुसी संयन्त्र बन्न सकेको छैन। पञ्चायतकालको उत्तरार्धमा विदेशीहरूको गतिविधि निगरानी गर्न एक शाखा बनाइए पनि त्यो एक वर्षपछि नै अनावश्यक भन्दै खारेज गरिएको थियो। यस्तै २०६५ सालमा सुरक्षा निकाय आधुनिकीकरण उच्चस्तरीय कार्यदलले पनि यस्तो संयन्त्र स्थापना गर्न जोड दिएको थियो। त्यो पनि कार्यान्वयनमा आउन सकेन। यस्तै छिमेकी देश भारतमा पनि यो अधिकार विवादित बन्दै आएको छ। भारतमा अपराध अनुसन्धान तथा कानुनी कार्यान्वयन गर्ने सीबीआई, आईईबी, दिल्ली पुलिस, डीआरईलागायतलाई यस्तो अधिकार दिइएको छ, तर अनुसन्धान अधिकारीहरूले यो सुविधा दुरुपयोग भयो भन्दै विरोध गरेका छन्। बेलायतमा पनि इन्टरसेप्सनको दुरुपयोग रोक्न विपक्षी दलका सांसदसमेत रहेको संसदीय समितिले अनुगमन गर्ने व्यवस्था गरिएको छ। अमेरिकामा न्यायालयको अनुमतिमा मात्र फोन ट्र्यापिङ गर्ने प्रावधान छ। त्यसैले जनताले फोनमा गरेका संवादलाई ट्र्यापिङ गरेर हरेक नागरिकलाई तर्साउने, धम्क्याउने, आपराधिक दृष्टिकोणले आशंका हेर्ने गरी ल्याइएको यो विधेयक जनताले धेरै संघर्षका पछाडि प्राप्त गरेको लोकतान्त्रिक मूल्यमान्यताविपरीतका साथै जनताको स्वतन्त्र रूपले बाँच्न पाउने, कुराकानी गर्न पाउने, हिँडडुल गर्न पाउने, बोल्न पाउने अधिकारको पनि अवमूल्यांकन गरेको छ। त्यसैले सरकारले विशेष सेवा गठन र सञ्चालनसम्बन्धी कानुनलाई सशोधन गर्न बनेको विधेयक फिर्ता लिनुपर्छ। जनताको फोन ट्र््यापिङ गर्ने अधिकार वर्तमान सरकारलाई छैन। संग्रौला नेपाली कांग्रेसकी केन्द्रीय सदस्य हुन्।"
सांसदको अनुगमन आतंक,"काठमाडौं : निर्माणाधीन गौतमबुद्ध अन्तर्राष्ट्रिय विमानस्थल अनुगमनका लागि पछिल्लो एक महिनामा सांसदका दुई टोली भैरहवा पुगे। एउटा थियो राष्ट्रियसभाको प्रत्यायोजित व्यवस्थापन तथा सरकारी आश्वासन समितिको टोली। निर्माणाधीन आयोजनाको अनुगमन गर्न पुगेको यो समितिका सदस्यसँग विमानस्थलबारे सामान्य जानकारीसमेत थिएन। अनुगमनका लागि आउनु भएका माननीयज्यूहरूलाई ट्याक्सीवे भनेकै थाहा रहेनछ, आयोजनाका एक कर्मचारीले भने, हामीले त्यो ट्याक्सीवे हो भन्दा उहाँहरूले ट्याक्सी पार्किङ गर्ने ठाउँ हो भन्ने प्रश्न गर्नुहुन्थ्यो, उहाँहरूले के अनुगमन गर्नुभयो होला ? गौतमबुद्ध विमानस्थल एउटा उदाहरण मात्र हो। फरक फरक संसदीय समितिले देशका अधिकांश राष्ट्रिय आयोजनाको दोहोर्याएर अनुगमन गर्छन्। अनुगमनपछि उनीहरू समान खालका स्थलगत प्रतिवेदन दिन्छन्। त्यसैले फरकफरक सांसदले गर्ने यस्ता अनुगमनबाट खासै उपलब्धि हुँदैन। सांसदहरूले गर्ने यस्ता अनुगमनबाट आयोजनाका काममा अवरोध मात्र हुने गौतमबुद्ध विमानस्थलका आयोजना प्रमुख प्रवेश अधिकारीले बताए। हामीले उहाँहरूलाई आफ्ना समस्या बताएपछि सामाधानको पहल हुने अपेक्षा गरेका हुन्छौं तर अनुगमनपछि समाधानको पहल खासै हुँदैन, उनले भने, एउटा निश्चित समूह बनाएर उहाँहरू अनुगमनमा आउनुपर्ने र त्यसको प्रभाव पर्नुपर्ने हो तर त्यस्तो हुँदैन। आयोजनाहरूमा हुने अनुगमन सम्बन्धित विज्ञ सांसद अथवा मन्त्रालय र विभागअन्तर्गत हुनुपर्ने अधिकारीले बताए। मन्त्रालय र विभागबाट अनुगमन भएपछि हामीले आफ्ना कुरा प्रष्ट राख्न सक्छौं र त्यताबाट पनि प्रतिक्रिया आइहाल्छ, उनले भने, सांसदको अनुगमनपछि के हुन्छ थाहै पाइँदैन। संसदीय समितिबाट अनुगमन भइरहने अर्को आयोजना हो निर्माणाधीन पोखरा अन्तर्राष्ट्रिय विमानस्थल। आयोजना प्रमुख विनश मुनकर्मीका अनुसार सांसदहरू अनुगमनमा आएर आफूहरूको हौसला बढाएको बताए। तर अनुमनबाट कार्यगत उपलब्धि भने केही भएको छैन। उहाँहरू आएर हौसला दिएर जानुहुन्छ तर अनुगमनको त्यस्तो उपलब्धि भने केही देखिएको छैन, उनले भने। प्रत्यायोजित व्यवस्थापन समितिका सभापति रामनारायण बिडारीले अनुगमनका नाममा फरक फरक संसदीय समितिले एउटै आयोजनाको अवलोकन गर्नु उपयुक्त नभएको बताए। सांसदहरूको अनुगमनबाट राष्ट्रिय गौरवका आयोजनाका पदाधिकारी हैरान छन्, उनले भने, एउटै प्रकृतिको अनुगमनमा फरकफरक समितिहरू आयोजनामा जाँदा काम प्रभावित हुने रहेछ। आइतबार बसेको समिति बैठकमा सभापति बिडारीले यो समस्याबारे विभिन्न समितिका सभापति र सभामुखसँग नै छलफल गर्नुपर्ने धारणा व्यक्त गरे। कुनै पनि एउटा समितिले अनुगमन गरिसकेको आयोजनामा अन्य कुनै समितिले अनुगमन गर्न जरुरी छैन। यो समस्याबारे सभामुखलाई समेत ध्यानाकर्षण गराउनुपर्छ, उनले भने। संसद्को एउटा समितिले एउटा आयोजनाको मात्र अनुगमन गर्नुपर्ने धारणा राष्ट्रियसभाका सदस्य राधेश्याम अधिकारीको पनि छ। अव्यवस्थित तवरबाट काम गर्दा खर्च मात्र बढेको उनले बताए। दोहोरो अनुगमन गर्न समितिको टोली जान आउन पैसा त खर्च भइरहेको छ नै, समय समेत खर्च भइरहेको छ, उनले भने, अनुगमनका लागि फरकफरक समिति एउटै आयोजनामा जाँदा उनीहरूले दिने प्रतिवेदनमा एउटै कुरा दोहोरिन्छ, यसको उपलब्धि के ?"
कालापानीको कुटनीतिक समाधान,"नेपालभारत सम्बन्धको गहिराइलाई विचार गरी अतिक्रमित भूमिका समस्याको समाधान प्रभावकारी कूटनीतिक तहबाट चाँडै गरिनु दुवै मुलुकको हितमा छ। नेपाल एकीकरणको लडाइँ, नेपालबेलायत युद्ध (१८१४१६) र बेलायतलाई सैनिक योगदान दिएबापत फिर्ता भएको नयाँ मुलुकजस्ता ऐतिहासिक घटनाहरूबाट कायम भएको भूभाग नै नेपाल हो। तत्पश्चात् नेपाल र स्वतन्त्र भारतबीच सीमा परिवर्तन हुने त्यस्तो कुनै उल्लेखनीय घटना भएको छैन। सुगौली सन्धिको धारा ५ अनुसार काली नदीभन्दा पश्चिमतर्फका भूभागमा मात्र नेपालले आफ्नो अधिपत्य छाडेको हो। यो सन्धिबाट कायम भएको काली नदीपूर्वका कुटी, नाभी, गुन्चीलगायतका गाउँ नेपालभित्र पर्छन्। पछिल्लोपटक २०१८ सालमा नेपालले ती गाउँमा राष्ट्रिय जनगणना गरेको र त्यहाँका जनताले भूमि कर तिरेको लगायतका प्रमाण जीवितै छन्। यी तथ्यप्रति भारतीय नेतृत्व वर्ग र बुद्धिजीवीसमेत अनभिज्ञ छैनन्। तसर्थ, लिम्पियाधुरा, कालापानी र लिपुलेक निर्विवाद रूपमा नेपाली भूभाग हुन्। नेपाल सरकारले पनि यसलाई प्रस्ट पारिसकेको छ। कालापानी, सुस्तालगायतका नेपालका अतिक्रमित भूभाग नेपालभारतबीच भएको सन् १९५० को सन्धिपश्चात् नेपालका राजनीतिक नेतृत्वमा देखिएका कमीकमजोरी, सीमा सुरक्षामा देखिएका कमीकमजोरी, कूटनीतिक क्षमतामा देखिएका कमीकमजोरी र राजनीतिक अस्थिरताका कारण समाधानमा गर्न नसकिएको जटिल समस्या हुन् भन्नुमा अत्युक्ति नहोला। स्वतन्त्र भारत ब्रिटिसइन्डियाको निरन्तरता भएकाले नेपालले ब्रिटिसइन्डियासँग गरेका सबै सन्धिसम्झौता भारतले हुबहु स्वीकार गर्नुपर्ने हुन्छ। यद्यपि, सन् १९५० को नेपालभारत मैत्री सन्धिको धारा ८ मा सन्धिमा भारतको तर्फबाट ब्रिटिस सरकारसँग भएका सबै सन्धि, सम्झौता र इन्गेजमेन्टहरू रद्द गरिएको छ भनी उल्लेख भएकाले नेपालको सीमा सुगौली सन्धिपूर्वको अवस्थामा फर्केको अर्थसमेत लाग्न सक्छ। यद्यपि, यो कानुनी विश्लेषणको विषय भएकाले यसबारे यस लेखमा छलफल गरिने छैन। नेपाल र स्वतन्त्र भारतबीच ऐतिहासिक र गहिरो सम्बन्ध भए पनि हालसम्म सीमा सन्धि सम्पन्न हुन सकेको छैन। भर्खरै स्वतन्त्र भएको भारत र भर्खरै तिब्बतलाई गाभेको साम्यवादी चीनले नेपालसँग कूटनीतिक सम्झौता हुनु करिब एक वर्षअगाडि नै नेपालको दक्षिणी छिमेकी भारतले २९ अप्रिल १९५४ मा नेपालको अर्को उत्तरी छिमेकी चीनसँग लिपुलेक भञ्ज्याङ हुँदै व्यापारी र धर्मावलम्बीहरूले ओहोरदोहोर गर्न पाउने गरी सम्झौता गरेको देखिन्छ। पुनः १५ मे २०१५ मा भारत र चीनले द्विपक्षीय वक्तव्यमा दुई देशबीच कालीवारिको नेपाली भूभाग लिपुलेकबाट व्यापार विस्तार गर्ने विषयमा हस्ताक्षर गरे। नेपालले सैनिक मद्दत गरेबापत ब्रिटिसभारतले नयाँ मुलुक फिर्ता गरेर सहयोग गरेजस्तै स्वतन्त्र भारतलाई सैनिक मद्दत गरेबापत ब्रिटिसभारतसँग भएका सीमासम्बन्धी सन्धिसम्झौताबाट कायम भएको नेपालको कालापानी क्षेत्र फिर्ता गरी नेपालको भौगोलिक अखण्डता कायम राख्न भारतले सहयोग गर्नुपर्छ। भारतले नेपालको कालापानी क्षेत्र विशेष परिस्थितिमा रणनीतिक प्रयोजनका लागि प्रयोग गरेको र तत्कालीन नेपाल सरकारले भारतसँगको विशेष सम्बन्धको कारणले त्यतिबेला आँखा चिम्लिदिएको अवस्थालाई ध्यान नदिई नेपालको अर्को छिमेकी चीनसँग सन्धिसम्झौता गरी उक्त भूभाग द्विपक्षीय उपयोगका लागि सहमति गर्नु अनुपयुक्त छ। चीन र भारतजस्ता विशाल र उदाउँदा विश्व शक्तिराष्ट्रहरूले साना छिमेकी मुलुकहरूको भौगोलिक अखण्डता र सुरक्षा चासोलाई सम्मान गर्दा उनीहरूको उचाइ घट्ने होइन, अझ बढ्नेछ। अप्रिल १९५४ ताका नेपाल राजनीतिक संक्रमणबाट गुज्रिरहेको थियो। नेपालमा भारतको राजनीतिक प्रभाव शिखरमा थियो। भारतकै सहयोग लिई त्यतिबेला दक्षिण एसियाकै शक्तिशालीमध्येको नेपाली सेनालाई पुनर्गठन र कटौती गरी १७ हजारको संख्यामा झारेको हुँदा सेना पनि कमजोर अवस्थामा थियो। त्यस्तै, मे २०१५ ताका पनि एकातिर विनाशकारी भूकम्पले आम नेपाली जनता र नेपाल सरकारसमेत पीडादायी र विकाराल अवस्थाबाट गुज्रिरहेको थियो भने अर्कातर्फ नयाँ संविधान बन्न नसकेर देश विभाजित र कमजोर अवस्थामा थियो। राजनीतिक संक्रमण, प्राकृतिक विपत्ति र राजनीतिक अस्थिरताले आक्रान्त रहेको अवस्थाको मौका छोपी छिमेकी मुलुकहरूले नेपाललाई सुइँको समेत नदिई नेपाली भूभाग लिपुलेकको आपसी उपयोगका लागि सम्झौता गरेको देखिन्छ। यस्ता सन्धिसम्झौताप्रति शीघ्र विरोध जनाउन चुक्नु नेपाली कूटनीतिको कमजोर पक्ष हो। सामरिक दृष्टिले कालापानी क्षेत्र भारतको नियन्त्रणमा रहनु चीनको सामरिक हितमा छैन। चीनलाई उक्त भूमिमाथि या त नेपालको स्वामित्वबारेमा सत्यतथ्य प्रमाणको अभावमा सम्झौता गरेको हुन सक्छ अथवा आर्थिक हितलाई दृष्टिगत गरी लिपुलेकलाई व्यापारिक प्रयोजनका लागि उपयोग गर्ने उद्देश्यले भारतसँग सम्झौता गरेको हुन सक्छ। त्यो नाकाबाट विशाल जनसंख्या भएको भारतसँग व्यापार गर्दा चीनलाई अत्यधिक आर्थिक फाइदा हुने कुरा त घामजत्तिकै छर्लंग छ। लिपुलेक सम्बन्धमा नेपालले चीनसँग छुट्टै कूटनीतिक वार्ता गरी वास्तविकता अवगत गराउनुपर्छ। यसले भारतचीनबीच लिपुलकसम्बन्धी हालसम्म भएका सम्झौतालाई निष्क्रिय बनाउन मद्दत पुग्ने देखिन्छ। कालापानीमा भारतीय फौज सन् १९५१ मा नेपालमा भएको राजनीतिक परिवर्तन र अप्रिल १९५४ बीचको अवधिमा आएर बसेको देखिन्छ। पञ्चायतकालमा सीमा अतिक्रमण र अरू संवेदनशील विषयहरू अहिलेजस्तो खुला र स्वतन्त्र बहसको विषय बन्न पाउँदैनथ्यो। सरकारभित्र पनि सम्बन्धित उच्च पदस्थ व्यक्ति, उच्च घराना र राजदरबारको सीमित घेराभित्र मात्र यस्ता विषयमाथिको छलफल सीमित रहने गर्दथ्यो। त्यही भएर कालापानीको विषय प्रजातन्त्र पुनस्र्थापनापश्चात् मात्र जनस्तरमा चर्चाको विषय बनेको देखिन्छ। लोकतन्त्रमा यस्ता संवेदलशील विषयमा खुला छलफल र विरोध प्रदर्शन हुन्छन्। यसले जनचेतना फैलाउन, राष्ट्रभक्तिको भावना जगाउन र राष्ट्रिय सहमतिको वातावरण सृजना गर्न बल पुर्याउँछ। तर यसले सीधै समस्या समाधानचाहिँ गर्दैन। समस्या समाधान गर्नका लागि सरकारले दह्रो इच्छाशक्ति राखी कूटनीतिक वार्ता गर्न अग्रसर हुनुपर्छ। ब्रिटिसभारतलाई ठूलो सैनिक मद्दत प्रदान गरेको फलस्वरूप नेपालले सन् १८६० मा नयाँ मुलुक अर्थात् हालको बाँके, बर्दिया, कैलाली र कञ्चनपुर जिल्ला फिर्ता पायो। भारत स्वतन्त्र हुँदा नेपाल, ब्रिटेन र भारतबीच गोर्खा रेजिमेन्टको बाँंडफाँटसम्बन्धी त्रिपक्षीय सम्झौता भयो। हाल सातवटा भारतीय गोर्खा रजिमेन्टमा ४० हजारभन्दा बढी नेपाली युवा कार्यरत छन्। भारत स्वतन्त्र भएपछि हालसम्म करिब दुई लाख युवाहरूले भारतको भौगोलिक अखण्डताको रक्षा गर्न योगदान दिइसकेका छन्। नेपालको पश्चिमी सिमानास्थित कालापानी क्षेत्र भारतीय गोर्खा रेजिमेन्टमा कार्यरत गोर्खालीहरूको मातृमूमि हो। गोर्खाली सैनिकहरूले सन् १९६२ को भारतचीन युद्ध, भारतपाकिस्तानबीचका सबै युद्धहरू, बंगलादेश, श्रीलंका, सियाचीनलगायत संयुक्त राष्ट्रसंघीय शान्ति मिसनअन्तर्गत लेबनान, सुडान र सियरालियोनमा योगदान दिइसकेका छन्। नेपालले सैनिक मद्दत गरेबापत ब्रिटिसभारतले नयाँ मुलुक फिर्ता गरेर सहयोग गरेजस्तै स्वतन्त्र भारतलाई सैनिक मद्दत गरेबापत ब्रिटिसभारतसँग भएका सीमासम्बन्धी सन्धिसम्झौताबाट कायम भएको नेपालको कालापानी क्षेत्र फिर्ता गरी नेपालको भौगोलिक अखण्डता कायम राख्न भारतले सहयोग गर्नुपर्छ। भारतीय प्रधानमन्त्रीहरूले छिमेकी मुलुकहरूसँग सम्बन्ध सुधार गर्न विभिन्न नीतिहरू अघि सारे। वर्तमान प्रधानमन्त्री नरेन्द्र मोदीले पनि छिमेकी पहिलो नीति अवलम्बन गरेका छन्। सन् २०१४ मा नेपाल भ्रमण गर्दा नेपालको संविधानसभालाई सम्बोधन गर्दै उनले भारतीय गोर्खा रेजिमेन्टमा कार्यरत गोर्खाली सैनिकहरूले भारतको राष्ट्रिय सुरक्षामा पुर्याएको योगदानको खुलेरै प्रशंसा गरे। नेपाल र स्वतन्त्र भारत सम्बन्धको पहिलो जग भनेकै गोर्खा रेजिमेन्ट हो। भारतले नेपालको राजनीतिक परिवर्तनमा गरेको सहयोग नेपालीहरूले बिर्सेका छैनन्। भारतको भौगोगिक अखण्डताको रक्षा गर्न नेपालले गरेको सैनिक सहयोग पनि उसले बिर्सन हुँदैन। आन्तरिक राजनीतिक परिवर्तनमा गरेको सहयोगभन्दा राष्ट्रिय सुरक्षाका विषयमा गरेको सहयोग विशिष्ट, गहन र दीर्घकालीन महत्वको हुन्छ। नेपाली युवाहरूले भारतको राष्ट्रिय सुरक्षामा ज्यानको आहुतिसमेत दिई पुर्याएको योगदानलाई भारतका प्रधानमन्त्री नरेन्द्र मोदीले जसरी बुझेका छन्, त्यति नै गहिराइमा गएर नेपालका राजनीतिक नेता र कूटनीतिज्ञहरूले पनि यसको शक्ति र तागत बुझेर भारतसँग कूटनीतिक वार्ता गर्दा यसको भरपूर उपयोग गर्न सक्नुपर्छ। भारतीय सेनामा कार्यरत नेपालीहरू नेपालका पनि तागत हुन्। नेपालका लागि भारतीय पूर्वराजदूत श्याम शरणको भर्खरै प्रकाशित एउटा लेखमा आफ्नो अनुभव बाँड्दै भनेका छन् नेपालीहरू कालापानीजस्ता मुद्दाहरू राजनीतिक उद्देश्यले उठाउनकै लागि उठाउँछन् तर त्यसपछि गम्भीर वार्तामा आउँंदैनन्। हुन पनि ब्रिटिस, भारत र नेपालबीच सीमांकनजस्तो जटिल र संवेदनशील विषय निराकरण भई सीमा स्तम्भहरूसमेत गाडिसकेको पृष्ठभूमिमा स्वतन्त्र भारत र नेपालबीच पुनः यो समस्या उत्पन्न हुनु, समस्या अझ गहिरिँदै जानु र समस्या समाधानका लागि गम्भीर कूटनीतिक वार्तासमेत हुन नसक्नु दुःखदायी छ। नेपालभारत सम्बन्धको गहिराइलाई विचार गरी यो समस्याको समाधान प्रभावकारी कूटनीतिक तहबाट चाँडो गरिनु दुवै मुलुकको हितमा छ। पूर्वउपरथि सिलवालले राष्ट्रिय सुरक्षा रणनीतिमा स्नातकोत्तर र विद्यावारिधि गर्नुभएको छ।"
२७ दिनदेखि वेपत्ता बालिका मृत फेला,अछाम : २७ दिनपछि वेपत्ता बालिका मृत अवस्थामा फेला परेकी छन्। कमलबजार नगरपालिका७ जामाकी १६ वर्षीया बासु जैसी कमलबजार नगरपालिका६ को उराईटी वनमा आइतवार साझ मृत अवस्थामा फेला परेकी हुन्। घाँस काट्न चिलिमे वनमा गएकी उनी मसिर १० गतेदेखि वेपत्ता भएकी थिइन। स्थानीय महिलाले घाँस काट्ने क्रममा उनलाई फेला परेको प्रहरीले जनाएको छ। मृतक बासुको अनुहारको केहि भागमा मासु नभएको र शरिर अंगभंग भएको बताइएको छ। मृतकको जिल्ला अस्पतालमा पोष्टमार्टम गरी आफन्तलाई शव बुझाइएको प्रहरी प्रमुख डिएसपी दिपक भारतीले जानकारी दिए। घटनाबारे अनुसन्धान भइरहेको उनले बताए।
शिक्षकको नक्कली प्रमाणपत्र,"काठमाडौं : जय कालिका माध्यमिक विद्यालय, बर्दियाका शिक्षक इन्द्रप्रसाद भट्टराईको नक्कली प्रमाणपत्र भएको खुलासा भएको छ। अख्तियार दुरुपयोग अनुसन्धान आयोगले गरेको अनुसन्धानमा भट्टराईले आइएस्सी तहको शैक्षिक योग्यताको झुट्टा एवं नक्कली प्रमाणपत्र पेश गरी निमावि स्थायी शिक्षकको सार्वजनिक पद धारण गरी सार्वजनिक सेवामा बहालको पाइएको छ। नक्कली शैक्षिक प्रमाण पत्रधारी शिक्षक भट्टराईलाई भ्रष्टाचार निवारण ऐन बमोजिम सजायको मागसहित विशेष अदालत, काठमाडौंमा आरोपपत्र दायर गरिएको छ।"
नारायणीमा पानीजहाज सलल (फाेटाेभिडियाे),"चितवन : भरतपुरमा निर्माण गरिएको क्रुजसीपको परीक्षण गरिएको छ । भ्रमण वर्ष २०२० को सुवातसँगै क्रुजसीपलाई संचालन गर्ने तयारीअनुसार नदीमा टेष्ट ड्राइभ गरिएको हो। नारायणी नदीमा आइतबार 'क्रुजसीप' संचालन गरेर परीक्षण गरेपछि निर्माणकर्ता खुसी छन्। निर्माणस्थलबाट रहेको पोर्टबाट क्रुजलाई नदीमा राखिएको थियो। चालक दलका केही सदस्यसहित सञ्चालकले करिब डेढ किलोमिटर यात्रा गरेका थिए। मिनी क्रुजसीपको टेष्ट ड्राइभ सफल भएको संचालकले जनाएका छन् । राइनो वाटर इन्टरटेन्मेन्ट प्रालिका प्रबन्ध निर्देशक रामचन्द्र कँडेलले परीक्षण सफल भएको बताए । नेपालको पहिलो पानी जहाजको रुपमा यसको चर्चा हुने गरेको छ । 'दुई वर्षको अथक प्रयासको प्रतिफलस्वरुप नेपालको इतिहासमा एउटा महत्वपूर्ण योजनाले लगभग मूर्तरुप लिएको छ, 'कंडेलले भने, ' नेपालमै पहिलो पटक संचालन गर्न लागिएको हुँदा के होला भन्ने थियो।' भरतपुर महानगरपालिका १६ स्थित काभ्रेघाटमा दुई सय २० जना यात्रुवाहक क्षमता भएको क्रुजसीप बनेको छ । दसैंअघि नै संचालन गर्ने भनिए पनि डिजाइन फेरिएपछि समय लागेको हो । क्रुजमा भीआइपी कक्षा, सेल्फी लिने तथा चलचित्र सुटिङ गर्न मिल्ने युनिट पनि थप गरिएको छ । एक सय फिट लम्बाइ र २५ फिट चौडाइको मिनी पानीजहाज निमार्ण गरिएको छ । यो जहाज नर्वेजियन प्रविधिबाट निमार्ण गरिएको हो।भारतको केरलाका प्राविधिकले निमार्ण गरेका हुन्। सिंगापुर र भारतका प्राविधिकले नारायणी नदीको गहिराइको अध्ययन पछि संचालन गर्न सकिने निस्कर्ष निकालेका थिए । उक्त सीप एक करोड लागतमा निर्माण गरिएको कम्पनीको दावी छ। यसको तौल १० टन छ। निर्माण पूरा भइसक्दा यसको लागत १५ करोड पुग्ने कम्पनीको अनुमान छ । क्रुज निर्माणको काम पूर्ण भइसकेको छैन । क्रुजमा दुईवटा इञ्जिनमध्ये एउटा मात्रै संचालन हुने छ । एउटा इञ्जिनमा समस्या आएमा मात्रै अर्को चलाइन्छ । निर्माण कम्पनी ग्राडुअर मरिन इन्टरनेसनलका प्रमुख सञ्चालक जिओजी सेवाइस्टनले आधुनिक प्रविधिको मेसिन राखिएको बताए। ' परीक्षणबाट हामी उद्देश्यमा सफल भएका छौं', उनले भने, 'जलपर्यटनका लागि सुरक्षित छ।' क्रुजको तल्लो भागमा कुनै कारणले प्वाल परेर वा क्षति भएर पानी पसेमा सबै भागमा पानी नजाने गरी डिजाइन गरिएको छ । सबै भागमा पानी नपस्ने गरि डिजाइन गरिएको छ। सुरुवातमा चालक र प्राविधिक गरी १५ जना विदेशी हुनेछन् । पछि नेपाली प्राविधिकलाई सिकाएर चलाउने योजना छ। दुई तलाको क्रुज निमार्ण गरिएको छ। पहिलोमा ९० जना र दोस्रो तलामा १०० जना मानिस अट्ने क्षमता छ । करिब प्रतिघण्टा ३५ किलो मिटर संचालन हुनेछ । काभ्रेघाटदेखि गोलाघाटसम्म संचालन गर्ने योजना छ । त्यस्तै, हिउँदामा देवघाटसम्म संचालन गर्ने बताइएको छ । भरतपुर महानगरपालिका १६ का वडाध्यक्ष अमृतराज हमालले क्रुजले पर्यटनमा सकारात्मक प्रभाव पार्ने बताए। ' भ्रमण वर्षलाई क्रुजसीपले केन्द्रीत गरेको छ, 'हमालले भने, ' यसको विकासको प्रभाव स्थानीयस्तरमा समेत रहनेछ।' क्रुजको दुई तलामा सिसा राख्न बाँकी छ। त्यस्तै, महिला र पुरुषका लागि अलगअलग शौचालय, काउन्टर र बार बनाउने काम अन्तिम चरणमा छ । यस्तै, लाइट जडानको काम पनि भइरहेको छ । चालक बस्ने ककपिट भने तयार भइसकेको छ। क्रुजमा सिसा जडान पछि एसी जडान गर्ने तयारी छ भने कुर्सी राख्न बाँकी छ। क्रुजसीपको उद्घाटन प्रधानमन्त्री केपी शर्मा ओली, नेपाल कम्युनिस्ट पार्टी (नेकपा)का अध्यक्ष पुष्पकमल दाहाल 'प्रचण्ड' र नेपाली कांग्रेस सभापति शेरबहादुर देउवाबाट संयुक्तरुपमा गराउने योजना रहेको प्रबन्ध निर्देशक कँडेलले जानकारी दिए।"
अपहरणमुक्त भएपछि शाहीले भने : आफू भोकै बसेर मलाई खाना खुवाए,"दैलेख : अपहरणमुक्त भएपछि ठाटीकाँध गाउँपालिकाका अध्यक्ष धीरबहादुर शाही दैलेख सदरमुकाम आइपुगेका छन्। शनिबार राति प्रतिवन्धित नेत्रविक्रम चन्द विप्लव समूहको अपहरणमा परेका उनलाई आइतबार साँझ प्रहरीले कालिकोटबाट उद्दार गरेको हो। हिउँमा धेरै हिँडेका कारण उनको स्वास्थ्यमा समस्या देखिएको छ। पार्टीविरुद्ध सुराकी गरेको र गाउँपालिकाको बजेटमा अनियमिता गरेको आरोपमा उनलाई नियन्त्रणमा लिइएको विप्लव समूहको भनाइ थियो। यद्यपी आफूलाई अपहरणपछि कुनै दुव्र्यवहार नगरिएको अध्यक्ष शाहीले बताए। उनले भने,राजनीतिक मुद्दा हो, हाम्रा कार्यकर्ता छुटाउन दबाब पुगोस् भनेर तपाइँलाई लिएका हौं भन्थे। १८ घण्टासम्म ममाथि राजनीतिक व्यवहार नै गरे, आफू भोकै बसेर भए पनि मलाई खाना खुवाए। अपहरणपछि उक्त समूहले आफूलाई सम्मान र राजनीतिक व्यवहार गरेको अध्यक्ष शाहीले बताए। उनीहरुले बारम्बार यो राजनीतिक मुद्दा हो भन्थे, उनीहरुको उदेश्य आफ्ना कार्यकर्ता छुटाउन दबाब दिनु जस्तो लाग्थ्यो। उनले आफूलाई जंगलको कठिन र हिउँ परेको बाटोमा हिड्न मात्र निकै कठिन भएको सुनाए। दिन ढल्किदै थियो, कालिकोटको छातीको जंगलमा पुगिसकेका थियौं। एक्कासी प्रहरीले फायर सुरु गर्यो, भागदौड मच्चियो। सबै तितरवितर भएपछि मलाई प्रहरीले साथमा ल्यायो। उनले आफूलाई प्रहरीले रातारात दैलेख सदरमुकाम ल्याएको बताए। उनलाई अहिले प्रहरीको सुरक्षामा राखिएको छ। केहिदिन जिल्ला सदरमुकाममा बसेर नियमित काममा फर्कने अध्यक्ष शाहीले बताए। आफूलाई कुनै धम्की नदिएको र आफू गाउँ फर्केर काममा जुट्ने बताए। उक्त घटनापछि जिल्लाको शान्ति सुरक्षामा कडा पारिएको डीएसपी हरिबहादुर ओलीले बताए। यो घटनापछि जिल्लाका सबै जनप्रतिनिधिको सुरक्षाका लागि सतर्क रहेको प्रमुख जिल्ला अधिकारी युवराज कटेलले बताए। शनिबार राती आफ्नै घरमा सुतिरहेका अध्यक्ष शाहीलाई विप्लव समूहले अपहरण गरेको थियो।"
भेटिएनन् पनौतीबाट चोरिएका मूर्ति,"काठमाडौं : विश्व सम्पदा सूचीका लागि प्रस्तावित पनौतीका मठमन्दिरबाट चोरिएका मूति अझै भेटिएका छैनन्। सन् १९८० को दशकतिर पनौतीका थुप्रै मूर्तिहरू चोरी भए। पनौतीबाट ९ वटा महत्त्वपूर्ण मूर्ति हराएको पुरातत्त्व विभागको अभिलेखले देखाएको छ। धार्मिक, सांस्कृतिक महत्त्वको पनौती क्षेत्रमा तीन तल्ले प्यागोडा शैलीका तीन ठूला मन्दिर छन् भने दुई तल्ले ६ वटा मन्दिर छन्। तीनवटा द्यःछेँ (देउता राख्ने घर), आठ अष्ट मात्रिकाका सानासाना मन्दिर, नौवटा टोले गणेश मन्दिर र तीन वटा पुजारी मठ छन्। पनौतीबाट १३औं र १४औं शताब्दीका मूर्तिहरू प्रायः चोरी भइसकेका छन्। १४औं शताब्दीको सूर्य अंकित नारायणको मूर्ति सन् ८० को दशकमा पनौती त्रिवेणी घाटबाट हराएको थियो। तर, अहिलेसम्म भेट्टाउन सकिएको छैन। त्रिवेणी घाटबाटै विष्णु, शिव र सूर्य अंकित मूर्तिहरू हराएका छन्। पनौतीको गहिती (ढुङ्गेधारा) मा रहेको तीन मूर्ति मध्ये एक मूर्ति चोरी भएको छ। हराएको टोले गणेशको मूर्ति स्थानीयले नै रकम जम्मा गरी पुनः बनाए। चार मूर्तिहरू त्रिवेणी घाटबाट, दुई मूर्ति बजार क्षेत्र र बाँकी इन्द्रेश्वर महादेव मन्दिर परिसरबाट हराएका छन्। ब्रम्हयणी मन्दिरको मूर्ति चार पटकसम्म चोरी भएको पनौती सम्पदा क्षेत्रका इन्जिनियर प्रेम सोनाम बताउँछन्। मूर्ति पटक पटक चोरी भएका छन्, सोनामले भने, चोरी भएपछि नयाँ प्रतिस्थापना गरिएको मूर्ति समेत चोरी भएका छन्। सम्पदा क्षेत्रका कतिपय मन्दिर मूर्ति नभएपछि भत्किएका छन् भने कुनै बन्ने क्रममा छन्। चोरी भएका वा हराएका कतिपय ढुंगामा कुदिएको आकृति भेटिएका पनि छन्। ८० को दशकमा घोडाको रथमा सवार सूर्य अंकित शिव र विष्णुको प्रतिमा हराएको थियो। पछि फेला पारेर छाउनी संग्राहलयमा राखिएको छ। त्रिवेणी घाटबाट हराएको यो प्रतिमा अमेरिकाबाट फिर्ता ल्याइएको हो। इन्द्रजात्रामा निकालिने काठले बनेको हाथु द्यः (भैरव) चोरी भएर सन् १९९० को दशकमा नै भेटिएको थियो। जुन अहिले धुलिखेलको जिल्ला पुलिस कार्यालयमा छ। तर अधिकांश मूर्ति चोरी भएपछि भेटिएको छैन। पनौती नगरपालिकाले मूर्ति चोरी हुन नदिन तीन वर्ष अगाडि सिसी क्यामरा र सुरक्षा बलको व्यवस्था गरेको थियो। यसलाई निरन्तरता दिँदै सिसी क्यामेरा थप्न लागेको नगर प्रमुख भीम न्यौपाने बताउँछन्। यो वर्ष २० सिसी क्यामेरा थप्दै छौं, प्रमुख न्यौपानेले भने। पनौती संग्राहलयले समेत सम्पदा संरक्षणको लागि सुरक्षा दिँदै आएको छ। संग्राहलयमा हराएका कतिपय मूर्तिहरूको नामसहित फोटो राखिएको छ। संग्राहलयमा चोरी भएका, हराएका मूर्ति र टुँडालहरूको फोटो राखिएको संग्राहलयका इन्चार्ज राजेन्द्र महाजु बताउँछन्। महाजु भन्छन्, फोटोमा हराएको मूर्ति लेखिएकोले विदेशी पर्यटकले बढी सोधखोज गर्छन्। संग्राहलयमा देवीदेवतालाई लगाइ दिने बहुमूल्य गरगहना समेत सुरक्षित राखिएको छ।"
'मानव बेचबिखन रोक्न गरिबी निवारण',"काठमाडौं : महिला, बालबालिका तथा ज्येष्ठ नागरिक मन्त्री पार्वत गुरुङले मानव बेचबिखन हुन नदिन सरकारले गरिबी निवारणमा जोड दिएको बताएका छन् । उनले मानव बेचबिखन हुनुको मुख्य कारण गरिबी रहेको औंल्याउँदै त्यसको अन्त्य गर्ने अभियानमा अगाडि बढेका सबै संघसंस्थासँग सहकार्य गर्न सरकार प्रतिबद्ध रहेको जानकारी दिए । काठमाडौंमा सोमबार आयोजित एक कार्यक्रममा उनले भने, मानव बेचबिखनको मुख्य कारण गरिबी हो, चाँडोभन्दा चाँडो यसको अन्त्य हुन जरुरी छ । उनले मानव बेचबिखनलगायत घटना हुन नदिन गरिबी निवारण क्षेत्रमा इमान्दार भएर काम गर्न सबै सामाजिक संघसंस्थालाई आग्रह गरे । मन्त्री गुरुङले मानव बेचबिखनविरुद्धको अभियानमा उत्कृष्ट काम गर्नेलाई पुरस्कृत एवं गलत गर्नेलाई कारबाही गरिने बताए । कार्यक्रममा विज्ञहरूले मानव बेचबिखन र महिला हिंसाविरुद्धको अभियानलाई प्रभावकारी बनाउन र त्यसका कारण खोजी गर्नुपर्ने आवश्यकता औंल्याएका थिए ।"
चालकसँग पैसा असुल्ने प्रहरी असइविरुद्ध मुद्दा दायर,"काठमाडौं : अख्तियार दुरुपयोग अनुसन्धान आयोगले सिआरभी केसलियामार्ग विराटनगर, मोरङका प्रहरी सहायक निरीक्षक श्यामकुमार दाहालविरुद्ध मुद्दा दायर गरेको छ। सेवाग्राहीलाई अनावश्यक दुःख हैरानी दिई विभिन्न खाद्य सामग्री ओसारपसारमा सवारी साधन सहजीकरण गरिदिने प्रयोजनको लागि घुस लिएका दाहालविरुद्ध विशेष अदालतमा मुद्दा दायर गरिएको अख्तियारले जनाएको छ। अनुसन्धानको सिलसिलामा सेवाग्राहीको व्यवसायमा प्रयोग हुने सवारी साधन चालकलगायतलाई बाटोमा अनावश्यक दुःख नदिने कुनै किसिमको बाधा अवरोध नगर्ने चेकजाँच नगर्ने भन्दै घुस लिने गरेका थिए। उनी ७ हजार घुससहित पक्राउ परेका थिए। भ्रष्टाचार निवारण ऐन बमोजिम जरिवाना र कैद सजाय मागसहित उनीविरुद्ध विशेष अदालत, काठमाडौंमा आरोपपत्र दायर गरिएको छ।"
बैतडीमा महिला हिंसा बढ्दै,"बैतडी : महिलामाथि हुने हिंसा बढ्दै गएको एक तथ्यांकले देखाएको छ । अनौपचारिक क्षेत्र सेवा केन्द्र (इन्सेक)ले मानव अधिकार वर्ष पुस्तक समीक्षा कार्यक्रममा महिलामाथि हुने हिंसाका घटनामा वृद्धि भएको बताएको हो । महिलामाथि जबरजस्तीकरणीका साथै आत्महत्या गर्न बाध्य बनाएका घटनामा पनि जिल्लामा भएका इन्सेकको प्रतिवेदनले देखाएको छ । सन् २०१९ मा भएका मानव अधिकार उल्लंघनका घटना सार्वजनिक गर्दै इन्सकेले बैतडीमा बोक्सीको आरोपमा महिलामाथि कुटपीट भएको घटना समेत बाहिर ल्याएको छ । यस्तै ४ महिलामाथि बलात्कार गरिएको, २ महिलालाई आत्महत्या गर्न बाध्य बनाएको, ३ जनामाथि कुटपीट भएको र ३ जना बहुविवाहका कारण हिंसामा परेको इन्सेकले उल्लेख गरेको छ । यस्तै ८ बालिका बलत्कृत भएको, एक बालिकाको अपहरण गरी हत्या गरिएको इन्सकेले मानव अधिकार वर्ष पुस्तकमा उल्लेख गरेको छ । जिल्लामा बालविवाहको समस्या पनि जटील बन्दै गएको इन्सेकका प्रतिनिधि नरी बडुले जानकारी दिए । उनले भने बालविवाह जटील समस्याको रुपमा देखिएको छ । पछिल्लो समयमा भागेर जाने प्रवृति पनि बढ्दै गएको छ । यसले गर्दा बालविवाह न्यूनीकरणमा चुनौती थपिएको छ । महिलामाथि हुने हिंसा न्यूनीकरणका लागि विभिन्न प्रयास भइरहे पनि हिंसामा अझै कमी आउन सकेको छैन। महिलामाथि हुने हिंसा न्यूनीकरणका लागि हामीले सरकारीस्तरबाट पनि पहल गरिरहेका छौं । हिंसा गर्नेलाई कानुन अनुसार कारवाही हुन्छ, प्रमुख जिल्ला अधिकारी आनन्द पौडेलले भने, हिंसा सहेर बस्नु हुन्न भन्ने भावनाको सबैमा विकास हुन जरुरी छ ।"
"महावीर पुनको घोषणा : पुरस्कार भारी भइसक्यो, अब कसैले नदिनू !","काठमाडौं : म्यागसेसे पुरस्कारबाट सम्मानित समाजसेवी महावीर पुनले आफूलाई कुनै पनि पुरस्कार नदिन सार्वजनिक रुपमा आग्रह गरेका छन् । उनले राष्ट्रिय तथा अन्तर्राष्ट्रिय पुरस्कार प्रदान नगर्न आग्रह गरेका हुन् । हालै एक पुरस्कार ग्रहण गर्ने कार्यक्रममा उपस्थित भएका उनले मञ्चबाट यस्तो भनेका हुन् । पुनले भने, कुनै पनि चाहे त्यो नेश्नल होस्, चाहे इन्टरनेश्नल, अवार्डको लागि नोमिनेशन र रिकमेन्डेशन पनि नगरिदिनु होला ! मैले यस्ता धेरै अवार्ड पाइसकेँ, अवार्डको भारी नै भइसक्यो । अवार्डको भारी भयो भने अगाडि बढ्न सकिँदैन । अगाडि बढ्न हलुँगो होस् भनेर अवार्ड नलिने भनेको हुँ । आईसिटी अवार्ड ग्रहण गर्ने क्रममा उनले सबैलाई विनम्रतापूर्वक यस्तो आग्रह गरेको भन्दै अब पुरस्कार नलिने बताएका हुन् । पुन पछिल्लो केही वर्षयता राष्ट्रिय आविष्कार केन्द्र स्थापनाको महाअभियानमा सक्रिय छन् । आविष्कार केन्द्रका लागि उनले केही पुरस्कार लिलाममा समेत राखेको घोषणा गरेका थिए । म्याग्दीको दुर्गम गाउँमा इन्टरनेट सेवा विस्तार गरेकाले उनले म्यागासेसे पुरस्कार पाएका हुन् ।"
चार क्याम्पसलाई क्यूएए प्रमाणपत्र : वर्षेनी ६० हजार विद्यार्थी पढ्नलाई विदेशमा,"काठमाडौं : विश्वविद्यालय अनुदान आयोगका सदस्यसचिव देवराज अधिकारीले वर्षेनी ६० हजार विद्यार्थी उच्च शिक्षाका लागि विदेश जाने गरेको सरकारी तथ्यांक प्रस्तुत गरेका छन्। सोमबार चार क्याम्पसलाई संस्थागत गुणस्तर सुनिश्चितता तथा प्रत्ययन (क्यूएए) प्रमाणपत्र उपलब्ध गराउने कार्यक्रममा तथ्यांक प्रस्तुत गर्दै विद्यार्थी रोक्न गरी गुणस्तर कायम गर्नुपर्ने बताएका हुन्। ललितपुरको चापागाँउस्थित जनभावना क्याम्पससहित चार क्याम्पसलाई संस्थागत गुणस्तर सुनिश्चितता तथा प्रत्ययन (क्यूएए) प्रमाणपत्र उपलब्ध गराएको छ। आयोगले काठमाडौं कुलेश्वरस्थित जनमैत्री बहुमुखी क्याम्पस, बनेपाको काभ्रे बहुमुखी क्याम्पस र महेन्द्रनगरको कञ्चन विद्या मन्दिर सामुदायिक क्याम्पसले क्यूएए प्रमाणपत्र पाएका छन्। क्यूएए प्रक्रियामा सामेल भइ गुणस्तर परीक्षण कार्य सम्पन्न गरेका क्याम्पसलाई आयोगले प्रमाणपत्र दिँदै आएको छ। कार्यक्रममा अनुदान आयोगका अध्यक्ष प्राभीमप्रसाद सुवेदी गुणस्तर सुनिश्चतताको गन्तव्य लामो हुने उल्लेख गर्दै उच्च शिक्षा प्रदान गर्ने शैक्षिक संस्थाले अनुसन्धानको पाटोलाई महत्वका साथ अघि बढाउनुपर्नेमा जोड दिए। कार्यक्रममा जनमैत्री क्याम्पस सञ्चालक समितिका अध्यक्ष डिल्लीराज खनाल तथा नेपाल पब्लिक क्याम्पस संघका अध्यक्ष एवं जनभावना क्याम्पसका क्याम्पस प्रमुख शिवराज सञ्जेलले गुणस्तर सुनिश्चित प्रयायनका बाटोबारेमा प्रकाश पारेका थिए। अनुुदान आयोगका अनुसार हालसम्म देशभरिका सरकारी, सामुदायिक तथा निजीस्तरका ४० वटा शैक्षिक संस्थाले क्यूएए प्रमाणपत्र पाइसकेका छन्। नेपालमा हाल त्रिभुवन विश्वविद्यालयसहित ११ वटा विश्वविद्यालय एवं विदेशी विश्व विद्यालयको सम्बन्धनमा चलेकासहित १ हजार ५ सय ९ शैक्षिक संस्था छन्। ती मध्ये त्रिविका १८ वटा विभाग, ३९ वटा आंगिक क्याम्पस, १ सय ३५ सामुदायिक क्याम्पस, ७९ निजी क्याम्पससहित २७१ वटा शैक्षिक संस्था क्युएए प्रक्रियामा आवद्ध भइसकेका छन्। नेपालमा २०३९ सालबाटै सामुदायिक क्याम्पसहरू सञ्चालन गर्न थालिएको हो। पूर्वाञ्चल विश्वविद्यालयअन्तर्गत ६ र नेपाल संस्कृत विश्वविद्यालयअन्तर्गत दुईवटा सामुदायिक क्याम्पस छन्। नेपालमा सन् १९९० को राजनीतिक परिवर्तनसँगै तत्कालीन सरकारले सन् १९९३ मा विश्वविद्यालय अनुदान आयोग गठन गरी नेपालको उच्च शिक्षाको मापन र सुधारका प्रयास थालेको हो। उच्च शिक्षा सुधारका लागि विश्व बैंकको सहयोगमा सन् १९९७ देखि सन् २००२ सम्म पहिलो र सन् २००७ देखि सन् २०१४ सम्म दोस्रो उच्च शिक्षा सुधार परियोजना सम्पन्न भइसकेको छ भने तेस्रो उच्च शिक्षा सुुधार परियोजना सन् २०१४ मा सुरू भइ सन् २०२० मा सम्पन्न हुनेछ। विश्वविद्यालय अनुुदान आयोगको क्यूएए विभागले नेपालका उच्च शैक्षिक संस्थामा गुणस्तर कायम र सुधार प्रक्रिया गराई गुणस्तरको प्रमाणपत्र प्रदान गर्न सहजीकरण गर्दै आएको छ। विश्वविद्यालय अनुदान आयोगको उच्च शिक्षासम्बन्धी गुणस्तरको मापदण्ड पूरा गरी उच्च शिक्षा प्रदान गर्ने सरकारी, सार्वजनिक वा नीजि विश्वविद्यालय, क्याम्पसलाई क्यूएए प्रदान गर्दै आएको छ। अनुदान आयोगले गुणस्तर सुनिश्चिता प्रत्यायन समिति बनाइ मूल्यांकन गर्दै आएको छ। क्यूएए प्रक्रियामा जान स्वीकृति एलओआई पाइसकेका संस्थाले दोस्रो चरणमा प्रवेश गरी स्वअध्ययन प्रतिवेदन (एसएसआर) प्रतिवेदन अनुदान आयोगमा बुझाउनुपर्छ। आयोगले एसएसआर प्रतिवेदन विज्ञहरूको मूल्यांकन टोली पियर रिभ्यू टिम (पीआरटी) खटाउँछ। एसएसआर प्रतिवेदनका आधारमा शैक्षिक संस्थाको भ्रमण गरी संस्थाको प्रमाणीकरण गरिन्छ। विज्ञहरूको मूल्यांकन टोलीको सिफारिसका आधारमा आयोगको बैठकले क्यूएए प्रमाणपत्र दिने गर्दछ। केही वर्षयता सरकारले सामुदायिक क्याम्पसलाई अनुदान आयोगमार्फत सहयोग गर्दै आएको छ। आयोगले सामुदायिक क्याम्पसहरूलाई नियमित अनुदान र भौतिक अनुदान दिँदै आएको छ। नियमित अनुदान क्याम्पसको उपलब्धिका आधारमा ३ लाखदेखि १२ लाख रुपैयाँसम्म हुने गरेको छ। भौतिक अनुदानतर्फ भवनसहित पुस्तकालय, उपकरण खरिद, इन्टरनेट जडान, फर्निचर खरिदजस्ता शीर्षकमा वर्षेनी सहयोग गर्छ।"
चण्डेश्वरी विमानस्थलमा परीक्षण उडान सफल,"ओखलढुंगा : ओखलढुंगाको पर्यटकीय क्षेत्र खिजीदेम्वास्थित खिजीचण्डेश्वरी विमानस्थलमा परीक्षण उडान सफल भएको छ । सोमबार बिहान तारा एयरको नाइन एन एइभी विमानले सफल अवतरण गरेको हो । परीक्षण उडान तथा विमानस्थल निरीक्षणका लागि पर्यटनमन्त्री योगेश भट्टराई र संघीय संसदको विकास समितिको टोली गएका थिए। पर्यटकीय क्षेत्रलाई लक्षित गरेर निर्माण थालेको उक्त विमानस्थल निर्माण गत हप्ता मात्रै पुरा भएको थियो । निर्माण सकिनासाथ परीक्षण उडान भरेर सुधार तथा नियमित उडानका लागि पहल थालिएको पर्यटनमन्त्री भट्टराईले बताए । उनले विमानस्थल थप चौडा बनाएर कालोपत्रे गर्न पहल गर्ने प्रतिबद्धता जनाए । खिजी क्षेत्रको पर्यटन विकासका लागि पूर्वाधार निर्माणमा मन्त्रालयले बजेट व्यवस्था गर्ने भट्टराईको भनाइ छ। विमानस्थल कालोपत्रे गर्न स्थानीयको माग स्थानीयले यो विमानस्थलको स्तरोन्नति र कालोपत्रे गर्न माग गरेका छन् । निर्माण सकिन १३ वर्ष लागेजस्तो उडान पनि परीक्षणमा सिमित नहोस् भन्दै मन्त्रीको ध्यानाकर्षण गराइएको सांसद यज्ञराज सुनुवारले बताए । ओखलढुंगाहुँदै सगरमाथा जान अति उपयुक्त पदमागका बीचमा रहेको विमानस्थल नियमित चल्न सके पर्यटक भित्र्याउन सहज हुने सुनुवारको भनाइ छ । स्थानीयले माग पत्र नै पेश गरेर खिजी क्षेत्रको पर्यटन विकासमा ध्यान दिन माग गरेका छन् । ओखलढुंगा टुरिजम डेभलपमेन्ट कमिटीको अगुवाइमा पेश गरिएको माग पत्रमा खिजीचण्डेश्वरी विमानस्थलमा ठूला जहाज अवतरण गर्न मिल्ने गरि स्तरोन्नति र कालोपत्रेको माग गरिएको छ । त्यस्तै पर्यटकीय क्षेत्रको विकासमा मन्त्रालयले बजेट व्यवस्था गरेर पर्यटन वर्ष २०२० मा हजारौं पर्यटक खिजी क्षेत्रमा आकर्षित गर्न सहयोग गर्न माग गरिएको पर्यटन व्यवसायी पेम्वा शेर्पाले बताए । मन्त्री भट्टराईले स्थानीयको माग सम्बोधन गर्ने प्रतिबद्धता जनाएर फर्किएका छन् । यो विमानस्थल सम्पन्न गर्नै १३ वर्ष लागेको थियो । ३ करोड बढी खर्चेर बनाइएको उक्त विमानस्थल ०६३ सालमा निर्माण सुरु भएको थियो । पर्यटकीय क्षेत्र, सडक यातायातको पहुँच कम, तथा खिजीबाट लुक्लालगायतका ठाउँमा पर्यटक जान नजिक र सस्तो पर्ने भएकाले यो विमानस्थल सुचारु गर्नुपर्ने स्थानीयको माग छ । स्थानीय युवा चम्पक सुनुवारले परीक्षण उडानबाट स्थानीय उत्साहित बनेको बताए । उनल यो विमानस्थल खिजीको लाइफलाइन भएकाले किालोपत्रे गरेर नियमित उडान गर्नुपर्नेमा जोड दिए । नियमित उडान भएमा खिजीसम्म जहाजमा आएका पर्यटकलाई देम्वा, पिकेहुँदै सगरमाथा जान पदमार्ग सहज छ । प्लेन मार्फत जानका लागि समेत मन्थली भन्दा नजिक पर्छ । सगरमाथा जाने पदमार्ग पनि स्तरोन्नति गरेर विमानस्थल सुचारु गर्न सके यस क्षेत्रमा पर्यटन प्रवद्र्धनमा टेवा पुग्ने स्थानीय युवा सुदिप सुनुवारले बताए । यो विमानस्थलबाट ४ घण्टा पैदल दूरीमा नेपालका ७ अग्लामध्येको एक देम्वाडाँडा समेत रहेको छ । यो विमानस्थलको रनवे ४० मिटर चौडा र पाँच सय ८० मिटर लामो छ।"
श्रीमतिमाथि खुकुरी प्रहार गर्ने श्रीमान पक्राउ,भोजपुर : श्रीमतिलाई खुकुरी प्रहार गरि गम्भीर घाइते बनाएको अभियोगमा श्रीमान पक्राउ परेका छन् । षडानन्द नगरपालिका १ नेपालेडाँडाका ४१ वर्षीय हरिबहादुर भुजेलले ३९ वर्षीया शारदा भुजेललाई खुकुरी प्रहार गरी गम्भीर घाइते बनाएको अभियोगमा प्रहरीले नियन्त्रणमा लिएको हो। गत बिहीबार घरायसी विवादमा भुजेलले श्रीमतिमाथि खुकुरी प्रहार गरेको प्रहरीको भनाई छ। खुकुरी प्रहारबाट घाइते भएकी शारदाको स्थानीय मेडिकलमा उपचार हुन नसकेपछि थप उपचारका लागि संखुवासभा रिफर गरिएको जिल्ला प्रहरी कार्यालय भोजपुरले जनाएको छ।
बालिकालाई बन्धक बनाएर बलात्कार,"धनगढी : कञ्चनपुर बेलौरी नगरपालिकाकी १४ वर्षीय बालिकालाई बन्धक बनाएर बलात्कार गरेको घटना सार्वजनिक भएको छ। पुस २ गते विद्यालयबाट घर फर्कदै गरेकी बालिकालाई साथीको घर लिएर बन्धक बनाइ बलात्कार गरेको पीडित बालिकाका आफन्तले आरोप लगाएका छन्। विद्यालयबाट साइकलमा साथीको घर पुर्याएर बन्धक बनाइ बलात्कार गरेको रहेछ, पीडित बालिकालाई उदृत गर्दै उनका दाइले भने। बहिनी बेहास भइछन्। बिहान (पुस ४ गते) ७ बजे होश खुल्दा एक्लै कोठामा रहिछन्। त्यसपछि मात्र थाहा भएछ आफू कहाँ छु भनेर, उनले भनिन्। ती छात्रा होश खुलेपछि रुँदै घर पुगिन्। आमाबुबालाई केही नभनी बालिका रुन मात्र थालिन्। आमाबुवा पनि छोरीको अवस्था देखेर अचम्मित हुनुभयो। सोधपुछ गर्दा पनि उनी केही बोल्न सकिनन्। पुस ४ गते रातभर सम्झाएपछि छोरीले केटाले गरेका सबै कुरा आमालाई बताइन्। बलात्कार भएको थाहा पाएपछि पीडित बालिकाका दाइ नजिकको प्रहरी चौकीमा उजुरी दिन गए। उजुरी दिनुअघि नै बलात्कारको आरोप लागेका २२ वर्षीय ऐरी थरका ती युवा प्रहरीको खोरमा पुगिसकेको प्रहरीले जानकारी दिएको छ।"
वडा कार्यालयमा चोरी,"भोजपुर : भोजपुर नगरपालिका ४ सिद्देश्वरस्थित वडा कार्यालयमा चोरी भएको छ। शनिबार राती ढोकाको ताला फुटाएर ३ थान सीसी क्यामेरा, एक थान मनिटर चोरी भएको प्रहरीले जनाएको छ । त्यस्तै, कार्यालयको टेबल तथा अन्य सामग्री पनि तोडफोड भएको प्रहरीको भनाई छ । घटनाको विषयमा अनुसन्धान भइरहेको जिल्ला प्रहरी कार्यालय भोजपुरले जनाएको छ।"
विपन्नलाई नमुना बस्ती,"प्यूठान : दलित समुदायको बाहुल्यता रहेको नौवहिनी गाउँपालिका५ डामृको गावैमा एकिकृत नमुना बस्ती निर्माण गरिएको छ। राता जस्तापाताले रंगिएका घर गाउँपालिकाले दलित समुदायलाई हस्तान्तरण गर्दैछ। जग्गाविहीन भएका, थोरै जग्गा भएर घर बनाउन नसकेको, विपन्न, गरिब र असहाय व्यक्तिलाई प्राथमिकतामा राखेर घर हस्तान्तरण गर्न थालिएको छ। रेडिमेट घर पाउने भएपछि दलित समुदायका नागरिक हौसिएका छन्। १३ जनाको परिवार एउटै घरमा बस्दै आएका छौँ, स्थानीय दिपक परियारले भने, गाउँपालिकाले घर दिने कुराले खुसी बनाएको छ। सुकुम्वासी र पहिरोको जोखिममा परेकासहित यस वडामा ७४ वटा घर निर्माण गर्नुपर्ने देखिएको गाउँपालिका अध्यक्ष शिव रिजालले बताएका छन्। पहिलो चरणमा २२ वटा घर निर्माणको काम थालनी गरिएको छ। यसमध्ये १६ वटा घर निर्माण पूरा भइसकेको छन्। उनका अनुसार अन्य ६ वटा घर तत्कालै निर्माणको तयारीमा छन्। उपभोक्ता समितिमार्फत घर निर्माण थालेका हौं, रिजालले भने, ७४ वटै घरपरिवारलाई नयाँ घर बनाइदिनुपर्ने छ। हाम्रो कार्यकालभित्र सबैलाई नयाँ घर दिलाउँछौं। उनका अनुसार पहिलो चरणमा चिट्ठाको आधारमा घर हस्तान्तरण गरिनेछ। १ देखि २२ नम्बरमा पहिलो चरणमा र त्यसपछिका चिट्ठावाललाई प्रत्येक वर्ष घर निर्माण गरि हस्तान्तरण गरिने गाउँपालिकाले जनाएको छ। घर पाउने मध्येमा एक जना कुमाल समुदायबाहेक सबै दलित छन्। स्थानीय, जनप्रतिनिधि, नागरीक समाज र लाभांवित समुदायको राय सुझावका आधारमा निर्माण गरिएका घर हस्तान्तरण गरिने गाउँपालिकाको योजना छ। आर्थिक अभावमा घर बनाउन नसकेका दर्जनौं परिवार नमुना बस्ती कार्यक्रममार्फत लाभांवीत हुने भएका छन्। गरिबसँग विश्वेश्वर कार्यक्रममार्फत संघीय सरकारले पठाएको ५० लाख रुपैयाँ, ३० लाख बराबरको स्थानीय जन श्रमदान र बाँकी रकम गाउँपालिकाले लगानी गर्नेगरि कुल एक करोड रुपैयाँमा एकीकृत बस्ती निर्माणको काम सुरु गरिएको गाउँपालिका अध्यक्ष रिजालले बताए। दुईकोठे घरसहित नमुना बस्तीमा खानेपानी, शौचालय र विद्युत्कोसमेत व्यवस्था गाउँपालिकाले गर्ने भएको छ। एक घर बराबर अनुमानित पाँच लाख रुपैयाँ लगानी गरिएको छ। ८ रोपनी क्षेत्रफल जग्गामा बस्ती निर्माण गरिएको छ। डामृसहित वडा नम्बर २ स्थित लिघामा पनि नमुना बस्ती कार्यक्रम सञ्चालन गरिने आगामी योजना रहेको प्रमुख प्रशासकीय अधिकृत थानेश्वर भण्डारीले बताए। उनका अनुसार गाउँपालिकाले पहिलो अभ्यासको रूपमा डामृमा नमुना बस्ती निर्माण गरेको हो। घर निर्माण गरी सम्बन्धीत समुदायलाई लालपुर्जा पनि प्रदान गर्ने योजना गाउँपालिकाको छ।"
अब बैतडीको पाटनमा पनि प्याराग्लाइडिङ,"बैतडी : बैतडीको पाटनमा आगामी माघदेखि नियमितरुपमा प्याराग्लाइडिङ सञ्चालन हुने भएको छ । प्याराग्लाइडिङको सफल परीक्षणपछि माघमहिनादेखि नियमितरुपमा प्याराग्लाडिङ सञ्चालनको तयारी भएको बैतडी अमेजिङ एडभेन्चर प्रालिका सञ्चालक भुपेन्द्र कार्कीले जानकारी दिए । 'हामीले पाटनको जोलाबाँजदेखि एयरपोर्टसम्म प्याराग्लाइडिङको सफल परीक्षण गरिसकेका छौं । परीक्षणको क्रममा प्याराग्लाइडिङ गर्न सकिने देखिएको छ,'उनले भने, 'प्याराग्लाइडिङमार्फत जिल्लामा पर्यटक भित्र्याउने हाम्रो उद्देश्य रहेको छ ।' भ्रमण वर्षलाई लक्षित गरेर पर्यटकलाई आकर्षित गर्न प्याराग्लाइडिङ सञ्चालनको तयारी भएको कार्कीले बताए । नयाँ कुरा भएकाले सबै आकर्षित भएका छन् । प्याराग्लाइडिङ गर्नेहरुको संख्या बढ्ने अनुमान रहेको कम्पनीका अर्का सञ्चालक कृष्णप्रसाद जोशीले बताए। भ्रमण वर्ष २०२० लाई लक्षित गरेर प्याराग्लाइडिङको आयोजना गरिएको बैतडी अमेजिङ एडभेन्चर्स प्रालिले जनाएको छ । जिल्लामा प्रशस्त पर्यटकीय सम्भावना रहेकाले प्याराग्लाइडिङले पनि राम्रो पर्यटक तान्ने माध्यम बन्ने कार्कीले बताए । पाटनसँगै दोगडाकेदार पनि प्याराग्लाइडिङको सफल परीक्षण गरिएको उनले बताए । 'हामीले पाटनमा प्याराग्लाइडिङ, दोगडाकेदारमा जीप लाइन र चमेलीया नदी र्याफ्टिङ सञ्चालनको तयारी गरेका छौं । यसमा सबैको सहयोगको आसा पनि गरेका छौं।' प्याराग्लाइडिङको सफल परीक्षण भएकाले पाटनमा यो व्यवसाय फस्टाउन सक्ने जिल्ला खेलकुद विकास समितिका अध्यक्ष चमन कुमार भण्डारीले बताए । प्याराग्लाइडिङ सञ्चालनले जिल्लाको पर्यटन विकासमा टेवा पुग्ने जिल्ला समन्वय समितिका प्रमुख सिद्धराज भट्टले बताए ।उनले पर्यटकीय क्षेत्रहरुको प्रचारप्रसार र विकासका लागि स्थानीय सरकारले पनि योजना अघि ल्याउनुपर्नेमा जोड दिए।"
सीता फेरि पतञ्जली योगपिठ जाने,"नयाँ दिल्ली : आयुर्वेदिक उपचारका लागि हरिद्वारस्थित पतञ्जली योगपिठ ल्याइएकी नेपाल कम्युनिस्ट पार्टी (नेकपा) अध्यक्ष पुष्पकमल दाहाल 'प्रचण्ड' पत्नी सीता दाहाल आइतबार काठमाडौं फर्किएकी छिन् । पतञ्जली योगपिठका अध्यक्ष तथा कार्यकारी प्रमुख बालकृष्ण आचार्यका अनुसार दाहाललाई केहि समयका लागि औषधि दिएर पठाइएको हो।तर, उनी लामो उपचारका लागि फेरि आउने आचार्यले बताए। योगपद्दतिबाट गरिने आयुर्वेदिक उपचारका लागि लामो समय लाग्छ । तर दाहालको उपचार दुई दिनमा नै सकिएको हो भन्ने अन्नपूर्णको जिज्ञासामा आचार्यले भने, 'उहाँ मलाई भेट्न आउनुभएको हो । सुरुदेखि नै उहाँले मलाई आफ्नो छोराजस्तै माया गर्नुहुन्छ। उहाँले मसँग भेट्ने इच्छा बताएपछि परिवारका सदस्यले यहाँ लिएर आउनु भएको हो।' तत्कालका लागि केही औषधि दिएर पठाएको र लामो उपचारका लागि सीता फेरि हरिद्वार आउने उनले बताए। केही समयदेखि पार्किन्सन्स रोगबाट ग्रसित सीताको स्मरण शक्ति पनि क्रमिक रुपमा गुम्दै गएको छ। सीतालाई प्रोग्रेसिभ सुपरान्यूक्लियर पाल्सी 'पीएसपी' भएको चिकित्सकले बताउँदै आएका छन् । यो समस्या भएका व्यक्तिको मानसिक असन्तुलनका साथै हिँड्न,बोल्न र निल्न समस्या हुने गर्छ । दुई वर्षअघि निधन भएका छोरा प्रकाश दाहालको शोकपछि उनी यो रोगबाट ग्रसित भएकी हुन्। दाहालकी छोरी गंगा दाहालले गत शुक्रबार फेसबुकमा आमाको उपचारका लागि पतञ्जली पुगेको जानकारी दिँदै सामाजिक सञ्जालबाट तस्बिर सार्वजानिक गरेकी थिइन्।दाहाललाई योगगुरु बाबा रामदेवसँग पनि भेट गराइएको थियो । दाहाल परिवारसँग पूर्वमन्त्री तथा नेकपा स्थायी समिति सदस्य मात्रिका यादव पनि पतञ्जली पुगेका थिए । दाहाललाई सामान्य अवस्थामा फर्काउन दाहाल परिवारले निकै प्रयत्न गर्दै आएको छ ।यसअघि उपचारका क्रममा सीतालाई नयाँ दिल्ली, सिंगापुर, अमेरिकालगायत विभिन्न देशमा पुर्याएको थियो।पछिल्लो समय दाहाल परिवारले धार्मिक,आध्यात्मिक लगायतका मान्यतालाई पनि पछयाउँदै आएको छ । यसै क्रममा गत वर्ष सीताले तातोपानी कुण्डमा डुबुल्की मार्दै गरेको तस्बिर पनि सार्वजनिक भएको थियो।"
रोगले मासियो सुन्तला,"बेसीशहर : बेसीशहर नगरपलिका१ उदिपुरका किसानको बगैंचामा दशकअघि चारसय रोपनीमा सुन्तलाका बोट थिए। त्यतिबेला गाउँलेले डेढ करोड रुपैयाँसम्म आम्दानी गर्थे। स्थानीय अगुवा किसान तिलकराज पन्त भन्छन्, अहिले बगैंचामा सबै सुन्तलाका बोटहरु रोगाएर मासिए। भएका बोटमा सुन्तला फल्नै छाडे। पन्तकाअनुसार यति ठुलो बगैचामा अहिले डेढसय सुन्तलाका बोट पनि छैनन्। ९ वर्षअघि उनकै बगैचामा सातसय सुन्तलाका बोट थिए। अहिले एकसय पनि छैनन्। हिजोका दिन सम्झँदा अहिले अचम्म लाग्छ। कहिले काँही सपना जस्तै लाग्छ, पन्तले भने, हिजो तेत्रो सुन्तला फलेको बगैचामा अहिले छैन। रोगाएर सुन्तलाका बोट सुके सुन्तला फलेनन्। बेसीसहर नगरपालिका ११ चिति स्याउतका अगुवा कृषक रमेशराज पन्तका अनुसार ८ वर्ष अघिसम्म स्याउत कोलडाँडाका किसानले १ सय १० हेक्टरमा सुन्तला खेती गरेका थिए। कोलडाँडामा ५० र स्याउतका १ सयजना व्यावसायिक सुन्तला खेतीमा लागेका थिए। अहिले बोट रोगाएरै क्षेत्रफल र उत्पादन घट्दै गएको उनले बताए। विगतमा वार्षिक ३ लाख रूपैयाँसम्म आम्दानी गरेका बेसीशहर११ चिती स्याउतका राजमूर्ति पन्तको बगैंचामा पछिल्ला वर्षमा आफुलाई खान पनि नपुग्ने सुन्तला फल्छन्। ७ रोपनी खेतमा सुन्तला खेती गर्दै आएका उनको बगैंचामा सुन्तलाका बोटहरु मरेर सखाप भइसकेका छन्। स्याउत गाउँकै कृष्णबहादुर पन्त, बच्चुराज पाण्डे, दिनेशराज पाण्डे, रामबाबु पन्त लगायतका किसानका सुन्तला बगैंचाको अवस्था पनि उस्तै छ। विगतमा सुन्तलाबाटै वार्षिक ४ लाखसम्म आम्दानी गर्थेँ, चितिका रमेशराज पन्तले भने, अहिले वार्षिक ५० हजार पनि हुँदैन। उनको बगैँचामा हाल मुस्किलले ३० वटा बोटले आम्दानी दिएका छन्। वितेका १२ वर्षको विचमा सुन्तलाको जरा मर्ने, पात मर्ने, हाँगाहरु सुक्दै जाने, साना दाना लाग्ने, कम फल्ने जस्ता समस्याबाट कृषकहरुले सास्ती भोग्दै आएको अगुवा सुन्तला कृषक रमेशराज पन्तले बताए। साविकको जिल्ला कृषि विकास कार्यालयमा पकेट क्षेत्रमा सूचिकृत गरेको साविक चितिको स्याउत, तार्कुको गहते, भोर्लेटारको लामासोती, करापुटारको बेतिनी, उदीपुरको धिमिरे, गाउँशहर, भोटेओडार लगायतका क्षेत्रमा रोग लागेर सुन्तलाका बोट मर्दै गएपछि बगैंचा मासिँदै गएको गाउँशहरका अगुवा कृषक जीवनजङ्ग थापाले बताए। पतेरो, कत्लेकिरा लगायतका किराले बिरुवा तथा बोटमा रोग सार्ने र सिट्रेस डिक्लाइन (उत्पादनमा ह्रास हुने रोग), ग्रिनिङ्ग भाइरस जस्ता रोग लाग्ने तर गोडमेल, स्याहार, सिंचाइको व्यवस्था, विरुवा छनौट जस्ता काममा कृषकले ध्यान नदिने भएकाले सुन्तला बगैंचा मासिने क्रम बढेको कृषि ज्ञान केन्द्र लमजुङका प्राविधिकहरु बताउँछन्। लमजुङमा हाल ५ सय ३० हेक्टरमा सुन्तला खेती हुँदै आएको छ। गत आर्थिक वर्ष ४ हजार ४० मेक्ट्रिक टन उत्पादन भएको कार्यालयले जनाएको छ।"
सुपरजोनमा ३८ करोडको सुन्तला उत्पादन,"स्याङ्जा : सुन्तलाका लागि अत्यन्त उर्वरभूमि स्याङजा हो। यहाँका सुन्तला खान पनि रसिला र स्वादिला छन्। त्यही कारणले गर्दा स्याङजा 'सुन्तला सुपरजोन'का रूपमा सुचिकृत छ। सुपरजोन क्षेत्रमा मात्र ३८ करोडभन्दा बढीको सुन्तला उत्पादन भएको 'प्रधानमन्त्री कृषि आधुनिकीकरण सुन्तला सुपरजोन' कार्यालयले जनाएको छ। सुपरजोन अन्तर्गत एक हजार ३ सय ४५ हेक्टर क्षेत्रफलमा मात्र ९ हजार ९ सय ५२ मेट्रिक टन सुन्तला उत्पादन भएको कार्यालय प्रमुख मदनकुमार श्रेष्ठले जानकारी दिए। सुन्तला रोपिएका मध्ये ६० प्रतिशतमा फल फलेको र ४० प्रतिशत भूभागमा नयाँ बगैंचा छन्। तीमध्ये ८ सय ८ हेक्टरमा सुन्तला उत्पादन हुन्छ भने ५ सय ३९ हेक्टरका सुन्तलाका बिरुवा हुर्कँदै छन्। स्याङजामा उत्पादित सुन्तलामध्ये २० प्रतिशत आन्तरिक खपत हुन्छ भने बाँकी मुलुकका विभिन्न शहरमा पुर्याइने गरिन्छ। झण्डै एक हजार ९ सय ९१ मेट्रिक टन सुन्तला किलोकिलो बिक्री गर्ने, कोशेलीका रुपमा नातेदारलाई पुर्याउने र आफ्ना घर परिवारका लागि प्रयोग हुन्छ। ७ हजार ९ सय ६२ मेट्रिक टन सुन्तला ठेकेदार अथवा किसान आफैंले विभिन्न शहरमा पुर्याएर बिक्री गर्ने गरेको सुन्तला सुपरजोन संचालन समितिका अध्यक्ष बोधराज अर्यालले जानकारी दिए। यहाँको सुन्तला प्रतिकिलो बोटबाटै ५० देखि ६० रुपैंयामा बिक्री गर्ने गरेको सुन्तला किसानहरूको भनाइ छ। गतवर्षभन्दा यसवर्ष सुन्तला उत्पादन केही घटेको छ। गतवर्ष १४ दशमलब ८४ उत्पादकत्व रहेको सुन्तलाको यसवर्ष प्रतिहेक्टर १२ दशमलब ३२ मेट्रिक टन रहेको प्रमुख श्रेष्ठको भनाइ छ। प्रमुख श्रेष्ठका अनुसार सुन्तलाको औसत मूल्य प्रति केजी ४८ रुपैयाँ हो। कात्तिकदेखि फागुनको पहिलो सातासम्म प्रति किलो सरदर ४५ देखि एक सय ५० रुपैंयासम्ममा बिक्री हुने गर्दछ। कृषिमा आधुनिकीकरण मार्फत किसानलाई गुणस्तरीय सुन्तला उत्पादन गरी आत्मनिर्भर बनाउन स्याङ्जाका पुतलीबजार नगरपालिका, भीरकोट नगरपालिका, वालिङ नगरपालिका र अर्जुन गाँउपालिकाका १७ वडालाई समेटेर सुन्तला सुपरजोन परियोजना कार्यान्वयन गरिएको हो। कार्यक्रम संचालनपछि सहकारी, समूह र निजी फार्म दर्ता गरी सुन्तला खेती गर्ने किसानको संख्या बढेको छ। पुतलीबजार नगरपालिका वडा नं १,२,३,७,१०,११,१३ र १४, भीरकोट नगरपालिका वडा नं १,२,३,६,७,८ , वालिङ नगरपालिकाको ४ र अर्जुनचौपारी गाउँपालिकाको १ र २ वडा सुन्तला सुपरजोनका कार्यक्षेत्र हुन्। जिल्लालाई विशेष गरी सुन्तलाबाटै समृद्ध बनाउने लक्ष्यसहित 'प्रधानमन्त्री कृषि आधुनिकीकरण परियोजना'बाट सुन्तला सुपरजोन घोषणा गरिएको हो। विसं २०७३०७४ मा जोन कार्यान्वयन एकाइ घोषणा गरे पनि पछिल्लो वर्ष २०७५०७६ मा पुनः सुपरजोन घोषणा भइ सुन्तला रोपणका गतिविधि अघि बढाइएका छन्।"
सुनचाँदीकै मूल्य बढ्यो,"काठमाडौं : नेपाली बजारमा सोमबार सुनको मूल्य ३ सयले बढेको छ । आज सुन तोलामा ७१ हजार ९ सय रुपैयाँमा कारोबार भइरहेको नेपाल सुन चाँदी व्यवसायी महासंघले जनाएको छ । आइतबार सुन ७१ हजार ३ सय रुपैयाँमा कारोबार भएको थियो । महासंघका अनुसार तेजावी सुन पनि ३ सयले बढेको छ। बजारमा तेजाबी सुनको मूल्य तोलामा ७१ हजार ६ सय रुपैयाँ कायम गरिएको छ । यस्तै, चाँदी तोलामा ८ सय ६० रुपैयाँमा कारोबार भइरहेको छ। आइतबार चाँदी तोलमा ८ सय ५५ रुपैयाँमा कारोबार भएको थियो।"
चिसो माटोमा बस्छन् विद्यार्थी,"धनगढी : बाजुरा खप्तड छेडेदह गाउँपालिका१ काँडामा रहेको काँडा माध्यामिक विद्यालयमा विद्यार्थी माटोमा बस्ने गरेका छन्। मैदान सम्याउने क्रममा डोजरले दुबो माटोमा परिणत गरीदिएपछि उनीहरू धुलो माटोमा बस्न बाध्य भएका हुन्। विद्यार्थीलाई माटोमा बसाएर लाइन लगाउने गरेपछि घरबाट सफा पोशाक लगाएर विद्यालय पुगेका विद्यार्थी धुलाम्मे हुने गरेका छन्। मोटामा बस्नुपर्दा विद्यार्थीलाई चिसोमा कष्ट भएको छ। विद्यालयको मैदान विद्यालय व्यवस्थापन समितिले निर्माण गरिरहेको छ। गाउँपालिकाको ५ लाख बजेटमा मैदान सम्याउने काम भइरहेको छ। विद्यालयका शिक्षक भुपेन्द्रप्रसाद जोशीले विद्यालयको मैदान निर्माणका क्रममा भएकाले बिहानको प्राथान गर्ने काम माटोमा हुने गरेको जानकारी दिए। विद्यालयको खेल मैदान निर्माण भइरहेको छ उनले भने, विद्यार्थी ढिला आउने हुँदा लाइनमा हाजिर गर्ने गरिन्छ। त्यसैले लाइनमा बसेको देखिएको हो।"
किन खाने काजु ?,"काठमाडौं : काजु एक महंगो ड्राइ फुडको रुपमा चिनिन्छ । नेपाली समाजमा आर्थिक अवस्था कमजोर भएका व्यक्ति काजु खान सक्दैनन् भन्ने गरिन्छ । महंगो भएजस्तै काजुका अनगिन्ती फाइदा छन् । काजुमा प्रोटिनको मात्रा धेरै हुन्छ । काजु खानाले अनुहार राम्रो हुने र स्मरण शक्ति बलियो हुन्छ । काजुलाई पानीमा भिजाएर पिस्ने र लेप बनाएर अनुहारमा मालिस गर्ने हो भने अनुहार चम्किलो हुन्छ । काजुमा पाइने तरलमा भिटामिन बी को मात्रा धेरै हुन्छ । जसले दिमाग तेजिलो बनाउँछ । काजु खानाले शरीरमा युरिक एसिड बढ्दैन् । युरिक एसिडको समस्या भएकालाई ड्राइफुड उपयुक्त मानिँदैन् । तर काजु एक यस्तो ड्राइ फुडमा पर्छ जो कसैले पनि खान उपयोग छ । काजुमा पोटासियमको मात्रा बढी हुन्छ । यसले उच्च रक्तचाप नियन्त्रण गर्न मद्धत गर्छ । काजुमा सोडियमको मात्रा कम हुन्छ । यसमा कार्बोहाइड्रट, प्रोटिन, आइरन, जिंक, कपर र म्याग्नेसियम भरपुर मात्रामा पाइन्छ । जसले हड्डी तथा दाँतलाई बलियो बनाउँछ । बिहानको समयमा हरेक दिन काजु खाने हो भने उच्च रक्तचाप बाट बच्न सकिन्छ । यसका साथै शरीरमा अन्य सकारात्मक परिवर्तनहरु हुन्छ । यस्ता छन् नियमित काजु खानुका केही फाइदाहरु दिमागलाई तेज तथा स्मरण शक्ति बढाउँछ । छालामा चमक दिने काम गर्छ । निराशा र थकान मुक्त गराउछ । मधुमेह, कोलेस्ट्रोल र उच्च रक्तचाप नियन्त्रण गर्छ । मुटु बलियो बनाउछ । शरीरलाई आवश्यक पोषण प्रदान गर्छ । डर लाग्ने र मुटुसम्बन्धी अन्य रोग नियन्त्रण गर्छ ।"
बिहीबार सूर्यग्रहण : कुन राशिलाई कस्तो असर,"काठमाडौं : यही पुस १० गते बिहीबार पौष कृष्ण औँसीका दिन बिहान खण्डग्रास (आधा ढाक्ने) सूर्यग्रहण लाग्ने नेपाल पञ्चाङ्ग निर्णायक समितिले जनाएको छ। ग्रहणले बिहान ८:४२ मा स्पर्श गर्ने समितिका अध्यक्ष प्रा डा रामचन्द्र गौतमले जानकारी दिए। पश्चिम र नैऋत्य कोणको बीचबाट बिहान ग्रहण सुरु हुने, बिहान १०:०१ मा मध्य हुने र ११:३१ मा समाप्त हुने उनले बतए। पूर्व र आग्नेय कोणको बीचबाट ग्रहण समाप्त हुने समितिले जनाएको छ। ग्रहण लाग्नुभन्दा चार प्रहर (१२ घण्टा) अघि अर्थात पुस ९ गते बेलुकी ८:४२ देखि बालक, वृद्ध र रोगीबाहेकलाई शास्त्रीयरूपमा भोजन निषेध रहेको उनले सुनाए। ग्रहणका बेलामा खानपिनलगायत महत्त्वपूर्ण काम निषेध गरिएको छ। ग्रहणका समयमा स्नान, दान, श्राद्ध, जप, ध्यान, साधनालगायत कर्म गर्न भने शुभ हुन्छ भन्ने शास्त्रीय मान्यता छ। ग्रहणका समयमा दीक्षा मन्त्र लिन पनि उत्तम मानिन्छ। ग्रहणका बेला सकेसम्म तीर्थस्थलमा नसके नजिकको नदी, ताल, तलाउ, पोखरी यति पनि सम्भव नभए घरमै स्नान गर्नुपर्ने निर्णयसिन्धु, हेमाद्रि, कालमाधव, वीरमित्रोदयलगायत धार्मिक ग्रन्थमा उल्लेख गरिएको छ। ग्रहणका समयमा सुते रोग लाग्ने, पिसाब गरे दरिद्र, दिसा गरे किरा भएर जन्मने, मैथुन गरे गाउँको सुङ्गुर भएर जन्मने, सिङ्गार पटार गरे कुष्ठ रोगी, भोजन गरे अधोगति, बन्धनमा राखे सर्प भएर जन्मने, काटमार गरे नरकमा बास हुने उल्लिखित धार्मिक ग्रन्थमा वर्णन गरिएको छ। सूर्य ग्रहणमा चार प्रहर (१२ घण्टा) र चन्द्रग्रहणमा तीन प्रहर (नौ घण्टा) अघिदेखि सुतक लाग्ने धर्मशास्त्रविद्समेत रहेका गौतमले बताए। सुतक लागेपछि भोजन गर्न नहुने धार्मिक विश्वास छ। यसपालिको ग्रहण हेर्न कर्कट, तुला, कुम्भ र मीन राशि हुनेका लागि राम्रो छ। बाँकी राशिकालाई शुभ फल नदिने समितिले स्वीकृति दिएका पात्रो (पञ्चाङ्ग) मा उल्लेख गरिएको छ। मेष राशि हुनेलाई माननाश, वृषलाई कष्ट, मिथुनलाई स्त्रीपीडा, कर्कटलाई सौख्य, सिंहलाई चिन्ता, कन्यालाई व्यय, तुलालाई श्रीप्राप्ति, वृश्चिकलाई क्षति, धनुलाई घात, मकरलाई व्यय, कुम्भलाई लाभ र मीनलाई सुख प्राप्तिको फल प्राप्त हुने जनाइएको छ। शुभ फल मिल्ने राशि भएकालाई पनि सूर्यग्रहण प्रत्यक्ष आँखाले भने नहेर्न समितिले आह्वान गरेको छ। कुनै भाँडामा पानी राखेर वा सुरक्षित यन्त्रका माध्यमबाट सूर्यग्रहण हेर्न सकिन्छ। बिदा छैन : गृह यसअघि सूर्यग्रहणका बेला सरकारले सार्वजनिक बिदा दिने गरेको थियो। यसपटक भने क्यालेन्डर (वार्षिक पात्रो) मा बिदा उल्लेख नगरिएको गृह मन्त्रालयका प्रवक्ता केदारनाथ शर्माले जानकारी दिए। क्यालेण्डरमा बिदा नभएको बेलामा सरकारले निर्णय गरेर बिदा दिने गरेकामा हालसम्म सूर्यग्रहणका लागि पुस १० गते सार्वजनिक बिदा दिने निर्णय नभएको उनले बताए।"
चिसो बढेपछि लहानका विद्यालय बन्द,"सिरहा : चिसो बढेपछि लहान नगरपालिकाका सबै विद्यालयमा बिदा दिइएको छ। पुस ४ गतेको नगर शिक्षा समितिको निर्णय अनुसार पुस ७ देखि ११ गते सम्म बिदा दिइएको छ । दिउँदे विदाबाट कटौती हुनेगरी नगरका विद्यालयमा बिदा दिइएको प्रमुख प्रशासकिय अधिकृत खेमनन्द भुषालले जानकारी गराए । चिसो बढेपछि स्थानीय प्रशासन, प्रहरी र स्थानीय तहले ठाउँठाउँमा सर्वसधारणलाई आगो ताप्न दाउरा वितरण गरेका छन् । जाडोमा अस्पतालमा बिरामीको संख्या बढिरहेको छ।"
बसको ठक्करबाट घाइते युवतीको मृत्यु,"काठमाडौं : काठमाडौंको धुम्बाराहीमा बसको ठक्करबाट घाइते युवतीको उपचारको क्रममा मृत्यु भएको छ। सोमबार बिहान बा ४ ख ५९२० नम्बरको बसले पैदल हिंडिरहेकी धुम्बाराही बस्ने गोरखाकी २२ वर्षीया सृष्टि पन्तलाई ठक्कर दिएको थियो। घाइते पन्तको चावहिलस्थित ओम अस्पतालमा उपचारको क्रममा निधन भएको महानगरीय प्रहरी वृत्त गौशालाले जानकारी दिएको छ। सहपाठीलाई ठक्कर दिएर बस भागेपछि आक्रोसित पशुपति क्याम्पसका विद्यार्थीले चावहिलमा बा ४ ख ७१०१ नम्बरको बस आगजनी र तोडफोड गरेको डीएसपी प्रदीपकुमार सिंहले जानकारी दिए। बसमा लागेको आगो दमकलको सहायताले निभाउने प्रयास भएपनि क्षति पुगेको छ। सहपाठीलाई ठक्कर दिएपछि विद्यार्थीले जलाए बस घटनापछि चाबहिल, सुकेधारा र मित्रपार्क क्षेत्रमा विद्यार्थीहरुले सडकमा केही समय यातायात अवरुद्ध गरेर प्रदर्शन गरेका थिए। चालक र सहचालकलाई प्रहरीले नियन्त्रणमा लिएको छ ।"
जागिरको बहानामा जबरजस्ती,"ललितपुर : १९ वर्षीया युवतीलाई प्रलोभनमा पारी जबरजस्ती करणी गरेको अभियोगमा एकजनालाई जिल्ला अदालत ललितपुरले पुर्पक्षका लागि कारागार चलान गरेको छ। ती पुरुषमाथि जागिरको लोभ देखाइ अन्तर्वार्तामा बोलाएर गोदावरीस्थित वृन्दावन रिसोर्ट पुर्याएर युवतीलाई जबरजस्ती गरेको आरोप छ। जबरजस्ती करणीको वातावरण बनाएको अभियोगमा पक्राउ परेका अन्य दुई महिला जनही एक लाख धरौटीमा रिहा भएका छन्। कारागार चलान हुनेमा कैलालीका ३१ वर्षी रोहितप्रसाद ढुंगाना छन्। धरौटीमा रिहा हुनेमा कैलालीकै २२ वर्षीया मीना रिमाल र जुम्लाकी १८ वर्षीया निर्मला शर्मा छन्। उक्त घटना मंसिर ५ गते घटेको थियो। घटनामा १९ वर्षकी युवतीलाई दुई महिलाले सिनामंगलस्थित कन्सल्टेन्सीमा जागिर लगाइदिने प्रलोभन देखाएर अन्तर्वार्तामा बोलाए। शर्मा र रिमालले चिनजानका व्यक्ति रोहितसँग पीडितको चिनजान गराएको थियो। युवतीको भनाइ अनुसार उनलाई अन्तर्वार्ताका लागि बोलाए पनि तीनैजनाले सम्बन्धित विषयमा कुरा नगरी आलटाल गरेर समय बिताए। खाजा खान जाने प्रस्ताव गरे। चारै जनाले बानेश्वरमा खाजा खाए। त्यसपछि युवती घर जान लाग्दा ढुंगानाले उनको त्यतै काम भएकाले ट्याक्सीमा सँगै जान आग्रह गरे। कीर्तिपुर हिँडेकी युवतीलाई ढुंगानाले गोदावरीस्थित रिसोर्टमा पुर्याए। किन यहाँ ल्याएको भन्ने युवतीको प्रश्नमा ढुंगानाले शर्मा र रिमाल पनि त्यही आउने भन्दै युवतीलाई नआत्तिन सुझाए। युवतीकी दिदीले बिहान ८ः३० मा बाहिर निस्किएकी बहिनी साँझसम्म नआएपछि खोजखबर गरिन्। तर सम्पर्क हुन सकेन। उनले शर्मा र रिमालसँग सम्पर्क गरिन्। उनीहरूले अन्तर्वार्तामा गएको जानकारी दिए। रात परी सेकाकाले शर्माले बहिनी उनकै कोठामा बस्ने बताइन्। युवतीले उनकी मिल्ने साथी बबिता शाहीलाई राति ९ः३० मा अप्ठेरो अवस्थामा छु बचाउ भन्दै म्यासेज पठाइन्। बबिताले युवतीका बारेमा उनकी दिदीलाई जानकारी गराइन्। जानकारी पाए लगत्तै उनी बहिनीको खोजी गर्न हिँडिन। मंसिर ६ गते बिहान कोठामा आउँदैछु भनेर ती युवतीले दिदीलाई फोन गरिन्। अघिल्लो रात के भएको भनी सोधपुछ गर्दा ढुंगाना र दुई महिलाले परिबन्धमा पारेर गोदावरी पुर्याएको बताएपछि तीनैजना आरोपी पक्राउ परेका थिए। युवतीको अनुसार रिसोर्टमा पुग्दा रात परिसकेको थियो। उनले ढुंगनालाई कि घर पुर्याउ, नत्र आफैं जान्छु भनेकी रहिछन्। ढुंगानाले कोठामा चुकुल लगाएर जबरजस्ती करणी गर्न खोजे। रक्सीको बोतलले हानेको, थप्पड हानेको, जताततै छोएको र दुबै हात समाएर करणी गर्न खाजेको आरोप लगाएकी छन्। घटनाका अभियुक्त ढुंगानाले सहमतिमा त्यहाँ घुम्न पुगेको बताएका छन्। युवतीलाई चुम्बन गरेको र शारीरिक सम्पर्कका लागि प्रस्ताव मात्रै गरेको इन्कारी बयान दिएका छन्। रक्सी खाएको बेला दुई झापड हाने पनि युवतीले अस्वीकार गरेपछि जबरजस्ती करणी गर्ने प्रयास नगरेको बताएका छन्। उनले बायाँ खुट्टा प्यारालाइसिस भइ राम्रोसँग हिँडडुल गर्न नसक्ने भएकाले बलात्कारको प्रयास निराधार भएको दाबी समेत गरेका छन्।"
सहपाठीलाई ठक्कर दिएपछि विद्यार्थीले जलाए बस,काठमाडौं : काठमाडौंको धुम्बाराहीमा बसको ठक्करबाट एक युवती घाइते भएकी छिन्। सोमबार बिहान बा ४ ख ५९२० नम्बरको बसले पैदल हिंडिरहेकी धुम्बाराही बस्ने गोरखाकी २२ वर्षीया सृष्टि पन्तलाई ठक्कर दिएको हो। सहपाठीलाई ठक्कर दिएर बस भागेपछि आक्रोसित पशुपति क्याम्पसका विद्यार्थीले चावहिलमा बा ४ ख ७१०१ नम्बरको बस आगजनी र तोडफोड गरेको डीएसपी प्रदीपकुमार सिंहले जानकारी दिए। बसमा लागेको आगो दमकलको सहायताले निभाउने प्रयास भएपनि पूर्णरुपमा क्षति पुगेको छ। घाइते पन्तको चावहिलस्थित ओम अस्पतालमा उपचार भइरहेको सिंहले बताए। विद्यार्थीहरुले चावहिल क्षेत्रमा यातायात अवरुद्ध गरेर प्रदर्शन गरेका छन्। केहि समय अवरुद्ध सडक प्रहरीले खुलाएको छ।
लुम्बिनी बौद्ध विश्वविद्यालयको १५ वर्षपछि स्वरुप फेरिँदै,"बुटवल : विश्वविद्यालय भन्नासाथ ठूलाठूला संरचना, प्रशस्त विद्यार्थी, पुस्तकालय, अनुसन्धान केन्द्रसहितलाई बुझिन्छ । तर मुलुकको विशिष्टिकृत लुम्बिनी बौद्ध विश्वविद्यालय भने एक दशक काठमाडौंको एउटा कोठामा सीमित रह्यो । सरकारले काठमाडौंमा रहेका विश्वविद्यालयका सम्पर्क कार्यालय हटाउने निर्णय गरेपछि यसले विश्वविद्यालयको स्वरुप पाएको छ । स्थापनाको १५ वर्षपछि शैक्षिक संस्थाको स्वरुप देखिन थालेको हो । ऐनमा केन्द्रीय कार्यालय लुम्बिनी रहने उल्लेख्य भएपनि विश्वविद्यालय पाँच वर्षअघिसम्म काठमाडौंमै सीमित थियो । विश्वविद्यालय त्यहाँ नियुक्त पदाधिकारीकै कारण खुम्चिएको हो। त्रिभुवन विश्वविद्यालय वा अन्यबाट सेवानिवृत्त प्राध्यापकलाई पदाधिकारीमा नियुक्ती गर्ने प्रवृतिका कारण अन्य विश्वविद्यालय समेत विकास हुन सकेका छैनन्। अहिले पनि काठमाडौं बाहिरका विश्वविद्यालय त्यसको शिकार बनिरहेका छन् । लुम्बिनी बौद्ध विश्वविद्यालयमा स्थानीय पदाधिकारी नियुक्त भएपछि यसले फड्को मारेको हो । विश्वविद्यालयको हालका रजिष्टार डा तिलकराम आचार्य केन्द्रीय क्याम्पसका पूर्व सहायक प्रमुख हुन् । उनको नियुक्तीसँगै विश्वविद्यालयका पदाधिकारी पहिलो पटक लुम्बिनी आएका थिए । त्यसलगत्तै लुम्बिनीबाटै शैक्षिक कार्यक्रम सुरु गरिएको थियो ।विश्वविद्यालयका पदाधिकारी काठमाडौंमै बस्ने प्रवृत्तिका कारण विश्वविद्यालयले स्थापनाको लामो समयसम्म शैक्षिक गतिविधि सञ्चालन गर्न सकेको थिएन । दुई वर्षअघि सरकारले विश्वविद्यालयका काठमाडौंमा रहेका सम्पर्क कार्यालय हटाउने निर्णय गरेपछि सबै पदाधिकारीहरु अहिले लुम्बिनी हाजिर हुने गरेका छन्। विश्वविद्यालयका पदाधिकारी दोहोरो सुबिधा लिएर काठमाडौं बसेको भन्दै आलोचना समेत भएको थियो । निवर्तमान उपकुलपति डा नरेशमान बज्राचार्यले एक वर्षमा करिब दुई महिनामात्रै विश्वविद्यालयको केन्द्रीय कार्यालयमा बिताएका थिए । त्रिुभवन विश्वविद्यालयमा सेवा गर्ने प्राध्यापक अन्य विश्वविद्यालयमा पदाधिकारी बन्दा विकासमा ध्यान नदिएको गुनासो अझै हटेको छैन । सरकाले पदाधिकारी नियुक्ती गर्दा सोही विश्वविद्यालयमा सेवारतलाई नियुक्ती गर्नुपर्ने माग समेत हुँदै आएको छ । लुम्बिनीमा भएको बौद्ध शिखर सम्मेलनपछि स्थापना भएको बौद्ध विश्वविद्यालय मुलुककै फरक प्रकृतिको शैक्षिक संस्था मानिन्छ । बौद्ध दर्शन, कला, धर्म, संस्कृति, पुरातात्विक विषय यसका अध्यापन दायरा हुन् । विद्यावारिधी (पिएचडी)बाट शैक्षिक कार्यक्रम सुरु गरेको विश्वविद्यालयले ०७१ सालमा स्नातकोत्तर तहमा बौद्ध शिक्षाको पठनपाठन थालेको हो । अहिलेसम्म छैठौं ब्याजका विद्यार्थीले बौद्ध दर्शन अध्ययन गरिरहेका छन् भने स्नातक तह र एक वर्षे प्रमाणपत्र तहका कक्षा समेत थपिएका छन् । 'केन्द्रीय कार्यालयमै कक्षा सञ्चालन र भौतिक पूर्वाधार निर्माण थालिएपछि विश्वविद्यालयको दायरा बढ्दै गएको छ, रजिष्टार डा तिलकराम आचार्यले अन्नपूर्णसँग भने, 'अब शैक्षिक क्रियाकलापसँगै भौतिक पूर्वाधारलाई रफ्तारमा अघि बढाउँछौं।' लुम्बिनी पर्सामा विश्वविद्यालयको केन्द्रीय कार्यालय र क्याम्पस सञ्चालनमा रहेको छ । केन्द्रीय क्याम्पसले स्नातक र एक वर्षे प्रमाणपत्र तहका भाषा कक्षा समेत सुरु गरेको छ । बुटवलमा स्नातक तहमा ट्राभल एण्ड टुरिजम र कानुन (बिएएलएलबी) कक्षा सञ्चालनमा रहेका छन् । विश्वविद्यालयमा अहिले करिब १ हजार विद्यार्थी पुगेका छन् । ०७१ सालमा जम्मा ७० जना विद्यार्थी भर्ना भएका थिए । बौद्ध विश्वविद्यालयले काठमाडौंका विभिन्न सातवटा निजी कलेजलाई सम्बन्धन दिएको छ । रजिष्टार आचार्यले विदेशी विद्यार्थीलाई भर्ना लिने गरी तयारी भइरहेको बताएका छन् । 'पूर्वाधार नभएका कारण प्रर्याप्त मात्रामा विद्यार्थी भर्ना गर्न कठिन थियो, अब केही संरचना तयार भएका छन्,' उनले भने । बौद्ध विश्वविद्यालय भएपछि सो सम्बन्धित पूर्वाधारको अभाव छ । विश्वविद्यालयले ११ विगाहा जग्गामा आधारभूत पूर्वाधार निर्माण गरेको छ । सरकारले भवनबाहेक अन्य पूर्वाधार निर्माणका लागि बजेट नदिँदा बौद्ध संस्कृति सम्बन्धित पूर्वाधार बनाउन कठिन रहेको विश्वविद्यालयले जनाएको छ । विश्वविद्यालयले लुम्बिनी विकास कोष परिसर र सुण्डीमा सुबिधायुक्त छात्राबास, पदाधिकारी निवास, शिक्षक आवास निर्माण गरेको छ । २० करोडको लागतमा अनुसन्धान केन्द्र तथा करिव ११ करोड लागतमा पुस्तकालय भवन निर्माणधिन रहेका छन् । शैक्षिक पर्यटन क्षेत्र बौद्ध दर्शन विश्वका धेरै विश्वविद्यालयमा अध्यापन हुन्छ । तर विदेशी नागरिक लुम्बिनीलाई विशेष महत्व राख्ने गरेका छन् । यो विश्वविद्यालयलाई शैक्षिक पर्यटकीय क्षेत्रका रुपमा विकास गर्न सकिने संभावना रहेका छन् । त्यसका लागि अझ धेरै पूर्वाधार आवश्यक रहेको रजिष्टार आचार्यले बताए । लुम्बिनी आउने प्रायः पर्यटक बौद्ध विश्वविद्यालयको अवलोकनमा पुग्ने गरेका छन् । केही समयअघि विश्वविद्यालय परिसरमै बनेको स्तुपामा बुद्धका अस्तुधातु प्रतिस्थापन गरिएपछि यसको आकर्षण बढेको हो । विश्वविद्यालयले ७ करोडको लागतमा स्तुपा बनाएको हो । जसमा म्यानमारका भिक्षुहरुको सहयोगमा अस्तुधातु राखिएको छ । बौद्ध समुदायमा अस्तुधातु राखिएको स्तुपालाई महत्व दिइन्छ । विश्वविद्यालयका उपकुलपति प्राडा हृदयरत्न बज्राचार्यले विश्वकै नमुना विश्वविद्यालय बनाउने योजनासहित काम भइरहेको बताछन् । 'हामी मुलुकका अन्य विश्वविद्यालयभन्दा भिन्न हौं, यसको फरक प्रकृति छ, उनले भने, 'स्वदेशी विश्वविद्यालयको प्रतिष्पर्धी बन्दै नमुना बन्ने योजनामा छौं ।' बौद्ध सर्किटका थुप्रै पुरातात्विक क्षेत्रको अध्ययन हुन बाँकी छ । यही विश्वविद्यालयले नै त्यस्ता जनशक्ति उत्पादन गर्ने रजिष्टार आचार्यले बताए । आर्कालोजी, म्युजियोलोजी, थेरवाद, महायान विषय विश्वविद्यालयमा अध्यापन भइरहेका छन् । यी विषयले अध्ययेता उत्पादन गर्दै पुरातात्विक क्षेत्रको अन्वेषण सघाउ पुग्ने विश्वविद्यालयले जनाएको छ । बौद्ध क्षेत्रमा विस्तार विश्वविद्यालयले बौद्ध स्मारक क्षेत्रमा शैक्षिक कार्यक्रम विस्तार गर्ने योजना बनाएको छ । विश्वविद्यालयलाई बौद्ध दर्शनसँग जोडेर बहुविषयमा लैजादै कपिलवस्तु र देवदहमा कक्षा सञ्चालनको योजना बनाएको हो । रुपन्देहीको देवदहलाई बुद्धको मावली मानिन्छ । त्यहाँको १०० विगाहा जमिनमा भौतिक पूर्वाधार गर्ने योजना रहेको रजिष्टार आचार्यले बताए । 'जग्गा प्राप्तिका लागि मन्त्रालयमा फाइल पुगेको छ, उनले भने, 'मन्त्रीपरिषद्ले जग्गा स्विकृति दिनासाथ पूर्वाधार निर्माण हुन्छ ।' विश्वविद्यालयलाई शैक्षिक टुरिजम क्षेत्रका रुपमा विकास गर्ने योजना बनाइएको छ । विदेशी विद्यार्थीलाई अध्ययन अनूमति दिए लुम्बिनी प्रवद्र्धनमा सघाउ पुग्नेछ । त्यसकै लागि बुद्धस्थल तिलौराकोट र नवलपरासीको रामग्राममा समेत विश्वविद्यालयलाई विस्तार गर्ने योजना रहेको छ ।"
