शीर्षक,विवरण
५ राष्ट्रमा उडान रोक्न सर्वोच्चको आदेश,"काठमाडौं : सर्वोच्च अदालतले कोरोना भाइरस संक्रमण र जोखिम देखिएका ५ मुलुकको सीधा र ट्रान्जिट फ्लाइटका उडान रोक्न सोमबार अन्तरिम आदेश दिएको छ। सर्वोच्चले चीन, जापान, दक्षिण कोरिया, बहराइन र इरानबाट हुने उडान रोक्न आदेश दिएको हो। संक्रमण फैलिएका मुलुकबाट सोझै र ट्रान्जिट भएर त्रिभुवन अन्तर्राष्ट्रिय विमानस्थलमा अवतरण हुने उडानको अवस्था र परिस्थितिको सूक्ष्म मूल्यांकन गर्नसमेत सजग गराइएको छ। ती देशका नागरिकलाई स्वास्थ्य परीक्षणबिना प्रवेशमा रोक लगाउन तथा शंकास्पद स्वदेशी तथा विदेशी नागरिकलाई तत्काल आइसोलेसन र क्वारेन्टाइन मा राखी छुट्टै उपचारको व्यवस्था मिलाउनसमेत सर्वोच्चले भनेको छ। सरकारले पूर्वसावधानीका लागि आवश्यक व्यवस्था मिलाउन नसकेको दाबीसहित अधिवक्ता पूर्ण राजवंशीले रिट दायर गरेका थिए। सर्वोच्चले उत्तर र अन्य सीमाबाट नेपालमा प्रवेश गरिने स्थलमार्ग र त्रिभुवन अन्तर्राष्ट्रिय विमानस्थलबाट व्यक्तिहरू प्रवेश गर्ने नागरिक (विदेशी समेत) को अनिवार्य रूपमा कडाइका साथ स्वास्थ्य जाँचको प्रभावकारी व्यवस्था गर्न पनि सरकारलाई आदेश दिएको छ। न्यायाधीश तेजबहादुर केसीको एकल इजलासले प्रधानमन्त्री तथा मन्त्रिपरिषद् कार्यालय र स्वास्थ्य मन्त्रालयका नाममा आदेश दिएको छ। कोरोना भाइरसको गम्भीर संक्रमण फैलिएका देश (चीन, जापान, दक्षिण कोरिया, बहराइन र इरान) बाट सोझै र ट्रान्जिट भएर त्रिभुवन अन्तर्राष्ट्रिय विमानस्थलमा अवतरण हुने अन्तर्राष्ट्रिय उडानको अवस्था र परिस्थितिको गम्भीरताको सूक्ष्म मूल्यांकन गरी, अन्तरिम आदेशमा उल्लेख छ, आमजनताको स्वास्थ्यसम्बन्धी राष्ट्रिय हितलाई ध्यानमा राखी केही दिन र महिनाका लागि अन्तर्राष्ट्रिय विमानस्थलमा अवतरण हुने अन्तर्राष्ट्रिय उडानमा रोक लगाउने। आदेशमा नेपालमा पनि संक्रमणको प्रवेशको सम्भावनालाई कुनै पनि अवस्थामा नजरअन्दाज गर्न नहुने उल्लेख छ। सम्भावित जोखिमलाई विचार गर्दै दैनिक उपभोग्य सामानको व्यवस्थापनमा समेत पूर्वतयारी गर्न आदेशमा उल्लेख छ। कोरोना भाइरस फैलिन नदिन सरकारलाई सूचना प्रवाहको व्यवस्था मिलाउनसमेत सर्वोच्चले भनेको छ। कोरोना भाइरस संक्रमणको भयावह कुनै एक व्यक्ति वा भूगोलमा मात्र सीमित नरहेको भन्दै सर्वोच्चले सजग गराएको छ। ती मुलुकका नागरिकलाई स्वास्थ्य परीक्षणबिना प्रवेशमा रोक्न आदेशमा उल्लेख छ। ०० समन्वय समिति सक्रिय कोरोना भाइरस (कोभिड १९) को उच्च संक्रमणको जोखिम बढेपछि सरकारले उच्च सतर्कता अपनाएको छ। नेपालबाट विभिन्न मुलुकमा हुने उडान रोक्ने तयारी भइरहेको छ। विश्व स्वास्थ्य संगठन (डब्लुएचओ) ले नेपाललाई उच्च जोखिम क्षेत्रको सूचीमा राखेपछि केही अन्तर्राष्ट्रिय उडान रोक्ने विषयमा छलफल भइरहेको उच्च सरकारी अधिकारीले बताए। सरकारले नेपाल भ्रमण वर्ष २०२० र सगरमाथा संवाद कार्यक्रम स्थगित गरिसकेको छ। उपप्रधान एवं रक्षामन्त्री ईश्वर पोखरेलको संयोजकत्वमा आइतबार गठित उच्चस्तरीय समन्वय समितिमा उडान रोक्ने विषयमा छलफल भएको हो। समितिमा सदस्य रहेका एक मन्त्रीले भने, अन्तर्राष्ट्रिय उडान स्थगित गर्ने या बन्द गर्ने भन्ने टुंगो लाग्न बाँकी छ। समितिलाई प्रधानमन्त्री केपी ओलीले भाइरस संक्रमण रोक्न सबै उपाय अवलम्बन गर्न निर्देशन दिएपछि उच्च सतर्कता अपनाइएको हो। अन्तर्राष्ट्रिय विमानस्थलबाट आउनेजानेको स्वास्थ्य जाँच गरिनेछ। स्वास्थ्य सेवा विभागका निमित्त महानिर्देशक महेन्द्रप्रसाद श्रेष्ठले भने, अहिले विमानस्थलमा भित्रने पर्यटकको मात्र स्वास्थ्य जाँच गरिन्छ। यस्तै कोरोना भाइरस फैलिएका मुलुकका पर्यटकलाई नेपाल आउने अनुमति नदिने तयारी छ। सरकारले संक्रमण देखिएमा स्वास्थ्य संकटकाल घोषणा गरेर भए पनि उपचार गर्ने तयारी गरेको छ। स्वास्थ्य तथा जनसंख्यामन्त्री भानुभक्त ढकालले सञ्चारकर्मीसँग भने, एउटा संक्रमित मान्छे आएर साँच्चिकै अरू देशमा झैं फैलियो भने हाम्रो हालत के हुन्छ ? अहिले भएको जनशक्ति र अस्पतालभित्रबाट अधिकतम गर्ने हो। स्वास्थ्य संकटकाल लागू गरेर भए पनि लाग्नुपर्ने हुन्छ। नेपालमा हुन लागेका अन्तर्राष्ट्रिय स्तरका कार्यक्रम बन्द गर्न आह्वान गरिने स्वास्थ्य तथा जनसंख्या मन्त्रालयले जनाएको छ। तत्कालका लागि अन्तर्राष्ट्रिय स्तरको सेमिनार नगर्ने भन्ने छ, मन्त्रालयका एक अधिकारीले भने। भारत र चीनसँगको नाकामा विशेष सतर्कता अपनाइएको छ। कसरी पर्यो जोखिममा ? डब्लूएचओले नेपाललाई उच्च जोखिमको सूचीमा पारेपछि सरकारले सतर्कता अपनाउन थालेको हो। स्वास्थ्य सेवा विभागका निमित्त महानिर्देशक श्रेष्ठका अनुसार नेपालको स्वास्थ्य प्रणालीका आधारमा डब्लूएचओले उच्च जोखिमको सूचीमा राखेको हो। श्रेष्ठले भने, उच्च जोखिममा पार्न पूर्वतयारी, सावधानी अपनाउन गरिएको कार्य, संक्रमण भएको अवस्थामा स्वास्थ्य जाँच र उपचार व्यवस्थालाई पनि आधार लिइन्छ। लामो बिदामा नबस्न अनुरोध नेपाल चिकित्सक संघले चिकित्सक तथा स्वास्थ्यकर्मीलाई सचेत रहन अनुरोध गरेको छ। संघका महासचिव बद्री रिजालले संक्रमण भएमा प्रतिकूल अवस्था आउने भएकाले लामोे बिदामा नबस्न तथा आआफ्ना कार्य क्षेत्रमा तयारीका साथ रहन अनुरोध गरेका हुन्। सगरमाथा संवाद स्थगित सरकारले सगरमाथा संवाद कार्यक्रम स्थगित गरेको छ। परराष्ट्रमन्त्री प्रदीप ज्ञवालीले सोमबार पत्रकार सम्मेलन गर्दै कोरोना भाइसरको प्रकोपका कारण सगरमाथा संवाद स्थगन गर्नुपरेको बताए। संवाद कार्यक्रम आगामी चैत १२ र २२ मा राखिएको थियो। स्वास्थ्यभन्दा ठूलो केही होइन, मन्त्री ज्ञवालीले भने, त्यसैले केही समयका लागि संवाद स्थगन गर्ने भएका हौं। उच्च राजनीतिक व्यक्तित्वलाई पठाउन पौडेल फिर्ता : परराष्ट्रमन्त्री परराष्ट्रमन्त्री ज्ञवालीले उच्च राजनीतिक नेतृत्वमा पुगेका व्यक्तिलाई पठाउन चीनका लागि नेपाली राजदूत लीलामणि पौड्याललाई फिर्ता बोलाइएको दाबी गरेका छन्। मन्त्रिपरिषदले आइतबार राजदूत पौड्याललाई फिर्ता गर्ने निर्णय लिँदै पूर्वपरराष्ट्रमन्त्री महेन्द्रबहादुर पाण्डेलाई राजदूत सिफारिस गरेको थियो। मन्त्री ज्ञवालीले अमेरिकी सहयोग मिलेनियम च्यालेन्ज कर्पोरेसन (एमसीसी) सम्झौता संशोधनसहित संसद्बाट अनुमोदन हुने बताए। नेपालबाट बाध्यात्मक काम नपरेसम्म विदेश नजान परराष्ट्रमन्त्रीले अनुरोध गरेका छन। उनले विदेशीबाट आउनेलाई पनि सरकारले निगरानी गर्ने बताए।"
गाँजाको प्रतिबन्ध खुलाउन विधेयक,"काठमाडौं : गाँजा खेती खुलाउने विधेयक संघीय संसद्मा दर्ता भएको छ। सत्तारुढ नेकपाका सांसद शेरबहादुर तामाङले सोमबार प्रतिनिधिसभामा गाँजा खेतीलाई नियमन तथा व्यवस्थापन गर्न बनेको विधेयक दर्ता गरेका हुन्। यो विधेयक गैरसरकारी कोटाबाट दर्ता भएको हो। औषधि तयार पार्न, वैज्ञानिक अनुसन्धान तथा यस्तै अन्य व्यवसायिक तथा औद्योगिक प्रयोजनका लागिसमेत गुणस्तरीय गाँजा उपलब्ध गराउन, नेपालमा गाँजा खेतीलाई खुल्ला गर्न तथा यसका माध्यमबाट कृषकको आर्थिकस्तर बढाउन गाँजा खेतीलाई नियमन तथा व्यवस्थित गर्ने उद्देश्यले विधेयक ल्याइएको हो। गाँजा वा भाँगको दाना अचार खानाका लागि वा तेलका लागि उपयोग गरिन्छ। औषधीय गुणयुक्त मह उत्पादन समेत हुनेछ, गाँजा खेतीबाट हरियाली वातावरण संरक्षण हुन गई जलवायु परिवर्तनलाई न्यून गर्न सहयोग पुग्ने मानिने भएकोले यसको आर्थिक, समाजिक तथा औद्योगिक महŒव छ, विधेयकमा भनिएको छ, नेपालमा गाँजा खेतीको माध्यमबाट किसानको आर्थिकस्तरमा सुधार ल्याउन पनि यसबाट सहयोग पुग्ने अवस्था रहेको र नेपालमा गाँजा खेतीलाई कसुर नहुने व्यवस्था गरी नियन्त्रित गाँजा खेती गर्ने व्यवस्था गर्न आवश्यक भएको छ। त्यस्तै विधेयकमा नेपालमा पाइने गाँजाको गुणस्तर अन्य मुलुकको भन्दा उच्चस्तरको रहेको र यसको उपयोग औषधि निर्माण तथा यसको बोक्राको रेसाबाट कपडालगायतका समाग्री उत्पादन गर्न सकिने र डाँठको फर्निचर, वोर्ड तथा ईट्टाका लागि उपयोगी हुन सक्नेसमेत उल्लेख छ। नेपाल राजपत्रमा सूचना प्रकाशन गरी गाँजा खेती गर्न अनुमतिपत्र दिन सक्ने व्यवस्था विधेयकले गरेको छ। त्यस्तै विधेयकमा गाँजा खेती हुने क्षेत्रमा निश्चित स्थानीय तह र जिल्लालाई तोकिने र सो बमोजिम खेतीको लागि अनुमतिपत्र जारी हुने व्यवस्था छ। यसका लागि सरकारले बोर्डको स्थापना गर्ने, बोर्डको कार्यालय तथा जिल्लास्तरमा रहने संकलन केन्द्र वा कार्यालयको स्थापना, सञ्चालन गर्ने, जिल्लास्तरमा समिति रहने व्यवस्था विधेयकमा गरिएको छ। बोर्डको कार्यकारी निर्देशक, कर्मचारी तथा निरीक्षक रहने र बोर्ड तथा यसको कार्यालय, जिल्लास्तरका कार्यालय स्थापना गर्दा एकपटकका लागि पटके खर्च र कार्यालय सञ्चालनका लागि प्रशासनिक खर्च, बोर्डका अध्यक्ष तथा सदस्यका लागि बैठक भत्ता तथा कर्मचारीको पारि श्रमिक तथा सुविधाका खर्च नेपाल सरकारले व्यहोर्नेसमेत विधेयकमा छ। विधेयक अनुसार कृषकले आफ्नो वा एकाघर परिवारको दर्ता श्रेस्ता कायम रहेको जग्गामा गाँजा खेती गर्न पाउने छ। कृषकले आफूले उत्पादन गरेको गाँजा बोर्ड वा बोर्डले तोकिदिएको निकाय, कार्यालय वा औषधि उत्पादन गर्ने निकाय, कम्पनी वा उद्योगमा मात्र बेच्न पाउनेसमेत व्यवस्था छ। स्वास्थ्य तथा जनसंख्या मन्त्रालयका सचिवको अध्यक्षतामा नियमन बोर्ड गठन हुने उल्लेख छ। कृषि तथा पशुपन्छी विकास मन्त्रालयको प्रतिनिधि, गृह मन्त्रालयका सहसचिव, उद्योग र वाणिज्य तथा आपूर्ति मन्त्रालयका सहसचिव, औषधि व्यवस्था विभागका प्रतिनिधि, आयुर्वेद विभागका प्रतिनिधि, स्वास्थ्य सेवा विभागका प्रतिनिधि, कृषि सेवा विभागका महानिर्देशकलगायत बोर्डको सदस्य रहने व्यवस्था विधेयकले गरेको छ। सोमबार विधेयक दर्ता गर्दै गाँजा खेती नेपालका लागि फाइदाजनक रहेको बताएका छन्। गाँजा सेवन गरी मात्तिनका लागि यो खोल्ने प्रस्ताव नल्याएको उनले प्रष्ट पारे। गाँजा खेती हुने क्षेत्र विद्यालयलगायतका क्षेत्रभन्दा टाढा रहने प्रावधान विधेयकमा रहेको सांसद तामाङको भनाइ छ। गाँजा खेतीबाट वैदेशिक रोजगारी घटाउन सकिनेसमेत तामाङले दाबी गरे। गाँजा खेती गरेर यसलाई विदेशमा बेच्न सकियो भने नेपालको बजेट ६० खर्बसम्म हुने अनुमान गरेका छौं, उनले भने, गाँजा खेती नेपाललाई प्राकृतिले दिएको उपहार हो त्यसैले यसलाई हामीले सदुपयोग गर्नुपर्छ। यसअघि सत्तारुढ नेकपाका अन्य सांसदले पनि गाँजा फुकुवा गर्नुपर्ने माग राख्दै आएका थिए। गत माघ १४ गते गाँजा र भाङमाथिको कानुनी प्रतिबन्ध हटाउन माग गर्दै प्रतिनिधिसभामा सांसदले जरुरी सार्वजनिक महŒवको प्रस्ताव दर्ता गरेका थिए। नेकपाका सांसद विरोध खतिवडाले गाँजामाथिको कानुनी प्रतिबन्ध फुकुवा गर्न दर्ता गरेको प्रस्तावमा ४६ जना सांसदले समर्थन जनाएका थिए। मुलुकलाई आर्थिक रूपमा सक्षम बनाउन, प्राकृतिक उपचारका लागि औषधि उत्पादन गर्न, किसानको जीवनस्तर उकास्न र विदेशी मुद्रा आर्जन गर्न गाँजामाथिको प्रतिबन्ध फुकाउनुपर्ने सांसदहरूको माग थियो। विश्वका ६५ भन्दा बढी देशले सरकारी निगरानी र नियमनमा रहने गरी गाँजा फुकुवा गरिसकेकाले नेपालले पनि किसानको आम्दानी वृद्धिका लागि गाँजा खुला गर्नुपर्ने माग ती सांसदको छ।"
मुस्कुराउँदै अस्पताल भर्ना,"काठमाडौं : त्रिवि शिक्षण अस्पतालमा सोमबार साँझ गाडीबाट ओर्लनेबित्तिकै प्रधानमन्त्री केपी ओली शुभेच्छुकसामु मुस्कुराए। उनी सञ्चारकर्मीसँग बोलेनन्। प्रसन्न मुद्रामा हात हल्लाए। प्रधानमन्त्री ओलीलाई साँझ ६ बजे भर्ना गरिएको अस्पतालका कार्यकारी निर्देशक डा प्रेमकृष्ण खड्गाले बताए। संग्रौला र लिने प्रधानमन्त्री ओलीबीच मामाभान्जीको साइनो छ। दुवैजना चार घण्टा फरकमा अस्पताल पुगेका थिए। अस्पतालका कार्यकारी निर्देशक डा खड्गाले भने, प्रधानमन्त्रीज्यूलाई भर्ना गरेर अब्जरभेसनमा राखिएको छ। स्वास्थ्य जाँचलगायतका कार्य सुरु गरिएको छ। मिर्गौला दान दिने र लिनेबीच सहमतिका आधारमा निवेदनसमेत दिइएकाले प्रत्यारोपण प्रक्रिया अगाडि बढाइएको छ। निवेदनको व्यहोरा जाँचबुझ गर्दा मनासिब देखिए सम्बन्धित व्यक्तिलाई अंग दान वा अंग ग्रहण गर्न स्वीकृति दिने कानुनी व्यवस्था छ। संग्रौलाले सहमतिसहित स्वेच्छाले अंग दान गर्न लिखित मन्जुरी दिइसकेकी छन्। प्रत्यारोपणमा संलग्न टिम प्रत्यारोपणमा शिक्षण अस्पतालको नेफ्रोलोजी विभागकी प्रमुख प्राडादिव्या सिंह शाहले समन्वय गरेकी छन्। उनी प्रधानमन्त्री ओलीकी निजी चिकित्सक हुन्। प्रत्यारोपणका लागि शल्यचिकित्सकको भूमिकामा शिक्षण अस्पतालको युरोलोजी विभागका विभागीय प्रमुख एवं वरिष्ठ प्रत्यारोपण सर्जन प्राडा उत्तम शर्मा रहनेछन्। युरोलोजी विभागका पूर्वविभागीय प्रमुख एवं वरिष्ठ प्रत्यारोपण सर्जन प्राडा प्रेमराज ज्ञवाली पनि संलग्न छन्। सल्यक्रियामा नेफ्रोलोजी विभागका डा महेश सिग्देल, डा मुकुन्द काफ्ले र डा पवन चालिसे, डा सुमन चापागाईं, डा सुजित पौडेल, डा महेश प्रधानलगायतका चिकित्सक संलग्न हुने अस्पतालले जनाएको छ। प्रत्यारोपण सफल भएपछि मिर्गौला दाता संग्रौला तीनचार दिनमा डिस्चार्ज हुन सक्नेछिन्। प्रत्यारोपणपछि प्रधानमन्त्री ओली भने एक साता आराम गर्नुपर्ने हुन सक्छ। दुवै जनालाई डिस्चार्जका लागि एक साता लाग्न सक्छ, डा खड्गाले भने। तर, प्रत्यारोपणमा संलग्न एक चिकित्सकका अनुसार ७ देखि १० दिनभित्र डिस्चार्ज गर्ने योजना छ। भारतीय सर्जन आए प्रधानमन्त्री ओलीको पहिलोपटक मिर्गौला प्रत्यारोपण गरेक डा अनन्त कुमार पनि प्रत्यारोपणका क्रममा सामेल हुने छन्। डा अनन्त कुमारलाई ब्याक सपोर्टका लागि बोलाइएको हो। प्रत्यारोपण नेपाली चिकित्सकबाटै हुनेछ, प्रत्यारोपणमा संलग्न एक चिकित्सकले भने। डा अनन्त दिल्लीस्थित म्याक्स अस्पतालको मिर्गौला प्रत्यारोपण विभागमा निर्देशक छन्। प्रधानमन्त्री ओलीले मिर्गौला प्रत्यारोपण अपोलो अस्पतालमा गरेका थिए। प्रधानमन्त्री ओलीको पहिलोपटक २०६४ मा मिर्गौला प्रत्यारोपण गरिएको थियो। उनलाई बुहारी नाता पर्ने अञ्जना घिमिरेले मिर्गौला दिएकी थिइन्। कस्तो हुनेछ, खानपान र जाँच प्रधानमन्त्री ओली र मिर्गौला दाता संग्रौलाले मंगलबार बिहान र दिउँसो सामान्य खान पाउनेछन्। तर, साँझ भने खाली पेट बस्नुपर्नेछ। प्रत्यारोपण गर्ने दिनअघिको बेलुका दुवैलाई खाली पेट राख्नुपर्ने हुन्छ, प्रत्यारोपणमा संलग्न एक चिकित्सकले भने। प्रधानमन्त्री ओली र संग्रौलाको रक्तचाप, नाडी, शरीरको तापक्रम मापन गरिनेछ। रक्तचाप तलमाथि भएमा मुटुसम्बन्धी ईसीजी वा इकोकार्डियो गरिनेछ। सबै अंगको परीक्षण गरिसकिएकाले हामी प्रत्यारोपणको तयारीमा छौं। औपचारिक प्रक्रिया पनि अवलम्बन गर्नुपर्ने हुन्छ। प्रत्यारोपणमा तीनचार घण्टा लाग्न सक्छ, ती चिकित्सकले भने।"
ईपासपोर्टमा किन सरकार हतारिदै ?,"काठमाडौं : परराष्ट्र मन्त्रालयले तत्काल विद्युतीय राहदानी (ईपासपोर्ट) छपाइका लागि भन्दै सोमबार टेन्डर आह्वान गरेको छ। ४५ दिनको सीमा तोकेर नयाँ टेण्डर खुला गरेको हो। सञ्चार मन्त्रालयको सुरक्षण मुद्रण (सेक्युरेटी प्रिन्टिङ प्रेस) खरिद प्रक्रिया अन्यौलमा परेको मौका छोपेर परराष्ट्रले ई पासपोर्टको टेण्डर अघि बढाएको हो। सरकारले मेसिन रिडेवल पासपोर्ट (एमआरपी) नै थप गर्न सक्ने र पछि आफ्नो सुरक्षण प्रिन्टङ भएपछि ईपासपोर्टमा जाने बाटो हुँदा हुँदै किन हतारिएको भन्ने प्रश्न संसदीय समितिमा उठ्नु पर्ने परराष्ट्र अधिकारी नै बताउँछन्। तत्काल ईपासपोर्टको हाउगुजी देखाएर छपाईमा लैजाने तयारीमा राजनीतिज्ञ र परराष्ट्रका उच्च अधिकारीको मिलेमतो रहेको भन्दै ति अधिकारीले यो अनावश्यक कार्यमा किन लागेको छर्लङ्गै छ। पासपोर्ट छपाइमा मोटो रकमको चलखेल हुने र त्यसका लागि एजेन्टहरू सलवलाई रहेको अवस्थामा परराष्ट्रले ईपासपोर्टको सेटिङ अघि बढाएको हो। सरकारले अहिलेको एमआरपीलाई केही लाख प्रति बुक थप गर्ने बाटो हुँदाहुँदै किन २० लाखा ईपासपोर्ट छाप्नेतर्फ गएको भन्ने विषय उठाउन परराष्ट्रका अधिकारीले सकिरहेका छैनन। राजनीतिक नेतृत्व र सचिवको चाहनामा काम हुन्छ यहाँ यस्ता विषयमा बहस समेत हुँदैन, एक सहसचिवले भने, मन्त्रालय भित्र संगठन तथा ब्यवस्थापन सर्वे हुँदा त छलफल हुँदैन। यस्तो टेण्डरको विषयमा के को छलफल हुनु। प्रिन्टिङ प्रेस नै ल्याउन नदिने खेलमा परराष्ट्र र राष्ट्र बैंक लागेको आरोप ति सहसचिवले सुनाए। पैसा र पासपोर्ट छपाइमा ठूलो रकाम बाहिर जाने र त्यसका एजेन्टले ब्यवसाय नै परिवर्तन गर्न पर्ने भएपछि सेक्युरिटी प्रेसको काम अघि बढ्न नसकेको हो। बंगलादेशमा यस्तो प्रेस सेना अन्तर्गत राखेर चलाइएको छ। सञ्चार मन्त्रालयले सेक्युरेटी प्रिन्टिङ खरिद प्रक्रिया अगाडि बढाएपछि ईपासपोर्ट छपाइका लागि गरिएको ग्लोबल टेण्डर रद्द भएको थियो। प्रधानमन्त्रीको आदेशमा रद्द भएको उक्त टेण्डरलाई पुनः ब्युत्याउने काम गर्दै एमआरपी थप नगरी सिधै ईपासपोर्टमा जाने बाटो रोजेको छ। ईपासपोर्ट बाध्यकारी नियम होइन। तर, त्यही अनुरुपको ब्याख्या गरेर परराष्ट्रका केही अधिकारी ईपासपोर्ट नै विदेशमा छपाउन लागि परेका छन्। सुरक्षण मुद्रण स्थापना नहुँदासम्म केही लाख एमआरपी छापे हुनेमा किन ईपासपोर्टमा टेण्डर भन्दा उत्तर एउटै छ, अब हामी ईपासपोर्टमा नै जाने हो। तर त्यो बाध्यकारी होइन भन्दा उनीहरू यसमा पछि नहट्ने अवस्थामा छन्। एमआरपीको थप छपाइ गर्दा पुरानो टेण्डर भन्दा अधिक बढी रकम नुहेने हुँदा ईपासपोर्टमा जोड दिएको एक अधिकारीले बताए। सेक्युरेटी प्रिन्टिङ प्रेस खरिद नहुँदै त्यसमा भएको वार्गेनिङको अडियो बाहिर आएपछि तत्कालीन सञ्चारमन्त्री गोकुल बाँस्कोटाले राजीनामा दिनु परेको थियो। अडियो सार्वजनिक भएत्यसलगत्तै संसद्को सार्वजनिक लेखा समितिले खरिद प्रक्रिया रोक्न निर्देशन दिएको थियो। सेक्युरेटी प्रिन्टिङ प्रेस खरिद प्रक्रिया अन्यौलमा परेका मौका छोपेर परराष्ट्रले २० लाख ईपासपोर्ट छपाउन लागेको हो। एमआरपी सकिदै छ। सकिनुको अर्थ ईपासपोर्टमा जानुपर्छ भन्ने होइन। सरकारले ईपासपोर्टमा जाने निर्णय गरे पनि त्यसलाई फिर्ता गरेर एमआरपीलाई नै निरन्तरता दिन सक्छ। २० लाख प्रति ईपासपोर्ट छपाइका लागि ग्लोबल टेण्डर आह्वान गरिएको परराष्ट्रमन्त्री प्रदीप ज्ञवालीले जानकारी दिए। यसअघि १० भदौमा राहदानी विभागले टेन्डर गरेको थियो। सोमबारको ग्लोबल टेण्डरअनुसार अब ४५ दिनभित्र इच्छुक कम्पनीले दरखास्त दिन सक्छन्। राहदानी विभागसँग ६ लाख ३० हजार पासपोर्ट बाँकी रहेको महानिर्देशक रामकाजी खड्काले जानकारी दिए। यो परिमाणले करिब एक वर्षको माग धान्नेछ। अहिले विभागबाट औसतमा २ हजार ५ सय एमआरपी वितरण हुन्छ। पासपोर्टकै कारण विदेश भ्रमण रोकिन सक्ने भन्दै पूर्व तयारी अनुरुप सरकारले ईपासपोर्ट टेण्डर आह्वान गरेको दाबी विभागको छ।"
कोरोना भाइरस : उच्च सतर्क रहन आग्रह,"हेटौंडा : बागमती प्रदेश सरकारले कोरोना भाइरसको संक्रमण रोक्न प्रदेशवासीलाई उच्च सतर्क रहन आग्रह गरेको छ। विश्व स्वास्थ्य संगठनले नेपाल पनि कोरोना भइरसको उच्च जोखिममा रहेको चेतावनी दिएपछि बागमती प्रदेशको सामाजिक विकास मन्त्रालयले अनावश्यक भ्रम नफैल्याउन र कोरोना भाइरस संक्रमणबाट बच्न उच्च सतर्क रहन प्रदेशवासीलाई आह्वान गरेको हो। मन्त्रालयले प्रदेश मातहतका सबै अस्पताललाई छुट्टै उपचार कक्ष (आइसुलेसन बेड) थप गर्न निर्देशन दिएको छ। साथै, प्रदेशभित्र रहेका सबै निजी अस्पताललाई पनि आइसुलेसन बेड राख्न निर्देशन दिएको सामाजिक विकासमन्त्री युवराज दुलालले बताए। मन्त्रालयका सचिव गोकर्णमणि दुवाडीको नेतृत्वमा रहेको उच्चस्तरीय समितिले चीनसँग सीमा जोडिएको रसुवा र तातोपानी नाकामा स्वास्थ्य चेकजाँचमा थप कडाइ गर्न आवश्यक समन्वयको काम गरिरहेको उनले जानकारी दिए। संघीय सरकारले खटाएको स्वास्थ्य टोलीसँग समन्वय गरेर थप प्रभावकारी स्वास्थ्य हेल्प डेस्क सञ्चालनका लागि हामीले जनशक्ति व्यवस्थापनको काम गरेका छौं, मन्त्री दुलालले भने, साथै सबै स्वाथ्यकर्मीलाई पनि सतर्क रहन भनेका छौं। मन्त्रालयले प्रदेशस्तरीय द्रुत प्रतिकार्य समिति गठन गरी कार्य समन्वयको काम गरिरहेको उनले बताए। स्वास्थ्य निर्देशक रमेश अधिकारीको संयोजकत्वमा प्रदेश प्रहरी प्रमुख, प्रदेश खानेपानी सरसफाइ प्रमुख, सामाजिक विकास महाशाखा प्रमुख, हेटौंडा अस्पतालका मेडिकल सुपरिन्टेन्डेन्ट, पशु सेवा कार्यालयका प्रमुख, सामाजिक विकास मन्त्रालय चिकित्सा शाखा प्रमुख सम्मिलित प्रदेशस्तरीय द्रुत प्रतिकार्य समिति पनि गठन गरिएको छ। यसैबीच, स्वास्थ्य मन्त्रालयको बागमती प्रदेशका मुख्यमन्त्री डोरमणि पौडेलसहित अन्य सरोकारवालालाई संघीय सरकारले कोरोना भाइरसको संक्रमण रोक्न गरिरहेको प्रयास र समन्वयबारे सोमबार छलफल गरेको छ। कोरोनो भाइरस त्रासले नेपालचीन प्रवेशका लागि छोटो दूरीको रसुवागढी नाकामा एक महिनादेखि ठप्प छ। स्थानीय प्रशासनले नेपालचीन व्यापारिक नाका सिन्धुपाल्चोकको तातोपानीबाट ब्यापारिक प्रयोजनबाहेक चीन घुम्न नेपालीलाई एक महिना अघिबाट रोक लगाएको छ। तर, तातोपानी र रसुवागढी नाकासँग पर्यटकीय गन्तव्यमा स्वास्थ्य चेकजाँचमा थप कडाइ गर्नुपर्ने चिकित्सकको सुझाव छ।"
चिनियाँ गाउँ पसेपछि स्थानीय त्रसित,"बेंसीशहर : न्यादी जलविद्युत आयोजनाका चिनियाँ कामदार त्रिभुवन अन्तर्राष्ट्रिय विमानस्थलहुँदै सोझै लमजुङ आएपछि मस्र्याङ्दी गाउँपालिकाका स्थानीय त्रसित छन्। विश्व स्वास्थ्य संगठनले कोरोना भाइरसबाट सतर्क रहन चेतावनी दिइरहेका बेला चिनियाँ सोझै आयोजनास्थल आएपछि डरत्रास फैलिएको हो। निर्माणाधीन ३० मेगावाटको न्यादी जलविद्युत आयोजनामा ३८ चिनियाँ आयोजनास्थल पुगेका हुन्। आयोजनाका जनसम्पर्क अधिकृत विजय गुरुङले भने, उनीहरू नेपाल आउनुअघि चीनमै ४८ घण्टा स्वास्थ्य निगरानी गरिएको बताएका छन्। चिनियाँलाई अन्य कामदार भन्दा फरक स्थानमा राखिएको उनले बताए। चिनियाँ चीनको गोन्झाउ प्रान्तबाट बुधबार राती नेपाल आएका हुन्। यसैवीच सुरक्षा निकाय, चिकित्सक र जनप्रतिनिधिले चिनियाँ प्रवेश गरेको मस्र्याङ्दी गाउँपालिका ६ ठुलोबेंसी क्षेत्रका स्थानीयसँग भेटघाट गरेका छन्। जिल्ला सामुदायिक अस्पतालका डा वीरबहादुर सन्त्यान, जिल्ला स्वास्थ्य प्रमूख अमर दवाडी, निमित्त प्रमूख जिल्ला अधिकारी अनिल शाहीले कोरोनाको असर र यसबाट जोगिने उपायबारे स्थानीयलाइ जानकारी गराए। स्थानीय जनप्रतिनिधि, लमजुङ सामुदायिक अस्पतालका चिकित्सक, स्वास्थ्य प्रमुख, सुरक्षा निकायले अनुगमन गरेका छन्। सोमबार विहान ठुलोबेंसीमा जिल्ला सामुदायिक अस्पतालका चिकित्सक वीरबहादुर सन्त्यान र जिल्ला स्वास्थ्य प्रमूख अमर दवाडी, निमित्त प्रमुख जिल्ला अधिकारी अनिल शाहीले सुरक्षा सतर्कताबारे जानकारी गराए। मस्र्याङ्दी गाउँपालिका अध्यक्ष अर्जुन गुरुङले चिनियाँ कामदारलाई १५ दिनसम्म वरपर नआउन सचेत गराइएको बताए।"
खानेपानीमा २ करोडको भ्रष्टाचार,"काठमाडौं : साविक खानेपानी तथा सरसफाई डिभिजन कार्यालय, नवलपरासीका कार्यालय प्रमुख रामचन्द्र काफ्लेसमेत ६ जनाविरुद्ध भ्रष्टाचार मुद्दा दायर भएको छ। उनीहरुविरुद्ध २ करोड २ लाख ७३ हजार विगो कायम गरिएको छ । राष्ट्रि वाणिज्य बैंकका शाखा प्रबन्धक राजुप्रसाद ढकालसमेतको मिलेमतोमा नक्कली तथा झुठ्ठा बैंक कार्यसम्पादन जमानत र अग्रिम रकम भुक्तानी बैंक जमानतका आधारमा ठेक्काको सम्झौता र मोविलाइजेशन पेश्की दिईलिई रकम हिनामिना भएको अख्तियारका प्रवक्ता कोइरालाले जानकारी दिए । यसमा सुनौला खिम्तीअजम्बरशिवराम जेभीका जेभी पार्टनर शिवजी सापकोटा, वैकुण्ठप्रसाद भण्डारी, धर्मराज भण्डारीसमेत मिलोमतो देखिएको छ । कार्यालय प्रमुख काफ्ले र लेखा अधिकृत ध्रुवराज गौतमले निर्माण कम्पनीका प्रतिनिधि तथा संचालकसँग मिलेमतो गरी सरकारी रकम हानिनोक्सानी पुर्याउने र आफूले लाभ लिने उद्देश्यले नक्कली बैंक ग्यारेण्टीको आधारमा ठेक्काको सम्झौता र मोविलाइजेशन रकम भुक्तानी दिई सरकारी सम्पत्तिको बदनियतसाथ हिनामिना, हानिनोक्सानी गरेको सप्रमाण पुष्टि भएको अख्तियारले जनाएको छ । बैंक प्रबन्धक ढकालले आफूले लाभ लिने उद्देश्यले नक्कली बैंक ग्यारेण्टी बनाएर भ्रष्टाचारमा संलग्न भएको देखिएको छ । सुनौला खिम्तीअजम्वरशिवराम जेभी पार्टनर शिवराम कन्ट्रक्सनका अध्यक्ष शिवजी सापकोटा, अजम्वर निर्माण सेवाका प्रोपाइटर बैकुण्ठप्रसाद भण्डारी र सुनौला खिम्ती कन्सट्रक्सनका प्रबन्ध निर्देशक धर्मराज भण्डारीले नक्कली बैंक ग्यारेण्टी पेश गरी आफ्ना प्रतिनिधिमार्फत ठेक्काको सम्झौता र मोविलाइजेशन पेश्की भुक्तानी लिई ठेक्काको म्याद थपसमेतको कार्य गरी निजहरुले आफूलाई गैरकानूनी लाभ र्पुयाउने बदनियतले झुठ्ठा नक्कली बैंक जमानतहरु पेश गरी आयोजनाको निर्माण कार्यमा संलग्न भई भुक्तानी र ठेक्काको अन्तिम भुक्तानीसमेत लिएको देखिएको छ । भ्रष्टाचार निवारण ऐन, बमोजिमको सजाय गरी हानिनोक्सानी भएको बिगो रकम असुर उपर गरी जफत हुन मागदाबी विशेष अदालत, काठमाडौंमा आरोपपत्र दायर गरीएको छ ।"
पोखरामा असिना पानी : तरकारी खेतीमा नोक्सानी (भिडियाे),"पोखरा : पोखरामा मंगलबार परेको असिना पानीले पोखरा महानगरपालिकाको सराङ्कोट, पुम्दीभुम्दी, कास्कीकोटमा किसानले लगाएका तरकारीमा क्षति पुयाएको छ । यो सिजन काउँली, बन्दा, ब्रोकाउली, रायोको साग, तोरी लगायतका तरकारीको सिजन हो । पहिलो लटमा लगाउँन तयार पारी लगाइएका काँक्रो, घिरौला लगायतका लहरे बालीममा पनि क्षति पुर्याएको किसानले बताएका छन् । महानगरपालिकाको पोखरा ५, ६ र ७ मा पनि असिना परेको छ । पोखरा महानगरपालिकाको हेम्जामा सोमबार र मंगलबार असिना परे पनि तरकारीलाई क्षती नै हुने गरी नपरेको किसान इन्द्र बजगाईंले जानकारी दिए । पोखराको सराङ्कोट, कास्कीकोटमा बढी असिना परेकोले कति क्षति भयो निरीक्षण गरेपछि मात्र थाहा हुने पोखरा महानगरपालिकाका कृषि तथा पशु विकास महाशाखा प्रमुख मनहर कडरियाले जानकारी दिए ।"
बेहुलीका पूर्वप्रेमीले जब जन्ती गाडी नै रोके,वीरगन्ज : बिहे गरी बेहुलाको घरमा जाँदै गरेकी बेहुलीलाई बीच सडकमै रोकेर बेहुली आफ्नी प्रेमिका रहेको दाबी गर्ने एक युवक र उनका साथी पक्राउ परेका छन् । पर्साको जगरनाथपुर गाउँपालिका वडा नम्बर २ दसौताका सकलदिप साह तेली र उनका साथी मुन्ना आलमलाई प्रहरीले नियन्त्रणमा लिएको हो । पर्साको जगरनाथपुर गाउँपालिका वडा नम्बर २ दसौता निवासी सिकेन्द्र साहको घरमा सोमबार बेलुकी भारत बिहारको पूर्वी चम्पारण जिल्लाको आदापुरबाट बेहुला पक्ष जन्ती लिएर लिएर आएको थियो । सोमबार राति बिहे सकेर मङ्गलबार बिहान बेहुलीको घरबाट बेहुलीसहित भारत फर्किरहेका जन्तीलाई जगरनाथपुर गाउँपालिका ४ लक्ष्मीपुरस्थित गण्डक नहरको बाटोमा तेली र आलमले रोके । प्रत्यक्षदर्शीका अनुसार तेलीले उक्त विवाहमा बेहुली भएकी युवती आफ्नो प्रेमिका भएको र उनीसँग आफैँले बिहे गर्न पाउनुपर्ने भन्दै केही बेरसम्म जन्तीको गाडी नै रोकिदिए । स्थानीयले ती दुबै युवकलाई सम्झाउन खोज्दा उल्टै उनीहरुले स्थानीयमाथि हातपात गर्ने प्रयास गरे । त्यसपछि नजिकै रहेको सशस्त्र प्रहरी बेस क्याम्पका सुरक्षाकर्मीले जन्तीको गाडी रोक्ने तेली र आलम दुबैलाई नियन्त्रणमा लिएर बेहुली सहित जन्तीलाई बेहुलाको घर पठाइदिएको इलाका प्रहरी कार्यालय पोखरियाका प्रहरी नीरिक्षक चन्द्र सिंहले जानकारी दिए । पक्राउ परेका दुबैजनालाई इलाका प्रहरी कार्यालय पोखरियामा राखिएको छ । उनीहरुविरुद्ध बेहुलीका बुबाले मङ्गलबार अपरान्ह जाहेरी दिएको र त्यसैको आधारमा दुबै विरुद्ध सार्वजनिक अपराध मुद्दा दर्ता गरी कारवाही प्रक्रिया अगाडि बढाइएको प्रहरी नीरिक्षक सिंहले जानकारी दिए । सकलदिपले उनकी पूर्वप्रेमिका भनिएकी बेहुलीलाई माइतीमै फर्काइदिने धम्की बेहुलीका बावुलाई दिएको प्रहरी नीरिक्षक सिंहको भनाइ छ ।
"डोल्पामा विपत व्यवस्थापनको आकस्मिक बैठक, औषधि र विशेषज्ञ ल्याउने तयारी",डोल्पा : जिल्ला विपत व्यवस्थापनको आकस्मिक बैठक बसेको छ। डोल्पाको त्रिपुरासुन्दरी नगरपालिका १ को करेली काँडागाँउमा अज्ञात रोगका कारण गाउँ नै थला परेपछि विपत व्यवस्थापनको आकस्मिक बैठक बसेको प्रमुख जिल्ला अधिकारी सुरेश सुनारले जानकारी दिए । अज्ञात रोगका कारण करेलिकाँडा गाउँमा ३५ जना बिरामी रहेको र मौसमी रुघाखोकीसँग मिल्ने लक्षण भएकाले आत्तिन नहुन जिल्ला अस्पताल डोल्पाका डाक्टर मेलिना हमालले आग्रह गरेकी छन् । हाल उक्त गाउँमा सोमबारदेखि स्वास्थ्यकर्मीले चेकजाँच गरिरहेका छन्।बिरामीको खकार र सिगानको नमुना संकलन गर्न कर्णाली प्रदेश सुर्खेतबाट टोली आउने डाक्टर हमालले जानकारी दिइन् । नमुना संकलन गरी हेलिकप्टरमार्फत काठमाडौं लैजाने तयारी भएको प्रजिअ सुनारले बताए । सबै प्रक्रिया गर्दै समय ढिला भएकोले मौसम प्रतिकुलका कारण मंगलबा हेलिकोप्टर उडन नसकेकाले भोली समयमा हेलीकोप्टरमार्फत विशेषज्ञको टोली केरेलीकाँडमा पुगेर एक टोली गाउँमै बस्ने उनले बताए । कर्णाली प्रदेश सामाजिक विकास मन्त्रालयको आर्थिक सहयोगमा हेलिकोप्टरमार्फत बिरामीको नमूना संकलन गरेर काडमाडौं लैजान लागिएको प्रजिअ सुरेश सुनारले जानकारी दिए । विपत व्यवस्थापनको बैठकले सबै क्षेत्रबाट सबैले सचेत हुन आग्रह गर्दै स्वास्थ्यमा आउने कुनैपनि विपतमा सहजता मिलोस भन्ने हिसाबले सहायक प्रमुख जिल्ला अधिकारीको संयोजकत्वमा पूर्व तयारी योजना समिति गठन गरेको छ । रोगले थलिएको गाउँमा रहेको लेखनाथ आधारभूत विद्यालयले रोगको पहिचान र बिरामी निको नहुन्जेलसम्म विद्यालय समेत बन्द गर्ने सूचना प्रकाशित गरेको छ।
मदन पुरस्कार विजेता पूर्वडीआईजी महेशविक्रम शाहविरुद्ध भ्रष्टाचार मुद्दा,"काठमाडौं : नेपाल प्रहरीका पूर्वडीआइजी महेशविक्रम शाहविरुद्ध भ्रष्टाचार मुद्दा दायर भएको छ । शाहको कथासंग्रह छापामारको छोरोले मदन पुरस्कार जितेको थियो । २०७२ सालमा प्रहरी तालिम केन्द्र दुधौलीमा कार्यरत रहँदा उनले नामै नभएका कर्मचारीको तलब, रासन बुझी राज्यकोषबाट लाखौं ठगी गरेको भन्दै उनीविरुद्ध विशेष अदालतमा मुद्दा दायर भएको हो । डीआइजी शाहसहित तत्कालीन लेखापाल प्रहरी नायव निरीक्षक दिपेन्द्रप्रसाद पनेरु तथा लेखा सहायक प्रहरी हवल्दार केशव सिंह ऐरी, कोष तथा लेखा नियन्त्रक कार्यालय सिन्धुलीका तत्कालीन लेखापाल सन्जिब विशंखेविरुद्ध पनि मुद्दा दायर गरिएको छ। उनीहरुले तेत्तीस लाख अठतीस हजार चौरासी रुपैयाँ हिनामिना गरेको अख्तियारले जनाएको छ। उनीहरुमाथि भ्रष्टाचार निवारण ऐन अनुसार अनुसन्धानपछि कारबाही हुनेछ । २०७२ असोज २२ देखि २०७३ माघ २३ सम्म तालिम केन्द्रको समादेशक बनेका उनले तालिमे जवानको तलबमा हिनामिना आरोपपछि प्रहरी प्रधान कार्यालयले प्रहरी महानिरीक्षकको सचिवालय अन्तर्गत प्रहरी निरीक्षणालयका एक एसएसपीको कमाण्डमा छानबिन टोली गठन गरेको थियो । छानबिन टोलीले अध्ययनपछि भ्रष्टाचार गरेको तथ्यसहितको प्रतिवेदन प्रहरी महानिरीक्षक सर्वेन्द्र खनाललाई बुझाएको थियो । मदन पुरस्कार विजेता महेशविक्रम शाह भ्रष्टाचारमा मुछिए ! भन्छन्, कल्पना गर्न सक्दिनँ प्रहरी मुख्यालय अन्तर्गत प्रहरी निरीक्षणालयले छानबिनका क्रममा दुधौली तालिम केन्द्र र जुनियर प्रहरी अधिकृत शिक्षालय भरतपुरबाट कागजात झिकाएर छानबिन गरेको थियो । अहिलेको भरतपुर शिक्षालयमा तत्कालीन मध्य क्षेत्रीय प्रहरी तालिम केन्द्र थियो । तत्कालीन समयमा भरतपुर तालिम केन्द्रलाई जुनियर प्रहरी अधिकृत शिक्षालय कायम गरी सिन्धुलीको दुधौलीमा मध्य क्षेत्रीय प्रहरी तालिम केन्द्र सारिएको थियो । तालिम केन्द्र सर्नेबित्तिकै तत्कालीन प्रहरी वरिष्ठ उपरीक्षक (एसएसपी) शाहले समादेशकको जिम्मेवारी पाएका थिए ।"
मालपोत अधिकृतसहित ८ विरुद्ध भ्रष्टाचार मुद्दा,"काठमाडौं : भूमिसुधार तथा मालपोत कार्यालय, सुनसरीका तत्कालीन मालपोत अधिकृत दधिराम गुरागाईसमेत ८ जना आर्थिक अनियमितताको आरोपमा विशेष अदालतमा मुद्दा दायर भएको छ। अख्तियार दुरुपयोग अनुसन्धान आयोगले मृत्यु भइसकेको व्यक्तिको किर्ते औठाछाप लगाइ अर्को व्यक्तिको नाममा जग्गा पास गरेको आरोपमा उनीविरुद्ध मुद्दा दायर गरेको हो। मुत्यु भइसकेकी रनमाया लिम्बुको नाममा रहेको जग्गा गैरकानुनी रुपमा रत्नदेवी लिम्बुको नाममा हालैको बकसपत्रमार्फत हक हस्तानान्तरण भएको देखिंएको छ। नायव सुब्बा (तहरिर) मनोज घिमिरे, खरिदार (फाँटवाला) कृष्णप्रसाद नेपाल र खरिदार (मोठफाँट) रामप्रसाद भट्टराईलाई प्रतिवादी बनााइएको छ। साविक इटहरी नगरपालिका, हाल इटहरी उपमहानगरपालिका सुनसरीका शाखा अधिकृत राजेन्द्र धिमाल, लेखापढी व्यवसायी पुस्करप्रसाद पोखरेल, आरोपित रत्नदेवी लिम्बु,पारित गलत लिखतका साक्षी गोविन्द कोइरालाविरुद्ध विशेष अदालतमा मुद्दा दायर भएको छ। अनुसन्धान हुँदा गलत लिखत तयार गरी उक्त भष्टाचारजन्य कसुरमा संलग्न उनीविरुद्ध भ्रष्टाचार निवारण ऐन बमोजिम सजाय हुन मागदाबी लिइएको छ।"
कक्षा ११ र १२ मा कम्प्युटर विज्ञान अनिवार्य गर्न माग,"भक्तपुर : कम्प्युटर फ्याकल्टी एसोसिएसन अफ नेपाल (सीफ्यान) ले कक्षा ११ र १२ मा कम्प्युटर विज्ञान विषय अनिवार्य गर्न माग गरेको छ । सरकारले शैक्षिकसत्र २०७७ देखि लागू गर्ने तयारी गरिएको पाठ्य संरचनामा कक्षा ११ र १२ मा कम्प्युटर विज्ञान विषयलाई समेटिएको छैन । जसले गर्दा हाल व्यवस्था भएअनुसार आउँदो शैक्षिकसत्रदेखि कक्षा ११ र १२ का विद्यार्थीले ऐच्छिक विषयको रुपमा समेत कम्प्युटर विज्ञान विषय पढ्न नपाउने भएको छ । उक्त व्यवस्थाको विरोधमा सीफ्यानले शिक्षामन्त्री गिरिराजमणि पोखरेललाई ज्ञापनपत्र बुझाउँदै कम्प्युटर विज्ञान विषयलाई कक्षा ११ र १२ मा अनिवार्य विषय बनाउन माग गरेका हुन् । २१औं शताब्दी विज्ञान र प्रविधिको युग भएकाले कम्प्युटर विज्ञान विषयलाई अनिवार्य र बढी प्राथमिकता दिनुपर्नेमा सरकारले गौण बनाउनु अस्वीकार्य भएको सीफ्यानले जनाएको छ । सीफ्यानका अध्यक्ष प्रचन्द्रराम श्रेष्ठले शिक्षामन्त्री पोखरेललाई ज्ञापनपत्र बुझाउँदै कक्षा ११ र १२ मा कम्प्युटर विज्ञान विषयलाई अनिवार्य गर्ने आफूहरुको माग सुनुवाइ नभए आन्दोलन गर्ने चेतावनी दिएका छन् । हाल सीफ्यानको नेतृत्वमा राष्ट्रिय परीक्षा बोर्डबाट सञ्चालित कक्षा ११ र १२ को कम्प्युटर विज्ञान विषयको प्रयोगात्मक परीक्षामा बहिष्कार गर्दै आएको छ । सीफ्यानमा आवद्ध कम्प्युटर विज्ञान विषयका शिक्षकहरु कक्षा ११ र १२ को कम्प्युटर विज्ञानको प्रयोगात्मक परीक्षामा बाह्य परीक्षकको रुपमा सहभागी नभएको सीफ्यानका उपाध्यक्ष सत्यराम सुवालले जानकारी दिए । सीफ्यानको ज्ञापनपत्र बुझ्दै शिक्षामन्त्री पोखरेलले समस्या समाधान गर्न आफू सकारात्मक रहेको र सीफ्यानको सहभागितामा एक कार्यदल बनाइने प्रतिबद्धता व्यक्त गरेको उपाध्यक्ष सुवालले जानकारी दिए । शिक्षामन्त्री पोखरेलले सोही कार्यदलमार्फत सम्पूर्ण समस्याको सामाधान खोजिने आश्वासन दिएको उनको भनाइ थियो । शिक्षामन्त्रीको आश्वासनपछि कार्यदल गठन नभएसम्म सीफ्यानको असहयोग आन्दोलन नरोकिए महासचिव रमेश रिमालले स्पष्ट पारे । मन्त्रीज्यूको प्रतिबद्धताअनुसार कार्यदल गठन भएर समस्या समाधानका लागि पहल भएमा हामी आन्दोलन स्थगित गर्न तयार छौं, उनले भने । सीफ्यानका अनुसार कक्षा ११ र १२ मा करिब ३५ हजार विद्यार्थी कम्प्युटर विज्ञान विषय अध्ययनरत छन् । त्यस्तै करिब तीन सय यस विषयका शिक्षक रहेको सीफ्यानका उपाध्यक्ष सुवाल बताउँछन् ।"
ढुंगामा प्राण भर्दै ११ देशका मूर्तिकार (फोटो फिचर),"बागलुङ : दुर्गम गाउँको खहरे खोलामा रहेका छरपष्ट ठूला ढुंगा।भाग्यवस सयौं ढुंगामध्ये दुई टन बढीका ३० वटा ढुंगा अन्र्तराष्ट्रिय मूर्तिकला कार्यशालाका लागि छानिए । क्रेनको सहयोगमा ती ठूला ढुंगालाई गाडीमा चढाएर गाउँ माथिको घुम्टे पहाडको काखमा लगियो । जिल्लाको गलकोट नगरपालिका ५ हरिचौर टेउवामा गत फागुन ५ देखि जारी कार्यशालामा तीनै ढुंगालाई ११ देशका १५ मूर्तिकारले प्राण भर्ने काम गरिरहेका छन् । १३ दिनअघि देखिएको निर्जिव ढुगां अहिले कलाले भरिएर सुन्दर मूर्ति बन्ने क्रममा रहेको आयोजक गलकोट कला प्रतिष्ठानका अध्यक्ष पूर्णबहादुर रानाले बताए। आँखै अघि देखिने सुन्दर घुम्टे लेक र तलतिर ग्रामीण बस्ती हेर्दै पहाड, जल, जंगल, गाउँ समाजको अनेक परिवेशलाई समेटेर दुर्गम गाउँमा मूर्ति कुँदिरहेका मूर्तिकार त्यहाँका वातावरणले उत्साहित देखिन्छन् । ब्राजिलका जर्ज लुइजले घुम्टे पहाडलाई ढुंगामा कुँदेर सुन्दर मूर्ति तयार गरेका छन् । जहाँ घुम्टे लेकको ९ हजार ३ सय ९३ फिट उचाइमा रहेका सिद्ध भैरव मन्दिरदेखि त्यस तलका बन जंगल, पोखरी, गाउँ बस्ती सबै मूर्तिमा प्रष्ट देख्न सकिन्छ । गाउँकै खोलाबाट ल्याइएको दुई टनभन्दा बढीको ढुंगा कडा खालको भएकाले मूर्ति बनाउन केही कठिनाई भएपनि प्रकृतिले बिर्साएको जर्ज बताउँछन् । अहिले अन्तर्राष्ट्रिय मूर्तिकला कार्यशाला भइरहेको गलकोट नगरपालिकाका अधिकांश घरका बासिन्दाको जापान गन्तव्य बनेको छ । जापानबाट आएका मूर्तिकार जुनीचिरो सुगीमोताले नेपाल जापानको द्धैत्य सम्बन्ध र रेमिट्यान्सले पारिरहेको असरको प्रतिकात्मक मूर्ति तयार गरेका छन् । 'म जापानका अधिकांश रेष्टुरेन्टमा पुग्दा त्यहाँ नेपाल र त्यसमा पनि गलकोटका धेरै युवायुवतीलाई भेट्ने गरेको छु, 'जुनीचिरोले भने, 'अहिले गलकोट र घुम्टको काखमा आएर मूर्ति बनाउँदा यो गाउँ, यो ठाउँ र ती नेपालीहरुलाई सम्झिएर मूर्ति बनाउने प्रयास गरिरहेको छु ।' जुनिचिरो विश्वमै चर्चित मूर्तिकार हुन् । उनको सम्मानमा जापानको एउटा शहरको नाम जुनिचिरोको नामबाटै राखिएको छ । भारतका प्रसिद्ध मूर्तिाकार टुटु पटानायक पनि सुन्दर घुम्टेको आँगनमा उभिए पछि फिदा बने । उनले घुम्टे पहाड हेर्दै हनुमानले पहाड बोकेर हिँडेको मूर्तिकलामा उतारिरहेका छन् । हिमालयको देशमा सञ्जिवनीको आशामा पहाड नै बोकेर हिँडेको किम्बदन्तीमा आधारित मूर्ति बनाउँदा पटानायकले घुम्टे हेर्दै मूर्ति बनाएको बताउँछन् । नेपालका कलाकार राजन काफ्ले पनि प्रकृतिले निकै लोभ्याएको उल्लेख गर्छन् । मानिसलाई कहिल्यै पनि प्रकृति र प्रविधिबाट अलग राख्न नसकिने भावको मूर्ति बनाइरहेको उनी बताउँछन् । 'प्रकृति भताभुंग पारेर विकास गर्ने लहड छ,' काफ्लेले भने, 'प्रकृतिले थेग्न सक्ने गरी मात्र विकास गर्नुपर्छ भन्ने भावको मूर्ति घुम्टे हेरेर बनाइरहेको छु ।' जिल्ला सदरमुकामबाट चार घण्टाको सवारी साधनको यात्रामा पुगिने गलकोटको हरिचौर टेउवामा ११ देशका १५ मूर्तिकारले बिभिन्न भाव र सन्देश बोकेका १७ मूर्ति बनाइरहेका छन् । ठुला ठुला ढुंगामा कुँदेर बनाइदै गरेका मूर्तिहरुले आकार लिदै गर्दा अहिले दैनिक दुई तीन जनाले कार्यशालामा पुगेर मूर्तिको अध्ययन अवलोकन गरिरहेका छन् । गत फागुन ५ गतेदेखि जारी मूर्तिकला कार्यशालामा बनाइने आकर्षक मूर्तिहरु सोही स्थानमै खुल्ला संग्रहालय बनाएर राखिनेछ । पर्यटकीय सहर पोखरा र नेपालकै एक मात्र शिकार आरक्ष ढोरपाटन पुग्ने पर्यटकलाई जोड्ने बीचको सेतुको रुपमा मूर्तिकला राखेर अनुसन्धान केन्द्रको रुपमा विकास गर्ने उद्वेश्य राखिएको छ । ऐतिहासिक महत्व बोकेको गलकोट क्षेत्रलाई कलाको अनुसन्धान केन्द्रको रुपमा विकास गर्ने र पर्यटक तथा कला पारखी र विद्यार्थीका लागि अनुसन्धान केन्द्रको रुपमा विकास गर्ने लक्ष्य छ । अब कार्यशाला पछिको विस्तृत विकासका लागि १२ करोड लागतको डिपिआर तयार गरिएको छ । कार्यशाला दुर्गम गाउँलाई गन्तव्यको रुपमा पहिचान दिलाउन र कलाको जागरण ल्याउने सन्दर्भमा अभूतपूर्व रुपमा सफलताको नजिक रहेको मूर्तिकार एवम् कार्यक्रम संयोजक समेत रहेका स्थानीय ओम खत्रीले बताए । 'दुर्गम गाउँमा यो कार्यशाला आयोजना गर्ने भन्दा सुरुमा स्थानीयदेखि सरकारी निकाय शिक्षित सचेत तप्काका व्यक्तिलाई पनि बुझाउन गाह्रो भएको थियो, उनले थपे, 'तर अहिले स्थानीयदेखि सबै खुशी, उत्साहित छन् । यसले भोलीका दिनमा राख्ने महत्वलाई समेत आँकलन गर्न थालिएको छ, हामी धेरै खुशी छौं ।' कार्यशालामा नेपालबाट मूर्तिकार प्रविणकुमार श्रेष्ठ, ओम खत्री, राजन काफ्ले, बुद्ध चौधरी र राजु पिठाकोटे सहभागी छन् । यस्तै जुनीचिरो सुगीमोतो (जापान), ल्यू याङ्ग (चीन), बिटिनो फ्रान्सेनी (इटाली), जिवियर गोञ्जालेज (फ्रान्स), लिन लि जेन (ताइवान), जुली ग्लास्पी (क्यानाडा), टुटु पटानायक (भारत), तान्या प्रिमेन्जर (इजरायल), जर्ज लुइज (ब्राजिल) र युक्रेनका मूर्तिकार ल्यूडमाइला माइस्को कार्यशालामा सहभागी छन् ।"
कोरोना त्रास : ९ कक्षासम्मको परीक्षा चैत ५ भित्र सक्न निर्देशन,"काठमाडौं : संसारभर कोरोना (कोभिड१९) भाइरसको संक्रमण बढेसँगै सरकारले चैत ५ गतेभित्र कक्षा ९सम्मको परीक्षा सक्न शिक्षा मन्त्रालयले निर्देशन दिएको छ। मंगलबार विज्ञप्ति सार्वजनिक गर्दै शिक्षा मन्त्रालयले कक्षा १ देखि ९ सम्मको वार्षिक परीक्षा चैत ५ गतेभित्र गरिसक्न निर्देशन दिएको हो। मन्त्रालयको विज्ञप्तिमा कोरोना भाइरस संक्रमणबाट सतर्कता अपनाउन आग्रह गरेको छ। सँगै विद्यालयमा कुनै पनि सभा र कार्यक्रम आयोजना नगर्न आह्वान गरिएको छ। विश्वभर कोरोना भाइरस (कोभिड१९) को संक्रमण र सन्त्रास बढ्दै गएको सन्दर्भमा आवश्यक सतर्कता अपनाउनु उपयुक्त भएकाले विद्यालयगत रुपमा सञ्चालन हुने शैक्षिक सत्र २०७६ को कक्षा १ देखि कक्षा ९ सम्मको वार्षिक परीक्षा यथाशीघ्र प्रारम्भ गरी आगामी चैत ५ गतेभित्र सम्पन्न गरिसक्ने अवस्था गर्न गराउन तथा विद्यालयमा सभा, सभारोह, वार्षिक उत्साव लगायत जनभेला हुने प्रकृतिका कार्यक्रमको आयोजना नगर्न, नगराउन यस मन्त्रालय सम्बन्धित सबैमा आह्वान गर्दछ, मन्त्रालयको विज्ञप्तिमा भनिएको छ। सरकारले विद्यालय शिक्षा परीक्षा (एसईई) चैत ६ देखि १५ गतेसम्म हुने कार्यतालिका सार्वजनिक गरेको छ।"
प्रधानमन्त्रीको निर्णयप्रति चिकित्सक संघको सम्मान,काठमाडौं : नेपाल चिकित्सक संघ दोस्रो पटक मिर्गौला प्रत्यारोपणका लागि शिक्षण अस्पतालमा भर्ना भएका प्रधानमन्त्री केपी ओलीको सफल मिर्गौला प्रत्यारोपण तथा शिघ्र स्वास्थ्यलाभको कामना गरेको छ। नेपाली चिकित्सकतथा स्वास्थ्यकर्मीहरुको क्षमताप्रति देखाएको विश्वासलाई निरन्तरतादिँदै नेपाली चिकित्सकबाट आफ्नो उपचार गराउने निर्णयलाई संघले उच्च सम्मान व्यक्त गरेको छ। संघका महासचिव डा बद्री रिजालले मंगलबार प्रेस विज्ञप्ति जारी गर्दै प्रधानमन्त्री ओलीले गरेको निर्णको अनुसरणगर्न सबैलाई आग्रह गरेका छन्।
नौ लाख क्षतिपूर्ति दिने सहमतिपछि खुल्यो राजमार्ग,"मलंगवा : ट्रकको ठक्करबाट एक युवकको मृत्यु भएपछि सर्लाहीको सासापुरमा अवरुद्ध पूर्वपश्चिम राजमार्ग मंगलबार दिउँसोबाट सूचारु भएको छ। हरिवन नगरपालिका ४, सासापुर गणेश चोकस्थित पूर्वपश्चिम राजमार्गमा शुक्रबार राती ना ८ ख ८५२१ नम्बरको ट्रकले ठक्कर दिँदा ना ४८ प १७०१ नम्बर मोटरसाइकलका चालक स्थानीय २१ वर्षीय रोशन भुजेलबको घटनास्थलमै मृत्यु भएको थियो । भुजेलको मृत्यु भएपछि आक्रोशित स्थानियबासीले शुक्रबार राती साँढे ८ बजेदेखि पौने १२ बजेसम्म र शनिबार बिहान १० बजेदेखि दिउँसो २ बजेसम्म दुई पटक राजमार्ग अवरुद्ध पारेका थिए । राजमार्ग अबरुद्ध भएपछि सयौं सवारी अलपत्र परेका थिए । आक्रोशित स्थानियबासीले ठक्कर दिने ट्रकमा शुक्रबा राती नै आगजनी समेत गरेको थियो । ट्रकधनी, नारायणी यातायात प्रालि र मृतक पक्षबीच क्षतिपूर्ति दिने सहमति भएपछि राजमार्ग खुलाइएको छ। इलाका प्रहरी कार्यालय हरिवनमा भएको छलफलमा मृतक युवकका परिवारलाई कानुनअनुसार प्राप्त हुने पाँच लाख रुपैयाँमा ट्रक धनीले दुई लाख ५० हजार रुपैयाँ र नारायणी यातायात प्रालिले एक लाख ५० हजार रुपैयाँ गरी जम्मा नौ लाख रुपैयाँ उपलब्ध गराउने सहमतिमा राजमार्ग खुलाइएको प्रहरी नायव उपरीक्षक प्रतित सिंह राठौरले जानकारी दिएका छन्। ट्रकका चालकको लापरवाहीले दुर्घटना भएको पाइएमा कानुन बमोजिमको कारबाही गर्ने सहमति समेत भएको छ । सहमति भएसँगै मृतकको शव पोष्टमार्टमका लागि जिल्ला अस्पताल मलङगवा ल्याएको छ । राजमार्ग अवरुद्ध गर्न सडकमा बसेका स्थानीयबासी । तस्बिर : सुनिल ठाकुर"
सिन्धुलीबाट एसईईमा ५८१३ विद्यार्थी सहभागी हुँदै,"सिन्धुली : आगामी चैत्र ६ गते बाट संचालन हुने एसईई परीक्षामा जिल्लाबाट ८ जना बहिरासहित ५ हजार ८ सय १३ जना छात्रछात्रा सहभागी हुने भएका छन् । जिल्लाका १ सय १६ सामुदायिक विद्यालय, २३ वटा संस्थागत विद्यालय, ५ वटा प्राविधिक र १ वटा बहिरा विद्यालयका गरी कुल १ सय ४१ वटा विद्यालयका छात्रछात्रा परीक्षामा सहभागी हुने भएका हुन् । शिक्षा समन्वय इकाइ सिन्धुलीका प्रमुख नेत्र गजुरेलका अनुसार यस वर्ष १ सय २३ जना ग्रेडवृद्धिका परीक्षार्थी रहेका छन् । जिल्लामा २६ वटा परीक्षा केन्द्र तोकिएको छ। यस नवज्योति बहिरा विद्यालय जशेदमारका कान नसुन्ने ४ जना छात्र र ४ जना छात्रा गरी ८ जनाको सहभागिता रहने गजुरेलले जानकारी दिए । जिल्लामा खुल्ला स्कुलबाट ३२ जनाले परीक्षामा भाग लिने छन् ।'जिल्लाका २३ वटा संस्थागत विद्यालयबाट २ सय ८५ जना छात्र र २ सय ३४ जना छात्रागरी जम्मा ५ सय १९ विद्यार्थीले परीक्षामा सहभागि हुने छन्,' गजुरेलले भने । कृषि प्राविधिकतर्फ प्रभात मावि रानीवास, कपिलाकोट मावि छाप र मावि लदाभिरका गरी एक सय जना विद्यार्थी सहभागी हुँदैछन् भने सिभिल इन्जिनियरिङ्तर्फ गौमति मावि माडिबजार र सरस्वति मावि डकाहाका ८५ गरी ५ वटा प्राविधिक विद्यालयका १ सय ८५ जना विद्यार्थी परिक्षामा सहभागी हुनेछन् । प्राविधिक तर्फका सबै विद्यालयका लागि जनज्योति मावि फोस्रेटारमा परीक्षा केन्द्र तोकिएको छ । ग्रेडवृद्धिका परीक्षार्थीको परीक्षा गौमति माविमा हुने भएको छ । परीक्षालाई मर्यादित र व्यवस्थित बनाउन अनुगमन तथा व्यवस्थापन प्रणालीलाई मजबुत बनाइएको छ भने जिल्लाका २६ वटै परीक्षा केन्द्रमा उत्तरपुस्तिका पुर्याउने काम सम्पन्न गरिएको बताइएको छ ।"
सात महिनापछि प्रसूति सेवा सञ्चालनमा,"भोजपुर : दक्ष चिकित्सक अभावमा विगत ७ महिनादेखि ठप्प जिल्ला अस्पतालको प्रसूति सेवा पुनः सञ्चालनमा आएको छ । विशेषज्ञ डाक्टरको पदपूर्तिसँगै सेवा पुनः सूचारुमा आएपछि ग्रामीण भेगका महिलालाई सहज भएको हो । रिक्त दरबन्दीमा विशेषज्ञ एमडीजीपी डाक्टर अमितेशराज पाण्डे नियुक्ति भएपछि सेवा सूचारु गरिएको अस्पतालले बताएको छ । दक्ष प्रसूती चिकित्सक अभावमा गत साउन १९ देखि सेवा अश्चितकालका लागि ठप्प थियो । यसअघि प्रसूतितर्फका स्थायी र करार गरी ८ जना प्रसूति चिकित्सकमध्ये शल्यक्रिया गर्ने प्रमुख डाक्टरको सरुवा भएपछि सेवा बन्द थियो । रिक्त दरबन्दी, सेवा सञ्चालन गर्ने, उपकरणको उपयोगितासम्बन्धि ज्ञान भएका डाक्टर नहुँदा सेवा बन्द गर्नुपरेको अस्पतालका सिनियर अनमी बसन्ता तामाङले बताइन् । कर्मचारी समायोजनपछि अन्यत्र सरुवा गएपछि चिकित्सक अभावमा सेवा बन्द गर्नुपरेको तामाङले सुनाइन् ।प्रत्येक महिना ७ जनासम्म महिलाले शल्यक्रियाबाट प्रसूती गराउने गरेको अस्पताल प्रमुख डाक्टर पवित्रा श्रेष्ठले जानकारी दिइन्। सेवा बन्द हुँदा रातारात गर्भवतीलाई कष्टकर यात्रा गरेरै जिल्ला बाहिर लैजानुपरेको भोजपुर नगरपालिका १२ टक्सारकी माया राईले सुनाइन् । उनले भनिन्, 'जिल्ला अस्पतालमा अपरेसन सेवा नहुँदा साह्रै समस्या भएको थियो, अब त डाक्टर आएका छन् सहज होला।' सडकको सहज पहुँच नहुँदा उत्तरी साल्पासिलिछो, टेम्केमैयुङ गाउँपालिका, दक्षिणी आमचोक, हतुवागढी, रामप्रसाद राई गाउँपालिकाका केही दुर्गम भेगका बिरामीलाई जोखिम मोल्नुपर्ने अवस्था छ। तीनै तहका सरकार र सरोकारवाला निकायको लापारबाहीले दक्ष डाक्टर नपठाउँदा गर्भवती अकालमै ज्यान गुमाउनु परेको स्थानीय फविन्द्र प्रधानले गुनासो गर्छन् । खराब कच्ची सडक र नियमित हवाई उडान नहुनाले गर्भवती महिलालाई झन सास्ती हुने गरेको चिकित्सक रञ्जना श्रेष्ठले सुनाइन् । प्रसूति सेवा बन्द हुँदा सामान्य किसिमका गर्भवतीलाई कष्टकर यात्रा गर्दै अन्यत्र लैजानुपर्ने बाध्यता थियो।हङकङ निबासी भोजपुरबासीको चन्दा संकलनबाट ०६७ सालमा प्रसूति भवन बनाइएको हो।"
जनप्रतिनिधि नै तस्करीमा : दुर्घटनापछि खुल्यो अवैध धन्दा,"विराटनगर : भारतबाट हुने अवैध तस्करीमा मोरङको रतुवामाई नगरपालिकामा जनप्रतिनिधि नै संलग्न रहेको पाइएको छ। रतुवामाई१ का वडासदस्य मोहम्मद सदिर मियाँले आफ्नै नाममा ट्र्याक्टर खरिद गरेर तस्करी धन्दा चलाइरहेको पुष्टि भएको हो। भारतबाट सस्तोमा खरिद गरेर अवैध रुपमा सामान नेपाल आयात गर्दै पूर्वका विभिन्न ठाउँसम्म सप्लाई गर्ने धन्दामा उनको संलग्नता रहेको प्रहरीले जनाएको छ। भन्सार छली गर्दै नेपाल ल्याइएका सामान ट्र्याक्टरमा हालेर आफूसँग कनेक्सनमा रहेका व्यापारीसम्म पुर्याउने मियाँको मुख्य धन्दा रहेको पाइएको हो। उनी कांग्रेसबाट वडा सदस्यमा निर्वाचित भएका हुन्। मियाँले मे१ त ८७१६ नम्बरको ट्र्याक्टर तस्करीका सामान ओसारपसारमा प्रयोग गरिरहेको एउटा घटनाले पुष्टि गरेको इलाका प्रहरी कार्यालय सिजुवाका प्रहरी निरीक्षक मोहन रायमाझीले बताए। उनका अनुसार भारतबाट अवैध रूपमा ल्याएको २५ क्विन्टल चिनी ट्र्याक्टरमा राखेर गन्तव्यसम्म पुर्याउँदै गर्दा बरामद गरिएको छ। अनुसन्धान गर्ने क्रममा चिनी र ट्र्याक्टर मियाँको रहेको पुष्टि भएको रायमाझीको भनाइ छ। उक्त चिनी सीमावर्ती भारतको फूलबारी बजारबाट भित्र्याइएको हो। अरु बेला पनि ट्र्याक्टर तस्करीमा प्रयोग गरेको खुलेको छ, उनले भने, प्रायः ट्र्याक्टर वडासदस्य मियाँ आफैंले चलाउने गरेको पनि पाइयो। तर, तस्करीको चिनीसहित नियन्त्रणमा लिइएका बेला भने चालक अर्कै व्यक्तिलाई राखेको पाइएको रायमाझीले जानकारी दिए। चालकको पहिचान खुलिनसकेको र फरार रहेका कारण खोजी भइरहेको उनले बताए। प्रहरीले चिनीको भन्सार बुझाएको कुनै पनि कागजपत्र फेला नपरेको जनाएको छ। वडासदस्य मियाँ फरार छन्। मियाँको रतुवामाई१ सोनापुरबाट नेपालभारत सीमानाका दसगजामै टाँसिएको छ। उनी धान व्यापारी पनि हुन्। आफ्नै घरमा काँटा राखेर धानको व्यापार गर्दै आएका मियाँले त्यसकै आडमा अवैध तस्करी धन्दा चलाउने गरेको पाइएको प्रहरीको भनाइ छ। ट्र्याक्टरमा धानको बोराले छोप्दै ट्रलीको बीच भागमा राखेर ल्याउँदै गर्दा ५० बोरा चिनी र एक सय सात बोरा धान बरामद भएको रायमाझीले बताए। तस्करीको चिनी र धान लोड गरिएको ट्र्याक्टर उर्लाबारीतर्फ जाँदै थियो। स्थानीय बासिन्दाले पनि लामै समयदेखि तस्करीमा मियाँको संलग्नता रहेको बताएका छन्। घटनाअनुसार आइतबार दिउँसो ३ बजेतिर उर्लाबारीतर्फ जाँदै गरेको मे १ त ८७१६ नम्बरको ट्र्याक्टरले विपरीत दिशाबाट आउँदै गरेको बा२९ प ६८४५ नम्बरको मोटरसाइकललाई रतुवामाई नगरपालिका१० टाली भट्टामा ठक्कर दियो। दुर्घटनामा मोटरसाइकलमा सवार एउटै परिवारका दाजुभाइ रतुवामाई६ का प्रकाश र खगेन्द्र भेटुवाल घाइते भए। उनीहरूको न्युरो अस्पतालमा उपचार भइरहेको छ। दुर्घटनापछि ट्रयाक्टरको अगाडिको चक्का खुस्कियो। दुर्घटनालगत्तै चालक फरार भए।"
अवैध रुपमा काम गरिरहेका ८ चिनियाँ नागरिक पक्राउ,"गोरखा : अबैध रुपमा काम गरिरहेका आठ जना चिनियाँ नागरिकलाई प्रहरीले पक्राउ गरेको छ। नौलोनेपाल हाइड्रोपावर कम्पनीअन्तर्गत अपरबूढीगण्डकी जलविद्युत आयोजनामा काम गरिरहेका आठ जनालाई सोमबार नियन्त्रणमा लिइएको प्रहरी उपरीक्षक ओम अधिकारीले जानकारी दिए। पक्राउ पर्नेमा ट्याङ गुवाङलिन, ट्याङ डाक्वीङ, ट्याङ जुन, ट्याङ जियानहुवा, ट्याङ युजेन, याङ चुन, याङ जियाचुन र लिङ्घु केशेङ रहेका छन्। उनीहरु सबैलाई आरुघाट गाउँपालिका३ सोती भन्ने ठाउँमा काम गरिरहेको अवस्थामा नियन्त्रणमा लिइएको उनीहरुलाई सोमबार साँझ नै अध्यागमन विभागमा पठाइएको प्रमुख जिल्ला अधिकारी सुरेन्द्र पौडेलले जानकारी दिए। यसअघि नौलो नेपाल हाइड्रोपावर कम्पनीले १५ जनाभन्दा धेरै चिनियाँ नागरिकलाई कामदारको रुपमा ल्याएको थियो। यसअघि पनि उनीहरुले आधिकारिक कागजपत्र बिना काम गरेको भन्ने जानकारी आएको थियो। हामीले तत्काल आवश्यक कागजपत्र जुटाउन आग्रह गरेका थियौं, प्रजिअ पौडेलले भने, तर कागजपत्र जुटाउनुको साँटो कोहीले काम छोडेर भागिसकेछन् आठ जना भने अझै काम गरिरहेका रहेछन्। त्यसैले नियन्त्रणमा लिएका हौं। सबैलाई अध्यागमन बिभागको जिम्मा लगाउँछौं। कतिपयसँग पर्यटन भिजा रहेको, तर काम गर्न पाउने कागजात नभएको र कतिपयसँग भने भिजा नै नभएको भेटिएको उनले बताए। एकहप्ताअघि नै सचेत गराउँदा पनि अटेरी गरेकाले नियन्त्रणमा लिइएको एसपी अधिकारीले बताए।"
अज्ञात रोगले गाउँ नै थला,"डोल्पा : अज्ञात रोगले गाउँ नै थला परेको छ। त्रिपुरासुन्दरी नगरपालिका१ स्थित करेलीकाँडा गाँउमा अज्ञात रोगको संक्रमण फैलिएको हो। गाउँका ४० जनाभन्दा बढी बिरामी भएका छन्। गाउँका सबै परिवारमा एक जना बिरामी रहेको स्थानीय सुवास लामाले जानकारी दिए। उचाइमा रहेको यो गाउँमा ४५ घर छन्। एक सातायता फैलिएको संक्रमणले अधिकांश परिवार बिरामी थला परेका हुन्। घरैपिच्छे बिरामी भए पनि स्वास्थ्यकर्मी पुगेका छैनन्। बिरामीमा टाउको दुख्ने, ज्वरो आउने, रिंगटा लाग्ने र बान्ता हुने जस्ता लक्षण देखिएका छन्। रोग पहिचान नहुँदा थप समस्या भएको छ। गाउँ नै थला पर्दासमेत हालसम्म औषधि पुग्न सकेको छैन। बालबालिका र वृद्धवृद्धामा बढी समस्या देखिएको छ। गाँउबाट स्वास्थ चौकी टाढा भएकाले पनि बिरामी उपचारका लागि पुग्न सकेका छैनन्। स्थानीयका अनुसार बिरामीसँगै बसेर कुरा गरेको केही समयपछि स्वस्थ्य व्यक्तिलाई पनि ज्वरो आउने, टाउको दुख्ने र बान्ता हुनेजस्ता लक्षण देखिएको अर्का स्थानीय विष्णु बुढाले बताए। एकै घरका ९ जनासम्म बिरामी भएको उनले बताए। बिरामीको संख्या बढेको र दैनिक उपचार गराउन आउनेको संख्या बढेको स्थानीय मनिष मेडिकलका सञ्चालक गोरबहादुर विकले जानकारी दिए। केही दिन पहिला काठमाडौंबाट फर्केकी एक जनाबाट रोग फैलिएको स्थानीय ताम्बा लामाले दाबी गरे। स्थानीयले कोरोनाको आंशका गरेपछि थप समस्या भएको छ। हिउँद सकिएर गर्मी सुरु भएकाले रोग मौसमी फ्लु हुनसक्न ेस्थानीय स्वास्थ्यकर्मीको आशंका छ।"
भर्ना अभियानमा गएका विद्यार्थीको लडेर हात भाँचियो,डोल्पा : विद्यार्थी भर्ना अभियानको र्यालीमा गएका एकजना विद्यार्थीको लडेर हात भाँचिएको छ।मुड्केचुला गाउँपालिका ५ मा रहेको डाँफे आधारभूत विद्यालयले नयाँ शैक्षिक सत्रको भर्ना अभियानमा लिएका एक विद्यार्थीको लडेर हात भाँचिएको हो। विद्यालयको भर्ना अभियानको र्यालिमा गएका ६ वर्षीय अंगद बोहोराको दायाँ हातको हड्डी फुटेको छ।जिल्ला अस्पताल डोल्पामा उपचारका लागि ल्याएका बालकलाई थप उपचारको लागि नेपालगञ्ज पठाएपछि उनका अभिभावक चिन्तित भएका छन्। आर्थिक अवस्था कमजोर भएको बोहरा परिवारलाई यतिबेला छोराको उपचार कसरी गर्ने भन्ने पीरलो थपिएको छ। उपचारमा ६० हजार भन्दा बढी रकम लाग्ने भएपछि अंगदका आमाबुवा आत्तिएका छन्। बुवा बमबहादुर बोहोरा यतिबेला नेपालगञ्जमा आर्थिक सहयोगको खोजिमा भौतारिरहेका छन्। टिकटको जोहो गरेर आफूले उनीहरुलाई नेपालगञ्ज पठाइदिएको आफन्त मिनराज बुढाले बताए। उता विद्यालयले भने बालको जिम्मा नलिने र उपचार अभिभाकले नै गर्नुपर्ने बताएको छ।
चिनियाँ गाउँ पसेपछि स्थानीय त्रसित,"बेंसीशहर : न्यादी जलविद्युत आयोजनाका चिनियाँ कामदार त्रिभुवन अन्तर्राष्ट्रिय विमानस्थलहुँदै सोझै लमजुङ आएपछि मस्र्याङ्दी गाउँपालिकाका स्थानीय त्रसित छन्। विश्व स्वास्थ्य संगठनले कोरोना भाइरसबाट सतर्क रहन चेतावनी दिइरहेका बेला चिनियाँ सोझै आयोजनास्थल आएपछि डरत्रास फैलिएको हो। निर्माणाधीन ३० मेगावाटको न्यादी जलविद्युत आयोजनामा ३८ चिनियाँ आयोजनास्थल पुगेका हुन्। आयोजनाका जनसम्पर्क अधिकृत विजय गुरुङले भने, उनीहरू नेपाल आउनुअघि चीनमै ४८ घण्टा स्वास्थ्य निगरानी गरिएको बताएका छन्। चिनियाँलाई अन्य कामदार भन्दा फरक स्थानमा राखिएको उनले बताए। चिनियाँ चीनको गोन्झाउ प्रान्तबाट बुधबार राती नेपाल आएका हुन्। यसैवीच सुरक्षा निकाय, चिकित्सक र जनप्रतिनिधिले चिनियाँ प्रवेश गरेको मस्र्याङ्दी गाउँपालिका ६ ठुलोबेंसी क्षेत्रका स्थानीयसँग भेटघाट गरेका छन्। जिल्ला सामुदायिक अस्पतालका डा वीरबहादुर सन्त्यान, जिल्ला स्वास्थ्य प्रमूख अमर दवाडी, निमित्त प्रमूख जिल्ला अधिकारी अनिल शाहीले कोरोनाको असर र यसबाट जोगिने उपायबारे स्थानीयलाइ जानकारी गराए। स्थानीय जनप्रतिनिधि, लमजुङ सामुदायिक अस्पतालका चिकित्सक, स्वास्थ्य प्रमुख, सुरक्षा निकायले अनुगमन गरेका छन्। सोमबार विहान ठुलोबेंसीमा जिल्ला सामुदायिक अस्पतालका चिकित्सक वीरबहादुर सन्त्यान र जिल्ला स्वास्थ्य प्रमूख अमर दवाडी, निमित्त प्रमुख जिल्ला अधिकारी अनिल शाहीले सुरक्षा सतर्कताबारे जानकारी गराए। मस्र्याङ्दी गाउँपालिका अध्यक्ष अर्जुन गुरुङले चिनियाँ कामदारलाई १५ दिनसम्म वरपर नआउन सचेत गराइएको बताए।"
बलात्कार आरोपी सिद्धबाबा कारागार चलान,"इटहरी : बलात्कार आरोप लागेका सिद्धबाबा भनिने कृष्णबहादुर गिरीलाई झुम्का कारागार ल्याइएको छ । मंगलबार सुनसरी अदालतमा उपस्थित भएका उनलाई कारागार पुर्याएको सुनसरी प्रहरी प्रमुख यज्ञविनोद पोख्रेलले जानकारी दिए । माघ ९ गते उच्च अदालत विराटनगरले उनलाई थुनामा राखेर अनुसन्धान गर्न आदेश दिएको थियो । आदेश आउनु केही घण्टा अघि नै उनी सुरक्षा गार्ड र गाडी विराटनगरमा छाडेर जोगबनी नाका हुँदै भारत लागेका थिए । उनी भारततर्फ भागेको चर्चा चलेको थियो । तर, उनका अनुयायीहरुले भने उपचार गराउनका लागि भारत पुगेको बताउँदै आएका थिए । अदालत आइपुगेका उनले आफू उपचारको लागि भारत गएको बेलामा अदालतले निर्णय गरेको बताए । उनले आफू निर्दोष रहेको बताउँदै आएका छन्। उच्च अदालतको आदेशअघि १६ मंसिरमा जिल्ला अदालत सुनसरीले उनलाई तीन लाख रुपैयाँ धरौटीमा छाड्न आदेश दिएको दिएको थियो । जिल्लाको आदेश चित्त नबुझेको भन्दै सरकारी वकिल कार्यालय उच्च अदालत, बिराटनगर पुगेको थियो। कृष्णदासमाथि आफ्नै आश्रममा अनुयायी करणी गरेको आरोप लागेको छ ।"
टिपर दुर्घटनामा एकको मृत्यु,पाल्पा : टिपर दुर्घटनामा एकजनाको मृत्यु भएको छ। मृत्यु हुनेमा टिपर चालक नवलपरासी सुनवल ३ का ३२ वर्षीय मधु मगर रहेको जिल्ला प्रहरी कार्यालय पाल्पाले जनाएको छ । रैनादेवी छहरा गाउँपालिका १ मा सिद्धेश्वर खानीतर्फ जाँदै गरेको लु २ ख १८५४ नम्बरको टिपर तानसेन हार्थोक सडक खण्डको तिनलाकुरीमा दुर्घटना भएको थियो । टिपर सडकदेखि ३ सय मिटर तल खसेको छ।
गोरखाका नेपालचीन जोड्ने दुवै नाका बन्द,"गोरखा : कोभिड१९ (कोरोना भाइरस) भित्रन नदिन जिल्ला प्रशासन कार्यालय गोरखाले गोरखाका उत्तरी सीमावर्ती दुवै नाकामा कडाइ गर्न निर्देशन गरेको छ । चुमनुब्री गाउँपालिका१ स्थित रुइला र चुमनुब्री७ को ङुइला (मुलाढाज्यान) नाकामा आवतजावत निषेध गर्न सम्बन्धित क्षेत्रका प्रहरीलाई सोमबार निर्देशन दिएको सीडीओ सुरेन्द्र पौडेलले जानकारी दिए । गाउँपालिका र वडा कार्यालयसँग समन्वय गरी रुइला र ङुइला नाकाबाट मान्छे र याकचौंरी, झोपा, घोडा, खच्चडलगायत पशुचौपाया आवतजावत गर्न निषेध गर्न प्रहरी चौकीहरूलाई आजै पत्राचार गरेका छौं, सीडीओ पौडेलले भने, दुवै नाका वैधानिक नाका त होइनन् तैपनि यदाकदा आवतजावत हुने हुनाले हामीले हाम्रै संयन्त्र प्रयोग गरी बन्द गरेका हौं । रुइला नाका तिब्बती अधिकारीको निर्णयमा वर्षमा एकपटक मात्र खुल्छ भने ङुइला १२ महिना खुला रहन्छ । हिउँ नपग्लिएकाले नाका खुला नभएको वडाध्यक्षहरू बताउँछन् । अहिले हिउँले यसै पनि नाका खुला छैन । मान्छे आवतजावत गर्न सक्दैनन्, छेकम्पारका वडाध्यक्ष पासाङफुन्जो लामाले भने ।"
'उधारोमा काम लगाउँछन् जनप्रतिनिधि',"ताप्लेजुङतेह्रथुम : फेदाप गाउँपालिका१ ओयाक्जुङ मेहेलेमा आदिवासी जनजाति भवन २ महिनाअघि नै निर्माण सम्पन्न भइसकेको छ। तर, उपभोक्तासँग कामदारलाई दिने पैसा छैन। गत वर्ष ४ लाखले २० प्रतिशत मात्र काम भएको भवनमा यस वर्ष योजना परेन। गाउँपालिका अध्यक्ष हरि चोङवाङले विविध शीर्षकबाट रकमान्तर गरेर भुक्तानी दिने आश्वासन दिएपछि उपभोक्ताले काम गरे। अध्यक्षले नै काम गर्नुहोस्, दामको सुर्ता नगर्नुस् भनेपछि हामीले काम गर्यौं, गत साल पहिलो तलाको पर्खाल मात्र लगाइएको र यस वर्ष ९ लाख ८० हजार रुपैयाँ खर्च भयो, समितिका सचिव जितबहादुर लिम्बूले भने, भुक्तानी लिन कार्यालय जाँदा शीर्षक नै नभएको काम गरेकाले पैसा दिन नसकिने भन्दै कर्मचारीले फर्काउँछन्। निर्माण सामग्री तथा कामदारको पारि श्रमिक दिन समस्या भएको निर्माण समितिका अध्यक्ष महेन्द्र लिम्बूले बताए। गाउँपालिकाले पैसा दिँदैन, उनले भने, कामदार र साहुलाई दिने पैसै छैन। यता, पालिका अध्यक्ष चोङवाङ भने हिउँदे अधिवेशनपछि प्राविधिक रिपोर्टका आधारमा रकम भुक्तानी गर्ने बताउँछन्। ताप्लेजुङ फक्ताङलुङ गाउँपालिका६ स्थित उत्तरदक्षिण ओलाङचुङगोला लोकमार्गबाट लुङथुङतर्फ करिब ६ सय मिटर सडकको ट्र्याक खोलिएको छ। वडाध्यक्ष छ्वाङ शेर्पाले एलाइट कम्पनीको मेसिन प्रयोग गरी सडक खनाएका हुन्। फागुन पहिलो साता खनिएको सडक निर्माणका लागि समिति बनाइएको छैन भने गाउँपालिकाको चालु वर्षको नीति तथा कार्यक्रममा पनि यो याजना समावेश छैन। मेनरोडबाट गाउँतर्फ सडक खनिएको छ तर उपभोक्ता समिति बनाइएको छैन, स्थानीय पेम्बाटासी शेर्पाले भने। स्थानीय सरकार सञ्चालन ऐनमा योजना गाउँसभाले पारित गर्नुपर्ने, काम सुरु गर्नुअघि उपभोक्तालाई भेला गरेर जानकारी गराउनुपर्ने, निर्माण समिति बनाउनुपर्ने साथै प्राविधिक स्टमेट बनाएर मात्रै समितिले काम सुरु गर्नुपर्ने व्यवस्था छ। यहाँ भने वडाध्यक्ष शेर्पाले आगामी हिउँदे अधिवेशनबाट १० लाख रुपैयाँ अरू शीर्षकबाट रकमान्तर गरेर पैसा दिने गरी पहिल्यै काम गराएका हुन्। यस विषयमा गाउँपालिकालाई जानकारी नभएको प्रमुख प्रशासकीय अधिकृत सन्तोष श्रेष्ठले बताए। सडक खनिएकोबारे आधिकारिक रूपमा कुनै जानकारी आएको छैन, श्रेष्ठले भने। तेह्रथुम मेन्छ्यायेम गाउँपालिका१ स्थित खोरङवा खोला लाभ्री सडक पनि उधारोमा खनिएको छ। चालु १६ लाख मात्र छुट्टिएको र बाँकी विस्तार गर्न रकम अपुग भएपछि पालिका अध्यक्षको निर्देशनमा उधारो सडक खनिएको हो। सडक उपभोक्ता समितिले करिब १२ लाखको उधारो काम गरेको र पछि दिने सर्त राखिए पनि स्रोतको टुंगो लागिनसकेको वडाध्यक्ष शहरमान लिम्बूले बताए। उधारोमा काम गर्ने परिपाटीले गलत संस्कार बस्ने जिल्ला विकास समिति ताप्लेजुङका पूर्वअधिकृत दुर्गाप्रसाद श्रेष्ठ बताउँछन्। काम गर्दै गर, पछि बजेट दिउँला भन्नु गलत हो, कानुनी प्रक्रिया पूरा गरेर आएका योजनाको मात्रै कार्यालयले भुक्तानी दिन सक्छ, लामो समय योजना शाखामा काम गरेका श्रेष्ठले भने, यसमा काम लगाउने व्यक्ति नै जिम्मेवार हुनुपर्छ।"
आफ्नै नगरपालिका जाँदा शुल्क तिर्नुपर्ने,"टीकापुर : नेपाल र भारतको सीमाना छ्ट्याउने नदी हो मोहना । पूर्वमा पथरैया नदी, बीचबाट कान्द्रा र काँढा नदीले घेरिएको छ कैलालीको दक्षिणी भजनी नगरपालिका । जिल्लाकै सबैभन्दा बढी बाढीको जोखिममा रहेको पनि यही नगरपालिका हो ।नदी कटान र पटानीबाट बर्षेनि सयौं विघा खेतीबाली नोक्सान हुँदै आएको भजनी नगरपालिकाको केन्द्र आउन नगरबासीले भने शुल्क तिर्दै आएका छन् । एउटै नदी धेरै ठाउँ तरेर नगरपालिका केन्द्र रहेको भजनीसम्म आउनुपर्छ। नगरपालिका भएर बग्ने ती नदीमा पक्की पुल छैनन् । वर्षायाममा डुंगाको जोखिमपूर्ण यात्रा गर्न बाध्य नगरबासी हिउँदमा काठबाट निर्मित अस्थायी कच्ची पुल तर्न प्रत्येक पटक २० रुपैयाँ शुल्क तिर्दै आएका छन् । भजनी नगरपालिकाले आर्थिक वर्ष २०७६०७७ का लागि भजनी नगरपालिकाका १३ वटा स्थानबाट डुंगा सञ्चालन ठेक्का सम्झौता गरेको छ ।नगरपालिकाले मोहना नदीमा ५ को गुलरिया घाट र कौवाखेडा घाट, ७ को हिम्मतपुर घाट, हलौना घाट र ३ को दैलेखी टोल घाटबाट डुंगा सञ्चालन ठेक्का सम्झौता गरेको छ। कान्द्रा नदीमा भजनी नगरपालिका ३ र ५ को जवलपुर मिलनपुर घाट, कर्मदेव पडरिया घाट, ४ र ९ को बिजुलिया डोंगपुर घाट, बिजुलिया पच्मुडिया घाट, पहलवान कुँडी घाटमा डुंगा तर्नुपर्छ। कान्द्रा नदीकै वडा नं १ र ५ मा लौबस्ता घाट, लालबोझी खैरेनी घाट वडा नं९ को खुरखुरिया भुरुवा घाटमा डुंगा तर्नुपर्छ । वर्षायाममा डुंगा तर्दा प्रतिव्यक्ति १० रुपैयाँ, साइकलसहित २० रुपैयाँ र मोटरसाइकल ५० रुपैयाँ शुल्क तिर्नुपर्छ । भजनी नगरपालिका १ का बडघर भरोसे डगौरा थारुले नगरपालिका केन्द्र रहेको भजनी आउन वर्षायाममा सबैले र हिउँदमा साइकल र मोटरसाइकल चालकले शुल्क तिर्दै आएको बताए ।'वर्षायाममा १३ वटै घाटबाट शुल्क तिरेर डुंगा तर्नुपर्छ,' थारुले भने, 'शुल्क तिरेर पनि सानो काठे डुंगाको जोखिमपूर्ण यात्रा गर्न हामी बाध्य छौं।' २०६८ सालमा भजनी नगरपालिकामा पर्ने माहेना नदीमा सानो काठे डुंगा दुर्घटना हुँदा ६ जनाको मृत्यु भएको थियो । 'नगरपालिकाबाट सेवा लिनका लागि पनि जोखिम मोलेर डुंगा तर्नुपर्ने बाध्यता छ,' त्यो घटना स्मरण गर्दै थारुले भने । नदी तर्दा शुल्क तिरेको रसिद । नेपाल भारत सीमामा पर्ने ती नदीबाट आउजाउ गर्ने प्रतिव्यक्तिले १० रुपैयाँदेखि ५० रुपैयाँसम्म शुल्क तिर्दै आएका छन् । स्थानीय सरकार आएसँगै डुंगाको जोखिमपूर्ण यात्राबाट मुक्ति पाउने अपेक्षा गरेका भजनी नगरपालिका वडा नं ३ का हर्क साउँदले रुपैयाँ तिरेर नगरपालिका केन्द्र आउनु परेको गुनासो गरे । 'सामान्य सिफारिस लिन आउँदा समेत आउन र जाने गरी दुई पटक शुल्क तिर्नुपर्छ,' साउँदले भने । 'पहिले पहिले स्थानीयले डुंगा सञ्चालन गर्दै आएकोमा स्थानीय सरकार आएपछि ठेक्का दिएर आम्दानीको श्रोत बनाएको छ ।' नगरपालिका केन्द्र रहेको भजनी बजारसम्म आउन वडा नं ३ पडरिया भन्ने स्थानबाट कर्मदेव घाट, ठेगरपुरबाट लालबोझी घाट र लौबस्ता घाट, नयाँबस्तीबाट ठेकी घाट र जवलपुर र कौवाखेडाबाट जवलपुर घाटबाट डुंगा तर्नुपर्छ । त्यस्तै नगरपालिका केन्द्र पुग्न वडा नं ४ को धिरसर्काबाट विलुलिया घाट, वडा नं ५ को कुँडीबाट भुर्वा घाटमा डुंगा तर्नुपर्छ ।नगरपालिका केन्द्र आउनका लागि वडा नं २ पल्टुपुरको काँडा नदीमा नगरपालिकाले झोलुंगेपुल निर्माण गरेको छ । अन्य घाटमा झोलुंगे पुल बनाउने योजना रहेपनि अझै निर्माण हुन सकेको छैनन् ।भजनी नगरपालिकाका नगर प्रमुख शेरबहादुर चौधरीले नगरपालिकालाई डुंगा मुक्त नगरपालिका बनाउने बताउँदै आएका छन् । 'हामीले नगरपालिका केन्द्र आउनका लागि मात्रै नभएर नगरपालिकालाई नै डुंगा मुक्त बनाउने योजना बनाएका छौं,' चौधरीले भने, 'यसका लागि प्रदेश र संघीय सरकारसँग हामी पहल गरिरहेका छौं ।' नगर प्रमुख चौधरीले डुंगामुक्त नगरपालिका बनाउने घोषणा गर्दै आएपनि स्थानीयले भने त्यसतर्फ नगरपालिकाले ध्यान दिन नसकेको आरोप लगाएका छन्। भजनी नगरपालिका ५ लालबोझीका प्रसादे बुढानाले, डुंगा मुक्त नगरपालिका बनाउने घोषणा गरे पनि त्यसतर्फ काम हुन नसकेको बताए । 'नेताहरु घोषणा त गर्दै आएका छन्, तर कार्यान्वयन भएको छैन,' बुढाले भने, 'कम्तीमा पनि झोलुंगे पुलहरु निर्माण गर्न आवश्यक छ ।' नगरपालिकाले आफ्नो नीति तथा कार्यक्रममा यो आर्थिक वर्षभित्रै वडा नं २ को काँडा बाँध नजिक काँडा नदी र वडा नं ४ र ९ को कान्द्रा नदीमा झोलुंगे पुल निर्माण गर्ने उल्लेख गरेको छ । तर निर्माण कार्यका लागि पहल नै नभएको स्थानीयहरु बताउँछन् ।"
विश्वमै दुर्लभ राजगिद्ध भेटियो,"जाजरकोट : जाजरकोटको बारेकोट गाउँपालिका १ आग्रखोलामा विश्वमै दुर्लभ मानिने राजगिद्धको जोडी फेला परेको छ। समुद्र सतहदेखि १ हजार २ सय मिटरको उचाइमा रहेको आग्रखोलामा राजगिद्धको जोडी फेला परेको हो। अन्य प्रजातिका गिद्धभन्दा भिन्न स्वभावको गिद्ध तराइमा पाइन्छ। गिद्धको जोडीको वासस्थान बारेकोटमा पनि रहेको पंक्षी संरक्षण संघका केन्द्रीय सदस्य एवं पशु पंक्षीविज्ञ गोन्दिबहादुर सिंहले बताए। दुलर्भ राजगिद्धको जोडी भेटिनु खुसीको कुरा हो उनले भने, 'राजगिद्धलाई अन्य कुनै पनि गिद्धले आक्रमण गर्न सक्दैनन् । राजगिद्धले अरुबाट सिनो खोसेर खाने गर्दछ । ठालु स्वभावको हुने भएकोले यसलाई गिद्धहरुको राजा मानिन्छ ।' उनका अनुसार जाजरकोटमा हाडफोरगिद्ध, सुनसिद्ध, हिमालीगिद्ध, सेतोगिद्ध र राजगिद्धको बासस्थान रहेको छ। यसअघि राजगिद्ध जाजरकोटमा फेला परेको थिएन । यी सवै प्रजातिका गिद्ध विश्वमै संकटापन्न अवस्थामा छन्। दुर्लभ पंक्षी सुनगिद्ध र सेतोगिद्ध नलगाड ५, पोखरा र बारेकोट ९, काप्तीको जंगलमा भेटिएको सिंह बताउँछन्। 'सुनगिद्ध पाइने हिसाबले दक्षिण एशियामै पाल्पा पहिलो र जाजरकोट दोस्रो जिल्ला मानिन्छ,' उनले भने, 'बन अतिक्रमणका कारण लापोन्मुख गिद्धको वासस्थान नास भइरहेको छ।' लोपोन्मुख पंक्षी तथा जनावरको संरक्षणका लागि स्थानीय तहले कुनै पहल नगरेको उनले बताए।स्थानीयले सुनगिद्धलाई स्थानीय भाषामा कालीगिद्ध भन्छन्। बन विनास तथा अतिक्रमणका कारण लोपोन्मुख गिद्ध बर्षेनि गुड सार्न वाध्य भएको स्थानीय हरिबहादुर सिंहले बताए। 'गिद्धको संरक्षणका लागि सल्ला तथा सिमलको रुख जोगाउनुपर्ने देखिएको छ,' उनले भने, 'जथाभावी जंगल फडानी गर्दा सुनगिद्धको बासस्थान तथा गुड लगाउने क्षेत्र संकटमा पर्यो।' सरकारी निकायको बेवास्ताले सुनगिद्ध र राजगिद्धको संख्या जाजरकोटमा कति छ भन्नेबारे एकिन समेत हुन सकेको छैन। पछिल्लो समय पशु उपचारमा प्रयोग गरिएको 'डाइक्लोफेनेक' औषधिका कारण गिद्ध लोप हुने अवस्थामा पुगेका छन् । यसैबीच, वन तथा वातावरण मन्त्रालयले बारेकोट, कुशे र नलगाडको जंगल तथा पाटनलाई संरक्षित क्षेत्र घोषणाका लागि प्रक्रिया अघि बढाएको छ।"
उच्च सतर्कता : उत्तरी सीमामा कडाइ,"विराटनगर : नोभेल कोरोना (कोभिड १९) को संक्रमण रोक्न प्रदेश १ का चीनसँग जोडिएका जिल्लामा सीमा वारपारमा रोक लगाइएको छ। यसअघि चीनले एकतर्फी कडाइ गरे पनि सोमबारबाट संघीय सरकारसँगको समन्वयमा प्रदेश सरकारले चीन आवतजावतमा कडाइ गरेको हो। प्रदेश १ मा ताप्लेजुङ, संखुवासभा र सोलुखुम्बु चीनसँग सिमाना जोडिएको जिल्ला पर्छ। यी जिल्लाका उत्तरी नाका भएर आउजाउ कम भए पनि ओलाङचुङगोला र किमाथांका नाकाबाट भने चिनियाँ नागरिक प्रवेश हुने र नेपाली चीन जाने गरेका छन्। कोरोनाको संक्रमण फैलन नदिन यसअघिका दिनभन्दा अब पूरै कडाइ गरिएको सामाजिक विकास मन्त्रालय स्वास्थ्य महाशाखाका प्रमुख डा सुरेश मेहताले जानकारी दिए। उनका अनुसार स्वास्थ्य सेवा विभाग व्यवस्थापन महाशाखाका प्रमुख भोगेन्द्रराज डोटेलको नेतृत्वमा प्रदेश १ मा आएको टोलीसँगको छलफलपछि यस नाकालाई अझै कडाइ गर्न प्रदेश सरकारले सम्बन्धित जिल्ला प्रशासन कार्यालयमा निर्देशन दिएको छ। उत्तरमा चीनसँग सीमा जोडिएका जिल्लामा आवतजावतमा रोक लगाउनुको साथै अन्य भारतसँग सीमा जोडिएको नाकामा उच्च सतर्कता थालिएको प्रदेश स्वास्थ्य निर्देशनालयका निर्देशक चन्द्रदेव मेहताले बताए। उनले भने, यो काम आजैबाट सुरु हुन्छ। संघीय प्रतिनिधिमण्डल प्रदेश राजधानी विराटनगरमा आएर सरकारी अस्पतालमा गरिएको तयारीबारे समेत सोमबार जानकारी लिइएको छ। सो टोलीले सम्भावित संक्रमण र तयारीबारे प्रदेश सरकारको सामाजिक विकासमन्त्री जीवन घिमिरे र मन्त्रालयका प्रतिनिधिसँग छलफल पनि गरेको छ। हामीले प्रदेश सरकारका मन्त्री र कर्मचारीसहित स्वास्थ्यकर्मीसँग पनि छलफल गरेका छौं, स्वास्थ्य सेवा विभाग व्यवस्थापन महाशाखाका प्रमुख भोगेन्द्रराज डोटेलले भने, प्रदेश सरकारले सतर्कता अपनाउन सचेतनामूलक कार्यक्रममा समेत आयोजना गर्ने तयारी गरेको रहेछ। टोलीले नमुनाका रूपमा प्रदेश १ मा व्यक्तिगत सुरक्षाका सामग्री ५ थान र इन्फ्रारेड थर्ममिटर पनि लिएर आएको जनाएको छ। दुई अस्पतालमा आइसोलेसन बेड प्रदेश १ सरकारले विराटनगरको कोसी अस्पताल र बीपी कोइराला स्वास्थ्य विज्ञान प्रतिष्ठान धरानमा केरोनाको उपचारको तयारी अवस्थामा राखिएको प्रदेश स्वास्थ्य निर्देशनालयका निर्देशक चन्द्रदेव मेहताले जानकारी दिए। यसअघि प्रदेशका ६ वटा अस्पतालमा आइसोलेसन बेड छुट्याइएको थियो। पहिले ६ वटा भने पनि अहिले दुइटालाई तयारीमा राखे पुग्ने देखियो, आवश्यक परे थप्दै जानेछाँै, मेहताले भने, कोसी अस्पतालमा १३ वटा बेड र बीपी कोइराला स्वास्थ्य विज्ञान प्रतिष्ठानमा आवश्यकताअनुसार वार्ड तयारी अवस्थामा राखिएको छ।"
बेहोस बनाउने औषधि खुवाएर लुटपाट गर्ने चारजना पक्राउ,"गोरखा : बेहोस बनाउने औषधि खुवाएर नगद तथा गहना लुटपाट गर्ने चारजनालाई प्रहरीले पक्राउ गरेको छ। गोरखा, चितवन, नवलपरासीलगायत विभिन्न जिल्लामा लुटपाट मच्चाउने चारजनालाई पक्राउ गरिएको प्रहरी उपरीक्षक ओम अधिकारीले जानकारी दिए । गोरखाका विभिन्न तीन ठाउँमा लुटपाट मच्चाउने गोरखा बारपाक घर भएका हाल रत्ननगर ४ चितवन बस्ने ४६ वर्षीय प्रकाश गुरुङ, उदयपुर रानीबास गाउँपालिका २ सालघारीका ५३ वर्षीय अमृत राना, बारा जिल्ला निजगढ गाउँपालिका ७ का ३८ वर्षीय कृष्ण विक र सुनसरी जिल्ला इटहरी नगरपालिका ४ खनारका ४५ वर्षीय प्रदीप चौधरीलाई पक्राउ गरिएको एसपी अधिकारीले जानकारी दिए । नवलपरासी (बर्दघाट सुस्तापूर्व) कावासोती नगरपालिका ३ संगमचोकबाट गत शुक्रबार प्रक्राउ गरिएको प्रहरीले जनाएको छ । उनीहरुलाई डाँडा मुद्दा दर्ता गरी अदालतबाट म्याद लिएर अनुसन्धान प्रक्रिया अघि बढाएको एसपी अधिकारीले जानकारी दिए । उनीहरुले गत माघ २० गते गोरखा नगरपालिका ५ नाङ्लेपानीकी भुवानी आचार्यको रिङ, तिलहरी, दुईथान, मोबाइल र ४० हजार रुपैयाँ नगद लुटेका थिए । त्यस्तै गत माघ २६ गते गोरखा नगरपालिका ८ हरमटारीकी सन्तुमाया रम्तेलको सुनको रिङ, ढुङ्ग्री र नगद १२ हजार लुटेका प्रहरीले जनाएको छ । त्यस्तै शहीदलखन गाउँपालिका ९ नाम्जुङकी जमुना बरामको रिङ, दुईथान, तिलहरी दुईथान र सुनको टिका एकथान चोरी गरेको खुलेको प्रहरीले जनाएको छ । उनीहरु सबैलाई जुसमा लठ्ठिने औषधि खुवाएर लठ्याई लुटपाट गरेको पक्राउ परेकाले स्वीकार गरेको प्रहरीले दाबी गरेको छ।"
माया मेट्रो अस्पतालमा सिटिस्क्यान सेवा सुरु,"धनगढी : धनगढीको माया मेट्रो अस्पतालले सिटिस्क्यान सेवा सुरु गरेको छ ।सिटिस्क्यान सेवाको संघीय सरकारका उद्योग, वाणिज्य तथा आपूर्ति मन्त्री लेखराज भट्टले उद्घाटन गरेका हुन् । मन्त्री भट्टले प्रविधिको सहिरुपमा प्रयोग गर्न अस्पातललाई आग्रह गरे । स्वास्थ्य क्षेत्र सेवामुलक व्यवसाय भएका कारण सिटिस्क्यान सेवाले धैरैको जीवन जोगाउने विश्वस उनले व्यक्त गरे । ३ करोड लगानीमा सिटिस्क्यान सेवा सञ्चालनमा ल्याइएको हो। सिटिस्क्यानका लागि प्रदेश बाहिर जानुपर्ने बाध्यताको अन्त्य गर्ने उद्देश्यका साथ उक्त सेवा सुरु गरिएको अस्पताल सञ्चालन समितिका अध्यक्ष धिरेन्द्र साउदले बताए । अस्पतालले ६४ स्लाइसको सिटिस्क्यान मेसिन सञ्चालनमा ल्याएको समितिका अध्यक्ष साउदले बताए । धनगढी नगरमै सिटिस्क्यान सेवा सञ्चालन भएपछि बाहिर जानुपर्ने बाध्यताको अन्त्य भएको धनगढी उपमहानगरपालिका प्रमुख नृपबहादुर वडले बताए । 'सिटिस्क्यान गर्नका लागि बिरामीले भारतसम्म पुग्नुपर्ने अवस्था थियो,' उनले भने,' अब केही हदसम्म भएपनि त्यसको अन्त्य भएको छ ।' अस्पतालका रेडियोलोजी डाक्टर अशोक पन्तले उक्त मेसिनले एक्सरे र कम्प्युटरको सहयोगले शरीरका भित्री भागको अध्ययन गर्दछ।"
मुसलमान बस्तीमा कतारको सहयोग,"गोरखा : खाडी मुलुक कतारले गोरखाका मुसलमान बस्तीका बिभिन्न योजनामा आर्थिक सहयोग गरेको छ। गोरखा नगरपालिका, संयुक्त राष्ट्रसंघिय विकास नियोग (यूएनडीपी)को साझेदारीमा शिक्षा, स्वास्थ्य, खानेपानी र सिँचाइका नौ योजनामा कतार रेडक्रिसेन्टले लगानी गरेको हो। सामुदायिक संरचना तथा जीविकोपार्जन पुनःस्थापना कार्यक्रम (सीआइएलआरपी)का लागि कतारले करिब एक करोड ७२ लाख ५० हजार रुपैयाँ लगानी गरेको छ। यूएनडीपीले ३० हजार अमेरिकी डलर र गोरखा नगरपालिकाले एक लाख ५५ हजार डलरको साझेदारी गरेका कार्यालयले जनाएको छ। गोरखा नगरपालिका र युएनडीपीसँगको संयुक्त लगानीमा नगरको २, ४ र ६ को मुस्लिम बस्तीमा बिभिन्न योजना निर्माण भएका छन्, परियोजना जिल्ला संयोजक अमित बिष्टले भने। गोरखा नगरपालिका२ ताप्लेमा सहरी स्वास्थ्य केन्द्रको भवन निर्माण र उपकरण सहयोग प्राप्त भएको उनले बताए। यसका लागि नगरपालिकाले ३८ लाख, कतार रेडक्रिसेन्टले र यूएनडीपीको ४४ लाख ८४ हजार र जन श्रमदान सात लाखसहित ९१ लाख लगानी भएको बिष्टले जानकारी दिए। त्यस्तै गोरखा नगर४ मा ४६ लाख ९२ हजार लागतमा मदरसा निर्माण गरिएको छ। मदरसाका लागि कतारबाट १६ लाख ७२ हजार र गोरखा नगरपालिकाबाट १६ लाख ७२ हजार बजेट प्राप्त भएको हो। यसका लागि छ लाख २५ हजार रूपैयाँ बराबरको श्रमदान गरिएको योजना कार्यालयले जनाएको छ। मदरसामा छ वटा शौचालय, शयन कक्ष, खानेपानी धारा लगायतका संरचना निर्माण गरिएको छ। त्यस्तै गोरखा नगर२ ताप्लेमा शिखरगँगटे सिँचाइ योजना सम्पन्न भएको छ। कतार र गोरखा नगरको पाँचपाँच लाख र ९० हजार बराबरको श्रमदानमा सो योजना सम्पन्न भएको हो। खाल्टे खोल्याङ गैरेगिँदेरी सिँचाइ योजना पनि दुवै निकायको पाँचपाँचलाख रूपैयाँको लागतमा निर्माण भएको हो। त्यसैगरी ८८ लाख ४० हजार रूपैयाँ लागतमा जुडीखोलाआहाले खानेपानी आयोजना सम्पन्न भएको छ। जसमा कतार र यूएनडीपीको २६ लाख ६९ हजार र नगरपालिकाको ५३ लाख लगानी भएको छ। स्थानीयले आठलाख रूपैयाँ बराबरको श्रमदान गरेका छन्। डेरागाउँ खानेपानी आयोजनामा ४४ लाख ८१ हजार, सार्वजनिक शौचालय निर्माणमा ८ लाख ९३ हजार र गोरखा अस्पतालको फोहोर व्यवस्थापन गृह निर्माणमा ३० लाख लगानी भएको बताइएको छ। कतार रेडक्रिसेन्टले गोरखा नगरपालिका६ मा रहेको गोरखा अस्पतालमा फोहर व्यवस्थापन भवन निर्माण गरेको छ। कतारबाट प्राप्त १० लाख र नगरपालिकाको लाख २० लागतमा सो भवन निर्माण भएको हो। निर्माण भएका संरचनाको हालै नेपालका लागि कतारी राजदूत युसुव विन मोहम्मद र गोरखा नगरका मेयर राजनराज पन्तले संयुक्त उद्घाटन गरे। राजदूत मोहम्मदले सहयोग कार्यक्रमलाई निरन्तरता दिने प्रतिवद्धता जनाए। यहाँका युवाले हाम्रो देशमा पसिना बगाएको गुन अब हामी तिर्न चाहान्छौ, उनले भने नेपालको विकासमा सहकार्य गर्न कतार तयार छ।"
यौन सम्पर्कपछि पैसाको निहुँमा अजिता हत्या प्रकरण : ५ जना पुर्पक्षमा,"हेटौंडा : जिल्ला अदालत मकवानपुरले तेस्रोलिंगी अजिता भुजेलको हत्या आरोपी ५ जनालाई पुर्पक्षका लागि थुनामा राख्न थुनछेक आदेश दिएको छ। अजिताको हत्याका अभियुक्त हेटौंडा४ का २५ वर्षीय घनटाउके भन्ने सुशील थापा मगर, २४ वर्षीय आशिष बल, हेटौंडा ९ का १८ वर्षीय भापु भन्ने सिमोन परियार, हेटौंडा १४ का २१ वर्षीय ह्याक्चर भन्ने बुद्ध लामा र सोनम गोलेलाई पुर्पक्षका लागि थुनामा राख्न आदेश दिएको श्रेस्तेदार केशवराज कौशिकले जानकारी दिए। बारदातमा सहयोग पुर्याएको(मतियार) को अभियोगमा पक्राउ परेकी हेटौंडा११ की २० वर्षीया एलिसा पाख्रिन भन्ने डोरमायाँ तामाङलाई भने अदालतले १ लाख रुपैयाँ धरौटी माग गरेको थियो। पाख्रिनले धरौटी रकम तिर्न नसकेपछि उनलाई कारागार कार्यालय चितवन पठाइएको र अन्य ५ जनालाई क्षेत्रीय कारागार भीमफेदी पठाइएको कौशिकले बताए। यौन सम्पर्कपछि पैसाको निहुँमा विवाद भएपछि हत्या गरेको प्रहरीको दाबी छ। हेटौंडा११ की २९ वर्षीया भुजेलको हत्या भएको १७ दिनपछि हत्या अभियोगमा संलग्न ५ जनालाई प्रहरीले माघ २१ गते सार्वजनिक गरेको थियो।"
"सहिद परिवारको बिजोग : कसैको जागिर खोसियो, कसैले पाउँदै पाएनन्","वीरगन्ज : मधेस आन्दोलनका सहिद धर्मराज सिंह राजपुतका दाजु करण सिंह राजपुत प्रदेश सरकारले दिएको जागिर खोसिए पछि ऋणका लागि बैंकमा डेढ महिनादेखि धाइ रहेका छन् । प्रदेश सरकारले दिएको जागिर पनि खोसीयो, डेढ महिनादेखि कर्जा काढेर बालबच्चालाई खुवाइ रहेको छु, वीरगन्जमा भेटिएका करणले भने, 'पहिलेकै ५७ लाख रुपैयाँ कर्जा तिर्नै बाँकी छ। त्यसैले खेत धितो राखेर कर्जा काढ्न १ महिना देखि बैंकमा धाइ रहेको छु। ' प्रदेश सरकारले फागुन ३ गते सार्वजनिक गरेको २ वर्षको आफ्नो उपलब्धिमा 'एक सहिद परिवार, एक रोजगार' प्रमुख उपलब्धी भनेर दाबी गरेको छ । तर, प्रदेश सरकारले नै दिएको वीरगन्ज १८ का सहिद धर्मराजका दाजु करणको रोजगारी भने डेढ महिनादेखि खोसिएको छ । वीरगन्जको घरेलु तथा साना उद्योग कार्यालयमा कार्यालय सहयोगी (पियन) पदमा जागिर पाएका करणको करार अवधी ६ महिनाको मात्रै थियो । करारको म्याद पुष मसान्तमै सकिएको र त्यसपछि प्रदेश सरकारले करार अवधि नथपि दिएका कारण उनको जागीर खोसिएको हो । प्रदेश सरकारले घरेलु तथा साना उद्योग कार्यालयमा साउनदेखि पियनको जागिर दिएको थियो। महिनाको १९ हजार तलब आउथ्यो। त्यहि तलबले ९ जनाको परिवार पाल्दै आएको थिए किरण। उनी भन्छन्, 'माघ ५ गते कार्यालयमा जाँदा कार्यालय प्रमुख रिमा साहले एक्कासी अहिले काममा आउनु पर्दैन। मैले फोन गरेपछि मात्रै आउनु भनेर पठाइदिनुभयो। तर अहिलेसम्म फोन आएको छैन ।' प्रदेशका मुख्यमन्त्री लालबाबु राउतलाई पटकपटक फोन गर्दा पनि फोन उठाउँदैनन्। जायजेथाको नाममा चार कठठा खेत मात्रै छ। त्यसको आम्दानीले ९ जनाको परिवार पाल्न समस्या भएपछि बैंकमा त्यहि जग्गा धितो राखेर ऋण काढ्न बैंक धाइरहेको करणले बताए।संघीय सरकारले सहिद परिवारलाइ दिएको १० लाख रुपैयाँले घर बनाएको र घर बनाउँदा रकम अपुग भएपछि ऋण लिएको ५६ लाख रुपैयाँ पनि तिर्नै बाँकी रहेको उनले गुनासो पोखे। घरेलु तथा साना उद्योग कार्यालय वीरगन्जका सूचना अधिकारी अशोक पाण्डले भने करणको करार अवधि सकिएकाले थप गर्ने कि नगर्ने विषयमा मुख्यमन्त्री कार्यालयमा पत्रचार गरिएको र तर त्यसको जवाफ भने आइ नसकेको बताए । जागिरका लागि ६ महिनादेखि धाउँदै मधेस आन्दोलनका वीरगन्जकै अर्का सहिद दिलिप चौरसीयाका भाइ मुकेश चौरसीया भने प्रदेश सरकारको जागिरका लागि ६ महिनादेखि प्रदेश सरकारको मन्त्रालय र मातहतका कार्यालय धाइरहेका छन् । प्रदेश सरकारले जागिरका लागि दिएका नियुक्ति पत्र देखाउँदै सहिद दिलिप चौरसीयाका भाइ मुकेश र उनकी आमा। तस्बिर : क्रान्ति शाह सिएमए पढेका वीरगन्ज २२ जगरनाथपुरका मुकेशलाइ प्रदेश सरकारले जागिरको नियुक्ति पत्र दिएको ६ महिना बिति सकेको छ । तर प्रदेश सरकारले जागिर दिएको कार्यालयमा निरन्तर ६ महिनादेखि धाइरहेका मुकेशले अहिलेसम्म काम भने पाउन सकेका छैनन् । प्रदेशको मुख्यमन्त्री तथा मन्त्रिपरिषद कार्यालयले जगरनाथपुरमै रहेको स्वास्थ्य चौकीमा रिक्त सिएमए पदमा भदौ ४ देखि नियुक्त गरिएको नियुक्तिपत्र मुकेशलाइ दिएको थियो ।उक्त नियुक्ति पत्र लिएर मुकेश स्वास्थ्य चौकीमा पुग्दा त्यहाकी इन्चार्ज सृजना चौधरीले महानगरपालिकामा फिर्ता पठाइ दिइन् । महानगरपालिकामा पुग्दा सामाजिक विकास तथा स्वास्थ्य महाशाखा प्रमुख अरुण महत्तोले पत्रमा त्रुटी रहेको भन्दै मन्त्रालयबाट सच्याएर ल्याउन जवाफ दिए।मुकेश भन्छन्, ' जनकपुरस्थित मुख्यमन्त्रीको कार्यालयमा पुगे। मुख्यमन्त्री लालाबाबु राउतले पत्र सच्याइ दिने आश्वासन पनि दिए तर अहिलेसम्म जागिरको टुंगो लागेको छैन।' मुख्यमन्त्रीको आश्वासन पछि प्रदेशको सामाजिक विकास मन्त्रालयले गत पुषदेखि हाजिर हुने गरी बाराको कलैयामा रहेको जिल्ला अस्पतालमा सिएमए पदमै नियुक्त गरिएको पत्र फेरि मुकेशलाई थमाएको छ। तर, कलैया अस्पतालमा डेढ महिनादेखि धाइरहेका मुकेशलाई त्यहाँ पनि हाजिर हुन दिइएको छैन। कलैया अस्पतालमा चिठी लिएर जाँदा मेसुले छलफल गरेर हामी आफै बोलाउँछौं अनि आउनु होला भनेर जवाफ दिएका छन्। डेढ महिना भइसक्यो मेसुको फोन आएको छैन,मुकेशले भने, 'धाउँदा धाउँदा दिक्क भइसकेको छ । तैपनि मेसुको फोन आइहाल्छ कि भन्ने विश्वासमा छु।' मुकेश भन्छन्, 'यसअघि मुख्यमन्त्रीले नै भनेका कारण वीरगन्जको नारायणी अस्पतालमा साउन र भदौ २ महिना काम पनि गरेको थिए। तर त्यसको तलब पनि अहिलेसम्म पाएको छैन । सहिद दिलिपका दाजु पृथ्वी नारायाण चौरसीया प्रदेश सरकारको 'एक सहिद, परिवार एक रोजगारू' नारा हावादारी मात्रै भएको बताउँछन् । उनी भन्छन्, 'भाइको नोकरीका बारेमा म आफैले १० पटक भन्दा बढी मुख्यमन्त्रीलाइ भेटेर गुहारी सके।पाँच पटक त जनकपुरनै धाए। कुरा सुन्छन् की भनेर बुढी आमालाई समेत मुख्यमन्त्रीको घरमा ५६ पटकसम्म पठाए । सहिद परिवारले रोजगारी नपाएकोमा आक्रोश पोख्दै उनी भन्छन्, 'नेताले उचालेर आन्दोलनमा लगेर मेरो लक्का जवान भाइको ज्यान लिए। उसको आत्मा र बुढी आमाको आंशुले नेतालाई सरापी रहेको छ। यसको नतीजा उनीहरुले एक न एक दिन भोग्नेछन्।' सहिद दिलिपका दाजु पृथ्वी नारायणको जस्तै आक्रोश सहिद चन्दन पटेलका बुवा अवधेश पटेलको पनि छ ।उनी भन्छन्,'मेरो नाबालक छोरा गोली खाएर सहिद भयो। बदलामा मलाइ पियनको जागिर, त्यो पनि करारमा दिने भनियो। सहिदको बलिदानीमा जागिर दिएर कार्यालयमा झाडु लगाउने र जुठो भाडा माझ्न लगाउने मधेसी नेताको घटीया सोच देखेर मैले जागिर नै मागिन्।' सहिदका परिवारको जागिर खोसिनु दु:खद प्रदेश २ को सत्तारुढ दल समाजवादी पार्टीकै केन्द्रीय सदस्य प्रदीप यादव सहिदका परिवारलाई रोजगारी दिएर फेरि खोस्नु दु:खद रहेको बताउँछन् । संघीय सांसद समेत रहेका यादव भन्छन्, 'एक त आन्दोलनका बेला ५० लाख दिन्छौं भनेर घोषणा गरे तर अहिलेसम्म दिएनन्,अहिले दिएको रोजगारी पनि खोस्नु प्रदेश सरकारको काम उचित छैन।' सहिदका परिवारलाई सधैंका जागिर मुख्यमन्त्री लालबाबु राउतका स्वकीय सचिव दिपक यादवले भने सहिद धर्मराज सिंह राजपुतका दाजु करण सिंहको आचरण ठिक नभएकाले घरेलु तथा साना उद्योग कार्यालयले करार अवधि नथपेको जानकारी पाएको बताए । उनले भने, 'अब प्रदेश सरकारले प्रदेश २ का सबै ५२ सहिद परिवारका सदस्यलाई करारमा नभइ अस्थायी दरबन्दी नै सृजना गरेर सधैंका लागि जागिर दिने प्रक्रिया अगाडि बढाइ सकेको छ। अर्को महिना भित्रमा सबैले अस्थायी जागिर पाउँछन् ।' सहिद दिलीपका भाइ मुकेशले भने कलैया जिल्ला अस्पताल कलैयामा मेसुले बोलाएको समयमा भेट नगरेकाले समस्या भएको बताए।"
६९ वर्षपछि मेलुङमा सेना पुनःस्थापित,"चरिकोट : दोलखाको मेलुङमा नेपाली सेना पुनःस्थापित भएको छ। चरिकोटस्थित तारादल गणको एउटा टुकडी मेलुङ गाउँपालिकामा ६९ वर्षपछि पुनःस्थापित भएको हो। मेलुङ गाउँपालिका६, स्थित टुँडिखेलमा सेनाको तारादल गणको एउटा टुकडी पुनःस्थापित भएको वडाध्यक्ष राजुकुसुम लामाले जानकारी दिए। उक्त विषयबारे जिल्ला सुरक्षा समितिका अध्यक्ष एवं प्रमुख जिल्ला अधिकारी भीमकान्त शर्मालाई भने लिखित जानकारी नभएको बताए। तत्कालीन सिन्धुली, रामेछाप र दोलखा जिल्लाको अड्डा रहेको मेलुङमा प्रजातन्त्रको उदय विभिन्न कारणले सेना विस्थापित भएको स्थानीय ज्येष्ठ नागरिक बताउँछन्। ६९ वर्षअघि सेनाले छाडेको मेलुङ टुँडिखेल आसपासका कतिपय भूमि अतिक्रमणसमेत भइसकेको मेलुङ गाउँपालिकाको तथ्यांक छ। वडाध्यक्ष लामाका अनुसार सेनाले ट्रेनिङ सेन्टरका रूपमा विकास गर्ने गरी मेजरको कमान्डिङमा ८४ जनाको समूह रहनेछ। सेनाको नाममा दर्ता स्रेस्ता कायम रहेको मेलुङ टुँडिखेल आसपासको जग्गा अतिक्रमण गरी बस्ती, बजार र विद्यालय निर्माण भएको वडाध्यक्ष लामाले जानकारी दिए। हाललाई अस्थायी क्याम्प स्थापना गरिने तारादल गण चरिकोटका प्रमुख कर्णेल निखिल कुँवरले बताए। उनका अनुसार अहिलेलाई तालिमको रूपमा मात्र प्रयोग गरिने स्थायी क्याम्प राख्नेनराख्ने विषयमा निर्णय हुन बाँकी छ। ०७४ सालमा सेनाको रणभीम गणले मेलुङको जग्गा र चरिकोटस्थित वनको जग्गा भोगचलन सट्टापट्टाका लागि लेखापढी गरिएको भए पनि तारादल गणले सट्टापट्टा नगरी मेलुङमै अस्थायी क्याम्प पुनःस्थापित गरेको हो। मेलुङबाट नजिकको दूरीमा रहेको ब्यारेकमध्ये खिम्ती जलविद्युत् आयोजना सुरक्षा पोस्ट किर्नेटार करिब १५ किमि र चरिकोट गण करिब ४० किमि दूरीमा छ। २०१२ सालदेखि मेलुङ गाउँपालिका६ (साविक मेलुङ गाविस८) मा कित्ता नं ७१८, ७१९, ७२० र ७२१ तथा सोही वडा (साविक डाँडाखर्क गाविस१) को कित्ता नं १४४ गरी कुल ३५३३० वर्गमिटर अर्थात् करिब ७० रोपनी जग्गा सेनाको नाममा दर्ता कायम रहेको मालपोत कार्यालय दोलखाको तथ्यांक छ।"
गोरखाका दुवै नाका बन्द गर्न प्रशासनको निर्देशन,"गोरखा : जिल्ला प्रशासन कार्यालय गोरखाले कोभिड १९ भित्र नदिन तिब्बत सीमाको गोरखाकाको दुवै नाकामा कडाइ गर्न निर्देशन दिएको छ। चुमनुब्री गाउँपालिका १ स्थित रुइला नाका र चुमनुब्री ७ को ङुइला(मुलाढाज्यान) नाकामा आवतजावत गर्न निषेध गर्न सम्बन्धित क्षेत्रका प्रहरी इकाइलाई सोमबार निर्देशन दिएको प्रमुख जिल्ला अधिकारी सुरेन्द्र पौडेलले जानकारी दिए । 'गाउँपालिका र वडा कार्यालयसँग समन्वय गरी रुइला र ङुइला नाकाबाट मान्छे र याकचौरी, झोपा, घोडा, खच्चड लगायतका पशुचौपाया आवतजावत गर्न निषेध गर्न प्रहरी चौकीहरुलाई आजै पत्राचार गरेका छौं,' प्रजिअ पौडेलले भने, 'दुवै नाका वैधानिक नाका त होइनन्, तैपनि यदाकदा आवतजावत हुने हुनाले बन्द गरेका हौं।' रुइला नाका तिब्बती अधिकारीको निर्णयमा वर्षमा एकपटक मात्र खुल्ने गर्छ भने ङुइला नाका बाह्रै महिना खुल्ला रहन्छ । तर अहिले हिउँ नपग्लिएका कारण नाका खुल्ला नभएको वडाअध्यक्ष बताउँछन् । 'अहिले हिउँले यसैपनि नाका खुल्ला छैन । मान्छेहरु आवतजावत गर्न सक्दैनन्,' छेकम्पारका वडाअध्यक्ष पासाङफुञ्जो लामाले भने।"
भारतीय अस्पतालमा नेपाली अलपत्र,"जाजरकोट : जिल्लाको नलगाड नगरपालिका९ तात्रगाडका ३५ वर्षीय दानबहादुर सिंह मुटुको भल्भ फेर्ने पैसा नहुँदा भारतीय अस्पतालमा अलपत्र परेका छन्। उनी भारतको लद्दाखस्थित प्रतापपुर आर्मी अस्पतालमा अलपत्र परेका हुन्। गाउँमा घर बनाउँदा लागेको २ लाख ऋण तिर्न पैसा कमाउन भारत पुगेका उनलाई त्यहाँ मुटुसम्बन्धी समस्या देखिएको थियो। ज्याला मजदुरी गरेर घरको ऋण तिरौंला भनेर भारत आएका थियौं, दानबहादुरकी पत्नी ताराले भनिन्, पति नै जटिल खालको बिरामी भएका छन्। यहाँ उपचार गर्ने पैसा छैन, कसरी घरको ऋण तिर्नु। लद्दाख पुग्नासाथै पति बिरामी परेपछि उपचार गर्नै समस्या भएको उनको भनाइ छ। गत माघ १९ गते एक्कासी छातिको दायाँ भागमा दुख्न थालेपछि दानबहादुर बेहोस भएका थिए। उनलाई लद्दाखस्थित जिल्ला उपस्वास्थ्य चौकीको इमरजेन्सीमा भर्ना गरियो। उपचार खर्च नहुँदा उनी अस्पतालमै अलपत्र परेका छन्। पतिलाई व्यथाले च्याप्दै गएपछि प्रतापपुर आर्मी अस्पतालको आईसीयूमा राखेका छौं तर उपचार खर्च तिर्ने रकम छैन, ताराले भनिन्, उपचारमा संलग्न डाक्टर योगेशकुमार एसले अप्रेसनका लागि नयाँ दिल्ली रेफर गरेका छन्। डाक्टरका अनुसार दिल्लीमा अप्रेसन गरेर मुटुको भल्भ फेर्न करिब ७ लाख भारतीय रुपैयाँ लाग्छ।"
"फेरि पनि भागबण्डामै उपकुलपति : दुईमा नियुक्त, चार प्रक्रियामा","काठमाडौं : प्रधानमन्त्री केपी ओलीले दुईवटा विश्वविद्यालयमा उपकुलपति नियुक्त गरेका छन्। उनले सोमबार पूर्वाञ्चल विश्वविद्यालयमा व्यवस्थापन संकायका प्राध्यापक डा यादवप्रसाद कोइराला र मध्यपश्चिमाञ्चल विश्वविद्यालयमा रसायन शास्त्रका प्राध्यापक डा नन्दबहादुर सिंहलाई उपकुलपति नियुक्त गरेका हुन्। प्रधानमन्त्रीका पे्रस सल्लाहकार सूर्य थापाले दुई जनालाई उपकुलपतिमा नियुक्त गरेको बताए। विश्वविद्यालयको कुलपतिको हैसियतमा प्रधानमन्त्री ओलीले उपकुलपति नियुक्त गरेका हुन्। विश्वविद्यालयका सहकुलपति तथा शिक्षा विज्ञान तथा प्रविधिमन्त्रीको संयोजकत्वमा रहेको सर्च कमिटीले उपकुलपतिका लागि सम्भावित व्यक्तिको नाम सिफारिस गरेको थियो। उपकुलपतिमा नियुक्त दुवै पूर्वएमाले निकटका हुन्। यी दुवै विश्वविद्यालयमा सात महिनादेखि उपकुलपति रिक्त थिए। मुलुकका ११ वटा विश्वविद्यालयमध्ये ६ वटामा उपकुलपति लगायतका पदाधिकारी रिक्त थिए। अन्यमा पनि उपकुलपति नियुक्तिका लागि सम्भावित व्यक्तिको नाम सिफारिस गरिएको भए पनि नियुक्त भने भएका छैनन्। स्रोतका अनुसार नेकपाभित्र पनि पूर्वएमाले र पूर्वमाओवादी तथा कांग्रेसबीच भागबण्डा मिलाउनुपर्ने भएकाले अन्य विश्वविद्यालयमा उपकुलपति नियुक्तिमा ढिलो भएको हो। उपकुलपति रिक्त रहेको सुदुरपश्चिमाञ्चल र नेपाल संस्कृत विश्वविद्यालयमा नेपाली कांग्रेस निकटलाई नियुक्त गर्ने सहमति भएको छ। जस अनुसार सुदुरपश्चिमाञ्चलमा त्रिविका अंग्रेजी विषयका प्राध्यापक डा अमरराज जोशी र नेपाल संस्कृतमा त्रिविकै शिक्षा संकायका प्राध्यापक प्रेमनारायण आर्याललाई नियुक्त गर्ने सहमति भएको छ। तर उनीहरूलाई नियुक्ति पत्र भने दिइएको छैन। उनीहरूलाई सोमबारदेखि नै सामाजिक सञ्जालबाट उपकुलपतिमा नियुक्त भएको भन्दै बधाइ दिएका छन्। उनीहरूलाई कांग्रेस निकटका प्राध्यापकले समेत समर्थन जनाएको नेपाल प्राध्यापक संघका एक अधिकारीले बताए। उपकुलपति रिक्त रहेको पोखरा र कृषि तथा वन विश्वविद्यालयमा भने नेकपाको भागमा परे पनि कसलाई पठाउने भन्नेमा सहमति हुन बाँकी छ। यी सबै विश्वविद्यालयमा सात महिनादेखि उपकुलपति रिक्त थिए। त्यतिखेरै उपकुलपति रिक्त रहेको त्रिभुवन विश्वविद्यालयमा भने चार महिनाअघि प्राडा धर्मकान्त बाँस्कोटालाई ओलीले नियुक्त गरेका थिए। फरक राजनीतिक पृष्ठभूमिबाट पदाधिकारी नियुक्त भएपछि विश्वविद्यालयको शैक्षिक, प्रशासनिक तथा आर्थिक गतिविधिसमेत प्रभावित भएका थुपै्र उदाहरण छन्। त्रिविका पूर्वउपकुलपति केदारभक्त माथेमाले भने, पदाधिकारी जुन पार्टीको भए पनि केही फरक पर्दैन तर विश्वविद्यालयको जिम्मेवारीमा पुगेपछि राजनीतिक आस्थालाई प्रवेशद्धारमै छोड्नुपर्छ। तर यस्तो अभ्यास देखिँदैन।"
५ राष्ट्रमा उडान रोक्न सर्वोच्चको आदेश,"काठमाडौं : सर्वोच्च अदालतले कोरोना भाइरस संक्रमण र जोखिम देखिएका ५ मुलुकको सीधा र ट्रान्जिट फ्लाइटका उडान रोक्न सोमबार अन्तरिम आदेश दिएको छ। सर्वोच्चले चीन, जापान, दक्षिण कोरिया, बहराइन र इरानबाट हुने उडान रोक्न आदेश दिएको हो। संक्रमण फैलिएका मुलुकबाट सोझै र ट्रान्जिट भएर त्रिभुवन अन्तर्राष्ट्रिय विमानस्थलमा अवतरण हुने उडानको अवस्था र परिस्थितिको सूक्ष्म मूल्यांकन गर्नसमेत सजग गराइएको छ। ती देशका नागरिकलाई स्वास्थ्य परीक्षणबिना प्रवेशमा रोक लगाउन तथा शंकास्पद स्वदेशी तथा विदेशी नागरिकलाई तत्काल आइसोलेसन र क्वारेन्टाइन मा राखी छुट्टै उपचारको व्यवस्था मिलाउनसमेत सर्वोच्चले भनेको छ। सरकारले पूर्वसावधानीका लागि आवश्यक व्यवस्था मिलाउन नसकेको दाबीसहित अधिवक्ता पूर्ण राजवंशीले रिट दायर गरेका थिए। सर्वोच्चले उत्तर र अन्य सीमाबाट नेपालमा प्रवेश गरिने स्थलमार्ग र त्रिभुवन अन्तर्राष्ट्रिय विमानस्थलबाट व्यक्तिहरू प्रवेश गर्ने नागरिक (विदेशी समेत) को अनिवार्य रूपमा कडाइका साथ स्वास्थ्य जाँचको प्रभावकारी व्यवस्था गर्न पनि सरकारलाई आदेश दिएको छ। न्यायाधीश तेजबहादुर केसीको एकल इजलासले प्रधानमन्त्री तथा मन्त्रिपरिषद् कार्यालय र स्वास्थ्य मन्त्रालयका नाममा आदेश दिएको छ। कोरोना भाइरसको गम्भीर संक्रमण फैलिएका देश (चीन, जापान, दक्षिण कोरिया, बहराइन र इरान) बाट सोझै र ट्रान्जिट भएर त्रिभुवन अन्तर्राष्ट्रिय विमानस्थलमा अवतरण हुने अन्तर्राष्ट्रिय उडानको अवस्था र परिस्थितिको गम्भीरताको सूक्ष्म मूल्यांकन गरी, अन्तरिम आदेशमा उल्लेख छ, आमजनताको स्वास्थ्यसम्बन्धी राष्ट्रिय हितलाई ध्यानमा राखी केही दिन र महिनाका लागि अन्तर्राष्ट्रिय विमानस्थलमा अवतरण हुने अन्तर्राष्ट्रिय उडानमा रोक लगाउने। आदेशमा नेपालमा पनि संक्रमणको प्रवेशको सम्भावनालाई कुनै पनि अवस्थामा नजरअन्दाज गर्न नहुने उल्लेख छ। सम्भावित जोखिमलाई विचार गर्दै दैनिक उपभोग्य सामानको व्यवस्थापनमा समेत पूर्वतयारी गर्न आदेशमा उल्लेख छ। कोरोना भाइरस फैलिन नदिन सरकारलाई सूचना प्रवाहको व्यवस्था मिलाउनसमेत सर्वोच्चले भनेको छ। कोरोना भाइरस संक्रमणको भयावह कुनै एक व्यक्ति वा भूगोलमा मात्र सीमित नरहेको भन्दै सर्वोच्चले सजग गराएको छ। ती मुलुकका नागरिकलाई स्वास्थ्य परीक्षणबिना प्रवेशमा रोक्न आदेशमा उल्लेख छ। ०० समन्वय समिति सक्रिय कोरोना भाइरस (कोभिड १९) को उच्च संक्रमणको जोखिम बढेपछि सरकारले उच्च सतर्कता अपनाएको छ। नेपालबाट विभिन्न मुलुकमा हुने उडान रोक्ने तयारी भइरहेको छ। विश्व स्वास्थ्य संगठन (डब्लुएचओ) ले नेपाललाई उच्च जोखिम क्षेत्रको सूचीमा राखेपछि केही अन्तर्राष्ट्रिय उडान रोक्ने विषयमा छलफल भइरहेको उच्च सरकारी अधिकारीले बताए। सरकारले नेपाल भ्रमण वर्ष २०२० र सगरमाथा संवाद कार्यक्रम स्थगित गरिसकेको छ। उपप्रधान एवं रक्षामन्त्री ईश्वर पोखरेलको संयोजकत्वमा आइतबार गठित उच्चस्तरीय समन्वय समितिमा उडान रोक्ने विषयमा छलफल भएको हो। समितिमा सदस्य रहेका एक मन्त्रीले भने, अन्तर्राष्ट्रिय उडान स्थगित गर्ने या बन्द गर्ने भन्ने टुंगो लाग्न बाँकी छ। समितिलाई प्रधानमन्त्री केपी ओलीले भाइरस संक्रमण रोक्न सबै उपाय अवलम्बन गर्न निर्देशन दिएपछि उच्च सतर्कता अपनाइएको हो। अन्तर्राष्ट्रिय विमानस्थलबाट आउनेजानेको स्वास्थ्य जाँच गरिनेछ। स्वास्थ्य सेवा विभागका निमित्त महानिर्देशक महेन्द्रप्रसाद श्रेष्ठले भने, अहिले विमानस्थलमा भित्रने पर्यटकको मात्र स्वास्थ्य जाँच गरिन्छ। यस्तै कोरोना भाइरस फैलिएका मुलुकका पर्यटकलाई नेपाल आउने अनुमति नदिने तयारी छ। सरकारले संक्रमण देखिएमा स्वास्थ्य संकटकाल घोषणा गरेर भए पनि उपचार गर्ने तयारी गरेको छ। स्वास्थ्य तथा जनसंख्यामन्त्री भानुभक्त ढकालले सञ्चारकर्मीसँग भने, एउटा संक्रमित मान्छे आएर साँच्चिकै अरू देशमा झैं फैलियो भने हाम्रो हालत के हुन्छ ? अहिले भएको जनशक्ति र अस्पतालभित्रबाट अधिकतम गर्ने हो। स्वास्थ्य संकटकाल लागू गरेर भए पनि लाग्नुपर्ने हुन्छ। नेपालमा हुन लागेका अन्तर्राष्ट्रिय स्तरका कार्यक्रम बन्द गर्न आह्वान गरिने स्वास्थ्य तथा जनसंख्या मन्त्रालयले जनाएको छ। तत्कालका लागि अन्तर्राष्ट्रिय स्तरको सेमिनार नगर्ने भन्ने छ, मन्त्रालयका एक अधिकारीले भने। भारत र चीनसँगको नाकामा विशेष सतर्कता अपनाइएको छ। कसरी पर्यो जोखिममा ? डब्लूएचओले नेपाललाई उच्च जोखिमको सूचीमा पारेपछि सरकारले सतर्कता अपनाउन थालेको हो। स्वास्थ्य सेवा विभागका निमित्त महानिर्देशक श्रेष्ठका अनुसार नेपालको स्वास्थ्य प्रणालीका आधारमा डब्लूएचओले उच्च जोखिमको सूचीमा राखेको हो। श्रेष्ठले भने, उच्च जोखिममा पार्न पूर्वतयारी, सावधानी अपनाउन गरिएको कार्य, संक्रमण भएको अवस्थामा स्वास्थ्य जाँच र उपचार व्यवस्थालाई पनि आधार लिइन्छ। लामो बिदामा नबस्न अनुरोध नेपाल चिकित्सक संघले चिकित्सक तथा स्वास्थ्यकर्मीलाई सचेत रहन अनुरोध गरेको छ। संघका महासचिव बद्री रिजालले संक्रमण भएमा प्रतिकूल अवस्था आउने भएकाले लामोे बिदामा नबस्न तथा आआफ्ना कार्य क्षेत्रमा तयारीका साथ रहन अनुरोध गरेका हुन्। सगरमाथा संवाद स्थगित सरकारले सगरमाथा संवाद कार्यक्रम स्थगित गरेको छ। परराष्ट्रमन्त्री प्रदीप ज्ञवालीले सोमबार पत्रकार सम्मेलन गर्दै कोरोना भाइसरको प्रकोपका कारण सगरमाथा संवाद स्थगन गर्नुपरेको बताए। संवाद कार्यक्रम आगामी चैत १२ र २२ मा राखिएको थियो। स्वास्थ्यभन्दा ठूलो केही होइन, मन्त्री ज्ञवालीले भने, त्यसैले केही समयका लागि संवाद स्थगन गर्ने भएका हौं। उच्च राजनीतिक व्यक्तित्वलाई पठाउन पौडेल फिर्ता : परराष्ट्रमन्त्री परराष्ट्रमन्त्री ज्ञवालीले उच्च राजनीतिक नेतृत्वमा पुगेका व्यक्तिलाई पठाउन चीनका लागि नेपाली राजदूत लीलामणि पौड्याललाई फिर्ता बोलाइएको दाबी गरेका छन्। मन्त्रिपरिषदले आइतबार राजदूत पौड्याललाई फिर्ता गर्ने निर्णय लिँदै पूर्वपरराष्ट्रमन्त्री महेन्द्रबहादुर पाण्डेलाई राजदूत सिफारिस गरेको थियो। मन्त्री ज्ञवालीले अमेरिकी सहयोग मिलेनियम च्यालेन्ज कर्पोरेसन (एमसीसी) सम्झौता संशोधनसहित संसद्बाट अनुमोदन हुने बताए। नेपालबाट बाध्यात्मक काम नपरेसम्म विदेश नजान परराष्ट्रमन्त्रीले अनुरोध गरेका छन। उनले विदेशीबाट आउनेलाई पनि सरकारले निगरानी गर्ने बताए।"
