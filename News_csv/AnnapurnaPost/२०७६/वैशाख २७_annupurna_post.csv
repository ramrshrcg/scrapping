शीर्षक,विवरण
सडकमा पोखिएको जनआक्रोश,"चाबहिलसाँखु सडकखण्ड विस्तारका लागि ०७२ असोजमा ठेक्का लाग्यो । सडकको चौडाइ विस्तारसहित स्तरोन्नतिका लागि सडकका दायाँबायाँ घर, पर्खाल भत्काउने क्रम त्यससँगै सुरु भयो । यही बीचमा मेलम्ची खानेपानी आयोजनाले सडक खनेर पाइप बिछ्याउने काम गर्यो । पछिल्लो चार वर्षमा यो सडकखण्ड प्रयोगकर्ता र स्थानीय बासिन्दाले हिलो, धुलो सामना गरिसकेका छन् । ठेक्का लागेको चार हिउँद र तीन वर्षायाम कट्दा पनि यो सडकखण्डले काँचुली फेर्न सकेन । यो त प्रतिनिधि पात्र सडक मात्र हो, यस्ता समस्या राजधानीका अन्य स्थानमा पनि नभएको होइन ।सडक विस्तारको ठेक्का लागेपछि सडक चौडा गर्न नदिन स्थानीयले विरोध गरे । सम्पत्ति रक्षाको माग गर्दै सर्वोच्च अदालतमा मुद्दा दिए । स्थानीयलाई मुआब्जा दिएर मात्र सडक विस्तार गर्न सर्वोच्च अदालतले आदेश दियो । मुआब्जा दिन सरकार राजी भएन र उपलब्ध भाग मात्र कालोपत्रे गर्ने भनेर भौतिक पूर्वाधार तथा यातायात मन्त्रालयले निर्णय गर्दा पनि कार्यान्वयन भएन । निर्वाचनका क्रममा पूर्वप्रधानमन्त्री माधवकुमार नेपालदेखि अन्य प्रभावशाली नेताले सडक कालोपत्रे हुने आश्वासन दिएका थिए । तर, समस्या ज्युँका त्युँ रह्यो । बिम्स्टेक शिखर सम्मेलनका पाहुनालाई गोकर्ण जंगल रिसोर्टमा राख्ने चर्चाले पनि सडक कालोपत्रे हुने चर्चा चलेको हो । पछिल्लो समय ढल व्यवस्थापनमा समस्याका कारण कालोपत्रे गर्न अप्ठ्यारो भएको भन्दै ठेकेदारले आनाकानी गरिरहेका छन् । ढल व्यवस्थापनमा अन्तरनिकाय समन्वय अभाव देखिन्छ । यी सबै कारण यसपटकको वर्षायाम पनि त्यत्तिकै गुज्रिने हो कि भन्ने त्रासले चाबहिलसाँखु सडकमा जनआक्रोश पोखिएको छ । लामो समय व्यतीत भइसक्दा पनि समस्या समाधानभन्दा समस्यालाई यथास्थितिमै राखिएको छ । स्थानीय मात्र होइन, राजधानीको चल्तीको बाटो प्रयोग गर्ने सबै नर्कपूर्ण यात्रा गर्न विवश छन् । पानी पर्दा हिलो र पानी नपर्दा धुलो अनि खाल्डाखुल्डीका कारण यात्रा गर्न दुरुहपूर्ण छ । सडक दुर्घटनाको जोखिम पनि त्यत्तिकै छ । तर सरकार कानमा तेल हालेर बसेको छ ।लामो समयदेखि स्थानीय प्रताडित छन् । मुलुकको राजधानी सहरको महत्त्वपूर्ण सडकखण्डमा वर्षौंदेखिको समस्या समाधानका लागि कुनै पनि कदम नचालिनु विडम्बनापूर्ण छ । यसैको विरोधमा बिहीबार बिहान ८ बजेदेखि स्थानीयले सडक अवरुद्ध पारेर सरकारको ध्यानाकर्षण गराउन खोजेका छन् । आक्रोशपूर्ण जमातले सडकमा टायर बालेर अवरोध गर्दै छिटो सडक निर्माण गर्न सरकारमाथि दबाब सिर्जना गरेका छन् । साँघुरो सडकलाई २२ मिटर चौडाइमा विस्तार गर्न उपत्यका सडक विस्तार आयोजनाको पहललाई अदालतले रोकिदिएको पनि दुई वर्ष बित्न लागिसकेको छ । सम्पत्तिमाथिको अधिकार छुट्टै बहसको विषय होला तर यो सडकखण्डलाई नाजुक र यथास्थितिमा राखेर सरकारले जनताको दुःख र पीडालाई अनुभूत गर्न नसकेको प्रतीत हुन्छ । स्थानीयले बालबच्चालाई विद्यालय लैजान, बिरामी पर्दा आकस्मिक सवारीसाधन बोलाउन र कुनै अपर्झट पर्नेदेखि नियमित कामसमेत सडककै कारण सास्ती भोग्नुपरेको बताउँदै आएका छन् । राजधानीजस्तो महत्त्वपूर्ण ठाउँ र लाखौं जनतासँग जोडिएको सडकको प्रतिकूल अवस्थालाई सरकारले अनदेखा गर्न मिल्दैन ।"
झापामा कालाजारका बिरामी भेटिए,"बिर्तामोड : झापाको भद्रपुर१० स्थित फुचु टोलको सन्थाल बस्तीमा कालाजारका बिरामी भेटिएका छन्। तीन जनामा कालाजार संक्रमण भेटिएको भद्रपुरको नगर स्वास्थ्य शाखा प्रमुख पुष्कर निरौलाको भनाइ छ। उनका अनुसार ४५ वर्षीय बोगल हेमराम, ३० वर्षीया जुली हेमराम र २७ वर्षीय आइतबार टुडुमा कालाजार भेटिएको हो। बोगल र जुलीलाई स्वास्थ्य शाखाको पहलमा मेची अञ्चल अस्पताल भद्रपुरमा भर्ना गरिएको छ। त्यसपछि अन्य व्यक्तिको स्वास्थ्य परीक्षण गर्दा टुडुमा पनि कालाजार भेटिएको निरौलाले बताए। टुडु पनि अस्पतालमा उपचाररत छन्। भद्रपुरमै दुई वर्षअघि पनि कालाजारका बिरामी भेटिएका थिए। भद्रपुर३ र १० वडाको सन्थाल बस्ती उच्च जोखिममा छन्। त्यहाँको सन्थाल समुदायको घर फुस र माटोले बनाएको हुनाले कालाजारको कीटाणु त्यही बस्छ र मानिसमा सर्छ, उनले भने, जसले गर्दा जोखिम बढेको हो। फुचु टोलमा सन्थाल समुदायको बसोबास छ। खोला र चिया बगानले घेरिएको बस्तीमा १८ देखि २० घर छन्। कालाजार नियन्त्रणका लागि भुसुना मार्न घर वरिपरि भद्रपुर नगर स्वास्थ्य शाखाले औषधि छर्किन थालेको छ। फुचु टोलको सन्थाल बस्तीमा स्वास्थ्य परीक्षण गर्दै स्वास्थ्यकर्मी।"
'प्रधानमन्त्री र म आफैंले हस्तक्षेप गरेर पनि मेलम्ची ल्याउँछौं',"काठमाडौं : नेपाल कम्युनिस्ट पार्टी (नेकपा)का अध्यक्ष तथा पूर्व प्रधानमन्त्री पुष्पकमल दाहाल प्रचण्डले आफू र प्रधानमन्त्रीले हस्तक्षेप गरेर भएपनि मेलम्ची ल्याउने बताएका छन्। राजधानीको वसन्तपुरमा खड्गी समाजद्वारा शुक्रबार आयोजित कार्यक्रममा बोल्दै प्रचण्डले वैकल्पिक माध्यमबाट मेलम्चीको पानीलाई काठमाडौं ल्याउने बताएका हुन्। प्रधानमन्त्री र म आफैंले हस्तक्षेप गरेर भए पनि मेलम्चीको पानी लिएर आउनुपर्छ भन्नेमा दृढ छौं उनले भने,मेलम्ची छिट्टै ल्याउँदा त्यसको प्रभावलाई ख्याल गर्दा प्रधानमन्त्री र मन्त्रीले देखाउनुभएको तत्परतामा पनि कुनै शंका छैन, मैले विगतको सबै अनुभवहरुलाई र्हेदा बलियो हात नचलाईकन र सरकारले दह्रो कदम नचालीकन अझै पनि कठिन छ। सबैले सबैको अस्तित्व स्वीकार गरेपछि मात्र राष्ट्रिय एकता मजबुत र राष्ट्रिय स्वाधिनता सुदृढ हुने समेत उनले बताएका छन्। एउटा जाति, एउटा भाषाले अरू जाति र भाषालाई अपमान गर्ने, विभेद तथा अन्याय गर्ने थितिको अन्त्य गरेर राष्ट्रिय एकता मजबुत हुन्छ उनले भने। सबैले आआफनो भाषाको, संस्कृति र परम्पराको जगेर्ना गर्ने र त्यसका राम्रा पक्षलाई अघि बढाउँदा सबै समुदायको उत्थान हुने धारणा प्रचण्डले राखे। कार्यक्रममा उनले सबै भाषा र संस्कृतिको सम्मानका लागि गरिएका संघर्षहरूमा खड्गी समाजले पुर्याएको योगदानको पनि चर्चा गरे।"
आफ्नै छातीमा गोली प्रहार,विराटनगर : मोरङको कटहरीमा एक युवकले आफैंलाई पेस्तोल प्रहार गरेका छन्। मोरङ कटहरी गाउँपालिका १ राजवंशी चोकमा दिदीको घरमा बस्दै आएका २५ वर्षीय अन्स सिंह भनिने रुपेश कामतले आफैंलाई पेस्तोल प्रहार गरेका हुन्। शुक्रबार राति ९ बजे घरमा कोही नभएको समयमा उनले आफ्नै छातीमा पेस्तोल प्रहार गरेको मोरङ प्रहरी प्रवक्ता डिएसपी घनश्याम श्रेष्ठले जानकारी दिए। पेस्तोल प्रहारबाट घाइते रुपेश आफैंले घाइते अवस्थामा प्रहरीलाई फोन गरेर जानकारी गराएको डिएसपी श्रेष्ठको भनाइ छ। दिदीको घरमा रुपेश र उनका भाइ बस्दै आएका थिए। भाइ शुक्रबार आफन्तको विवाहमा गएको समयमा उनले आफैलाई पेस्तोल प्रहार गरेको प्रहरीले अनुमान गरेको छ। खबर पाउनसाथ घटनास्थल पुगेको प्रहरीले रुपेशलाई घस्रिन्दै गरेको अवस्थामा घर नजिकै फेला पारी उद्धार गरेको थियो। उनलाई उपचारका लागि कोशी अस्पताल विराटनगर लगिएकोमा उपचार सम्भव नभएपछि थप उपचारका लागि नोबेल अस्पताल लगिएको छ। उनको अवस्था गम्भीर छ। घटना स्थलबाट प्रहरीले एउटा पेस्तोल फेला परेको डिएसपी श्रेष्ठले बताए। आफैंले पेस्तोल प्रहार गरेको र घटनाका विषयमा उनैले जानकारी दिएकाले घटनामा अन्यको सहभागिता नभएको हुनसक्ने प्रहरीले प्रारम्भिक अनुमान गरेको छ। उनले किन गोली प्रहार गरे र पेस्तोल कहाँबाट उनको हातमा पर्यो भन्ने विषयमा अनुसन्धान भइरहेको प्रहरीको भनाइ छ।
अस्पतालबाट हराएका बिरामी नौ दिनपछि मृत भेटिए,दमौली : अस्पतालबाट हराएको नौ दिनपछि भानुका एक वृद्ध मृत भेटिएका छन्। बन्दीपुर गाउँपालिका ४ को बन्दीपुर अस्पतालमा रहेको क्षयरोगसम्बन्धी विशेष आवासीय उपचार केन्द्रमा उपचाररत भानु १० निवासी ५६ वर्षीय बद्रीबहादुर गुइंदेल वैशाख १९ गते बिहीबारबाट हराएका थिए। उपचारका क्रममा सुरक्षा गार्डको निगरानीमा रहेका गुइंदेल हराएपछि उनको खोजी गरिएको थियो। अस्पताल नजिकै चप्पल र टोपी छाडेर बेपत्ता गुइंदेलका बारेमा केही पत्तो नलागेपछि विभिन्न अड्कलबाजी गरिँदै आएको थियो। सशस्त्र प्रहरी र जनपद प्रहरी तथा तालिम प्राप्त कुकुर समेतले खोजी गरे पनि पत्तो नलागेका गुइंदेल बन्दीपुर ४ कै सहिद स्मारक पछाडिको भिरमा मृत अवस्थामा भेटिएको प्रहरी नायब उपरीक्षक लिलाराज लामिछानेले जानकारी दिए। सर्ने प्रकृतिको क्षयरोग लागेका गुइंदेल १० महिनायता आवासीय उपचारमा थिए। उनी बेपत्ता भएपछि लामो समय खोजी अभियान चलाउँदा पनि सफलता हात नलागेको प्रहरीले शुक्रबार भने शव भेटेको हो। जिल्ला प्रहरी कार्यालय तनहुँका प्रहरी निरीक्षक सागर तिमिल्सिनाको टोलीले मृतक गुइंदेलको शव बरामद गरेको लामिछानेले बताए। लामो समयदेखिका क्षयरोगी गुइंदेलले विरिक्तएर आत्महत्या गरेको आशंका गरिएको छ। तर पनि यसबारेमा यकिन भन्न नसकिने भएकाले थप अनुसन्धान भैरहेको प्रहरीको भनाइ छ। अस्पतालबाटै बिरामी बेपत्ता
जनकपुरमा जानकी नवमीको रौनक,"जनकपुरधाम : जनकपुरधाममा यतिखेर जानकी नवमी महामहोत्सवको रौनकी बढेको छ। वैशाख ३० गते पर्ने उनको जन्मोत्सवलाई लिएर वैशाख २२ देखि जेठ ४ गतेसम्म दैनिक विभिन्न धार्मिक कार्यक्रम भइरहने छन्। जानकी नवमीको अवसरमा जानकी मन्दिरलाई चिटिक्क पारिएको छ। आधुनिकक बत्ती बालेर मन्दिरलाई झकिझकाउ बनाइउको छ। साधुसन्तको भिडभाड बढ्दै गएको छ। मंगलधनले जनकपुरधाम गुञ्जयमान छ। भक्तजनको चहलपहलसमेत बढ्दै गएको छ। वैशाख ३० गते जानकी नवमीको दिन राष्ट्रपति विद्यादेवी भण्डारीसमेत सहभागी बन्ने भएकाले तयारी तिब्र पारिउको जानकी मन्दिर उत्तराधिकारी महन्त रामरोशन दासले जानकारी दिए। जानकी नवमी राष्ट्रिय धार्मिक तथा सांस्कृतिक पर्व हो, उत्तराधिकारी दासले भने,नारीहरुको महत्वलाई जानकी नवमीले दर्शाएको छ। जानकी नवमीले छोरीको गरिमाको महत्वलाई फेरि एक पटक नेपाली समुदायलाई झकझक्याएको छ। महोत्सवको पहिलो दिन राम कथा प्रवचन, नवाह रामायण पाठ र साँझ मंगलगानको कार्यक्रम रहेको छ। जन्ममोत्सवको विशेष कार्यक्रम वैशाख ३० गतेदेखि सुरु हुने जानकी मन्दिरका उत्तराधिकारी महन्त रामरोशन दासले बताए। तीन वर्षअघिदेखि जानकी नवमीलाई भव्यताका साथ मनाउन थालिएको हो। महोत्सवमा वैष्णव राम कथाको लागि वृन्दावन उत्तर प्रदेश भारतका वालव्यास सन्त हरिशरण उपाध्यायलाई बोलाइएको छ। प्रवचनका लागि मन्दिर बाहिर प्राङ्गणमा भव्य पंडाल लगाइएको छ। जानकी नवमीमा यसपटक शोभायात्रा, दूधमती साही स्नान, रामायण मेला, राम र सीतालाई केन्द्रित गरी कवि गोष्ठी, रामायणमा आधारित प्रश्नोत्तर प्रतियोगिता, मिथिला चित्रकला सम्बन्धी प्रदर्शनी, प्रादेशिक भाषाको सांस्कतिक कार्यक्रमसहितका कार्यक्रम गर्ने आयोजकले जनाएको छ। चताराधामका जगद्गुरु कृष्णदास महाराज, अयोध्याका मैथिली शरण दास, काशी बनारसका महन्थ राजकुमार दासलगायतका एक दर्जन बढी महात्मा आउने तयारी छ।"
"बाजुरामा ट्याक्टर दुर्घटना : एकको मृत्यु, दुई घाइते",बाजुरा : मार्तडीमा ट्याक्टर दुर्घटना हुँदा एकजनाको मृत्यु भएको छ। दुर्घटनामा अन्य दुईजना घाइते भएका छन्। मार्तडी बाट कोल्टी जाँदै गरेको लु ४ त ७८१ नम्बरको ट्याक्टर बुढीनन्दा नगरपालिका ५ दानसागुमा दुर्घटना भएको हो। दिउँसो सोढे २ बजे कोल्टीस्थित दानसाँघुमा दुर्घटना भएको जिल्ला प्रहरी कार्यालय बाजुराका प्रमुख प्रहरी नायब उपरीक्षक उद्धवसिंह भाटले बताए। मृत्यु हुनेमा बुढीनन्दा नगरपालिका ७ बस्ने २१ वर्षीय डपेन्द्र खड्का रहेका छन्। खड्काको उपचारको क्रममा कोल्टीस्थित प्रथामिक स्वास्थ्य केन्द्रमा मृत्यु भएको प्रहरी नायव उपरीक्षक भाटले बताए। घाइते हुनेमा चालक कैलाली जिल्ला घोडाघोडी नगरपालिका १० का १९ वर्षका खगेन्द्र चौधरी र स्वामीकार्तिक खापर गाउँपालिका ३ जुकोटका प्रकाश शाही रहेका छन्। दुईजना घाइतेको कोल्टी स्वास्थ्य संस्थामा उपचार भइरहेको छ।
भारतीय ट्रकले ठक्कर दिँदा स्कुटर चालकको मृत्यु,धनगढी : धनगढीको राजपुरमा भारतीय नम्बर ट्रकले ठक्कर दिँदा स्कुटर चालकको मृत्यु भएको छ। शुक्रबार साँझ धनगढी उपमहानगरपालिका३ का २६ वर्षीय टेकबहादुर बलायरको घटनास्थलमै मुत्यु भएको हो। युपी ३१ टी ४८१७ नम्बरको भारतीय ट्रकले से ६ प ३२१७ नम्बरको स्कुटीलाई ठक्कर दिँदा चालकको मुत्यु भएको हो। ट्रकमा स्थानीयले आगजनी गरेका छन्। आगो प्रहरी निभाएको कैलालीका प्रहरी नायव उपरीक्षक दक्षकुमार बस्नेतले जानकारी दिए। आक्रोशित स्थानीय सडकमा उत्रिएपछि नियन्त्रण गर्न प्रहरीले तीन राउण्ड अश्रुग्यास प्रहार गरेको थियो ।
अलपत्र अवस्थामा भेटिएकी महिलाको उद्धार,"बैतडी : बैतडीको पाटन नगरपालिका ९ को खोड्पे बजारमा अलपत्र अवस्थामा फेला परेकी एक महिलाको उद्धार गरिएको छ। बिहीबार राति करिब ९ महिनाको बच्चासहित सडकमा बसेकी महिलालाई देखेपछि स्थानीयले सम्बन्धित निकायलाई खबर गरेका थिए। पाटन नगरपालिका ९ का वडा अध्यक्ष लोकबहादुर भण्डारीले अलपत्र परेकी महिलाको उद्धार गरिएको बताए। उनले भने हामीले सडकमा अलपत्र अवस्थामा फेला परेकी महिलाको बिषयमा थाहा पाएपछि उद्धार गरेका हौं। अलपत्र अवस्थामा फेला परेकी महिलाको पहिचान भने खुल्न नसकेको संयुक्त राष्ट्रसंघीय जनसंख्या कोषका जिल्ला कार्यक्रम अधिकृत गणेश शाहीले बताए। हामीले ती महिलाको अवस्थाको बारेमा थाहा पाएपछि सुरक्षित महिला आवास गृहमा ल्याएर राखेका छौं, उनले भने। प्रहरीको सहयोगमा अलपत्र अवस्थामा रहेकी महिलालाई सुरक्षित महिला आवास गृहसम्म पुर्याइएको हो। अलपत्र अवस्थामा फेला परेकी महिलाको पहिचान खोज्ने कार्य जारी रहेको इलाका प्रहरी कार्यालय पाटनका प्रहरी निरीक्षक गिन्द्रबहादुर बोगटीले बताए। उद्धार गरिएकी महिलाले अलिअलि हिन्दी बोल्ने गरेको उनले बताए। उद्धार गरिएकी महिलाको ठेगाना पत्ता लगाउनका लागि प्रयास भइरहेको प्रहरी निरीक्षक बोगटीले बताए।"
१०० किलो गाँजा सहित २ पक्राउ,"मलंगवा : लागुऔषध गाँजा सहित सर्लाही प्रहरीले लालबन्दी नगरपालिका१४ गंगटेबाट दुईजनालाई पक्राउ गरेक छ। १०० किलो गाँजा सहित लालबन्दी नगरपालिका१४ गंगटेका ३३ वर्षे सानो कान्छा योन्जन र पर्साका ३४ वर्षे प्रगन सहनीलाई प्रहरीले प्रकाउ गरेको हो। इलाका प्रहरी कार्यालय लालबन्दीका प्रहरी निरीक्षक किरण प्रसाद न्योपानेका अनुसार पहाडी जिल्लाबाट हरियो गाँजा ल्याई प्रशोधन गरी भारत तथा स्थानीय बजारमा बेच्दै आएको गोप्य सूचनाको अधारमा योन्जनको घरमा छापा हान्दा गाँजा र चिप्स बनाउने मेशिन सहित उनीहरुलाई पक्राउ गरिएको हो। लागूऔषध नियन्त्रण ब्यूरो काठमाडौं र ईलाका प्रहरी कार्यालय लालबन्दी सर्लाहीका संयुक्त टोलीले छापा हान्दा १०० किलो गाँजा र गाँजा च्याप्ने काठको फर्मा रेन्ची, फलामको मेसिन (जग) समेत बरामद गरिएको प्रहरीले जनाएको छ। पक्राउ पर्नेहरु लामो समयदेखि लागुऔषध गाँजा ओसारपसारमा गर्दै आएको अनुसन्धानबाट खुल्न आएको छ। पक्राउ परेकाहरुलाई नियन्त्रणमा लिई अनुसन्धान भइरहेको प्रहरीले जनाएको छ।"
शिक्षामा पुरानै कार्यक्रम,"काठमाडौं : सरकारले शिक्षा सुधारका लागि यसअघि पूर्ण कार्यान्वयनमा ल्याउन नसकेको कार्यक्रमलाई नै समेटेर नीति तथा कार्यक्रम प्रस्तुत गरेको छ। राष्ट्रपति विद्यादेवी भण्डारीले शुक्रबार संसद्मा प्रस्तुत गरेको नीति तथा कार्यक्रममा धेरै पुरानासहित केही नयाँ कार्यक्रम समावेश गरेको छ। सरकारले छुट्टै कोष खडा गरी राष्ट्रपति शैक्षिक सुधार कार्यक्रम सञ्चालन गर्ने लक्ष्य लिएको छ। विद्यालयदेखि उच्च तहको शिक्षालाई सीपमूलक र व्यवहारिक बनाउन अभियान सञ्चालन गरिने भएको छ। पछिल्लो तथ्यांक अनुसार विद्यालय उमेर समूहका बालबालिकामध्ये ८१ प्रतिशत विद्यालय भर्ना भएका छन्। आगामी दुई वर्षभित्र नेपाललाई साक्षर घोषणा गरिने पनि सरकारी योजना छ। मुलुकलाई पूर्ण साक्षर बनाउन सरकारले वर्षौदेखि अभियान सञ्चालन गरेपनि सफल हुन सकेको छैन। व्यवस्थापकीय कमजोरी तथा पर्याप्त बजेट नहुँदा यो अभियान सफल भएको छैन। त्यस्तै शिक्षा, विज्ञान तथा प्रविधिको क्षेत्रमा विश्वस्तरको अध्ययन र अनुसन्धान गर्ने विशिष्टीकृत विश्वविद्यालयको रूपमा दुई वर्षभित्र मदन भण्डारी विज्ञान तथा प्रविधि विश्वविद्यालय सञ्चालनमा ल्याउने, अघिल्लो शैक्षिक वर्षमा सुरु गरिएको विद्यार्थी भर्ना अभियानलाई निरन्तरता दिइने तथा दुई वर्षभित्र विद्यालय जाने उमेर समूहका सबै बालबालिकालाई विद्यालय भर्ना गरिने सरकारी लक्ष्य छ। प्राथमिक तहमा भर्ना भएको जुनसुकै विद्यार्थीले माध्यमिक तह पूरा गर्ने सुनिश्चित गर्न सरकारले लक्षित वर्गलाई छात्रवृत्ति, दिवा खाजा र विद्यार्थीमैत्री पाठ्यक्रमको व्यवस्था गर्न लागेको छ। तर लक्षित वर्गको पहिचान नहुँदा र अनुगमन अभावमा यस्ता कार्यक्रम निस्प्रभावी बनेका छन्। विद्यार्थीले गुणस्तरीय शिक्षा प्राप्त गर्ने सुनिश्िचताका लागि सामुदायिक विद्यालयका शिक्षकलाई नियमित तालिम प्रदान गर्नुका साथै शैक्षिक सामग्रीको उत्पादन र वितरणमा जोड दिइने उल्लेख छ। दूरशिक्षा पद्धति अवलम्बन गरिने, उद्यमशीलता, मर्यादा र अनुशासनमा आधारित सामाजिक सांस्कृतिक मूल्यको प्रवध्द्र्धनमा योगदान गर्ने शैक्षिक प्रणाली विकास गरिने तथा विदुषी योगमाया आयुर्वेद विश्वविद्यालय स्थापनाका लागि आवश्यक पूर्वाधार विकास गरिने जस्ता योजना पनि सार्वजनिक गरिएको छ। प्राविधिक तथा व्यावसायिक शिक्षाको विस्तार, समृद्ध नेपाल निर्माणको आधार कार्यक्रमअन्तर्गत दुई वर्षभित्र सबै स्थानीय तहमा प्राविधिक विद्यालय सञ्चालन गरिने योजनाले समेटेको छ। अहिले ४ सय ५७ स्थानीय तहमा न्यूनतम एक प्राविधिक विद्यालय खुलेका छन्। सामुदायिक विद्यालयको पढाइको स्तर बढाउन माध्यमिक विद्यालयमा विज्ञान प्रयोगशाला निर्माणलाई तिब्रता दिइने, मदन भण्डारी प्रौद्योगिक विश्वविद्यालय स्थापनाका लागि प्रक्रिया आरम्भ गर्ने, प्राविधिक, व्यावसायिक तथा जीवनपयोगी शिक्षा प्रदान गरी देशलाई आवश्यक पर्ने दक्ष जनशक्ति विकासमा जोड दिने सरकारी योजना छ। प्राविधिक धारका जनशक्तिको अभाव पूर्ति गर्न मेधावी विद्यार्थीलाई छात्रवृत्तिमा विदेश पढ्न पठाउने योजना छ। पानीजहाज, रेल यातायात, सुरुङ प्रविधि, खनिज अन्वेषण, जलाशययुक्त जलविद्युत् आयोजनालाई आवश्यक पर्ने दक्ष जनशक्ति विकास गर्न छात्रवृत्तिमा स्वदेश तथा विदेशमा अध्ययन गराइनेछ नीति तथा कार्यक्रममा उल्लेख छ।"
विप्लवका इन्चार्ज र सेक्रेटरी फेरि पक्राउ,गोरखा : नेत्रविक्रम चन्द विप्लव नेतृत्वको नेकपाका जिल्ला नेतालाई अदालतले रिहा गरे लगत्तै फेरि प्रहरीले नियन्त्रणमा लिएको छ। जिल्ला इन्चार्ज योगेन्द्र कुमाल र सेक्रेटरी कपिल भट्टलाई अदालतले शुक्रबार पाँचपाँच हजार रुपैयाँ धरौटी लिएर रिहा गरेको थियो। तर केही सोधपुछ गर्नुछ भन्दै प्रहरीले फेरि नियन्त्रणमा लिएर जिल्ला प्रहरी कार्यालय पुर्याएको थियो। उनीहरुविरुद्ध प्रहरीमाथि आक्रमण गरी घाइते बनाएको र बम बिस्फोट सम्बन्धी दुईवटा मुद्दामा अनुसन्धानका लागि फेरि पक्राउ गरिएको प्रहरी प्रमुख एसपी भोला रावलले जानकारी दिए। प्रहरीले उनीहरुलाई बैशाख २२ गते पक्राउ गरी राजद्रोहको मुद्दा चलाएको थियो। वैशाख २२ मा नियन्त्रणका क्रममा सेक्रेटरी भट्टले धकेल्दा एक प्रहरी घाइते भएका एसपी रावलले बताए। धकेलाधकेलका क्रममा भट्ट पनि घाइते भएका थिए। यस्तै उनीहरुविरुद्ध बम विस्फोट सम्बन्धी उजूरी पनि दर्ता भएको एसपी रावलले बताए। जिल्ला अदालतबाट पक्राउ आदेश लिएर भट्ट र कुमाललाई पक्राउ गरिएको उनको भनाइ छ। यसअघि विभिन्न मितिमा पक्राउ परेका सोही पार्टीका विष्णु रिजाल र अञ्जु कुमाल भने पाँचपाँच हजार रुपैयाँ धरौटीमा रिहा भएका छन्। रिजाल विप्लव नेकपाका जिल्ला जनसरकार प्रमुख र कुमाल जिल्ला कमिटी सदस्य हुन्।
विद्यार्थी कोच्ने स्कुल बसलाई कारबाही,"भैरहवा : प्रचण्ड गर्मीमा विद्यार्थीहरुलाई पशुझैं कोचेर विद्यालय लैजाने बसलाई रुपन्देही प्रहरीले कारबाही गर्न थालेको छ। अभिभावकको गुनासो र प्रहरीसामुदाय साझेदारी कार्यक्रम अन्तर्गत क्षमता भन्दाबढी विद्यार्थी बोक्ने बसलाई प्रहरीले कारबाही गर्न थालेको हो। बिहीबार प्रहरीले जिल्लाभरीका स्कुल बस चेकजाँच गरेको छ। क्षमता भन्दाबढी विद्यार्थी बोक्ने बसलाई पहिलो पटक अन्तिम चेतावनी समेत दिएर छाडेका छ। तर, अटेर विद्यालयका संचालकले प्रहरीको चेतावनीलाई बेवास्ता गर्दै शुक्रबार पनि क्षमता भन्दा बढी विद्यार्थीहरुलाई पशुझैं बसमा कोचेपछि प्रहरी आक्रमक बनेको हो। क्षमता भन्दाबढी विद्यार्थी बोक्ने सवारी साधनलाई प्रहरीले नियन्त्रणमा लिएर यातायात नियमावली अनुसार कारबाही गर्दै क्षमता अनुसार मिलान गरेर विद्याथीलाई अर्को बसमा विद्यालय पठाएको छ। चेकजाँचमा क्षमताभन्दा बढी विद्यार्थी बोक्ने ७ वटा विद्यालयका १० वटा बस कारबाहीमा परेकोरुपन्देहीका प्रहरी नायब उपरीक्षक (डिएसपी) धर्मराज भण्डारीले जानकारी दिए। भण्डारीका अनुसार ९८ वटा स्कुले बसलाई शुक्रबार पहिलो पटक अन्तिम चेतावनी दिइएको छ। यदि यी बसहरुले भोलीका दिनमा चेतावनीलाई बेवास्ता गरे कारवाही हुने प्रहरीले जनाएको छ। कलिला बालबालिकालाई पशुझैं बसमा कोचेर विद्यालय पुयाउने गरेको गुनासो र जानकारी प्राप्त भएपछि हामीले कारवाहीको अभियान थालनी गरेका हौँ डिएसपी भण्डारीले अन्नपूर्ण पोस्ट्सगँ भने,पहिलो पटकको लागि छाडेका छौँहौँ, नमाने यसमा छुट हुँदैन, कारबाही समेत सुरु गरिसकेका छौँ। ट्राफिक नियमको उल्लंघन गरेर क्षमता भन्दाबढी विद्यार्थी बोक्दा ठूलो दुर्घटनाले कयौँ कलिला विद्यार्थीको ज्यान जानसक्ने हुदाँ ट्राफिक नियममा रहेर विद्यार्थी बोक्न लगाएको उनले बताए। प्रहरी कारबाहीमा सबैभन्दा बढी बुटवल क्षेत्रस्थिती प्यारामाउण्ट बोर्डिङ्ग स्कूलको ४ वटा बस परेको छन्। यस विद्यालयको बसले क्षमता भन्दाबढी विद्यार्थी बोकेको थियो। यस विद्यालयको ना ८ ख २७४६ नम्बरको ५७ सिट क्षमता भएको बसमा एक सय ५ जना विद्यार्थी जबरजस्ती कोचेर राखेको थियो। प्रहरीले विहीबार यही नम्बरको बसलाई अन्तिम चेतावनी दिदै पुन क्षमता भन्दा बढी विद्यार्थी नबोक्नु भन्दै छाडेको थियो। तर, विद्यालय प्रशासनले चेतावनीलाई अटेर गर्दै पुन क्षमता भन्दा बढी विद्यार्थी बोकाउँदा शुक्रवार कारवाहीमा परेको छ। त्यस्तै यही विद्यालयको लु १ क ३२११ नम्बरको ५७ सिट क्षमता भएको बसमा ८८ जना, लु १ क ११२८ नम्बरको ३६ सिट क्षमता भएको बसमा ७० जना, लु १ क १९४४ नम्बरको ३६ सिट क्षमता भएको बसमा ६० जना विद्यार्थी राखेकोमा प्रहरी कारबाहीमा परेको छ। त्यस्तै भैरहवाको वृहस्पती कलेजको लु १ क ४०६ नम्बरको ३० सिट क्षमता भएको बसमा ४५ जना, न्यू ईरा बोर्डिङ्ग स्कूलको लु १ क ७७८ नम्बरको ३० सिट क्षमता भएको बसमा ४० जना, सिद्धार्थ मेमोरियल स्कूलको लु १ क ४८९४ नम्बरको ४२ सिट क्षमता भएको बसमा ९८ जना, ग्यालेक्सी ईङ्गलिस बोर्डिङ्ग स्कूलको लु १ ख ७०२९ नम्बरको ४२ सिट क्षमता भएको बसमा ८८ जना, युनिक होम्स ईङ्गलिस स्कूलको ना २ च ३८९४ नम्बरको ७ जना सिट क्षमता भएको भ्यानमा २५ जना र कान्ति माध्यामिक विद्यालयको लु १ क १८१८ नम्बरको ४२ सिट क्षमता भएको बसमा १ सय २ जना विद्यार्थी राखेको पाइएको छ। कान्ति माविको बसलाई पनि प्रहरीले बिहिवार चेकजाँच अन्तिम चेतावनी दिएर छाडेको थियो। तर, प्रहरीको चेतावनी नमान्दा शुक्रबार कारबाहीमा परेको छ। प्रहरीको कारवाही एक दिन मात्र नभई समय समयमा छड्के चेकजाँच गरिरहनुपर्ने र कारवाही अभियान स्वागतयोग्य रहेको भैरहवाका सितल जिटीले बताए। विद्यालयको बसको सिटमा बसेको बच्चामाथि जबरजस्ती बच्चा बसालेर लग्ने गरेका छन् उनले भने,ससाना विद्यार्थीहरुलाई यसरी लैजाँदा उनीहरुको मस्तिष्कमा समेत असर पर्छ जसलाई विद्यालयले ध्यान दिएको पाइएको छैन। यसमा प्रहरीको यो अभियान निकै सराहनिय छ क्षमता भन्दा बढी विद्यार्थी बोक्ने बसलाई झन् कठोर कारबाही हुनुपर्छ।"
मुसा मार्ने विषादी खादा नाबालकको मृत्यु,"विराटनगर : मुसा मार्न राखिएको विषादी खाँदा मोरङको लेटाङ नगरपालिका९ मा १९ महिने नाबालकको मृत्यु भएको छ। स्थानीय दिलु बरालका नाबालक छोरा राजले मुसा मार्न पानीमा घोलेर थालमा राखिको विष अन्जानमा खाएको प्रहरीले बतायो। मुसा मार्ने विषादी पानीमा घोलेर थालमा राखिएको रहेछ, इलाका प्रहरी कार्यालय लेटाङका इन्सपेक्टर योगराज खतिवडाले भने,खेल्दै जाने क्रममा बच्चाले विष गरेका कारण घटना भएको पाइयो। प्रहरीका अनुसार विषादी घोलेर थालमा राखिएको पानी छोराले खाँदै गरेको अवस्थामा बुधबार दिउँसो १ बजेतिर आमा दिलुले देखेकी थिइन्। पानी खाएको केही बेरमै बिरामी परेपछि नाबालकलाई उपचारका लागि धरान लगिएको थियो। धरानस्थित बीपी कोइराला स्वास्थ्य विज्ञान प्रतिष्ठानमा उपचार हुन नसकेपछि उनलाई थप उपचारका लागि विराटनगरको नोबेल शिक्षण अस्पताल ल्याइएको थियो। उपचारका क्रममा विहीबार राती नाबालकको मृत्यु भएको प्रहरीले जनाएको छ। कोसी अस्पताल विराटनगरमा पोस्टमार्टम गरिएको शव शुक्रबार दिउँसो परिवारले जिम्मा लिएको छ।"
प्रहरी हिरासतमा रहेकी पूर्वसभासद् गायत्री साह अस्पताल भर्ना,"काठमाडौं : अस्पतालमा शिशु छाडेको आरोपमा पक्राउ परेकी पूर्वसभासद् गायत्री साह अस्वस्थ भएपछि अस्पतालमा भर्ना गरिएको छ । गत आइतबार पक्राउ परी महानगरीय प्रहरी वृत सातदोबाटोमा राखिएकी साहलाई शुक्रबार बिहान पाटन हस्पिटलको अकश्मिक कक्षमा भर्ना गरिएको गायत्रीकी बहिनी ऋतु साहले जानकारी दिएकी छिन् । शिशु जन्म दिएर अस्पतालमै छाडेको आरोपमा पूर्व सभासद् साह र उनका पति राजेश महतोलाई मेडिसिटी अस्पतालबाट पक्राउ गरी सातदोबाटो प्रहरी हिरासतमा राखिएको थियो । ललितपुरस्थित मेडिसिटी अस्तालले दिएका उजुरीका आधारमा सन्तान जन्माएर अस्पतालमै छोड्नु गैरकानुनी भएको भन्दै साह दम्पतिलाई पक्राउ गरिएको थियो । हिरासतमा राखेदेखि नै साह दम्पति आमरण अनशन बस्दै आएका छन् । साहको शरीरमा ग्लुकोजको मात्रा कम भएको र प्रेसर घटेको बहिनी ऋतुलेले बताइन । चिकित्सकको लापरवाहीका कारण डाउन सिण्ड्रोम भएको नवजात शिशु जन्मिएको भन्दै साह दम्पती विरोध र धर्नामा उत्रेका थिए । साहले गत चैत्र गुन २८ गते मेडिसिटी अस्तपालमा छोरा जन्माएकी थिइन् । बच्चा जन्मिएपछिको रिपोर्टमा अस्पतालले शिशुको स्वास्थ्य अवस्था ठिक रहेको जनाएको थियो। तर, केही दिनपछि अस्पतालले नै भारतमा पठाएको नमुना परीक्षणबाट शिशुमा डाउन सिन्ड्रोम रहेको खुलेको थियो। त्यसपछि साह दम्पत्तिले डा। निरासिंह श्रेष्ठ र उनी कार्यरत मेडिसिटी अस्पतालको गम्भीर लापरबाहीको सिकार आफूहरु भएको भन्दै शिशुको डिस्चार्ज लेटर लिन अस्वीकार गरेका थिए। यी दम्पतीले चिकित्सकको लापरवाहीले डाउन सिन्ड्रोम भएको बच्चा जन्मिएको दाबीसहित बच्चाको भरणपोषण र उपचारको जिम्मा अस्पतालले नै लिनुपर्ने माग गर्दै आएका छन् । यही विषयलाई लिएर अस्पतालले उनीहरुविरुद्ध उजुरी दिएको थियो। सोही उजुरीका आधारमा उनीहरु पक्राउ हुन् ।"
एसईईको उत्तरपुस्तिका जाँच्न छोडेर शिक्षक आन्दोलनमा,"काठमाडौं : चैतमा सम्पन्न माध्यमिक शिक्षा परीक्षा (एसईई)को उत्तरपुस्तिका परीक्षण छोडेर शिक्षक आन्दोलनमा उत्रेका छन्। उत्तरपुस्तिकालाई अलपत्र पारेर उनीहरुले परीक्षण केन्द्रमै ताला लगाएका छन्। परीक्षणवापतको रकम बढाउनुपर्ने माग उनीहरुले राखेका छन्। उत्तरपुस्तिका परीक्षण सुरु हुने बेलासम्म चुपचाप लागेका उनीहरु उत्तरपुस्तिका जिम्मा लिएर परीक्षण समेत सुरु भएपछि आन्दोलनमा उत्रेका हुन्। परीक्षण नै प्रभावित हुनेगरी आन्दोलनमा उत्रेपछि उनीहरुको सर्वत्र आलोचना भएको छ। उनीहरुले भने परीक्षणवापत पाउनु पर्ने रकम नबढाएसम्म ताला नखोल्ने र आन्दोलनलाई जारी राख्ने बताएका छन्। आन्दोलनमा तीनवटा शिक्षकका संघ संगठन सहभागी छन्। नेपाल राष्ट्रिय शिक्षक संगठन, एकीकृत अखिल नेपाल शिक्षक संगठन र नेपाल शिक्षक संघ आन्दोलनमा सहभागी छन्। पनिकाले मुलुकभर ६० वटा केन्द्रबाट उत्तरपुस्तिका परीक्षण गरिरहेको छ। एसईई परीक्षामा मुलुकभर ४ लाख ७० हजार सहभागी थिए। उनीहरुको परीक्षा चैत अन्तिममा सकिएको थियो।"
शिक्षक सरुवामा एकरूपता अपनाइने,"दमौली : माध्यमिक तहका शिक्षकको सरुवा तथा व्यवस्थापनका लागि बाटो खुलेपछि तनहुँका स्थानीय तहले एकरूपता कायम गर्ने निर्णय गरेका छन्। व्यास नगरपालिकाका प्रमुख वैकुण्ठनाथ न्यौपानेको अध्यक्षतामा दमौलीमा बसेको सबै तहका प्रमुख तथा उपप्रमुख र शिक्षा, युवा तथा खेलकुद शाखाका प्रमुख सहभागी बैठकले यस्तो निर्णय गरेको हो। बैठकले स्थानीय तहको ऐन तथा नियमावलीमा व्यवस्था गरेर प्रधानाध्यापकको नियुक्ति, शिक्षकको सरुवा, नियुक्ति व्यवस्थापन तथा दरबन्दी मिलान गर्ने निर्णय गरेको छ। यसैगरी, विद्यालय समायोजन, करार नियुक्ति आदिका लागि शिक्षा ऐन तथा नियमावलीमा व्यवस्था गरी स्थानीय तहबाटै गर्ने व्यवस्था मिलाउने निर्णय गरिएको छ। एउटै बुँदामा समावेश गरिएको निर्णयमा संघ तथा प्रदेश सरकारबाट वितरण गरिने भौतिक निर्माणका कार्यक्रम स्थानीय तहको निर्णय तथा सिफारिसअनुसार विद्यालयलाई वितरण गर्ने र स्थानीय तहकै जिम्मामा नियमन गर्नेसमेत उल्लेख छ। व्यास नगरपालिका र बन्दीपुर गाउँपालिकासहित केहीले शिक्षा ऐनको व्यवस्था गरेका छन्। तर, धेरैजसोले ऐन बनाउनै बाँकी छ। बैठकको निर्णयका आधारमा शिक्षकको सरुवा तथा व्यवस्थापनका प्रावधान पनि ऐनमा समेट्ने तयारी बाँकी तहले गरेका छन्। तर, यसमा शिक्षकका पेसागत संगठनले भने विरोध जनाएका छन्। व्यास नगरपालिकाको हलमा भएको बैठकमा शिक्षकका पेसागत संगठनका प्रतिनिधिले निर्णय प्रक्रियामा आपत्ति जनाउँदै हस्ताक्षर गरेनन्। उनीहरूले शिक्षकको सरुवा र बढुवा तथा कार्यसम्पादन मूल्यांकन शिक्षक सेवा आयोगमार्फत हुनुपर्ने माग गरेका थिए। शिक्षक संघ तनहुँका अध्यक्ष कमलभक्त पोखरेलले अरू विषयमा सहमत भए पनि सरुवा बढुवा र कार्यसम्पादन मूल्यांकन गर्ने विषय आयोगमार्फत हुनुपर्ने अडानका कारण निर्णयमा सहमत नभएको बताए। सबै शिक्षकका पेसागत संगठनले निर्णयमा हस्ताक्षर नगरे पनि स्थानीय तहका प्रमुखले भने कानुनले अधिकार दिएको भन्दै विरोधका बाबजुद पनि निर्णयमा फेरबदल नहुने बताएका थिए।"
मिडिया काउन्सिल विधेयकप्रति महासंघको आपत्ति : मस्यौदा सच्याउन माग,"काठमाडौं : नेपाल पत्रकार महासंघले संसदमा दर्ता भएको मिडिया काउन्सिल सम्बन्धी विधेयकको प्रावधानप्रति आपत्ति जनाएको छ। शुक्रबार बसेको महासंघ केन्द्रीय समितिको आकस्मिक बैठकले विधेयकप्रति आपत्ति जनाएको हो। महासंघले संसदमा वैशाख २६ गते दर्ता भएको मिडिया काउन्सिल सम्वन्धी विधेयकका प्रावधानप सच्याउन जोडदार मागसमेत गरेको छ। नेपाल सरकारमन्त्री परिषद्बाट पारित भएर संसदमा वैशाख २६ गते दर्ता भएको मिडिया काउन्सिल सम्बन्धी विधेयकका प्रावधानप्रति महासंघको गम्भीर ध्यानाकर्षण भएको छ, महासंघको विज्ञप्तिमा भनिएको छ, महासंघ, प्रेस काउन्सिलसहित सरोकार पक्षसँगको छलफल र सहमतिविना संसदमा दर्ता गरिएको उक्त विधेयकका प्रावधानहरुले मिडिया काउन्सिललाई सरकार नियन्त्रित अंगकारुपमा स्थापित गर्नुका साथै स्वतन्त्र पत्रकारितामाथि अंकुश लगाउने महासंघको ठहर छ। महासंघले विधेयक तत्काल फिर्ता लिन सरोकारवाला पक्षसँग माग गरेका छन्। महासंघ उक्त विधेयक तत्काल फिर्ता लिई सरोकार पक्षसमेतको छलफल र सहमतिमा नेपालको संविधानको मूल भावना, प्रेस तथा अभिव्यक्ति स्वतन्त्रता सम्वन्धी अन्तराष्ट्रिय मूल्य, मान्यताका आधारमा पुनः विधेयक मस्यौदा गर्न सरकारसँग जोडदार माग गर्दछ, महासंघको विज्ञप्तिमा भनिएको छ। महासंघका निर्णय जस्ताको तस्तै : प्रेस विज्ञप्ति नेपाल पत्रकार महासंघ उपलब्ध केन्द्रीय समितिको आकस्मिक बैठक महासंघका अध्यक्ष गोविन्द आचार्यको अध्यक्षतामा २०७६ बैशाख २७ गते केन्द्रीय कार्यालय काठमाडौंमा सम्पन्न भएको छ । बैठकले गरेका निर्णय जानकारीका लागि यो प्रेस विज्ञप्ति जारी गरिएको छ । १ नेपाल सरकार मन्त्री परिषदवाट पारित भई संसदमा बैशाख २६ गते दर्ता भएको मिडिया काउन्सिल सम्वन्धी विधेयकका प्रावधानप्रति महासंघको गम्भीर ध्यानाकर्षण भएको छ । महासंघ, प्रेस काउन्सिलसहित सरोकार पक्षसँगको छलफल र सहमतिविना संसदमा दर्ता गरिएको उक्त विधेयकका प्रावधानहरुले मिडिया काउन्सिललाई सरकार नियन्त्रित अंगकारुपमा स्थापित गर्नुका साथै स्वतन्त्र पत्रकारितामाथि अंकुश लगाउने महासंघको ठहर छ । महासंघ उक्त विधेयक तत्काल फिर्ता लिई सरोकार पक्षसमेतको छलफल र सहमतिमा नेपालको संविधानको मूल भावना, प्रेस तथा अभिव्यक्ति स्वतन्त्रता सम्वन्धी अन्तराष्ट्रिय मूल्य, मान्यताका आधारमा पुनः विधेयक मस्यौदा गर्न सरकारसँग जोडदार माग गर्दछ । २ संसदमा विचाराधिन अवस्थामा रहेका विज्ञापन सम्वन्धी ऐन र सूचना प्रविधि सम्वन्धी ऐनमा प्रेस स्वतन्त्रता विरोधी दफा सच्चाउन माग गर्दछ । साथै मस्यौदा हुँदै गरेका आम संचार ऐन र सार्वजनिक सेवा प्रसारण ऐनका सम्वन्धमा सबै सरोकारवाला पक्षसँग छलफल र सहमति कायम गर्न आग्रह गर्दछ । यी कानूनमा प्रेस तथा अभिव्यक्ति स्वतन्त्रताको निर्वाध प्रयोग, संरक्षण र संवद्र्धनका लागि महासंघ सरकार र सम्वद्ध सबै पक्षको गम्भीर ध्यानाकर्षण गराउदछ । ३ केन्द्रीय समितिको बैठक अघि पत्रकार महासंघको आयोजनामा संचार सम्वद्ध विभिन्न संघ, संगठन र संस्थाका अध्यक्ष तथा प्रतिनिधिहरुसँग संयुक्त बैठक बस्यो । उक्त बैठकमा प्राप्त सुझाव समेतका आधारमा मिडिया काउन्सिल विधेयकको प्रेस स्वतन्त्रता विरोधी प्रावधानका विरुद्ध महासंघले निम्नाअनुसार विरोधका कार्यक्रम तय गरेको छ । संघर्षका कार्यक्रमहरु बैशाख २९ गतेः महासंघका पूर्व पदाधिकारी, संचारमाध्यमका सम्पादक, कानूनविद र विज्ञहरुसँग छलफल । बैशाख ३० गतेः संसदका सम्माननीय सभामुख, राष्ट्रिय सभाका सम्माननीय अध्यक्षलाई ज्ञापनपत्र बुझाइने । बैशाख ३१ गतेः संसदका सम्वन्धित समितिका सभापति र सदस्यहरुसँग छलफल । जेठ १ गतेः कार्यक्षेत्रमा कालोपट्टी लगाएर काम गर्ने । महासंघ केन्द्रीय कार्यालय, प्रदेश कार्यालय र शाखा कार्यालयमा सरोकार पक्षबीच बृहद छलफल कार्यक्रम आयोजना गर्ने । जेठ ३ गते ः काठमाडौंमा संसद वाहिर र जिल्लाहरुमा सदरमुकाममा संचार साधनसहित बृहद प्रदर्शन गर्ने । रमेश विष्ट महासचिव"
"सिड्स व्यांक ठगी प्रकरणः कर्मचारी विरुद्ध मुद्दा, सञ्चालक फरार","ओखलढुंगा : किसानलाई कुखुराका दाना, चल्ला र व्यवसायिक कृषिका लागि बिउ बिजन उपलब्ध गराउने भन्दै किसानबाट रकम असुलेर सञ्चालक भागेपछि व्यांकमा काम गर्ने कर्मचारी ठगी मुद्दामा समातिएका छन्। किसानबाट लिइएको लाखौं रकम लिएर सञ्चालक भागेपछि उक्त व्यांकमा काम गर्दै आएका दुई कर्मचारीसहित एकजना सवारी चालकलाई समेत प्रहरीले पक्राउ गरेको छ। १ सय ५२ जनाभन्दा बढी किसानबाट रकम संकलन गरेर कुखुराका चल्ला, दाना तथा अन्य बिउबिजन नदिइ रकम लिएर व्यांक सञ्चालक चम्पादेवी गाउँपालिका ६ का सुवास कार्की भागेका थिए। उनी भागेपछि किसानले ठगिएकोभन्दै जिल्ला प्रहरी कार्यालय ओखलढुंगामा वैशाख २ गते जानकारी गराएपछि व्यांकमा काम गर्ने अशोक दाहाल र अनिल फुयाँललाई प्रहरीले पक्राउ गरेको थियो। सयौं किसानले लिखित उजुरी गरेपछि दाहाल र फुयाँल दुवैजनालाई प्रहरीले हिरासतमा राखेर अनुसन्धान गरिरहेको छ। सवारी चालकमाथि समेत अनुसन्धान भइरहेको प्रहरीले जनाएको छ। फरार रहेका सञ्चालक सुवास कार्कीसहित कर्मचारी दाहाल र फुयाँलविरुद्ध ठगी मुद्दा दर्ता गरेर अनुसन्धान थालिएको जिल्ला प्रहरी कार्यालय ओखलढुंगाका डिएसपी पुष्पराज मल्लले बताए। उनले फरार रहेका सञ्चालकको खोजी भइरहेको जानकारी दिए। कार्की नसमातिए पनि उनी प्रतिवादी कायमभइ मुद्दा अघि बढ्ने मल्लको भनाइ छ। व्यांकका नाममा सनराईज व्यांकको ओखलढुंगास्थित रमाइलोडाँडामा खाता खोलेर किसानलाई रकम जम्मा गर्न लगाएका कार्कीले खाताबाट रकम निकालेर ०७५ चैतको अन्तिम साता नै भागेका थिए। किसानको २० हजारदेखि पाँच लाखसम्म रकम लिएर सञ्चालक भागेपछि आफूहरु डुबेको सिद्धिचरण नगरपालिका २ का किसान लेखनाथ शर्माले बताए। नेतासम्म पहुँच स्थापित गरेका कार्कीलगायतका दोषीलाई जोगाउन राजनीतिक रुपमा दबाब आइरहेकाले उनीहरुलाई उन्मुक्ति दिइने हो कि भन्ने आशंका बढेको शर्माको भनाइ छ। सिद्धिचरण नगरपालिका भित्रै २ सय बढी किसानले कार्कीलाई रकम व्यांकमार्फत बुझाएको शर्माले दावी गरे शर्माजस्ता थुप्रै किसानले पशु पालन र कुखुरा पालनका लागि रकम बुझाएका छन्। पशु पालनका लागि १ लाख बुझाएपछि सञ्चालक भागेको सिद्धिचरण नगरपालिका ५ का उमाकान्त दाहालले बताए। सबै किसानको रकम यकिन गर्दा ५ करोड बढी लिएर सञ्चालक भागेको उनको आरोप छ। सिड्स व्यांकका दुई कर्मचारी प्रहरी हिरासतमा छन्। सञ्चालक कार्कीले भने केही किसानसँग लिएको रकम कर्मचारीले फसाएको, कमाएर रकम फिर्ता गरिदिने फेसबुकमार्फत आश्वासन दिने गरेका छन्। सामाजिक सञ्जालमा सक्रिय रहने कार्कीलाई दबाबमा प्रहरीले समाउन आनाकानी गरेको पीडित किसानको गुनासो छ। किसानलाई चल्ला र दाना खोरमै पुर्याउने, उत्पादित मासु किनेर बजारसम्म लैजानेलगायतका शर्तमा कार्कीले रकम असुलेका थिए।करोडौं रकम जम्मा भएपछि कार्की भागेको अर्का पीडित किसान सिद्धिचरण नगरपालिका ११ का स्थानीय प्रकाशचन्द्र श्रेष्ठले बताए।उनले सिड्स व्यांकका नाममा रहेको खाताबाट ५ लाख रुपैयाँ सनराईज व्यांकमा जम्मा गरेपछि सञ्चालक फरार भएको गुनासो गरे। ठगिएका किसान यकिन नभएपनि १ सय ५२ जनाभन्दा बढी प्रहरीमा उजुरी गरिसकेका छन्। प्रहरीकहाँ दैनिक उजुरी लिएर आउने क्रम चलिरहेको छ। किसानका उजुरीका आधारमा ठगिएको रकम यकिन गरेर मुद्दा अघि बढाइने प्रहरीले जनाएको छ। चार महिना अघि सञ्चालनमा आएको सिड्स व्यांकले सुरु सुरुमा किसानलाई प्राविधिक सल्लाह दिनुका साथै बिउ,दाना तथा चल्ला उपलब्ध गराएको थियो। किसानले विश्वास गरेर दिएको अग्रमी भुक्तानी रकम पाएपछि सञ्चालक फरार भएका हुन्।"
ब्राउन सुगरसहित दुई भारतीय पक्राउ,"विराटनगर : प्रहरीले मोरङको धनपालथान गाउँपालिका३ बतौनीबाट लागुऔषध ब्राउन सुगर (खैरो हेरोइन) सहित दुईजना भारतीय नागरिकलाई पक्राउ गरेको छ। प्रदेश १ प्रहरी कार्यालय विराटनगरका प्रवक्ता डीएसपी सिद्ध न्यौपानेका अनुसार बिहीबार राति ११:४५ बजे उत्तरबाट दक्षिणतर्फ जाँदै गरेको डी एल ७ सी एम ०१७६ नम्बरको स्कोरपिओ गाडीबाट १ सय २५ ग्राम ब्राउन सुगर बरामद भएको थियो। पछिल्लो समय प्रहरीले मोरङबाट सबैभन्दा ठूलो परिणाममा ब्राउन सुगर बरामद गरेको हो। गाडीबाट ब्राउन सुगर बरामद भएपछि चालक भारत कुसाकट्टा१५ पाडरियाका २८ वर्षीय सन्तोश मण्डल र गाडीमा सवार २४ वर्षीय कमरुल खानलाई पक्राउ गरिएको डीएसपी न्यौपानेले बताए। पक्राउ परेकाहरु लामो समयदेखि ब्राउन सुगरको कारोवारमा संलग्न व्यक्ति भएको प्रहरीको दाबी छ। उनीहरु विरुद्ध लागुऔषध ऐन अन्तर्गतको मुद्दा चलाउन शुक्रबार म्याद थप गरेर अनुसन्धान अघि बढाइएको प्रहरीले जनाएको छ । त्यस्तै लागुऔषध नियन्त्रण ब्युरो विराटनगरको टोलीले सुनसरीको धरान उपमहानगरपालिका७ का २९ वर्षीय प्रेम विकलाई लागुऔषधसहित पक्राउ गरेको छ । विराटनगर भन्सार कार्यालयको १ नम्बर ढाटबाट पक्राउ परेका विकको साथबाट ३५ एम्पुल एभिल, ३५ एम्पुल लुपिजेसिक, ३५ एम्पुल डाईजेल्याब बरामद भएको मोरङ प्रहरीका प्रवक्ता डीएसपी घनश्याम श्रेष्ठले बताए। उनका अनुसार भारतको जोगवनीबाट नेपालतर्फ आउँदै गरेको अवस्थामा विकलाई लागुऔषधसहित पक्राउ गरिएको हो। उनी विरुद्ध लागुऔषध ऐन अन्तर्गतको मुद्दा चलाउन शुक्रबार म्याद थप गरेर अनुसन्धान अघि बढाइएको प्रहरीले जनाएको छ।"
छोरी जिउँदै जलाएको आरोपमा आमाबुवा पक्राउ,दार्चुला : व्यास गाउँपालिका ५ चुकपानी बस्ने एक दम्पत्तीले आफ्नै छोरीलाई जिउँदै जलाएको आरोपमा पक्राउ परेका छन्। बुवा २४ वर्षीय नबिन विष्ट र आमा शिला विष्टले १० महिनाकी छोरी अनुश्का विष्टलाई जिउँदै जलाएको स्थानीयले बताएका छन् । विष्ट दम्पत्तीले बिहीबार राति १० बजे घरबाट २ सय मिटर टाढा रहेको सुकेको खर 'गाज्यौ' को थुप्रो भित्र राखेर बाहिरबाट आगो लगाइ छोरीलाई मारेको प्रहरीले जनाएको छ। छोरीको हत्या गरेर भाग्ने क्रममा स्थानीयले दुबैजनालाई नियन्त्रणमा लिएर प्रहरीलाई खबर गरेका थिए। अहिले दुवैजनालाई नियन्त्रणमा लिएर अनुसन्धान भइरहेको जिल्ला प्रहरी कार्यालय दार्चुलाका प्रहरी निरीक्षक हिक्मतबहादुर बोहराले जानकारी दिए।
शिक्षक नहुँदा विद्यालय बन्द,"गोरखा : देशभरका विद्यालयमा भर्ना अभियान सुरु भएको एक महिना पुग्न लागेको छ। तर, चुमनुब्री गाउँपालिकाका ६ वटा विद्यालय अहिलेसम्म खुलेका छैनन्। तिब्बतको सीमाक्षेत्रमा रहेका छुलेनिले, साम्दो, चुम्लिङ, सिप्चेत, गुम्बा हिमाली र प्रोक आधारभूत विद्यालय बन्द रहेका हुन्। शिक्षकविहीन भएपछि ती विद्यालय नयाँ शैक्षिक सत्र सुरु भएदेखि नखुलेको स्थानीयले बताएका छन्। एकएक जना मात्र शिक्षक रहेका ती विद्यालयमा शिक्षा सेवा आयोगबाट स्थायी हुनेको नतिजा सार्वजनिक भएपछि उनीहरू बाहिरिएका थिए। पहिला काम गर्ने अस्थायी मास्टरको जागिर गयो। नयाँ शिक्षक आएका छैनन्, निले गाउँका याङ्जेन लामाले भने, त्यसैले यहाँको स्कुल अहिलेसम्म खुलेको छैन। स्कुल नै नखुलेपछि यहाँ विद्यार्थी भर्ना कसले गर्ने, किताब कसले ल्याउने ? शिक्षक सेवा आयोगको नतिजा सार्वजनिक भएपछि चुमनुब्री गाउँपालिकाभरिका विद्यालयमा १४ जना शिक्षक एकैचोटि बाहिरिएका थिए। स्थायी शिक्षक भएको विद्यालयमा ढोका खोल्ने शिक्षक छन् तर अस्थायी मात्र भएकामा त सबैको जागिर सकियो। अहिले ढोका खोल्ने मान्छे पनि छैन, गाउँपालिकाका शिक्षा शाखा प्रमुख नारायण अधिकारीले भने। शैक्षिक सत्र सुरु भए पनि स्कुल नखुलेपछि गाउँका बालबालिका बाआमासंँग बारीको काममा र गोठालो गएको वडा नम्बर ४ का अध्यक्ष पेमा डुण्डुप लामाले बताए। प्रोक आधारभूतमा चाहिँ लामा शिक्षा दिने एक जना गुरु छन्, उनले भने, एक घण्टा लामा शिक्षा दिन्छन्। सरकारी स्कुलचाहिँ बन्द छ। छुलेनिले कक्षा दुईसम्म सञ्चालित विद्यालय हो। चुम्लिङ कक्षा पाँचसम्म, सिप्चेत पनि कक्षा पाँचसम्म सञ्चालित छन्। त्यस्तै, साम्दो इसिडी, प्रोक कक्षा दुईसम्म र गुम्बा हिमाली कक्षा दुईसम्म सञ्चालित छन्। सो क्षेत्रका पेमाथाङ आधारभूत, लोक्पा, क्य्राक, क्वाक, मनास्लु इन्द्रेणी, नाम्रुङ र स्यो आधारभूत विद्यालय यसअघि नै सरकारले विधिवत् रूपमा बन्द गरिसकेको थियो। बन्द रहेका विद्यालयमध्ये भूकम्पले भत्काएको छुलेनिले र प्रोकको भवन अहिलेसम्म नबनेको गाउँ शिक्षा शाखाले जनाएको छ। सिप्चेत र गुम्बा हिमाली भने लाखौं रुपैयाँ लगानीमा नयाँ भवन निर्माण भइसकेका छन्। शिक्षक कसले नियुक्ति गर्ने भन्नेबारे अन्योल भएकाले नियुक्ति गर्न ढिला भएको गाउँ शिक्षा शाखाका अधिकृत नारायण अधिकारीले जानकारी दिए। आयोगको रिजल्ट आउनेबित्तिकै त्यहाँ कार्यरत अस्थायी शिक्षकको जागिर गइहाल्यो, अधिकारीले भने, अब बैठक बसेर नियुक्तिका लागि अनुमति दिन्छौं। दुर्गमको ठाउँ, शिक्षक पाउन पनि मुस्किल छ। गाउँपालिकाका प्रमुख प्रशासकीय अधिकृत तालिममा रहेकाले बैठक बसेर अनुमति दिने प्रक्रियामा जान ढिलाइ भएको उनले बताए।"
बिचल्लीमा परेका बाजुराका ४ बालबालिका एसोएसको संरक्षणमा,"बाजुरा : आमाको मृत्युपछि बिचल्लीमा परेका तीनजना बालबालिकालाई एसोएस बालग्राम भक्तपुरले संरक्षणको जिम्मा लिएको छ। हिमाली गाउँपालिका ६ की बच्ची लुहारको मृत्युपछि उनका ३ जना छोराछोरी बिचल्लीमा परेका थिए।लुहारको मुटु र फोक्सोको रोगबाट गत साउनमा मृत्यु भएको थियो। त्यस्तै बुढिगंगा नगरपालिका ९ का ५ वर्षीय अविशेष थापालाई पनि एसोएसले संरक्षणको जिम्मा लिएको सामाजिक अगुवा नरेन्द्र थापाले बताए। बुवा भक्त थापा बेपत्ता र आमाले दोस्रो बिहे गरेपछि अविशेष साहाराबिहिन भएका थिए। मृतकका श्रीमान् शान्त लुहार पनि फोक्सोका बिरामी छन्।हाल उनको वीर अस्पतालमा उपचार भइरहेको छ।उनको मुटुको दायाँ भाग फेल भएको चिकित्सकले बताएका छन्।आमाको मृत्यु र बुवा अस्पतालको शैयामा भएपछि तीन भाइबहिनी अलपत्र परेको समाचार अन्नपूर्णपोष्टडटकममा प्रकाशित भएको थियो। 'समाचार प्रकाशितपछि हामीले खबर पायौं, त्यसपछि स्थलगत अध्ययन गरेर उनीहरुको अवस्था निकै दयनीय पाएपछि एसोएसले शिक्षा, दिक्षा र पालन पोषणको जिम्मा लिएको,' एसोएस बालग्राम धनगढीका प्रमुख पदम हमालले बताए। तीनैजना बालबालिकाको एसोएस बालग्रामले जिम्मा लिएको एसोएस बालग्राम भक्क्तपुरका प्रमुख खगेन्द्र नेपालले बताएका छन्।एसोएस बालग्राम भक्क्तपुरले ११ वर्षका प्रविन्द्र लुहार, ९ वर्षका सुमना लुहार र २ वर्षीया प्रीया लुहारलाई संरक्षण दिने भएको हो। स्थलगत अध्यनका लागि एसोएस बालग्राम भक्क्तपुरका प्रमुख खगेन्द्र नेपाल, एसोएस बालग्राम धनगढीका पदम हमालसहित बाजुरा पुगेका थिए। वीर अस्पतालमा उपचार गराइरहेका शान्त लुहारले छोराछोरीको बालग्रामले जिम्मा लिएपछि खुसी लागेको बताए। यसअघि भक्तपुरको चाँगुनारायण निवासी हाल क्यानडामा बस्दै आएका दिनेश ढुंगानाको परिवारले बालबालिकाको पढाइ र शान्त लुहारको उपचारका लागि ७९ हजार ६ साय ३० रुपैयाँ सहयोग गरेका थिए।"
'स्टिङ अपरेशन' गर्न दिएको घुस रकम हराएपछि,"बाँके : अख्तियार दुरुपयोग अनुसन्धान आयोग बुटवल सम्पर्क कार्यालय नेपालगञ्जले वैशाख २१ गते साँझ नेपालगञ्ज चारबाहिनीस्थित श्री लयर्स च्याम्बरमा छापा मार्यो। सो क्रममा उच्च अदालत तुलसीपुर नेपालगञ्ज इजलासका टाइपिस्ट सुब्बा कृष्णकुमार पाठकलाई पक्राउ गर्यो। मुद्दामा सहजीकरण गरिदिने भन्दै पाठकले सेवाग्राहीसँग घुस मागेको उजुरीका आधारमा अख्तियारको टोलीले उनलाई समातेको थियो। पाठक पक्राउपछि अख्तियारले एक विज्ञप्ति जारी गर्दै ३ लाख घुससहित पाठकलाई रङ्गेहात समातेको भन्यो । तर, घटना त्यसो थिएन। घुस रकम भनिएको ३ लाख पाठकबाट बरामद नभएको रहस्य खुल्यो। अख्तियारले भनेजस्तो रङ्गेहात घुस रकमसहित पाठक पक्राउ परेनन्। जसका कारण यतिखेर अख्तियारभित्र तनाव भएको छ। आर्थिक अनियमितता नियन्त्रणमा सक्रिय रहेको अख्तियारकै लापरवाहीले तनाव भएको हो। यसरी गायब भयो घुस रकम वैशाख २१ गते शनिबार अख्तियार दुरुपयोग अनुसन्धान आयोगले घुस लिने कर्मचारीविरुद्ध 'स्टिङ अपरेशन' गर्दै भ्रष्टाचार मुद्दा चलायो।घुस माग्ने कर्मचारीलाई मुद्दा चलाउन उसले सेवाग्राहीलाई घुस रकम उपलब्ध गराउने गर्छ। जुन रकम सेवाग्राहीले कर्मचारीलाई बुझाउँछन्। ती नोटको फोटोकपी यसअघि नै अख्तियारले राखेको हुन्छ। यसप्रकार घुस माग्ने कर्मचारीलाई उजुरीकर्ताको सहयोगमा रकम दिएर गरिने कारवाही नै 'स्टिङ अपरेशन' हो। उच्च अदालतका कर्मचारी पाठकलाई पक्राउ गर्न पनि यही विधि अपनाएको थियो अख्तियारले। तर, अख्तियार यो पटक भने चुक्यो। सेवाग्राहीलाई उपलब्ध गराएको घुस रकम नै गायब भएको छ। अर्थात् पक्राउ परेका अभियुक्तबाट रकम फेला परेन। घुस रकम लिएर सेवाग्राही घटनास्थलतिर लागे।उनीसँगसँगै आयोग टोली रङ्गेहात समात्ने भनेर अख्तियार पछिपछि लाग्यो। तर, अख्तियारको टोलीले पाठकलाई आफ्नो नियन्त्रणमा लियो। घुस रकम भने लिन पाएन। घुस रकमसहित पाठकका छोरा फरार श्री लयर्स च्याम्बरमा घुस लेनदेन भएको पाइएको भन्दै अख्तियारले अदालतभित्र हुने भ्रष्टाचारमा वकिलको संलग्नताबारे पनि अनुसन्धान अघि बढायो।आर्थिक लेनदेन भइरहेको ल फर्ममा केही ढिला पुगेको आयोगको यही कमजोरीको भरपूर फाइदा उठाइएको छ। ल फर्ममा पाठकका छोरा विपीन पनि घुस लेनदेनका क्रममा सँगै थिए। घुस लेनदेन भइसकेपछि विपीनले तत्कालै बुबा पाठकको इशारा बुझेर ३ लाख रकम लिएर सुइँकुच्चा ठोके। आयोग कर्मचारी पुग्दा उनी त्यहाँबाट टाप कसिसकेका थिए। पाठकले चलाखीपूर्ण घुसको कारोबार गर्दै लिएको घुस रकम छोराका साथ पठाए। जब अख्तियारको टोली ल फर्म पुग्यो, विपीन ओझेल परिसकेका थिए। पाठकले अख्तियारको टोलीभन्दा एक कदम अघि बढेर चलाखी गरेका रहेछन्। जसबाट अख्तियारका अधिकारीहरु अचम्मित हुनुका साथै तनावमा पनि परेका छन्। रङ्गेहात भने पनि घुस रकम बरामद नहुँदा यो मुद्दा कमजोर बनेको छ। अनि अख्तियारले सार्वजनिकरूपमा रङ्गेहात पक्राउ भनेको कुरा पनि झुठो सावित भएको छ।घुस रकम लिएर फरार भएको भनिएका विपीन फेला नपर्दासम्म यो विषयको समाधान लाग्ने देखिँदैन। घुस रकम लिएर विपीन भारततिर लागेको बुझिएको छ। अख्तियार दुरुपयोग अनुसन्धान आयोगको कार्यालय बुटवल सम्पर्क कार्यालय नेपालगञ्जका सूचना अधिकारी कृष्णप्रसाद पौडेलले अनुसन्धानका क्रममा रहेको भन्दै पाठकका छोराको खोजी भइरहेको जानकारी दिए।"
झुन्डिएको अवस्थामा शव फेला,दार्चुला : मार्मा गाउँपालिका१ पाकु बस्ने वीरबल महराका २६ वर्षीय छोरा दलबहादुर महरा झुन्डिएको अवस्थामा फेला परेका छन्। गोठको दिवालमा भएको प्वालमा खेत जोत्ने जुवा अड्याएर प्लाष्टिकको डोरीले पासो लगाइ झुण्डिएको अवस्थामा शव फेला परेको प्रहरी निरीक्षक रबिन्द्र कठायतले जानकारी दिए घट्नाबारे शुक्रबार बिहान आफन्तले टेलिफोनमार्फत जानकारी गराएपछि प्रहरी निरीक्षक सुरेश विकको नेतृत्वमा प्रहरी टोलीले घटनाबारे अनुसन्धान गरिरहेको छ।
दुर्घटनाका घाइते मोटरसाइकल चालकको मृत्यु,तानसेन : पाल्पामा मोटरसाइकल र ट्याक्टर ठक्कर खाँदा एकजनाको मृत्यु भएको छ। दुर्घटनामा मोटरसाइकलका चालक रामपुर नगरपालिका ५ बाङ्गेपसलका १९ वर्षीया सन्जु रानाको रामपुर अस्पतालमा उपचारको क्रममा बिहीबार साँझ मृत्यु भएको हो। इलाका प्रहरी कार्यालय रामपुरका प्रहरी निरीक्षक भुपाल सिं रानाका अनुसार मोटरसाइकलमा सवार १८ वर्षीया राहुल सुनारीलाई रामपुर अस्पतालमामा सामान्य उपचारपछि थप उपचारका लागि तानसेन ल्याइएको छ। रामपुर नगरपालिका ६ को नयाँ बजारबाट विजयपुर बजारतर्फ आउँदै गरेको बा ४५ प ८३६८ नम्बरको मोटरसाइकल र किसानबारी बजारबाट विजयपुरतर्फ जाँदै गरेको लु ३ त ७९७२ नम्बरको ट्याक्टर बिहीबार साँझ ठोक्किएका थिए। ट्याक्टर र चालकलाई प्रहरीले नियन्त्रणमा लिएको छ।
बौद्धजोरपाटी सडक तत्काल कालोपत्र हुने,"साँखु : लामो समयदेखि अलपत्र चाबहिलसाँखु सडकखण्डअन्तर्गत टुसालजोरपाटी सडकखण्ड तत्काल कालोपत्र हुने भएको छ। धुलो र हिलोले आजित बनेका बौद्ध, टुसाल, जोरपाटीका स्थानीय व्यवसायी र सर्वसाधारणले बिहीबार यातायात नै अवरुद्ध पारी सडक आन्दोलनमार्फत सम्बन्धित निकायलाई ध्यानार्कषण गराएका थिए । सडकमा उत्रिएका आन्दोलनकारी र उक्त सडकखण्ड निर्माण गर्न ठेक्का पाएको युनाइटेड विल्डर्सबीच छ बुँदे सहमति भएपछि आन्दोलन स्थगित भएको छ।स्थानीय बासिन्दा, व्यापारी तथा उक्त सडकखण्ड कालोपत्र गर्ने ठेकेदारबीच भएको सम्झौताअनुसार आइतबारदेखि नै कालोपत्र गर्ने काम ठेकेदार कम्पनीले सुरु गर्ने सहमति भएको छ। बौद्ध व्यापार संघका अध्यक्ष दीपक चौलागार्इंले कालोपत्र गर्नुपूर्व रोलर लगाउने, सबवेस, बेस बनाउने काम कार्य आजैदेखि सुरु गर्ने सहमति भएको छ।ठेकेदार कम्पनीका प्रमुख शकुन्तलालाल हिराचन, काठमाडौं महानगरपालिका वडाध्यक्ष दीपेन्द्र लामा, बौद्ध व्यापार सङ्घका अध्यक्ष चौलागार्इं, स्थानीय बासिन्दा तथा टुसाल युवा क्लबका प्रतिनिधिसहित बसेको बैठकबाट सहमति भएको चौलागार्इंले जानकारी दिए। बिहीबार बिहान ८: ३० बजेदेखि सुरु भएको आन्दोलनमा प्रहरीले व्यापक बल प्रयोग गरेको थियो। प्रदर्शनमा उत्रिएका एक दर्जन आन्दोलनकारी घाइते भएका थिए भने प्रहरीले आन्दोलनलाई दबाउन लाठीचार्ज र अश्रुग्यास प्रहार गरेको थियो। अन्तिममा प्रहरी र स्थानीय जनप्रतिनिधिको विशेष भूमिकामा ठेकेदारलाई नै ल्याएर सहमति गर्ने वातावरण बनेपछि आन्दोलन स्थगित भएको थियो ।सहमति ठूलो उपलब्धि भएको भन्दै बौद्ध व्यापार सङ्घका अध्यक्ष चौलागार्इंले सहमतिपत्रको अक्षरसः पालाना नभए आइतबारबाट पुनः अनिश्चितकालीन चक्काजामको आह्वान गर्ने चेतावनी दिएका छन्। त्यस्तै सङ्घकी कोषाध्यक्ष मेनुका श्रेष्ठले आन्दोलन फिर्ता लिएको नभई स्थगित मात्र भएको बताइन्। आन्दोलन रोकिएको छैन, सहमतिअनुसार काम नभए पुनः चक्काजाम गर्ने श्रेष्ठले बताइन्। चार वर्षदेखि निर्माण अलपत्र परेको चाबहिल साँखु सडकखण्डअन्तर्गतका सर्वसाधारण तथा स्थानीय व्यापारीले सडककै कारण ठूलो समस्या खेप्दै आइरहेका छन्। सरकारले २०७२ मा चाबहिलबाट साँखुसम्मको सडकलाई २२ मिटर चौडा र चार लेनको बनाउने योजना ल्याएको हो। काठमाडौं उपत्यका सडक विस्तार आयोजनाले २०७२ जेठमा सडकखण्डको निर्माणको लागि बोलपत्र आह्वान गरेर असोजमा चार निर्माण व्यवसायीलाई ठेक्का दिएको थियो। कूल लम्बाइ ११ दशमलव ४६ किलोमिटर सडकखण्डमा चार कम्पनीले समयमै निर्माण नसक्ने भएपछि थप एक कम्पनी गरी पाँच ठेकेदार कम्पनीले यो सडक विस्तारको जिम्मा पाएका थिए।तर अहिलेसम्म उक्त सडकखण्डले पूर्णता पाउन सकेको छैन ।रासस"
"'आमा, बुहारीलाई काटेँ, प्रहरी बोलाउनोस् '","ललितपुर : नेपाली सांगीतिक क्षेत्रमा सुन साइली बोलको गीतले निकै राम्रो चर्चा कमायो। गीतमा अडियो इन्जिनियरिङ गरेका थिए उज्वल महतले। उनै सुन्दर गीतका म्युजिसियनमाथि बिहीबार गम्भीर आरोप लागेको छ। आफ्नै घरमा बुहारीको निर्मम हत्या गरेको आरोपमा अहिले उनी प्रहरी खोरमा छन्। उज्वलले गत मे महिनामाा फेसबुक स्टाटसमा कानको समस्याका कारण अडियो इन्जिनियरिङ नगर्ने उल्लेख गरेका छन्। उनले पछिल्ला दिनमा आफ्नो फेसबुकमा शंकास्पद क्रियाकलाप देखिएको उल्लेख गरेका छन्। एक्सीस ब्यान्ड मा संलग्न उनले ड्रमसेट बजाउने गरेको फेसबुक प्रोफाइलमा देखिन्छ। महानगरीय प्रहरी वृत्त चापागाउँका डिएसपी राजकुमार खिउजुका अनुसार उनको परिवारमा कसैसँग नराम्रो थिएन। खिउजुका अनुसार विगत केही महिनादेखि अलि अस्थिर भएको देखिन्छ। परिवारसँग खासै राम्रो बोलचाल गर्दैनथे। यद्यपि दाजुभाइको सम्बन्ध सुमधुर थियो। छिमेकी उनलाई राम्रो छवि बनाइसकेका म्युजिसियनका रुपमा हेर्छन्। उनका चिनजानका साथीभाइ सभ्य र भद्र भन्छन्। एउटै घरमा बुबाआमा, उज्वल उनकी श्रीमती र एक छोरासँगै भाइ बुहारी बस्थे। स्थानीयका अनुसार अहिलेसम्म सबै मिलेर बसेको बताउँछन्। बिहीबार भाइ अफिस गइसकेपछि उनले बुहारीमाथि नै खुकुरी प्रहार गरे। दिउँसो ब १:३० बजे २५ वर्षीय बुहारी अन्जना लामाको विभत्स हत्या गरे। आमा बुहारी काटेर आएँ, प्रहरी बोलाउनुहोस्, आमाको भनाइ उद्धृत गर्दै खिउजुले भने। बुहारीलाई काटिसकेपछि उनले खुकुरी बरन्डामा राखेका थिए। बुहारीमाथि खुकुरी प्रहार भएको कोठा पूरै रगतले छोपिएको छ। खिउजुका अनुसार उनको घाँटी छिन्नै लागेको थियो। टाउको र हातमा सयौँ पटक खुकुरी हानेका छन्। प्रहरीका अनुसार अभियुक्त महतको एउटा औंला काटिएको छ। बज्रबाराही अस्पतालमा उपचार हुन नसकेपछि उनलाई पाटन अस्पतालमा लगिएको थियो। पाटन अस्पतालले बी एण्ड बी पठाएको थियो। उनको औंलाको शल्यक्रिया गर्न समय लाग्ने भएपछि अहिले भने महानगरीय प्रहरी वृत्त चापागाउँमा राखिएको छ। बुहारी अञ्जना विदेश जाने तयारीमा थिइन्। हत्या गरिएकी बुहारी अञ्जना"
स्थानीयको चेतावनीको प्रभाव : चापागाउँसातदोबाटो सडक मर्मत हुने,"ललितपुर : तीन वर्षदेखि अलपत्र अवस्थामा रहेको चापागाउँसातदोबाटो सडक अबको हप्ता दिनभित्र मर्मत हुने भएको छ। लामो समयदेखि धुवाँधुलो र हिलाले आजित चापागाउँबासीले बिहीबार र शुक्रबार क्रमशः एक र दुई घण्टा यातायात अवरुद्ध पारी आन्दोलनमार्फत सम्बन्धित निकायलाई ध्यानाकर्षण गराएका छन्। विगतमा उक्त सडक निर्माणको ठेक्का कन्ट्रयाक्ट निर्माण प्रालिले लिएको थियो। हाल विभिन्न कारण देखाई ठेक्का लिएको सडक मर्मतको काम ठेकेदारले गर्ने जिम्मेवारीबाट पन्छन चाहे तापनि उसैबाट काम अघि बढाइने गोदावरी नगरपालिकाका प्रमुख गजेन्द्र महर्जनले जानकारी दिए। सडक मर्मत र निर्माणको काम ९९ प्रतिशत अघि बढ्ने तयारी भइसकेको छ, महर्जनले भने अबको एक हप्ताभित्र सडकको काम पक्कै अघि बढाउने छौं। नगरपालिकाले मन्त्रिपरिषद् र सम्बन्धित अन्य निकायलाई आफैँ साढे पाँच करोड खर्च गरी सडक मर्मत र विस्तारको काम गर्ने चुनौती पटक पटक दिएसँगै उनीहरुले तत्काल गराउने सकारात्मक जवाफ दिएको महर्जनले बताए। सडक मर्मतको काम तत्काल सुरु नभए शनिबारदेखि अनिश्चितकालीन सडक बन्द गर्ने चेतावनी स्थानीयवासीले नगरपालिका प्रमुखलाई दिएका छन्। रासस"
बागमतीको जग्गा व्यक्तिको नाममा,"काठमाडौं : भूमाफियाले काठमाडौं१० बानेश्वर शंखमुलस्थित बागमती नदीको जग्गा व्यक्तिका नाममा पास गराएका छन्। भूमाफिया र मालपोतका कर्मचारी मिलेर एक ठाउँको जग्गा देखाएर नदीको जग्गा पास गराएका हुन्। दीपक कार्कीले शंखमुल विनायक ध्रुवमार्गको भनी किनेको जग्गा वागमती नदीमा परेको हो। कार्कीले काठमाडौं२० की राधा श्रेष्ठबाट यो जग्गा किनेका थिए। भूमाफियाले दुवैतर्फ पिचबाटो भएको समथर जग्गा देखाएर कार्कीलाई ठगेका हुन्। उनले किनेको बानेश्वर शंखमुलको सिट नं १०२११८६१० कित्ता नम्बर ५८६ को ४ आना जग्गा वागमती कोरिडोरमा परेको छ। यो जग्गा अरनिको राजमार्ग बागमती पुलदेखि दक्षिण महादेवस्थानतर्फ जाने नयाँ पुल नजिकै छ। नापी कार्यालय डिल्लीबजारको प्रतिवेदनमा उक्त जग्गा सार्वजनिक भएको उल्लेख छ। सर्वेक्षक धमनकुमार कार्कीको प्रतिवेदनअनुसार जग्गा वागमती बगेको भाग र करिडोर बाटोले वृक्षरोपण गरेको सार्वजनिक स्थानमा पर्छ। जग्गाको पूर्वमा वागमती नदी, पश्चिममा ३६०, उत्तरमा ५८७ र दक्षिणमा ५८५ कित्ता नम्बर जग्गा छन्। जग्गा दलाल बालप्रसाद भट्टको योजनामा बागमतीको जग्गा किनबेच भएको पाइएको छ। जग्गा बेच्न साविकको वडा नम्बर ३४ का प्रशासकीय अधिकृत देवेन्द्रप्रसाद पोखरेलको दस्तखत र छापमा किर्ते गरिएको छ। घरबाटो सिफारिस गरेको पत्रमा भएको दस्तखत प्रशासकीय अधिकृत पोखरेल नभएको पाइएको छ। जिल्ला अदालत काठमाडौंले वागमती कोरिडोरका जग्गा ठगी र सरकारी छाप दस्तखत किर्ते र ठगी बेचबिखन भएको ठहर गरिसकेको छ। अदालतले साबिकको वडा नम्बर ३४ का प्रशासकीय अधिकृत पोखरेल, राजस्व अधिकृत प्रदीप कोइराला, कार्यालय सहयोगी रामप्रकाश चौधरीसँग लिएको बयानमा सरकारी छाप दस्तखत किर्ते गरी झुक्याएको उल्लेख छ। यसरी भयो ठगी अदालतको अभिलेखअनुसार कार्की जग्गा खोज्दै चिनजानका गंगालाल श्रेष्ठकहाँ पुगे। गंगालालले गाउँले दाजु रामकुमार श्रेष्ठले जग्गा देखाएको छ भनी लखन खेलको पसलमा लगेर भेटाए। कार्की र रामकुमार श्रेष्ठबीच कुराकानी भयो। रामकुमारले मेरो दिदी नाताकी राधा श्रेष्ठको नाम शंखमुलमा जग्गा भनी कृष्ण (बालप्रसाद भट्ट) नाम गरेको मान्छे बोलाए। कृष्ण र रामकुमार मिलेर १० वर्षअगाडिदेखि जग्गा दलाली काम गर्दै आएका रहेछन्। २०७२ चैत ६ गते उनीहरुले कार्कीलाई शंखमुल ध्रुव मार्गमा लगी दुवैतर्फ पिचबाट भएको समथर चार आना जग्गा देखाए। कार्कीले कागजात हेर्न माग्दा उनीहरुले नापी कार्यालयमा गएर लिएर आउँछौं भनेर झुक्याए। त्यसपछि २०७२ चैत ११ गते फिल्डमा देखाएको जग्गासँग मिल्ने ट्रेस नक्सा तथा ब्लुप्रिन्ट नक्सा ल्याई ५८६ कित्ता नम्बरको जग्गा देखाए। ५६ लाखमा किनबेच गर्ने सहमति भयो। उनीहरूले चैत २८ गते मालपोत कार्यालय डिल्लीबाजरमा राधा श्रेष्ठबाट राजीनामा पास गरी जग्गा धनीपुर्जा लिएका हुन्। जग्गा किनेपछि बंैकमा ऋणका लागि जाँदा मात्रै उनले त्यो जग्गा वागमतीको पुलमुनि खोलाको जग्गा हो भनेर थाहा पाए। राधा श्रेष्ठले पनि यो जग्गा बेचेबापत ३ लाख मात्रै बुझेको पाइएको छ। जग्गाको ३० लाख मूल्य कायम गरिएको थियो। अरु पैसा कृष्णप्रसाद भट्टराई भनिने बालप्रसादले बुझेका थिए। यो जग्गा तीन वर्षअघि २८ लाख थैली कायम गरी पास राधाको नाम पास गरिएका थियो। यो लगानी गर्ने व्यक्ति बालप्रसाद हुन्। बालप्रसादले राधाको नाममा पास गर्नेबित्तिकै जग्गा धितो राखी ऋण निकालेका थिए। मुख्य योजनाकार बालप्रसादले रामप्रसाद श्रेष्ठलाई ५० हजार कमिसन दिन्छु भनेर मान्छे खोज्न लगाएका थिए। अदालतद्वारा जरिबाना र कैद जिल्ला अदालत काठमाडौंले जग्गा एक ठाउँमा देखाएर खोलाको जग्गा सरकारी छाप दस्तखत किर्ते र ठगी गरी पास गराउन संलग्न भूमाफिया बालप्रसाद भट्ट, जग्गाधनी राधा श्रेष्ठसहित चारजनाविरुद्ध सजाय दिने फैसला गरेको छ। न्यायाधीश श्रीकृष्ण भट्टराईको इजलासले उनीहरुलाई सजाय दिने फैसला गरेको हो। गत माघ २३ को फैसलामा जग्गाधनी राधालाई चार वर्ष कैद र तीन लाख बिगो कायम गरी सोही रकम जरिबाना भराउने सजाय सुनाइएको छ। भट्टलाई ठगीको मुख्य योजनाकार करार गर्दै पाँच वर्ष कैद र एक करोड ६ लाख जरिबानाको फैसला सुनाइएको छ। ठगी धन्दा चलाउने रामकुमार श्रेष्ठलाई तीन वर्ष कैद र ३० हजार जरिबाना गर्ने सजाय भएको छ। यस्तै गंगालाललाई ठगी मुद्दामा १५ लाख जरिबाना र २ वर्ष कैद तोकिएको छ। श्रेष्ठले दिएको १५ लाखको चेक पनि बाउन्स भएको थियो। चेक बाउन्ससमेतको कसुरमा जरिवाना र जेल सजाय ठेकिएको छ। यो प्रकरणमा संलग्न नवीन भनिने दीपु श्रेष्ठको मृत्यु भएकाले अपराधसँगै अपराध मर्छ, भन्ने फौजदारी कानुनको सिद्धान्तबमोजिम अभियोग दाबी पुग्न नसक्ने ठहर गरिएको छ।"
प्रिबजेट छलफल आजदेखि,काठमाडौं : प्रिबजेट छलफलमाथि शुक्रबारदेखि संसदमा छलफल सुरु हुँदैछ। आगामी बजेटका सिद्धान्त र प्राथमिकतामाथि सांसदहरुले छलफल गर्न प्रिबजेट छलफलको प्रारम्भ गरिएको हो। जनप्रतिनिधिले दिएका सुझावलाई समेटेर सरकारले वार्षिक बजेट तयार पार्ने संसदीय प्रणालीमा विश्वास गरिन्छ। आज राष्ट्रिय सभामा अर्थमन्त्री युवराज खतिवडाले आर्थिक वर्ष २०७६०७७ का लागि विनियोजन विधेयकका सिद्धान्त र प्राथमिकताका सम्बन्धमा छलफल गरियोस् भन्ने प्रस्ताव पेश गर्ने कार्यसूची छ। प्रिबजेट छलफलपछि सरकारले बजेट निर्माण गरि जेठ १५ गते संसदमा प्रस्तुत गर्नेछ। संविधानमै जेठ १५ गते बजेट प्रस्तुत गर्नुपर्ने संवैधानिक व्यवस्था छ।
"आगोले दैनिक जल्छन् बस्ती, उच्च जोखिममा दाङ","दाङ : गर्मी सुरु भएसँगै दाङमा दैनिक आगलागीका घटना भएका छन्। दुर्गम पहाडी क्षेत्र, पानीको अभाव र वनक्षेत्र नजिकै रहेको बस्तीमा दैनिकजसो आगलागीका घटना भइरहेका छन्। वनमा लागेको डढेलो गाउँमा पस्दा पछिल्ला चार दिनमा दाङमा ३० घरमा आगलागी भएको छ। घोराही, शान्तिनगर र तुलसीपुरका बस्तीमा आगलागीका दैनिक घटना भइरहेका छन्। बुधबार घोराही उपमहानगरपालिका १ तल्लो माले र सिरुखर्कको बस्तीमा आगलागीबाट दर्जनौ घर गोठ जलेर नष्ट भए। मंगलबार तुलसीपुरको एक फर्निचर उद्योगमा र पवननगर क्षेत्रमा आगलागी भयो। सोमबार शान्तिनगर गाउँपालिकाको चिराघाटमा आगलागी भयो। वैशाख लागेपछि अधिकांश दिन आगलागीले घर र बस्ती सखाप भइरहेका छन्। घोराहीको तल्लो माले र सिरुखर्क गाउँमा वन क्षेत्रबाट आएको आगोले २० घरगोठ जलेर नष्ट भएका छन्। शरीरको एकसरो कपडासँग रहेका अग्निपीडितलाई चर्काे घाम, पानीको अभावसँगै बासको सास्ती भएको छ। केही वर्षदेखिको तथ्यांक हेर्दा जिल्ला आगलागीको उच्च जोखिममा देखिएको छ। बितेको ६ वर्षको तथ्यांकमा आगलागीका घटना बढेका छन्। प्रतिवर्ष औसतमा सवा सय घर आगलागीबाट जलेर नष्ट हुने गरेको देखिएको छ। जिल्लामा गत वर्ष मात्रै दुई हजार ३ सय ३४ वटा विपद्का घटना भएका थिए। चालु वर्ष ९० घरमा आगलागीबाट क्षति भएको छ। जिल्लामा विभिन्न विपद्मा गरेर २ हजार घर प्रत्यक्ष प्रभावित भएका छन्। आगलागीका घटना बढेपछि उच्च सतर्कतासमेत अपनाउन थालिएको जिल्ला आपत्कालीन कार्य सञ्चालन केन्द्रका सूचना व्यवस्थापन अधिकृत खिलानाथ दाहालले बताए। जिल्ला वन कार्यालयले मातहतका निकायलाई सचेतना दिन थालेको छ भने रेडक्रसले पनि विपद् उद्धारकर्तालाई परिचालन र पुनर्ताजगी दिँदै आएको छ। सधैं आगलागी र बाढीले प्रभावित हुने दाङमा गर्मी सुरु भएसँगै आगलागीको सजगता पनि बढाउँदै लगिएको छ। जिल्ला वन कार्यालयका सहायक वन अधिकृत तथा सूचना अधिकृत खिमबहादुर केसीले जिल्लामा वनमा लाग्ने डढेलो पनि बढिरहेको बताए। दाङका विभिन्न क्षेत्र आगलागीको उच्च जोखिममा रहेको जिल्ला आपत्कालीन कार्य सञ्चालन केन्द्रले जनाएको छ। बढी जोखिम देउखुरी क्षेत्रमा रहेको दाहालले बताए। आगलागीको उच्च जोखिममा जिल्लामा बंगलाचुली, शान्तिनगर, गढवा र राजपुर राप्ती गाउँपालिका, लमही नगरपालिका घोराही र तुलसीपुर उपमहानगर छन्। गर्मी सुरु भएसँगै सचेतना अपनाउनुपर्ने हुन्छ, सूचना व्यवस्थापन अधिकृत दाहालले भने, यो अवस्थामा हामी सबै सजग भएर गतिविधि गरौं, विपदलाई आउन नदिऔँ। हरेक वर्ष देउखुरीमा बढी आगलागी हुने भएपछि अहिले त्यस क्षेत्रमा उच्च सतर्कता अपनाउन सुरु गरिएको उनले बताए। पर्याप्त छैनन् दमकल आगलागीको घटना न्यूनीकरण गर्न र क्षति हुनबाट जोगाउने गरी जिल्लामा आवश्यक उपकरण र सामग्री नभएको पाइएको छ। जिल्लाका १० स्थानीय तहमध्ये तीन स्थानीय तहमा मात्रै अत्यावश्यक दमकल छन्। सात स्थानीय तहमा एउटा पनि दमकल छैन। स्थानीय तहमा दमकलको व्यवस्था नहुँदा आपत्कालीन स्थितिमा बाहिरबाट दमकल ल्याउनुपर्ने भइरहेको छ। तुलसीपुर उपमहानगरपालिका, घोराही उपमहानगरपालिका र लमही नगरपालिकाका मात्रै दमकल छन्।"
अब स्वास्थ्य संस्थामै सुत्केरी,"कालिकोट : रास्कोट नगरपालिकाले आफ्नो क्षेत्रका सबै महिलालाई स्वास्थ्य संस्थामै सुत्केरी गराउने भएको छ। नगरपालिकामा रहेका सम्पूर्ण सरकारी कार्यालय, जनप्रतिनिधि, राजनीतिक दल, महिला स्वास्थ्य स्वयंसेविका, आमा समूहलगायत सरोकारवालाको सहभागितामा रास्कोटमा स्वास्थ्यसंस्थामा सुत्केरी गराउने अभियान थालिएको छ। घरमा सुत्केरी हुँदा महिलाले उच्च रक्तस्राव, रक्तअल्पता, साल अड्किने, पाठेघर खस्ने, घरायसी हतियारले नाभी काट्दा अन्य समस्या हुनेलगायतका कारण ज्यान नै जोखिममा पर्ने भएकाले नगरपालिकाको पहलमा स्वास्थ्य संस्थामै सुत्केरी गराउने अभियान सञ्चालन गरिएको स्वास्थ्य शाखा प्रमुख हंशराज बरालले बताए। सुत्केरी प्रोत्साहन भत्ता दिने व्यवस्था भए पनि स्वास्थ्य संस्थामा आउन छाडेपछि अभियान नै सञ्चालन गर्नुपरेको उनको भनाइ छ। वडा नम्बर ९ का अध्यक्ष डबल बोगटीले चैतदेखि सुरु गरेको घरमा सुत्केरीमुक्त वडा बनाउने अभियानले प्रभावकारी भएको बताए। जनप्रतिनिधि, राजनीतिक दल, महिला स्वास्थ्य स्वयंसेविका, आमा समूहलगायत वडाका ११ वटा टोल र तीन सय ८५ घरमा सचेतना जोगाउन अभियान थालिएको छ। नगरपालिकाले मासिक १० हजार तलब दिने गरी स्वास्थ्य स्वयंसेवक खटाएको छ। जसले वडामा रहेका गर्भवती, सुत्केरी महिला, पाँच वर्षमुनिका बालबालिकाको विवरण संकलन गर्छन्। गर्भवतीले नियमित स्वास्थ्य संस्थामा जाँच, आइरन चक्की खानेलगायत स्वयंसेवकले निगरानी गरिरहेका छन्। वडा नम्बर ९ स्थित स्वास्थ्य चौकीमा रहेको बर्थिङ सेन्टरमा कार्यरत विमला सञ्ज्यालले अनिवार्य स्वास्थ्य संस्थामै सुत्केरी गराउने अभियान सञ्चालन गरेपछि गर्भ जाँच गर्ने महिलाको संख्या वृद्धि भएको बताइन्। नगरपालिका प्रमुख कासीचन्द्र बरालले आगामी वर्षदेखि नगरपालिकाका हरेक घरमा पुगेर महिलालाई परामर्श गरिने बताए।"
विमानस्थलको सुरक्षामा हेलचेक्र्याइँ : विदेशीलाई सेटिङमा भिसा,"काठमाडौं : गैरकानुनी ढंगले नेपाल प्रवेश गरेका एक विदेशी नागरिकले रहस्यमय ढंगले त्रिवि अध्यागमन कार्यालयबाट प्रवेशाज्ञा (भिसा) लिएको खुलेको छ। नेपालको भिसा नभएका रोमानियाका नागरिक अत्तिला इयुमस भारतबाट स्थलमार्ग हुँदै नेपाल प्रवेश गरेका थिए। उनीसँग नेपालको भिसा छैन। नेपाल भित्रिएको आगमन छाप छैन। बोर्डिङ पास समेत छैन। तर पनि उनलाई कसरी त्रिवि अध्यागमन कर्मचारीले भिसा दिए ? नाका छलेकाले उनी कहिले नेपाल प्रवेश गरे, त्यो समेत अध्यागमनसँग छैन। गैरकानुनी ढंगले नेपाल प्रवेश गर्नुको उद्देश्य समेत खुलेको छैन। त्रिभुवन अन्तर्राष्ट्रिय विमानस्थल सुरक्षार्थ खटिएको प्रहरी र त्यहाँको अध्यागमन कार्यालयका कर्मचारीले सुरक्षा संवेदनशीलता नअपनाउँदा आगमन कक्षमा गएर उनले १५ दिनको भिसा लिएका हुन्। अध्यागमन कार्यालयको आगमन कक्षसम्म रोमानियाका नागारिक पुर्याउन प्रहरीले सहयोग गरेको देखिएको छ। घटनामा दुई प्रहरी र दुई अध्यागमनका कर्मचारीको संलग्नता देखिएको छ। वैशाख ११ गते शुक्रबार शंकास्पद ढंगले भिसा लिएका उनी त्यसको दुई दिन पछि फर्कने क्रममा त्रिवि अध्यागमनको प्रस्थान कक्षमा पक्राउ गरे। गुपचुप रहेको घटना उनी फक्राउ परेपछि बाहिर आएको हो। स्रोतका अनुसार प्रहरीले स्कर्टिङ गरी शंकास्पद विदेशी नागरिकलाई अध्यागमनको आगमन कक्षसम्म पुर्याइदिएका थिए। एसियाली मुलुकमा समेत आतंकवादी गतिविधिले सुरक्षा चुनौती बढाइरहेका बेला अन्तर्राष्ट्रिय विमानस्थल जस्तो संवेदनशील क्षेत्रको सुरक्षा व्यवस्थामा हेलचेक्राइ गर्न नहुने सुरक्षा विश्लेषक बताउँछन्। प्रहरीले ती रोमानियाका नागरिकको राहदानी हेरेन, बोर्डिङ पास खोजेन बरु सरासर अध्यागमनको आगमन कक्षामा पुर्याइदियो। घटना हेर्दा सामान्य छ तर सुरक्षाको दृष्टिकोणले हेर्दा अत्यन्त संवेदनशील। अध्यागमनका कर्मचारीले समेत ती रोमानियाका नागरिकको कागजपत्र हेरेनन्। न त उनीहरूले बोर्डिङ पास नै खोजे। हचुवा शैलीमा त्रिवि अध्यागमनका कर्मचारीले उनलाई १५ दिनको भिसा दिए। यो विषयमा प्रहरी र त्रिवि अध्यागमनका कर्मचारीको कनेक्सन के हो भन्ने विषयमा अनुसन्धान भइरहेको छ। त्रिभुवन अन्तर्राष्ट्रिय विमानस्थलका सुरक्षा प्रमुखएसएसपी संदिप भण्डारीले घटनाबारे छानबिन भइरहेको बताए। एसएसपी भण्डारीले अन्नपूर्णसँग भने, छानबिनले दोषी ठहर्याए कारबाही गर्छु। घटनापछि प्रवेश पास नभएकालाई विमानस्थल प्रवेशमा कडाइ गरिएको भण्डारीले बताए। कुनै कारणले भिसा लिन छुटे ती विदेशीले बोर्डिङ पास, डिर्पाचर छापलगायतका आवश्यक कागजपत्र अनिवार्य पेश गर्नु पर्दछ। आवश्यक कागजपत्र बुझाएपछि अध्यागमन कर्मचारीले आफ्नो सिस्टममा रुजु गर्छन्। त्यसपछि मात्र अध्यागमनका कर्मचारीले भिसा दिन्छन्। तर रोमानियाका नागरिकको सन्र्दभमा न प्रहरी गम्भीर देखियो न अध्यागमनका कर्मचारी नै। ती रोमानियका नागरिक अध्यागमन विभागको हिरासतमा छन्। विभागले स्कर्टिङ गरी अध्यागमनको आगमन कक्षसम्म पुर्याइदिने प्रहरी र अन्धाधुन्धा भिसा दिने अध्यागमनका कर्मचारीसँग वयान लिएको छ। प्रहरी र अध्यागमन कर्मचारीको सेटिङमा यस्तो गैरकानुनी काम भएको त होइन प्रश्न समेत उब्जिएको अनुसन्धानमा खटिएका कर्मचारीले बताए। घटनामा संलग्न प्रहरी र अध्यागमनका कर्मचारी वयानमा उम्किने प्रयास गरेका छन्। वैशाख ११ मा भिसा लिन विमानस्थल जानुअघि ती रोमानियका नागरिक अध्यागमन विभाग पुगेका थिए। अध्यागमन विभागमा उनले कर्मचारीसँग राहदानी देखाएरै आफ्नो समस्या राखेका थिए। तर अध्यागमनका कर्मचारीले पछि आउनु भन्दै राहदानी दिएर फर्काइदिए। त्यसपछि उनी विमानस्थल पुगेको स्रोतले बताएको छ। विभागले भिसा र आगमन छाप नभएका विदेशीलाई त्यही बेला पक्राउ गरी अनुसन्धान गरेको भए उनी विमानस्थल जान पाउँदैन थिए। विभागले फर्काइदिए पछि नेपालबाट बाहिरिने विकल्प खोज्दै ती रोमानियकाका नागरिक विमानस्थल पुगेका हुन्।"
"मानव तस्करीमा मिजोरम रुट, २३ महिला नेपाल ल्याइयो","काँकडभिट्टा : भारतबाट म्यानमार हुँदै इराक लैजान लागिएका १४७ महिला र ३२ पुरुषलाई माघ अन्तिम साता मणिपुरको इम्फालबाट उद्धार गरियो। दिल्लीस्थित महिला आयोग, मणिपुर प्रहरी र स्थानीय गैरसरकारी संस्थाले उद्धार गरी फागुन ७ गते उनीहरूलाई नेपालको जिम्मा लगायो। ० खाडी मुलुक लैजान लागिएका २३ महिलालाई भारतको मिजोरमबाट उद्धार गरी बिहीबार नेपाल फिर्ता ल्याइएको छ। स्थानीय नेपालीभाषीको सुराकीका आधारमा भारतीय संस्था र मिजोरम प्रहरीले ६ दिनअघि उनीहरूलाई चम्फीबाट उद्धार गरेको थियो। उनीहरूलाई काँकडभिट्टास्थित माइती नेपालको सेफ होममा राखिएको छ। त्यसपछि काठमाडौं लगी परिवार र काममा पुनःस्थापित गर्ने तयारी छ। मिजोरम बर्मासँग सिमाना जोडिएको भारतको उत्तरपूर्वी राज्य हो। भारतका मणिपुर, मिजोरम र नागाल्यान्ड राज्यको सिमाना बर्मा (म्यानमार)सँग जोडिन्छ। मणिपुरको मोरे नाकामा कडाइ गरिएका कारण दलालले अर्को रुट प्रयोग गरेको देखिएको छ। माघ अन्तिम साता बर्मासँग सीमा जोडिएको मणिपुरको मोरेबाट १ सय ७९ नेपालीलाई उद्धार गरी नेपाल फर्काइएको थियो। त्यसअघि मणिपुरको राजधानी इम्फाल र तेंगनौपालमा राखेर एजेन्टले म्यानमार हुँदै इराक लगेको प्रहरी अनुसन्धानले देखाएको छ। त्यहाँ पुर्याइएका नेपालीलाई मणिपुरको सीमाबाट म्यानमार लगेर खाडी देशमा तस्करी गर्ने घटना बढेपछि मणिपुर प्रहरीले इम्फालमा कडाइ गरेको छ। रुट परिवर्तन गरेका दलालले मिजोरमबाट २३ महिलालाई अन्य देश पठाउने तयारी गरिरहेको थाहा पाएपछि स्थानीयले प्रहरीमा खबर गरेका थिए। त्यसपछि होटलमा छापा मार्दा उनीहरू भेटिएको महिला, बालबालिका तथा ज्येष्ठ नागरिक मन्त्रालयका उपसचिव कृष्णप्रसाद भुसालले बताए। शक्ति समूह, माइती नेपाललगायत संस्थाको पहलमा उनीहरूलाई बसबाट चार दिन लगाएर काँकडभिट्टा नाका हुँदै नेपाल ल्याइएको हो। भारतीय प्रहरी र ती संस्थाले बिहीबारै मन्त्रालयका उपसचिव भुसाललाई काँकडभिट्टास्थित माइती नेपालमा कागजातसहित जिम्मा लगाए। नेपालीभाषी भारतीय नागरिक लालबहादुरले उनीहरूलाई सो स्थान पुर्याएको खुलेको छ। लालबहादुरलाई पनि भारतीय प्रहरीले पक्राउ गरेको मिजोरमका प्रहरी महानिरीक्षक एलएच शान्लियानाले बताए। उपसचिव भुसालका अनुसार नेपालबाट सो स्थानसम्म अबैध बाटोको प्रयोग गर्दै लैजाने व्यक्तिको पहिचानका लागि प्रहरीले अनुसन्धान गरिरहेको छ। उद्धारमा भारतीयको सक्रियता दक्षिणपूर्वी एसियाली मुलुक लैजान लागिएका नेपालीको उद्धारमा मणिपुर प्रहरी र दिल्ली महिला आयोग सक्रिय देखिएका छन्। माघ १० र ११ गते पनि इम्फाल र तेंगनौपालका विभिन्न होटलमा छापामारी मणिपुर प्रहरीले १ सय २८ जनालाई उद्धार गरेको थियो। त्यसमध्ये ७३ जना युवती थिए। त्यस बेला पहिलो पटक ठूलो संख्यामा उद्धार गरिएको मिजोरमका प्रहरी महानिरीक्षक शान्लियानाले बताए। त्यस बेला उद्धार गरिएकामध्ये धेरै नेपाली थिए। भारतीय प्रहरीले उक्त क्षेत्रबाट लालबहादुरसहित ६ तस्करलाई पक्राउ गरेको छ। फागुन पहिलो साता नयाँ दिल्लीको भलस्वाबाट ६ नेपाली युवतीको उद्धार भारतीय प्रहरीले गरेको थियो। उनीहरूले ठूलो समूहमा नेपाली युवतीलाई मणिपुरको बाटो हुँदै म्यानमार पुर्याएर खाडी मुलुकमा तस्करी गर्ने गरेको बताएका थिए। मणिपुर जनविभागअन्तर्गतका एनजीओले प्रहरीको सहयोगमा कारबाही अभियान चलाएका छन्। इम्फाल, मोरेह र तेंगनौपाल तथा अन्य स्थानका होटलमा छापा मार्ने अभियानै सञ्चालन भइरहेको छ। मणिपुर एलाइन्स फर चाइल्ड राइट्सका अनुसार डिसेम्बर २०१८ देखि जनवरी २०१९ सम्म ३ सय १० भन्दा बढी नेपाली युवतीको उद्धार भइसकेको छ। नेपाल प्रहरी र माइती नेपाललगायत संघसंस्थाका अधिकारी भने उद्धारपछि भारतले सम्पर्क गर्दा लिन मात्र जाने गरेका छन्। सिमानामै कार्यालय स्थापना गरेर माइती नेपाल खटिँदा पनि अवैध बाटोबाट भारतसहित अन्य देश जाने महिलाको संख्यामा कमी आउन सकेको छैन।"
डोल्पामा स्वास्थ्य बिमा,"डोल्पा : स्वास्थ्य बिमा कार्यक्रममा डोल्पा पनि समेटिएको छ। ४५ औं जिल्लाका रूपमा बुधबार डोल्पामा समन्वय समितिका प्रमुख शेरबहादुर बुढाले बिमित बनेर कार्यक्रम शुभारम्भ गरे। बुढाले गरिब तथा उपचारको पहुँचमा पुग्न नसक्ने नागरिकका लागि बिमा कार्यक्रम लाभदायक भएको बताए। आर्थिक अभावमा उपचार पाउन नसकेकाहरूका लागि योगदानमा आधारित कार्यक्रम भएको र जोखिम कम भएकाले सबैको सहभागिता आवश्यक रहेको स्वास्थ्य बिमा बोर्डका प्रदेश संयोजक अर्जुन पण्डितले बताए। पाँच जनासम्मको परिवारले वार्षिक ३ हजार पाँच सय तिरेर बिमा गराएमा सरकारले स्वास्थ्योपचारका लागि लाग्ने करिब एक लाख रुपैयाँसम्मको उपचारमा छुट दिने भएको छ। यस्तै, पाँच जनाभन्दा बढी परिवार भए एक जना बराबर सात सय रुपैयाँ थप गरी अधिकतम १० जनाले २ लाख रुपैयाँसम्मको उपचार गर्न पाउने प्रावधान छ। डोल्पामा एक हजार २९ घरधुरी उच्च गरिबीको रेखामा छन्। अति गरिब, विपन्न, ज्येष्ठ नागरिक र पूर्ण अपांगता भएकालाई निःशुल्क र स्वास्थ्य स्वयंसेविकाका परिवारलाई ५० प्रतिशत छुटमा बिमा कार्यक्रममा आबद्ध गराइने बिमा बोर्डकी जनस्वास्थ्य प्रशासक मंगला मानन्धरले बताइन्। महँगो खर्चेर उपचार गराउन बाध्य नागरिकका लागि स्वास्थ्य बिमा कार्यक्रम असाध्यै प्रभावकारी रहेको ठूलीभेरी नगरपालिकाका उपप्रमुख योगेन्द्रबहादुर शाहीले बताए।"
