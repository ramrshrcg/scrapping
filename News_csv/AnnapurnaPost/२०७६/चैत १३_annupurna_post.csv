शीर्षक,विवरण
कोरोना समृद्धि,"मानिस यतिबेला विश्वव्यापी संकटको सामना गर्न विवश छ। यो विवशताले संसारलाई नजिक पनि बनाइदिएको छ। कोरोना भाइरसरुपी महामारीको प्रभावबाट संसार आक्रान्त छ। हामी पनि त्यसबाट अछुतो छैनौं। यतिबेला सबैको ध्यान भाइरसविरुद्धको औषधीखोप कहिले तयार होला भन्नेतिर खिचिएको छ। वाइलोजिस्टवैज्ञानिक यसको अनुसन्धान, अभ्यास र प्रयोगमा केन्द्रित छन्। शैक्षिक, धार्मिक, सामाजिक, औद्योगिक प्रतिष्ठानलगायत हरेक गतिविधि ठप्प छन्। आशा गरौं, संसार हल्लाइरहेको यो कोरोना भाइरस विगतका महामारीले जस्तै छिटै बिदा लिनेछ। नेपाल सरकारले ढिलै भए पनि मंगलबारबाट मुलुक लकडाउन गर्यो। अब यसको प्रभावकारी कार्यान्वयनमा सबैको साथ र सहयोग आवश्यक छ। जनस्वास्थ्यसँग सरोकार राख्ने विषय भएकाले हामी सबै संयमित भएर यो अभियानमा सरकारलाई सघाउनुपर्छ। लक डाउनको अर्थ कफ्र्यु नभई आमनागरिकलाई जिम्मेवार बनाउनु हो, कफ्र्यु वाध्यकारी हुन्छ। लकडाउनको अवज्ञा भएमा भोलि कफ्र्युमा जानुपर्ने अवस्थालाई निम्ता दिनु हुँदैन। बाहिर देखिएका एकाध गतिविधिले त्यस्तो संकेत गरिरहेका छन्। अनुशासनको पालना गरेर कोरोनारुपी महामारीसँग लड्ने क्षमता बढाउनुपर्छ। इटालीले समयमा संयमता नअपनाउँदा धेरै मानवीय क्षति बेहोर्नुपरेको घटनालाई हामी सबैले पाठका रूपमा लिनुपर्छ। कोभिड१९ ले चीनपछि युरोप र अमेरिकालाई आक्रान्त पारेको छ। यतिबेला इटाली, स्पेन, अमेरिका, दक्षिण कोरिया, फ्रान्स, बेल्जियम, जापान, जर्मनी, इरान र अन्य खाडी राष्ट्र यसबाट बढी प्रभावित छन्। कोरोना संक्रमणको बिरामी फेला परेलगत्तै नेपाल सरकारले लकडाउन नीति अवलम्बन गरेको हो। छिमेकी चीनको हुपै प्रान्तको वुहानबाट फैलिएको कोभिड१९ नाम दिइएको यो भाइरस अढाइ महिनापछि युरोपबाट नेपालमा भित्रियो। संक्रमण नदेखिँदै आवश्यक तयारी र सतर्कता अपनाइए पनि बाहिरी मुलुकबाट आउने यात्रुलाई क्वारेन्टाइनमा नराख्दा नेपाल पनि त्रासको सिकार हुनुपर्यो। चीनले अवलम्बन गरेको लकडाउन नीति छिटो अपनाउन नसक्दा यस्तो परिस्थिति उत्पन्न भएको हो। ढिलो भए पनि यसको प्रभावकारी कार्यान्वयन आजको आवश्यकता हो। कार्यान्वयनमा छिद्र देखा परे भने भोलि सरकारलाई कठोर निर्णय लिनुपर्ने अवस्था आउन सक्छ। कोरोनाबाट बच्न सुरक्षा विधि पर्याप्त छ। निश्चित दूरीमा बस्ने, शारीरिक व्यायाम तथा योग गर्ने, तरल पदार्थ खाने, रुचाइएको पुस्तक पढ्ने, सिनेमा हेर्ने, नयाँ सिर्जना गर्ने जस्ता कामका लागि यो अवसर पनि हो। यो समयलाई परिवारसँग आत्मीयता बढाउने अवसरमा रुपान्तरण गरौं। कोरोनाको लक्षणबारे थाहा पाएपछि तनाव लिन आवश्यक छैन। आक्रोश, पीडा तथा असन्तुष्टि पोख्ने ठाउँ सामाजिक सञ्जाल छन्। यसको भरपूर उपयोग गर्नुपर्छ। सावुनपानीले हात धुने, बाहिर ननिस्कने, सकेसम्म कसैलाई नभेट्ने आफूलाई अनुशासित बनाउन यसले सघाउनेछ। लकडाउन लम्बिन पनि सक्ने भएकाले पूर्वतयारी आवश्यक छ। सरकारले पर्याप्त मौज्दात रहेको भने पनि व्यापारीले कोरोनाको संकट देखाउँदै खाद्यान्नलगायत दैनिक उपभोग्य वस्तुको कृतिम अभाव उत्पन्न गराएका छन्। संसार संकटसँग लडिरहेका बेला मौकाको फाइदा उठाउन खोज्ने व्यापारीलाई कारबाहीको दायरामा ल्याउनुपर्छ। नागरिकलाई आवश्यकीय दैनिक उपभोग्य वस्तुबाट वञ्चित गराउनु हुन्न। यसका लागि आवश्यक चेकजाँच र अनुगमन थालिनुपर्छ। कोरोना भाइरसविरुद्धको लडाइँ सामूहिक हो। यसले राजनीतिक, सामाजिक र धार्मिक लडाइँलाई पनि थाति राखेर संसारलाई एकजुट बनाउन सघाएको छ। एकअर्काविरुद्धका आग्रहपूर्वाग्रहलाई बिर्सेर सबैले आआफ्नो कर्म गरे भने महामारीविरुद्धको लडाइँमा सफलता हासिल गर्न सकिन्छ। हाम्रो असल निर्णयले संसारलाई बदल्न सकिन्छ भने किन एकजुट नहुने ? नेपालमा पनि राजनीतिक आग्रहपूर्वाग्रहका शृंखला जारी छन्। यो कोरोनाको महामारीले सबैलाई एक ठाउँमा ल्याइदिएको छ। महामारीसँगको युद्धमा विजय प्राप्त गरेपछि हामीले प्रजातन्त्रको रक्षा र समृद्धिको यात्रालाई पनि यसरी नै एकजुट भएर अघि बढाउन सक्यौं भने कोरोना महामारी समृद्धिको खुड्किलोमा रुपान्तरण हुनेछ।"
कोरोना नियन्त्रण अभियानमा प्रदेशको तयारी कमजोर,"जनकपुर : कोरोना नियन्त्रण अभियानमा प्रदेश सरकारको तयारी कमजोर देखिएको छ । नियन्त्रणका लागि अन्य प्रदेशले विभिनन योजनाहरू कार्यान्वयनमा ल्याइरहँदा प्रदेश २ सरकारको तयारी प्रभावकारी देखिएको छैन । प्रदेश २ मा ५४ लाखभन्दा बढी जनसंख्या छ । साथै, सीमा नजिक भएकाले सबैभन्दा बढी जोखिममा परेको प्रदेश पनि यही नै हो । तर कोरोना भाइरसकाको नमुना संकलन प्रयोशालामा जम्मा ९ वटा किट मात्रै उपलब्ध छ । भाइरसको परीक्षण गर्न खटिने स्वास्थ्यकर्मीहरूको लागि पर्सनल प्रोटेक्सन इक्वीपमेन्ट (पीपीई) पनि २० थान मात्र छ । यी स्वास्थ्य सामग्रीहरू जोखिमको तुलनामा निकै कम रहेको प्रादेशिक जनस्वास्थ्य प्रयोगशालाका निर्देशक रामविनय साह बताउँछन् । हामीसँग न जनशक्ति छ, न उपकरण नै । यस्तो अवस्थामा कोरोनाको संक्रमण उच्च देखिए परिस्थिति नियन्त्रणबाहिर जाने निश्चित छ, साहले भने । २ कोठे प्रादेशिक प्रयोगशालामा १४ जना कर्मचारीको दरबन्दी भए पनि ७ जना मात्र कार्यरत छन् । ५ जना प्राविधिक, १ लेखापाल र १ जना कार्यालय सहयोगीको भरमा प्रयोगशाला चलेको छ । यता, प्रदेश २ सरकारले माहामारीको नियन्त्रणको लागि सुरुदेखि नै तयारी अवस्थामा रहेको दाबी गरेको छ । महामारीको हल्ला सुनिए लगत्तै सरकारले पूर्व तयारीका लागि विपद् व्यवस्थापन कोषमार्फत प्रत्येक जिल्लामा ५० लाख उपलब्ध गराएको मुख्यमन्त्री लालबाबु राउतले जानकारी दिए । नेपाल प्रहरी प्रादेशिक कार्यालयलाई २० लाख, सशस्त्र प्रहरी प्रादेशिक कार्यालयलाई २० लाख, राष्ट्रिय अनुसन्धान आयोग प्रादेशिक कार्यालयलाई ५ लाख उपलब्ध गराइएको छ । बजेट भए पनि बजारमा सर्जिल उपकरण अभाव कारण्ढा खरिद गर्न नसकिएको धनुषाका प्रमुख जिल्ला अधिकारी कोषहरी निरौलाले बताए । विपद् व्यवस्थापन कोषमा प्रदेश सरकारले पठाएको रकम आइसकेको छ तर बजेट भएरै मात्रै के गर्नु ? पीपीइलगायत अन्य उपकरण बजारमा पाउने मुस्किल छ, प्रजिअ निरौलाले भने, हामीले विभिन्न स्थानमा माग गरेका छौं । कतैबाट खरिद गर्न सकिए प्रयास गर्छौं । प्रदेश सरकारले रोग नियन्त्रणका लागि सामाजिक विकास मन्त्रालयमार्फत कोरोना सम्बन्धी क्रिटिकल केयरका लागि प्रादेशिक अस्पताललाई १२ लाख, जिल्ला अस्पतालहरूलाई ५५ लाख, प्रादेशिक स्वास्थ्य आपूर्ति केन्द्रलाई औषधि र पर्सनल केयर इक्युपमेन्ट खरिद गर्न १० लाख रुपैयाँ उपलब्ध गराएको छ । त्यसैगरी जनस्वास्थ्य प्रयोगशालालाई ५ लाख, जनचेतना मूलक प्रचार प्रसारको लागि स्वास्थ्य निर्देशनालयलाई ५ लाख, मन्त्रालयमार्फत नितिगत खर्चका लागि १० लाख र सरोकारवालालाई सचेतना मूलक अभियानका लागि १५ लाख रुपैंया छुट्याएको छ । रकम भए पनि उपरण अभाव भएकाले क्वारेन्टाइनमा बिरामी राख्ने अवस्था आए उपचारका लागि समस्या हुने स्वास्थ्यकर्मी बताउँछन् । प्रदेश सरकारले २० बढी मूल्यका स्वास्थ्य सामग्रीको व्यवस्था मिलाइदिन संघीय सरकारसँग माग गरेको छ ।"
सेल्फ क्वारेन्टाइनमा किताब,"काठमाडौं : कोरोनाका कारण देश लकडाउनसँगै राजनीतिक दलका नेताहरू घरभित्रै सेल्फ क्वारेन्टाइन मा छन्। दिनहुँ औपचारिक कार्यक्रम र भेटघाटमा व्यस्त रहने नेताहरू घरभित्रै सीमित हुँदा दिन कसरी कटाउँदै होलान् ? अधिकांश नेता र उनीहरूका सचिवालयमा कार्यरत सहयोगीहरू भन्छन्, शारीरिक व्यायाम, योग गरेर अनि पुस्तकहरू अध्ययन गरी समय कटाइरहेका छन्। प्रधानमन्त्री केपी ओलीको राजनीतिक भेटघाट ठप्प छ। उनी महत्वपूर्ण निर्देशन टेलिफोनबाटै दिन्छन्। उनका प्रेस सल्लाहकार सूर्य थापाका अनुसार पुनः मिर्गाैला प्रत्यारोपणपछि आरामकै अवस्थामा रहेका प्रधानमन्त्री ओलीले काठमाडौंमै कोरोना संक्रमित देखापरेपछि बालुवाटारमा भेटघाट बन्द गरेका छन्। प्रधानमन्त्री निवासको ३ नम्बर गेटमै ज्वरो नापेर, स्यानिटाइजर प्रयोग गरेर मात्र भित्र प्रवेश गर्न दिइन्छ। प्रधानमन्त्रीको स्वास्थ्य अवस्थालाई ध्यानमा राखी उच्च सतर्कता अपनाइएको प्रेस सल्लाहकार थापाले बताए। नेकपा अध्यक्ष पुष्पकमल दाहालले लकडाउनअघि नै भेटघाट बन्द गरेका थिए। उनी एक सातायता घरमै बसेका छन्। उनी इतिहास, राजनीतिक अर्थशास्त्र, साहित्य र दर्शनसँग सम्बन्धित किताब अध्ययन गर्ने, घरमै साइकल चलाउने, टेबलटेनिस खेल्ने र परिवारका सदस्यसँग समय बिताइरहेका छन्। प्रेस सल्लाहकार विष्णु सापकोटाका अनुसार यसबीच अध्ययन गर्न दाहालले भ्याएका थिएनन्। उहाँ राजनीतिक अर्थशास्त्रसँग सम्बन्धित किताब अध्ययनमा व्यस्त हुनुहुन्छ, सापकोटाले भने, अध्यक्षज्यूको दैनिक ६७ घण्टा नै अध्ययनमा व्यतीत हुन्छ। खुमलटारस्थित दाहाल निवासको गेटमै साबुनपानी राखेर हात धुने व्यवस्था छ। ढोकापिच्छे पनि स्यानिटाइजर राखिएको छ। दाहालपत्नी सीताको बिरामीका कारण पनि उच्च सतर्कता अपनाइएको उनले सुनाए। कांग्रेस सभापति शेरबहादुर देउवाले लकडाउनपछि भेटघाट बन्द गरेका छन्। उनका सहयोगी भानु देउवाका अनुसार देउवाले पुस्तक पढ्न थालेका छन्। देउवा बढी राजनीति, समाजशास्त्रसम्बन्धी पुस्तक पढ्न रुचाउँछन्। नेकपा वरिष्ठ नेता झलनाथ खनाल इतिहाससम्बन्धी होमोसेपेन्स नामक पुस्तक अध्ययनमा व्यस्त छन्। मान्छेको उत्पत्ति कसरी भयो भन्ने विषयमा लेखिएको पुस्तक अध्ययन गरिरहेको नेता खनालले अन्नपूर्णसँग बताए। उनले अन्य किताब पनि अध्ययनका लागि जम्मा गरेको जानकारी दिए। मसँग अरू किताब पनि छन्, ती क्रमशः समय पाउँदासम्म अध्ययन गर्ने योजना बनाएको छु, उनले भने। नेकपाकै अर्का वरिष्ठ नेता माधवकुमार नेपाल पनि ढाकाराम सापकोटाले लेखेको नेपालका कम्युनिस्ट प्रधानमन्त्रीहरू नामक पुस्तक अध्ययन गरिरहेका छन्। उनी केही समय कम्प्युटरमा पनि टहलिने गर्छन्। उनको पनि बाह्य भेटघाट बन्द छ। अत्यावश्यक व्यत्तिासँग टेलिफोनमा सम्पर्क गर्छन्। समाजवादी पार्टीका संघीय परिषद् अध्यक्ष डा बाबुराम भट्टराई भने बालकृष्ण पोखरेलले लेखेको खस जातिको इतिहास पुस्तक अध्ययनमा छन्। अध्ययनमा रुचि राख्ने नेता भट्टराई हातमा किताब र गोजीमा स्यानिटाइजर बोकेर बस्ने गरेका छन्। अध्ययनबाट मन बहलाउन उनी पत्नी हिसिला यमीसँग फिल्म हेर्छन्। लकडाउनपछि गुड न्युज फिल्म सँगै बसेर हेरेको यमीले बताइन्। उनी पनि अध्ययन गर्न रुचाउने नेतृ हुन्। योग गर्ने, शारीरिक व्यायाम गर्ने, समय मिल्दा फिल्म हेरेर दैनिकी बिताइरहेको उनको भनाइ छ। कांग्रेस वरिष्ठ नेता रामचन्द्र पौडेल भने हकिङसदेखि योगप्रसाद उपाध्यायको बायोग्राफीसम्मका पुस्तक पढिरहेका छन्। अबको अर्थ व्यवस्था कस्तो हुने भन्नेमा पनि उनले अध्ययन गर्न चाहेको बताएका छन्। कोरोना महामारीले विश्व अर्थव्यवस्थामा के होला भन्ने चिन्ता बढेको छ, उनले भने, यसबारे पनि अध्ययन गर्ने गरी अर्थ राजनीतिको चिन्तनबारे अध्ययन गर्ने सोचिरहेको छु। नेकपा प्रवक्ता नारायणकाजी श्रेष्ठले सद्गुरुको डेथ र दीपक चोपडाको मेटा हुयम्यान नामक किताब पढ्ने योजना बनाएका छन्। यी दुई किताब पहिलो चरणमा श्रेष्ठका रोजाइमा छन्। श्रेष्ठ अधिक किताब पढ्ने नेतामध्ये पर्छन्। अन्य दोस्रो पुस्ताका नेता पनि पुस्तक पढ्ने सामाजिक सञ्जाललाई नियाल्ने गरेको बताएका छन।"
ज्यालादारी गर्नेलाई राहत घोषणा होस् : देउवा,"काठमाडौं : नेपाली कांग्रेसका सभापति तथा पूर्वप्रधानमन्त्री शेरबहादुर देउवाले दैनिक ज्याला मजदुरी गरेर जीवन निर्वाह गर्नेहरूका लागि तत्काल विशेष राहत प्याकेज घोषणा गर्न माग गरेका छन्। बिहीबार सामाजिक सञ्जालमार्फत विशेष राहत प्याकेज घोषणा गर्न अनुरोध गरेका हुन्। 'कोरोनाबाट सुरक्षित हुँदाहुँदै कुनै समूह भोकमारीको सिकार बन्न नपरोस्,' देउवाले टि्वटरमा लेखेका छन्, 'म सरकारलाई दैनिक ज्यालादारीमा निर्भर रहेका र न्युन आय भएकालाई तत्काल विशेष राहत प्याकेज घोषणा गर्न अनुरोध गर्दछु।' उनले विश्वभरी फैलिएको कोरोना भाइरसबाट सुरक्षित हुनका लागि सरकारले गरेको लक डाउन उत्तम विकल्प भएको दावी गरेका छन्। विश्वभरी फैलिएको कोरोनाभाइरसबाट सुरक्षित हुन लकडाउन उत्तम विकल्प हो। कोरोनाबाट सुरक्षित हुदाहुदै कुनै समुह भोकमारीको सिकार बन्न नपरोस् । म सरकारलाई दैनिक ज्यालादारीमा निर्भर रहेका र न्युन आय भएकालाई तत्काल विषेश राहत प्याकेज घोषणा गर्न अनुरोध गर्दछु। जय नेपाल ।    ()  ,"
कोरोना रोकथाम कोषमा मन्त्रीको एक महिनाको तलब,"सुर्खेतः कर्णालीमा कोरोना रोकथामका लागि स्थापना गरिएको विपद् कोषमा प्रदेश सरकार मन्त्रीले एक महिनाको तलब जम्मा गर्ने भएका छन्। बिहीबार साँझ बसेको प्रदेश मन्त्रीपरिषद्को बैठकले यस्तो निर्णय गरेको हो। बैठकका निर्णयबारे जानकारी दिदै भूमि व्यवस्था, कृषि तथा सहकार मन्त्री विमला केसीले भनिन्, विपद् कोषमा मन्त्रीपरिषद्का सबै सदस्यहरुले एक महिनाको तलब जम्मा गर्ने निर्णय गरेको छ, यो कोषमा आवश्यक सहयोग गर्न पनि हामीले जनप्रतिनिधि लगायत सबैलाई आग्रह गर्ने निर्णय पनि गरेका छौं।कर्णालीमा प्रदेश सरकारले यसअघि नै ५० करोडको विपद् कोष स्थापना गरिसकेको छ। यही कोषमा रकम बृद्धि गर्न यस्तो निर्णय गरिएको प्रदेश सरकारले जनाएको छ। यस्तै बैठकले प्रदेशका तीन वटा अस्पताललाई आइसोलेसन अस्पतालको रुपमा तोक्ने निर्णय गरेको छ। मन्त्री केसीकाअनुसार प्रदेश अस्पताल सुर्खेत, कर्णाली स्वास्थ्य विज्ञान प्रतिष्ठान जुम्लार चौरजहारी सामुदायिक अस्पताल रुकुमपश्चिमलाई आइसोलेसन अस्पतालको रुपमा तोकिएको छ। यसका लागि प्रदेश अस्पताल र कर्णाली स्वास्थ्य विज्ञान प्रतिष्ठानलाई एकएक करोड र चौरजहारी अस्पताललाई पचास लाख बजेट उपलब्ध गराउने पनि बैठकले निर्णय गरेको छ। कर्णालीमा आवश्यक स्वास्थ्य उपकरण खरिदका लागि केन्द्र सरकारसँग आग्रह गर्ने र केन्द्र सरकारले दिन नसक्ने भए प्रदेश आफैले खरिद गर्ने निर्णय पनि मन्त्रीपरिषद् बैठकले गरेको छ।"
प्रदेश २ मा २५ करोडको राहत कोष स्थापना,"जनकपुरधाम : कोराना भाइरस (कोभिड १९)को नियन्त्रण तथा यसबाट प्रभावितलाई राहत उपलब्ध गराउन प्रदेश सरकारले २५ करोडको राहत कोषको स्थापना गरेको छ। बिहीबार बसेको मन्त्रिपरिषद्को बैठकले सरकारको तर्फबाट २५ करोडको राहतकोषको स्थापना गर्ने निर्णय भएको सरकारका प्रवक्ता एवं आन्तरिक मामिला तथा कानुन मन्त्री ज्ञानेन्द्र कुमार यादवले जानकारी दिए। उनले कोषमा मन्त्रीहरुको एक महिनाको तलब राख्ने निर्णय गरेको बताए। कोषमा सहयोग गर्न सामाजिक संघसंस्था, प्रदेशका व्यापारी एवं इच्छुक व्यक्तिहरुलाई आह्वान गर्छु, मन्त्री यादवले भने। बैठकले महामारी नियन्त्रणको लागि मुख्यमन्त्रीको संयोजकत्वमा सबै मन्त्री रहने गरी उच्चस्तरीय निर्देशन समिति गठन गरेको छ। महामारी नियन्त्रणको लागि आवश्यक व्यवस्थापन गर्न निमित्त प्रमुख सचिव नारायण दवाडीको संयोजकत्वमा सबै मन्त्रालयका सचिव रहने गरी विशेष कार्यकारी समितिसमेत गठन गरेको छ। कार्यकारी समितिले महामारी नियन्त्रणको लागी चाहिने आवश्यक सामग्रीहरुको खरिद विशेष परिस्थितिको लागी व्यवस्था गरिएको खरिद नियमावली बमोजिम गर्न पाउने छ । यसका साथै प्रादेशिक अस्पताल जनकपुर, विरगंज र राजविराजमा कोरोना सम्बन्धि जाँच गर्ने ल्याबको स्थापना गर्ने निर्णयसमेत बैठकले गरेको छ। लडडाउनका कारण समस्यामा परेका गरिब जनताहरुको लागि आवश्यक राहतको व्यवस्था गर्न स्थानीय तहसँग समन्वय गरेर अघि बढ्ने सरकारको निर्णय छ।"
लकडाउन पालना गर्न विदेशीको सुझाव,"काठमाडौै : नेपालस्थित कूटनीतिक समुदायले सरकारको लकडाउनलाई साथ दिँदै सतर्कताका लागि आवश्यक कदम भनेका छन् । सरकारले चालेको कदममा सबैले साथ दिनुपर्ने उनीहरूको सुझाव छ । केही ठाउँमा लकडाउन उल्लंघन गरेको समाचार आएपछि उनीहरूले नेपालीलाई त्यस्तो सुझाव दिएका हुन् । कोरोना आक्रान्त मुलुकका राजदूतले सतर्कता अपनाउन ढिलाइ गर्न नहुने सुझाव दिएका छन् । उनीहरूले अघिल्लो सातादेखि नै घरबाटै आफ्नो काम गर्दै आएका थिए । केही राजदूतले दूतावासको सामाजिक सञ्जालमार्फत् सरकारको कदम राम्रो भन्दै जनताले धैर्यपूर्वक लकडाउनमा घरभित्र रहन सुझाव दिएका छन् । कतिपय दूतावासका अधिकारीले आफूहरू नेपालमा नै सुरक्षित भनिरहेका भए पनि यहाँ संक्रमण देखिन थालेपछि असहज अनुभूति भएको बताए । राजदूत र कूटनीतिक समुदायलाई सरकारले आउजाउमा रोक लगाएको छैन । तर, उनीहरू आफैं सचेत बनेका छन् । उनीहरूले यहींबाट आफ्नो मुलुकको भयावह अवस्थाको आकलन गरिरहेका छन् र यहाँ त्यस्तो स्थिति नआओस् भन्ने चाहना राखेका छन् । पत्रपत्रिका र पुस्तक मात्र होइन कुनै सामान ल्याएको छ भने त्यो तत्काल छुने चलाउने गरिएको छैन, एक पश्चिमा कूटनीतिज्ञले भने, म बाहिर ननिस्केको एक साता भैसकेको छ । घरमा बस्ने कार्यालयको काम गर्ने, बिहान व्यायाम गर्ने, फोनमा गफ गर्ने, सामाजिक सञ्जाल हेर्ने, बच्चालाई समय दिएर व्यतित गरिरहेको छु । पुस्तक पढ्ने गरेको छु । चिनियाँ राजदूत होऊ यान्छीले ट्विटरमा नेपालले लकडाउन घोषणा गरेलगत्तै चीन नेपालको साथमा रहेको बताएकी थिइन् । उनले पनि दूतावासका कर्मचारीलाई घरबाटै काम गर्न लगाएकी छन् । छिमेकी भारतले पनि सम्पर्कमा आउन नपर्ने कामका लागि दूतावासमा नआउन यसअघि नै भनिसकेको थियो । कतिपय काम इन्टरनेटबाटै गर्दै आएको थियो । अमेरिकाले पनि नेपालको साथमा रहेको भन्दै सघाउने बताएको छ । छिमेकी भारतले आवश्यक सामाग्री नेपाललाई उपलब्ध गराउने भन्दै साथ रहेको जनाएको छ । बेलायत, जापान, जर्मनी र युरोपेली महासंघ (ईयू)का राजदूतले पनि सरकारलाई साथ र सहयोगको आड भरोसा दिएका छन् । घरभित्रै बस्न राष्ट्रपति र प्रधानमन्त्रीको आग्रह भारत र चीनसँग नेपालले औपचारिक तवरबाट नै संक्रमण नियन्त्रणका लागि सहयोग मागिसकेको छ । चीनको हुपई प्रान्तको वुहानबाट विश्वभरि फैलिएको यो महामारीको चपेटामा परेका इटाली र स्पेनबाहेक अन्य मुलुकका दूतावास काठमाडौंमा छन् । ती दूतावासका अधिकारीले सरकारलाई खाद्यान्न किन्न र व्यवस्थापन गर्न चुक्न नहुने सुझाव दिएका छन् । गाँउमा रहनेलाई त्यसको ठूलो समस्या नभए पनि काठमाडौं जस्ता सहरवासीलाई कठिन हुने भन्दै सचेत हुन आग्रह गरिरहेका छन् । विशेषगरि कूटनीतिक समुदायले पानीको व्यवस्था चुनौति पूर्ण हुनसक्ने भन्दै सरकारसँग व्यवस्थापनबारे चासो राखिरहेका छन् । राजदूतसँग भिडियो कन्फरेन्स सरकारले मलेसिया, जापान, दक्षिण कोरिया, इजरायल र दक्षिण अफ्रिकाको वर्तमान स्थिति र त्यहाँका नेपालीलाई परेको मर्काबारे जानकारी लिएको छ । परराष्ट्रमन्त्री प्रदीप ज्ञवाली र श्रम, रोजगार तथा सामाजिक सुरक्षामन्त्रीले संयुक्त भिडियो कन्फरेन्समार्फत् बुधबार स्थिति बुझेका हुन् । संक्रमणको स्थिति, ती मुलुकमा रहेका नेपालीको अवस्था, संक्रमणले अर्थव्यवस्थामा पार्नसक्ने असर तथा नेपालीको रोजगारीमा पर्ने सम्भावित प्रभावलगायत विषयमा छलफल भएको परराष्ट्र मन्त्रालयले जनाएको छ । छलफलमा नियोग प्रमुखले दूतावास रहेका र अन्य मुलुकमा भएको संक्रमणको अवस्था, त्यहाँको सरकारले संक्रमण नियन्त्रण गर्न चालेका कदम, नेपालीको अवस्था, दूतावासले दिइरहेका सेवाबारे जानकारी गराएका थिए । सरकारले नियोग प्रमुखलाई संक्रमणसम्बन्धी नियमित प्रतिवेदन गर्ने, नेपालीको स्वास्थ्य, सुरक्षा तथा रोजगार सम्बन्धमा रोजगारदाता कम्पनी तथा त्यहाँको सरकारसँग निकट सम्पर्कमा रहन पनि निर्देशन दिएको छ । नेपाली समुदाय र दूतावास संक्रमणबारे सचेत रहन, सुरक्षाका उपाय अवलम्बन गर्न पनि उनीहरूलाई निर्देशन दिएको छ । श्रम, रोजगार तथा सामाजिक सुरक्षामन्त्रीले अहिलेको संवेदनशील र अप्ठ्यारो परिस्थितिमा विदेशमा रहेका नेपालीले दूतावासमाथि ठूलो भरोसा राखेकाले त्यहाँको सरकार एवं रोजगारदातासँग समन्वय गरेर समस्या र चुनौती सामना गर्न निर्देशन दिए ।"
प्रदेशसभा बैठक अनिश्चितकालका लागि स्थगित,"बुटवल : ५ नम्बर प्रदेशसभा बैठक अनिश्चितकालका लागि स्थगित गरिएको छ । प्रदेशसभाको चैत ५ गते बसेको बैठकले चैत १६ गतेका लागि बोलाइएको थियो । प्रदेशसभाले बिहीबार सूचना जारी गरी अनिश्चितकालका लागि बैठक स्थगित गरेको हो । प्रदेशसभा सचिव दुर्लभकुमार पुनद्वारा जारी सूचनामा कोरोना भाइरस संक्रमण रोक्न सरकारले गरेको लकडाउनका कारण बैठक स्थगित गरिएको जनाइएको छ । कोरोना संक्रमणको त्राससँगै प्रदेशमा समितिका बैठक समेत हुन सकेका छैनन । प्रदेशसभामा आधा दर्जन विधेयक छलफलकै चरणमा रहेका छन् । राहत कोषमा तलब प्रदेशसभाका सभामुख उपसभामुख एवं सांसदले प्रदेश सरकारले स्थापना गरेको कोषमा तलब जम्मा गर्ने निर्णय गरेका छन् । सभामुख र उपसभामुखले एक महिनाको तलब कोषमा जम्मा गर्ने बताएका छन् । सांसदले १५ दिनको तलब कोषमा जम्मा गर्ने निर्णय गरेका छन् । प्रदेशमा ८७ सांसद रहेका छन् । प्रदेश सरकारले कोरोनाको रोकथाम, उपचार र राहतका लागि १० करोडको कोष बनाएको छ ।"
लकडाउन कार्यान्वयन गराउन प्रहरीलाई गृहमन्त्रीको निर्देशन,"काठमाडौं : गृहमन्त्री रामबहादुर थापाले कोरोना भाइरसका कारण उत्पन्न परिस्थितिमा सुरक्षा निकायको भूमिका महत्वपूर्ण हुने बताएका छन्। प्रहरी महानिरीक्षकसँगै हालै पदोन्नती भएका प्रहरी अतिरिक्त महानिरीक्षक (एआइजी)लाई निर्देशन दिँदै उनले शान्ति सुरक्षा र वर्तमान अवस्थाको चुनौती सामनाका लागि क्षमता प्रदर्शन गर्न दिर्नेशन दिए। तीनजना वरिष्ठ प्रहरी अधिकृत एआइजी भएकामा बधाई तथा सफल कार्यकालको शुभकामना दिँदै मन्त्री थापाले जिम्मेवारी इमान्दारीपूर्वक पालन गर्न समेत अनुरोध गरे। वर्तमानमा उत्पन्न भएको सङ्कटका बेला सुरक्षा निकायको भूमिका बढी छ, हाम्रो परीक्षाको घडी पनि हो, लकडाउनलाई प्रभावकारी कार्यान्वयन गराउनुहोस्, यो जनताकै स्वास्थ्यका लागि हो भन्ने सम्झाउनुहोस्। उनले जनतालाई नम्र भएर सरकारी आदेशको पालना गराउन, जनतालाई कुनै समस्या भए तत्काल समाधानको पहल गर्न, कालोबजारीको अनुगमन बढाउनसमेत प्रहरीलाई निर्देशन दिए। यस्तै स्वास्थ्य संस्थाका गतिविधिमा निगरानी बढाउनसमेत उनले निर्देशन दिएका छन्। सो क्रममा गृहसचिव महेश्वर न्यौपानले पनि पदोन्नति भएका एआइजीलाई बधाई तथा सफल कार्यकालको शुभकामना दिए। रासस"
कालोबजारी गरेको देखिए ११४९ मा फोन गर्नुहोस् : गृहमन्त्रालय,"काठमाडौं : गृहमन्त्रालयले कसैले कालोबजारी, कृतिम अभाव सिर्जना गरेको थाहा पाए निःशुल्क नम्बर ११४९ मा फोन गर्न अनुरोध गरेको छ। विश्वव्यापी महामारीको रुपमा फैलिएको कोरोना (कोभिड १९) भाइरस संक्रमण रोकथामका लागि सरकारले गरेको लकडाउनको समयमा हुने कालोबजारीलाई नियन्त्रण गर्न गृहमन्त्रालयले बिहीबार २४ घण्टा खुला रहने टोल फ्रि नम्बर उपलब्ध गराएको हो। यस जटिल घडीमा कुनै समस्या परेमा त्यसको समाधानको लागि तथा कालोबजारी, कृतिम अभाव सिर्जना गर्ने, जम्माखोरी जस्ता कार्य गरी बजारमा आवश्यक उपभोग्य खाद्यवस्तुको अभाव देखिएमा यस मन्त्रालयको कुनै पनि शुल्क नलाग्ने र २४ घण्टा उठ्ने टोल फ्रि नम्बर ११४९ मा फोन गरी सहयोग गरिदिनु हुन अनुरोध छ, गृहमन्त्रालयले भनेको छ। सँगै दैनिक उपभोग्य खाद्य वस्तुको आपूर्ति व्यवस्थापनलाई सहज बनाउन गृहसचिव महेश्वर न्यौपानेको अध्यक्षतामा बसेको बैठकले केही महत्वपूर्ण निर्णय गरेको छ। उपत्यकामा रहेका अत्यावश्यक खाद्य वस्तुका सबै स्टोर एवम् विक्रेताले डेलीभरी भ्यानमार्फत आवश्यक दैनिक उपभोग्य वस्तुको सहज आपूर्तिको व्यवस्था मिलाउने, डेलीभरी भ्यानलाई जिल्ला प्रशासन कार्यालयबाट सवारी पास उपलब्ध गराउने, पसल सञ्चालन गर्दा आवश्यक सुरक्षा व्यवस्था महानगरीय प्रहरीले मिलाउनेलगायत निर्णय गरेको हो।"
कोरोना संभावित संकट : पुतली बगैंचामा उपप्रधान र गृहमन्त्रीको छलफल,"काठमाडौं : कोरोना (कोभिड१९) भाइरस र यसको संभावित संकटको विषयमा बिहीबार उपप्रधान तथा रक्षामन्त्री ईश्वर पोखरेल र गृहमन्त्री रामबहादुर थापा बादलबीच छलफल भएको छ। कोरोना संक्रमण नियन्त्रणका लागि चैत ७ गते प्रधानमन्त्री केपी ओलीले राष्ट्रको नाममा सम्बोधन गर्दै अत्यावश्यकबाहेक सबै सेवा बन्द गर्ने घोषणा गरेका थिए। सरकारले चैत ११ गतेबाट देशभर लकडाउनको गरेको छ। देशभर लकडाउनपछिको अवस्था र आगामी कार्ययोजनाबारे कोरोना भाइरस रोकथाम तथा नियन्त्रण उच्च स्तरीय समितिका संयोजकसमेत रहेका उपप्रधानमन्त्री पोखरेल र गृहमन्त्री थापाबीच छलफल भएको हो। गृह स्रोतका अनुसार गृहमन्त्री थापाले लकडाउनपछिको देशको अवस्थाबारे उपप्रधानमन्त्री पोखरेललाई ब्रिफिङ गरेका छन्। गृहमन्त्रीले कोरोना संक्रमण र रोकथामका लागि भएको लकडाउनको विषयमा ब्रिफिङ गर्नु भएको छ, गृह स्रोतले भन्यो, अब कसरी अगाडि बढ्ने भन्ने विषयमासमेत छलफल भएको छ।"
चिकित्सकलाई प्रधानमन्त्रीको भने : सरकार तपाईहरुसँगै छ,"काठमाडौं : प्रधानमन्त्री केपी ओलीले विश्वव्यापी महामारीको रुपमा फैलिएको कोरोना (कोभिड१९) को उपचारमा संलग्न चिकित्सक र प्राविधिकलाई मानवीय संकटको एकजुट भएर सामना गर्न आग्रह गरेका छन् । बिहीबार ट्वीट गर्दै प्रधानमन्त्री ओलीले सरकार साथमा रहेको उल्लेख गर्दै यस्तो आग्रह गरेका हुन् । चिकित्सक तथा प्राविधिक साथीहरु हाल मौज्दात सामग्रीको आधिकाधिक प्रयोगबाट परीक्षण र उपचारमा सामेल होऔँ, तपाईंहरुकै सिफारिसका थप सामग्रीहरु उपलब्ध हुँदैछन् धैर्य गरौँ, प्रधानमन्त्री ओलीले ट्वीटमा भनेका छन्, कोभिड१९ मानवीय संकटको एकजुट भएर सामना गरौँ, सरकार तपाईंहरुसँगै छ, चिन्तित नहोऔँ ।"
राष्ट्रिय संकटमा सहमतिको सरकार : पौडेल,"काठमाडौं : कांग्रेसका बरिष्ठ नेता रामचन्द्र पौडेलले मुलुक राष्ट्रिय संकटबाट गुज्रिरहेका सहमतिको सरकारको खाँचो औल्याएका छन्। उनले विश्वव्यापी संकटका रुपमा देखापरेको कोरोना भाइरस (कोभिड १९)सँग जुध्न राष्ट्रिय सहमतिमा जोड दिए। उनले मुलुक संकटमा परेका बेला सहमतिको सरकार गठन हुने गरेको भन्दै अरु दललाई पनि समेटेर अगाडि बढ्न सरकारलाई सुझाए। यस्तो बेला राष्ट्रिय सहमति जुटाउनुपर्छ। आवश्यक परे सहमतिको सरकार बनाएर पनि चलाउनुपर्छ, बिहीबार साँझ समाजिक सञ्जाल फेसबुकबाट कोरोना भाइरसबारे आफ्नो धारणा व्यक्त गर्दै कांग्रेस नेता पौडेलले भने, संकटमा बेलामा सहमतिको सरकार बन्ने प्रथा छ दुनियाँमा। सहमतिको सरकार बनाएर सञ्चाल गर्न सक्नुपर्छ। उनले सबैलाई समेटेर अहिले देखा परेको संकटबाट मुलुकलाई जोगाउन सरकारलाई आग्रह गरे। सरकारले अरु दलहरुबाट पनि कस्तो सहयोगको अपेक्षा गरेको छ,त्यो पनि भन्नुपर्छ, उनले भने, दलहरुले पनि सरकारलाई सहयोग गर्नुपर्छ। आमनागरिकको स्वास्थ्य सुरक्षाका लागि लकडाउन आवश्यक भए पनि अनौपचारिक क्षेत्रमा काम गर्ने श्रमिक ठूलो मारमा परेको बताए। उनले सरकारलाई तत्काल राहत कार्यक्रम ल्याउन पनि आग्रह गरे। मजदुर कामविहीन छन्। काम नभएपछि कसरी बाँच्ने ?, उनले भने, सरकारले उनीहरुलाई लक्षित गरेर राहत कार्यक्रम ल्याउनुपर्छ। भारतलगायतका अन्य देशले पनि नागरिकलाई लक्षित गरेर ठूला राहतका कार्यक्रम घोषणा गरिरहेको भन्दै नेता पौडेलले सरकारलाई पनि राहत कार्यक्रम ल्याउन ढिलाई नगर्न आग्रह गरे। आधुनिक राज्य भनेको जनताको अभिभावक हो। सबैको ख्याल गर्नुपर्छ। कल्याणकारी राज्यमा हरेक नागरिकबारे राज्य सचेत हुनुपर्छ, उनले थपे, मुलुकबाहिर पनि ४०५० लाख नेपाली छन्, उनीहरुको स्वास्थ्यअवस्थाबारे पनि सरकारले ध्यान दिनुपर्छ। नेता पौडेलले अहिले विश्वव्यापी देखिएको महामारी मानवसभ्यताकै लागि चूनौति भएको उल्लेख गरे। उनले लकडाउन अवधिभर घरभित्रै बस्न आमनागरिकलाई आग्रह पनि गरे।"
"आलु, प्याज, ग्यास र रिचार्ज महंगोमा बेच्ने ११ पक्राउ","जनकपुरधाम : कोरोना (कोभिड१९) भाइरस संक्रमणको समयमा कालोबजारी गर्ने ११ जनालाई प्रहरीले पक्राउ गरेको छ। कोरोना संक्रमण फैलिन नदिनसरकारले घोषणा गरेको लक डाउनको फाइदा उठाउँदै कालोबजारी गर्ने ११ जनालाई जिल्ला प्रशासन कार्यालय धनुषाको टोलीले पक्राउ गरेको हो। पक्राउ पर्नेमा धनुषा जनकपुरधाम उपमहानगरपालिका १६ कपिलेश्वर बस्ने ५२ वर्षीय रामअनुठ ठाकुर, जनकपुर १२ बस्ने ३५ वर्षीय जित साह, जनकपुर ४ बस्ने ५० वर्षीय विनोदकुमार साह, सोही ठाउँ बस्ने ४८ वर्षीय कुशेश्वर चौधरी, ४३ वर्षीय राज किशोर यादवलाई पक्राउ गरिएको छ। यसैगरी जनकपुर १ का ३१ वर्षीय गुलजार शेख, सोही ठाउँ बस्ने ३१ वर्षीय प्रमोद साह, जनकपुर ७ कै २८ वर्षीय अजय साह र सोही स्थानका २४ वर्षीय प्रविन साहलाई जनकपुरको विभिन्न स्थानबाट पक्राउ गरिएको हो। पक्राउ परेका सबैमाथि आलु तथा प्याजको बढी मूल्य लिएर विक्रिवितरण गरेको आरोप रहेको प्रहरी नायव उपरीक्षक रामेश्वर कार्कीले जानकारी दिए। यसैगरी धनुषाकै जनकपुरधाम उपमहानगरपालिका ४ बस्ने कुनदन कुमार साहले १५ सयको सिलिण्डरलाई १७ सय र २६ वर्षीय विकाश कुमार महतोले ५० को रिचार्ज कार्ड ६० मा बेचेको आरोपमा पक्राउ गरेको जिल्ला प्रहरी कार्यालय धनुषाले जनाएको छ।"
क्वारेन्टाइनको मापदण्ड के ?,"काठमाडौं : सरकारले कोरोना (कोभिड१९) भाइरस सम्बन्धी क्वारेन्टाइन सञ्चालन तथा व्यावस्थापन गर्न मापदण्ड बनाएको छ। कोरोना भाइरसको संक्रमणबाट लाग्न सक्ने रोगबाट नागरिक सुरक्षित राख्न शंकास्पद व्यक्तिलाई कम्तिमा १४ देखि १७ दिनसम्म क्वारेन्टाइनमा सुरक्षित तथा व्यवस्थित तरिकाले राख्न मापदण्ड तयार गरिएको हो। मापदण्डमा संघ, प्रदेस र स्थानीय तहमा निर्माण हुने वा तोकिने क्वारेन्टाइन सम्भव भएसम्म घनाबस्तीबाट टाढा हुनु पर्ने उल्लेख छ। स्वास्थ्य, सञ्चार, सडक, पानी, बिद्युतको पू्र्ण व्यावस्था हुनुपर्छ। सम्भव भएसम्म १ सयभन्दा बढी व्यक्ति रहन सक्ने क्षमताको हुनु पर्नेछ। सरकारी, संस्थान, सामुदायिक तथा सार्वजनिक भौतिक संरचना होस्टेल, तालिम केन्द्र, होटल, शैक्षिक संस्था क्वारेन्टाइनका रुपमा प्रयोग गर्ने मापदण्डमा उल्लेख छ। खुला मैदान, पाल वा अन्य अस्थायी पूर्वाधार प्रयोग गर्न सकिने छ। गर्भवती, १० वर्षसम्मका बालबालिका, जेष्ठ नागरिकलाई प्राथमिकता दिनु पर्ने छ। प्रति १ सय जनाको लागि एक एमपिएचएमडि चिकित्सकसहित ८ जनाको स्वास्थ्यकर्मीको टिम परिचालन गर्नु पर्नेछ। सुरक्षाको व्यावस्था हुनु पर्नेछ। क्वारेन्टाइन सञ्चालन तथा व्यवस्थापन समितिको संयोजकमा सहायक प्रजिअ रहने व्यावस्था गरिएको छ। अनुगमन तथा सुपरिवेक्षयण समितिमा पालिका प्रमुख रहनेछन्। मापदण्डमा क्वारेन्टाइनमा बसेकाको खाना खाने तालिका उल्लेख गरिएको छ। यो मापदण्ड संघीय मामिला तथा समान्य मन्त्रालयले ७५३ वटै स्थानीय तहमा पठाइएको छ।"
तस्बिरमा लकडाउनको तेस्रो दिन,काठमाडौं : सरकारले कोरोना (कोभिड१९) भाइरस संक्रमण नियन्त्रण र रोकथामका लागि देशभर लकडाउन गरेको आज तेस्रो दिन हो। पहिलो दिन भन्दा दोस्रो दिन र दोस्रो दिन भन्दा तेस्रो दिन सरकारले सडकमा अनावश्यक घुमफिरका लागि हिँडडुल गर्नेमाथि कडाई गरेको छ। कोरोना संक्रमण फैलिन नदिन सरकारले विभिन्न अभियान चलाइराखेको छ। देशभरका स्थानीय सरकारले आआफ्नो ठाउँमा संक्रमणबाट बच्न अभियान चलाएका छन्। बिहीबार काठमाडौं महानगरपालिकाले महानगरका विभिन्न स्थानमा डिसइन्फेक्सन स्प्रे छर्किएको छ। यो किटनाशक औषधिले भाइरस मार्न मद्त गर्ने महानगरपालिकाको विश्वास छ। लकडाउनको तेस्रो दिन सडकमा सुरक्षाकर्मी र अत्यावश्यकबाहेकका कुनै पनि सवारी साधन देखिएनन्। फाट्टफुट्ट पैदल यात्रु भने देखिएका थिए। उपत्यका घुमेर तेस्रो दिनको लडकडाउनलाई विकास कार्कीले आफ्नो लेन्समा कैद गरेका छन्।
एनआरएनएले स्वास्थ्य सामग्री उपलब्ध गराउने,काठमाडौं : गैरआवासीय नेपाली सङ्घ (एनआरएनए) ले एक करोड बराबरको स्वास्थ्यसम्बन्धी सुरक्षा उपकरण नेपाल सरकारलाई हस्तान्तरण गर्ने भएको छ। सङ्घको बुधबार बसेको अन्तरर्राष्ट्रिय कार्यकारी सचिवालय बैठकले विश्वव्यापी रुपमा महामारी रुप लिएको कोरोना भाइरसको संक्रमणबाट नेपाली नागरिकलाई सुरक्षित गराउन नेपाल सरकारलाई स्वास्थ्य सामग्री उपलब्ध गराउने निर्णय गरेको हो। सङ्क्रमणको समयमा स्वास्थ्यकर्मीले लगाउने विशेष प्रकारका सुरक्षा उपकरण र परीक्षण किट चीन बेइजिङस्थित नेपाली दूतावासमा उपलब्ध गराइने सङ्घका अध्यक्ष कुमार पन्तले जानकारी दिए। उक्त सामान खरिद गर्न राष्ट्रिय समन्वय परिषद् चीनका प्रतिनिधिसहितको एक कार्यदलसमेत गठन गरिएको सङ्घका प्रवक्ता डिबी क्षेत्रीले जानकारी दिए। रासस
कोरोना जोखिम नियन्त्रण : गोरखाका हिमाली गाउँमा आवागमन बन्द,"गोरखा : कोरोनाको सम्भावित जोखिमबाट बच्न गोरखाका हिमाली गाउँबीच आवागमन बन्द गरिएको छ। चुमनुब्री गाउँपालिका१ सामागाउँ र वडा २ ल्होका टोलटोल बीच दुई सातासम्म आवागमन बन्द गरिएको वडाअध्यक्षले जानकारी दिए। वडा नम्बर १ को बिहीबार बसेको बैठकले सामागाउँ र २ को ल्हो बीच आवागमन बन्द गर्ने निर्णय गरेको छ। दुई गाउँको बीचमा पर्ने स्याला खोलाको पुल नतर्ने निर्णय गरेको वडाअध्यक्ष वीरबहादुर लामाले जानकारी दिए। त्यस्तै वडा१ कै सामा र साम्दोका बासिन्दा बुढीगण्डकीको पुल तरेर वारिपारि नजाने निर्णय भएको उनले बताए। चैतभरि सामाको मान्छे साम्दो पनि नजाने, ल्हो पनि नजाने निर्णय भएको छ। गाउँभित्र पनि जरुरी कामबाहेक बाहिर ननिस्कने निर्णय भएको छ, उनले भने, हाम्रो गाउँमा मोटरबाटो पनि छैन। कोही बिरामी परे भने कोरोना परीक्षण गर्न सात दिनको बाटो बोकेर सदरमुकाम पुर्याउनु पर्छ। त्यसैले सजग अपनाउनुको बिकल्प छैन। वडा नम्बर २ को ल्हो, ल्ही र स्यो गाउँ बीच आवतजावत बन्द गरिएको वडाअध्यक्ष पेम्बारेता लामाले बताए। ल्होको मान्छे स्योमा नजाने, स्योको मान्छे ल्होमा नजाने त्यस्तै स्योका मान्छे अरु गाउँमा नजाने, अरु गाउँका मान्छे पनि स्योमा नजाने निर्णय भएको छ। हिमाली गाउँहरु एकै ठाउँमा झुरुप्प हुने भएकाले कोरोनाको संक्रमण फैलिएमा गाउँ नै सोत्तर हुने भएकाले उच्च सतर्कता अपनाएको उनले बताए। गाउँमा यातायातको सुविधा नभएकाले कोही बिरामी परेरमा हेलिकोप्टर चार्टरका लागि सहजीकरण गर्न जिल्ला प्रशासन कार्यालयलाई अनुरोध गर्ने निर्णय भएको वडा सदस्य मिङ्मार लामाले जानकारी दिए। दैनिक उपभोग्य सामग्री ढुवानीको एकमात्र साधन खच्चड भएकाले वडाअध्यक्षको अनुमति लिएर खच्चड आवतजावत गर्ने ब्यबस्था गर्ने निर्णय भएको वडा अध्यक्ष पेम्बारेताले बताए।"
पोखरामा रहेका ५८ पर्यटकलाई चार्टर्ड जहाजबाट काठमाडौं ल्याइयो,"पोखरा : कोरोना भाइरसको महामारी रोक्न लागु गरिएको लकडाउनका कारण अलपत्र परेका फ्रान्सेली ५८ जना पर्यटकलाई बिहीबार अपराह्न सबा ४ बजे बुद्ध एयरबाट काठमाडौं लगिएको छ। पदयात्राबाट फर्किएका ती पर्यटकका लागि फ्रान्सेली दूतावासले जहाज चार्टर्ड गरेको बुद्ध एयर पोखराका स्टेसन म्यानेजर गौतम बरालले जानकारी दिए। दूतावासले गृह मन्त्रालयको अनुमति लिएपछि उडान भएको हो, बरालले भने, नियमित उडान त बन्दै छन्, यो चार्टर्ड हो। पदयात्राबाट फर्किएका पर्यटकले आफ्नो दूतावासमा सम्पर्क गरी काठमाडौं लगिदिन आग्रह गरेका थिए। पदयात्राबाट फर्किँदै गरेका अरू थुप्रै पर्यटक पोखरा फर्कने क्रममा छन्। त्यस्ता पर्यटक वीरेठाँटीबाट पोखरासम्म आएर होटलमा बस्ने योजना बनाएको एकजना पर्यटन व्यवसायी तारा पहारीले जनाए।"
५ सय ३२ सामुदायिक क्याम्पस क्वारेन्टाइन,"काठमाडौं : नेपाल पब्लिक क्याम्पस संघले आफ्ना सदस्य क्याम्पसका भवन संघीय, प्रदेश तथा स्थानीय सरकारलाई क्वारेन्टाइनका लागि दिने भएको छ। संघका अध्यक्ष शिवराज सञ्जेलले बिहीबार विज्ञप्ति प्रकाशित गर्दै आफ्ना सदस्य क्याम्पस भवन क्यारेन्टाइनका लागि उपलव्ध गराउने जानकारी दिएका छन्। पब्लिक क्याम्पस संघमा हाल मुलुक भर ५ सय ३२ क्याम्पसहरु आवद्ध छन्। संघले विश्वव्यापी रुपमा फौलिएको कोरोना भाइरसले विश्व आक्रान्त भएका बेला सरकारले आह्वान गरेको सेल्फ क्यारेन्टाइनमा बसेर सरकारलाई सहयोग गर्न पनि आह्वान गरेको छ। यो महामारीसंग जुध्न सम्पूर्ण पब्लिक क्याम्पसहरुलाई राज्यको निर्देशन पालना गरी प्राध्यापक, विद्यार्थी, अभिभावकसहित आम नागरिकलाई आफ्नो स्वास्थ्यतलाई विशेष प्राथमिकता दिइ उच्च आत्मबलका साथ सेल्फ क्वारेन्टाइनमा बस्न पनि संघले अनुरोध गरेको छ।"
मुस्ताङको छैरो तिब्बतीयन क्याम्पमा कोरोना परीक्षण,"जोमसोम : मुस्ताङको घरपझोङ गाउँपालिका १ छैरो तिब्बतीयन क्याम्पमा बिहीबार कोरोना परीक्षण भएको छ ।विगत साढे ४ दशक अघिदेखि छैरो गाउँमा शरणार्थीको रुपमा बस्दै आएका उनीहरुलाई जिल्लामा खटिएको हेल्थ डेस्क टोलीले कोरोना भाइरसको परीक्षण गराएको हो । जिल्ला प्रशासन कार्यालय मुस्ताङको पहलमा जिल्ला स्वास्थ्य कार्यालय ,जिल्ला अस्पताल र जिल्लास्थित सुरक्षा निकाय प्रमुख लगायतको रोहबर खटिएका स्वास्थ्यकर्मीले कोरोना भाइरस संक्रमण भए नभएको स्वास्थ्य परीक्षण गरेको मुस्ताङका सिडिओ वेदप्रकास अर्यालले जानकारी दिए । उनका अनुसार कोरोना स्वास्थ्य परीक्षणका क्रममा शरणार्थीलाई कोरोना भाइरसबारे जानकारी दिइनुका साथै हालै विदेशबाट आएकाको तथ्याङक संकलन गर्ने कार्य भएको छ । चीनको स्वशासित क्षेत्र तिब्बतबाट खम्पा बिद्रोह गरी मुस्ताङ प्रवेश गरेका उनीहरु २०३१ सालदेखि छैरोमा शरणार्थीको रुपमा बस्दै आएका हुन् । छैरोमा तिब्बतीयन शरणार्थीको ५० घरधुरी छ । जिल्ला हेल्थ डेस्क टोलीले क्याम्पका ८१ जना शरणार्थीको कोरोना स्वास्थ्य परीक्षण गरेको सिडिओ अर्यालले बताए । यस्तै, कोरोना स्वास्थ्य परीक्षणका क्रममा भारतको देहरादुनबाट आएका ३ जना शरणार्थीको पनि स्वास्थ्य परीक्षण गरिएको थियो । भारतबाट आउनेमा २ जना १ हप्ता र अर्को १ जना १२ दिन भएकाले उनीहरुलाई घरभित्रै होम क्वारेन्टाइनमा बस्न लगाइएको छ । उनी आउँदा भारतबाट कोरोना संक्रमण लिएर आएको हुनसक्ने आशंका हेल्थ डेस्कले होम क्वारेन्टाइनमा बस्न लगाएको सिडिओ अर्यालले उल्लेख गरे ।"
भारतबाट फर्किएकामा ज्वरो देखिन थाल्यो,"दैलेख : दैलेखमा ज्वरोका बिरामी देखा परेका छन् । जिल्लाका विभिन्न स्थानीय तहमा ज्वरोका बिरामी देखिन थालेको जिल्ला अस्पताल दैलेखका डा निरन्जन पन्तले जानकारी दिए । आठबीस नगरपालिकामा भारतको महाराष्ट्र राज्यबाट मजदुरी गरी आएका दुई जनालाई ज्वरो देखिएपछि आइसोलेसनमा राख्न लगाइएको डा पन्तले बताए । कोरोना परीक्षणका लागि नमुना संकलन गरी प्रयोगशालामा पठाउने तयारी गरिएको छ । यस्तै दुल्लु नगरपालिकामा पाँच जना भगवतीमाई गाउँपालिकामा पाँच जनालाई ज्वरो देखिएको उनले बताए । ज्वरोका बिरामी सम्पर्कमा आएपछि उनीहरूलाई स्वास्थ्यकर्मीको निगरानीमा राखिएको छ', उनले भने, उच्च ज्वरो आएकाको कोरोना परीक्षणका लागि नमुना संकलन गरी प्रयोगशालामा पठाउने व्यवस्था गरेका छौँ । ज्वरो देखिनेमा भारतबाट मजदुरी गरी फर्कीएका र गाउँमै बसेका पनि रहेको डा पन्तले जानकारी दिए । विश्वव्यापी रुपमा फैलिएको कोरोना भाइरसले नागरिक असुरक्षा महसुस गरिरहेका बेला लक्षण देखिएपछि दैलेखमै सुरक्षित रुपमा उपचार प्रबन्ध मिलाइएको छ । ज्वरोका बिरामीलाई स्थानीय तहमै स्वास्थ्यकर्मीको निगरानीमा उपचारको व्यवस्था मिलार्इएको छ । बिरामीको अवस्था जटिल भएमा जिल्लामा बनाइएको आइसोलेसनमा राखेर उपचार गर्ने तयारी गरेका छौँ, डा पन्तले भने, थकान वा अन्य कारणले पनि सामान्य ज्वरो वा रुघाखोकी देखिन सक्छ, ज्वरो, रुघा, खोकी देखिएमा सेल्फ क्वारेन्टाइनमा बस्न र परिवार र छरछिमेकको सम्पर्कमा नगइदिन आग्रह गरेका छौँ। दैलेख जिल्ला अस्पतालमा दैनिक ५ देखि १० जनासम्म ज्वरोका बिरामी आउने गरेको अस्पतालले जनाएको छ । कारोना भाइरसको त्रासले भारत लगाएत तेस्रो मुलुकबाट हजारौंको संख्यामा मानिस घर फर्किएका छन् । स्थानीय तहले भारत लगाएत तेस्रो मुलुकबाट फर्किएका व्यक्तिको पहिचान गर्न थालेका छन् ।"
सप्तरीको क्वारेन्टाइनमा ८४ जना,"राजविराज : सप्तरीका विभिन्न स्थानमा बनाइएका क्वारेन्टाइनमा भारतलगायत विदेशबाट आएका पाँच महिलासहित ८४ जनालाई राखिएको छ । स्वास्थ्य कार्यालय सप्तरीका अनुसार राजविराज नगरपालिका२ स्थित साइकृष्ण मेडिकल कलेज एण्ड हस्पिटलमा एक महिलासहित १२ जना, हनुमाननगर कंकालिनी नगरपालिकामा सात पुरुष, शम्भुनाथ नगरपालिका ७ स्थित बुद्धिलाल बिद्या मुनर नमुना मावि भगवतपुरमा पाँच पुरुष, बोदे बर्साइन र कञ्चनरुप नगरपालिकामा दुईदुई पुरुषलाई राखिएको छ । यसैगरी बलान बिहुल गाउँपालिकास्थित स्वास्थ्य चौकी मल्हनियामा एक महिलासहित १४ जना, छिन्नमस्ता गाउँपालिका ३ स्थित चौरसिया धर्मशालामा तीन महिलासहित १३ जना, तिलाठी कोइलाडी गाउँपालिकामा १२ पुरुष, बिष्णुपुर गाउँपालिकास्थित जनता मावि बिष्णुपुर कट्टीमा आठ पुरुष, राजगढ र महादेवा गाउँपालिकामा चारचार पुरुष, रुपनी गाउँपालिका ४ स्थित जमुनी मधेपुरा माविमा एक पुरुष राखिएको स्वास्थ्य कार्यालय सप्तरीका निमित्त प्रमुख दुनियालाल यादवले बताए । कोरोना भाइरस (कोभिड१९) को रोकथाम र नियन्त्रणका लागि विभिन्न स्थानमा बनाइएको क्वारेन्टाइनमा बिहीबार १८ जना थप भएको र पाँच जनालाई डिस्चार्ज गरिएको उनले बताए । सप्तरी जिल्लाको १८ मध्ये १७ वटा स्थानीय तहले अस्पताल, स्वास्थ्य चौकी, बिद्यालय, सामुदायिक भवन गरी विभिन्न २३ स्थानमा क्वारेन्टाइन सञ्चालन गरेको छ । हालैमात्र भारतलगायत विदेशबाट आएका व्यक्तिहरुलाई १४ दिनसम्म एकान्तवासमा राखी निगरानी गरिने र लक्ष्ण नभेटिएकालाई डिस्चार्ज गर्दै जाने राजविराज नगरपालिकाका स्वास्थ्य निरीक्षक शिवनारायण चौधरीले बताए । खुला सीमाको विभिन्न नाकाबाट आएका र हवाई उडानबाट आएकाको खोजी गरी सम्बन्धित नगरपालिका तथा गाउँपालिकामै व्यवस्था गरिएको क्वारेन्टाइनमा राख्ने व्यवस्था गरिएको सप्तरीका प्रमुख जिल्ला अधिकारी सुनिल खनालले बताए ।"
लकडाउन अवज्ञा गर्नेलाई यस्तो सजाय,"सन्धिखर्क : लकडाउनको अवज्ञा गरेर घुमफिर तथा मोटरसाइकल चलाएर हिड्ने झण्डै २० कारवाहीमा परेका छन्। सहायक प्रमुख जिल्ला अधिकारी विष्णुराज वेल्वासेको नेतृत्वमा अनुगमनमा खटिएको टोलीले बिहीबार लकडाउनको अवज्ञा गर्नेलाई कारवाही गरेको हो। उनीहरुलाई मुर्गा बनाउने, कान छोपेर अब गल्ती नगर्ने तथा अब यसरी बाहिर नहिड्ने सर्तमा छाडिएको सहायक प्रमुख जिल्ला अधिकारी विष्णुराज वेल्वासेले बताए। सन्धिखर्क २ र १० मा अनुगमन गर्दा उनीहरु कारवाहीमा परेका हुन्।"
भ्रामक सूचना सम्प्रेषण गर्नेलाई कडा कारवाही हुन्छ:काउन्सिल,"कोभिड१९ बारे केही अनलाइन सञ्चारमाध्यमले भ्रामक सूचना तथा समाचार सामग्री सम्प्रेषण गरिएको पाइएको जनाउँदै प्रेस काउन्सिल नेपालले कडा कारवाही गर्ने भएको छ । काउन्सिलले आज विज्ञप्ति जारी गरी कोभिड१९ ले विश्व नै त्रसित भइरहेको र नेपाल सरकारले विभिन्न आदेश जारी गरिसकेको अवस्थामा सूचना तथा प्रशारण विभागमा दर्ता नै नभएका र काउन्सिलमा सूचीकरणका लागि निवेदन नदिएका केही अनलाइनले संवेदनशीलतालाई रमाइलो विषय बनाएर झुटा समाचार सम्प्रेषण गरेकामा कानूनअनुसार कडा कारवाही गर्ने जनाएको हो । सार्वजनिक सूचना, अपिल, पत्राचार तथा फोनमार्फत पटकपटक गरेको आग्रहलाई वेवास्ता गरेका कतिपय सञ्चारमाध्यमलाई गरिसकिएको छ, काउन्सिल यस्ता अनलाइनमाथि पनि कडा कारवाही गर्न बाध्य हुनेछ, विज्ञप्तिमा भनिएको छ । केही अनलाइन विदेशमा भएका कोरोना भाइरस सङ्क्रमणका घटनालाई नेपालमै भएको जस्तो गरी शीर्षक राखेर सामग्री राखेको विषय काउन्सिलको स्वअनुगमनबाट देखिन आएको हो । काउन्सिलले आमपत्रकार, सञ्चारकर्मी तथा सामाजिक सञ्जाल प्रयोगकर्तालाई संयमित भएर सूचना तथा समाचार सामग्री सम्प्रेषण गर्न पनि अनुरोध गरेको छ।"
प्लाष्टिकको पीपीई,जिल्ला अस्पताल ताप्लेजुङमा प्लाष्टिकको स्वास्थ्यकर्मीको लागि व्यक्तिगत सुरक्षा सामग्री बनाइएको छ । अस्पताल आफैंले निर्माण गरेको उक्त सामग्री आइसोलेसन केन्द्रमा खटिने स्वास्थ्यकर्मीले प्रयोग गर्ने डा सोनिङ लामाले बताए । तस्बिरः अन्नपूर्ण
"भारतबाट ५१ हजार आए, २४ मात्र क्वारेन्टाइनमा !","गौर : भारतबाट रौतहटमा ५१ हजार १ सय ५४ जना भित्रिएको तथ्यांक छ। तीमध्ये २४ जनालाई मात्र बुधबार रातिदेखि गौर र चन्द्रनिगाहपुरका क्वारेन्टाइनमा राखिएको छ। गौर नगरपालिका५ स्थित नर्सिङ इन्स्टिच्युटमा १६ र चन्द्रनिगाहपुरस्थित सरकारी अस्पतालमा ८ जनालाई राखिएको प्रमुख जिल्ला अधिकारी (सीडीओ) वासुदेव घिमिरेले बताएका छन्। चन्द्रपुरमा ८ जनालाई निजी चन्द्रपुर अस्पतालमा लगिएको थियो। त्यहाँ साधनस्रोत नभएपछि सरकारी अस्पतालमा राखिएको हो। उनीहरूलाई चन्द्रपुर६ स्थित क्वारेन्टाइनमा राखिने इलाका प्रशासन कार्यालयका उपसचिव चेतराज बरालले बताए। भारतबाट आएकाहरूलाई निगरानीमा राखिएको स्थानीय प्रशासनले जनाएको छ। रौतहटका गाउँबाट केरला, मुम्बई, पञ्जाब, दिल्ली, पटनालगायत स्थानमा काम गर्न जाने गर्दछन्। रौतहटका गौर, बंकुल, लक्ष्मीपुर बेलबिछवा, औरैयालगायत आठ खुला नाका छन्। जिल्ला सुरक्षा समितिको बैठकले १८ वटै स्थानीय तहले अनिवार्य रूपमा क्वारेन्टाइनको व्यवस्था गर्न निर्देशन दिएको जिल्ला प्रशासनले जनाएको छ। १४ स्थानमा शंकास्पद बिरामी राख्न तयारी गरिएको छ। गरुडामा १०, गौरस्थित नर्सिङ इन्स्टिच्युटमा ५०, गौरस्थित सिया प्यालेस होटलमा ४०, चन्द्रपुरमा ८०, दुर्गाभगवतीमा ३०, माधवनारायणमा ५०, फतुवा विजयपुरमा १५, राजपुरमा २९, परोहामा २५, बौधिमाईमा १ सय, देवाहीमा ४०, मौलापुरमा ४० जना अट्ने व्यवस्था गरिएको हो। गौर५ स्थित नर्सिङ इन्स्टिच्युट आसपासका बिरामी राख्ने र गढीमाई, चन्द्रपुर, गुजरा नगरपालिकाका बिरामीलाई राख्न चन्द्रनिगाहपुरस्थित एन्फाको महिला फुटबल एकेडेमीमा व्यवस्था मिलाइएको छ। शंका लागेका बिरामी राख्न जिल्लाभर ४ सय ९९ बेड तयार गर्न लागिएको जनाइएको छ।"
आविष्कार केन्द्रले सुरु गर्यो पीपीई निर्माणको काम,"काठमाडौं : स्वास्थ्यकर्मीले लगाउने व्यक्तिगत सुरक्षा उपकरण (पर्सनल प्रोटेक्सन इक्युपमेन्ट (पीपीई) स्वदेशमै बनाउन थालिएको छ। राष्ट्रिय आविष्कार केन्द्र, पाटन अस्पताललगायतले पीपीई निर्माण सुरु गरेका हुन्। कोरोना भाइरस संक्रमण आशंकामा आइसोलेसन र क्वारेन्टाइनमा बसेका व्यक्तिको निगरानी एवं उपचारका बेला स्वास्थ्यकर्मीले पीपीई लगाउँछन्। महावीर पुन नेतृत्वको केन्द्रले बुधबार पहिलो चरणमा पीपीईको नमुना तयार पारेको थियो। नेपाल मेडिकल काउन्सिलका अध्यक्ष डा भगवान कोइरालाले नमुना परीक्षणको अवलोकन गरेका थिए। आफूले स्वीकृति पाएपछि काठमाडौंका दुई स्थानबाट पीपीई बनाउन थालेको पुनले जनाएका छन्। काउन्सिलका रजिस्ट्रार डा कृष्णप्रसाद अधिकारीले स्वास्थ्यकर्मीको व्यक्तिगत सुरक्षाका लागि लगाइने पीपीई स्वदेशमै निर्माण हुनु सुखद कार्य भएको बताए। स्वास्थ्यकर्मीको मनोबल उच्च बनाउनुपर्ने बेला हो यो, रजिस्ट्रार डा अधिकारीले भने, पीपीई स्वदेशमै बन्नु सामान्य विषय हो। तर, अभावका बेला स्वदेशमै बन्नु स्वागतयोग्य कुरा छ। त्यसलाई धेरै हेरिरहनुपर्दैन। अहिले त पीपीईको संख्या नै कमी छ। पाटन अस्पतालमा पनि पीपीईलगायत सामग्री उत्पादन भइरहेको छ। विश्व स्वास्थ्य संगठन (डब्लूएचओ)को मापदण्डअनुसार सम्भावित बिरामीको प्रारम्भिक उपचारमा संलग्न स्वास्थ्यकर्मीले अनिवार्य पीपीई प्रयोग गर्नुपर्छ। काठमाडौंका वीर, त्रिवि शिक्षण, शुक्रराज ट्रपिकल सरुवा रोग अस्पताललगायतमै पीपीई अभाव देखिएको छ। स्वास्थ्य तथा जनसंख्या मन्त्रालयको टोली बुधबार बिहान पाटन अस्पताल पुगेको थियो। अस्पतालमा चार जना व्यक्ति पीपीई बनाउन अहोरात्र खटिरहेको भेटिएको स्वास्थ्यमन्त्री भानुभक्त ढकालले बताए। धुम्बाराहीमा पीपीई निर्माण कार्य भइरहेकाले केही आवश्यकता पूर्ति गर्न सहयोग पुगेको मन्त्री ढकालको भनाइ छ। मन्त्री ढकालले बुधबार आयोजित प्रेस ब्रिफिङ कार्यक्रममा औजारजन्य सामग्री अभाव हुन नदिने अभियानमा जुटेको बताएका थिए। पीपीईलगायत सामग्री हामी आफैं पनि निर्माण गर्न लागेका छौं, उनले भने, निर्माण पनि भइरहेका छन्। यसका अतिरिक्त कीटजन्य सामग्री, थर्मल गन र अन्य आवश्यक सामग्रीका लागि सहयोगको आह्वान गरिने उनको भनाइ थियो। चीनमार्फत कतिपय सामग्री तीन दिनभित्र ल्याइने दाबी उनले गरेका थिए। यी सामग्री प्रदेश, जिल्ला, प्रभावित क्षेत्रसम्म मन्त्रालयको नेतृत्वमा लगिनेछ। स्वास्थ्यसचिव यादवप्रसाद कोइरालाले पनि बिहीबार पत्रकार सम्मेलनमा पीपीई गाइडलाइन बनाइदिएको बताए। साधारण रुघाखोकी लागेको, ज्वरो आएको छ भने स्वास्थ्यकर्मी तथा चिकित्सकले मुखमा मास्क, आँखामा चश्मा र टोपी लगाएपछि संरक्षण गर्छ, उनले भने, दोसो चरणमा पूर्ण पीपीईको व्यवस्था छ। सरकारले फिभर क्लिनिक सञ्चालनका लागि मुलुकभर हब अस्पताल बनाएको र हरेकलाई १० लाख बजेट विनियोजन गरिएको उनले बताए।"
"मानवअधिकार आयोगले भन्यो, संकटमा आपूर्ति सहज बनाऊ","काठमाडौं :राष्ट्रिय मानव अधिकार आयोगले कोरोना भाइरसको सम्भावित जोखिमबाट बच्नका लागि लकडाउनका समयमा नागरिकको स्वास्थ्यप्रति संवेदनशील भएर दैनिक उपभोग्य वस्तुको आपूर्ति सहज बनाउन आग्रह गरेको छ। आयोगले बिहीबार जारी गरेको प्रेस विज्ञप्तिमा लकडाउनको अवस्थामा घरमै रहेका अपाङ्गता भएका बालबालिका, ज्येष्ठ नागरिक, महिला तथा अतिविपन्नका लागि आवश्यक पर्ने दैनिक उपभोग्य सामग्री उपलब्ध गराउन आग्रह गरिएको छ। आयोगले उपचारका क्रममा खटिएका स्वास्थ्यकर्मी, सुरक्षाकर्मी, कर्मचारी र तिनका परिवारको स्वास्थ्य सुरक्षाको विशेष व्यवस्था गर्न आग्रह गरेको छ। विश्वव्यापी रुपमा फैलिरहेको रोग फैलिन नदिन सरकारले लकडाउन गरेको कार्यलाई सकारात्मक रुपमा लिँदै आयोगले विषम परिस्थितिमा नागरिकप्रति सरकार जिम्मेवार हुनुपर्नेमा जोड दिएको छ। रासस"
अस्पतालमा सुरक्षा उपकरण अभाव : प्लास्टिकबाट पीपीई,"दैलेख : जिल्ला अस्पताल दैलेखमा व्यक्तिगत सुरक्षा उपकरण (पीपीई) अभाव भएको छ । बिरामीलाई उपचारका क्रममा सुरक्षित रहन स्वास्थ्यकर्मीले प्रयोग गर्ने व्यक्तिगत सुरक्षा उपकरण अभाव भएको हो । उपकरण अभाव भएपछि स्वास्थ्यकर्मीले बजारमा पाइने पलाष्टिकबाट पीपीई निर्माण गरेका छन् । स्वास्थ्य सेवा विभागले समयमै उपलब्ध नगराएपछि पलाष्टिकबाटै निर्माण गरेर प्रयोगमा ल्याएको दैलेख अस्पताले जनाएको छ । तत्काललाई २० वटा व्यक्तिगत सुरक्षा उपकरण (पीपीई) पलास्ष्टिबाटै निर्माण गरेर प्रयोगमा ल्याएको अस्पतालका प्रमुख डा निरन्जन पन्तले जानकारी दिए । यसका लागि आवश्यक पर्ने बुट, गाउन, क्याप लगाएतका सामग्री बनाइएको उनले बताए । बजारमा उपलब्ध पलाष्टिबाट व्यक्तिगत सुरक्षा उपकरण (पीपीई) निर्माण गरेका छौ, डापन्तले भने, हामीलाई तत्कालाई चाहिने सेट निर्माण गरेका हौँ, बिरामी बढे आवश्यकता पनि बढ्छ । अस्पतालका अनुसार गाउन हावा र पानी नछिर्ने खालका छन् । आइसोलेसन र क्वारेन्टाइनमा खटिने सबै स्वास्थ्यकर्मीले व्यक्तिगत सुरक्षा उपकरण (पीपीई) प्रयोग गर्ने डा पन्तले बताए । संक्रमितको उपचारमा खटिने भएकाले चिकित्सक तथा नर्सह बढी खतरामा पर्ने मानिन्छ । अस्पतालमा कोरोना भाइरस (कोभिड १९) संक्रमितको उपचारका लागि ११ बेडको आइसोलेसन कक्ष स्थापना गरिएको छ । यस्तै अस्पतला नजिकै रहेको सरस्वती माविमा २० बेडको आइसोलेसन कक्ष स्थापना गरिएको छ भने नारायण क्याम्पसमा सय बेडको क्वारेन्टाइन बनाउने लक्षसहित हाललाई ४० बेडको क्वारेन्टाइन स्थापना गरिएको छ ।"
स्थानीय तहको प्रवेश स्थलबाटै क्वारेन्टाइन,"काठमाडौं : विश्वव्यापी महामारीको रुपमा फैलिएको कोरोना (कोभिड१९) भाइरसको रोकथाम र नियन्त्रणको लागि स्थानीय तहको प्रवेश स्थलबाट सौझै क्वारेन्टाइनमा राख्ने व्यावस्था मिलाउन निर्देशन दिएको छ । संघीय सरकारको तर्फबाट संघीय मामिला तथा सामान्य प्रसाशन मन्त्रालयले ७५३ स्थानीय तहलाई परिपत्र गदै उच्च सर्तकता अपनाउन निर्देशन दिएको हो। प्रमुख प्रशाकीय अधिकृत मार्फत कोरोना रोकथाम र नियन्त्रणका लागि उच्च सर्तकता अपनाइ आवश्यक तयारी अबस्थामा रहन निर्देशन दिइएको हो । नगरपालिका र गाउँपालिकामा बाहिरबाट आउने व्यक्ति प्रवेशस्थलबाटै सुरक्षा निकायको सहयोगमा क्वारेन्टाइनमा राख्ने व्यावस्था मिलाउनु पर्नेछ । व्यक्तिको निजीघरमा नै क्वारेन्टाइनमा बस्न सक्ने प्रर्यात आधार भएको अबस्थामा सम्बन्धित व्यक्तिको घरमा नै क्वारेन्टाइन बस्ने व्यवस्था गर्न निर्देशन गरिएको छ । मन्त्रालयका सहसचिव बसन्त अधिकारीले जारी गरेको परिपत्रमा वडाअध्यक्ष तथा वडा समिति सदस्य, कर्मचारी, महिला स्वास्थ्य स्वयंसेविका लगायत अन्य स्वयंसेकवलाई परिचालन गरी विदेशबाट आउने व्याक्ति विवरण संकलन गरी निगरानी राख्न निर्देशन गरिएको छ । कोरोनाको लक्षण देखिएमा तत्काल स्वास्थ्य सेवामा पठाउने व्यबस्था मिलाउनु, परिपत्रमा भनिएको छ,स्थानीय तह भित्र सञ्चालनमा रहेका बृद्धाश्रम, बालगृह, धर्मशाला, मन्दिर, बौधबिहार, मस्जित जस्ता सामूहिक आवामा बसोबास गर्ने व्यक्तिको अबस्थाको अनुमान गरी लगत संकलन गर्न निर्देशन गरिएको छ । उनीहरुको न्युनतम जीवनयापन सहज हुनेगरी आवश्यक व्याबस्था मिलाइ समन्वय र सहजिकरण गर्नु पर्ने छ ।"
सप्तरीमा ३६९ शैयाको क्वारेन्टाइन,"राजविराज : कोरोना भाइरस (कोभिड१९) को रोकथाम र नियन्त्रणका लागि सप्तरीमा तीन सय ६९ शैयाको क्वारेन्टाइन सञ्चालन गरिएको छ। भारतलगायत विदेशबाट आएका व्यक्तिलाई निगरानीमा राख्नका लागि सप्तरीको १७ वटा स्थानीय तहले आआफ्नो श्रोत साधनलाई उपयोग गर्दै क्वारेन्टाइन निर्माण गरेका हुन् । राजविराज नगरपालिका २ स्थित साइकृष्ण मेडिकल कलेज एण्ड हस्पिटलमा २५, कञ्चनरुप नगरपालिकास्थित सर्वोदय माविमा १२, शंकर माविमा १२ र बदगामा स्वास्थ्य चौकीमा १०, डाकनेश्वरी नगरपालिकास्थित कच मावि पातोमा ५, बोदे बर्साइन नगरपालिकास्थित जियालाल माविमा १० र जीवनदिप अस्पतालमा ७, शम्भुनाथ नगरपालिका ७ स्थित बुद्धिलाल बिद्या मुनर नमूना मावि भगवतपुरमा १०, सुरुङ्गा नगरपालिका ५ स्थित मछिलाल मावि कुशहामा १०, हनुमाननगर कंकालिनी नगरपालिका ११ स्थित सामुदायिक भवनमा ३० र वडा नम्बर २ स्थित सकरदही विद्यालयमा २०, सप्तकोशी नगरपालिकास्थित गोबैज मावि फत्तेपुरमा २१ र जनता मावि भगनी मलेठमा २१ शैया क्षमताको क्वारेन्टाइन सञ्चालनमा ल्याइएको स्वास्थ्य कार्यालय सप्तरीले जनाएको छ । स्वास्थ्य कार्यालयका निमित्त प्रमुख दुनियालाल यादवका अनुसार राजगढ गाउँपालिकास्थित जसमावि नर्घोमा ३०, अग्नीसाइर कृष्णसवरण गाउँपालिकास्थित जनचेतना मावि घोघिदाहामा २४, छिन्नमस्ता गाउँपालिका ३ स्थित चौरसिया धर्मशालामा २५, महादेवा गाउँपालिका १ स्थित नरबहादुर थापा मावि पकरीमा २५, तिलाठी कोइलाडी गाउँपालिकास्थित लबनमावि बमनगामा कट्टीमा १५ र बृद्धाश्रममा १०, रुपनी गाउँपालिका ४ स्थित जमुनी मधेपुरा माविमा १०, बिष्णुपुर गाउँपालिकास्थित जनता मावि बिष्णुपुर कट्टीमा १५, बलान बिहुल गाउँपालिकास्थित स्वास्थ्य चौकी मल्हनियामा १८ र तिरहुत गाउँपालिकास्थित सरस्वती जनता मावि लोहजरामा ४ शैया क्षमताको क्वारेन्टाइन निर्माण गरी सञ्चालनमा ल्याइएको छ । खडक नगरपालिकामा भने क्वारेन्टाइन निर्माण भएको छैन् ।"
क्वारेन्टाइन छाडी भागे एकै परिवारका ४ जना,"दार्चुला : अपिहिमाल गाउँपालिकाको क्वारेन्टाइनमा राखिएका ८ जना मध्ये ४ जनाले क्वारेन्टाइन छोडेर भागेका छन् । भारतको बङलोरबाट आएका ८ जनामध्ये गाउँपालिकाको वडा नम्बर ६ का एकै परिवारका ४ जनाले क्वारेन्टाइन छोडेर भागेको गाउँपालिकाका अध्यक्ष धर्मानन्द सिंह मन्यालले जानकारी दिए । उन्ले भने, 'क्वारेन्टाइनबाट भागेका उनीहरुलाई वडा अध्यक्षको निगरानीमा राखिएको छ । कोरोनाको संक्रमण रोक्न १४ दिनसम्म क्वारेन्टाइनमा राख्ने व्यवस्था मिलाइएको भए पनि क्वारेन्टाइन छोडेर भागेका हुन् ।' प्रहरीले रोक्ने प्रयास गरे पनि उनीहरू भाग्न सफल भएको अध्यक्ष मन्यालको भनाइ छ । उनीहरुलाई परामर्श दिइ गाउँपालिकाको वडा नम्बर ५ रेलामा स्थापना गरेको क्वारेन्टाइनमा राखिएको छ । यस्तै मार्मा गाउँपालिकाको वडा नम्बर ३ लटिनाथमा रहेको रष्कोट माविमा स्थापना गरिएको ३० शैय्याको क्वारेन्टाइनमा गाउँपालिकाका विभिन्न स्थानका १७ जनालाई राखिएको गाउँपालिकाले जनाएको छ । भारतका विभिन्न सहरबाट आएका उनीहरुलाई गाउँपालिकाले क्वारेन्टाइनमा राखेको हो । जिल्लाको नौगाड गाउँपालिकाका ६ को सुकाखोलामा एक स्थानीयको घरमा क्वारेटाइन स्थापना गरी ३ जनालाई राखिएको गाउँपालिकाका अध्यक्ष प्रेम सिंह धामीले बताए । उनले गाउँपालिका २ दल्लेखमा रहेको पानीधारा आविमा १० शैय्याको क्वारेन्टाइन स्थापना गरेको पनि जानकारी दिए। कोरोनाको संक्रमण गाउँघरमा फैलिन नदिन जिल्लाका सबै जसो स्थानीय तहले क्वारेन्टाइन स्थापना गरिरहेका छन् । दुहुँ गाउँपालिका ३ मा रहेको दुर्गास्थान प्राविमा क्वारेन्टाइन स्थापना गरी भारतबाट आएका ९ जनालाई राखिएको गाउँपालिकाका अध्यक्ष पुलेन्द्र बहादुर कार्कीले बताए । जिल्लाको महाकाली नगरपालिकामा ८ शैय्या, मालिकार्जुन गाउँपालिकामा ६ शैय्याको क्वारेन्टाइन स्थापना गरिएको छ । शैल्यशिखर नगरपालिका, ब्याँस गाउँपालिका र लेकम गाउँपालिकाले पनि क्वारेन्टाइन स्थापना गर्ने निर्णय गरेका छन् । विद्यालयसँगको समन्वयमा आवश्यकता अनुसार क्वारेन्टाइन स्थापना गर्ने निर्णय गरिएको सम्बन्धित स्थानिी तहका प्रमुखहरूले जानकारी दिएका छन् ।"
माछालाई थापेको एम्बुसमा परेर युवकको मृत्यु,उदयपुर : माछा मार्ने क्रममा आफैंले थापेको विद्युतीय एम्बुस (करेन्ट) लागेर उदयपुरका एक युवकको मृत्यु भएको छ । बुधबार दिउँसो त्रियुगा नदीको दहमा करेन्ट लगाएर माछा मार्ने क्रममा अचानक करेन्ट लाग्दा त्रियुगा नगरपालिका २ खैजनपुरका २४ वर्षीय ज्योतिकुमार राईको मृत्यु भएको हो । करेन्ट लागेर गम्भीर घाइते भएका राईलाई स्थानीयले उद्दार गरी उपचारका लागि गाईघाटस्थित सिभिल अस्पताल ल्याएका थिए । अस्पतालमा उपचारकै क्रममा उनको मृत्यु भएको जिल्ला प्रहरी कार्यालय उदयपुरका एसपी वीरबहादुर बुढामगरले जानकारी दिए । एक श्रीमती र दुई नाबालक सन्तान रहेका मृतक केही महिनाअघि मात्र वैदेशिक रोजगारबाट घर फर्केका थिए । मृतकको शव पोष्टर्माटम गरी आफन्तको जिम्मा लगाइएको एसपी मगरले जानकारी दिए ।
कोरोना सचेतनाका लागि पिठ्यूमा साउण्ड बक्स,"रोल्पा : विश्वव्यापी महामारीको रुपमा फैलिएको कोरोना (कोभिड१९) भाइरसबारे सचेतनाका लागि गाउँगाउँमा अभियान चलिरहेका छन्। पूर्वीरोल्पाको दुर्गम पाङमाका गाउँगाउँमा सचेतना फैलाउन वडा अध्यक्ष र स्वास्थ्यकर्मी खटिएका छन्। पिठ्यूमा साउण्ड बक्स बोकेर गाउँगाउँमा डुल्दै कोरोनाबाट जोगिन गाउँलेलाई सचेत अभियान चलिरहेको छ। पाङ स्वास्थ्यचौकीका इन्चार्ज सुवेदी र लुंग्री गाउँपालिका१ का वडा अध्यक्ष मति पुन केही दिनयता सडक नपुगेको गाउँमा साउण्ड बक्स बोकेरै प्रचारमा जुटेका हुन्। सडक पुगेका ठाउँमा वडा अध्यक्ष पुनले मोटरसाइकल चलाउने र स्वाथ्य इन्चार्ज सुवेदीले पछाडि बसेर माइकिङ गर्दै हिँडेका छन्। १ हजार ४६ घरधुरी रहेको पाङमा गाउँमा लकडाउनको अवधिमा घरमै बस्न, साबुन पानीले नियमित हात धुन, तातोपानी पिउन सुचित् गरिदैछ। गाउँमा कोरोनाबाट जोगिने उपायबारे सचेतना पैलाउन प्रचारमा जोड दिएका छौं, स्वाथ्यकर्मी सुवेदी भन्छन्। विकट गाउँ पाङमा स्वास्थ्यकर्मी सुवेदीको पहलमा पूर्ण संस्थागत सुत्केरी वडासमेत घोषणा भइसकेको छ। केही दिनअघि भारतको दिल्लीबाट पाङ फर्किएका दुई घरपरिवारलाई होम क्वारेन्टाइनमा राखिएको छ। घर आएर परिवारसँग घुलमिल भएकाले दुई परिवारलाई छिमेकीमा आवतजावत् नगरी घरमै बस्न भनिएको छ। स्वास्थ्य कार्यालय परिसरमा कोरोना संक्रमणबाट जोगिन हात धुने व्यवस्था मिलाइएको छ।"
कोरोना त्रास : कैदी र सुधारगृहका बालबालिका रिहा हुँदै,"विराटनगर : कोरोना भाइरसको संक्रमणलाई मध्यनजर राख्दै मोरङका कारागारमा रहेका बन्दी र सुधारगृहमा रहेका बालबालिका छोड्न सुरु गरिएको छ । मुलुकी फौजदारी कार्यविधि संहिता २०७४ को दफा १५५ को व्यवस्था बमोजिम सर्वोच्चको आदेशमा विराटनगर कारागारमा रहेका एक कैदी छुटेका छन् भने १३ जना छुट्ने प्रक्रियामा छन् । उच्च अदालत विराटनगरका उपसचिव मणिराम पोखरेलका अनुसार बाँकी कैदवापत प्रतिदिन ३ सय रुपैयाँका दरले रकम लिइ छाड्न सुरु गरिएको हो । यस्तै बालसुधार गृहमा रहेका बालबालिकालाई पनि अदालतमा उपस्थित गराइ अभिभावकको जिम्मा दिन थालिएको पोखरेलले बताए । 'कुनैपनि बेला खोजेको समयमा उपस्थित गराउने गरी अभिभावकलाई जिम्मा दिइएको छ,' उनले भने । बालसुधार गृहबाट बुधबारसम्ममा चारजना बालबालिकालाई अभिभावकको जिम्मा लगाइएको छ भने बिहीबार पनि केहीलाई प्रक्रिया पूरा गरी जिम्मा दिने तयारी रहेको बलसुधार गृह विराटनगरका प्रमुख निलम चौहानले जानकारी दिइन् । उनका अनुसार बिहीबार पाँचजना बालबालिकालाई अभिभावकको जिम्मा लगाइने छ।"
कोरोना आशंकामा धौलागिरी अस्पताल भर्ना गरिएका बिरामीको रिपोर्ट नेगेटिभ,"बागलुङ : कोरोना भाइरसको संक्रमण भएको आशंकामा धौलागिरी अञ्चल अस्पताल बागलुङको आइसोलेशन वार्डमा भर्ना गरिएका एक युवाको रिपोर्ट नेगेटिभ आएको छ । भारतको पटनाबाट आएका बागलुङ नगरपालिकाका ती बिरामीको कोरोना भाइरससँग मिल्दो लक्षणसहित अस्पताल पुगेपछि चिकित्सकले तत्कालै उनलाई आइसोलेसनमा राखेका थिए । लगत्तै उनको थ्रोर्ट स्वाब निकालेर काठमाडौंको टेकुस्थित राष्ट्रिय जनस्वास्थ्य प्रयोगशालामा जाँचका लागि पठाइएको थियो । बिहीबार आएको उनको रिपोर्टमा कोरोनाको संक्रमण नदेखिएको धौलागिरी अञ्चल अस्पताल बागलुङबा निमित्त मेडिकल सुपरिटेण्डेन्ट डाशैलेन्द्र बि पोखरेलले बताए । 'यस्ता बिरामी आएमा हामी तत्काल आइसोलेसनमा राख्छौं र आवश्यक जाँच अघि बढाउछौँ। यस्तो लुकाउनु हुन्न भन्नेमा हामी सचेत छौँ, 'डा पोखरेलले भने, 'यसले जिल्लामा ठूलो भय र सन्त्रास पैदा गरेको थियो, अब कम हुनेछ तर घरभित्रै बसेर सुरक्षित हुन भने जरुरी छ ।'"
कोरोना भाइरसविरुद्ध अभियानमा विशाल ग्रुपको एक करोड सहयोग,"काठमाडौं : विशाल ग्रुपअन्तर्गतको भीजी फाउन्डेसनले कोरोना भाइरसविरुद्धको विशाल ग्रुपको अभियानमा एक करोड सहयोगको घोषणा गरेको छ। फाउन्डेसनले संकटविरुद्धको सरकारी अभियानलाई मद्दत गर्दै आवश्यक उपकरण तथा सावधानीका सामग्री उपलब्ध गराउन एक करोड रुपैयाँ सहयोग गर्ने घोषणा गरेको हो। भीजी फाउन्डेसनले अब एन ९५ मास्क, स्यानिटाइजर, संक्रमितको उपचारका क्रममा प्रयोग हुने पर्सनल प्रोटेक्सन इक्विपमेन्ट (पीपीई), इन्फ्रारेड थर्मोमिटर र अन्य स्वास्थ्य सामग्री आपूर्ति गरेर नेपालका विभिन्न स्वास्थ्य केन्द्रमा उपलब्ध गराउन अन्तर्राष्ट्रिय आपूर्तिकर्तासँग सहकार्य गरिरहेको छ । 'संकटविरुद्ध लागि रहेका स्वास्थ्यकर्मी र यसको प्रभाव भोगिरहेकालाई सहयोग गर्न प्रतिवद्ध सबै सहकर्मीप्रति विशाल ग्रुप धेरै गर्व गर्छ, आशा छ हाम्रो यो सहयोगले स्वास्थ्यकर्मी र सर्वसाधारणलाई केही राहतदिनेछ, 'विज्ञप्तपी भनिएको छ कोरोना भाइरसकको त्रास सुरु भएपछि भीजी फाउन्डेसनले वीर अस्पताल, थापाथली अस्पताल (प्रसूति गृह) र कान्तिबाल अस्पतालमा ह्यान्ड स्यानिटाइजर र सर्जिकल मास्क वितरण गरेको थियो । यो विषम परिस्थितिमा भीजी फाउन्डेसनले आफ्नो स्रोत र सीपको माध्यमबाट मुलुकलाई सहयोग गर्न प्रतिबद्ध गरेको छ।"
छुट्टाछुट्टै ठाउँमा दुई बालिकासहित चारको मृत्यु,उदयपुर : उदयपुरका छुट्टाछुट्टै ठाउँमा दुईदिन यता दुई बालिकासहित चारजनाको ज्यान गएको छ । स्थानीय त्रियुगा खोलाको दहमा माछा मार्ने क्रममा आफैले थापेको विद्युतीय एम्बुस (करेन्ट) लागेर घाइते भएका त्रियुगा नगरपालिका २ खैजनपुरका २४ वर्षीय ज्योतिकुमार राईको बुधबार ज्यान गएको हो । खोलाबाट उद्धार गरिएका राईको उपचारको क्रममा सिभिल अस्पताल गाईघाटमा ज्यान गएको जिल्ला प्रहरी कार्यालयका एसपी वीरबहादुर बुढामगरले जानकारी दिए । त्यसैगरी कपडा सुकाउने बाँसमा सलको पिङ बनाएर खेल्ने क्रममा लिम्चुङबुङ गाउँपालिका २ ताम्लिछा आमबोटका ललितसेर राईकी आठ वर्षीय छोरी करुण राईको बुधबार साँझ मृत्यु भएको एसपी मगरले जानकारी दिए । पिङ्ग खेल्ने क्रममा बाँसमा सल बेरिँदा उनको ज्यान गएको हो । एसपी बुढामगरकाअनुसार त्रियुगा नगरपालिका ७ चुहाडेकी १२ वर्षीया बालिका डिकमाया राई आफ्नै घरभित्र झुण्डिएको अवस्थामा बिहीबार फेला परेकी छिन् । त्यसैगरी उदयपुरगढी गाउँपालिका ५ हाडेवासका ४५ वर्षीय चन्द्रवहादुर तामाङको बिबीबार झुण्डिएको अवस्थामा फेला परेको एसपी मगरले जानकारी दिए ।
पश्चिम नवलपरासीमा १८२ जनाका लागि 'क्वारेन्टाइन',"परासी : पश्चिम नवलपरासीमा १ सय ८२ जना अट्ने क्वारेन्टाइन निर्माण गरिएको छ। स्वास्थ्य कार्यालयको समन्वयमा सबै स्थानीय तहहरुले क्वारेन्टाइन निर्माण गरेका हुन्। जिल्लामा तीन नगरपालिका र चार गाउँपालिका छन्। क्वारेन्टाइन निर्माण गरेका स्थानीय तहमध्ये ४ स्थानीय तहमा पीपीईसहितका सामाग्री पठाइएको स्वास्थ्य कार्यालयका प्रमुख गौरब ढकालले जानकारी दिए। जिल्लामा ४० थान पीपीईसहितका सामाग्री आएको थियो। सबैभन्दा बढी पृथ्वीचन्द्र जिल्ला अस्पतालमा १८ थान दिइएको छ। सुनवलमा १०, सुस्तामा ५ र बर्दघाटमा ७ थान पीपीई पठाइएको छ। बाँकी स्थानीय तहमा १२ दिनमा पीपीईसहितका सामाग्री पठाइने ढकालको भनाइ छ। क्वारेन्टाइन निर्माण गरेका स्थानीय तहमा सबै भन्दा बढी सुनवल नगरपालिकाले १ सय बेड बनाएको छ। त्यहाँ उपचार सेवासमेत सुरु गरिएको छ। त्यसैगरी रामग्राम नगरपालिकाको परासीमा २५, बर्दघाट नगरपालिकामा १५ बेडको क्वारेन्टाइन निर्माण गरेको छ। त्यस्तै पाल्हीनन्दन गाउँपालिकामा १६, प्रतापपुर गाउँपालिलकामा ५, सुस्ता गाउँपालिकामा ६ र सरावल गाउँपालिकामा १५ बेडको क्वारेन्टाइन निर्माण गरिएको स्वास्थ्य प्रमुख ढकालले जानकारी दिए। सबै क्वारेन्टाइन विद्यालय, स्वास्थ्य संस्था र सहकारीमा निर्माण गरिएको हो। कोरोनाको सामान्य लक्षण देखिएकालाई क्वारेन्टाइनमा राखिने छ। जटिल किसिमको देखिए आइसोलेसनमा पठाइने छ। जिल्लामा पृथ्वीचन्द्र अस्पताल परासी र बर्दघाटस्थित सहिद स्मृति अस्पतालमा ४४ वटा आइसोलेसनका बेड छन्। यसैबीच सुनवलमा ४ जना क्वारेन्टाइनमा छन्। क्वारेन्टाइनमा आएकामध्ये एकजना गम्भीर प्रकृतिको देखिएकाले बुटवलस्थित प्रादेशिक अस्पतालमा पठाइएको स्वास्थ्य कार्यालयले जनाएको छ। विदेशबाट आएका आठजना निगरानीमा विभिन्न देशबाट आएका पश्चिम नवलपरासीका ८ जनालाई प्रहरी र चिकित्सकको टोलीले निगरानीमा राखेको छ। फ्रान्सबाट कतारको दोहा हुँदै काठमाडौं आएकी कोराना संक्रमित युवती चढेको जहाजमा आएका एक जनासमेत छन्। ति सबैलाई प्रहरी र चिकित्सकसहितको टोलीले निगरानीमा राखेको हो। अपरिचित व्यक्तिलाई गाउँ प्रवेशमा रोक"
कोरोना त्रास : छुट्न थाले कैदी,"भैरहवा : कानुनी विवादमा परेर बाल सुधार गृह (बाल कारागार) मा रहेका ७ जना थुनुवा र फैसला भएका (कैदी) लाई अभिभावकको जिम्मा लगाइएको छ । कोरोना संक्रमणलाई मध्यनजर गर्दै अभिभावकले आफ्नो सन्तान माग गरेको अवस्थामा जिम्मा लगाएर पठाउने सर्वोच्च अदालतले आदेश गरेको छ । सर्वोच्च अदालतको आदेश अनुसार ७ जनालाई अभिभावकको जिम्मा लगाइएको बाल सुधार गृह रुपन्देहीकी प्रमुख सुभद्रा गौतमले बताइन् । गृहबाट चोरी मुद्दामा एक वर्ष ३ महिना कैद सजाए पाएका रुपन्देहीको बुटवल उपमनपाका आशिष चौधरी (परिवर्तित नाम) अभिभावकको जिम्मा लगाइएको छ । त्यस्तै अन्य ६ जना पूर्पक्षाका लागि थुनामा थिए । जसमध्ये दुई जना चोरी, एक जना जबरजस्ती करणी र तीन जना लागुऔषध मुद्दाका रहेको प्रमुख गौतमले बताइन् । आदेशमा अदालत खोजेको बखत कैदी र थुनुवालाई जिम्मा लगाइएको अभिभावकले उपस्थित गराउर्नुपर्ने उल्लेख छ । 'अदालतले खोजेको बखत उपस्थित गराउनुपर्ने भन्दै अहिले हामीले गृहमा रहेका थुनुवा र फैसला भएकाहरुलाई अभिभावकको जिम्मा लगाएर पठाउने काम गरिरहेका छौँ,' प्रमुख गौतमले अन्नपूर्ण पोस्ट्सगँ भनिन्, 'अहिलेसम्म सात जनालाई जिम्मा लगाइएको छ ।' लकडाउन भएकोले टाढा टाढाका अभिभावकहरु आफ्ना सन्तानलाई लिन आउन समस्या परेको छ । बालगृहमा सात जानलाई जिम्मा लगाइएपछि अहिले गृहमा ८६ जना छन् । भैरहवाको बाल गृहमा १८ वर्ष मुनिका पुरुषहरुलाई राख्ने गरिन्छ । 'अन्य जिल्लाका थुनुवा र कैदीहरु पनि भएकोले लकडाउनका कारण अहिले त्यती अभिभावक आएका छैनन्,' उनले भनिन्, 'जो जो आएको छ उनीहरुलाई जिम्मा लगाएर पठाउँदैछौँ ।' उनले तत्कालका लागि अदालतको आदेश अनुसार जिम्मा लगाउने कार्य भइरहेपनि पछि पुन उनीहरु कानुनी प्रक्रिया वा सजाए भुक्तानका लागि आउनुनआउनुपर्ने विषयमा जानकारी नभएको बताइन्। गृहमा लागुऔषध, चोरी, नकबजनी चोरी, सरकारी किर्ते छाप, अप्राकृतिक मैथुन, डाँका चोरी, अभद्र व्यवहारलगायत मुद्दा कैदी र थुनुवा छन् । त्यस्तै एक वर्षभन्दा कम कैद सजाए पाएर भैरहवा कारागारमा सजाए भुक्तान गरिरहेका तीनजना कैदीलाई छाडिएको छ । हालको कानुनी व्यवस्थालाई टेकेर कैद सजाए भुक्तान गर्न बाँकी रहेका दिनसम्मको दैनिक तीन सयको दरले जरीवाना असुल गरेर कारागारबाट तीन जना कैदीलाई छाडिएको भैरहवा कारागारका प्रमुख नारायण पन्थीले जानकारी दिए । एक दिन बराबर ३ सय रुपैयाँ जरिवानाको कानुनी व्यवस्था छ। उनका अनुसार कारागारबाट सवारी ज्यान, लागुऔषध र कुटपिट मुद्दाका कैदी छुटेका हुन् ।"
बोस्नियाबाट फर्किएकी युवती क्यारेन्टाइनमा,"ललितपुर : गोदावरी नगरपालिकाको बज्रबाराही अस्पतालमा १८ वार्षिया युवतीलाई क्यारेन्टाइनमा राखिएको छ । स्वास्थ कार्यालय ललितपुरका प्रमुख खगेश्वर गेलालका अनुसार उनी चैत २ गते बोस्नियाबाट नेपाल आएकी हुन् । इटाली नजिकैको देश भएको र संक्रमण हुन सक्ने भएकाले उनी आफैँ आइसोलेसनमा बसेकी थिइन् । तर हिजोदेखि रुघाखोकी लागेकाले उनलाई अस्पतालमा क्वारेन्टाइनमा राखीएको गेलालले जनाए । 'हिजी खोकी लागेको भए पनि आज उनको खोकी छैन', उनले भने, 'अहिले प्रदेश जनस्वास्थ्य प्रयोगशाला बानेश्वरको टीम युवतीको अवस्था बुझ्न जाँदै छ ।' उनलाई हाल क्वारेन्टाइनमै राखेर हेर्ने उनले बताए । केही दिन पहिला एक जना बच्चालाई पनि कोरोनाको आशंकामा कान्ति बाल अस्पताल पठाइएको उनले जानकारी दिए । ती बच्चा विदेशबाट आएका व्यक्तीको सम्पर्कमा रहेका थिए ।"
भारतबाट आएका ७ जना क्वारेन्टाइनमा,सन्धिखर्क : रोजगारी गरी भारतबाट घर अर्घाखाँची आउँदै गरेका ७ जनालाई जिल्ला प्रशासन कार्यालयले क्वारेन्टाइनमा राखेको छ । सीमा नाका कृष्णनगरबाट कपिलवस्तु प्रशासनले जिल्लाको सिमाना पथ्थरकोटसम्म ल्याइदिएको थियो । त्यसपछि अर्घाखाँची प्रशासनले बिहीबार एम्बुलेन्सबाट सन्धिखर्क ल्याएर युवा वर्ष रविचित्र मावि हटारीको क्वारेन्टाइनमा राखेको जिल्ला अस्पतालका प्रमुख डाक्टर कपिल गौतमले बताए । उनीहरु भारतको लुधियानाबाट आएका थिए। उनीहरुलाई १४ दिनसम्म क्वारेन्टाइनमा राखेर निगरानी गरिने सहायक प्रमुख जिल्ला अधिकारी विष्णुराज बेल्वासेले बताए। गड्डाचौकी नाका भएर आएका अर्घाखाँचीका २९ वर्षीय एकजना हालसम्म सम्पर्कमा नआएकाले खोजी भइरहेको उनले बताए ।
लक डाउन उल्लंघन गर्ने ७६ सवारी नियन्त्रणमा,"दमौली : कोरोना संक्रमण फैलन नदिन सरकारले घोषणा गरेको लक डाउनको तेश्रो दिन आज ७६ सवारी साधनलाई प्रहरीले नियन्त्रणमा लिएको छ । मंगलबार एक सय ७० सवारी नियन्त्रणमा लिएको तनहुँ प्रहरीले बुधबार ७६ सवारी नियन्त्रणमा लिएको हो । तनहुँस्थित पृथ्वी राजमार्गमा बिना अनुमति हिँडेका ती सवारीलाई नियन्त्रणमा लिएको प्रहरी उपरीक्षक विनोद सिलवालले जानकारी दिए । दिनभर नियन्त्रणमा लिएका सवारीलाई प्रहरीले साँझ छाड्ने गरेको छ । पहिलो र दोश्रो दिनको तुलनामा बुधबार कम सवारी सञ्चालनमा आए । खाना अभाव भएकालाई युवाले सघाउने यसैबीच, व्यास नगर क्षेत्रमा खाद्यान्न अभाव भएका व्यक्तिलाई युवाले सघाउने भएका छन्। विभिन्न युवा संबद्ध संस्थाको सक्रियतामा नगर क्षेत्रमा श्रमिक तथा विपन्न परिवारका लागि खाद्यान्न जोहो गर्न लागिएको युवा नेता लाक्ष्मीभक्त खनालले जानकारी दिए ।"
'लक डाउनमै सप्तरीका तीन कार्यालयमा चोरी,"राजविराज : सप्तरीको बोदे बरसाइन नगरपालिकाको वडा कार्यालय, स्वास्थ्य चौकी सारस्वर र अतिरिक्त हुलाक कार्यालयमा बुधबार राती लाखौं रुपैयाँ बराबरको सरसमान चोरी भएको छ । कोरोना भाइरस नियन्त्रण गर्न सरकारले आह्वान गरेको लक डाउन कार्यान्वय गराउन सर्वसाधारण घरभित्र भएको मौका छोपेर केही व्यक्तिले वडा नम्वर ३ को कार्यालय तथा कार्यालयसँगै जोडिएको स्वास्थ्य चौकी र हुलाक कार्यालयमा ताल्चा फुटाएर चोरी गरेको हो । वडा कार्यालयबाट राजस्वतर्फ उठाइएको १८ हजार रुपैयाँ, ११ थान कम्प्युटर र पंखा तथा राउटर चोरी भएको वडा अध्यक्ष अनोजकुमार यादवले जानकारी दिए । 'लक डाउनको बेला पनि प्रहरीले गस्ती नगर्दा यस्तो घटना भएको हो, उनले भने,सरकारले आह्वान गरेको लक डाउनलाई कार्यान्वय गराउन पनि प्रहरीले गस्ती गर्नेतर्फ ध्यान पुर्याउन आवश्यक छ । वडा सदस्य मो।सकिल अहमदले अन्य समयमा पनि प्रहरीले गस्ती नगर्ने गरेको गुनासो गरे । यस क्षेत्रमा कुनै पनि समयमा प्रहरीले गस्ती गर्ने गरेको देखिँदैन, उनले भने, यस्तै अवस्था रह्यो भने यहाँका सर्वसाधारणले सुरक्षाको अनुभुति कसरी गर्छन् ? यसैगरी स्वास्थ्य चौकीबाट पंखा, वीपी इन्टुमेन्ट, वेट मेसिन (तौल नाप्ने यन्त्र) र ओटो कलेव मेसिन चोरी भएको स्वास्थ्य चौकी सारस्वरका इन्चार्ज बद्रीनारायण ठाकुरले बताए । आफू बिहान आएपछि मात्रै कार्यालयमा चोरी भएको विषयमा जानकारी भयो, उनले भने, एक त यतिबेला महामारीको समयमा स्वास्थ्य क्षेत्रमा अभाव नै अभाव छ, त्यसमाथि भएको सामान पनि चोरी भयो । इन्चार्ज ठाकुरका अनुसार स्वास्थ्य चौकी भवनभित्रै रहेको अतिरिक्त हुलाक कार्यालयबाट पनि केही कागज पत्र चोरी भएका छन् । घटनाबारे अनुसन्धान भइरहेको प्रहरीले जनाएको छ ।"
"क्वारेन्टाइनमा खटिएका स्वास्थ्यकर्मीमाथि निर्घात कुटपिट, एक पक्राउ","धनगढी : बैतडीको पुरचौंडी नगरपालिका ५ को क्वारेन्टाइनमा स्थानीयले आक्रमण गरेका छन् । नगरपालिकाले बनाएको क्वारेन्टाइनमा भारतबाट फर्केका ७ जनालाई राखिएको थियो । भारतबाट फर्केका सुनील जागरीका बुवा नरेन्द्र जागरीसहितका व्यक्तिले क्वारेन्टाइनमा आक्रमण गरेका हुन्। उनले स्वास्थ्यकर्मी करनसिंह धामीलाई चिरपटले हानेका छन् भने उनको औंला दाँतले चपाई दिएका छन् । बुधबार भारतको बैंगलोरबाट फर्केका सुनील जागरीसहितका ७ जनालाई पुरचौंडी नगरपालिकाले वडा नम्बर ५ कुवाकोटको भुमीराज मावि काटैमा क्वारेन्टाइनमा राखेको थियो । भारतबाट आएका छोरालाई किन राखेको भन्दै एक सहकारीका प्रबन्धक समेत रहेका स्थानीय नरेन्द्रले क्वारेन्टाइनमै पसेर कुटपिट गरी औंला चपाएको नगरपालिकाका स्वास्थ्य शाखा प्रमुख विनोद कुवरले बताए । कोरोना भाइरसको सङ्क्रमण भित्रिन नदिन स्वास्थ्यकर्मीले सुरक्षित तरिकाले क्वारेन्टाइनमा बसालेपछि परिवारका सदस्य आएर स्वास्थ्यकर्मीमाथि निर्धात कुटिपिट गरिएको पुरचौडी नगरपालिकाका स्वास्थ्य शाखा संयोजक विनोद कुँवरले बताए। कुटपिटबाट घाइते भएका स्वास्थ्यकर्मीलाई उद्धार गरेर उपचारका लागि स्वास्थ्यचौकीमा पुर्याइएको छ । ज्यानको बाजी लगाएर कोरोना भाइरसको सङ्क्रमण भित्रिन नदिन चौबीसै घण्टा काममा खटिएका स्वास्थ्यकर्मीमाथि भएको कुटपिटको नगरपालिकाले निन्दा गरेको छ । बिहीबार प्रेस विज्ञप्ति जारी गर्दै नगरपालिकाले आफ्नो ज्यानको बाजी लगाएर उपचारमा खटिएका स्वास्थ्यकर्मीमाथि हातपात गर्ने र औंला समेत चपाएर घाइते बनाउनेलाई कारबाहीको माग गरेको छ। नगरपालिकाका निमित्त प्रमुख प्रशासकीय अधिकृत पृथ्बीराज अवस्थी र स्वास्थ्य महाशाखाका प्रमुख विनोद कुवरले संयुक्त रुपमा जारी गरेको विज्ञप्तीमा कोरोना भाइरसको संक्रमणका खतरा बढी रहेका बेला, स्वास्थ्यकर्मीको मनोबल घटने गरी गरिएको घटना निन्दनीय भएको बताएका छन् । 'स्वास्थ्यर्कीको मनोवल गिराउने नियमतले सबै कानुनको उलंधन गरी कोही कसैबाट यस्ता खाले हर्कत हुनु कुनै हालतमा क्षम्य हुदैन, ज्यानको बाँजी लगाएर अहोरात्र ड्युटीमा खटिएको एक निर्दोष स्वास्थ्यकर्मी माथि आक्रमण् भई ज्यान सम्म लिने हर्कत भएकाले हदैसम्मको कारबाहीका लागि माग गर्दछौं । साथै सरकारले गरेको लकडाउनविरुद्धको सजाय र सार्वजनिक अपराध ऐन २०२८ अन्तर्गत हदैसम्मको कारवाहीका लागि माग गर्दछौं,' नगरपालिकाले बिहीबार जारी गरेको विज्ञप्तिमा भनिएको छ । कोरोना भाइसर भित्रिन नदिन स्वास्थ्यकर्मीलाई चौबीसै घण्टा सेवाका तत्पर रहन निर्देशन दिइरहेकै बेला स्वास्थ्यकर्मीमाथि क्वारेन्टाइनमै आक्रमण हुनु दुःखद् घट्ना भएको स्वास्थ्य कार्यालय बैतडीका प्रमुख योगेशप्रसाद भट्टले बताए । स्वास्थ्यकर्मीमाथि कुटपिट भएको जानकारी आएपछि घटनास्थलमा प्रहरी पठाइएको र प्रहरीले कुटपिटमा संलग्न नरेन्द्रलाई पक्राउ गरिएको जिल्ला प्रहरी कार्यालय बैतडीका प्रमुख प्रहरी नायब उपरीक्षक डिल्लीनारायण पाण्डेयले जानकारी दिए । वडा नम्बर ५ का अध्यक्ष नागीसिह खडायतले पनि क्वारेन्टाईनमा रहेका व्यक्तिलाई छोडनका लागि दबाब दिइरहेको बुझिकएको छ । केही मानिस यसअघि घर पुगिसकेका र अन्तिम समयमा आएर मात्रै क्वारेन्टाइनमा राख्न थालिएपछि गाउँमा केहीलाई घर जान दिएको र केही लाई मात्रै क्वारेन्टाइनमा राखिएको भन्दै विरोध आएको हो।"
"कोरोना भाइरस : दोलखामा चरम लापरवाही, बाहिरबाट आएकालाई क्वारेन्टाइनमा पठाएन","दोलखा : पछिल्लो ५ दिनमा दोलखामा भारत, बंगलादेशलगायतका मुलुकबाट करिब ३ सय जना भित्रिएको भएपनि कोही पनि छुट्टै क्वारेन्टाइनमा बसेको पाइएको छैन । प्रशासनको बेवास्ता र स्थानीय सरकारको लापरवाहीको कारण ती नागरिकलाई छुट्टै क्वारेन्टाइनमा राखिएको छैन । तर बिरामी भएर आएकाको लागि भने दोलखाका विभिन्न स्थानीय तहमा ५९ बेडको आइसोलेसन तयार गरिएको छ । जिल्लामा फैलन सक्ने कोरोना भाइरसबाट सम्भाव्य संक्रमितको उपचारका लागि उक्त संख्यामा आइसोलेसन बेड तयार गरिएको जनप्रतिनिधिको तर्क छ । ९ स्थानीय तह रहेको दोलखा जिल्लामा ८ स्थानीय तहले ५९ आइसोलेसन बेड तयारी अवस्थामा राखेको स्वास्थ्य कार्यालय दोलखाका प्रमुख विभुकुमार झाले बताए । झाकाअनुसार मेलुङ गाउँपालिकाबाहेक अन्य स्थानीय तहले आइसोलेसन बेड तयार गरेका छन् । आइसोलेसन बेड तयार गर्नेमा भीमेश्वर नगरपालिकाले ८ तथा नगरपालिका भित्र रहेका निजी क्षेत्रबाट सञ्चालित च्छोरोल्पा जनरल अस्पतालले ६, गौरीशंकर जनरल अस्पतालले ५ बेडको आइसोलेसन कक्ष तयार गरेका छन् । यसैगरी विगू गाउँपालिकाले १०, शैलुङ गाउँपालिकाले ७, गौरीशंकर गाउँपालिकाले ६ तामाकोशी गाउँपालिका तथा कालिञ्चोक गाउँपालिकाले ५५ बेडको आइसोलेसन कक्ष तयार गरेका छन् । यसैगरी जिरी नगरपालिका र बैतेश्वर गाउँपालिकाले २२ बेड क्षमताको आइसोलेसन कक्ष तयार गरेको प्रमुख झाले बताए । हालसम्म आइसोलेसन बेड तयार नभएको मेलुङ गाउँपालिकामा पनि आइसोलेसन कक्ष तयार गर्ने क्रममा रहेको मेलुङ गाउँपालिकाका प्रबक्ता हिरा थोकरले बताए । जिल्ला सदरमुकाम चरिकोटमा आम नागरिकबाट लकडाउनको पालना भइरहेको छ । तर ग्रामीण क्षेत्रमा भने लकडाउनको प्रभाव खासै पर्न सकेको छैन ।"
नक्कली बिरामी बनाएर कालोबजारी गर्ने चालक र एम्बुलेन्स नियन्त्रणमा,"झापा : लकडाउनको समयमा झापामा एम्बुलेन्सको दुरुपयोग गर्दै चालकले यात्रु बोकेको भेटिएको छ। यात्रुलाई नक्कली बिरामी बनाएर बोकेको एउटा एम्बुलेन्स प्रहरीले बिहीबार नियन्त्रणमा लिएको छ । भद्रपुरबाट विराटनगरतर्फ जाँदै गरेका को२च १२६६ नम्बरको एम्बुलेन्सले यात्रुलाई नक्कली बिरामी बनाएर लगिरहेको अवस्थामा इलाका प्रहरी कार्यालय झिलझिलेले पूर्वपश्चिम राजमार्गमा चेकजाँचको क्रममा उक्त एम्बुलेन्स नियन्त्रणमा लिएको जिल्ला प्रहरी कार्यालय झापाका प्रहरी प्रवक्ता महेन्द्रकुमार श्रेष्ठले जानकारी दिए । श्रेष्ठका अनुसार विराटनगरस्थित परिवर्तन समाज कल्याण ट्रस्टको एम्बुलेन्स अजय सरदारले विराटनगरबाट बिरामी बोकेर भद्रपुर गएका थिए । भद्रपुरबाट त्यसैगरी पाँचजना यात्रु हालेर उनी विराटनगर फर्किने क्रममा प्रहरीले पक्राउ गरेको हो । प्रहरीले सवारीसाधन चेकजाँच क्रममा सोधपुछ गर्दा एम्बुलेन्समा सवार सबै यात्रु एकै परिवारका सदस्य थिए । प्रवक्ता श्रेष्ठले भने, 'उनीहरू ससुरालीबाट घर फर्किँदै गरेको बताएका छन् । उनीहरूले ९ हजार भाडा तिरेर भद्रपुरदेखि विराटनगरसम्म गएका थिए । प्रचलित एम्बुलेन्सको भाडा दर भने ४३ सय रुपैयाँ रहेको छ। यता चालक सरदारसहित एम्बुलेन्सलाई इलाका प्रहरी कार्यालय झिलझिलेमा आवश्यक कारबाहीका लागि राखिएको श्रेष्ठले जानकारी दिए ।"
कोरोना त्रास : गाउँगाउँमा आवतजावत नरोकिएपछि सडकमा बार,"सिरहा : सरकारले कोरोना भाइरस (कोभिड१९) संक्रमितको जोखिमबाट बच्न गत मंगलबारदेखि देशभर लकडाउन गरेको छ। राष्ट्रपति विद्यादेवी भण्डारी र प्रधानमन्त्री केपी ओलीले घरमै बस्न आह्वान गरेका छन्। ठाउँठाउँमा स्थानीय प्रशासनले लकडाउन अवज्ञा गर्नेलाई कारबाहीसमेत गरिरहेको छ। यसरी राज्यको अनुरोधलाई अस्वीकार गर्नेलाई भने सिरहाका केही गाउँका स्थानीयले सडकमा बार लगाएर रोक्न थालेका छन्। गोलबजार नगरपालिका२ गुरुधाम, सखुवानन्कारकटी गाउँपालिका२ जगतपुर र लहान नगरपालिका१६ तरेगना गाउँमा स्थानीयले सडकमा बार लगाएका हुन। गाउँमा आवागमन नरोकिएपछि बार लगाएको स्थानीयले बताए। बार लगाएपछि सवारी साधनबाट ओहोरदोहोर रोकिएको छ। सिरहामा छैन आइसोलेसन उपकरण अभावले सिरहामा अझै आइसोलेसन वार्ड स्थापना हुन सकेको छैन्। सिरहाका प्रमुख जिल्ला अधिकारी सरोजप्रसाद गुरागाईंका अनुसार आइसोलेसन वार्ड स्थापनाका लागि भेन्टिलेटर अनिवार्य हो। त्यो सिरहामा अभाव छ। यसबाहेक स्वास्थ्यकर्मीले प्रयोग गर्ने पर्सनल प्रोटेक्टिभ इकुमेन्ट(पीपीई) पनि उपल्बध नभएको उनले सुनाए। बिहीबार साँझसम्म पीपीई प्राप्त हुने प्रजिअ गुरागाईंको भनाइ छ। सिरहामा अहिले विदेशबाट आएकालाई स्थानीय स्तरमा क्वारेन्टाइन बनाएर राख्न आग्रह गरिएको जिल्ला स्वास्थ्य कार्यालयका प्रमुख डा कृष्णदेव यादवले बताए।"
म्याग्दीका ६ जलविद्युत आयोजनाको निर्माण रोकियो,"बेनी : विश्वव्यापी महामारीको रुपमा फैलिएको कोभिड१९ (कोरोना) भाइरसका त्रासका कारण म्याग्दीका छवटा जलविद्युत आयोजना निर्माण रोकिएको छ। कोरोना भित्रन नदिन र रोकथामका लागि सरकारले गरेको लकडाउन तथा स्थानीय प्रशासनले जारी गरेको निषेधाज्ञापछि २७८५ मेगावाट क्षमताका ती आयोजनाको निर्माण रोकिएको हो। जलविद्युतका साथै सबस्टेसन, प्रशारण लाइन, सडक, भवन, सिचाइ, नदी नियन्त्रणलगायत जिल्लाभरका पूर्वाधार आयोजना निर्माण ठप्प भएको छ । लकडाउन र निषेधाज्ञा पछि आयोजना रोकिँदा हजारौ मजदुर प्रभावित भएका छन् । अन्नपूर्ण गाउँपालिकाको दानामा निर्माणाधिन २२० केभी क्षमताको सबस्टेसनमा कार्यरत चन्द्रबहादुर थापाले दैनिक ज्याला श्रम गरेर परिवार पाल्दै आएका मजदुर वर्ग नराम्ररी प्रभावित भएका बताए । 'सबै मजदुर आयोजना स्थलको क्याम्पमा बसेका छौं, 'उनले भने, 'यातायात बन्द भएकाले घर जान पाएनौं। खाद्यान्न, ग्यास, दाउराकोको व्यवस्था मिलाउन ठेकेदारलाई भनेका छौं।' नेपाल विद्युत प्राधिकरणले निर्माण गरिरहेको दानाखुर्कोट प्रशारण लाइन र सब स्टेसनमा नेपाली र भारतीय गरेर करिब तीन सय मजदुर छन् । यो आयोजना २०७७ बैशाखभित्र सञ्चालन गर्ने लक्ष्य राखिएको थियो । अन्नपूर्ण गाउँपालिकाको नारच्याङस्थित ११० मेगावाट क्षमताको निलगिरी र निलगिरी क्यासकेट, ४२ मेगावाटको मिस्त्री, १४ मेगावाटको घारखोला जलविद्युत आयोजनाको निर्माण रोकिएको प्रर्बद्धकले जनाएका छन् । रघुगंगा गाउँपालिकामा ४० मेगावाट क्षमताको राहुघाट र ३७५ मेगावाटको राहुघाट मंगले जलविद्युत आयोजना निर्माणाधिन छन् । मालिका गाउँपालिकामा २५ मेगावाट क्षमताको दरवाङ म्याग्दीखोला जलविद्युत आयोजना, डाडाखेत र रातोढुङ्गा सब स्टेशन निर्माणाधिन छन् । निलगिरी हाइड्रोका इञ्जिनियर केशव वाग्लेले आयोजनाका ४०० भन्दा बढी मजदुरलाई विभिन्न क्याम्पमा सुरक्षित साथ राखिएको बताए । मिस्त्री खोला जलविद्युत आयोजनाका इञ्जिनियर दिवाकर खड्काका अनुसार तीन सय भन्दा बढी मजदुर, प्राविधिक पनि काम रोकेर एकान्तबास बसेका छन् । मिस्त्रीखोला निर्माणको अन्तिम चरणमा पुगेको थियो । बैशाखभित्र परीक्षण उत्पादन गर्ने तयारी थियो । घारखोलाको प्रर्वद्धक म्याग्दी हाइड्रोपावरका प्रकाशचन्द्र पौडेलले तीन सय भन्दा बढी मजदुर क्याम्पमा बसेका बताए । घर जान नपाएका उनीहरुलाई खाद्यान्न र इन्धनको व्यवस्थापनका लागि पहल गरिएको बताए । रघुगंगा हाइड्रोपावरका प्रबन्ध सञ्चालक गणेश केसीले लकडाउन घोषणा लगत्तै आयोजनाको काम रोकिएको बताए । भारतीय ठेकेदार कम्पनी जेपी एसोशियट्सका ४०० भन्दा बढी मजदुरलाई क्याम्पमा राखिएको उनले बताए। सतर्कता अपनाएर क्याम्पबाट बाहिर ननिस्कन निर्देशन दिइएको छ । बेनीजोमसोम, पोखरेबगरघार, बेनीदरवाङ, रत्नेचौरबेनी सडक आयोजनाको काम पनि ठप्प भएको निर्माण व्यवसायी संघका अध्यक्ष नारायण जिसीले बताए । 'एक दुई हप्तालाई पुग्ने रासनपानीको व्यवस्था गरेर मजदुरहरुलाई सुरक्षित साथ क्याम्पमा राखिएको छ, 'उनले भने, 'समस्यामा परेका मजदुरको लागि प्रशासन र सुरक्षा निकायमा पहल गर्छौ ।' लकडाउन भएपछि धेरै मजदुरहरुले घर जाने इच्छा व्यक्त गरेपनि कोरोनाको बारेमा सचेत बनाएर जहाँ हो त्यही सुरक्षित बस्न भनिएको छ । कोरोनाको त्रासले जलविद्युत लगायत पूर्वाधार आयोजनाको कार्यतालिका प्रभावित भएको छ । प्रमुख जिल्ला अधिकारी ज्ञाननाथ ढकालले खाद्यान्न र ग्याँसको अभाव नभएको बताए ।"
रुपन्देहीमा भारतबाट आएका २९ जना क्वारेन्टाइनमा,"भैरहवा : भारतको कोरोना प्रभावित शहरबाट आएका नेपालीलाई रुपन्देही जिल्लाको तीन वटा क्वारेन्टाइनमा राखिएको छ । भारतीय सीमा आएर रोकिएका विभिन्न जिल्लाका २९ जनाको उद्दार गर्दै स्थानीय प्रशासनले स्वास्थ्य सुरक्षाका लागि १४ दिनको क्वारेन्टाइनमा राखेको हो । भारतमा कोरोनो संक्रमण बढ्दै गएपछि उच्च सतर्कता अपनाउँदै उनीहरूलाई क्वारेन्टाइनमा राखिएको रुपन्देहीका डिएसपी खड्ग बहादुर खत्रीले बताए । उनीहरू बुधवार साँझ सीमामा पुगेर अलपत्र परेका थिए । भारत पनि लकडाउन गरिएको कारण उनीहरू समस्यामा परेका थिए । भारतको विभिन्न शहरबाट सीमा आएर रोकिएका ७ जना महिला सहित २९ जनालाई स्वास्थ्य सुरक्षाको मध्यनजर गर्दै क्वारेन्टाइनमा राखिएको हो, डिएसपी खत्रीले अन्नपूर्ण पोस्ट्सगँ भने, चौध दिन चिकित्सकको निगरानीमा राखेर स्वस्थ रहेछन् भने मात्र उनीहरूलाई आआफ्नो गन्तव्यतर्फ जाने दिनेछौँ । भारबाट आएका २९ जनामध्ये रुपन्देहीको शंकरनगर स्थित शारदा माविमा १० जना, शुद्धोधन गाउँपालिका स्थित यज्ञदोय उच्च माविमा ११ जना र अमवा स्थित जनता माविमा ८ जनालाई राखिएको उनले बताए ।"
भारतबाट आएका १६ जना जमुनाहा नाकामा अलपत्र,"नेपालगन्ज : नेपालगन्जको सीमा नाका जमुनाहामा ३० घण्टादेखि १६ जना नेपाली अलपत्र परेका छन् । भारतको गुजरातबाट ६० हजार रुपैयाँमा गाडी रिर्जभ गरेर बुधबार बिहान ८ बजे जमुनाहा नाकामा पुगेका उनीहरु रातभरी ट्रिपालमै बिताए । बिहीबार दिउँसो २ बजेसम्म पनि उनीहरु सीमा नाकामै छन् । उनीहरुको समूहमा दुईजना महिला र दुई बालक पनि छन् । एउटा साढे २ वर्ष र अर्को ५ वर्षका छन् । एक जना सुर्खेत र बाँकी सबै दैलेखका हुन् । बाँकेका प्रहरी प्रमुख वीरबहादुर ओलीले नेपाल प्रवेश गराउने माथिको आदेश नभएकाले सीमामै रोकेर राखेको बताए । 'माथिको आदेश आएको भए हामीले नेपाल प्रवेश गर्न दिने हो,' उनले भने, 'मानवीयताको नाताले प्रहरीले खाना र पानीको व्यवस्था भने गरेको छ ।' बाँकेका प्रमुख जिल्ला अधिकारी कुमारबहादुर खड्का पनि सीमामा दुई दिनदेखि नेपाली अलपत्र परेको विषयमा जानकारी आएको बताए।उनले भने, 'उनीहरुको व्यवस्थापन गर्ने कुरा भएको छ । सबैजनालाई सम्बन्धित जिल्लामा पठाउने व्यवस्था हुनेछ ।'"
कोरोना भाइरस संक्रमित युवतीसँगै जहाजमा आएका ५ जना सेल्फ क्वारेन्टाइनमा,"झापा : गत चैत्र ४ गते फ्रान्सबाट कतारहुँदै नेपाल आएकी कोरोना भाइरस (कोभिड१९) पोजिटिभ देखिएकी किशोरीसँगै विमानमा झापाका ५ जना आएको पुष्टी भएको जिल्ला प्रहरी कार्यालय झापाले जनाएको छ । हाल ५ जना सेल्फ क्वारेन्टाइनमा बस्ने इच्छा गरेपछि उनीहरु घरमै परिवार र चिकित्सकको निगरानीमा बसेको जिल्ला प्रहरी कार्यालय झापाका प्रवक्ता महेन्द्र कुमार श्रेष्ठले जानकारी दिए । झापाका प्रमुख जिल्ला अधिकारी उदय बहादुर राना मगरले भने, 'अहिले ५ जनाकै अवस्था सामान्य रहेको छ ।' प्रजिअ रानाका अनुसार एउटै प्लेनमा भएकाले उहाँहरु आफै सजग रहनका लागि सेल्फ क्वारेन्टाइनमा बस्न मन गरेका हुन्।"
गाउँपालिकाले वितरण गर्यो मजदुरलाई खाद्यान्न,"बागलुङ : विश्वभर महामारीको रुपमा फैलिएको कोरोना भाइरस (कोभिड१९) को रोकथामका लागि सरकारले देशभर गरेको लकडाउनका कारण रोजीरोटी गुमेका दैनिक ज्यालादारी गर्ने मजदुरलाई काठेखोला गाउँपालिकाले सहयोग गरेको छ । गाउँपालिकाभित्र दैनिक ज्याला मजदुरी गरेर जीवन गुजारा चलाउँदै आएका श्रमिक मजदुरको विवरण संकलन गरी दैनिक उपभोग्य सामग्री सहयोग प्रदान गरेको हो । गाउँपालिकाभित्र १ सय ५० को हाराहारीमा दैनिक ज्यालादारी गरेर जिविका चलाउने श्रमिक मजदुर रहेको गाउँपालिकाका प्रमुख प्रशासकीय अधिकृत खिमबहादुर बिकले बताए । काठेखोला गाउँपालिकाले वडा नम्बर २ भिमापोखराबाट दैनिक ज्याला मजदुरी गर्ने १३ परिवारलाई चामल, दाल र नुन प्रदान गर्न थालेको छ । कोरोनाले ल्याएको संकट सामना गर्न लक डाउन गरिएको र दैनिक कामकाज ठप्प हुँदा तत्कालका लागि प्रति परिवार २५ केजी चामल, ३ केजी दाल र दुई पोका नुन राहत स्वरुप प्रदान गरिएको छ । लकडाउनका कारण बिहान खाए बेलुकी के खाउँ, बेलुकी खाए बिहान के खाउ भन्ने मजदुरको दैनिक गुजारामा समस्या नहोस् भन्ने अभिप्रायले राहत स्वरुप खाद्य सामाग्री प्रदान गरिएको काठेखोला गाउँपालिकाका अध्यक्ष अमर थापाले बताए । काठेखोला गाउँपालिकाले कोरोना संक्रमणको आशंका भएका बिरामीका लागि निःशुल्क एम्बुलेन्सको व्यवस्था समेत गरेको छ । शंकास्पद बिरामीको उपचारको लागि सहज, छिटो छरितो स्वास्थ्य सुविधा प्रदान गर्न एम्बुलेन्स सेवा संचालनमा ल्याएको हो । भाइरसको संक्रमणको लक्षण देखिएको बिरामीलाई स्थानीय स्वास्थ्य चौकीको सिफारिसमा निशुल्क सेवा प्रदान गरिनेछ । यो अन्य खालका बिरामीको हकमा भने लागू हुने छैन। गाउँपालिकाले निशुल्क एम्बुलेन्स सेवाका लागि ९८५७६२६२११ र ९८६३७९६९९९ मा फोन गर्न सक्नेछन् ।"
"औषधि पसलमा प्रशासनको छापा, कालोबजारी गर्नेलाई २० हजार जरिवाना",वीरगन्ज : वीरगन्जमा ग्लोब्सको कालाबजारी गर्ने एक औषधि पसलमा स्थानीय प्रशासनले बिहीबार छापा मारेर २० हजार रुपैयाँ जरिवाना तिराएको छ । घण्टाघर छेउमै रहेको सुरेश मेकिडल हलमा स्थानीय प्रशासन र वाणिज्य आपूर्ति तथा उपभोक्ता समन्वय कार्यालयको टोलीले बुधबार छापा मारेर पसलका संचालक सुरेश गुप्तालाई २० हजार रुपैयाँ जरिवाना तिराएको हो । बिहीबार बिहान औषधि पसलमा ग्लोब्स किन्न गएका एक ग्राहकलाई पसले गुप्ताले ३५ रुपैयाँ मुल्य पर्ने ग्लोब्स ५० रुपैयाँमा बिक्री गरेका थिए । ५० रुपैयाँमा ग्लोब्स किनेका ती ग्राहकले वीरगन्जकै मिना बजारको तरकारी बजारमा अनुगमन गरिरहेका सहायक प्रमुख जिल्ला अधिकारी ललीत बस्नेतलाई भेटेर गुनासो गरेका थिए । त्यसलगत्तै उक्त औषधि पसलमा पुगेका सहायक प्रमुख जिल्ला अधिकारी बस्नेतले ग्लोब्सको मुल्य सोध्दा पसले गुप्ताले ३५ रुपैयाँ मात्रै पर्ने बताएपछि उनलाइ २० हजार रुपैयाँ जरिवाना तिराइएको वाणिज्य आपूर्ति तथा उपभोक्ता समन्वय कार्यालय वीरगन्जका प्रमुख जीतबहादु्र श्रेष्ठले जानकारी दिए । आइन्दा फेरि बढी मुल्यमा बिक्री गरेको भेटिएमा पसल नै सिल गर्ने चेतावनि पनि पसले गुप्तालाई दिइएको श्रेष्ठले बताए । सहायक प्रमुख जिल्ला अधिकारी बस्नेतले बिहीबार तरकारी बजारमा पनि अनुगमन गरेर हरेक तरकारी पसलमा मुल्य सुची राख्न निर्देशन दिइएको जानकारी दिए । अनुगमनका क्रममा तरकारी पसलेलाई बढी मुल्यमा तरकारी नबेच्न सचेत गराउँदै बढी मुल्यमा तरकारी बेचेको पाइए कालाबजारी ऐन अन्तर्गत कारबाही गर्ने चेतावनी पनि दिइएको बस्नेतले बताए ।
४९ जना सेना क्वारेन्टाइनमा,"जाजरकोट : जाजरकोटस्थित नेपाली सेनाको ज्वाला दल गणले जिल्लामा हालै भित्रिएका ४९ जना सैनिकलाई आफैले निर्माण गरेको ब्यारेक भित्रको क्वारेन्टाइनमा राखेको छ । जिल्ला सदरमुकामस्थित ज्वालादल गण मालिका व्यारेकमा तालिम, विभिन्न कार्यक्रम, घरबिदा र सरुवा भइ जिल्लामा आएका ४९ जना सैनिकलाई व्यारेकभित्रै निर्माण गरिएको क्वारेन्टाइनमा राखिएको ज्वालादलगणका गणपति प्रमुख सेनानी सुरेन्द्रप्रताप रावलले बताए । संभावित महामारी विरुद्ध हाई अलर्ट अवस्थामा रहन बिदा, काज तथा तालिममा रहेका सबै सैनिकलाई ब्यारेक बोलाइएको उनको भनाई छ । उनले कोरोना भाइरसको संक्रमणप्रति उच्च सचेतता अपनाउन र आफ्नो सुरक्षा आफै गर्ने उपाय अपनाउँदै जिल्ला बाहिरबाट आएका सेनालाई १४ दिनको क्वारेन्टाइमा बस्न लगाएर स्वस्थ्य देखिए मात्र अन्य सेनाको सम्पर्कमा लगिने बताए ।' हाम्रो सानो गल्ती र वेवास्ताले पनि ठूलो क्षति हुन सक्छ । सबैले इमान्दारीतापूर्वक सचेतता अपनाउने र सरकारको आदेश पालना गरेमा संभावित क्षतिबाट बच्न सकिने,' उनले बताए । कोही पनि नागरिकले कोरोनाको संक्रमणलाइ वेवास्ता गर्ने र सर्तकता अपनाउन कन्जुस्याइ गर्न नहुने गणपति रावलले बताए । प्रमुख सेनानी रावलले भने, 'जिल्लामा आइपर्न सक्ने खतरा र आपतलाई मध्यनजर गरी सेनाको व्यारेकभित्रै आफूहरुले केही क्वारेन्टाइन बनाएका छौं। आवश्यक परेको बेला संकास्पद या संक्रमितलाई क्वारेन्टाइनमा राखेर सहयोग गर्छौं।' जिल्लाका विभिन्न स्थानमा स्थापना गरिएका हेल्प डेस्क र अन्य चेतनामुलक गतिविधिमा सेनाले प्रत्यक्ष र अप्रत्यक्ष रुपमा सहभागिता जनाउने र सहयोग गर्ने काम गरिरहेको छ । जिल्लामा कोरोना भाइरसको सक्रमण रोक्नका लागि आफूहरुले उच्च सतर्कता अपनाएर काम गरिरहेको प्रमुख जिल्ला अधिकारी जनकराज पन्तले वताए । उनले भारत र अन्य स्थानाबाट जिल्ला भित्रिनेको स्वास्थ्य जाँच तथा शंकास्पदलाई क्वारेन्टाइनमा राख्ने देखि अन्य सुरक्षाका उपाय अपनाउने काममा जिल्लाका स्वास्थ्यकर्मी, सुरक्षाकर्मी, स्थानीय सरकार र अन्य सरोकारवालाले सक्रियतापूर्वक काम गरिरहेको बताए।"
कोरियाबाट नेपाल पठाइँदै तीन घण्टामै कोरोना पत्ता लगाउने किट्स,सिओल : गैरआवासीय नेपाली संघ दक्षिण कोरियाले कोभिड१९ कोरोना भाइरस संक्रमण भएनभएको जाँच गर्न प्रयोग हुने दुई हजार किट्स नेपाल सरकारलाई तत्काल सहयोग गर्ने भएको छ। योजनानुरुप किट्स प्रदान गर्ने कम्पनी डोगेनसँग पनि दुई हजार प्रति किट्सको सम्झौता भएको एनआरएन कोरियाले जनाएको छ। सोका लागि एनआरएन कोरियाले यहाँ रहेका नेपालीसँग सहयोग संकलन अभियानसमेत थालेको छ। प्रति किट्स बीस हजार कोरियाली वन (रु दुई हजार) पर्ने भएकाले दुई हजार किट्स लागि रु ४० लाख लाग्ने अनुमान छ। यहाँ रहेका नेपालीमा प्रतिव्यक्ति एक किट्स बराबर रकम सहयोग गर्न एनआरएन कोरियाका अध्यक्ष यज्ञराज सुवेदीले आग्रह गरेका छन्। उनले भने 'यतिबेला मातृभूमि नेपालले कोरोना भाइरसका कारण जुन विषम परिस्थिति भोग्नुपरेको छ। त्यसका लागि सहयोग गर्न सम्पूर्ण कोरियावासी नेपालीहरूमा अनुरोध गर्दछु।' उक्त किट्स कोभिड१९ को संक्रमणको शङ्का भएका बिरामीमा हो हैन भन्ने पुष्टि गर्न प्रयोग हुन्छ। किट्समा बिरामीको र्याल राखेर स्क्यान मेशिनमा स्क्यान गरिएपछि तीन घण्टामै कोभिड बिरामी हो वा हैन भन्ने पत्ता लाग्छ। बिहीबार दिनभर सहयोग संकलन गरेर शुक्रबार कार्गोमार्फत उक्त किट्स चीन पठाइने र चीनबाट नेपाल सरकारको सम्बन्धित निकायले शुक्रबार नै नेपाल पुर्याउने तयारी भएकोसमेत अध्यक्ष सुवेदीले बताए। दक्षिण कोरियामा झण्डै ६० हजार नेपाली विभिन्न स्थानमा बसोबास गर्छन्। हालसम्म यहाँ रहेका नेपाली कोरोना संक्रमण हुनबाट सुरक्षित छन्।
कालोबजारी गर्ने तीन जना पक्राउ,"जनकपुरधाम : कोरोना भाइरस (कोभिड१९) संक्रमणको समयमा कालोबजारी गर्ने तीन जनालाई प्रहरीले पक्राउ गरेको छ । कोरोना संक्रमण फैलिन नदिन नेपाल सरकारले घोषणा गरेको लक डाउनको फाइदा उठाउँदै कालोबजारी गर्ने तीनजनालाई धनुषा प्रहरीले पक्राउ गरेको हो । पक्राउ पर्नेहरुमा धनुषा जनपरधाम उपमहानगरपालिका ४ वस्ने ४८ वर्षीय प्रदिप अग्रवाल, २० वर्षीय अंकित साह र अर्का २० वर्षीय विकासकुमार साहलाई प्रहरीको अनुगमन टोलीले पक्राउ गरेको प्रहरी नायव उपरीक्षक रामेश्वर कार्कीले जानकारी दिए। घरबाट कोही कसैलाई बाहिर निस्कन आग्रह गरेको समयमा आलु प्रतिकिलो ५० रूपैयाँ र प्याज प्रति किलो १०० मा बेचिरहेको अवस्थामा पक्राउ गरिएको प्रहरी नायव उपरीक्षक कार्कीले बताए ।"
भारतबाट आएका सुर्खेत र जुम्लाका १२८ जना क्वारेन्टाइनमा,सुर्खेत : कर्णाली प्रदेशको सुर्खेत र जुम्लामा भारतबाट आएका एकसय २८ जनालाई क्वारेन्टाइनमा राखिएको छ । भारतको विभिन्न जिल्लाबाट सुर्खेत फर्किएका एकसय दुई र जुम्ला फर्किएका २६ जनालाई क्वारेन्टाइनमा राखिएको हो । सुर्खेतमा भारतबाट आएकालाई वीरेन्द्रनगरस्थित एक होटल र होस्टेलमा क्वारेन्टाइन राखिएको छ । भने जुम्लाको हिमा गाउँपालिकास्थित राहदेव माध्यामिक विद्यालय मोफ्ला र भानु माध्यामिक विद्यालय पाथरखोलामा २५ जनालाई क्वारेन्टाइन राखिएको छ । जिल्ला प्रहरी कार्यालय सुर्खेतका अनुसार वीरेन्द्रनगरको खुलामञ्चमा क्वारेन्टाइन निर्माणाधीन अवस्थामा रहेकाले तत्कालका लागि भारतबाट आएका एकसय दुई जनालाई होटलमा क्वारेन्टाइन राखिएको हो । कार्यालयका सूचना अधिकारी गोपाल रायमाझीले क्वारेन्टाइनमा राखिएका नेपालका विभिन्न भन्सार नाकाबाट जिल्ल भित्रिएको बताए । होटलभित्रै क्वारेन्टाइनमा राखिएकाको निगरानीका लागि स्वास्थ्यकर्मीसहित सुरक्षाकर्मी परिचालन गरिएको कर्णाली प्रदेश सामाजिक विकास मन्त्री दलबहादुर रावतले बताए । उनका अनुसार होटल र होस्टेलमा क्वारेन्टाइन राखिएकाको सबै खर्च प्रदेश सरकारले व्यहोर्ने भएको छ । साथै लकडाउनको अवज्ञा गर्दै सडकमा जथाभावी हिँड्नेलाईसमेत प्रहरीले कारवाही गरिरहेको छ । कोरोना भाइरसको संक्रमण फैलिन नदिन र उच्च सतर्कता अपनाउन नागरिकलाई घरबाहिर ननिस्कन माइकिङ गर्न थालिएको छ । जुम्ला हिमा गाउँपालिकाको राहदेव माध्यामिक विद्यालय मोफ्लास्थित क्वारेन्टाइनमा १९ जना र भानु मावि पाथरखोलास्थित क्वारेन्टाइनमा ५ जनालाई राखिएको प्रमुख प्रशासकीय अधिकृत टोपबहादुर बुढाले बताए । कर्णाली स्वास्थ्य विज्ञान प्रतिष्ठानका अस्पताल निर्देशक डाक्टर मंगल रावलका अनुसार थप एक जनालाई कर्णाली प्राविधिक शिक्षालयस्थित क्वारेनटाइनमा राखिएको छ । भने ३ दिनमा जुम्ला भित्रिएका २ हजार ५ सय जनाको स्वास्थ्य चेकजाँच गरिएको छ ।
कोरोना नियन्त्रणमा भगवान् भरोसा : संक्रमण रोकिदेऊ भन्दै मन्दिरमा बली,"डोल्पा : देश नै कोराना भाइरसबाट आक्रान्त भएको बेलामा डोल्पामा संक्रमण रोकीदेऊ भगवान भनेर भगवतीको मन्दिरमा बोका बलि चढाइएको छ । जिल्लाको त्रिपूरा सुन्दरी नगरपालिकामा पर्ने प्रसिद्ध बाला त्रिपूरा सुन्दरी भगवतीको मन्दिरमा संक्रमणबाट बचाइदेऊ भन्दै नगरपालिकाले बोका बली चढाएका हुन् । नगरपालिकाका जनप्रतिनिधि र कर्मचारीले कोरोना भाइरसको संक्रमण नफैलियोस रोकथाम गरिदेऊ भगवती भन्दै पूजापाठ गरेर बोका बली चढाएका हुन् । जिल्लाबासी र नेपाली जनतामा कोरोनालगायतको कुनैपनि प्रकारको संक्रमणबाट अकालमा ज्यान नजाओस् भन्दै चैत दसैंको घटस्थापनाको दिन पारेर बोका बली चढाएर पूजाआजा गरेको नगरप्रमुख ओमबहादुर बुढाले जानकारी दिए । मन्दिरमा पुगेर विशेष पूजाआजा गरी बोका बली चढाएर नगर जिल्ला र देशबासीको दीर्घ जीवनको कामनासहित कोरोना नफैलियोस भनेर भगवतीसँग याचना गरेको बुढाले बताए । यसैगरी चैत दसैंमा त्रिपूरा सुन्दरी मन्दिरमा दर्शनार्थीको भीडभाड हुने भन्दै मन्दिर क्षेत्रमा पनि प्रवेश रोक लगाइएको छ । विगतका वर्षझैं चैत १९ गते दसैंको दिनमा मन्दिरका लिंग फेरबदल गर्न नेपाली सेना र नेपाल प्रहरीलाई सहयोग माग गर्ने निर्णय गरेको मन्दिरका मुख्यपुजारी लक्ष्मीप्रसाद उपाध्यायले जानकारी दिए । जिल्लाभर कुल देवताको पूजा डोल्पा जिल्लाका अधिकांश क्षेत्रका नागरिकले कूल देवताको पूजा गर्न थालेका छन्। कोरोना भाइरसले विश्व नै डगमगाइ रहेको बेलामा डोल्पाका नागरिकले भने कुल देवताको पूजा गरिरहेका छन्। रोगको संक्रमण नहोस् भनेर जिल्लाका मुड्केचुला,जगदुल्ला,त्रिपूरा सुन्दरी नगरपालिका,ठुलीभेरी नगरपालिका,काइके गाउँपालिकामा कुल देवताको पूजा गरिरहेका छन्। 'गाउँमा औषधि छैन रोग लागेमा औषधि पनि नहुने भन्ने सुनिन्छ ।अब देउताकै भरमा छौं। एक स्थानीय राजबहादुर बुढाले भने, ' हाम्रो अब जे छ बगवानकै भरमा छ। कुल देवताले रक्षा गर्नेछन्।' दु:खको घडीमा छौं बचाइदेऊ भन्दै जिल्लाका विभिन्न शक्तिको रुपमा मान्दै आएका देवताको मन्दिरमा पूजापाठ र बोका बलि दिन थालिएको छ । सरकारले गरेको लकडाउनको पालना गर्दै घरमा बसेका नागरिकले देवताको ध्यान र पूजा पाठ गरेर भगवान पुकार गर्दै बसेका छन् । सरकारले दिने औषधि भन्दा धेरै विश्वास घरका कुल देवतालाई गर्ने हुँदा डोल्पाका अधिकांश गाउँका स्थानीय कुल देवताको पूजापाठमा व्यस्त छन्।"
लोमान्थाङका वडाअध्यक्षको घरमा क्वारेन्टाइन,"जोमसोम : उपल्लो मुस्ताङको लोमान्थाङमा कोरोना हेल्थ डेस्क र क्वारेन्टाइन स्थापना भएको छ । लोमान्थाङ गाउँपालिका५ का वडाअध्यक्ष नवाङ कुङ्गा लामाको पहलमा बुधबार हेल्थ डेस्क र क्वारेन्टाइन संञ्चालनमा ल्याइएको हो । लोमान्थाङमा क्वारेन्टाइन राख्न वडाअध्यक्ष लामाले आफ्नै निजी सुविधा सम्पन्न भवन निःशुल्क उपलब्ध गराएको जानकारी दिए । उनका अनुसार वडाअध्यक्ष लामाले उपलब्ध गराएको क्वारेन्टाइन भवनमा १० कोठा छन् भने भवनमा महिला र पुरुष दुबैका लागि उपयुक्त शौचालय छ । क्वारेन्टाइन भवनलाई चाहिने आवश्यक पूर्वाधारका साथै बेडसमेतको व्यवस्था मिलाइएको उनले बताए । क्वारेन्टाइन बनाइएको भवन यसअघि लामाले आमजी राखेर अस्पताल बनाउने योजना बनाएका थिए । उनले कोरोनो भाइरसको विसम परिस्थितिमा सहयोग र सहकार्य महत्वपूर्ण भएकाले क्वारेन्टाइन राख्न दिएको उल्लेख गरे । कोरोना आशंका गरिएका व्यक्ति र जिल्ला बाहिरबाट आउने व्यक्तिलाई क्वारेन्टाइनमा राखेर कोरोना स्वास्थ्य निगरानी गरिने जनाए । वडाअध्यक्ष लामाले क्वारेन्टाइनमा राखिने व्यक्तिलाई खानाबस्न व्यवस्था गाउँपालिकाले मिलाउने जानकारी दिए। बर्सेनि हिउँदयामको जाडो छल्न बेसी झरेका र सहर बजारबाट कोरोना त्रासले गाउँ फर्किएकाको स्वास्थ्य परीक्षण तथा क्वारेन्टाइन अनिवार्य भएको उनले बताए । कोरोना संक्रमण विश्वभर उत्कर्षमा पुगेकाले उच्च सर्तकता अपनाउन दुवै सेवा सुरुआत गरेको लामाको भनाई छ । यस्तै ,कोरोना कोभिड१९ संक्रमण तथा रोकथामलाई मध्यनजर गर्दै लोमान्थाङमा हेल्थ डेस्क स्थापना गरिएको हो । छिमेकी देश चीनसँग सिमाना जोडिएकाले पनि लोमान्थाङमा कोरोना रोकथाम तथा न्युनिकरण गर्न आवश्यक देखिन्छ । वडाअध्यक्ष लामाकै सक्रियतामा लोमान्थाङका स्वास्थ्य चौकीका इञ्चार्ज तेन्जिङ नर्वु गुरुङको संयोजकत्वमा एक हेल्थ डेस्क टिम गठन भएको हो । हेल्थ डेस्कमा अन्नपूर्ण संरक्षणक्षेत्र आयोजना एक्याप लोमाथाङ ,नेपाली सेना र सीमा प्रहरी चौकीका कर्मचारीले समन्वय गरेको इञ्चार्ज तेन्जिङ नर्वु गुरुङले जानकारी दिए । हेल्थ डेस्कका लागि थर्मल गन वडाअध्यक्ष लामाले उपलब्ध गराएको उनले बताए ।हेल्थ डेस्कका लागि चाहिने औषधि पालिकाले उपलब्ध गराएको छ । कोरोना भाईरसकै कारण सरकारले उपल्लो मुस्ताङमा विदेशी पर्यटकलाई रोक लगाईसकेको थियो । उपल्लो मुस्ताङकै स्थानीय गाउँ फर्किने क्रम बढेकाले पालिकाले कोरोनाको सर्तकता अपनाएको हो। उपल्लो मुस्ताङको प्रमुख पर्यटकीय सहर लोमान्थाङ भएको र मुलुक पुरै लक डाउन भइसकेकाले त्यहाँका मुखियाले कटुवालाई घोक हाल्न लगाएर सर्वसाधरणलाई घरभित्र बस्न उर्दि जारी गरिएको जनाइएको छ।यता पालिकाले सर्वसाधरणलाई अनिवार्य मास्क प्रयोग सुझाएको छ।"
बीपी प्रतिष्ठानमा कोरोना टेस्ट गर्न समय लाग्ने,धरान : सरकारले धरानस्थित बपी कोइराला स्वास्थ विज्ञान प्रतिष्ठानमा कोरोना (कोभिड १९) भाइरसको परीक्षण गर्न समय लाग्न भएको छ। पर्याप्त उपकरण अभावका कारण धरानमै परीक्षण गर्ने बताइएको भए पनि समय लाग्ने भएको हो। प्रदेश १ कै ठूलो स्वास्थ्य संस्था प्रष्तिठानमा कोरोनाको रीक्षणका लागि समय भएपछि अझै टेकु अस्पतालको भर पर्नुपर्ने बाध्यता भएको छ। बीपी प्रतिष्ठान धरानका सहायक निर्देशक डाक्टर विकास साहले कोरोना परीक्षणमा अझै केहिदिन समय लाग्ने बताए। प्रतिष्ठानमाउपचारका लागि भर्ना भएका १६ जनाको स्याब परीक्षण गर्न टेकु पठाइएको तर रिपोर्ट नआइसकेको डाक्टर साहले बताए। कोरोणा सक्रमित भएको आशंकामा भर्ना भएका सातजनालाई आइसोलेसनमा राखिएको प्रतिष्ठानका सहायक प्रवक्ता डाक्टर अशोक ऐरले जानकारी दिए। वैदेशिक रोजगारीबाट घर फर्किएकाको पहिचान गरेरअस्पताल भर्ना गर्न नगर प्रहरी परिचालन गरिएको धरान उपमहानगरपालिकाका मेयर तिलक राईले जानकारी दिए। लकडाउनको समयमा घर बाहिर निस्किएका एकसय ६९ जनालाई प्रहरीले पक्राउ गरेको इलाका प्रहरी कर्यालय धरानका प्रमुख डीएसपी ढुन्डिराज न्यौपानेले जानकारी दिए।
अपरिचित व्यक्तिलाई गाउँ प्रवेशमा रोक,परासी : पश्चिम नवलपरासीको सुस्ता गाउँपालिका३ का स्थानीयले अपरिचित व्यक्तिलाई गाउँ प्रवेशमा रोक लगाएका छन्। कोभिड१९ कोरोना संक्रमणबाट सुरक्षित रहन स्थानीय तह र सुरक्षाकर्मीहरुले माइकिङ गरे पनि आवतजावतमा कमि नआएपछि स्थानीयले गाउँ प्रवेश गर्ने मुख्य नाकामा सडक नै अवरुद्ध गरेर प्रवेशमा रोक लगाएका हुन्। गाउँपालिका भारतको बिहार प्रदेशसँग सिमाना जोडिएको छ। भारतबाट आवतजावत हुने भन्दै स्थानीयले रेवारेता गाउँको मुख्य नाका र अन्य नाकामा बाँस तेर्साएर अपरिचित व्यक्तिलाई प्रवेश निषेध भन्दै सूचना टाँस गरेका छन्। सार्वजनिक सूचना र सम्झाउँदासमेत आवतजावत रोकिएन त्यसैले बाध्य भएर बाटोमा बाँस र रुख तेर्साएर निगरानी गर्नु परेको हो स्थानीय नारायण भण्डारीले भने। बुधबारदेखि अपरिचित व्यक्तिसँगै मोटरसाइकल र ट्याक्टरबाट आउजाउ बढेपछि सडक अवरुद्ध गर्नु परेको उनले बताए। अपरिचित व्यक्ति देख्ने बित्तिकै गाउँलेले सोधखोज गर्ने गरेका छन्। नचिनेकालाई जताबाट आएको हो। उतै फर्काउने गरिएको छ। सीमासँग नाका जोडिएकाले पनि गाउँलेले पालो मिलाएर निगरानी कार्यलाई कडा पारिएको भण्डारीले भने। उनीहरुले अत्यावश्यक कामबाहेक अर्को गाउँबाट आउने स्थानीयलाई पनि आउन दिएका छैनन्। बाहिरबाट आउने रेवारेता गाउँबासीबाहेकलाई रोक लगाइएको छ। आफू पनि बाँचौ र अरुलाई पनि बाँच्न दिउँ। यसको उल्लंघन गर्नेलाई सामाजिक कारबाही गरिने छ। भन्ने सूचना टाँस गरेर सडक अवरुद्ध गरिएको छ। अटेरी गर्ने र बिरामीजस्तो देखिएमा प्रहरी र स्वास्थ्यकर्मीको सहयोगमा परीक्षणका लागि हेल्थ डेस्क पठाउने गरिएको स्थानीयले बताएका छन्। सरकारले हिडडुल गर्न रोक लगाएको छ। हाम्रै स्वास्थ्यलाई ख्याल गरेर सरकारले रोक लगाएको हो। स्वास्थ्य सुरक्षाका लागि हामीले पनि आफ्नो स्तरबाट निगरानी गर्नु आवश्यक छ भण्डारीले भने।
'आपतकालीन अवस्थाबाहेक अस्पताल नआउनू',"जाजरकोट : स्वास्थ्य सेवा कार्यालय जाजरकोटले आपतकालिन अवस्था बाहेक अस्पताल नआउन सर्वसाधारणलाई आग्रह गरेको छ । स्वास्थ्य सेवा कार्यालय मातहतमा रहेको जाजरकोट अस्पतालमा आपतकालिन अवस्था बाहेक नआउन कार्यालयले अनुरोध गरेको हो । 'बिरामी आउने ठाउँ पनि अस्पताल भएकाले कोरोना भाइरस पनि अस्पतालमै हुने र फैलने ठाउँ पनि अस्पताल नै हुन्छ । आपतकालीन अवस्था बाहेक अहिलेको अवस्थामा अस्पताल आउनु उचित होइन,' स्वास्थ्य सेवा कार्यालयले निकालेको सार्वजनिक सूचनामा भनिएको छ । 'प्रेसर, दम, सुगर जस्ता दीर्घ रोग भएका र हाल औषधि सेवन गरिरहेका बिरामी फलोअप आउनुको साटो हाल प्रयोग गरिरहेको औषधि सेवन गरिरहनु उचित हुन्छ,' कार्यालय प्रमुख टीकाराम जैसीले भने, 'दाँत, मुख, गिजामा सामान्य समस्या भएकाहरु पनि यतिबेला अस्पताल नआउनु उचित हुन्छ । सामान्य रुघाखोकी लागेपनि घरमै बसेर उपचार गुर्न उचित हुन्छ ।' जिल्ला अस्पतालमा स्वास्थ्यकर्मीले प्रयोग गर्ने व्यक्तिगत सुरक्षाका सामग्री हालसम्म उपलब्ध हुने सकेको छैन । स्वास्थ्यकर्मीले लगाउने गाउन, ग्लोब्स्, क्याप, मास्क, बुट, हेन्ड सेनेटाईजर लगायतका व्यक्तिगत सुरक्षाका सामग्री नहुँदा आफूहरु नै असुरक्षित रहेको गुनासो गरेका छन् । ६५ जना स्वास्थ्यकर्मीको दरबन्दी रहेको जिल्ला अस्पतालमा १८ जना मात्र कार्यरत छन् । अस्पताल करार र छात्रवृत्ती का चिकित्सकको भरमा चलिरहेको छ । अस्पतालमा ३० बेडको क्वारेन्टाइन स्थापना गरिएको भएपनि त्यहाँ जनशक्ति, उपकरण र औषधिको अभाव देखिएको छ । स्वास्थ्यकर्मीको सुरक्षाका लागि आवश्यक साम्रगी उपलब्ध गराइ दिन स्वास्थ्य मन्त्रालयमा आग्रह गरेपनि हालसम्म प्राप्त नहुँदा समस्या भएको प्रजिअ पन्तको भनाइ छ । सरकारले लक डाउनको घोषणा गरेपनि जाजरकोटमा आंशिक रुपमा मात्र लागू भएको छ । सदरमुकाममा प्रहरीले मानिसलाई घर बाहिर निस्कन दिएको छैन। तर, ग्रामिण भेगमा भने लक डाउनको कुनै प्रभाव परेको छैन । मानिस दैनिक कामकाज र गतिविधि निर्वाध संचालन गरिहेका छन् ।"
'लक डाउन'पछि भोकभोकै रिक्सा चालक,"वीरगन्ज : लक डाउनले आम्दानीको बाटो बन्द भएपछि रिक्सा चालक राजकुमार मण्डलले भोकै रात कटाए । पसलेले उधारोमा खाद्यान्न नदिएपछि रिक्सा ग्यारेजमा भोकै सुतेका मण्डल भन्छन् ,ग्यारेज साहुले दिएको ४ सय रुपैयाँ सकिएपछि पसलमा उधारोमा माग्न जाँदा दिएनन् , राति त भोकै सुतें ।' उनी वीरगन्जमा ७ वर्षदेखि रिक्सा चलाउँछन् । सर्लाही नवलपुर स्थायी ठेगाना भएका मण्डल भन्छन् ,६ महिनाको नाकाबन्दीमा पनि यसरी भोकभोकै सुत्न परेको थिएन । कोरोनाभन्दा भोकको डर धेरै लागेको छ हामीलाई ।' कोरोना संक्रमणबाट जोगिन देशभर मङगलवारदेखि लक डाउन भएपछि वीरगन्जमा मण्डलजस्तै डेढ सय रिक्सा चालक भोकभोकै बसेका छन् । वीरगन्जका १० वटा रिक्सा ग्यारेजमा झण्डै २ सय ५० को हाराहारीमा रिक्सा छन् । ती रिक्सा ग्यारेजका रिक्सा चलाउने चालक धेरै जिल्ला बाहिर र भारतको बिहारबाट आएका छन्। कोरोनाको त्रास बढ्दै गएपछि लक डाउन हुनुभन्दा पहिले केही रिक्सा चालक घर फर्किसकेका छन् । तर लक डाउन भएपछि घर फर्कन नपाएका झण्डै डेढ सय रिक्सा चालक भने ग्यारेजमै अलपत्र अवस्थामा छन् । ३ दिन देखि बजारमा रिक्सा लिएर निस्किन नपाएकाले ग्यारेजमै रिक्सा थन्क्याएर बसेका रिक्सा चालकसंग बिहान बेलुकी खाने पैसा पनि सकिएको छ । ग्यारेज आसपासका किराना पसलेले पनि उधारो दिन छाडेको उनीहरू बताउँछन् । 'लक डाउनको सुरुका दिनमा ग्यारेज साहुले खाना खान एक दुई सय रुपैयाँ सापटी दिएका थिए' , वीरगन्जको पानगल्ली स्थित जय माँ दुर्गे रिक्सा ग्यारेजमा बिहबार भेटिएका भारतको बैरगनीया घर भएका रिक्सा चालक ननक साह कानु भन्छन् ,अब साहुको पनि आम्दानी छैन , कुन मुखले फेरि पैसा माग्नु ?' पानगल्लीमै रहेको हंसराज रिक्सा ग्यारेजमा भेटिएका रौतहट कर्कच घर भएका रिक्सा चालक राघव साहले पहिले कमाएर राखेको रकमले अहिले भुजा च्युरा खाएर जसो तसो पेट भरिररहेको बताए । 'मसँग दुई तीन सय रुपैयाँ मात्रै छ, पसलबाट च्युरा भुजा ल्याएर जसोतसो भोक मेटाउने गरेको छु' , उनले भने ,घर जाऔं भने गाडी पनि चलेको छैन , आपतमा परेको छु ।' शौचालय जाँदा प्रहरीले डन्ठा शौचका लागि घण्टाघरको सार्वजनिक शौचालयमा जाँदा पनि प्रहरीले डन्ठा हानेर फर्काइदिने गरेको गुनासो उनले गरे । ३ दिनदेखि भोकभोकै बस्दा पनि सरकारले वास्ता नगरेको साहले बताए । वीरगन्ज महानगरपालिकाका नगर प्रमुख विजय सरावगीले भने लकडाउनले समस्यमा परेका गरिब विपन्न र मजदुरी गरेर जीवीकोपार्जन गर्नेलाई निशुल्क खाद्यान्न सामाग्री वितरण गर्ने तयारी भइरहेको बताएका छन् । 'तत्कालका लागि ५ टन चामल र एक टन रहरको दालको व्यवस्था गरिरहेका छौँ' , सरावीले भने , चामल र दाल प्याकिङ गरेर शुक्रबार बिहानदेखि वितरण गर्ने तयारी गरिरहेका छौँ । '"
कोरोना नियन्त्रण गर्न महानगरले यसरी छर्किदैछ औषधि (भिडियोसहित),"काठमाडौं : महानगरपालिकाले बुधबार सुरु गरेको संक्रामक रोग नियन्त्रणका लागि (डीसइन्फेक्टेन्ट) छर्कने कार्यक्रमलाई बिहीबार पनि निरन्तरता दिएको छ । महानगरपालिकाका मेयर विद्यासुन्दर शाक्यले सिमित स्रोत साधनको समेत उच्चतम सदुपयोग गर्दै अत्यावश्यक ठाउँमा औषधि छर्किने कामलाई निरन्तरता दिइएको बताए । 'सिमित स्रोतसाधनका बीच पनि हामी निरन्तर काम गरिरहेका छौँ,' प्रमुख शाक्यले भने, 'कामका शिलसिलामा केही कमजोरी भएका हुनसक्छ । त्यसलाई हामी सुधार गर्नेछौं ।' औषधि छर्किने कामलाई ३२ वटै वटा र अत्यावश्यकसम्म पुर्याउने पनि मेयर शाक्यले बताए । बिहीबार ४ हजार लिटर क्षमताको जेट मेसिनले मखन टोलबाट सुरु गरेर बसन्तपुर हुँदै लगनटोल पुर्याइकएको छ। अर्को जेट मिसिनले बानेश्वरहुँदै विमानस्थलसम्म स्प्रे गरेको छ । तेस्रोले महाराजगञ्जलगायतका ठाउँमा स्प्रे गरिरहेको छ । आज ४ हजार लिटर क्षमताका ३ वटा जेट मेसिन र अन्य साना ट्याङकरले डीसइन्फेक्टेन्ट औषधि छर्कने काम गरिरहेको महानगरपालिकाका वातावरण विभागका प्रमुख हरकुमार श्रेष्ठले जानकारी दिए । आज टेकु, वीर अस्पताल, कालीमाटी फलफूल बजारलगायतका स्थानमा काम गर्ने उनले बताए । उनका अनुसार ठूला साना गरी दशवटा ट्याङकर परिचालन गरेकोमा सातवटाले अहिले महानगरमा काम गरिरहेको बताए। कोरोना संक्रमण रोक्न महानगरले सडकमा औषधि छर्किदै"
सिन्धुलीमा ५९ क्वारेन्टाइन र थप चार बेडको आइसोलेसन निर्माण,"सिन्धुली : सिन्धुली जिल्लामा थप चार बेडको आइसोलेसन र ५९ बेडको क्वारेन्टाइन स्थापना गरिएको छ। जिल्लाको सुनकोसी गाउँपालिकाको सहयोगमा खाल्टे स्थित आत्मीय सामुदायिक अस्पतालमा दुई बेड र गोलन्जोर गाउँपालिकाको सहयोगमा खुर्कोट स्थित सामुदायिक अस्पतालमा दुई बेडको गरी जम्मा चारबेडको थप आइसोलेसन बेड स्थापना गरिएको हो। जिल्लामा यस अघि सिन्धुली अस्पतालले तिन बेडको आइसोलेसन तयार गरी संचालनमा ल्याएको छ। ति आइसोलेसनका लागि आवश्यक पर्ने सबै श्रोत साधनको व्यवस्थापन गरिएको बताइएको छ। यस्तै कोरोना भाइरसको संक्रमण नियन्त्रका लागी शंकाश्पद व्यक्तिको निगरानीका लागि जिल्लामा ५९ बेडको क्वारेन्टाइन स्थापना गरिएको छ। कमलामाई नगरपालिका र रेडक्रस शाखा सिन्धुलीको सहयोगमा बर्दबहादुर गण सिन्धुलीले कमलामाई नगरपालिका ६ स्थित भुसंरक्षण तथा जलधार व्यवस्थापन फिल्ड सेन्टर सिन्धुलीमा निर्माण गरेको ३९ बेड र दुधौली नगरपालिकाले दुधौली र सिर्थौलीमा १०१० बेड गरी ५९ बेडको क्वारेन्टाइन स्थापना गरिएको हो। नगर क्षेत्रका संभावित व्यक्तिको लागि नगरले दुई स्थानमा गरी २० बेडको क्वारेन्टाइन स्थापना गरेको दुधौली नगरपालिकाका प्रमुख घनश्याम राउतले जानकारी दिए। यस्तै जिल्लाका अन्य स्थानीयतहहरुले समेत कोरोना विरुद्धको सचेतना र पूर्व तयारीलाई तिव्रता दिएका छन्। गाउँपालिकाका विभिन्न स्थानमा हेल्प डेक्स स्थापना, क्वारेन्टाइनको निर्माण र आइसोलेसनको व्यवस्थापनमा खटिएको मरिण गाउँपालिकाका अध्यक्ष पानिराज बम्जन बताउँछन्। गाउँपालिकामा कम्तीमा पाँच सय बेडको क्वारेन्टाइन निर्माणका लागि काम भई रहेको छ, उनले भने। कनपा ४ मा रहेको मोर्डन एपोल हस्पिटलको भवन, विद्यालय, कबर्डहल, केही सरकारी कार्यालयका साथै खुल्लामन्चमा समेत क्वारेन्टाइन निर्माणका लागि अध्ययन भईरहेको सिन्धुलीका प्रमुख जिल्ला अधिकारी योगेन्द्रप्रसाद पाण्डे बताउँछन्।"
हात्ती आक्रमणबाट दुईजना घाइते,सिन्धुली : सिन्धुलीमा बिहीबार बिहान हात्तीको आक्रमणबाट दुईजना घाइते भएका छन् । हात्तीको आक्रमणबाट दुधौली नगरपालिका २ गिचिहानीका ४५ वर्षीय देबु धामी र ४८ वर्षीय श्रीमती फुलवती धामी रहेका छन् । देवु र फुलवती श्रीमानश्रीमती हुन् । उनीहरुलाई बिहान करिब ३ बजेतिर हात्तीले आक्रमण गरेको उक्त वडाका वडा सचिव तथा स्थानीय हेरम्बराज अधिकारीले जानकारी दिए । धामी दम्पत्तीलाई हात्तीको सुँढले बेरेर फ्याकेको बताइएको छ । आक्रमणबाट देवु धामीको खुट्टा र टाउकोमा चोट लागेको छ । घाइते दुवैजनाको अहिले आमा मेमेरियल अस्पताल डकाहामा उपचार भइरहेको छ । हात्तीले धामीको घर समेत भत्काइ दिएको छ ।
संक्रमित युवतीसँगै आएका दुई युवा भेटिए,"मलंगवा : कोरोना भाइरस (कोभिड१९) संक्रमित युवतीसँगै कतार एयरवेजको विमानबाट नेपाल आएका दुई युवा सर्लाहीमा फेला परेका छन्। एक जना कविलासी नगरपालिकाको पिपरियामा र अर्को बलरा नगरपालिकाको अर्नाहा गाउँमा फेला परेका हुन्। कतारबाट युवती सवार प्लेनबाटै गत चैत ४ गते काठमाडौं झरेका थिए। युवाहरुको घरलाई सुरक्षा निकायले सिल गरेको छ। प्रमुख जिल्ला अधिकारी मोहनबहादुर जिसी, प्रहरी उपरीक्षक विश्वमणि पोखरेल, सशस्त्र प्रहरी उपरीक्षक विनोद राज श्रेष्ठ, राष्ट्रिय अनुसन्धानका एसपी दिलिप सिंहसहित सुरक्षा अधिकारी एवं स्वास्थ्यकर्मीको टोलीले युवकसहित घरपरिवारका सदस्यलाई स्वास्थ्य परीक्षण गरेको छ। स्वास्थ्य परीक्षणबाट युवक र परिवारको सबै सदस्यहरुको स्वास्थ्य अवस्था सामान्य देखिएको प्रमुख जिल्ला अधिकारी प्रजिअ जिसीले बताएका छन्। कुनै पनि प्रकारको लक्षण अहिले देखिएको छैन्। युवकको घरलाई पूर्ण रुपमा लकडाउन गरी सुरक्षाकर्मी र स्वास्थ्यकर्मी टोली खटाई २४ सै घण्टा निगरानीमा राखेका छौं। नगरपालिकाको समन्वयमा स्थानीय गाउँलेहरुको पनि ज्वरो परीक्षणलगायतका लागि स्वास्थ्यकर्मी खटिएको उनले जानकारी दिए। माथिल्लो निकायले १४ दिनसम्म बाटो हेर्नु भनेको छ। कुनै समस्या देखिए मात्र काठमाडौं पठाउनु भन्ने निर्देशन आएको प्रजिअ जिसी बताएका छन्। ६५२ नम्बरको उक्त प्लेनबाट सर्लाही ठेगाना भएका चार जना भएपनि दुई जना भने काठमाडौंमै बसिरहेका प्रजिअ जिसीले जानकारी दिएका छन्। दुई जनाको सर्लाही सिसौट ठेगाना भए पनि उनीहरु पहिला नै काठमाडौं बसाईं सरिसकेको प्रजिअ जिसीले बताएका छन्।"
कोरोना संक्रमण रोकथाम र नियन्त्रण गर्न सुदूरपश्चिम प्रदेशको तयारी तीव्र,"धनगढी : सुदूरपश्चिम प्रदेशमा कोरोना भाइरस संक्रमण हुन नदिन उच्च सर्तकता अपनाइएको छ । भारतमा कोरोनाको संक्रमण देखिएकाले सुदूरपश्चिम जोखिममा छ । यहाँका अधिकांश युवा रोजगारको सिलसिलामा भारतबाट फर्केका छन्। प्रदेशमा स्थानीय तहदेखि प्रदेश सरकारले आआफ्नो ठाउँमा पूर्व तयारी गरेका छन् । सेती प्रादेशिक अस्पतालको तथ्यांक अनुसार बिहीबारसम्म ८ जनामा गरिएको कोरोना जाँचको रिपोर्ट निगेटिभ आएको छ । १६ जनाको कोरोनाको आशंकामा प्रादेशिक अस्पतला भर्ना गरेको हो । अस्पताका मेसु हेमराज पाण्डेले आकस्मिक बिरामीको उपचार मात्र अस्पतलामा हुने गरेको बताए । 'अस्पातलमा कुनै आकस्मिक बिरामी आए मात्र उपचार गर्ने गरेको छौँ,'उनले भने,'ओपीडि सेवा बन्द गरिएको छ ।' प्रदेश सरकारले धनगढी रंगशालामा आइसोलेसन कक्ष र स्वास्थ्य क्वारेन्टाइन तयार गरेको छ । ती तयार गरेका आइसोलेसन कक्षमा सुविधायुक्त बेड र उपकरण पनि राखिएका छन् । प्रदेशमा कोरोनाको संक्रमण देखिएमा प्रदेश सरकारको समन्वयमा नेपाली सेनाले आइसोलेसन कक्ष तयार गरेका हो । 'कोरोनाको संक्रमण देखिएमा छुट्टै उपचारका लागि आइसोलेसन तयार पारेका छौँ,' सुदूरपश्चिम प्रदेशका सामाजिक मन्त्री कृष्णराज सुवेदीले भने, 'रोग संक्रमण रोक्न र देखिएपछि गर्ने सम्पूर्ण तयारी छ ।'धनगढी रंगशालाको मैदान र हलमा आइसोलेसन बेड तयारी अवस्थामा रहेको मन्त्री सुवेदीले बताए । कैलाली र कञ्चनपुरका विभिन्न क्षेत्रमा गरी ७ सय ५० वटा आइसोलेसन कक्ष तयार रहेको उनले बताए । मन्त्री सुवेदीले प्रत्येक जिल्ला अस्पतालमा ५ बेड तथा प्रदेशरभरी रहेका नेपाली सेनाका प्रत्येक गणमा ७७ वटा आइसोलेसन कक्ष समेत तयार रहेको बताए । 'प्रदेशमा कोरोना संक्रमण देखिएमा त्यसको उपचारका लागि निजी स्वास्थ्य संस्था संगसमेत सहकार्य हुने छ,' उनले भने । प्रदेश सरकारले तयार गरेको धनगढी रंगशालका आइसोलेसन कक्ष ।तस्बिर : कैलाश जोशी बैतडीमा २६ बेडको क्वारेन्टाइन तयार कोरोना भाइरस महामारी फैलिएकाले त्यसको जोखिम न्यूनीकरणका लागि बैतडीको दशरथचन्द नगरपालिकाले ११ वटै वडाका विद्यालयमा क्वारेन्टाइन निर्माण गरेको छ । एक वडाका दुई विद्यालयमा कम्तीमा २६ बेडका क्वारेन्टाइन तयार गरेको नगरपालिकाका सामाजिक विकास शाखा प्रमुख विनोदबहादुर चन्दले बताए । उनले भने, 'नगरपालिकास्तरीय विपद् व्यवस्थापन समितिको बैठकले सबै वडाका विद्यालयहरुमा क्वारेन्टाइन निर्माण भएका छन् ।' भारतबाट वा अन्य देशबाट फर्केकालाई अनिवार्य १४ दिन क्वारेन्टाइनमा राख्नका लागि नगरपालिकाभरी ३ सय ४ बेडका क्वारेन्टाइन निर्माण गरेको हो । 'कोरोना भाइरसको अहिले विश्वभरी महामारी छ । यसको रोकथामका लागि पूर्वतयारी स्वरुप हामीले क्वारेन्टाइन निर्माण गर्न लागेका हौं,' नगरप्रमुख नरेन्द्रसिंह थापाले भने । बैतडी जिल्ला सदरमुकामस्थित जगन्नाथ बहुमुखी क्याम्पसको भवनमा आइसोलेसन कक्ष निर्माण गरेको छ । कोरोना भाईरसको जोखिम बढेकाले त्यसको पूर्व सतर्कता स्वरुप क्याम्पस भवन आइसोलेसन कक्ष स्थापनाका लागि उपलब्ध गराइने क्याम्पस प्रमुख पृथ्वीराज अवस्थीले बताए । आकस्मिक सेवा मात्र सूचारु बैतडीमा अत्यावश्यक सेवा बाहेकका सबै सेवा बन्द गरिएका छन् । जिल्ला अस्पतालले पनि आकस्मिक बाहेकका सबै सेवा बन्द गरेको जनाएको छ । कोभीड १९ बाट बच्नका लागि बढी भीडभाड नहुन दिन आकस्मिक बाहेकका सेवा बन्द गरिएका अस्पतालका मेडिकल सुपरीटेन्डेन्ट डाक्टर वसन्तराज जोशीले बताए । जिल्ला अस्पातल कोरोना भाइरसको जोखिम न्यूनीकरणका लागि यस अघि नै ३ बेडको आइसोलेसन कक्ष स्थापना गरिसकेको छ । जात्रामा रोक बैतडीमा चैते दसैंको अवसरमा लाग्ने सबै मेला पर्वमा रोक लगाइएको छ । जिल्ला प्रशासन कार्यालयले कोरोना भाइरसको जोखिम हुने भएकाले भीडभाड हुने खालका जात्रा पर्वहरु नमाउन आग्रह गरेको छ । बैतडीका विभिन्न शक्तिपीठमा चैत नवरात्रमा बलिसहित पूजाआजा हुने भएकाले त्यस्ता जात्रामा रोक लगाएको प्रमुख जिल्ला अधिकारी आनन्द पौडेलले बताए । उनले भने, 'हामीले जिल्ला सुरक्षा समितिको बैठकबाट चैते नवरात्रमा लाग्ने मेला जात्राहरु स्थगित गर्ने निर्णय गरेका छौं । भीडभाड हुने किसिमले हुने जात्रा पर्वमा रोक लगाएका छौं ।' जात्राका बेला बढी भीडभाड हुने र त्यसले कोरोनाको जोखिम बढ्ने भएकाले जात्रा पर्वहरुमा रोक लगाइएको हो ।यस्तै जिल्लामा अत्यावश्यक बाहेकका सबै सेवा बन्द गरिएका छन् । लामो तथा छोटो दूरीका सवारी साधनमा समेत रोक लगाइएको छ । अछाममा ३३ बेडको आइसोलेसन कोराना भाइरस संक्रमणको जोखिम फैलिन नदिन अछाममा उच्च सर्तकर्ता अपनाइएको छ । अछामका आधाभन्दा बढी जनसंख्या भारतमा निर्भर छन् । भारतबाट नै रोजगार गरी आफ्नो दैनिक चलाउने गरेका छन् । जिल्लाको बयालपाटा अस्पतालले पनि १३ वटा आइसोलेसन बेड तयार छ । कोराना भाइरसको संक्रमण भएका व्यक्ति वा शंकास्पद व्यक्ति देखिएमा आइसोलेसन कक्षमा राख्ने गरी १० वटा बेड थप गरिएको न्याय हेल्थ नेपाल बयालपाटा अस्पतालका स्वास्थ्य सेवा निर्देशक डाक्टर बिकाश गौचनले बताए । ३ वटा पहिले नै आइसोलेसन बेड रहेको अवस्थामा साँफेबगर नगरपालिकाको सहयोगमा १० वटा बेड थप गरिएको निर्देशक गौचले जानकारी दिए । अछाम अस्पतालमा समेत आईसोलेसन कक्ष तयारी अवस्थामा राखिएको छ । १० वटा बेड पहिले नै अस्पतालसंग तयारी अवस्थामा रहेकोमा जिल्ला रेडक्रस सोसाइटी अछाम तथा नेपाल आर्मीको सहयोगमा थप १० बेड राख्न सकिने अस्थाई आईसोलेशन कक्ष स्थापना गरिएको स्वास्थ्य कार्यालय अछामका प्रमखु झनकराज ढुंगानाले बताए । जिल्लाको अवस्था हेरेर थप बेड पनि प्रदेश सरकारबाट माग गर्न सकिने समेत उनले बताए । कोरोना भाईरसको बारेमा स्वास्थ्य कार्यालयले जिल्लाभरमा जनचेता फैलाउने काम गरिसकेको र अब सबै नागरिकले व्यक्तीगत सरसफाईमा बिषेश ध्यान दिन उनले आग्रह गरे । सुदूरपश्चिम प्रदेश व्यूरो : कैलाश जोशी धनगढी, भगिरथ अवस्थी बैतडी, गीता कुवरअछाम"
बागलुङमा उपभोग्य पसलमा भीड रोक्न दूरी कायम,"बागलुङ : नोबेल कोरोना भाइरस (कोभिड १९)को संक्रमणको जोखिम बढेसँगै बागलुङमा अत्यावश्यकीय पसलमा पनि दूरी कायम गरिएको छ । बजारका दैनिक उपभोग्य पसलमा बिहान र साँझ भीडभाड हुन थालेपछि बागलुङ उद्योग बाणिज्य सघंले जिल्ला प्रहरी कार्यालयसँगको पहलमा ग्राहकको लाइन बस्ने स्थानमा रेखांकन गरिएको छ । रेखांकन पछि पसलमा पनि भीड नहुने र कोरोनाको जोखिम रोकथाममा सहयोग पुग्ने बागलुङ उद्योग बाणिज्य सघंका अध्यक्ष युवराज राजभण्डारीले जानकारी दिए । 'एक ग्राहक पछि अर्को ग्राहक बस्नका लागि ३ फिटको दूरी कायम गरिएको छ,' अध्यक्ष राजभण्डारीले भने, 'बुधबार १० ठाउँमा बनाएका छौं, बाँकी पसलमा बिहीबार तयार गरिनेछ । र यसको प्रभावकारी कार्यान्वयनमा जोड दिइनेछ ।' दैनिक उपभोग्य पसललाई नेपाल सरकारले अत्यावश्यकमा राखेको छ । जसका कारण अरु व्यापार व्यवसाय बन्द गरिए पनि किराना दैनिक उपभोग्य सामानका पसल भने सञ्चालनमा छन् । बागलुङमा पछिल्लो समय कोरोनाको जोखिम बढी देखिएको छ । खासगरी भारतसहित विभिन्न देशबाट आएकाबाट जोखिम देखिएको छ । धौलागिरी अञ्चल अस्पताल मार्फत कोरोना आंशकामा दुईजनाको स्वाब परीक्षणका लागि काठमाडौं पठाइएको छ । स्वाब संकलन गरिएका बिरामीमध्ये बानपा७ का पुरुषको धौलागिरी अञ्चल अस्पताल बागलुङमा आइसोलेसनमा राखेर उपचार भइरहेको धौलागिरी अञ्चल अस्पताल बागलुङका निमित्त मेडिकल सुपरिटेण्डेन्ट डाक्टर शैलेन्द्र वि पोखरेलले जानकारी दिए । कोरोना संक्रमित १९ वर्षीयासँगै गत चैत ५ गते फ्रान्सबाट कतार हुँदै बागलुङ आएकी बागलुङ नगरपालिका ४ की एक महिलालाई भने घरमै क्वारेन्टाइनमा राखिएको छ ।"
क्वारेन्टाइनमा मृत्यु भएका विक मुटुका रोगी थिए,पोखरा : कास्कीको रूपा गाउँपालिकामा क्वारेन्टाइनमा राखिएका एक जनाको मृत्यु भएको छ। १२ दिनअघि भारतबाट आएका ५० वर्षीय विश्वबन्धु विकको उपचारका लागि पोखरा ल्याउने क्रममा बुधबार साँझ ५ बजे मृत्यु भएको हो। विकलाई चार दिनअघि मात्रै गाउँपालिकाको क्वारेन्टाइनमा राखिएको थियो। उनको मुटु र कलेजोलगायतमा समस्या थियो। गाउँपालिका अध्यक्ष नवराज ओझाका अनुसार विक व्यक्ति क्वारेन्टाइनमा डक्टरहरूकै निगरानीमा थिए। विकमा कोरोना भाइरस कोभिड१९ को लक्षण नभएको डाक्टरलाई उदृत गर्दै अध्यक्ष ओझाले दाबी गरे।
लक डाउनमा पनि छोडेन मलको भारीले,धरान : विश्वव्यापी फैलिदै गरेको कोरोना भाइरसको संक्रमण नियन्त्रण गर्न नेपालाम लक डाउन लागू गरेको छ।कतिपय मानिसहरु सरकारको नियमको अवज्ञा गर्दै घरबाहिर निस्किरहेका छन्। कतिपय बुझेरै अवज्ञा गरिरहेका छन् भने कसैले लकडाउनबारे बुझेकै छैनन्। बिहीबार धरानमा बारीमा मकै छर्न कम्पोस्ट मल बोक्दै धनकुटाका ६८ वर्षीय आसबहादुर राई । दुई छोराका बाबु उनी धरानमा दैनिक मजदुरी गर्दै जिबिको पार्जन गर्दै आएका छन्। तस्बिर : रत्नप्रसाद आचार्य
'लक डाउन' बुझेनन् विराटनगरबासीले,"विराटनगर : विश्वभर महामारीको रुपमा फैलिदै गएको कोरोना भाइरस (कोभिड१९) को जोखिम न्यूनीकरणका लागि सरकारले घोषणा गरेको लकडाउनको अर्थ सर्वसाधारणले बुझ्न नसकेको पाइएको छ । लकडाउनको अर्थ नबुझ्दा सर्बसधारण सडक र पसलमा खुल्लेआम घुमफिर गर्दै आएका छन् । लकडाउनको बारेमा सर्बसाधारण बेखबर हुँदा सरकारको निर्णयविरुद्ध सडक र बजारमा खुल्लेआमा घुमफिर गर्ने गरेको पाइएको छ । सरकारले १८ चैतसम्म लकडाउन घोषणा गरेको छ । तर प्रदेश १को राजधानी विराटनगर महानगरपालिको मधेशी र सीमाकृत बासिन्दाको बसोबास रहेको बस्तीमा लकडाउनको अर्थ बुझ्न नसकेको पाइएको हो । विराटनगरको बजारमा प्रहरी आउँदा सडकमा जम्मा भएका भाग्ने तर प्रहरी गएपछि पुनः जम्मा हुने गरेको स्थानीय स्तरमा जोखिम समेत बढेको हो । प्रदेश १ को राजधानीमा बजार बाहिर अधिकांश पसलमा भीडभाड र सडकका पनि मानिसको चहलपहल रोकिएको छैन । आपत्कालीन अवस्थामा आमनागरिकको जीउज्यान रक्षाको लागि 'लकडाउन' घोषणा गरिन्छ । 'लकडाउन' को सीधा अर्थ बन्द, तालाबन्दी वा ठप्प हो । जुन गाउँ, सहर, क्षेत्र, संस्था वा देशमा लकडाउन गरिएको हुन्छ, त्यो भूभाग ठप्प वा बन्द गरिएको हुन्छ। चिया पसलमा बसेका स्थानीयहरु ।तस्बिर : जितेन्द्रनारायण ठाकुर त्यस्तो अवस्थामा अनावश्यक रुपमा कसैलाई घरबाट बाहिर निस्किने अनुमति हुँदैन ।तर यहाका युवाको दैनिकी लकडाउनमा समेत फेरिएको छैन । ठाउँठाउँमा भेला हुने र हो हल्ला गर्ने भएकाले जोखिम बढेको श्रीराम टोल संगठनको अध्यक्ष देवेन्द्र कामतले बताए । उनले जति बुझाए पनि स्थानीयले आफू खुशी सडकमा जम्मा भएर हो हल्ला गर्ने गरेको जानकारी दिए । उनले भने, 'प्रहरी आउँदा भाग्ने, प्रहरी जानासाथ फेरी जम्मा हुने गरेको छ ।' अब प्रहरीको मोबाइल टोली निरन्तर रुपमा खटाउनुपर्ने उनले बताए । लकडाउनमा मदिरा पसल समेत खुल्ला रहेकाले झनै टोल बासी जोखिममा परेको उनले बताए । स्थानीय मानबहादुर पहरीले लकडाउनको जानकारी नभएकाले सर्वसधारण दिनादिन जोखिममा परेको बताए। उनले स्थानीय तह र प्रहरीले संयुक्त रुपमा लकडाउनको अर्थ बुझाउन वडास्तरमा जागरण गर्नुपर्ने आवश्यकता भएको सुनाए । अहिले पनि प्रहरी आएर गएपछि आन्दोलनकारी जस्तै युवाहरु गर्ने गरेकाको उनको भनाइ रहेको थियो। अधिकाशंमा अहिले पनि लकडाउनमा ५ बजे बेलुका खुल्ने र बजार मात्र बन्द हुने गरेको बुझाइ रहेको छ । यो कर्फ्यु होइन्,' मन्जीत मण्डले भने, 'प्रहरीले दादागीरी गरिरहेको छ ।' 'आन्दोलनको बेला पनि बजार खुल्छ, कर्फ्यू लगाइएको बेला सरसमान किन्न दिन्छन्, 'उनले भने, 'लकडाउनको नाममा प्रहरीले दादागीरी गर्दैछ।' उता कतिपयले निरन्तर रुपमा प्रहरीको निगरानी बढाएर लकडाउनको उल्घंन गर्नेलाई कानुनी कारबाहीका लागि नियन्त्रणमा लिनुपर्ने समाजका अगुवाहरु बताउँछन्।"
प्लास्टिकको कवज,"डोल्पा : कोरोनाको संक्रमणबाट बच्न तथा बिरामीको उपचार गर्दा स्वास्थ्यकर्मीले लगाउनुपर्ने पीपीइ उपकरण नहुँदा डोल्पाका स्वास्थ्यकर्मीले प्लास्टिकका कवज लगाउन थालेका छन्। स्वास्थ्य विभागले व्यक्तिगत सुरक्षा उपकरण समयमा उपलब्ध नगराउँदा जिल्ला अस्पताल डोल्पामा कार्यरत स्वास्थ्यर्मीले आफ्नो सुरक्षाका लागि प्लास्टिकका कपडा बनाएर लगाउन थालेका हुन्। यहाँ कार्यरत स्वास्थ्यकर्मीले आफै निर्माण गरेर प्लास्टिकका कवज प्रयोगमा ल्याएको सहायक प्रमुख जिल्ला अधिकारी लक्ष्मीदेवी शर्माले बताइन्। स्वास्थ्यकर्मीको व्यक्तिगत सुरक्षा उपकरण (पीपीइ) नहुदाँ त्यसैको नमुनाअनुसार जिल्ला प्रशासनमा पठाएको नमुना प्लास्टिकको कपडा नेपाल आर्मीलाई सिलाउन लगाएको उनले बताइन। पहिलो चरणमा जिल्ला अस्पतालका डाक्टरहरूले पाँच थान प्लास्टिकका कपडा बनाएर प्रयोग गरेका हुन््। जिल्ला अस्पतालका प्रमुख डाक्टर सिजन रावलले आपतकालीन समयमा आफू सुरक्षित हुन प्लास्टिकका कपडा बनाउन बाध्य भएको बताए। यतिसम्म भए पनि केही सुरक्षित महशुस हुनेछ। सरकारले पीपीइ उपलब्ध गराउन्जेल प्लास्टिककै उपकरण प्रयोग गर्ने तयारीमा छौ, उनले भने, अस्पतालमा बिरामीको चाप बढ्दै छ। औषधि र जनशक्तिको पनि अभाव छ। विद्युतको समस्याले झन् दुःख दिएको छ। व्यक्तिगत सुरक्षाका लागि प्लास्टिकका कवज कम्तिमा पनि १५ देखि २० थानसम्म निर्माण गरेर अस्पताल, आइसोलेसन कक्ष र क्वारेन्टाइनमा खटिने सबै स्वास्थ्यकर्मीलाई वितरण गर्ने तयारी भएको उनले बताए। स्वाब परीक्षणमा कठिनाइ कोरोना संक्रमणको शंकास्पदहरूको स्वाब परीक्षण गर्न बर्दिया अस्पतालमा समस्या परेको छ। अस्पतालमा कोरोना परीक्षण गर्न उपयुक्त प्रयोगशालालगायत स्वाब संकलनका लागि भीटीएम किट उपलब्ध नहुँदा स्वाब परीक्षणमा समस्या उत्पन्न भएको हो। जिल्लामा प्रयोगशाला अभावमा कोरोना परीक्षण गर्ने प्रयोगशाला छैन। शंकास्पदको स्वाब परीक्षणका लागि काठमाडौं पठाउन पनि समस्या छ। हाम्रो प्रयोगशालामा भाइल ट्रान्सपोर्ट मिडियम (भीटीएम) किट छैन। किट अभावमा स्वाब संकलन गर्न समस्या छ, जिल्ला अस्पताल बर्दियाका प्रमुख डा सुभाष पाण्डेयले भने, शंकास्पद बिरामीको याल, खकार, रगतलगायत नाकको तरल पदार्थ संकलन गरी परीक्षण गर्नुपर्ने हुन्छ। किट उपलब्ध नहुँदा स्वाब संकलन गर्ने कामसमेत हुन सकेको छैन। उनले २ जना शंकास्पद व्यक्तिलाई आइसोलेसनमा राखेको बताए। बर्दिया अस्पतालमा २ जना शंकास्पद बिरामीलाई आइसोलेसनमा राखी उपचार गयौं। तर उनीहरूको कोरोना संक्रमणको ल्याब परीक्षण असम्भव भयो, उनले भने, एक जनालाई ज्वरोको उपचारकै भरमा निको भएपछि डिस्चार्ज गयौं। अर्का शंकास्पद अझै उपचारमै हुनुहुन्छ। भारतबाट आएका ७ जना नेपालीमध्ये एक जनालाई ज्वरो आएको पाएपछि उनलाई बर्दिया अस्पतालको आइसोलेसनमा राखी उपचार सुरु गरिएको छ। बाँकी ६ जनालाई बबई बहुमुखी क्याम्पसको क्वारेन्टाइनमा राखिएको छ। अस्पतालले नियमित उपचाररतलगायत अन्य सामान्य बिरामीलाई घरमै औषधि सेवन गर्न र आराम गर्न आग्रह गर्दै अस्पतालमा फिवर क्लिनिक सञ्चालन गरिएको डा पाण्डेले बताए। क्लिनिकमा सिकिस्त ज्वरो र रुघाखोकीका बिरामीको लागि उपचार सुरु गरिएको छ। क्लिनिक सञ्चालनसँगै बर्दिया अस्पतालमा चिकित्सकले पर्सनल प्रोटेक्टिभ इक्युपमेन्ट (पीपीई) प्रयोग गरी बिरामी जाँच गर्न थालेका छन्। छिमेकी भारतमा कोरोना संक्रमितको संख्या बढ्दै गएपछि बर्दिया अस्पतालमा शंकास्पद बिरामीको चाप बढेको डापाण्डेले प्रष्ट्याए। अरू बेला अस्पतालको बहिरंग सेवामा दैनिक २ सय जति बिरामी उपचारका लागि आउँथे। कोरोनाको त्रास बढेपछि दैनिक २ सय ८० भन्दा बढी उपचारका लागि आउन थालेका छन्। बिरामीको चाप बढेपछि अस्पताल परिसरमा पाल टागेर स्वास्थ्य परीक्षण गर्न थालिएको छ।"
विदेशबाट रुकुम फर्केका ३३ जना क्वारेन्टाइनमा,रुकुम : भारतलगायत विभिन्न देशबाट गाउँ फर्केका ३३ रुकुमेलीहरुलाई क्वारेन्टाइनमा राखिएको छ। विदेशबाट गाउँ फर्केकाहरुको तथ्यांक संकलन गरेर उनीहरुलाई क्वारेन्टाइनमा राख्न सुरु गरिएको स्थानीय प्रशासनले जानकारी दिएको छ। विदेशबाट आएकाहरुलाई कोरोना भाइरसको संक्रमण हुनसक्ने आशंकामा क्वारेन्टाइमा राखिएको हो। अहिलेसम्म रुकुम पूर्वमा ३२ जनालाई क्वारेन्टाइनमा राखिएको रुकुम पूर्वका प्रमुख जिल्ला अधिकारी मोहनप्रसाद अर्यालले जानकारी दिए। विदेशबाट आएका ४८ जनामध्ये १६ जनालाई विशेष निगरीमा होम क्वारेन्टाइनमा राखिएको र ३२ जनालाई सदरमुकाम रुकुमकोटमा रहेको रुक्मेनी माविमा निर्माण गरिएको क्वारेन्टाइनमा राखिएको प्रजिअ अर्यालले बताए। होम क्वारेन्टाइनमा राखिएका र विद्यालयमा स्थापना गरिएको क्वारेन्टाइनमा राखिएका सबैको स्वास्थ्य अवस्था भने सामान्य रहेको उनले जानकारी दिए। जिल्लामा निरन्तर भारतलगायत अन्य ठाउँबाट आएकाहरुको स्थानीय तह र प्रहरीको सहयोगमा तथ्यांक संकलन गर्नुका साथै उच्च निगरानीमा राखिएको बताइएको छ। यस्तै रुकुम पश्चिममा पनि एक जनालाई क्वारेन्टाइनमा राखिएको प्रमुख जिल्ला अधिकारी उपेन्द्रराज पौड्यालले जानकारी दिए। भारतको केरालाबाट फर्केका रुकुम पश्चिमको आठविसकोट नगरपालिकाका २० वर्षीय एक युवालाई सदरमुकाम खलंगामा रहेको मुसिकोट खलंगा बहुमुखि क्याम्पसमा निर्माण गरिएको क्वारेन्टाइनमा राखिएको उनले बताए। ती युवामा कोरोना भाइरसको संक्रमण भए नभएको पुष्टि गर्नका लागि नमुना संकल गरेर काठमाडौं पठाइएको जिल्ला अस्पताल सल्लेका निमित्त प्रमुख डाक्टर राजकुमार भुजेलले जानकारी दिए।
कतार एयरवेजबाट आएका बाराका दुई जना क्वारेन्टाइनमा,सिमरा : कतार एयरवेजको विमानबाट चैत ४ गते नेपाल आएकामध्ये बाराका दुई जनालाई क्वारेन्टाइनमा राखिएको छ। त्रिभुवन अन्तर्राष्ट्रिय विमानस्थलमा अवतरण भएलगत्तै विना रोकतोक बारास्थित आफनो घर आएर बसेका उनीहरुलाई प्रहरीले क्वारेन्टाइनमा राखेको हो। फ्रान्सबाट दोहा हुँदै नेपाल आएकी एक युवतीलाई कोरोना संक्रमण देखिएपछि कतार एयरवेजबाट नेपाल आउने यात्रुको खोजी सुरु भएको थियो। उक्त फ्लाइटमा एक सय ५८ जना नेपाल आएका थिए। जिल्ला प्रहरी कार्यालय बाराले उनीहरुलाई खोजी गरेर कलैया अस्पतालमा रहेको क्वारेन्टाइनमा राखेको छ। बारा प्रहरी प्रवक्ता गौतम मिश्रका अनुसार बारा बरेवा र बसतपुर घर भएका दुई जनालाई क्वारेन्टाइनमा राखिएको हो। उनीहरुलाई क्वारेन्टाइनमा राखेर परिक्षण सुरु गरिएको प्रवक्ता मिश्रले जानकारी दिएका छन्। पासपोर्टको नाम र नागरिकता नम्बरको आधारमा खोजी गर्न समय लागेको मिश्रको भनाई थियो। हामीलाई सूचना आएलगत्तै खोजी सुरु गरेका थियौं। समय लागे पनि हामीले खोज्न सफल भयौ मिश्रले भने सामान्य लक्षण नदेखिए पनि १४ दिन क्वारेन्टाइनमा राखिनेछ। कतार एयरवेजबाट नेपाल आएका यात्रुमध्ये बाराका समेत रहेको खुलेपछि सामाजिक संजालमार्फत उनीहरुलाई खोज्न अभियान थालिएको थियो।
कोरोनाबारे परामर्श दिन धौलागिरी अस्पतालमा 'हेल्लो डाक्टर',"बागलुङ : कोरोनाको आंशका भएको भन्दै बिरामी आउने क्रम बढेपछि धौलागिरी अञ्चल अस्पताल बागलुङले 'हेल्लो डाक्टर' सेवा सञ्चालनमा ल्याएको छ । अस्पतालमा कोरोनाको सम्भावित जोखिम र अन्य बिरामीको चाप बढेपछि लक डाउनको समयमा घरमै बसेर पनि डाक्टरको परामर्श लिने व्यवस्थासहित हेल्लो डाक्टर डेक्स स्थापना गरेको अस्पतालले जनाएको छ । कोरोना भाइरसको आंशका वा लक्षण देखा परेका बिरामीले धौलागिरी अञ्चल अस्पतालका डा अजय पोखरेल ९८६८८३९८२९, आकाश चित्रकार ९८१९१५५१६४, सचिन कोइराला ९८४६६४७३७५ र धिरेन्द्र पौडेललाई ९८५११७८७९१ मा फोन गर्न सक्नेछन् । कोरोना भाइरस प्रभावित क्षेत्रबाट आएका र भाइरसको लक्षण देखा परेका नागरिकलाई फोनबाटै सल्लाह सुझाव दिइने अस्पतालका निमित्त मेडिकल सुपरिटेण्डेन्ट डाशैलेन्द्र बि पोखरेलले बताए । बाहिरबाट आएका नागरिकलाई फोनबाटै डाक्टरले सुझाव दिने र उनीहरुले सोही अनुसारको सतर्कता अपनाउन सक्ने उनको भनाई छ । यो हामी सबैका लागि गम्भिर संकट र चुनौतिको समय हो, अस्पतालमा अरु सामान्य खालका बिरामीको चाप धेरै हुँदा त्यसले पनि थप जोखिम बढाएको महुशुस गर्यौं, डापोखरेलले भने, 'गम्भीर अवस्था बाहेकका हकमा घरमै बसेर पनि डाक्टरको सेवा र परामर्श दिने र सबै नागरिकलाई घरमै सुरक्षित बस्नुस् भन्ने हाम्रो अभिप्राय हो ।' ज्वरो, रुघाखोकी र कोरोना भाइरससँग सम्बन्धित लक्षण देखा परेका नागरिकहरुले मात्रै डेक्समा फोन गर्न अस्पतालले आग्रह गरेको छ । सामान्य रोगका बिरामीहरुले डाक्टरलाई फोन नगर्न अस्पतालको आग्रह छ ।"
विदेशबाट आएकाको सूचना दिनेलाई पुरस्कार,"बेनी : म्याग्दीको मंगला गाउँपालिकाले पछिल्लो १५ दिनयता विदेशबाट आएका व्यक्तिको बारेमा सूचना दिनेलाई नगद पुरस्कार उपलब्ध गराउने घोषणा गरेको छ । विश्वव्यापी महामारीको रुपमा फैलिएको कोभिड१९ (कोरोना भाइरस) रोकथामका लागि विदेशबाट आएकालाई घरमै एकान्तबास राख्नका लागि अभियान चलाएको गाउँपालिकाका अध्यक्ष सतप्रसाद रोकाले बताए । गाउँपालिका र वडा कार्यालयमार्फत विदेशबाट आएकाको सूचना दिनेलाई एक हजार रुपैयाँ पुरस्कार उपलब्ध गराउन अध्यक्ष रोकाले बताएका छन् । उनका अनुसार मंगला गाउँपालिकामा हालसम्म १२ जना विदेशबाट आएकालाई घरमै एकान्तबास बस्न लगाइएको छ । वडा र बस्ती स्तरमा कोरोनासम्बन्धी सचेतना फैलाउन माइकिङ गरिएको छ । यसैगरी मंगलाका राजपत्रअंकित तहका श्रेणीका कर्मचारीले पाँच र राजपत्र अनंकित तह, शिक्षक र श्रेणी बिहीन कर्मचारीहरुले तीन दिनको आधारभूत तलब बराबरको रकम सहयोग गर्ने निर्णय भएको प्रमुख प्रशासकीय अधिकृत कृष्णप्रसाद गौतमले बताए । पाँचवटा वडा रहेको मंगला गाउँपालिकामा करिब एक सय जना स्वास्थ्यकर्मी र कर्मचारी छन् । त्यस्तै डेढ सय बढी शिक्षक छन् । चार लाख रुपैयाँ भन्दा बढी सहयोग हुने बताइएको छ ।"
"प्रदेश १ का क्वारेन्टाइनमा १२० जना भर्ना, आइसोलेसनमा ५ को उपचार हुँदै","विराटनगर : कोरोना भाइरस संक्रमणको आशंकामा प्रदेशका विभिन्न जिल्लामा रहेका क्वारेन्टाइनमा १ सय १२ लाई राखिएको छ । ५ जनाको आइसोलेसनमा उपचार भइरहेको छ । १ नम्बर प्रदेश प्रहरी कार्यालय विराटनगरका अनुसार यो बुधबार साँझसम्मको तथ्याङ्का हो । यस्तै, ६९ जना होम क्वारेन्टाइनमा रहेका छन् । प्रदेश १ का प्राय सबै जिल्लामा आइसोलेसन र क्वारेन्टाइन निर्माण गरिएकाले उनीहरुको स्वास्थ्य परीक्षण गर्न सहज भएको स्वास्थ्यकर्मीले बताएका छन् । यसैबीच सरकारले चैत्र ११ गते देखि लागू गरेको लकडाउन उल्लघंन गरी बुधबार सवारी चलाउने २०९ जनालाई नियन्त्रणमा लिएको पनि प्रहरीले जानकारी दिएको छ । ठूला तथा साना गरी ८ सय ८१ वटा सवारी साधन प्रहरी नियन्त्रणमा छन्।"
काठमाडौंबाट देखिएको सूर्योदय (फोटोफिचर),"काठमाडौं : विश्व कोरोना भाइरस महामारीको सन्त्रासमा छ। कोरोना संक्रमण नियन्त्रण गर्न नेपालमा 'लकडाउन' लागू गरिएको छ। आज लकडाउनको तेस्रो दिन । लामो समय घरमै बस्नुपर्ने भएकाले कतिपय मानिसमा मानसिक तनाव बढिरहेको छ। उनीहरुमा एक किसिमको छटपटी भइरहेको छ। कतिपयले त सामाजिक संजालमा घरभित्र लामो समय बस्नुपर्दाको पीडा पोख्न थालेका छन्। तर, यस्तो अवस्थामा नआत्तिकन नियमित शारीरिक व्यायाम तथा सकारात्मक सोचाइ राख्न सकियो भने पक्कै पनि शरीरले राहत पाउनेछ। शरीर फूर्तिलो राख्न बिहान सबेरै उठेर योगा, ध्यान तथा कुनै व्यायाम गरौं । योगले शरीर र मनलाई स्वस्थ राख्छ । शरीर स्वस्थ राख्न सूर्य नमस्कार अर्को विकल्प हो। यसको लागि कुनै विशेष ठाउँ वा टाढा जानुपर्दैन। घरबाटै सूर्य नमस्कार गर्न सकिन्छ। यसले सूर्यको उर्जा शरीरमा ल्याउँछ। सूर्य नमस्कार भनेको सूर्यको तेजबाट उर्जा लिनु हो। यो आसन सही समयमा गर्नु जरुरी हुन्छ।बिहानको समय उत्तम मानिन्छ। नियमित संगीत सुन्ने र पुस्तक पढ्नाले पनि तनावबाट मुक्त रहन सकिन्छ।"
राउटे बस्तीबाट कोरोना संक्रमणको जोखिम,"सुर्खेत : जंगलमा फिरन्ते जीवन बिताउँदै आएको राउटे समुदायमा कोरोना संक्रमण फैलिनसक्ने सम्भावना देखिएको छ। राउटे बस्तीलाई लकडाउन गरिए पनि उनीहरूले स्विकारेका छैनन्। खाद्यान्नको जोहो गर्न भन्दै उनीहरू अहिले पनि विभिन्न गाउँ र बजार घुमिरहेका छन्। कोरोना संक्रमण फैलिन नदिन सरकारले देशभरि लकडाउन गरेको छ। सुर्खेतको भेरीगंगास्थित खोला किनारको राउटे बस्तीलाई पनि लकडाउन गरिएको छ। भेरीगंगा नगरपालिकाले लकडाउन गरे पनि राउटे समुदायले पालना नगर्दा जोखिम थप बढेको मेयर भुपेन्द्रबहादुर चन्दले बताए। हामीले राउटे बस्तीलाई पनि लकडाउन गरेका छौं, उनले भने, बाहिरका मान्छेलाई बस्तीमा जान र उनीहरूलाई पनि बाहिर आउन प्रतिबन्ध लगाएका छौं। तर उनीहरूले मानेका छैनन्, बस्तीमा खाद्यान्न नभएको र बाँच्न कठिन भएको भन्दै उनीहरू गाउँमा घुमिरहेका छन्। फिरन्ते राउटेलाई कोरोनाबाट सुरक्षित राख्न प्रयास गरे पनि उनीहरूले नमान्दा समस्या भएको नगरपालिकाको भनाइ छ। राउटे बस्तीलाई लकडाउनमा राख्न कठिन हुँदा संक्रमण फैलिने जोखिम बढेको मेयर चन्दले बताए। बजार र गाउँमा भेटिएका राउटेलाई प्रहरीले पक्राउ गर्दै राउटे बस्तीमा पुयाउने गरेको छ। तर बुझाउन समस्या भइरहेको नगरपालिकाले जनाएको छ। राउटे बस्तीलाई लकडाउनमा राख्न इलाका प्रहरी कार्यालय छिन्चुलाई जिम्मा दिइएको छ। लकडाउन पालना गर्न नमानेका राउटेले नगरपालिकालाई बस्तीमा शौचालयसमेत बनाउन दिएका छैनन्। कोरोनाको त्रासपछि सरकारले २५ जनाभन्दा बढी व्यक्ति एकै ठाउँमा जम्मा हुन नपाउने नियम लागू गरेको छ। तर राउटे समुदायका १ सय ५० जना एउटै हुलमा बस्दै आएका छन्। राउटे बस्तीमा भोकमरी हुन नदिन प्रदेश सरकारसँग खाद्यान्न मागिएको छ। कम्तीमा एक महिना पुग्ने खाद्यान्न व्यवस्था गरिदिन प्रदेशसँग माग गरिएको छ। काठका सामान बनाएर बेची राउटेले जीवन निर्वाह गर्दै आएका छन्। मेरा जनता भोकै हुने अवस्था छ, राउटे मुखिया सूर्यनारायण शाहीले भने, हामीलाई गाउँमा जान नदिने हो भने दाल र चामल देऊ।"
सेना परिचालनपछि सप्तरीमा सडक सुनसान,"राजविराज : लकडाउनको दोस्रो दिन बुधबार सप्तरीको अवस्था सामान्य छ । सडकमा अत्यावश्यक बाहेकका सवारी चलेका छैनन् । अत्यावश्यक सेवाका र केही अत्यन्त जरुरी काममा रहेका बाहेक अन्य सबै रोकिएको जिल्ला प्रशासन कार्यालय सप्तरीले जनाएको छ । सार्वजनिक गाडी चलेका छैनन् । सप्तरी प्रहरीमा दरबन्दीभन्दा आधा मात्र संख्या कार्यरत रहेकाले लकडाउन कार्यान्वयन गर्न नेपाली सेना र सशस्त्र प्रहरीसमेत परिचालन गरिएको छ । प्रहरीले मात्र नियन्त्रण गर्न समस्या देखिएपछि सेना र सशस्त्र परिचालन गरिएको प्रमुख जिल्ला अधिकारी सुनिल खनालले बताए । नेपाल प्रहरी र सशस्त्रको जनशक्ति अभाव भएपछि सेना परिचालन गर्नुपरेको उनको भनाइ थियो । बिहान दैनिक उपभोग्य सामाग्री किन्न केही ढिलाइ भएकोमा दिउँसोदेखि कडाइ गरेपछि सडक सुनसान भएका छन् । स्थानीय प्रशासनले प्रमुख बजारमा बुधबार बिहान माइकिङसमेत गराउँदै घर बाहिर ननिस्कन आग्रह गरेको छ । प्रहरीका साथै सेना र सशस्त्र सडकमा ओर्लेपछि लकडाउन पालना भइरहेको छ । कोरोना संक्रमण फैलिन नदिन सरकारले देशभरि लकडाउन गरेकाले बाहिर नजान र गाडी नचलाउन अनुरोध गर्दै बाटोमा हिँडनेलाई सम्झाइबुझाइ घर फर्काइरहेको छ । जिल्ला प्रहरी कार्यालय सप्तरीका एसपी कृष्ण प्रसाईले सर्वसाधारणबाट लकडाउनको पालना भइरहेको र नजानेर उल्लंघन गर्नेलाई सम्झाइबुझाइ फर्काएको बताए । अनुमतिप्राप्त गाडी, औषधि उपचार, खाद्यान्न आपूर्ति, सुरक्षा र स्वास्थ्यकर्मीका साधन चलेका छन् ।"
भारतबाट आएका २१ जना क्वारेन्टाइनमा,"उदयपुर : छिमेकी मुलुक भारतबाट घरतर्फ आउँदै गरेका २१ जनालाई उदयपुरको वेलसोतमस्थित क्वारेन्टाइनमा राखिएको छ । भारतको सिलिगुडीबाट काँकडभिट्टा हुँदै उदयपुरको ताप्लि गाउँपालिका हिंडेका २१ जनालाई कटारी नगरपालिका १ बेलसोत स्थित नेपाली सेनाको १८ नम्बर वाहिनी मातहतको रणशार्दुल गणको सुरक्षा वेस क्याम्पको क्वारेन्टाइनमा राखिएको हो । कटारी बजार प्रवेश गरेका उनीहरुलाई कटारी अस्पताल परिसरमा कटारी नगरपालिकाले स्थापना गरेको हेल्थडेक्समा स्वास्थ्य जाँच गरिएको थियो । स्वास्थ्य जाँचका क्रममा एकजनालाई ज्वरो देखापरे पछि सबैलाई क्वारेन्टाइनमा राखिएको मेयर ज्ञानेन्द्र श्रेष्ठले बताए । मेयर श्रेष्ठले भारतको सिलिगुडीबाट १५ जना र अन्य विहार, दिल्लीबाट आएका गरी २१ जनाको चेकजाँच गरिएको बताए । उनले भने, 'एकजनामा ज्वरो देखा पर्यो त्यसैले हामीलाई शंका लागेकाले बीरामीलाई आइसोलेसन र अन्यलाई क्वारेन्टाइनमा राखेका हौं ।' इलाका प्रहरी कार्यालय कटारीका डिएसपी प्रेम सागर केसीका अनुसार बाटोमा आउने क्रममा सोधीखोजी गर्दा भारतको विभिन्न ठाउँबाट आएको जनाएपछि स्वास्थ्य परीक्षण गराइएको हो । यसैबीच भारतबाट नेपालको काकरभिट्टाहुँदै अन्य ६ जना बुधबार साँझ उदयपुर आइपुगेका छन् । उदयपुरको विभिन्न ठाउँ घर बताउने उनीहरुको स्वास्थ्य परीक्षण भइरहेको जिल्ला जनस्वास्थ्य कार्यालयका प्रमुख मोहनप्रसाद सुवेदीले बताए । उनले ६ जना नै संक्रमित देशबाट आएकाले केहि दिनका लागि क्वारेन्टाइनमा राख्ने तयारी भइरहेको बताए । प्रमुख सुवेदीले रोग भित्रिन नदिन र समयमा उपचारको व्यवस्था गर्न विदेशबाट आएका जिल्लाबासीको खोजी कार्य जारी राखिएको बताए ।"
