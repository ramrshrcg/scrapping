शीर्षक,विवरण
अख्तियारको ऐतिहासिक कदम,"लामो अनुसन्धानपछि अख्तियार दुरुपयोग अनुसन्धान आयोग ललिता निवास जग्गा अतिक्रमण प्रकरणमा १७५ जनाविरुद्ध अदालत गएको छ। यससँगै एउटा प्रभावशाली प्रकरणको पटाक्षेप भएको छ। यसमा तत्कालीन मन्त्री, उच्च पदस्थ कर्मचारीदेखि निजी क्षेत्रका ठूलो संख्यामा व्यक्ति जोडिएका छन्। भ्रष्टाचारको आयतन, यसमा जोडिएको जमात, बहुआयामिक साँठगाँठ, बिगोको वजनजस्ता हिसाबले हेर्ने हो भने यो अख्तियारको ऐतिहासिक कदम हो। ललिता निवास प्रकरण राज्यको सम्पत्ति हत्याउने ठूलो जालसाजी हो। २०२१ सालमा सरकारले उक्त २९९ रोपनी जग्गा अधिग्रहण गरेको थियो। २०४७ सालमा कृष्णप्रसाद भट्टराई प्रधानमन्त्री हुँदा मन्त्रिपरिषद्ले प्रजातन्त्रको आन्दोलनमा लागेका राणा शासक खानदानका व्यक्तिका जग्गा भने फिर्ता दिने नीतिगत निर्णय लियो। त्यही आधारमा सुवर्ण शमशेरको १४ रोपनी फिर्ता दिइयो। २०४९ देखि भूमाफियाले सम्बन्धित व्यक्तिहरूलाई उचालेर ललिता निवासको बाँकी करिब २८५ रोपनी अतिक्रमण सुरु भयो। नक्कली कागजका भरमा उनीहरूलाई फिर्ता पाउन योग्य देखाउँदै धमाधम दिइयो। २०४९ मै एकैपटक ११२ रोपनी अतिक्रमण गरियो। त्यसपछि क्रमशः २०६२, २०६६ र २०६९ मा गरी ४ खेपमा उक्त जग्गा सरकारीबाट व्यक्तिका नाममा पुर्याएको देखिन्छ। भूमाफिया, बिचौलिया, राजनीतिक प्रणाली र सरकारी कर्मचारी मिले भने कतिसम्म किर्ते गर्न सक्छन् भन्ने यो ज्वलन्त उदाहरण हो। यसमा त अझ भ्रष्टाचारीलाई ठेगान लगाउनुपर्ने अख्तियारकै तत्कालीन प्रमुख आयुक्त दीपकुमार बस्न्यात र अन्य पदाधिकारीको संलग्नतासमेत पाइएको छ। बृहत् मिलोमतोले खर्बौंको सरकारी सम्पत्ति व्यक्तिगत बनाउन सम्भव भएको यसले देखाउँछ। अख्तियार, राष्ट्रिय सतर्कता केन्द्र, नेपाल प्रहरीको केन्द्रीय अनुसन्धान ब्युरो (सीआईबी) जस्ता निकायले यसको समानान्तर अनुसन्धान गरेका थिए। ती सम्पूर्ण प्रतिवेदन केलाएर अख्तियार दर्बिलो प्रमाणसाथ जम्बो टोलीवरुद्ध अदालत गएको हो। भाटभटेनी सुपरमार्केट, गैरआवासीय नेपाली संगठन (एनआरएनए) को कार्यालयजस्ता ठूला गृह त्यही अतिक्रमित भूमिमा बनेका छन्। भाटभटेनी त त्यही किर्ते कार्यमा सामेल भएको पाइएको छ। अख्तियारले त्यसका सञ्चालकविरुद्ध समेत मुद्दा दायर गरेको छ। भूमाफियाहरू कागजपत्र मिलाउन र लुकाउन कति माहिर छन् भन्ने उदाहरण हो यो। संवैधानिक र अन्य अधिकारप्राप्त निकायले खानतलासी गर्दासमेत डिल्लीबजार मालपोतका मिसिल नम्बर १०२४ र १०२५ अझै गायब छन्। यस घटनामा भूमाफियाले प्रधानमन्त्रीप्रधानन्यायाधीश निवासको जग्गासमेत अनेक हतकण्डा अपनाई बेचबिखन गरेका छन्। नक्कली मोही खडा गराएका छन्। काल्पनिक गुठी निर्माण गरेका छन्। त्यसैले यो अन्य भ्रष्टाचारभन्दा भयानक र खतरनाक छ। मालपोत कर्मचारीको धनआर्जनको तीव्र लालसामा बिचौलिया र निजी क्षेत्र जोडिन पुगेका छन्। त्यसका लागि उनीहरू उच्च सरकारी र संवैधानिक शक्तिलाई हात लिन सफल भएका छन्। पटकपटकका सरकारका विभागीय मन्त्री गैरकानुनी अनियमिततामा मिल्न जानुले हाम्रो देशमा भ्रष्टाचारको विषवृक्षले जरो गाडेको देखाउँछ। तत्कालीन मन्त्रीहरू विजयकुमार गच्छदार, चन्द्रदेव जोशी र डम्बर श्रेष्ठ यसमा मुछिनु त्यसको उदाहरण हो। प्रश्न उब्जिन्छ प्रधानमन्त्री निवास र त्यसको आँगन त हडपिन्छ भने अन्य ठाउँको अवस्था के होला ? उत्तर हाजिर छ। देशैभरका सार्वजनिक सम्पदा र जग्गाजमिन अतिक्रमित छन्। सम्भवतः कुनै चोखा छैनन्। सबै खुम्चिएका छन्। हालै मन्त्रिपरिषद्ले अतिक्रमित करिब ५ सय रोपनी जग्गा फिर्ता लिने निर्णय गरेको छ। सरकारी अध्ययनले देखाएको यो सानो अंश मात्र हो। वास्तविकतामा हजारौं रोपनी फिर्ता गर्नुपर्ने अवस्थामा छन्। त्यसरी हडप्नेका लागि ललिता निवास प्रकरण सरकारी निकाय, अख्तियार र अदालतसम्मकै लागि नजिर बन्न सकोस् ता कि भविष्यमा यस्ता अनियमिततामा कसैले हिम्मत नगरोस्।"
चिनियाँको विकल्प खोज्दै सरकार,"काठमाडौं : छिमेकी चीनमा फैलिएको कोरोना भाइरस संक्रमणले पर्यटक आगमनमा असर पर्ने देखिएको छ। नेपाल भ्रमण २०२० मा चीनबाट पाँच लाख पर्यटक ल्याउने तयारी सरकारको छ। कोरोना भाइरस संक्रमणका कारण लक्ष्यबमोजिम चिनियाँ पर्यटक आउन नसक्ने भएपछि सरकार अन्य विकल्पको खोजीमा लागेको छ। भ्रमण वर्षमा २० लाख पर्यटक भित्र्याउने लक्ष्य छ। संस्कृति, पर्यटन तथा नागरिक उड्ययनमन्त्री योगेश भट्टराईले कोरोना भाइरसको असर नेपालको पर्यटनमा देखिएको बताए। मन्त्री भट्टराईले बुधबार संसद्को अन्तर्राष्ट्रिय सम्बन्ध समिति बैठकमा मन्त्रालयले चिनियाँ पर्यटकको विकल्प खोजिरहेको जानकारी दिए। कोरोना भाइरसले हाम्रो पर्यटनमा सबैभन्दा बढी असर पुर्याएको छ। चीनबाट गत वर्ष तीन लाख पर्यटक आएका थिए। यही आधारमा पर्यटक बढ्ने अपेक्षा थियो, उनले भने, अब त्यसको वैकल्पिक मार्केट खोज्न थालेका छौं। विदेशमा कसरी राम्रो सन्देश दिने भनेर काम गरिरहेका छौं। चीनको विकल्पमा पर्यटक भिœयाउन संस्कृति पर्यटन तथा नागरिक उड्डयन मन्त्रालयका सहसचिव घनश्याम उपाध्याय, नेपाल पर्यटन बोर्डका सीईओ र पर्यटन विभागका महानिर्देशकलाई फोकल पर्सन तोकिएको मन्त्री भट्टराईले बताए। नेपाल कोरोना भाइरसको फ्री जोन हो। भोलिका दिनमा के हुन्छ भन्न सकिन्न। तर आजका दिनसम्म हामीसँग एकजना पनि कोरोनाको बिरामी छैन। यसलाई अन्तर्राष्ट्रियस्तरमा प्रचारप्रसार गर्न जरुरी छ, उनले भने, चिनियाँ राजदूतले समेत कोरोनालाई नियन्त्रण गरेर पुरानै अवस्थामा फर्किन्छौं भन्नुभएको छ। चीनबाहेक अन्य देशबाट नेपाल आउने पर्यटकमा समेत कोरोना भाइसरको त्रासका फैलिएको छ। विदेशी पर्यटकलाई सुरक्षाको प्रत्याभूति दिन सके मात्र नेपाल भ्रमण वर्षको लक्ष्य पूरा हुने सुझाव सांसदहरूले दिएका छन्। पूर्वप्रधानमन्त्री एवं सत्तारूढ नेकपाका वरिष्ठ नेता माधवकुमार नेपालले पर्यटकलाई कोरोना भाइसरको त्रासबाट मुक्त गराउन सकेमात्र भ्रमण वर्षको लक्ष्य पूरा हुने बताए। म कुनै देश जानुअघि त्यहाँ कोरोना भाइरसबाट बच्ने सुरक्षा कस्तो छ भनेर हेर्छु। स्वास्थ्य परीक्षण गरिरहेको छ कि छैन ? हेल्थ डेक्स राखेको छ कि छैन भनेर हेर्छु, उनले भने, होइन भने मलाई पनि डर लाग्छ। त्यसैले सबैभन्दा पहिले पर्यटकलाई सुरक्षाको प्रत्याभूति दिनुपर्छ। प्रमुख प्रतिपक्षी कांग्रेस सांसद दिव्यमणि राजभण्डारीले कोरोना भाइरस रोकथाममा नेपालले यस्तै लापरबाही गरिरह्यो भने अवस्था जटिल हुन सक्ने बताए। कोरोनाले देशकै अर्थतन्त्रमा असर गर्ने उनको भनाइ छ। समाजवादी पार्टीकी रेणुका गुरुङले कोरोना भाइरसका कारण पर्यटन क्षेत्रमा भएको नोक्सानीको विकल्प खोज्नुपर्ने बताइन्। समिति सभापति पवित्रा निरौलाले नेपाल भ्रमणका लागि पूर्वाधारको विकास गर्न नसकेको बताइन्। उनले भनिन्, नेपाल प्राकृतिक रूपमा धनी छ। यसलाई सफा राखिदिए पुग्छ।"
इन्धन चोरी नियन्त्रण अभियान : प्रत्येक ट्यांकरमा तीन ताल्चा,"काठमाडौं : ट्यांकरबाट इन्धन चोरी नियन्त्रण गर्न नेपाल आयल निगमले प्रत्येक ट्यांकरमा तीन प्रकारका ताल्चा लगाउने भएको छ। निगमले दोस्रो चरणमा डिपोबाट पम्पसम्म इन्धन पुर्याउने ट्यांकरमा ताल्चा जडान गर्न लागेको हो। यसअघि पहिलो चरणमा इन्डियन आयल कर्पोरेसन (आईओसी) को सिलिगुढी, बरौनी र रक्सौल रिफाइनरी केन्द्रबाट नेपाल आयल निगमको डिपोसम्म आउने करिब दुई हजार ट्यांकरमा ताल्चा जडान गरिएको थियो। दोस्रो चरणको ताल्चा जडान गर्ने कार्य सुरु गर्न लागिएको हो। निगमका इन्जिनियरिङ विभागका प्रमुख पूर्ण रिजालका अनुसार ट्यांकरमा ताल्चा जडानका लागि टेन्डर आह्वान गर्न सम्पूर्ण प्रक्रिया सम्पन्न गरिएको छ। रिजालले भने, दुई सातापछि टेन्डर आह्वान गर्ने प्रक्रियामा पुगेका छौं। टेन्डर आह्वान गरी आगामी पाँच महिनाभित्रमा सम्पूर्ण ट्यांकरमा ताल्चा जडान गरिसक्छौं। उनका अनुसार पहिलो चरणअन्तर्गत भारतबाट नेपालको डिपोसम्म आउने ट्यांकरमा जडान गरिएको ट्यांकरमै दोस्रो चरणमा पुनः तीन प्रकारको ताल्चा जडान गर्न लागिएको हो। पहिलो चरणको लकिङ प्रणाली जडान पश्चात निगमले इन्धनको चोरीसम्बन्धी घटना नियन्त्रणमा आएको दाबी गरे पनि भारतबाट इन्धन ल्याउने ट्यांकरबाट दुई हजार पाँच सय लिटर डिजेल चोरी भएको थियो। दोस्रो चरणको ताल्चा प्रणाली र तेस्रो चरणको ट्र्याकिङ प्रणाली जडान पश्चात इन्धनको चोरी नियन्त्रण हुने निगमको दाबी छ। ट्यांकरमा ताल्चा प्रविधि जडान नहुँदासम्म चालकले टेम्प्रेचर लसको नाममा २० हजार लिटरको ट्यांकरबाट झन्डै ४० देखि एक सय लिटरसम्म चोरी गर्दै आएका थिए। पहिलो चरणको ताल्चा जडान पश्चात धेरै हदसम्म चोरी घटनामा नियन्त्रणमा आएको छ, निगमका प्रवक्ता वीरेन्द्र गोइतले भने,तर पूर्णरूपमा नियन्त्रण गर्न दोस्रो चरणको ताल्चा जडानका साथै ट्यांकर ट्र्याकिङ गर्ने प्रणाली पनि जडान गर्न आवश्यक छ। गोइतका अनुसार निगमको डिपोबाट पेट्रोल पम्पसम्म इन्धन पुर्याउने ट्यांकरमा आफ्नै लगानीमा पेट्रोल, डिजेल र मट्टीतेलको छुट्टाछुट्टै तीन प्रकारको ताल्चा जडान गर्न लागिएको हो। एउटै ट्यांकरबाट पम्पसम्म डिजेल, पेट्रोल र मट्टीतेल गरी तीन प्रकारका इन्धन वितरण हुन्छ, गोइतले भने, तीनै प्रकारको इन्धनको गुणस्तरमा मिसावट हुन नदिन र विभिन्न बहानामा हुने चोरी नियन्त्रण गर्न तीन प्रकारको ताल्चा जडान गर्दै छौं। एउटा ताल्चाको मूल्य करिब साढे ६ हजार रुपैयाँ पर्छ। यसरी एउटा ट्यांकरमा तीनवटा जडान गर्न १९ हजार पाँच सय रुपैयाँ निगमले खर्च गर्नुपर्ने हुन्छ। करिब दुई हजार ट्यांकरमा तीनवटाको दरले ६ हजार ताल्चा जडान गर्न करिब तीन करोड ९० लाख रुपैयाँ लाग्ने निगमले जनाएको छ। यसअघि पहिलो चरणमा ट्यांकरमा जडान भएको ताल्चा आईओसीले निः शुल्क निगमलाई उपलब्ध गराएको थियो। आईओसीले एउटा ताल्चा जडान गर्न दुई हजार ६ सय रुपैयाँ खर्चेको थियो। निगमका अनुसार दोस्रो चरणमा ट्यांकरमा जडान गर्न लागिएको ताल्चा विशिष्ट प्रकारको हुनेछ। तीन प्रकारको ताल्चाको तीनवटा छुट्टाछुट्टै साँचो हुनेछ। ती तिनै प्रकारको साँचो पम्प सञ्चालकलाई उपलब्ध गराइनेछ। पम्प सञ्चालकले आफूलाई चाहिएको इन्धनअनुसार साँचोले ट्यांकरको च्याम्बर खोलेर इन्धन अनलोड गर्न सक्नेछ। तर सबै ट्यांकरको साँचो भने एक अर्कोमा काम नगर्ने प्रकारको हुनेछ। यसका साथै निगमको डिपोमा सबै ट्यांकरको तीनवटै ताल्चा खोल्ने एउटै मास्टर साँचो हुनेछ। आईओसी र निगमबीच भारतमा लकिङ प्रविधि सुविधा जडानबारे दुईपक्षीय सहमति भएको थियो। ट्यांकरबाट मिलेमतोमा वार्षिक करोडौंको इन्धन चोरी, चुहावट र गुणस्तरमा आउने कमीलाई नियन्त्रण गर्न निगमले २०७४ जेठ १ गतेदेखि सम्पूर्ण ट्यांकरमा लकिङ सुविधा जडान गर्न योजना कार्यान्वयनमा ल्याएको थियो।"
स्मार्ट सिटीका नाममा ३० लाखको पोस्टबक्स !,"रुपन्देही : स्मार्ट सिटी बनाउने भन्दै रुपन्देहीको तिलोत्तमा नगरपालिकाले नगरका सबै घरमा फेज आउट भइसकेको पोस्टबक्स राख्ने भएको छ। नगरपालिकाले चालू आर्थिक वर्षमा घरघरमा पोस्टबक्स राख्न ३० लाख रुपैयाँ बजेट विनियोजन गरेको छ। कार्यपालिका बैठकले पोस्टबक्सको प्रक्रिया अघि बढाउने निर्णय गरेको हो। जस अनुसार सुरुमा ६ वटा वडाहरूमा खरिद प्रक्रिया अघि बढाउने निर्णय छ। वडा नम्बर १ देखि ६ सम्मका उपभोक्ताहरूबाट छरितो उपभोक्ता समिति गठन गरी उक्त समितिमार्फत खरिद प्रक्रिया अघि बढाउने निर्णय गरियो, नगरकार्यपालिकाको निर्णय पुस्तिकामा उल्लेख छ। पोस्टबक्सका लागि अझै उपभोक्ता समिति भने गठन गरिएको छैन। निर्णय त गर्यौं तर अझै काम थालेका छैनौं, तिलोत्तमा नगरपालिकाका प्रवक्ता सुरेन्द्र श्रीले भने, कुन मोडलमा जाने भनेर अध्ययन गरिरहेका छौं। पोस्टबक्स प्रक्रियाको लागि सुरुमा संघसंस्थाबाट सुरु गर्ने कि भन्ने विषयमा छलफल गरिरहेको उनले बताए। छलफलबाट मोडालिटी टुंग्याएपछि छिट्टै प्रक्रियामा जाने प्रवक्ता श्रीले बताए। सबै घरमा पोस्टबक्स राख्न नगरपालिकाले ६० प्रतिशत लगानी गर्नेछ भने घरधनीले ४० प्रतिशत व्यहोर्नुपर्नेछ। तिलोत्तमा नगरपालिकाले स्मार्ट सिटी निर्माणकै लागि घरघरमा पोस्टबक्सको योजना ल्याएको बताएको छ। तर आधुनिक युगमा पुरानो जमानाको माध्यममा बजेट खर्च गर्न लागेको भनेर आलोचना पनि भएको छ। नगरपालिकाका प्रवक्ता सुरेन्द्र श्रीले नगरपालिकाका सबै घरमा सूचना पुर्याउन यो अवधारणा ल्याएको बताए। आम नगरबासीहरूले सूचनाको हक उपभोग गरुन भनेर हामीले यसको व्यवस्थापन गर्न लागेका हौं, उनले भने। वडामा भएका निर्णय पनि पोस्टबक्समार्फत नागरिकले जानकारी लिने उनले बताए। सूचना लिएर जाँदा घरभित्र पस्न सक्ने अवस्था नहुने, घरधनी नभेटिने हुँदा पोस्टबक्स प्रभावकारी हुने उनको भनाइ छ। सूचना प्रविधिका इन्जिनियर अर्जुन गिरीले आधुनिक युगमा पोस्टबक्समा चिठ्ठी राख्ने निर्णय स्वभाविक नभएको बताए। मान्छेले कागज पल्टाएर हेर्न छाडीसके। धेरै मान्छे कम्युटर र मोबाइलमा अभ्यस्त छन्, उनले भने, प्रविधिलाई नै नगरपालिकाले बढीभन्दा बढी उपयोग गर्नुपर्छ। पोस्टबक्समा जाँदा कागज धेरै खर्च हुन्छ। थप जनशक्ति पनि आवश्यक पर्छ। हुलाकले राखेका पोस्टबक्स हराइरहेका बेला नगरपालिकाले गरेको यो निर्णय बजेट सक्ने नियतमात्रै भएको स्थानीयको आरोप छ।"
ललिता निवास जग्गा प्रकरण : तीन पूर्वमन्त्रीसहित १७५ विरुद्ध भ्रष्टाचार मुद्दा,"काठमाडौं : बालुवाटारस्थित ललिता निवासको सरकारी जग्गा व्यक्तिका नाममा दर्ता गर्न संलग्न रहेको अभियोगमा पूर्वउपप्रधानमन्त्री विजयकुमार गच्छदारसहित १७५ जनाविरुद्ध बुधबार भ्रष्टाचार मुद्दा दायर गरिएको छ। यो प्रकरणमा भ्रष्टाचारमा मुछिनेमा तत्कालीन तीन सचिवसहित विशिष्ट श्रेणीका ६ उच्च पदस्थ पदाधिकारी पनि छन्। अख्तियार दुरुपयोग अनुसन्धान आयोगले सार्वजनिक जग्गा हिनामिना गरेको अभियोगसहित उच्चपदस्थ पदाधिकारीलाई बिगोको अनुपातमा जरिबाना र १० वर्षसम्म जेल सजाय माग गरेको छ। राष्ट्रसेवकका हकमा भ्रष्टाचार निवारण ऐनअनुरूप थप तीन वर्ष जेल सजाय माग गरिएको छ। भ्रष्टाचारमा पूर्वभूमिसुधारमन्त्री चन्द्रदेव जोशी र डम्बर श्रेष्ठ, पूर्वसचिवहरु छविराज पन्त, दिनेशहरि अधिकारी र दीप बस्न्यात तथा भाटभटेनी सुपरमार्केटका सञ्चालक मीनबहादुर गुरुङ मुछिएका छन्। उनीहरूउपर सरकारले अधिग्रहण गरेको जग्गा जफत भएको राजनीतिक आधार देखाएर फिर्ता गराउँदै निजी रूपमा नामसारी गर्न सघाएको आरोप छ। ललिता निवास जग्गा प्रकरणमा पूर्वप्रधानमन्त्रीद्वय माधवकुमार नेपाल र डा बाबुराम भट्टराईविरुद्ध मुद्दा नचल्ने निर्णय भएको छ। उनीहरूसँगै पूर्व मुख्यसचिव एवम् चीनका लागि नेपाली राजदूत लीलामणि पौडेललगायत १७ जनाविरुद्ध मुद्दा नचल्ने भएको छ। गच्छदारलाई तत्कालीन भौतिक निर्माणमन्त्रीका हैसियतमा मुद्दा चलाइएको हो। बस्न्यात अख्तियारका पूर्वसचिव एवम् निवर्तमान प्रमुख आयुक्त हुन्। अख्तियारका प्रवक्ता एवं सहसचिव प्रदीपकुमार कोइरालाले गच्छदारविरुद्ध ९ करोड ६५ लाख बिगो मागदाबी गरिएको बताए। उनका अनुसार पूर्वमन्त्री श्रेष्ठविरुद्ध ९ करोड ६५ लाख, पूर्वमन्त्री जोशीविरुद्ध ७ करोड ८ लाख बिगो कायम गरिएको छ। यस्तै अख्तियारका तत्कालीन प्रमुख आयुक्त बस्न्यातसँग ९ करोड ६५ लाख बिगो मागिएको छ। पूर्वसचिवहरू छविराज पन्त र दिनेशहरि अधिकारी, भूमि व्यवस्था तथा अभिलेख विभागका महानिर्देशकद्धय रुद्रकुमार श्रेष्ठ र मुकुन्दप्रसाद आचार्य, सहरी विकास तथा भवन निर्माण विभागका महानिर्देशक अशोकनाथ उप्रेती, गुठी प्रशासक सेमन्त चापागाई, बलिरामप्रसाद तेली, कामु प्रशासक दिलीपकुमार भट्टविरुद्ध मुद्दा दायर गरिएको छ। न्यायाधीश विनोदकुमार गौतमलाई प्रतिवादी बनाइएको छ। पन्तसँग ९ करोड ६५ लाख र अधिकारीसँग ७ करोड ८ लाख बिगो मागिएको छ। न्यायाधीश गौतमसँग ९ करोड ६५ लाख बिगो कायम गरिएको छ। ३२ जना जग्गाधनी र मोही मुछिए मुद्दामा जग्गाधनी दाबी गर्ने राणा परिवार र मोही भनिएका ३२ जनालाई प्रतिवादी बनाइएको छ। उनीहरूमाथि कर्मचारीपदाधिकारीलाई अनुचित प्रभावमा पारी सार्वजनिक जग्गा गैरकानुनी रूपमा आफ्नो नाममा दर्ता गरेको आरोप छ। आरोपपत्रमा जग्गाधनी रुक्मशमशेर जबरासँग ८ करोड २७ लाख, हाटकशमशेर र हेमनशमशेरसँग १ करोड ३५ लाख, सुनीति राणासँग ८ करोड ६९ लाख, शैलजा राणासँग ९ करोड ६३ लाख, हेमाद्रीशमशेरसँग ४२ लाख बिगो मागदाबी गरिएको छ। त्यस्तै डीएल डेभलपर्स प्रालिका सञ्चालक कैलाशचन्द्र गोयलविरुद्ध ललिता निवासको क्याम्पभित्रको जग्गा गैरकानुनी रूपमा सट्टा भर्ना गरेको आरोपमा ५ करोड ४४ लाख बिगो माग गरिएको छ। भाटभटेनी डेभलपमेन्ट कम्पनी प्रालिका सञ्चालक मीनबहादुर गुरुङले ११ करोड २० लाख भ्रष्टाचार गरेको आरोप छ। भूमाफियाविरुद्ध साढे ५२ करोड र गुरुङविरुद्ध ५० करोड बिगो भूमाफिया रामकुमार सुवेदीसँग ५२ करोड ५१ लाख बिगोसहित मुद्दा दायर गरिएको छ। अर्का जग्गा दलाल रामकुमार सुवेदीविरुद्ध ३९ लाख २७ हजार बिगो कायम गरिएको छ। उनीविरुद्ध कर्मचारीलाई अुनचित प्रभावमा पारी ललिता निवासको जग्गा गैरकानुनी रुपमा फिर्ता दिने, दिलाउने, सरकारी जग्गा व्यक्ति विशेषका नाममा हालसाविक गराउने कार्यमा संलग्न रहेको आरोप छ। सुवेदी र ढकालले जग्गामा अनधिकृत व्यक्तिलाई कृत्रिम मोही खडा गर्नेगराउने काम गरेको अख्तियारको अनुसन्धानबाट खुलेको छ। बालुवाटारस्थित विशिष्ट व्यक्तिको निवास (प्रधानमन्त्री, प्रधानन्यायाधीश) परिसरको सरकारी जग्गा, राजकुलो, बाटोसमेतको सार्वजनिक जग्गा व्यक्ति विशेषका नाममा कायम गरेको आरोपपत्रमा छ। सुवेदी, ढकालद्वयका साथै भाटभाटेनीका सञ्चालक गुरुङसमेतले सरकारी जग्गा गुठीको नाम कायम गरेको ठहर अख्तियारको छ। गुरुङविरुद्ध यो मुद्दामा ३९ करोड २७ लाख बिगो मागदाबी गरिएको छ। सर्वोच्च अदालतका न्यायाधीश कुमार रेग्मी र नेकपाका महासचिव विष्णु पौडेलका छोरा नवीन पौडेलले बालुवाटारको जग्गा सरकारलाई फिर्ता दिने भएपछि उनीहरूविरुद्ध मुद्दाको कारबाही अघि नबढाउने निर्णय भएको छ। सरकारलाई बुझाएको सम्पत्ति विवरणमा पौडेलका नाममा बालुवाटारमा आठ आना जग्गा उल्लेख छ। अख्तियारले रेग्मीको सिट न १०२१०२५१५ किन ५११ र पौडेलको नामको किन ३०९ र ३१५ का जग्गा सम्बन्धमा सरकारको नाम कायम गर्नगराउन यथाशीघ्र प्रक्रिया अघि बढाउन भूमि व्यवस्था, सहकारी तथा गरिबी निवारण मन्त्रालयमा सुझाव लेखी पठाउने निर्देशन गरेको छ। नेपाल र भट्टराईको उजुरी क्षेत्राधिकारबाहिर मन्त्रिपरिषद्बाट सामूहिक रूपमा गरेका नीतिगत निर्णय आयोगको अनुसन्धानको क्षेत्राधिकारभित्र नपर्ने हुँदा तत्कालीन प्रधानमन्त्रीद्वय माधवकुमार नेपाल र डा बाबुराम भट्टटराईका हकमा केही गरिरहनु नपर्ने निष्कर्षमा अख्तियार पुगेको छ। अख्तियारले उनीहरूसँग बयान भने लिएको थियो। दुई अर्ब ४१ करोड ६९ लाख बैंक धितो ललिता निवासको जग्गा व्यक्ति विशेषका नामबाट २ अर्ब ४१ करोड ६९ लाखभन्दा बढी धितो पारित भई विभिन्न बैंक तथा वित्तीय संस्थाबाट अर्बाैं कर्जा प्रवाह भएको छ। सम्बन्धित बैंक तथा वित्तीय संस्थामा रहेको सर्वसाधारणको अर्बांै निक्षेप सुरक्षण गर्ने समेत प्रयोजनका लागि कानुनबमोजिम आवश्यक कारबाही गर्न नेपाल राष्ट्र बैंकलाई सुझाव लेखी पठाउने आरोपपत्रमा उल्लेख छ। १३६ रोपनी हिनामिना ललिता निवासको २९९ रोपनीमध्ये १३६ रोपनीभन्दा बढी हिनामिना भएको आरोपपत्रमा उल्लेख छ। योजनाबद्ध तरिकाले विभिन्न मितिमा गैरकानुनी निर्णय गराई अनधिकृत व्यक्ति तथा संस्थालाई जग्गा धनी बनाउने काम भएको छ। कृत्रिम मोही खडा गर्ने, राजकुलो र बाटोसमेत सार्वजनिक जग्गाको मोही रहेको भनी गलत लिखत खडा गरी व्यक्ति र संस्थाका नाममा सट्टा भर्ना दिने गरेको पाइएको छ। यस्तै सरकारी जग्गाको लगत कट्टा गरी गुठीका नाममा कायम गरिएको छ। सरकारले अधिग्रहण गरेको ललिता निवासको २८४ रोपनी जग्गामध्ये १ सय १२ रोपनी जग्गा व्यक्तिका नाममा दर्ता गरी हिनामिना गरिएको निष्कर्षसहितको छानबिन प्रतिवेदन एक सरकारी समितिले दिएपछि थप अनुसन्धान गर्न सरकारले संवैधानिक आयोग र नेपाल प्रहरी केन्द्रीय अनुसन्धान ब्युरोलाई निर्देशन दिएको थियो। सरकारले अधिग्रहण गरेको १ सय १२ रोपनी जग्गा पञ्चायतकालमा जफत भएको भन्ने अर्थ लगाई सुवर्णशमशेरका सन्तानले २०४९ मा फिर्ता लगेका थिए। भूमाफियाको चलखेलमा २०६२, २०६७ र २०६९ मा गरी ललिता निवासको जग्गा अतिक्रमण भई व्यक्तिका नाममा दर्ता भएको थियो। प्रधानमन्त्री निवास विस्तारका नाममा २०६६ चैत २९ र २०६७ वैशाख ३१ गतेको मन्त्रिपरिषद्ले गरेको निर्णयका आधारमा डिल्लीबजार मालपोत कार्यालयले सार्वजनिक, पर्ती र राजकुलोको जग्गासमेत व्यक्तिका नाममा दर्ता गर्ने निर्णय गरेको थियो। नेपाल प्रहरी केन्द्रीय अनुसन्धान ब्युरो (सीआईबी) ले भूमाफिया र कर्मचारीको मिलोमतोमा बालुवाटारस्थित ललिता निवासको जग्गा हिनामिना भएको निष्कर्षसहित अनुसन्धान प्रतिवेदन सरकारलाई बुझाइसकेको छ। शारदाप्रसाद त्रिताल संयोजक रहेको समितिको प्रतिवेदन र सीआईबी प्रतिवेदनलाई आधार मानेर अख्तियारले अभियोगपत्र तयार पारेको हो। सीआईबी प्रतिवेदनमा सरकारी जग्गा व्यक्तिका नाममा गराउन मुख्य भूमिका खेल्ने रामप्रसाद सुवेदी र शोभाकान्त ढकाल, उच्च पदस्थ कर्मचारीसहित एक सयभन्दा बढीलाई कारबाही सिफारिस गरिएको छ। सीआईबीको प्रतिवेदनमा बालुवाटारको २ सय ९९ रोपनी जग्गामध्ये १ सय ३४ रोपनी हिनामिना भएको उल्लेख छ। प्रतिवेदनमा २०४७ सालमा कृष्णप्रसाद भट्टराईको सरकारले गरेको निर्णय र डा बाबुराम भट्टराई तथा माधव नेपालको सरकारको निर्णयमा पनि बदमासी नदेखिएको उल्लेख छ। तर त्यो निर्णयलाई गलत अर्थ लगाई कर्मचारीले भूमाफियासँग मिलेर हिनामिना गरेको छानबिनबाट देखिएको छ। त्रिताल समितिको प्रतिवेदनअनुसार नै सीआईबी र अख्तियारले अनुसन्धान गरेको थियो। ललिता निवासका जग्गा आफ्नो नाममा राख्ने ६५ जनाको हकमा जफत गर्ने प्रयोजनका लागि अभियोगपत्रमा प्रतिवादी कायम गरिएको छ। उनीहरु आयोग समक्ष दिएको बयानमा जग्गा छाड्न तयार नभएपछि जफत गरिएको हो। २०२२ सालदेखि लगत कट्टा ललिता निवाससहित ६ वटा दरबार एकै पटक एउटै प्रक्रियाद्वारा सरकारले क्षतिपूर्ति दिएर अधिग्रहण गरेपछि २०२२ जेठ २४ मा सरकारीकरण भएको थियो। ललिता निवासको २९९ रोपनी ९ आनामध्ये १४ रोपनी मात्रै जफत भएको पाइएको छ। सुवर्णशमशेर र कञ्चनशमशेरको १४ रोपनीबाहेक २८४ रोपनी जग्गा प्रधानमन्त्री निवास र अन्य विशिष्ट पदाधिकारीको निवास एवम् नेपाल राष्ट्र बंैकको केन्द्रीय कार्यालयका लागि अधिग्रहण गरिएको थियो। ललिता निवासको ६० रोपनी जग्गा नेपाल राष्ट्र बंैकलाई प्रदान गरिएको र २१३ रोपनी समरजंग कम्पनीको रेखदेखमा रहेन गरी २०२२ सालदेखि पोत र जग्गाको लगत कट्टा गर्ने निर्णय भएको थियो। २०४७ सालमा कृष्णप्रसाद भट्टराईको नेतृत्वको सरकारले प्रजातन्त्रमा लागेका व्यक्तिका जफत भएको रकम फिर्ता गर्ने निर्णय गरेको थियो। त्यो निर्णयको गलत व्याख्या गरेर मालपोत कार्यालय डिल्लीबजारले २०४९ सालमा गैरकानुनी निर्णय गरेको अख्तियारको आरोप छ। जग्गा फिर्ता दिने निर्णय प्रक्रियामा मालपोत डिल्लीबजारका तत्कालीन प्रमुख मालपोत अधिकृत कलाधर देउजा, मालपोत अधिकृत सुरेन्द्रमान कपाली, नायब सुब्बा जगतप्रसाद पुडासैनी र खरिदार युक्तप्रसाद श्रेष्ठ संलग्न रहेको पाइएको छ। भूमिसुधार तथा व्यवस्थापन विभागका तत्कालीन महानिर्देशक मुकुन्दप्रसाद आचार्य, शाखा अधिकृत धर्मप्रसाद गौतम र पदमबहादुर खापुङका परिवारका सदस्य र नातेदार एवं विद्या पौडल गौतम, उर्मिला शाह, भुवनकुमारी चापागाई, सोदाकुमारी चापागाई, रामकल्याण अधिकारी र रामनाथ घिमिरेले गैरकानुनी रूपमा फिर्ता दिएको पाइएको छ। फिर्ता गरिलिने कार्यमा संलग्न सुनीति राणा र शैलजा राणासमेतको नामबाट हालै देखिएको बकसपत्रको लिखत पारित गरी कमिसनका रुपमा जग्गाा बकस गरिदिएको अख्तियारको ठहर छ। सरकारी जग्गा व्यक्तिका नाममा फिर्ता गराउने मालपोत डिल्लीबजारका तत्कालीन प्रमुख देउजाविरुद्ध २ करोड २६ लाख ८५ हजार बिगो कायम गरिएको छ। त्यस्तै महानिर्देशक मुकुन्द आचार्यविरुद्ध ७५ लाख, मालपोत अधिकृत सुरेन्द्रमान कपाली, नासु जगतप्रसाद पुडासैनी, खरिदार युक्तप्रसाद श्रेष्ठविरुद्ध जनही २ करोड २६ लाख बिगो कायम गरिएको छ। यो मुद्दा चलेपछि श्रेष्ठले आत्महत्या गरेका छन्। भूमिसुधार तथा व्यवस्थापन विभागका तत्कालीन महानिर्देशक रुद्रप्रसाद श्रेष्ठ, निर्देशक पुष्पराज उपाध्याय, शाखा अधिकृत इन्द्रप्रसाद ढुंगाना, मालपोत डिल्लीबजारका तत्कालीन प्रमुख टीकाराम घिमिरे, नासु टीकाबहादुर बीसी, खरिदार जीवननाथ पोखरेल, समरजंग कम्पनीका नासु अर्जुन भण्डारीविरुद्ध १३ करोड २३ बिगो कायम गरिएको छ। यस्तै भूमिसुधार तथा व्यवस्था मन्त्रालयका उपसचिव हुपेन्द्रमणि कसीविरुद्ध ३० करोड ३९ लाख ९६ हजार, डिल्लीबजारका नापी अधिकृत कमल घिमिरे रमालपोत अधिकृत हरिकृष्ण तिमल्सिनाविरुद्ध जनही ३२ करोड १९ लाख बिगो माग दाबी गरिएको छ।"
किसान निचोर्दै सरकार,"विराटनगर : सरकारले किसानका लागि विनियोजन गरेको बजेट समुहमार्फत मात्रै साना कृषकको पहुँचमा पुग्छ। तर पछिल्लो समयमा स्थानीय तहले विभिन्न ऐन नियम र स्थायी लेखा नम्बर (पान) अनिवार्य गर्न थालेपछि समुह नै दर्ता हुन छाडेका छन्। यसको सोझो असर किसानलाई त परेको छ नै कृषिका लागि बिनियोजन भएको बजेट समुहको पहुँचमा पुर्याउने समस्या पनि सुरू भएको छ। सूर्योदय नगरपालिका११ इलामको पञ्चकन्या पशुपालन समुह दर्ता भएको २३ बर्ष भयो। यही बेला यहाँ गाई जोनको कार्यक्रम लागु हुन लागेको छ। प्रधानमन्त्री कृषि आधुनिकीकरण परियोजना कार्यान्वायन इकाई इलामले जारी गरेको सूचनामा पान, लेखा परीक्षण प्रतिवेदन जस्ता कागजात अनिवार्य गरेपछि सो समुह सरकारी सेवाका लागि योग्य ठहरिएन। ताप्लेजुङको मिक्वाखोला गाउँपालिका४ का हर्कसिं लिम्बु नेतृत्वको कृषक समुहले अलैंची खेतीका लागि अनुदान माग गर्ने निर्णय गर्यो। अनुदानका लागि पान नम्बर समेत अनिवार्य गरिएको सुनेपछि उनको समुह पछि हट्यो। पान बनाउन सदरमुकाम फिदिम पुग्नै दुई दिन लाग्छ, उनले भने, हाम्रो जस्तो सानो समुहसँग पान बनाउने क्षमता नभएपछि अनुदान नै त्याग्यौं। प्रदेश १का दुई जिल्लाका समुहले भोगेका यी प्रतिनिधि उदाहारण मात्रै हुन्। पान अनिवार्य गरिएपछि देशभरका ४० हजार समुहका करिव १० लाख कृषक सरकारी सुविधाबाट बञ्चित भएका राष्ट्रिय कृषक समुह महासंघ नेपालका कार्यक्रम संयोजक केदार कोइराला बताउँछन्। समुह निरूत्साहित भएकाले सरकारले विनियोजन गरेको बजेट समुह अभावमा रोकिन थालेको उनले बताए। प्रदेशभरका स्थानीय तहले आफु अनुकूल कार्यविधि बनाएर घेराबन्दी गर्दा समुह बन्द हुने अवस्थामा पुगेका सो संस्थाका केन्द्रिय सदस्य गणेश पोखरेल बताउँछन्। सबै स्थानीय तहले पान अनिवार्य नगरेपनि इलाम नगरपालिकाले भने सो प्रकृया पुरा नगरी समुह नविकरण नगरेको इलाम नगरपालिका४ को छ्र्यारछ्र्यारे कृषक समुहकी सदस्य भगवती तिम्सीनाले बताइन्। समुह दर्ताका लागि वडा सिफारिसको नाममा समेत नगरपालिकाले रकम असुल्न गरेको उनको भनाई छ। समुह दर्ता र नविकरणका लागि तीन सय १० रुपयाँ शुल्क तोकिएको इनपाका कृषि शाखा प्रमुख उपेन्द्र नेपालले बताए। उनले भने, सरकारी सेवासुविधा लिन सहज होस भनेर पान अनिर्वाय गरेका हौ। पान अनिवार्य नगरेका स्थानीय तहले भने समुहबाट चर्को शुल्क असुल्ने गरेको पाइएको छ। इलामकै देउमाई नगरपालिकाले दर्ता शुल्क तीन हजार र नविकरण शुल्क एक हजार पाँचसय लिने गरेको छ। कूल ९३ कृषक समुह रहेको जिल्लाको सूर्योदय नगरपालिकाले दर्ता शुल्क एक हजार असुल्ने गरेको छ। नविकरणका लागि भने ५ सय रुपैयाँ शुल्क तोकिएको सो नगरपालिकाका कृषि शाखा प्रमुख नारायण लम्सालले बताए। पान विना स्थानीय तहको सुविधा नपाइने भएकाले समुहमा जवरजस्ती करको भार थोपरिएको महासंघका इलाम अध्यक्ष विष्णु दुलालले बताए। अनिवार्य पानको नीतिले अनुदानका लागि खोलिएका समुह मात्रै पोसिने अवस्था आएको उनको भनाई छ। समुहले लेखापरीक्षण विना एकल स्वामित्वको फार्म जस्तै सहज रुपमा पान नविकरणको व्यवस्था गर्न माग गरेका महासंघका केन्द्रिय सदस्य पोखरेलले बताए। कृषि ज्ञान केन्द्र ताप्लेजुङले गत महिना सघन बाली विकास कार्यक्रमका लागि आवेदन माग्यो। तोकिएको समयमा एउटा मात्रै आवेदन परेपछि दोस्रो पटक सूचना प्रकाशित गर्यो, त्यसमा पनि पर्याप्त कृषकले निवेदन दिएनन्। मेरिङदेन गाउँपालिकामा सञ्चालन हुने यस्तो कार्यक्रम गाउँपालिकासँग छलफल गरेर कृषकको पहिचान गर्न ज्ञान केन्द्र जुटेको छ। स्थानीय तहसँग कृषकलाई प्रोत्साहन गर्ने प्रकृतिका योजना नभएकाले गाउँघरमा कृषिको भविष्य नरहेको पाथिभरा याङ्वरक गाउँपालिकाका अध्यक्ष केशर मेन्याङवोको बुझाई छ। जनप्रतिनिधि, कर्मचारी, शिक्षक कोहि पनि आफ्ना सन्तानलाई कृषिमा आकर्षित गर्न चहाँदैनन्, उनले प्रतिप्रश्न गर्दै भने अनि एउटा सर्वसाधारणलाई गर भनेको भरमा मात्रै कसरी प्रगति हुन्छ ? दुईबर्ष अघि झापामा ९ सय कृषक समुह दर्ता थिए। समुहलाई प्यान नम्बर अनिवार्य गराएपछि कृषक समुह लोप हुने अवस्थामा पुगेका कृषि ज्ञान केन्द्र झापाका कृषि प्रसार अधिकृत शेषराज पौडेलले बताए। झन्झटिलो प्रावधान थपिएसँगै समुहले आफ्नो विवरण ज्ञान केन्द्रलाई दिन अटेर गर्न थालेका उनले जानकारी दिए। अहिले समुहको अद्यावधिक विवरण जुटाउन समस्या भएको पौडेलको भनाई छ। स्थानीय तहले समुहलाई अनुदान दिए जस्तो गर्ने तर अर्कोतिर झन्झटिलो प्रक्रिया थपेपछि कृषकको ढाड भाच्ने काम भएको मेचीनगरको सिद्ददेवी कृषक समहका गोविन्दराज गौतमले भन्छन्। सरकारी सेवा सुविधाका लागि विगतमा सम्बन्धित कार्यालयमा दर्ता गरे मात्रै पुग्ने धनकुटाका कृषक समुह पनि बन्द हुने अवस्थामा पुगेका छन्। अहिले पानमा दर्ता हुँदा विगतदेखिको दस्तुर, आयकर र ब्याज तिर्नु पर्ने भएकाले मासिक एकडेढ सय बचत गर्ने समुहले लाखौं रुपैयाँ जरिवाना तिर्नुपर्ने अवस्था आएको जिल्लाका कृषकको गुनासो छ। सिँधुवाका कृषक दीपक गुरूङ पानले भन्दापनि जरिवानाको व्यवस्थाले समुह मारमा पारेको बताए। विगतमा कृषि कार्यालयमा दर्ता हुने समुह अहिले स्थानीय तहमा समेत अनिवार्य गरिएको गुरूङ बताउँछन्। यस्तो झन्झटले गर्दा अधिकांश कृषक अनुदानका लागि अयोग्य हुँदा समुह निस्कृय हुने अवस्थामा पुगेको उनको भनाई छ। पान नम्बर लिन समुह दर्ता भएदेखिकै अडिट रिपोर्ट अनिवार्य गरिएपछि पाँचथरका पुराना समूह समस्या छन्। यसअघि अडिट रिपोर्ट र पान नम्बर चाहिदैनथ्यो, महासंघ पाँचथरका कार्यवाहक अध्यक्ष वीरेन्द्र काफ्लेले भने पानमा दर्ता हुने अडिट गराउनै पाँच लाखसम्म खर्च हुने अवस्था छ। अधिकांश समुहले अडिट गराउने अवस्था नभएकाले पानमा दर्ता हुन नसक्ने अवस्था आएको उनले प्रष्ट्याए। पाँचथरमा मात्रै करिव ६ सय समुह सरकारीबाट बञ्चित हुने स्थिति छ, काफ्ेलले भने। पछिल्लो सरकारी नीतिले जिल्लामा मात्रै करिव १५ हजार कृषक प्रभावित हुने भएका हुन्। प्यान बिना भुक्तानी दिन नमिल्ने सरकारी नीति रहेको कृषि ज्ञान केन्द्र पाँचथरका प्रमुख सागर बिष्टले बताए। उनले भने, अहिले थपिएको व्यवस्थाले समुहलाई निकै मार परेको हामीले पनि महसुस गरेका छौ, अहिलेको नीति पूर्णरूपमा कार्यान्व्यन गराउँदा अधिकांश कृषक सरकारी कार्यक्रमबाट बञ्चित हुने अवस्था छ। मासिक बचत गर्दै कृषिजन्य कामका लागि गठित समुह तेह्रथुमका गाउँपालिका तथा नगरपालिकामा दर्ता हुन छोडेका छन्। समुह दर्ताका लागि पान अनिवार्य गरिएपछि कृषक मारमा परेका म्याङलुङ नगरपालिका५ को मखमली कृषक समुहकी अध्यक्ष सीता लिम्बु बताउँछिन्। उनका अनुसार तत्कालिन कृषि विकास कार्यालयमा दर्ता भएका समुह मध्ये अहिले मुस्किलले २० प्रतिशत मात्रै सञ्चालनमा छन्। सक्रिय भनिएका पनि नियमित बैठक, छलफल र भेला नगरी केही अगुवा कृषका भरमा चलेका छन्। स्थानीय निकायमा दर्ता र नविकरणका लागि झन्झटिलो व्यवस्था नभएपनि पान अनिवार्य गरिएकाले यो प्रकृया पुरा नगरको समुहलाई सरकारी सहुलियतमा सामेल गराउन नसकिने आमचोक गाउँपालिकाका अध्यक्ष अशोक राईले बताए। उनले भने केन्द्रकै नीतिले गर्दा समुहलाई सहुलियत दिन नसकिएको हो, नविकरणमा भने झन्झट छैन। (इलामबाट तोयानाथ भट्टराई, ताप्लेजुङबाट सीताराम गुरागाईं, झापाबाट राधा खनाल, धनकुटाबाट हरिबहादुर लम्जेल, पाँचथरबाट भीमकुमार बाँस्कोटा, तेह्रथुमबार टीआर लिम्बु, र भोजपुरबाट प्रदीपचन्द्र राई)"
मास्क निर्यात नगर्न आह्वान,"काठमाडौं : नोबेल कोरोना भाइरसको संक्रमण फैलिएको चीनसहितका मुलुकबाट मास्क, ग्लोभ्स र ह्याण्ड सेनिटाइजर जस्ता व्यक्तिगत सुरक्षा सामग्रीको निर्यात नगर्न नेपाल औषधि व्यवसायी संघ काठमाडौंले आह्वान गरेको छ। संघका अध्यक्ष बद्रीप्रसाद श्रेष्ठ र महासचिव शुभमान श्रेष्ठले संयुक्त विज्ञप्ति जारी गर्दै मौज्दात कायम राखि अभाव हुन नदिन व्यवसायीलाई आह्वान गरेका हुन्। त्यस्ता सामग्री बिक्री गर्दा जथाभावी मूल्य नलिन पनि उनीहरूले आह्वान गरेका छन्।"
हिरासत र कारागार सुधार्न सुझाव,"काठमाडौं : महान्यायाधिवक्ता कार्यालयले न्यूनतम मानवअधिकारमैत्री हुने गरी हिरासत र कारागार सुधारका योजना ल्याउन सरकारलाई सुझाव दिएको छ। तीन वर्षको निरीक्षण अनुगमनले कैदीबन्दीको मानवअधिकार र भौतिक पूर्वाधार नाजुक देखाएको हो। हिरासत र कारागारमा दोहोरो हावा र पर्याप्त प्रकाश नपुगेको एकीकृत अनुगमन प्रतिवेदनमा उल्लेख छ। न्यूनतम मापदण्डसहितको हिरासत र कारागार तत्काल निर्माण गर्नुपर्ने सुझाव छ। कारागार र हिरासतमा कानुनबमोजिम थुनामा राखिए पनि थुनिएका व्यक्तिको जीवनलाई जोखिममा राख्न पाइँदैन, महान्यायाधिवक्ता अग्नि खरेलले भने, अनुगमनले उनीहरूको जीवन अप्ठ्यारोमा परेको देखाएको छ। कारागारमा भीडभाड छ। राज्यले व्यवस्था गर्न नखोजेजस्तो देखिन्छ। खरेलले कारागारमा स्वास्थ्यकर्मी, बस्न तथा सुत्न ठाउँ अभाव, शौचालय, पानी, हावा र प्रकाशको समस्या रहेको बताए। भौतिक पूर्वाधार कमजोर रहेको औंल्याउँदै उनले भने, कारागारभित्र मानवअधिकारसम्बन्धी न्यूनतम मापदण्ड हुनुपर्नेमा ध्यान जानु जरुरी छ। राज्यसँग भएका स्रोत र जनशक्ति परिचालन गरेर प्रदेश र स्थानीय तहसँगको समन्वयमा तत्काल सुधार गर्न सकिने भए पनि काम नभएकोमा उनले असन्तुष्टि जनाए। कारागार तथा हिरासतमा क्षमताभन्दा बढी थुनुवा राखेको पाइएको छ। पुराना र जीर्ण कारागार तथा हिरासत रहेका जिल्लामा कैदी तथा थुनुवालाई सहज रूपमा राख्न सकिने गरी मापदण्डअनुसार नयाँ कारागार र हिरासत बनाउन प्राथमिकता दिन प्रतिवेदनमा सुझाइएको छ। सुरक्षाकर्मी बस्ने ठाउँको प्राथमिकतापूर्वक व्यवस्थित गर्नुपर्ने आवश्यकतासमेत औंल्याइएको छ। आफैंले खाना बनाएर खान चाहने विशेष अवस्थाका कैदी र थुनुवाका लागि छुट्टै ठाउँ उपलब्ध गराउन सुझाव दिइएको छ। फरक क्षमताका, तेस्रोलिंगी र ज्येष्ठ नागरिकका लागि विशेष प्रबन्ध नगरेको पाइएको छ। ज्येष्ठ नागरिकको कैद छुटबारे अस्पष्ट हुँदा त्यससम्बन्धी निर्णय हुन नसकेको जनाइएको छ। अनुगमनमा धेरैजसो कारागार जोखिमपूर्ण देखिएको, हिरासत र कारागारमा स्वच्छ पानी पर्याप्त आपूर्ति नभएको पाइएको छ। क्षमताभन्दा अत्यधिक कैदी र थुनुवा रहेको, बिजुलीको यथोचित बन्दोबस्त नदेखिएको, खाना पकाउन इन्धन अभाव, थुनुवा र कैदीले प्राप्त गर्ने दैनिक रकम ४५ बाट ६० पुर्याइए पनि स्थानीय बजार भाउ र मूल्यवृद्धिका आधारमा न्यायोचित नदेखिएको पनि उल्लेख छ। कैदी र थुनुवाका गुनासो र समस्या सुनी तत्काल समाधान गर्ने संयन्त्र नरहेको, नियमित स्वास्थ्य जाँचको प्रबन्ध नरहेकोलगायत समस्या प्रतिवेदनले उजागर गरेको छ। ५ सयभन्दा बढी कैदी र थुनुवा भए भित्रै उपचार केन्द्र स्थापना गरी चिकित्सकको व्यवस्था गर्न प्रतिवेदनमा भनिएको छ। कैदी बिरामीका लागि निःशुल्क औषधि व्यवस्था हुनुपर्ने आवश्यकता औंल्याइएको छ। बिरामी कैदी, गम्भीर रोगी, ज्येष्ठ नागरिक, तेस्रोलिंगी, फरक किसिमले सक्षम बन्दी र गम्भीर अपराधका कैदीलाई समानताको सिद्धान्त प्रतिकूल नहुने गरी पृथकीकरण गरी राख्ने व्यवस्था गर्न महान्यायाधिवक्ताको सुझाव छ। कैदी बन्दीका लागि न्यूनतम पारि श्रमिक तोकी विकासमूलक वा रोजगारमूलक कार्यमा परिचालन गर्ने नीति बनाउन पनि सुझाव दिइएको छ। बालसुधार गृहलाई नमुना विद्यालय बनाउन प्रतिवेदनले सुझाव दिएको छ। सामुदायिक सेवा र खुला कारागारको अवधारणा व्यवहारमा ल्याउन यथाशीघ्र भौतिक संरचना निर्माणमा ध्यान दिन भनिएको छ।"
जन्ती गएको ट्याक्टर दुर्घटना हुँदा तीनको मृत्यु,"बागलुङ : तमाखोलामा बिहीबार साँझ भएको ट्याक्टर दुर्घटनामा तीन जनाको मृत्यु भएको छ। ग१त ५७६२ नम्बरको ट्याक्टर तमानखोला३ को बुलबुलेमा दुर्घटना हुँदा म्याग्दी मालिका गाउँपालिका२ का २१ वर्षीया रीता पुन, ५२ वर्षीया मनकुमारी पुन र ५७ वर्षीय ओमप्रकाश पुनको मृत्यु भएको प्रहरीले जनाएको छ। दुर्घटनाग्रस्त ट्याक्टर म्याग्दीको मालिका गाउँपालिकाबाट तमानखोला गाउँपालिका१ बोगां दोभानमा जन्ती गएको प्रहरी उपरीक्षक नवराज भट्टले जानकारी दिए। दुर्घटनामा गम्भीर घाइते चार जनाको स्थानीय स्वाथ्य चौकीमा उपचार भइरहेको छ।"
कलंकीमा टिपरले मोटरसाइकललाई ठक्कर दिँदा दुईको मृत्यु,"काठमाडौं : बुधबार मध्यरातमा कलंकी अन्डरपास सडक खण्डमा टिपरको ठक्करले दुई जनाको मृत्यु भएको छ। प्रदेश २०३००४ प ५५० नम्बरको मोटरसाइकलाई टिपरले ठक्कर दिँदा मोटरसाइकलमा सवार रौतहट गजुराका रोकश कुमार चौधरी र रौतहट कटहरियाका मुन्ना चौधरीको मृत्यु भएको हो। बालाजुबाट आउँदै गरेको टिपरले बल्खुबाट बाफल हिँडेको मोटरसाइकलाई अन्डरपासमा ठक्कर दिएको थियो। ठक्कर दिने टिपर र चालक भने फरार छन्। मृतकमध्ये मुन्ना सानेपास्थित एक वर्कसपमा काम गर्दै आएका थिए। राकेश भने चार दिन अघि मात्रै काठमाडौं आएका थिए। घटनाको महानगरीय प्रहरी परिसर टेकु र महानगरीय प्रहरी वृत्त कालिमाटिले अनुसन्धान सुरु गरेको छ। हामीले त्यहाँ राखिएको सीसीटीभीको मनिटरिङ गरेर अनुसन्धान थालेका छौं, कालिमाटी वृत्तका प्रमुख डिएसपी रुगमबहादुर कुँवरले भने, फरार टिपर र चालकको खोजी भइरहेको छ। टिपरले ठक्कर दिएपछि घटनास्थलमा प्रहरी पुग्दा मुन्नाको घटनास्थलमै मृत्यु भएको थियो भने अर्का राकेश छट्पटिरहेका थिए। मोटरसाइकलमा भने आगो दन्किरहेको थियो। प्रहरीले राकेशलाई उपचारार्थ शिक्षण अस्पताल महाराजगंज पुर्याए पनि उपचारको क्रममा उनको मृत्यु भएको प्रहरीले जनाएको छ।"
"मेयरलाई हातपात गरेको आरोपमा तीनजना पक्राउ, दुई फरार","राजविराज : सप्तरीको डाकनेश्वरी नगरपालिकाका नगर प्रमुख ६८ वर्षीय शिवनारायण साहमाथि दुव्र्यवहार गरेको आरोपमा तीनजना युवक पक्राउ परेका छन् । नगर प्रमुख साहमाथि गालीगलौज गर्दै कर्मचारीहरुमाथि हातपात गरेको आरोपमा डाकनेश्वरी नगरपालिका ३ का राजीवकुमार राय, ५ का अमरेन्द्र यादव र ७ का अर्जुन यादव पक्राउ परेको जिल्ला प्रहरी कार्यालय सप्तरीले जनाएको छ । घटना लगत्तै पक्राउ परेका तीन जनासहित डाकनेश्वरी नगरपालिका ५ का महेश्वर प्रसाद यादव, वडा नम्बर ७ का गजेन्द्र प्रसाद साहविरुद्ध मुनगर प्रमुख साहले बुधबार जिल्ला प्रहरी कार्यालयमा गाली बेइज्जतीको उजुरी दिएका छन् । आरोपित महोश्वर प्रसाद र गजेन्द्र प्रसाद फरार छन् । उनीहरुको खोजी भइरहेको जिल्ला प्रहरी कार्यालय सप्तरीका डिएसपी तिलक भारतीले बताए । डाकनेश्वरी नगरपालिका ५ पातोस्थित माध्यमिक विद्यालयमा आयोजित एक कार्यक्रममा मंगलबार सहभागी हुन कर्मचारीसहित गाडीमा गइरहेका नगर प्रमुखलाई उनीहरुले दुव्र्यवहार गर्दै कर्मचारीहरुमाथि हातपात गरेको नगर प्रमुख साहको आरोप छ । गाडीलाई चारैतिरबाट मोटरसाइकलले घेराउ गरी ज्ञापनपत्र दिनु छ, अहिले कार्यालय हिँड भन्दै घिस्याउन खोजेको र कर्मचारीहरुले रोक्न खोज्दा उनीहरुमाथि नै हातपात भएको प्रमुख साहले बताए । नगर प्रमुख साहमाथि भएको हातपातको बिरोधमा बिहीबार जिल्लाका १८ वटै स्थानीय तह बन्द भए । नगर प्रमुख साहमाथि भएको आक्रमणको बिरोध गर्दै राजविराजस्थित जिल्ला समन्वय समिति सप्तरीमा बसेको बैठकले जिल्लाका सबै स्थानीय तह बन्द गर्ने निर्णय गरेपछि सप्तरीको ९ नगरपालिका र ९ गाउँपालिकाले सेवा बन्द गरेका हुन् । आर्थिक अनियमितताको विरोध गर्दै स्थानीय युवाहरुले डाकनेश्वरी नगरपालिका कार्यालयमा मंसिर २९ गतेदेखि ताला लगाएर गरेको आन्दोलन गत पुस १२ गते २२ बुँदे सहमतिपछि खुला भएको थियो ।"
तस्बिरमा भीमसेन पूजा,काठमाडौं : ललितपुर पाटन दशरबार स्क्वायरमा भीमसेन पूजा गरिएको छ। बिहीबार नेवारी समुदायको बाक्लो उपस्थितिमा भीमसेन पूजामा गरिएको हो। पूजामा नेवारी समुदायका महिला आफ्नै भेषभुसामा सजिएर उपस्थित भएका थिए। बाजागाजासहित भीमसेन भगवानलाई विभिन्न परिकार बनाएर यो पूजाको अवसरमा चढाउने गरिन्छ। बिहीबार यसै अवसरमा ललितपुरका प्रत्येक टोलमा भएका भीमसेनका मन्दिरमा पूजा गर्दै यो जात्राको समापन भएको छ। यो वर्ष भीमसेन जात्रा ललितपुरको हखा टोलबाट सम्पन्न भएको हो। यो पूजा गर्दा फलिफाप हुने व्यवसायीको विश्वास छ। तस्बिर : सुनिता डंगोल
१६ वर्षमै सन्तानको बिहे गर्न पाउनुपर्ने माग गर्दै प्रदर्शन!,नेपालगन्ज : १६ वर्षमै सन्तानको बिहे गर्न पाउनुपर्ने माग गर्दै सडक अवरोध गर्ने दुई प्रदर्शनकारीलाई प्रहरीले बिहीबार दिउँसो नेपालगन्जमा पक्राउ गरेको छ । धम्बोझी चोकमा सडक बन्द गर्दै गर्दा प्रहरीले जानकी गाउँपालिकाको कैलासी गाउँका रामदेव मिश्रा र डुडुवा गाउँपालिका३ की पूलमति पाललाई पक्राउ गरेको हो । झन्डै डेढ सयजना महिला प्रदर्शनमा थिए । विगत एक वर्षदेखि १६ वर्षमै सन्तानको बिहे गर्न पाउनुपर्ने माग गर्दै महिलाले स्थानीय सरकार र प्रशासनमा ज्ञापनपत्र बुझाएका थिए ।
तीन घुस मुद्दा दर्ता,"काठमाडौं : अख्तियार दुरुपयोग अनुसन्धान आयोगले बिहीबार तीन वटा घुस मुद्दा दयार गरेको छ। सेवाग्राहीसँग नेपाल विद्युत प्राधिकरणको कार्यालय कुलेश्वरका कृष्णमुरारी चौधरी र बिजुलीको पोल तथा लाइनको काम गर्ने पुरुषोत्तम दाहालविरुद्ध विशेष अदालतमा मुद्दा दर्ता गरेको हो। बिजुलीको पोल राखिदिने बिषयमा सेवाग्राहीसँग २५ हजार घुस लिएका थिए। नापी कार्यालय, वीरगञ्ज, पर्साका सर्वेक्षक रामनरेश पासवानविरुद्ध पनि बिहीबार नै मुद्दा दायर गरिएको छ। जग्गा हालसाबिक गरी पुनःनापीको जग्गाधनी प्रमाणपूर्जा बनाइदिने भनी बिभिन्न बहाना गरी उनले सेवाग्राहीसँग ७५ हजार घुस लिएका थिए। सैनामैना सव डिभिजन वन कार्यालय रुपन्देही सहायक वन अधिकृत पुष्पराज श्रेष्ठविरुद्ध अख्तियारले आरोपपत्र दायर गरेको छ। उनले र बनाउनको लागि काठ उपलव्ध गराउन भेरिफिकेसन सिफारिस गरिदिए बापत सेवाग्राहीसँग ५ हजार लिएका थिए। भ्रष्टाचार निवारण ऐन बमोजिम जरिवाना र कैद सजायको मागसहित विशेष अदालत, काठमाडौंमा आरोपपत्र दायर गरिएको छ।"
पूर्वडीएसपी खिउँजूविरुद्ध करणी मुद्दा,"ललितपुर : पूर्वडीएसपी राजकुमार खिउँजूविरुद्ध करणी गरेको आरोपमा जाहेरी परेको छ। ललितपुरको महांकाल गाउँपालिकाकी २३ वर्षीया युवतीले खिउँजूविरुद्ध बुधबार किटानी जाहेरी दिएकी हुन्। महानगरीय प्रहरी वृत्त चापागाउँमा कार्यरत रहेको बेला खिउँजूले उनलाई यौन शोषण गरेको दाबी युवतीको छ। महानगरीय प्रहरी परिसर ललितपुरका प्रमुख टेकप्रसाद राईले खिउँजूविरुद्ध मुद्धा दर्ता भएको जानकारी दिए। राईले मुद्दा दर्ता भए लगतै उनको मेडिकल परीक्षण गरिसकिएको बताए। मुद्दा दर्ता भएसँगै प्रक्रिया अगाडि बढाइसक्यौँ, उनले भने, कानुन बमोजिम चल्छौँ। ६ महिना भन्दा पहिलाको घटना भएकाले एक पटक उक्त विषयको बारेमा राम्ररी अध्ययन गरेर उनलाई नियन्त्रणमा लिने जनाए। उनको खोजी गर्न सुरु गरिएको राईले बताए। सोल्टी होटलको क्यासिनोमा कार्यरत युवतीले खिउँजूलाई चापागाउँ वृत्तमा भेटेको बताएकी छन्। प्रहरी रिपोर्ट बनाउन जाने सिलसिलामा उनले प्रलोभनमा पारेर यौन शोषण गरेको दाबी गरेकी छन्।"
चीनलाई एकलाख मास्क नेपालको सहयोग,"काठमाडौं : नोवेल कोरोना भाइरसको संक्रमण उच्च रहेको चीनमा मास्कको अभाव भएपछि सरकारले एक लाख प्रोटेक्टिभ मास्क उपलब्ध गराउने भएको छ। बिहीबार प्रधानमन्त्री निवास बालुवाटारमा बसेको विशेष बैठकपछि उक्त निर्णय गरिएको हो। नेपालले १ लाखको संख्यामा प्रोटेक्टिभ मास्क चीन सरकारलाई सहयोगस्वरुप उपलब्ध गराउने निर्णय गरेको प्रधानमन्त्री केपी ओलीका प्रेस सल्लाहकार सूर्य थापाले जानकारी दिए। प्रधानमन्त्री केपी ओलीले कोरोना संक्रमणविरुद्ध निर्धारित कार्यायोजना अनुरुप जुट्न सम्बन्धित निकायलाई निर्देशन दिएका छन्। बिहीबार बालुवाटारमा प्रधानमन्त्री ओलीले कोरोना भाइरसको संक्रमणको खतरालाई मध्यनजर गर्दै नागरिकको स्वास्थ्य र सुरक्षाका निम्ति तयारीमा जुट्न सम्बन्धित निकायलाई निर्देशजन दिएका हुन्। प्रधानमन्त्री ओलीले उपप्रधान तथा रक्षा, गृह, परराष्ट्र, स्वास्थ्य तथा जनसंख्या र पर्यटन मन्त्री, मुख्य सचिव, सुरक्षा अधिकारी सहितको विशेष बैठकमा यस्तो निर्देशन दिएका हुन्। सँगै प्रधानमन्त्री ओलीले चीनबाट ल्याउनुपर्ने विद्यार्थी एवं नागरिकलाई यहाँ नेपाल ल्याएर गरिन उपचार तथा क्वारेन्टाइन अवधिको तयारीमा अविलम्ब जुट्नसमेत निर्देशन दिएका छन्। ओलीले चीनबाट ल्याइने विद्यार्थी र अन्य नागरिकको व्यवस्थापनको सम्पूर्ण कार्य पूरा गर्नसमेत सम्बन्धित निकायलाई आग्रह गरेका छन्। शिवपुरी, इचङ्गुनारायण, सूर्यविनायक र खरिपाटी चार स्थानमा क्वारेन्टाइन स्थल व्यवस्थित गरी नेपाल आउन चाहने विद्यार्थी र नागरिकलाई ल्याउनसमेत उनले बैठकमा निर्देशन दिए। बैठकमा प्रधानमन्त्री तथा मन्त्रिपरिषद कार्यालयका सचिव नारायणप्रसाद विडारीले अत्यावश्यक कार्ययोजना प्रस्तुत गरेका थिए। परराष्ट्र सचिव शंकरदास वैरागीले पछिल्लो अवस्थाका बारेमा बैठकमा जानकारी गराएका थिए।"
सेना राष्ट्रिय एकताको प्रतिक : प्रधानसेनापति,"तेघरी (कैलाली) : प्रधानसेनापति पूर्णचन्द्र थापाले नेपाली सेना राष्ट्रिय एकताको प्रतिक भएको बताएका छन्। बिहीबार सुदूरपश्चिम पृतना हेडक्वाटर तेघरीमा आयोजित प्रदेश स्तरीय भुपू सैनिक सम्मेलनमा प्रधानसेनापति थापाले नेपाली सेना नागरिकको आस्था र भरोसाको केन्द्रबिन्दु भएको दाबी गरे। राष्ट्रिय सुरक्षा र एकता कायम गर्न नेपाली सेना सधैं अग्रसर रहेको थापाको भनाइ छ। सम्पूर्ण नेपालीहरूबीच एकता बनाइराख्न नेपाली सेनाबाट अनवरत रुपमा प्रयास हुँदै आएको छ, प्रधानसेनापति थापाले भने, ऐतिहासिक धरोहरको संरक्षण र प्रवर्धन गरी इतिहास जोगाउने सेनाको प्रमुख लक्ष्य हो। उनले नेपाली सेनाको पहलमा एकीकरण पदमार्ग निर्माण भइरहेको स्मरण गराउँदै यस्ता कार्यक्रमबाट विखण्डनको विचारलाई परास्त पार्ने दाबी गरे। राष्ट्रिय स्वाधीनता र अखण्डता कायम राख्न भुपू सैनिकले महत्वपूर्ण भूमिका निर्वाह गरेको इतिहासमा लेखिएको छ, उनले थपे, अवकाश प्राप्त सैनिकको आर्थिक सुधारका लागि विभिन्न लोक कल्याणकारी कार्यक्रम ल्याएका छौं। सम्मेलनमा भूपू सैनिकलाई लक्षित गरी स्वास्थ्य उपचार सेवा, लघुवित्त कार्यक्रमका ऋणीलाई चेक हस्तान्तरण, सर्वोत्कृष्ट र उत्कृष्ट व्यावसायीलाई पुरस्कार, ज्येष्ठ सैनिकलाई सम्महान र एकल तथा अशक्तलाई सहायक सामग्री हस्तान्तरण गरिएको छ। भुपू सैनिक जेष्ठ सदस्य ९२ वर्षीय कृष्णबहादुर खत्री र जेष्ठ एकल महिला १०४ वर्षीय भद्रकाली कठायत सम्मानित भएका छन्।"
जीपको ठक्करबाट सडकमा खेल्दै गरेका बालकको मृत्यु,दार्चुला : दार्चुलाको गोकुलेश्वर विटुले पारिबगर सडकअन्तर्गत नायलमा जीपको ठक्करबाट एक बालकको मृत्यु भएको छ । शैल्यशिखर नगरपालिका ९ गोकुलेश्वरबाट कर्कले जाँदै गरेको बा १३ च २०४१ नम्बरको जीपको ठक्करबाट ५ वर्षीय महेश्वर महरको मृत्यु भएको हो । नायल घर भएका महरलाई सडकमा खेल्दै गरेको अवस्थामा जीपले ठक्कर दिएको थियो। महरको घट्नास्थलमै मृत्यु भएको इलाका प्रहरी कार्यालय गोकुलेश्वरका प्रहरी निरीक्षक खगेन्द्रसिह साउँदले जानकारी दिए। बालकको मृत्युपछि अहिले उक्त सडकखण्ड बन्द गरिएको छ । पीडित परिवारले क्षतिपूर्तिको माग गर्दै सडक अवरुद्ध गरेको प्रहरी निरीक्षक साउँदले बताए । शव उठाउन दिइएको छैन् । स्कारपियो चालक बर्दिया जिल्ला बारा बर्दिया नगरपालिका ९ का २६ वर्षीय शेरबहादुर पुन मगर र गाडीलाई प्रहरीले नियन्त्रणमा लिएको छ।
"कार चलाउन सिकाउँदा एकजनाको मृत्यु, एक घाइते",बैतडी : बैतडीमा कार दुर्घटना हुँदा एकजनाको मृत्यु भएको छ । कार चलाउन सिकाउने क्रममा कार मालिक बैतडीको दशरथचन्द नगरपालिका ४ शाहीलेकका अन्दाजी २८ वर्षीय हरिश तिरुवाको ज्यान गएको जिल्ला प्रहरी कार्यालयका प्रमुख प्रहरी नायव उपरीक्षक डिल्लीनारायण पाण्डेयले बताए । बा ६ प ९१९९ नम्बरको कार दशरथचन्द नगरपालिका २ देहीमाण्डौं घुसल्ला मोड नजिकैको फिल्डमा सिकाउने क्रममा दुर्घटनामा परेको प्रहरीले जनाएको छ । दुर्घटनामा परी कृषि विकास बैंक शाखा शाहीलेक बैतडीका शाखा प्रबन्धक डिकरदेव पाण्डेय घाइते भएको जनाइएको छ । घाइतेको जिल्ला अस्पतालमा उपचार भइरहेको छ ।
मापदण्डविपरीतका निजी घरलाई प्राधिकरणको संरक्षण,"ललितपुर : राष्ट्रिय पुनर्निर्माण प्राधिकरणले मापदण्डविपरीत काम गर्ने एक गैरसरकारी संस्थालाई कारबाही नगरेकोमा प्रश्न उठेको छ। लुमन्ती आवासको लागि सहयोग समूह नामको संस्थाले ललितपुरका विभिन्न भागमा पुनर्निर्माण गरिरहेको छ। गोदावरी नगरपालिकाको वडा नम्बर ५ र ६ मा लुमन्तीले २ सय २६ घर बनाइदिएको छ। कतिपय घर नक्सापास नै नगरी बाटो नभएको ठाउँमा बनाएको आरोप लुमन्तीमाथि लागेको छ। महालक्ष्मी नगरपालिकाको सिद्धिपुरमा सम्पदा बस्ती अनुसारको मापदण्ड पूरा नगरेको तथा नक्सापास नगरेको देखिएको छ। लुमन्तीले महालक्ष्मीमा १ सय ८ घर बनाएको जिल्ला आयोजना कार्यान्वयन एकाइले जानकारी दिएको छ। सबैभन्दा धेरै समस्याग्रस्त कोन्जोस्योम गाउँपालिकाको दलचोकी छ। लुमन्तीले त्यहाँ २ सय ४३ वटा आवास बनाएको थियो। तीमध्ये १ सय १९ वटा आवास मापदण्डविपरीत बनेको पाइएको छ। मापदण्डविपरीत प्रमाणित भइसके पनि प्राधिकरणले कारबाही प्रक्रिया अघि बढाएको छैन। कार्यान्वयन एकाइको करिब डेढ वर्षअघि बसेको संयुक्त बैठकले उक्त संस्थालाई कारबाही गर्न अनुरोध गरेको थियो। प्राधिकरणको अन्य मापदण्ड पूरा गरे पनि सबै घर जोडिएको र घरबीचको पर्खाल (गारो) एउटै बनाए पनि उसले तिनलाई फरक आवासीय एकाइ मानेको छ। जिल्ला आयोजना कार्यान्वयन एकाइ ललितपुरका अनुगमन तथा मूल्यांकनविद् यमनाथ गिरीका अनुसार लुमन्तीले आवास निर्माणका क्रममा जिल्ला एकाइसँग समन्वय नै गरेको थिएन। उसले आफ्नै सर्वेक्षक र इन्जिनियर प्रयोग गरेको थियो। अनुगमनमा जाँदा मात्र उनीहरूको लापरवाही देखियो, उनले भने। मापदण्डविपरीत बनेका कारण सरकारले उपलब्ध गराउने तेस्रो किस्ताबापत्को एक लाख रुपैयाँ पीडितले पाउन सकेका छैनन्। एक साता पहिला राष्ट्रिय पुनर्निर्माण प्राधिकरणका कार्यकारी सदस्य चन्द्रबहादुर श्रेष्ठ, कोन्जोस्योम गाउँपालिकाका अध्यक्ष गोपीलाल सिंतान, जिल्ला आयोजना कार्यान्वयन एकाइका अनुगमन तथा मूल्यांकनविद् गिरी, लुमन्ती आवासका लागि सहयोग संस्थाका प्रतिनिधि न्युटन महर्जनलगायत १४ निकायको टोलीले ती आवासको निरीक्षण गरेको थियो। त्यसको प्रतिवेदन प्राधिकरणमा पठाइसकेको छ। प्रतिवेदनमा कुनै एक संस्थाको लापरवाही तथा सम्झौता पालना नगर्नाले लाभग्राही सुविधाबाट वञ्चित हुने कुरा न्यायोचित देखिँदैन उल्लेख छ। लुमन्तीले प्राधिकरण तथा स्थानीय तहमा खटिएका प्राविधिकसँग समन्वय नगरेकाले लाभग्राही मारमा परेको देखिएको छ। लुमन्तीले ती आवास केन्द्रीय आयोजना एकाइबाट स्वीकृत डिजाइनअनुरुप बनाएको दाबी गरेको छ। लुमन्तीका प्राविधिकको निरीक्षण तथा भवन संहिताअनुसार बनाएको र प्राविधिक रुपमा सही भएकाले दोस्रो किस्ता पाएको जनाएको छ। अनुगमन टोलीका सदस्य रहेका लुमन्तीका प्रतिनिधि न्युटन महर्जनले यसबारे आफूले बोल्न नमिल्ने बताए। कोन्जोस्योम गाउँपालिका प्रमुख सिंतानले ती घर प्राविधिकको मूल्यांकनअनुसार ठीक भए पनि जोडेर बनाउँदा समस्या भएको बताए। अनुगमनमा सबै पक्ष मिलेर मुचुल्का उठाएर पठाएको उनले बताए। केन्द्रीय आयोजनाले निष्कर्ष निकाल्नुपर्छ, उनले भने, सरकारले दिने रकम नपाइन्जेल आवाज उठाइरहनेछु। आफ्ना गाउँका जनताले सरकारबाट पाउनुपर्ने थप एक लाख रुपैयाँ नपाए अदालत जाने उनले बताए। ती घर व्यक्तिको चाहनाअनुरुपका मापदण्डअनुसार बनेकाले स्वीकार्य नहुने बताए। पुनर्निर्माणको चारबर्से समीक्षामा प्राधिकरणका कार्यकारी सदस्य श्रेष्ठले पनि यो समस्या प्राधिकरणले समाधान गर्ने वचन दिएका छन्।"
डा गोविन्द केसीविरुद्धको अवहेलना मुद्दा खारेज,"काठमाडौं : सर्वोच्च अदालतले डा गोविन्द केसीविरुद्ध परेको अदालतको अवहेलनासम्बन्धी मुद्दा खारेज गर्ने आदेश जारी गरेको छ। न्यायाधीश दीपककुमार कार्की, मीरा खड्का, हरिकृष्ण कार्की, विश्वम्भरप्रसाद श्रेष्ठ, ईश्वरप्रसाद खतिवडा, डा आनन्दमोहन भट्टराई र प्रकाशमान सिंह राउतको बृहत् पूर्ण इजलासले बिहीबा सो मुद्दा खारेज गर्ने आदेश जारी गरेको हो। सर्वोच्च अदालतका अधिकृत नेत्रबन्धु पौड्यालले डा केसीले अदालतको अवहेलना हुने गरी अभिव्यक्ति दिएको उल्लेख गर्दै अदालतको अवहेलनासम्बन्धी मुद्दा दायर गर्नुभएको थियो। सोही इजलासले आज कान्तिपुर दैनिकविरुद्ध परेको अदालतको अवहेलनासम्बन्धी मुद्दा पनि खारेज गर्ने आदेश जारी गरेको छ। अधिवक्ता तोयानाथ ढुङ्गानाले तत्कालीन प्रधानन्यायाधीश गोपालप्रसाद पराजुलीको विवादास्पद जन्ममिति र शैक्षिक प्रमाणपत्रका विषयवस्तुमा अदालतको अवहेलना हुने गरी समाचार लेखेको उल्लेख गर्दै कान्तिपुरविरुद्ध अवहेलना मुद्दा दायर गरेका थिए। यो दुवै मुद्दाको आदेशको पूर्णपाठ भने आउन बाँकी छ।"
पशुपतिमा नमस्कार अभियान,"काठमाडौं : पशुपति क्षेत्र विकास कोषले आइतबारदेखि नमस्कार अभियान सुरु गर्ने भएको छ। नेपाल सरकारको भिजिट नेपाल २०२० को सन्दर्भ जोड्दै महाशिवरात्रीको अवसर पारेर नमस्कार अभियानलाई पुनर्जागरण गर्ने भएको हो। पाशुपत क्षेत्रमा करिब एक सयवटा नमस्कार गरौं भन्ने आशयका फ्लेक्स हुनेछन्। फ्लेक्सको बीचमा नमस्कार शब्द हुनेछ भने सोको दायाँबायाँ पशुपतिनाथ मन्दिरअंकित तस्विर हुनेछ। नमस्कारको तल वसुधैव कुटुम्बकम् शब्द हुनेछ भने त्यसभन्दा तल दायाँबायाँ पुरुष र महिलाका हातले नमस्कार गरेका तस्विर हुनेछन्। पशुपतिनाथको दर्शन गर्न आउने सबै भक्तजनबाट नमस्कार शब्द प्रयोग गरी दुवै हात जोडेर एकआपसमा आत्मीयतासमेत प्रकट होस् भनेर नमस्कार सुरुआत गर्न लागेका हौं, कोषका सदस्यसचिव डा प्रदीप ढकालले भने, नेपालीको परम्परा नै हो, नयाँ कुरो होइन तर यसलाई पुनर्जागरण गर्न सके एकापसमा श्रद्धासमेत बढ्नेछ। कोषले सुरु कोषको कार्यालयबाटै गर्ने भएको छ। कसैले हात मिलाउन खोजे अब कोषका कर्मचारीले हामी हात मिलाउँदैनौं नमस्कार गर्छौं भनेको सुन्न पाइनेछ। एक व्यक्तिमा भएको ईश्वरीय तत्व अर्कोसँग पुग्नेछ, छातीलाई बीचमा पर्ने गरी ह्दयको भाव व्यक्त गर्दै संस्कार र संस्कृतिलाई प्रवद्र्धन गर्न लागेका हौं, उनले थपे। यो काम वैज्ञानिक दृष्टिले समेत उपयुक्त रहेको उनको भनाइ छ। यसैबीच, महाशिवरात्रीकै अवसर पारेर कोषले प्लाष्टिक निषेधको कामलाई पनि कडाइका साथ कार्यान्वयन गर्ने भएको छ। कोषका प्रशासकीय अधिकृत गौरीशंकर पराजुलीका अनुसार २०६९ सालमा काठमाडौं महानगरपालिकासँगको सहकार्यमा पाशुपत क्षेत्रलाई प्लाष्टिक निषेधित क्षेत्र घोषणा गरे पनि फाट्टफुट्ट देखिएपछि पुनः कडाइ गर्न लागिएको हो।"
शतचण्डी महायज्ञ : हरिजनलाई भोजनमा निषेध,"भैरहवा : रुपन्देहीको मायादेवी गाउँपालिका६ बेथरीमा जातीय भेदभावको घटना बाहिर आएको छ। त्यहाँ आयोजित शतचण्डी महायज्ञमा जातीय भेदभाव भएको पीडितहरूले गुनासो गरेका छन्। बेथरीका करिब २५ घरका हरिजन परिवारलाई महायज्ञको सामूहिक भण्डारा (भोजन) मा नसमेटेको उनीहरूको गुनासो छ। हरिजन समुदायले नै त्यहाँ धर्मशाला बनाउन जग्गा दान गरेका हुन्। जग्गा नै दिँदासमेत आफूहरूमाथि जातीय विभेद गरेको उनीहरूले गुनासो गरे। महायज्ञको पहिलो दिनमै कलश यात्रामा हरिजन समुदायले कलश उठाएको भन्दै अन्य जातिले बोक्न दिएका थिएनन्। मैले बोकेको कलश चमार (दलित समुदाय) ले बोकेको भन्दै त्यहाँ उपस्थितहरूले राख्न भनेका थिए, स्थानीय नन्दनी हरिजनले भनिन्, त्यसपछि म त्यहाँ गइनँ। माघ ११ देखि आयोजित महायज्ञमा सुरुदेखि नै अन्य जाति र समुदायले आफूहरूलाई जातीय भेदभाव गरेको स्थानीय दलितको गुनासो छ। पहिलो दिनमै कलश यात्रामा हामीलाई दलित भन्दै भेदभाव गरिएको थियो, स्थानीय राधिका हरिजनले भनिन्, हामी दलित भएकै कारण भक्तजनलाई चिया खुवाउनसमेत दिइएन। सामूहिक भण्डारा मा खानको लागि कसैले अवरोध नगरे पनि दलित भएकै कारण आफूहरूलाई भोजन बनाउँदा सहभागी नगरेर जातीय विभेद गरेको उनीहरूले बताए। महायज्ञमा सहभागी भई जुठो पात फाल्न, झाडु लगाउन हुने तर हामीले पस्किएको खान चाहीं किन नहुने? , स्थानीय बालकृष्ण हरिजनले प्रश्न गरे। कोटहीमाई स्थानमा भएको यज्ञमा स्थानीय दलित प्रकाश हरिजनले महायज्ञमै १ कठ्ठा जग्गा दान गरे। आफूले लाखौं मूल्य पर्ने जग्गा दान दिए पनि प्रसाद वितरण र भोजन बनाउँदा दलित समुदायलाई रोक लगाइएको उनको पनि भनाइ छ। दलित समुदायलाई खाना खान छुट दिइएको छ, उनले भने, तर पानी खुवाउन, खाना बनाउन, पस्किन नदिइ यहाँ जातीय विभेद गरिएको छ। यता महायज्ञ सम्पादन मूल समारोह समितिका अध्यक्ष नन्दलाल यादवले आध्यात्मिक कार्यमा जातिकै आधारमा कुनै प्रकारको विभेद नगरिएको दाबी गरे।"
शव दाहस्थल नबन्ने भएपछि वडा कार्यालयमा तालाबन्दी,धनगढी : धनगढी उपमहानगरपालिका ३ को कार्यालयमा तालाबन्दी गरिएको छ । वडा नम्बर ३ मा निर्माण हुने भनिएको शव दाहस्थल अन्तै बन्ने भएपछि तालबन्दी गरिएको हो। वडा नम्बर ३ का वडाध्यक्ष बलबहादुर ऐरले आफ्नो वडामा निर्माण गर्ने भनिएको शव दाह वडा नम्बर ९ मा लगेपछि स्थानीयले विरोध गरेको जानकारी दिए । उपमहानगरपालिकाले शव दाहस्थल निर्माणका लागि चालू वर्षको बजेटमा एक करोड ६० लाख विनियोजन गरेको छ । टेण्डर समेत भइसकेको योजना वडा नम्बर ३ मा निर्माण हुनुपर्ने वडाध्यक्षको भनाइ छ । उपमहानगरपालिकाले भने शव दाहस्थल वरपरका स्थानीयले विरोध गरेपछि अन्तै लिने छलफल मात्र भएको जनाएको छ।
"बाग्मती प्रदेशले साझालाई पैसा नदिने, विद्युतीय बस सञ्चालनको तयारी","काठमाडौं : बाग्मती प्रदेश सरकारले छुट्टै स्वायत्त निकाय स्थापना गरी विद्युतीय बस सञ्चालन गर्ने भएको छ। प्रदेश सरकारले साझा यातायातलाई बस खरिद गर्न रकम उपलब्ध नगराउने र आफैँ बस खरिद गरी सञ्चालन गर्ने तयारी अगाडि बढाएको जनाएको छ । संघीय सरकारले साझा यातायातलाई विद्युतीय बस खरिद गर्न दिएको तीन अर्ब रुपैयाँ फिर्ता लिने निर्णय गरेको थियो। प्रदेश सरकारले साझा यातायातलाई ३० करोड रकम दिने प्रतिबद्धता जनाएपनि हालसम्म उपलब्ध गराएको छैन। उक्त रकमबाट विद्युतीय बस खरिदमा नै प्रयोग गरिने भौतिक पूर्वाधार विकास मन्त्रालयका सचिव तेजराज भट्टले जानकारी दिए। उनले भने, 'रकम साझालाई नदिने भनिएपनि निर्णय भइसकेको छैन, निर्णय भएपछि प्रदेश सरकारले आवश्यक तयारी गर्नेछ।' प्रदेश सरकारले बस खरिद र प्रदेशभित्रको यातायात व्यवस्थापन गर्न यातायात निगम स्थापनाको तयारी अघि बढाएको जनाइएको छ । यसका लागि आवश्यक छलफल भइरहेको उनले बताए। साझालाई विद्युतीय बस खरिदका लागि ३० करोड दिने सम्झौता गत असार १६ भएको थियो। प्रदेश सरकारसँगै सोही दिन बस खरिदकै लागि काठमाडौँ महानगरपालिकाले १० करोड र ललितपुर महानगरपालिकाले दुई करोड ५० लाख बराबरको शेयर खरिद गर्ने सम्झौता गरेका थिए। यी दुवै महानगरपालिकाले साझामार्फत नै बस खरिद गरी बस सञ्चालन गर्ने कि रकम फिर्ता लिने भनी निर्णय गरिसकेको छैनन्। विभिन्न स्थानीय तहले साझाको शेयर रकम खरिद गरेर विगतदेखि नै बस सञ्चालन गर्दै आएका छन्। हेटौंडामा साझा बस विद्युतीय बस खरिद : साझा यातायातमा सरकारको तीन अर्ब शेयर प्राकृतिक स्रोतमा विवाद : प्रदेशले पाएन १ अर्ब ३० करोड राजश्व साझा यातायातलाई सरकारले दिएको तीन अर्ब ब्याजसहित फिर्ता एमसीसीबारे साझा पार्टीको धारणा : संशोधन गरेर लागू गरौं"
हिउँको ढिस्कोमाथि पढाइ,"बेंसीसहर : मनाङमा दुई साताअघि परेको हिउँ बिलाएको छैन। जमिनमा खुट्टा गढ्ने बाक्लो हिउँ छ भने कठ्यांग्रिँदो चिसोले जनजीवन प्रभावित भएको छ। तर, चिसोले बिदा भएको सदरमुकाम चामे र तिमाङको विद्यालयले भने हिउँमै पढाइ सुरु गरेका छन्। तल्लो मनाङको नासों गाउँपालिका, माथिल्लो मनाङको मनाङ ङिस्याङ गाउँपालिका र नार्पाभूमि गाउँपालिकाका विद्यालय बन्द छन्। चामे गाउँपालिका१ तिमाङस्थित गौरीशंकर आधारभूत विद्यालयका प्रधानाध्यापक कमलजंग गुरुङले हिउँको थुप्रोमाथि बेन्च राखेर पठनपाठन सुरु गरिएको बताए। अहिले पनि जमिनमा एक फिट हिउँ छ। घाम लागेका बेला बाहिर बेन्च राखेर पढाएका छौँ, गुरुङले भने, चिसो नघटेकाले सबै विद्यार्थी विद्यालय आएका छैनन्। उनका अनुसार विद्यालय परिसर र वरपर हिउँ हटाउन अभिभावकलाई बोलाइएको छ। विद्यालयमा ५१ जना अध्ययनरत छन्। कक्षाकोठामा चिसो नहोस् भन्नका लागि चामे गाउँपालिकाले २ वटा हिटर उपलब्ध गराएको उनले बताए। चामेस्थित लोकप्रिय आवासीय माध्यमिक विद्यालयका प्रधानाध्यापक सुरेश थापाका अनुसार विद्यार्थी न्यानो कपडा र गमबुट लगाएर विद्यालय आउने गर्छन्। हिउँ नपग्लिएकाले पठनपाठनमा समस्या भएको उनले बताए। घाम लाग्दा त सजिलै हुन्छ, घाम अस्ताएपछि विद्यार्थी काँप्न थाल्छन्, थापाले भने, चैत पहिलो साता वार्षिक परीक्षा गर्नुपर्ने भएकाले छिट्टै विद्यालय खोल्नुपर्यो। मनाङमा चैतमा वार्षिक परीक्षा सकेर वैशाखबाट नयाँ शैक्षिक सत्र सुरु हुन्छ। चामे गाउँपालिकाका शिक्षा शाखा संयोजक इन्द्रजङ गुरुङले गाउँपालिकाका विद्यालय पुस १ गतेदेखि बन्द भएका थिए। शिक्षा विकास तथा समन्वय इकाइ मनाङका प्रमुख नारायण रेग्मीका अनुसार चामे गाउँपालिकाका विद्यालय खुले पनि नासोंमा फागुन १ गतेबाट मात्र विद्यालय सञ्चालनमा आउनेछन्। माथिल्लो क्षेत्रमा मनाङ ङिस्याङ गाउँपालिका र नार्पाभूमि गाउँपालिकामा भने अझै केही समय लाग्ने उनले बताए। शिक्षा नियमावलीले ४५ दिन बिदा पाउने प्रावधान छ। स्थानीय बिदा पाँच दिन पाउँछन्। तर, मनाङको माथिल्लो क्षेत्रमा तीन महिना र तल्लो क्षेत्रमा साढे दुई महिना विद्यालय बन्द हुने गर्छ। मनाङमा २६ वटा सामुदायिक विद्यालय छन्। यसमा कक्षा १२ सम्म पढाइ हुने २ वटा मावि र कक्षा १० सम्म पढाइ हुने २ वटा मावि छन्। बाँकी आधारभूत विद्यालय छन्।"
सडकले सहरीकरण बढ्दै,"भोजपुर : भोजपुर नगरपालिका ३ मा पर्ने बलौटे बजार पश्चिमी क्षेत्रको ट्रान्जिट विन्दू हो। ११ वर्ष अघिसम्म यो मात्र एउटा पाखो बारी थियो। राष्ट्रिय गौरवको आयोजना अन्तर्गतको पुष्पलाल मध्यपहाडी लोकमार्गको ट्र्याकले बलौटे पाखोबारीलाई एकाएक बजारमा परिणत गरायो। घर बनाउने लहर चल्यो। धमाधम पक्की घर ठडिए। पसल, स्टोर, होटल एकपछि अर्को गर्दै खोलिए। जग्गाको मोल बढ्यो। करिब १० वर्षको अन्तरालमै बलौटे बजारको आर्थिक समृद्धिले कोल्टे फेर्यो। सडक सञ्जालको पहुँचले बलौटेजस्तै धेरै ग्रामीण क्षेत्रको मुहार फेरिएको छ। द्वन्द्वपछि नयाँ रूप लिएको भोजपुर यतिबेला समृद्धिको बाटोमा अघि बढ्ने क्रममा छ। १० वर्षअघि बेलायत सरकारको आर्थिक सहयोगमा सदरमुकाम जोड्ने मुख्य सडक निर्माण भएपछि पुराना बजारले नयाँ रूप लिएका छन्। सडक आसपासका क्षेत्र सहर बिस्तार हुन थालेका छन्। धनकुटा र खोटाङ जोडिने नारादमुनि थुलुङ राजमार्ग र पुष्पलाल मध्यपहाडी लोकमार्ग सडक खण्ड कालोपत्रे भएपछि जरायोटार, प्याउली, तिवारी भञ्ज्याङ, दावाँ, बलौटे, श्यामशिला लगायत दर्जनभन्दा बढी स्थानमा सहरीकरण बढेको हो। सडक बिस्तारपछि गाउँमा उत्पादित कृषि उपज तराईमधेसका ठूला सहरसम्म पुगेको छ। सडक बनेपछि ढुवानीमार्फत आवश्यक कच्चापदार्थ, किरानाका सामान, ग्याँस, फलामजन्य सामग्री, हार्डवेयरका सामान सदरमुकाममा सहजै आउँछ। सडक आसपासमा नयाँ सहर विकसित भएको अरुण गाउँपालिका २, चम्पेका सन्तोष राईले बताए। सहरको विकाससँगै गाउँघरमा पनि आर्थिक समृद्धि ल्याएको उनको भनाइ छ। सडक बनेपछि गाउँघरका उत्पादन देशविदेश पुग्न थालेका छन्, आर्थिक वृद्धिमा ठूलो टेवा मिलेको छ राईले भने, सडक आएपछि साना भञ्ज्याङ पसलहरू ठूला बजार बनेका छन्, सामान ढुवानी सजिलै हुने भएकाले पहिलेजस्तो दिनै माया मारेर टाढाको सहर धाइरहनु पर्दैन। सडक सञ्जालले दैनिक उपभोग्य सामग्री ढुवानी गर्न सहज भएपछि ४५ साल यताका भूकम्पले जर्जर बनेका अधिकांश पुराना घर ठूला पक्की बनेका छन्। सडक आसपासका क्षेत्रमा ७ वर्षभित्रै नयाँ बजार बने। यातायातको सुविधा नहुँदा बसाइसराइ धेरै हुने गाउँघर सडक सञ्जालको बिस्तारसँगै सडक आसपासमै घर निर्माण हुन थालेको अरुण गाउँपालिका ६ जरायोटारका टिकाराम बराइलीले बताए। एक रोपनीको ७ हजारले पनि बिक्री गर्न गाह्रो हुने जग्गा अहिले ६ लाखसम्म पर्ने गरेको उनको भनाइ छ। सडक आसपासका क्षेत्रमा हाल व्यापार व्यवसाय र सुविधाका लागि मानिसले घरटहरा बनाउने गरेकाले जग्गाको भाउ अकासिएको जरायोटार लेगुवाका दिलकुमार राईले बताए। भने, सडक आसपासमा घर बनाएर बस्नेको संख्या बढेको छ, नयाँ सहर बजार विकास हुन थालेका छन्। स्थानीय कृषिजन्य उपजले पनि सडकले गर्दा राम्रो भाउ पाउन थालेको पौवादुङमा गाउँपालिका २ तिवारी भञ्जाङकी सम्झना राईले बताइन्। बारी राताम्मे हुने गरी लटरम्म टमाटर फल्थ्यो, खाएर सकिँदैनथ्यो, किनबेच गर्ने ठाउँ हँुदैनथ्यो, बोटैमा कुहेर नष्ट हुन्थ्यो, उनले सुनाइन्, टमाटर प्रतिकेजी २ सय रुपैयाँसम्म बेच्दैछु।"
कर नतिर्नेलाई ब्यानर बाजा,"काठमाडौं : बाजा भन्नेबित्तिकै प्रायः कि बिहेमा बज्छ। कि त विभिन्न कार्यक्रममा। अधिकांशको यही कल्पना हुने गर्छ। तर, काठमाडौं महानगरले भने बाजाको फरक प्रयोग गर्न लागेको छ। अब महानगरले ताकेता गर्दा पनि कर नतिर्ने संस्थाको नाम प्रचार प्रसार गर्दै बाजा बजाउने भएको छ। कर तिर्न अटेर गर्ने ठूला करदाताको नाम बाजागाजासहित माइकिङ गर्ने योजना बनाएको महानगरपालिका राजस्व विभागका निर्देशक शिवराज अधिकारीले जानकारी दिए। पटकपटक कर तिर्न ताकेता गर्दा पनि बेवास्ता गरेका कारण नयाँ योजना ल्याएको उनले बताए। कर नतिर्ने करदाताका लागि हामीले ल्याएको नयाँ योजना हो, उनले भने, यसो गर्दा संस्थाको सोसियल स्टाटसमा असर पर्नेे डरले करदाता आफँै तिर्न आउँछन् भन्ने हाम्रो विश्वास छ। दोस्रोतेस्रो पटक ताकेता गर्दासमेत अटेर गरेपछि यस्तो तयारी गर्न बाध्य भएको निर्देशक अधिकारीले बताए। कर नतिर्नेमा ठूला सुपर मार्केट, हस्पिटल, कम्प्लेक्स, स्कुल, होटल, अपार्टमेन्टलगायत छन्। महानगरपालिका राजस्व विभागको रेकर्डअनुसार ५० ठूला करदाता कर बुझाउन आएका छैनन्। कर नबुझाउने मार्केटमा भाटभटेनी, सिभिलमल, सिटिसिमल, बुद्धवारी कम्प्लेक्स, अम्बे कम्प्लेक्स, आदर कम्प्लेक्स, काठमाडौं प्लाजा, बागबजार कम्प्लेक्स, ब्लु बर्ड मललगायत छन्। राजधानी हस्पिटल, कान्तिपुर डेन्टल, चिरायु हस्पिटलसमेत कर बुझाउन आएका छैनन्। त्यस्तै, कर नबुझाउनेमामा काठमाडौं जेसिस, कञ्चनजंघा हाउजिङ, रोटरी क्लबलगायत रहेको महानगरले जनाएको छ। कर तिर्र्न पटकपटक पत्राचार गरेर सातदिने म्यादसमेत दिएको थियो। तर, केही संस्थाले मात्र सम्पर्क गरेको महानगर राजस्व विभागको भनाइ छ। मनमोहन कलेज सम्पर्कमा आएको तर कर भने बुझाइनसकेको निर्देशक अधिकारीले जानकारी दिए। मनोरञ्जन कर नतिर्ने रात्रिकालीन डान्सबारबाट भने महानगरले नगर प्रहीको सहयोगमा कर उठाउन थालेको छ। महानगरसँग अघिल्लो वर्षकै रकम मौज्दात रहेकाले कर उठाउन उदासीनता देखिएको हो। महानगरसँग ५ अर्ब रुपयाँ मौज्दात रहेको निर्देशक अधिकारीले बताए।"
नेपालगन्जमा प्रहरी विधि विज्ञान प्रयोगशाला,"नेपालगन्ज : नेपाल प्रहरीले पश्चिम नेपालमा पहिलो पटक नेपालगन्जमा विधि विज्ञान प्रयोगशाला स्थापना गरेको छ। प्रदेश ५, कर्णाली र सुदूरपश्चिम प्रदेशलाई लक्षित गरी प्रयोगशाला स्थापना गरिएको हो। मोफसलमा भने प्रदेश १ को धरानपछि नेपालगन्जमा खुलेको यो दोस्रो विधि विज्ञान प्रयोगशाला हो। राजधानीमा केन्द्रीय स्तरको प्रयोगशाला छ। नेपाल प्रहरीको केन्द्रीय विधि विज्ञान प्रयोगशाला प्रमुख वरिष्ठ प्रहरी उपरीक्षक राकेशकुमार सिंहका अनुसार यसअघि यी तीन वटै प्रदेशबाट भीसेरा र लागूऔषध जाँचका लागि राजधानी पठाउने गरिएको थियो। आर्थिक वर्ष ०७५०७६ मा भीसेरा जाँचका लागि प्रदेश ५ बाट सात सय ३२, कर्णाली प्रदेशबाट एक सय ९६ र सुदूरपश्चिम प्रदेशबाट तीन सय तीन वटा पठाइएको थियो। जुन देशभरीबाट गरिएको भीसेरा जाँचको ४६ दशमलव ६१ प्रतिशत हो। त्यसैगरी लागूऔषध जाँचका लागि पनि राजधानीमै निर्भर हुनुपर्थ्यो। पश्चिममा नेपालगन्ज लागूऔषधको ट्रान्जिट प्वाइन्टका रूपमा रहेको छ। नेपाल प्रहरीको लागूऔषध नियन्त्रण ब्युरो कोटेश्वरका प्रमुख वरिष्ठ प्रहरी उपरीक्षक वसन्तकुमार लामाले देशमै लागूऔषध प्रयोगको अवस्था डरलाग्दो रहेको बताए। बुधबार नेपालगन्जमा प्रहरी विधि विज्ञान प्रयोगशाला उद्घाटन कार्यक्रममा उनले भने, नेपालका अप्राकृतिक मृत्युमा ८० प्रतिशत लागूऔषधका कारण हुन्छन्। प्रहरीमा दायर भएका उजुरीमध्ये ७० प्रतिशत लागूऔषधकै कारण भएको देखिन्छ। उनले गाँजा र रक्सी सेवनबाहेक देशैभरी कम्तिमा पनि दुई लाख लागूऔषध प्रयोगकर्ता भएको जिकिर गरे। प्रहरी हिरासतमा रहेका व्यक्तिलाई आधार मान्दा ९५ प्रतिशत लागूऔषध प्रयोगकर्ता १६ वर्षदेखि ४० वर्ष मुनिका युवायुवती रहेको लागूऔषध ब्युरोले जनाएको छ। बाँके जिल्लामा विगत पाँच वर्षको अवधिमा ७०८ मुद्दामा एक हजार एकसय २५ जनालाई मुद्दा चलाइएको बाँकेका प्रहरी प्रमुख प्रहरी उपरीक्षक वीरबहादुर ओलीले जानकारी दिए। नेपाल प्रहरी प्रमुख प्रहरी महानिरीक्षक सर्वेन्द्र खनालले अभियान नै सञ्चालन गरेर लागूऔषधविरुद्ध काम भइरहेको बताए। प्रहरी विधि विज्ञान प्रयोगशाला, नेपाल प्रहरी र नेपालगन्ज उपमहानगरपालिकाको सहकार्यमा लागूऔषधको प्रयोग, रोकथाम र नियन्त्रणका लागि सञ्चालित कानुनी तथा मनोसामाजिक निःशुल्क परामर्श केन्द्रको उद्घाटन गर्न नेपालगन्ज पुगेका प्रहरी प्रमुख खनालले भने, प्रहरीले यो वर्ष लागूऔषधविरुद्ध अभियान नै सञ्चालन गरेर काम गरेको छ। लागूऔषध सेवन र कारोबार रोकथाम, नियन्त्रण गर्दै निर्मूल पार्न प्रहरी सक्रिय छ।"
"लमजुङमा बोइलर अभाव, केजीको पुग्यो ४ सय ४०","बेंसीसहर : कुखुरामा आत्मनिर्भर भनिएको लमजुङमा ब्रोइलर कुखुराको मासु अभाव हुन थालेको छ । चल्ला बिक्री नभएको भन्दै ह्याचरी व्यवसायीले एक महिनाअघि चल्ला नष्ट गरेपछि जिल्लामा कुखुरा अभाव भएको हो । बोइलर कुखुरा अभाव हुन थालेपछि सदरमुकाम बेंसीसहर बाहिरका मासु पसल बन्द हुन थालेका छन् । कतिपय पसलले गिरीराज र अण्डा पार्ने लियर्स कुखुरा काटेर मासु बिक्री गर्न थालेका छन् । ग्रामिण भेगमा बोइलर कुखुरा नपाएपछि उपभोक्ता सदरमुकाम आएर मासु किन्न बाध्य छन् । 'वरिपरि कतै मासु पाइएन । सानातिना फ्रेसहाउस त बन्द भएका छन्, बेंसीसहर२ भकुण्डेका गणेश कंडेलले भने, 'गाउँमा मासु नपाएर बजारमा आएर किनेँ ।' अहिलेसम्मकै उच्च मुल्य कुखुरा अभाव भएसँगै मासुको मुल्यपनि आकासिएको छ । दुई साताअघि ३०० रुपैयाँ रहेको मासुको मुल्य अहिले ४ सय ४० पुगेको छ । ग्रामीण भेगमा ४ सय ८० सम्ममा मासु बिक्री हुने गरेको उपभोक्ता बताउँछन् । चिसोमा कुखुरा उत्पादन कम हुने र ह्याचरी व्यवसायीले पुसमा १० दिनसम्म चल्ला उत्पादन नगरेका कारण अहिले मासुको अभाव भएको भेटनरी अस्पताल एवं पशु विज्ञ सेवा केन्द्रका प्रमुख डा रुपेश श्रेष्ठले बताए । सदरमुकाम बेंसीसहरमा मात्र दैनिक तीन हजार केजी बोइलर कुखुराको मासु आवश्य पर्छ । तर कुखुरा अभाव हुँदा बजारमा मासु अभाव भएको छ । कुखुरा नपाउँदा मासु अभाव भएको हुलाकी सप्लार्यसकी प्रोप्राइटर सुशिला सिलवालले बताइन् । उनका अनुसार मासुको मुल्य अहिलेसम्मको उच्च हो । किसान खुसी हप्तैपिच्छे दाना र चल्लाको मुल्य बढ्ने तर तयारी बोइलरले मुल्य नपाउँदा कुखुरापालक किसान हैरान थिए । 'करिब ४५ दिनमा २ केजीको कुखुरा उत्पादन गर्न ४०० लागत पर्न जान्छ, कुखुरा किसान आनन्द भुजेलले भने, 'हामीले अहिलेसम्म जिउँदो केजीको १५० रुपैयाँ पनि पाउन सकेका थिएनौं । जिउँदो २४० रुपैयाँ नहुँदासम्म हामीलाई घाटा हुन्थ्यो ।' कुखुरा व्यवसायी वीरेन्द्र भण्डारीका अनुसार यतिबेला लमजुङका किसानले जिउँदो प्रतिकेजी २ सय ७५ रुपैयाँ पाएका छन् । यो मुल्य दुई साता अघिको तुलनामा ८५ रुपैयाँले बढी हो । 'अहिलेको मुल्यले निकै उत्साहित छौं, मस्र्याङ्दी कृषि फार्मका प्रोप्राइटर सुदिप अधिकारीले भने, 'कम्तिमा जिउँदो २५० रुपैयाँ रहँदासम्म कुखुरा पालनमा टिक्न सकिन्छ, यो भन्दा कम मुल्य हुँदा घाटा हुन्छ ।' तर, उपभोक्ता भने अस्वाभाविक रुपमा मासुको मुल्य बढाइएको भन्दै आक्रोसित बनेका छन्।"
सम्पदा बस्ती बचाउन सर्वोच्चमा गुहार,"काठमाडौं : उपत्यकाको प्राचीन सभ्यता झल्काउने खोकना र बुङमतीलाई स्मार्ट सिटी मा परिवर्तन गरिने भएको छ। यहाँका उर्वर भूमि चिरेर फाष्ट ट्रयाक बनाउँदै छ। ऐतिहासिक एवं साँस्कृतिक महत्वका यी प्राचीन बस्ती बचाउन स्थानीयले भने सरकारविरुद्ध मंगलबार सर्वोच्च अदालतमा रिट दायर गरेका छन्। उनीहरूले बुधबार माइतीघर मण्डलामा विरोध प्रदर्शन गरेका छन्। ५२ सांस्कृतिक गुठी समूहका मच्छेनारायण श्रेष्ठलगायतले प्राचीन बस्ती बचाउन अदालत गुहारेका हुन्। त्यस क्षेत्रमा सरकारले ८ वटा ठूला परियोजना निर्माण गर्दैछ। जसमा काठमाडौं तराई मधेस दु्रतमार्ग (फास्ट ट्रयाक), बागमती कोरिडोर, १ सय ३२ केभी विद्युत् प्रसारण लाइन, स्मार्ट सिटी, रेलवे परियोजनादेखि बागमती फोहोर ट्रिटमेन्ट परियोजना छन्। हेटौंडाकाठमाडौं सुरुङमार्ग र बाहिरी चक्रपथ पनि खोकना र बुङमती भएरै निस्कने छ। यी परियोजना नेपाल सरकार, सेना, विद्युत् प्राधिकरण, सहरी विकास मन्त्रालय लगायत ठेकेदार कम्पनीको सहकार्यमा बन्ने भएको हो। रिटमा भएको सुनुवाईमा सर्वोच्चका न्यायाधीश पुरुषोत्तम भण्डारीको एकल इजलासले उक्त प्रकरणमा बुधबार सरकारसँग लिखित कारण माग गर्दै अर्को साता अन्तरिम आदेशमा छलफलका लागि डाकेको छ। वरिष्ठ अधिवक्ता तथा पूर्वमहान्यायधिवक्ता मुक्ति प्रधान प्राचीन नगरी खोकना र बुङमतीको पहिचान जोगाउन स्थानीयले रिट दायर गरेको बताए। छैठौं शताब्दीभन्दा अगाडिको सभ्यता रहेका यी क्षेत्रलाई फास्ट ट्रयाक परियोजनाले समाप्त पार्दैछ, प्रधानले भने, सरकारले यति ठूलो योजनामा स्थानीयसँग अझै समन्वय भएको छैन। सरकारको बृहत परियोजनाबाट पुस्तौंदेखि सोही ठाउँमा बस्दै आएका विस्थापित हुनेछन्। प्रधान भन्छन्, स्थानीय जनतामा विकासप्रति विमति छैन तर माग सम्बोधन गर्नुपर्छ। आठमध्ये केही परियोजना अगाडि बढ्दै छन्। यसका लागि सेनाले सर्वसाधारणको जग्गा नै कब्जामा लिएको खोकनाका स्थानीय नेपालमान डंगोलले बताए। पुस ५ गतेदेखि नै सुरक्षाकर्मी उक्त स्थानमा हतियारसहित पुगेका थिए। नेपाल भन्छन्, सुरक्षाकर्मीले स्थानीयको मनमा डर पैदा गरेर भोगचलन गर्दै आएको जग्गा अतिक्रमण गर्न आए पनि कुनै जानकारी छैन। खोकनामा सेना फास्ट ट्रयाकका लागि सिमांकन गर्न पुगेको हो। फास्ट ट्रयाक परियोजनाको सर्भे गर्दा सडक सीमाका लागि केन्द्रदेखि दायाँ र बायाँ गरी जम्मा २५ मिटर चिह्न लगाइएको थियो। पछि बढाएर ५० मिटर बनाइयो। डीपीआरमा पहाडी भूभागमा २५ मिटर र समथर भूभागमा २७ मिटर हुने भनिएको छ। त्यसको ठिकविपरित खोकना र बुङमतिमा ४ लेनको सडकका लागि २५ मिटरभन्दा बढी सिमांकन भएको छ। कुनैकुनै ठाउँमा १०० मिटरभन्दा बढी सिमांकन भएको छ। यसमा स्थानीयको आपत्ति छ। उनी भन्छन्, सम्बन्धित निकायलाई पटक पटक निवेदन गरेका छौं। सुनुवाई कहीँबाट भएन। स्थानीयले पुर्खौंदेखि बस्दै आएको जग्गाको उचित मुआब्जा नपाएको गुनासो पनि गर्दै आएका छन्। फास्ट ट्रयाक परियोजनामा खोकना र बुङमतीका ५२ जनाको जग्गा परेको छ।"
तराई झरेका गाउँ फर्कदै,"सन्धिखर्क : दुई वर्षअघि शितगंगा नगरपालिका १० सिद्धारा हर्रेका माधवप्रसाद पौडेलले हर्रेमा रहेको जग्गा बिक्री गर्न खोजे। जग्गा किन्न मानिस खोजे तर बिक्री भएन। अचेल जग्गा किन्ने मानिस दैनिक आउँछन्। हर्रे र बर्रे क्षेत्रमा जग्गा किन्न आउने ह्वात्तै बढेको पौडेलले बताए। रूपन्देही र कपिलवस्तुबाट व्यावसायिक योजनाका साथ हजारौं रोपनी जग्गा किन्न आउने बढेका छन्। पौडेलले भने, अहिले जग्गा बेच्न स्थानीयले छाडे। जग्गा बिक्री गरेर तराई झरेका मानिस पनि गाउँ फर्कन सुरु गरेका छन्। अर्घाखाँचीको अति विकट अर्थात् जिल्लाकै कर्णाली भनेर चिनिने सिद्धारामा सडक पिच हुन थालेपछि जग्गाको मूल्य मात्र होइन, व्यावसायिकता पनि बढेको छ। स्थानीय अत्यन्तै हर्षित भएका छन्। शितगंगा नगरपालिकाको केन्द्र ठाडामा आउने कच्ची बाटो रहे पनि वर्षात्को समयमा बाटो बन्द हँुदै आएको थियो। त्यही सडककै कारण स्थानीय धमाधम बसाइ सरेका थिए। दुई वर्ष पहिलासम्म १२, १५ हजार रोपनीमै जग्गा बेचेर हिँडेकाहरू अहिले पछुताएका छन्। जसले जग्गा बिक्री गरेर गयो, अहिले सडक पिच हुन थालेपछि तिनै मानिस जग्गा खोज्दै आउने गरेका छन्, शितगंगा नगरपालिका १० का वडाध्यक्ष हिम्मत पोख्रेलले बताए। हिउँदमा चल्ने र वर्षामा नचल्ने सडकका कारण वर्षामासमा कोही बिरामी परे ४ घण्टा स्टेचर तथा डोकोमा बोकेर प्राथमिक स्वास्थ्य केन्द्र ठाडामा लैजान स्थानीय बाध्य थिए। अहिले गोरुसिंगे सन्धिखर्क सडकको चाक्लादेखि सिद्धाराको हर्रेसम्मको सडक पिच हुन थालेपछि स्थानीय हर्षित हुन थालेका छन्। राष्ट्रिय पुनर्निर्माण प्राधिकरणबाट चाक्ला सिद्धारा, पाकुरी, नयाँबस्ती, धान खोला सडक निर्माण हुन थालेको हो। लुम्बिनी अर्घाखाँची पुष्पा जेभीले २४ करोड ७४ लाखको लागतमा अहिले १० किलोमिटर पिचको काम गरिरहेको लुम्बिनी अर्घाखाँची पुष्पा जेभीका प्रमुख वसन्त भुसालले बताए। बहुवर्षीय काम भएकाले यो योजना महेन्द्र राजमार्गको धानखोला पुगेपछि मात्र सम्पन्न हुनेछ। पाँच घण्टा पैदल हिँडेर ठाडा पुग्थ्यौं, अहिले सडक बन्न सुरु गरेको छ। पिच भएपछि २०, २५ मिनेटमै ठाडा जान सकिने भयो, हर्रेका ७३ वर्षीय बलबहादुर नेपालीले भने, अब त वर्षामा पनि बिरामी गाडीमा लैजान सकिने भयो। स्थानीयले ४ घण्टा स्टेचर र डोकोमा बोकर बिरामी ठाडा लैजानु पर्ने बाध्यता हटेको उनले बताए। यो सडकले नेपालकै कृषि क्रान्तिमा जोड दिने देखिएको छ। सडक पिच हुन थालेसँगै रूपन्देही र कपिलवस्तुबाट आएर यहाँ कृषि तथा पशु फर्महरू सञ्चालन गरेका छन्।विकट ठाउँ भएकै कारण यहाँका मानिस वर्षेनी बसाइ सराइ गर्दै आएका थिए। सिद्धारा १० बाट मात्रै वर्षेनी २५ देखि ३५ घरसम्म बसाइ सराइ गर्ने गरेका थिए। सडक पिच हुने भएपछि बसाइ सराइ रोकिने जनता आधारभूत विद्यालयका प्रधानाध्यापक मणिराम पोख्रेलको बुझाइ छ।"
लुम्बिनी अस्पतालका सटरमा चल्यो डोजर,बुटवल : लुम्बिनी प्रादेशिक अस्पताल परिसरका सटर भत्काउन डोजर चलाइएको छ। सटर व्यवसायीले खाली गर्न अटेर गरेपछि अस्पतालले डोजर चलाएर भत्काउन थालेको हो। अस्पतालका विरूद्ध केहि व्यवसायीहरुले सम्झौता अनुसार नै व्यवसाय संञ्चालन गर्न पाउनु पर्ने भन्दै रुपन्देही जिल्ला अदालतमा मुद्धा दायर गरेका थिए। व्यवसायीको मुद्धाको अदालतले अन्तरकालिन आदेश मागलाई खारेज गरिदिएको थियो। जिल्ला अदालत रुपन्देहीले माघ १९ गतेका दिन यस्तो आदेश गरेपछि अस्पतालले व्यवसायीलाई ४८ घन्टा भित्र सटर खाली गर्न चेतावनी दिएको थियो। अस्पतालले व्यवसायीलाई पत्र नै दिएर खाली गर्न लगाएको अस्पतालले जनाएको छ। अस्पतालको चेतावनी अटेर गरेपछि अस्पतालले डोजर लगाएर भत्काउन सुरु गरेको अस्पतालका मेसु डा राजेन्द्र खनालले बताए।अदालतले सटर भत्काउन बाटो खुलाएसँगै अस्पताल विकास समितिले बुधबार राति १२ बजेसम्म २४ घण्टे अल्टिमेटम दिएको थियो। व्यवसायीहरू रिट लिएर सर्वोच्च अदालत पुगेका छन्। सर्वोच्चले अन्तरिम आदेश नदिएपछि व्यवसायी निराश छन्। अस्पताल परिसरमा ६६ सटर छन्। ती सटर हटाएर पर्खाल लगाउने प्रदेश सरकारले निर्णय गरेको छ। सटरभाडा बापत अस्पतालले वार्षिक ९ करोड आम्दानी गर्दै आएको थियो।
अवैध उद्योग धमाधम भत्काइँदै,"हेटौंडा : दर्ता बिना सञ्चालनमा रहेका नदीजन्य क्रसर प्रशासनले धमाधम बन्द गर्न थालेको छ। जिल्ला अनुगमन समितिको पहलमा अवैध ढुंगा, गिटी, बालुवा उद्योग बन्द हुन थालेका हुन्। कानूनी प्रकृया पुरा नगरेका हेटौंडाभित्रका १० अवैध उद्योग बन्द गरिएको जिल्ला समन्वय समिति मकवानपुर प्रमुख रघुनाथ खुलालले बताए। अनुगमन टोलीले मंगलबार र बुधबार हेटौंडाको राप्ती, कुखरेनी खोला आसपासका बालुवा प्लान्ट भत्काउनुका साथै मेसिनरी औजार समेत जफत गरेको छ। हेटौंडा६ र १६ मा नविकरण नभएका ४ वटा नदीजन्य अवैध उद्योग बन्द गरिएको खुलालले बताए। जिल्लाभर अनगमन हुने र सरकारी प्रकृया पुरा नगरेका यस्ता उद्योग धमाधम बन्द गर्ने समितिले जनाएको छ। अनुगमनका लागि हेटौंडादेखि पश्चिम लोथरसम्म, राक्सिराङ्ग र ईन्द्रसरोवर गाउँपालिका तथा थाहा नगरपालिका क्षेत्रमा तीन समुह गठन गरिएको छ। डिभिजन वन कार्यालय मनहरीका प्रमुख दीर्घनारायण कोईरालाको नेतृत्वमा समिति गठन गरिएको छ। त्यस्तै हेटौंडा उपमहानगरपालिका, भीमफेदी, मकवानपुरगढी, बकैया, बागमती गाउँपालिका क्षेत्रमा नेपाल प्रहरी र सशस्त्र प्रहरीको सहयोगमा छुटाछुट्टै समुह बनाएर नियमित अनुगमन गरिने बताइएको छ। उक्त क्षेत्रमा डिभिजन वन कार्यालय हेटौंडाका प्रमुख इमनाथ पौडेलको नेतृत्वमा अनुगमन गर्ने निर्णय गरेको छ। अटेरपछि समिति सक्रिय जिल्ला अनुगम समितिले गत असोजमा नदीजन्य पदार्थ अनुगमन तथा नदीजन्य पदार्थको व्यवस्थापनको जिम्मेवारी स्थानीय तहलाई दिने निर्णय गरेको थियो। तर स्थानीय तहले त्यस्ता उद्योगको अनुगमनमा ध्यान नदिई राजश्व संकलनमा मात्र जोड दिएपछि समितिले अहिले सक्रिय बनेको हो। विकास निर्माण र आमसर्वसाधारणको घर निर्माणमा ढुंगा, गिट्टी, बालुवाको चरम अभाव भएको भन्दै आवश्यकता अनुसार उद्योग बन्द गर्ने र खोल्ने जिम्मा स्थानीय तहलाई तोकेको थियो। स्थानीय निकायले अनुगमन र नियमन राम्ररी गरेको भए हामीले कदम चाल्नुपर्ने थिएन, जिल्ला समन्वय प्रमुख खुलालले भने, यो अनुगमनमा हामीले स्थानीय तहलाई भने साथमा लिएका छौ। टेरेन प्रदेश सरकारको निर्णय मापदण्ड पुरा नगरेका क्रसर उद्योग स्थानान्तरण गर्न बागमती प्रदेशले दिएको निर्देशन अलपत्र परेको छ। उद्योग, पर्यटन, वन तथा वातावरण मन्त्रालयलले २०७५ असार मसान्तभित्र मापदण्ड पुरा गर्न र स्थानान्तरण गर्न दोस्रो पटक म्याद थपेको थियो। तर प्रदेशको निर्देशन कार्यान्वयन गर्नुको सट्टा क्रसर उद्योग स्थानीय निकाय र राजनीतिक दलको संरक्षणमा साविककै स्थानमा निर्वाध सञ्चालन भइरहेका छन्। अधिकांश स्थानीय तहले यस्ता क्रसरलाई उद्योग मानेर नदीजन्य पदार्थ संकलनको ठेक्का आवहान गरिसकेका छन्। मकवानपुरमा मात्रै ३२ क्रसर र करिब एकसय बालुवा प्रशोधन उद्योग छन्। ती मध्ये अधिकांश दर्ता र नियमित नविकरण भएका छैनन्। निकुञ्जको मिलेमतोमा खोला दोहन पश्चिम मकवानपुरस्थित मनहरी खोलामा पर्सा राष्ट्रिय निकुञ्जले नै नदी उत्खनन् खुल्ला गरेको छ। घर निर्माण प्रयोजनका लागि भन्दै निकुञ्जले रसिद काटेर ढुंगा, गिट्टी बालुवा उत्खनन्मा छुट दिएको छ। सो क्षेत्रबाट उत्खनन् हुने नदीजन्य पदार्थ सोझै क्रसरमा लाने गरिएको स्थानीय बताउँछन्। सो क्षेत्रमा नदीजन्य पदार्थ उत्खनन् गर्न जिल्ला समन्वय समितिले वातावरण प्रभाव मूल्यांकनको इजाजत दिएको छैन। जिल्ला समन्वयको अनुमति बिना नै उत्खनन् हुनु अबैध कार्य हो, समिति प्रमुख खुलालले भने, निकुञ्जलाई उत्खनन् गर्ने, कर उठाउने अनुमति दिने कुनै कानूनी आधार भए समितिमा पेश गर्न निर्देशन दिएका छौं।"
