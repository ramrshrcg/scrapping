शीर्षक,विवरण
काम नगर्ने ठेकेदारको फोटो गाडीमा,"दोलखा : खाडीचौरचरिकोट सडक अन्तर्गत मुडेचरिकोट सडकखण्डको स्तरोन्नतीमा बेवास्ता गर्ने ठेकेदारको फोटो सार्वजनिक सवारी साधनमा टाँसी विरोध गर्न सुरु गरिएको छ। स्थानीयले स्वस्फूर्त खर्च संकलन गरेर काम नगर्ने ठेकेदारलाई सबैले चिनुन् र थप नैतिक दबाव परेर सडक निर्माणमा चासो राखुन् भन्ने उद्देश्यले ठेकेदार कम्पनीका मालिकको फोटो टाँसी विरोध गरेका हुन्। शंकरमाली निर्माण सेवाका प्रोप्राइटर दिपक सापकोटाको फोटोसहितको ब्यानरमा कालोपत्रे सहितको बाटो कहिले बन्छ ? चार वर्षसम्म बाटो किन बनेन ? भनेर प्रश्न गरिएको नागरिक अगुवा चिरञ्जीवी मास्केले बताए। उद्योग वाणिज्य संघ, होटल व्यवसायी, पर्यटन व्यवसायी, फेन्सी संघ, इलेक्ट्रिक संघ लगायतका संघले अरनिको यातायात, रोल्वालिङ यातायात तथा निजी सवारी साधनमा विरोध स्वरुप फोटो टाँसेका हुन्। ठेकेदार सापकोटाले मुडेचरिकोट सडकखण्डको ३० किलोमिटर सडक दुई लेनको कालोपत्रेसहित दुई वर्षमा सक्ने गरी २०७२ भदौमा सम्झौता गरेका थिए। सम्झौता अवधि नाघेर थप गरिएको म्याद नाघेको पनि डेढ वर्ष भइसक्यो। काम भने ६० प्रतिशत मात्र भएको छ। यस अघि थपेको म्यादमासमेत सडकको निर्माण कार्यले उल्लेख्य प्रगति गर्न नसकेपछि सडक डिभिजन कार्यालय चरिकोटले मुडेचरिकोट सडकखण्डको ठेकेदार सकिल हेदरशंकरमालीसुनौला खिम्ति जेभीलाई दैनिक करिब चार लाखको दरले हर्जना तोकेको थियो। ३ जिल्लाका यात्रुले प्रयोग गर्ने खाडीचौरचरिकोट सडकको विभिन्न खण्डमा ठूलाठूला खाल्डा तथा धुलाम्मे हुँदा दैनिक हजारौं यात्रु र सडक आसपासका स्थानीयले सास्ती भोग्नु परिरहेको थियो। ठेकेदार कम्पनीको चरम लापरवाही, परामर्शदाताको गलत नियत र सडक डिभिजन कार्यालय चरिकोटको बेवास्ताका कारण काठमाडौँदेखि चरिकोटसम्मको १३३ किलोमिटरको दूरी तय गर्न १२ घण्टाभन्दा बढी समय लाग्ने गरेको छ। यात्रुको ज्यान जोखिममा पर्नुका साथै अत्यावश्यक सामग्री आयातको लागि जोखिमपूर्ण सडकको कारण चरम दुख भोग्नु परिरहेको थियो। भारतीय एक्जिम बैंकको करिब एक अर्ब २४ करोड ऋण सहयोगमा सिन्धुपाल्चोक जिल्लाको खाडीचौरदेखि चरिकोटसम्मको ५५ किलोमिटर सडक विस्तार आयोजनाले ढल तथा नालाको व्यवस्थापन नगरेकै कारण यात्रु तथा ढुवानीका साधनहरुले अनेकन सास्ती खेप्नु परेको छ। जीर्ण सडकका कारण पर्यटन व्यवसाय ठप्प बनेको छ।"
सीमा अतिक्रमणले सुकुम्बासी,"वीरगन्ज : चार वर्षअघि नयाँ सीमास्तम्भ (पिलर) गाड्दा पिपरडारीवासीका जमिन भारततिर पर्यो। दुई बिघा खेत गुमाएपछि रामबहादुर राउत कुर्मी सुकुम्बासी भएका छन्। दुई बिघा जोतेर खाने मान्छे सुकुम्बासी भएको छु, भारततर्फ परेको बाँझो खेत देखाउँदै कुर्मीले भने, मजदुरी गरेर बालबच्चा पालिरहेको छु। दसगजा क्षेत्रमा दुवै देशका नापी विभागका अधिकारी सम्मिलित टोलीले २०७२ सालमा नयाँ सीमास्तम्भ गाडेको थियो। यो ठाउँ पर्साको जगरनाथपुर गाउँपालिका१ मा पर्छ। यहाँका १९ जना नेपालीको लालपुर्जा भएकै १० बिघा आठ कट्ठा १५ धुर जग्गा भारतीय भूमिमा परेको स्थानीयको भनाइ छ। भारतसामु नेपाल निरीह छ, उनले भने, नेपालको माटो सरकारले भारतलाई सुम्पिदिएको हो। नेपाली भूमि मिचिएपछि पीडित स्थानीयले विरोध गरेका थिए। तत्कालीन प्रमुख जिल्ला अधिकारी र प्रहरी अधिकारीले सीमाको विषय भएको भन्दै पीडितलाई थामथुम पारे। पुस्तौंदेखि भोगचलन गर्दै आएको र लालपुर्जा भएको भूमि रक्षाका लागि हामी जे पनि गर्न तयार थियौं, उनले भने, तर सीडीओ र सशस्त्र प्रहरीका सरहरूले विवाद नगर भन्दै हामीलाई थामथुम पार्नुभयो। हामी लाचार भएर बसेका छौं। अर्का स्थानीय जगदीश पाण्डेले ओरिया खोलाछेउको लालपुर्जा भएकै १० कट्ठा जग्गा गुमाए। नयाँ पिलर राखेपछि नेपाली भूमि मिचियो, उनले भने, सीमाको रखवालाले नै विवाद नगर भनेपछि हामीले के गर्न सक्छौं र ! भारतीयले नेपाली भूभागबाट दिनहुँ बालुवा निकालेर लगिरहेको उनले बताए। रोक्न जाँदा उनीहरूले पुलिसलाई बेल्चा र कोदालोले आक्रमण गरे, उनले भने, त्यसैले डरका कारण हामी आफ्नै भूमिमा पनि सितिमिति जाँदैनौं। ४२३ नम्बरको सीमास्तम्भ गाडिएपछि ललियादेवी चौधरीको दुई बिघा जग्गा भारततिर गयो। लालपुर्जा मसँग छ। मेरो पुर्खाले आर्जेको जग्गा हो, दृष्टिविहीन ललियादेवीले भनिन्, पिलर गाड्दैमा भारतको हुन सक्दैन। तत्कालीन प्रमुख जिल्ला अधिकारी सम्मिलित टोलीले भारतमा परेका जग्गाको लगत संकलन गरी मुआब्जाका लागि सरकारसँग पहल गर्ने आश्वासन दिएको थियो। पीडितले मुआब्जा होइन, जग्गैै फिर्ता पाउनुपर्ने अडान लिएका थिए। सीडीओले मुआब्जा दिलाउँछु भन्नुभएको थियो। हामीले मुआब्जा होइन, जग्गा फिर्ता चाहिन्छ भनेका थियौं, एक बिघा आठ कट्ठा जग्गा गुमाएका लक्ष्मण हजरा दुसादले भने, तर, चार वर्ष भयो न मुआब्जा पायौं न त जग्गा फिर्ता। हामीसँग लालपुर्जाबाहेक केही छैन। बुवाले किनेको खेत भारतीय भएको हेर्दा खुबलाल पाण्डेको मन कुँडिन्छ। उनले ६ कट्ठा जग्गा गुमाएका छन्। सरकारले नेपालीको जग्गा भारतलाई सुम्पिएर हामीलाई सुकुम्बासी बनाएको छ, उनले भने। नेपाल र भारत उच्चस्तरीय बैठकले तयार पारेको नक्साअनुसार नयाँ स्तम्भ राखिएको र पुराना मर्मत गरिएको पर्साका प्रमुख जिल्ला अधिकारी नारायणप्रसाद भट्टराईले बताए। त्यस क्रममा नेपालका केही जग्गा भारततर्फ र भारतको पनि केही जग्गा नेपालतर्फ परेको उनले सुनाए। पर्साको मात्रै समस्या होइन यो, उनले भने, देशभरकै समस्या हो। भारततर्फ परेका जग्गाको मुआब्जा वा क्षतिपूर्ति दिने अवस्था नरहेको उनको भनाइ छ। पर्साको करिब एक सय ७ किलोमिटर खुला सीमामा मुख्य र सहायक गरी एक हजार ७० सीमास्तम्भ छन्। भारतीय बजार जाँदैनन् नेपाली नयाँ सीमास्तम्भ राख्ने क्रममा पिपरडारी र भारतीय गाउँ गिदानी भंगाहाका बालुवा तस्करबीच झडप भएको थियो। त्यसपछि किनमेल गर्न भंगाहा गएका दुई नेपाली कुटपिटबाट घाइते भएका थिए। हामी किनमेल गर्न भंगाहा बजार जान्थ्यौं, कुर्मीले भने, सीमा विवादपछि कुटिने डरले हामीले भंगाहा बजार जानै छाडेका छौं।"
ग्रान्डीमा प्रधानमन्त्री ओलीको पुन: डायलासिस,"काठमाडौं : प्रधानमन्त्री केपी ओलीको शनिबार तेस्रो पटक डायलासिस भएको छ। नियमित स्वास्थ्य जाँचका लागि धापासीस्थित ग्रान्डी अस्पताल पुगेका प्रधानमन्त्री ओलीको डायलासिस भएको अस्पतालले जनाएको छ। फलोअपका लागि अस्पताल पुगेका ओलीको हेमोडायलासिस भएको अस्पतालका डाइरेक्टर चक्रराज पाण्डेले जानकारी दिए। प्रधानमन्त्री आजै सरकारी निवास बालुवाटार फर्कने पाण्डेको भनाइ छ। सम्माननीय प्रधानमन्त्री केपी ओलीज्यू ग्रान्डी इन्टरनेशनल हस्पिटलमा आज नियमित स्वास्थ्य परीक्षण तथा उपचारका लागि आउनु भएको छ र उहाँको आज पुनः हेमोडायलासिस सम्पन्न भएको छ, अस्पतालले जारी गरेको विज्ञप्तिमा भनिएको छ, हाल उहाँको स्वास्थ्य अवस्था राम्रो रहेको छ। आजै उपचार पश्चात उहाँ प्रधानमन्त्री निवास पाल्नुहुनेछ। यसअघि ग्रान्डीमै कात्तिक १२ र १३ गते उनको डायलासिस भएको थियो। पिसाब निष्कासनमा सहजताका लागि मिर्गौलामा स्टेन्ट राखिएको थियो।"
सीमा विवाद : अन्तर्राष्ट्रिकरण अन्तिम विकल्प,"काठमाडौं : नेपालभारत सीमा विवादलाई कूटनीतिक संवादबाटै समाधान गर्ने कि अन्तर्राष्ट्रियकरण गर्ने भन्नेमा बहस सुरु भएको छ। पूर्वप्रधानमन्त्री पुष्पकमल दाहालले अन्तर्राष्ट्रियकरण गर्न जरुरी नभएको प्रतिक्रिया दिएका छन्। सीमासम्बन्धी जानकार र कूटनीतिज्ञले पनि अन्य विकल्पबाट समाधान नभए मात्रै अन्तर्राष्ट्रियकरण गर्नुपर्ने सुझाव दिएका छन्। पूर्वराजदूत दीपकुमार उपाध्याय सीमा विवाद अन्तर्राष्ट्रियकरण गर्न सजिलो नभएको बताउँछन्। समाधानका लागि पहिला कूटनीतिक पहल गर्नुपर्ने, त्यो नभए राजनीतिक स्तरबाट समाधान गर्नुपर्ने र त्यसबाट पनि समाधान नभए अन्य विकल्पमा जान सकिने उनको भनाइ छ। उनले भने, लडाइँबाट समस्या समाधान हँुदैन। प्राथमिकता र निरन्तरताले मात्रै सीमा विवाद टुंग्याउन सकिन्छ। उनले सीमा विवाद समस्या समाधानमा राष्ट्रिय सहमति जुटेकाले खुट्टा नकमाउन सरकारलाई सुझाव दिएका छन्। लिपुलेकका विषय भारतीय प्रधानमन्त्री नरेन्द्र मोदीलाई जानकारी नभएको पूर्वराजदूत उपाध्यायको भनाइ छ। सुशील कोइराला प्रधानमन्त्री भएका बेला चीनभारतबीच लिपुलेकलाई खुला गर्ने सम्झौता भएको सार्वजनिक भयो। मोदीलाई लिपुलेक नेपालमा पर्छ भन्ने थाहा रहेनछ। नेपालले त्यो मुद्दा अगाडि बढाउँदै थियो। कोइराला पदबाट हट्नुभयो, विवाद त्यत्तिकै रह्यो, उनले भने। त्रिवि अन्तर्राष्ट्रिय सम्बन्ध तथा कूटनीतिक विभागका प्रमुख खड्ग केसी सीमा अतिक्रमणको विषयलाई अन्तर्राष्ट्रिकरण गर्न हतारिन नहुने बताउँछन्। सीमा विवादलाई अन्तर्राष्ट्रियकरण गर्दा समाधान भएका उदाहरण कमै छन्, उनले भने। नेपालभारत सीमा विवाद राजनीतिक तहबाटै समाधान गर्नुपर्ने सुझाव दिँदै उनी भन्छन्, भारतलाई नैतिक दबाबमा पारेर उसले मिचेको भूभाग फिर्ता गराउन बाध्य बनाउनुपर्छ। तथ्यका आधारमा सानो देशलाई थिचोमिचो गर्दा अन्तर्राष्ट्रिय छविमा असर पर्नेतर्फ उसलाई सजग गराउनुपर्छ। सीमाविद् तोयानारायण बरालले सरकारले कूटनीतिक क्षमता प्रदर्शन गर्ने बेला आएको बताए। उनले भने, सीमा विवादमा देश एकमत भएका बेला दह्रो भएर प्रस्तुत हुने मौका आएको छ। नदीविज्ञ जगतप्रसाद भुसाल सरकारले तत्काल लिम्पियाधुरासम्मको नक्सा बनाउनुपर्ने सुझाव दिन्छन्। निर्देशन दिएको भन्ने सुनेको छु, यो सकारात्मक हो, उनले भने, नापी विभागले लिम्पियाधुरा समेटेको नक्सा निकाल्नुपर्छ। नेपालले लिम्पियाधुरासम्मको नक्सा निकालेपछि भारतको प्रतिक्रिया अध्ययन गरेर अघि बढ्नु पर्ने उनको भनाइ छ। पूर्वराजदूत उपाध्याय सीमा विवादमा सतहमा हल्ला धेरै भए पनि परिणाम भने नदेखिएको बताउँछन्। सतहमा धेरै हल्ला भयो, परिणाम शुन्य छ, उनले भने। सूर्यनाथ उपाध्याय अध्ययन टोलीको प्रतिवेदन सार्वजनिक गर्न नसक्नु दुर्भाग्यपूर्ण भएको उपाध्यायको तर्क छ। नदीविद् भुसालले सरकारले काली नदीको मुहान् लिपिम्याधुरा भनेर दाबी गर्नु सकारात्मक भएको तर्क गरे।"
आयातित मदिरालाई स्टिकर सकियो,"काठमाडौं : आयातित मदिरामा टाँसिने अन्तःशुल्क स्टिकरको भण्डार रित्तिएको छ। तीन वर्ष अघि खरिद गरिएका स्टिकरमध्ये आयातित मदिरामा प्रयोग हुनेको स्टक (भण्डारण) रित्तिएको हो। सरकारले सन् २०१६ मा अन्तर्राष्ट्रिय बोलपत्रमार्फत चार अर्ब ९७ करोड २६ लाख थान टिकट खरिद गर्ने सम्झौता गरेको थियो। त्यसपछि १५ प्रतिशत बढाएर करिब साढे ५ अर्ब थान स्टिकर खरिद गरिएको थियो। आयातित मदिराका लागि स्टिकर अपुग भएपछि आन्तरिक राजस्व विभागले स्वदेशी मदिरामा प्रयोग हुने स्टिकरलाई वैकल्पिक रूपमा प्रयोग गरिरहेको छ। २०७४७५ र ०७५७६ का लागि खरिद गरिएका अन्तः शुल्क स्टिकरले करिब एक वर्षको माग मात्र धान्नेछ। सार्वजनिक लेखा समितिले अहिले अन्तःशुल्क स्टिकर खरिद गर्न रोक लगाएको छ। समितिकै निर्देशनका कारण स्टिकर छपाइका लागि बोलपत्र आह्वान गर्न ढिलाई भइरहेको थियो। गत असोजमा विभागमा विनोदबहादुर कुँवरको नेतृत्वले स्टिकर खरिदका लागि टेन्डर प्रक्रिया सुरु गरे। यद्यपि, समितिले हस्तक्षेप गर्दै टेन्डर प्रक्रिया रोक्न निर्देशन गर्यो। यस विषयमा शीघ्र टुंगो नलागेमा राज्यले राजस्वमा ठूलो दुर्घटना आउन सक्ने सरोकारवालाले चिन्ता व्यक्त गरेका छन्। हालसम्म चार पटकसम्म अन्तर्राष्ट्रिय प्रतिस्पर्धाका आधारमा अन्तः शुल्क स्टिकर खरिद गरिएको मन्त्रालयले जानकारी दिएको छ। सकिएपछि वैकल्पिक उपाय स्टिकर सकिएपछि भन्सार कार्यालयले आयातित मदिरामा स्वदेशी उत्पादनका १५ यूपीसम्मका मदिरामा प्रयोग हुने अन्तःशुल्क स्टिकर प्रयोग गरिरहेको छ। स्वदेशमा १५ यूपीका मदिरा उत्पादन नहुने भएकाले त्यस्ता स्टिकरको वैकल्पिक प्रयोग गरिएको आन्तरिक राजस्व विभागका एक अधिकारीले जानकारी दिए। उनले भने, समितिका निर्देशनले टेन्डर प्रक्रियामा अवरोध सिर्जना भइरहेको छ। अहिलेदेखि आयातित रक्सीमा असान्दर्भिक स्टिकर लगाएर काम चलाउनुपर्ने अवस्था छ। भोलि सबै स्टिकरको स्टक समाप्त भएपछि के गर्ने भन्नेमै विभाग अन्योलमा छ। संयोगले धान्यो माग पोहोर साल सरकारले ५० यूपीसम्मको मदिरामा ह्वात्तै अन्तःशुल्क बढायो। यसले ५० यूपीका मदिरा उत्पादन गर्ने उद्योगले उत्पादन नै बन्द गराउनुपर्यो। यसले ४० यूपीका मदिराको उपभोग बढ्ने आँकलन गरिएको थियो। यद्यपि, त्यस्तो हुन सकेन। विभागका अधिकारीले भने, त्यसको प्रभाव १५ यूपीका मदिरा उत्पादन नै हुन सकेन। यसको कारण खोतल्नतिर हामी लागेनौं। उक्त वर्गका उपभोक्ता गैरकानुनी घरेलु उत्पादन सेवन गरेको निजी क्षेत्रको दाबी थियो। उत्पादन घट्दा १५ यूपीका अन्तःशुल्क स्टिकर थन्किएर बसे। यसको उपयोग आज आयातित मदिरामा अभाव टार्न प्रयोग भइरहेका छन्। चालु आर्थिक वर्षमा सरकारले आर्थिक ऐन संशोधन गर्दै मदिराको मापदण्ड परिवर्तन गर्यो। यसले मदिराको उत्पादन मै प्रभाव पार्यो, धेरै उद्योग बन्द भए। यसले एकातर्फ उपभोग घटायो, अर्काेतर्फ स्टिकरको खपत पनि। यसले स्टिकरको खपत धान्न अझै पुग्ने स्थिति छ। अहिले मदिरामा सरकारले मापदण्ड सच्याएको स्थिति छ। यसमा निजी क्षेत्र उत्साहित छन्। मदिराको उपभोगसँगै स्टिकरको खपत बढ्ने निश्चितै छ। टेन्डर रोक्दैनौं भविष्यमा ठूलो संकट पर्नसक्ने भन्दै स्टिकर खरिदको टेन्डर नरोक्ने अर्थ मन्त्रालयले जनाएको छ। समितिको टेन्डर स्थगित गर्नुपर्ने निर्देशनका विपरीत टेन्डर प्रक्रिया अघि बढाउन अर्थ अडिग देखिन्छ। अर्थ मन्त्रालयका राजस्व व्यवस्थापन महाशाखा प्रमुख धनिराम शर्माले भने, हामीले टेन्डरको म्याद १५ दिन थपेका छौं। समितिलाई बुझाउनुपर्ने पक्षमा हामी सचेत छौं। तर, टेन्डर रोकेर भोलिको सम्भावित संकटमाथि सम्झौता गर्न सक्दैनौं। विभागले माग गरेको बोलपत्र आह्वानमा इन्डोनेसियाको पेरुमपेरुरी, भारतीय दुई कम्पनीः मद्रास सेक्युरिटी प्रिन्टर्स र मणिपाल सेक्युरिटी प्रिन्टर्स, लिथोनियाको गारसुपरसुलिस, लर्न टेक, रसियाली कम्पनी गोजनाक र बेलायती कम्पनी सेक्युरिटी प्रिन्टिङ सोलुसनले इच्छा जाहेर गरेका छन्।"
बर्सेनि ठगिँदै उखु किसान,"जनकपुरधाम : खेतमा नयाँ उखु तयार भइसक्यो। तर, किसानले पोहोरसालै बिक्री गरेको उखुको रकम पाउन सकेका छैन्न। बिक्री भएको अर्बौंको उखुको भुक्तानी न उद्योगी दिएका छन्, न सरकारले अनुदानै दिएका छन्। चिनी नबिकेको बहाना बनाउँदै उद्योगपति किसानको भुक्तानी रोकेको छ। उखु बुझाएको ४५ दिनभित्र भुक्तानी दिनुपर्ने उद्योगीकिसानबीच सम्झौता थियो। त्यसलाई उद्योगपतिले लत्याएर किसानलाई दुःख दिइरहेका छन्। उद्योगले किसानबाट खरिद गरेको उखुको १ अर्ब अझै बक्यौता छ। सरकारबाट पाउनुपर्ने उखु खेती प्रवद्र्धन बापत १ अर्ब २० करोड किसानले पाउन नसकेको उखु उत्पादक महासंघ नेपालका अध्यक्ष कपिलमुनी मैनालीले बताए। भुक्तानी गर्न आलटाल रगत पसिना बगाएर उखु उब्जाएर उद्योगीलाई दिन्छौं। भुक्तानी गर्न आलटाल गर्छन्। वर्ष दिन हामीलाई झुलाइदिन्छन्, उनले भने, सरकारले त झन् अनुदान रकम दिने मनसाय नै देखाउँदैन। गत वर्ष देशभर ९ अर्ब ८६ करोडको उखु उत्पादन भएको थियो। ०७५०७६ मा उखुको मूल्य प्रतिक्विन्टल ५ सय ३६ रुपैयाँ ५६ पैसा सरकारले मूल्य निर्धारण गरेको थियो। गत वर्ष प्रतिक्विन्टल ६५ रुपैयाँ २८ पैसा सरकारी अनुदान र र ४ सय ७१ रुपैयाँ २८ पैसा उद्योगीले दिने गरी मूल्य निर्धारण भएको थियो। उखु देशको नगदेबाली मात्रै नभएर मुख्य खेती पनि हो। तर, उखु उब्जाउने किसान समयमा भुक्तानी नपाएर पिरोलिएका छन्। १८ महिना मिहिनेत गरेर बल्ल किसानले उखु काट्न पाउँछन्। त्यो पनि उधारोमा उद्योगीलाई बुझाउनु पर्दा किसान मारमा पर्दै आएको गौशाला रजखोरका किसान वासुदेव महतोले बताए। चिनी बिक्री भएर मात्रै भुक्तानी भारतबाट तस्करीको चिनी नेपालमा छ्यापछ्याप्ती आउँछन्। हाम्रो चिनीले बजारै पाएन, नेपाल चिनी उत्पादक महासंघका अध्यक्ष शशिकान्त अग्रवालले भने, तीन महिना मिल चलाएर वर्षभरी चिनी बिक्री गर्नुपर्छ। चिनी करखाना चलाएर हामी घाटाको व्यापार गरिरहेका छौं। उखुको भाउ बढे पनि आठ वर्ष अगाडिकै मूल्यमा चिनी बिक्री गर्नु परेको उनले दाबी गर्दै भने, चिनी नबिकेसम्म किसानको रकम तिर्न सकिँदैन। भुक्तानी नदिए आन्दोलन चर्काउँछौं चिनी बिकेपछि किसानको भुक्तानी दिने भनाइ किसानलाई मान्य नहुने उखु उत्पादक महासंघ नेपालका अध्यक्ष मैनालीले बताए। चिनी बिके बिकेन त्यसकोे ठेक्का किसानले लिएको छैन, उनले भने, उखु बिक्री गरेको रकम चाहियो। अब तुरुन्तै दिँदैन भने उद्योगी र सरकार विरुद्ध आन्दोलन चर्काउने किसानले निर्णय गरेका छन्। किसानलाई ढाँट्दै उद्योगी चिनी नबिकेको वहानाबाजी पुरानै रहेको किसानले बताएका छन्। सीमा कडाई गरिएको छ। बजारमा कहि पनि तस्करीको चिनी पाइँदैन। उद्योगीको गफ मात्रै हो, उखु उत्पादक महासंघ नेपालका केन्द्रीय सदस्य महाशंकर थिङले बताए। चिनी बिक्री गर्छन्। त्यो पैसा अन्य व्यापारमा लगाउँछन्। किसान ठग्छन्, उनले भने, नेपालमा चाहिनेभन्दा कमै उत्पादन हुन्छ। माग पूरा गर्न विदेशी चिनी नेपालमा वार्षिक २ लाख ५० हजार मेट्रिक टन चिनी माग हुने गरेको उद्योग, वाणिज्य तथा आपूर्ती मन्त्रालयको आपूर्ती व्यवस्थान शाखाकी उपसचिव उर्मिला केसीले बताइन्। वार्षिक करिब १ लाख ८० हजार मेट्रिक टन चिनी मात्र नेपालमा उत्पादन हुने गरेको छ, उनले भनिन्, ७० हजार मेट्रिक टन नपुग चिनी आयात गरेर व्यवस्थान गर्नुपर्छ। गत भदौ ३१ गते मन्त्रिपरिषद्ले नपुग चिनी आयात गर्ने निर्णय गरेको थियो। नेपालीको महान चाड दसैंतिहार र छठलाई लक्ष्य गरेर २० हजार मेट्रिक टन अन्य मूलकबाट आयात गर्न अनुमति दिएको थियो। त्यो चिनी खरिद भएको छैन। खरिद पक्रियामै छ। साल्ट ट्रेडिङ लिमिटेड र खाद्यान्न व्यवस्थान तथा व्यपार कम्पनीमार्फत ५० प्रतिशत राजस्व छुटमा माग पूरा गर्न प्रक्रिया चालिएको छ, सहसचिव केसीले भनिन्। मागभन्दा उत्पादन कम हुँदा कसरी चिनी बिकेन ? भन्दै किसानले उद्योगीमाथि प्रश्न तेर्साए। कोलेनिकामा अनुदान रकम उखु अनुदानको रकम किसानले छिट्टै पाउने कृषि तथा पशुपन्छी विकास मन्त्रालयअन्तर्गतको कृषि विकास महाशाखाका वरिष्ठ बाली विकास भोजराज काफ्लेले जनाए। जिल्लाको कोष तथा लेखा नियन्त्रण कार्यालयमा अनुदान रकम पठाइसकिएको छ, उनले भने, पहिलो किस्तामा ९१ करोड ८० लाख र व्यवस्थापन खर्च २४ लाख पठाइएको छ। ४० करोड अनुदान रकम दोस्रो किस्तामा अर्थ मन्त्रालयबाट माग गरेर पठाइने उनले बताए। अनुदान रकम प्रदानमा ढिलाइ भएको उनले स्वीकार गरे। वैशाखसम्म त उखु क्रसिङ हुन्छ। चिनी मिलले आपूर्ती गरेको किसानको विवरण पठाउनैमा ढिला गरिदिन्छ। त्यसैले अनुदान रकम बाँड्न ढिला हुन गयो, उनले भने।"
अन्तत: आलम जेलमा,"गौर : निलम्बित सांसद एवं पूर्वमन्त्री मोहम्मद अफताव आलम शुक्रबार जेल चलान भएका छन्। कर्तव्य ज्यान, ज्यान मार्ने उद्योग र विस्फोटक पदार्थसम्बन्धी मुद्दामा उनलाई रौतहट जिल्ला अदालतले थुनामा राखेर मुद्दाको पुर्पक्ष गर्ने आदेश दिएको हो। आठ दिन लामो थुनछेक बहसपछि न्यायाधीश दीपक ढकालको इजलासले आलमलाई थुनामा पठाएको हो। उनलाई गौर कारागार चलान गरिएको अदालतका स्रेस्तेदार गुणराज पराजुलीले बताए। मुद्दामा वादीका तर्फबाट १२ र प्रतिवादी आलमका तर्फबाट २८ कानुन व्यवसायीले बहस गरेका थिए। १२ वर्षअघि रौतहटको राजपुर फरहदवामा भएको बम विस्फोटनसम्बन्धी मुद्दामा उनलाई प्रहरीले गत असोज २६ गते पक्राउ गरेको थियो। पहिलो संविधानसभा निर्वाचनको अघिल्लो दिन २०६४ चैत २७ गते साँझ आलमको घरछेउमै उनका काका सेख इद्रिसको गोठमा बम विस्फोट भएको थियो। आलमकै निर्देशनमा बनाउन लागिएको बम विस्फोट हुँदा त्यसको छर्रा लागेर घाइते भएकालाई इँटाभट्टामा हालेर मारेको अभियोग उनीमाथि छ। चुनावमा बुथकब्जा गर्न ल्याइएका बम विस्फोटमा केही मारिएका थिए भने केही घाइते भएका थिए। विस्फोटबाट क्षति पुगेको गोठ तत्कालै मर्मत गरिएको थियो भने घाइतेलाई पोलिएको भनिएको इँटाभट्टा केही वर्षपछि बन्द भएको थियो। आलमलाई ३२ वर्ष कैद सजाय माग दाबीसहित कात्तिक १९ गते जिल्ला अदालत गौरमा तीनवटा मुद्दा दर्ता भएको थियो। कर्तव्य ज्यान मुद्दामा २० वर्ष, ज्यान मार्ने उद्योगमा १० र विस्फोटक पदार्थसम्बन्धी मुद्दामा दुई वर्ष कैद सजाय मागदाबी गरिएको थियो। यमुनामाई गाउँपालिका ४ का त्रिलोकप्रताप सिंह मारिएको भन्दै बाबु श्रीनारायण सिंह र ओसी अख्तर मारिएको भन्दै आमा रोक्साना खातुनले आलमविरुद्ध कर्तव्य ज्यान मुद्दा दिएका थिए। यस्तै सर्लाही गडैता२ का सफी अहमद र भारत सीतामणिका गौरीशंकर राम चमारले बम विस्फोटमा घाइते भएको भन्दै ज्यान मार्ने उद्योगमा उनीविरुद्ध जाहेरी दिएका थिए। आलमविरुद्ध प्रहरीले विस्फोटक पदार्थसम्बन्धी मुद्दा चलाएको छ। जिल्ला अदालतले आलमलाई मुलुकी फौजदारी कार्यविधि संहिता २०७४ को दफा ८० अनुसार कारागार पठाउन आदेश दिएको हो। अदालतले जाहेरवाला, पीडित र साक्षीको सुरक्षाका लागि प्रहरी प्रधान कार्यालय र जिल्ला प्रहरी कार्यालय रौतहटलाई आदेश दिएको छ। प्रहरी अनुसन्धानपछि जिल्ला न्यायाधिवक्ताको कार्यालयले बद्री सहनी, सेख फजलेहक, सगिर आलम, सेख जमुनई र गौरी शंकर साहविरुद्ध पनि मुद्दा चलाएको थियो। आलमबाहेक सबै आरोपित फरार छन्। २०६५ असार ३० गते महान्यायाधिवक्ताको कार्यालयले रोक्सना खातुन वादी रहेको मुद्दामा कोही कसैउपर मुद्दा नचल्ने र पर्याप्त प्रमाण भेटिए मुद्दा चलाउन सकिने निर्णय गरेको थयो। उक्त निर्णयपछि अर्का पीडित नारायण सिंहले सर्वोच्चमा पुनरावेदन गरेका थिए। सर्वोच्चले २०६९ जेठ १६ गते मुद्दाको गम्भीरतापूर्वक अनुसन्धान गरी प्रचलित कानुनबमोजिम कारबाही गर्न आदेश दिएको थियो। त्यसपछि फैसला कार्यान्वयन निर्देशनालयले जिल्ला प्रहरी कार्यालयलाई दोषीमाथि कारबाही प्रक्रिया थाल्न आदेश दिँदै आएको थियो। अदालतको आदेश नमानेको भन्दै पीडित पक्षले २०७३ मा जिल्ला प्रहरी कार्यालय रौतहटविरुद्ध मानहानि मुद्दा दायर गरेका थिए। त्यसपछि निर्देशनालयले २०७५ चैत ८ गते जिल्ला प्रहरी कार्यालयलाई ताकेता गरेको थियो। आलम असोज २६ गते बिहान गौर चन्द्रपुर सडक खण्डको इद्रिसगेट नजिकैबाट पक्राउ परेका थिए। को हुन् आलम ? राजपुर फरदवाका ५७ वर्षीय मोहम्मद अफताव आलम काका सेख इद्रिसको प्रभावबाट राजनीतिमा लागेका हुन्। बीएस्सीसम्म अध्ययन गरेका आलम रौतहट क्षेत्र नम्बर २ मा कांग्रेसका तर्फबाट चारपटक सांसद पदमा विजयी भएका थिए। विद्यार्थी जीवनदेखि नै राजनीतिमा लागेका उनी २०५४ सालमा भौतिक योजना तथा निर्माण सहायकमन्त्री, २०५७ मा वनमन्त्री, २०५८ मा भूमि सुधार र २०६५ मा श्रम तथा यातायातमन्त्री भएका थिए। आलम नेपाली कांग्रेसका पूर्व केन्द्रीय सदस्य तथा रौतहट जिल्लाका पूर्वसभापति हुन्। सम्पत्ति शुद्धीकरणमा पनि मुद्दा हत्या आरोपमा पक्राउ परेका निलम्बित सांसद आलममाथि सम्पत्ति शुद्धीकरण विभागले समेत छानबिन गर्ने भएको छ। विभागले आलमलाई उपस्थित गराउन जिल्ला प्रहरी कार्यालय रौतहटलाई पत्राचार गरेको छ। यसैबीच रौतहटको गौरमा शुक्रबार सुरक्षा व्यवस्था कडा बनाइएको जिल्ला प्रहरी कार्यालयले जनाएको छ। आलम पक्राउदेखि नै गौरमा सुरक्षा सजगता अपनाउँदै आएको स्थानीय प्रशासनले शुक्रबार ठूलो संख्यामा सुरक्षाकर्मी परिचालन गरेको छ।"
"दमौलीमा टिपर दुर्घटना : ७ घाइते, १ को अवस्था गम्भीर",दमौली : कास्की र तनहुँको सीमानामा भएका सवारी दुर्घटनामा ७ जना घाइते भएका छन्। तनहुँ शुक्लागण्डकीको कोत्रे खोला पुलमा भएको उक्त दुर्घटनाका घाइतेमध्ये एकको अवस्था गम्भीर छ। शनिबार बिहान ग १ ख ७८४७ नम्बरको टिपरको ठक्करबाट ग २ च ५४६९ नम्बरका टोयोटा जीप चालक युवराज भट्टराई गम्भीर घाइते भएका छन्। सोही टिपरले पोखराबाट दमौलीतर्फ आउँदै गरेको कारलाई ठक्कर दिँदा चालक प्रतिमा पोख्रेल पनि घाइते भएकी छन्। दुबैको मणिपाल शिक्षण अस्पतालमा उपचार हुँदैछ। कारसँगै सोही टिपरले जिपलाई समेत ठक्कर दिएको थियो। नम्बर नखुलेको अर्को जिप पनि क्षतिग्रस्त छ। सो जिपमा सवार ५ जना घाइते भएका छन्। उनीहरुको गण्डकी मेडिकल कलेजमा उपचार भइरहेको छ। टिपरले ओभरटेक गर्न खोज्दा दुर्घटना भएको प्रहरीले जनाएको छ।
दुईमाजु मन्दिरका पसल हटे,"काठमाडौं : दुईमाजु मन्दिर परिसरमा बनाइएका अवैध पसल हटाइएको छ। गुठी संस्थान, काठमाडौं महानगरपालिका र सम्पदा अभियान्ताको संयुक्त प्रयासमा पसल हटाइएको हो। पसल हटाएसंगै उक्त क्षेत्रमा व्यावसाय संचालन गर्न नदिन तालाबन्दी गरिएको छ। गुठी संस्थान शाखा कार्यालय काठमाडौंका प्रमुख शैलेन्द्र पौडेलले अस्थायी संरचनामा ताला लगाएका हुन्। त्यहाँ १७ पसल सञ्चालित थिए। शुक्रबार बिहान ११ बजेदेखि नै अनाधिकृत रूपमा सञ्चालन हुँदै आएका पसल हटाउन अभियान्ताहरु खुल्लामञ्चमा रहेको अस्थायी बसपार्क पुगेका थिए। मन्दिर परिसरमा तालाबन्दी भएपछि त्यहाँ व्यावसाय गर्दै आएकाहरूले क्षतिपूर्तिको माग गरेका छन्। सबै प्रक्रिया पुर्याएर व्यावसाय गरेको भन्दै उनीहरूले जिल्ला अदालतमा अमृता भट्टराईविरुद्ध मुद्दा दायर गरेका छन्। पसल हटाए पनि अदालतको फैसला नआएसम्म संरचना यथावत राख्ने काठमाडौं महानगरकी अनुगमन समिति प्रमुख तथा उपमेयर हरिप्रभा खड्गीले बताइन्। व्यावसायीलाई परेको मर्का हामीले बुझेका छौं, उपमेयर खड्गीले भनिन्, क्षतिपूर्ति दिलाउन सम्बन्धित वडाले मद्दत गर्नेछ। संस्थानका प्रमुख पौडेलले अदालतको फैसला अुनसार अघि बढ्ने बताए। अदालतले संरचना र पसल राख्न आदेश दिएमा हामीले रोक्न मिल्दैन, पौडेलले भने, त्यसबेलासम्मका लागि पसल मात्र हटाएका हौं। गुठीसंस्थान, महानगरपालिका, २८ वडा, व्यावसायी र अभियान्ताहरूको आपसी सहमतिमा मन्दिर परिसरमा रहेका पसल तत्कालका लागि हटाइएको हो।अदालतको फैसला नआएसम्म साँचो गुठीले जिम्मा लिने भएको छ। मन्दिर परिसरमा रहेका व्यावसायीका सबै सामग्रीको मुचुल्का राख्ने काम पनि भएको छ। कात्तिक ६ गते गुठी संस्थानले दुईमाजु परिसरमा पसल राख्ने सम्झौता खारेज गरेको थियो। मन्दिर परिसरमा सरसफाइ गर्ने जिम्मेवारी पाएकी अमृता भट्टराईले सम्झौता खारेज गर्न तिहारअघि नै गुठी संस्थानमा निवदेन दर्ता गराएकी थिइन्। कार्यव्यस्थता र अन्य विभिन्न समस्याका कारण सम्झौता अनुसार जिम्मेवारी वहन गर्न नसकेको भट्टराईको निवेदनमा उल्लेख छ। गुठी संस्थानबाट पसल राख्न गोरखा भिमसेन गाउँपालिका तान्द्राङ ७ की अमृता भट्टराईलाई पाँच वर्षको अनुमति दिएको थियो। ०७५ मंसिर २१ मा काठमाडौं महानगर२८ अन्तर्गत उक्त मन्दिर परिसरको खाली जग्गामा व्यावसाय गर्न भन्दै गुठी संस्थानबाट सम्झौता भएको हो। खुल्लामञ्चमा डोजर : पैसा फिर्ता गर्दै ठेकेदार, अर्को सटर खाेज्दै व्यवसायी खुल्लामञ्चमा रातारात फेरि ढलान टुँडिखेल जोगाउने अभियान मानव साङ्लोले घेरियो टुँडिखेल खुल्लामञ्च सँगैको दुईमाजु मन्दिरमा व्पापारीको मनपरी टुँडिखेलबाट अतिक्रमण हटाऔं"
काम नगर्ने ठेकेदारको फोटो गाडीमा,"दोलखा : खाडीचौरचरिकोट सडक अन्तर्गत मुडेचरिकोट सडकखण्डको स्तरोन्नतीमा बेवास्ता गर्ने ठेकेदारको फोटो सार्वजनिक सवारी साधनमा टाँसी विरोध गर्न सुरु गरिएको छ। दुई वर्षमा निर्माण सम्पन्न गर्ने गरी ठेक्का लिएको ठेकेदार कम्पनीले चार वर्ष बितिसक्दा पनि कालोपत्रे नगरेकोले ठेकेदारलाई नैतिक दबाव दिन दोलखा जिल्लाका स्थानीयले सार्वजनिक तथा निजी सवारी साधनमा काम नगर्ने ठेकेदारको फोटो टाँसी विरोध गर्न गरेका हुन्। स्थानीयले स्वस्फूर्त खर्च संकलन गरेर काम नगर्ने ठेकेदारलाई सबैले चिनुन् र थप नैतिक दबाव परेर सडक निर्माणमा चासो राखुन् भन्ने उद्देश्यले ठेकेदार कम्पनीका मालिकको फोटो टाँसी विरोध गरेका हुन्। शंकरमाली निर्माण सेवाका प्रोप्राइटर दिपक सापकोटाको फोटोसहितको ब्यानरमा कालोपत्रे सहितको बाटो कहिले बन्छ ? चार वर्षसम्म बाटो किन बनेन ? भनेर प्रश्न गरिएको नागरिक अगुवा चिरञ्जीवी मास्केले बताए। उद्योग वाणिज्य संघ, होटल व्यवसायी, पर्यटन व्यवसायी, फेन्सी संघ, इलेक्ट्रिक संघ लगायतका संघले अरनिको यातायात, रोल्वालिङ यातायात तथा निजी सवारी साधनमा विरोध स्वरुप फोटो टाँसेका हुन्। ठेकेदार सापकोटाले मुडेचरिकोट सडकखण्डको ३० किलोमिटर सडक दुई लेनको कालोपत्रेसहित दुई वर्षमा सक्ने गरी २०७२ भदौमा सम्झौता गरेका थिए। सम्झौता अवधि नाघेर थप गरिएको म्याद नाघेको पनि डेढ वर्ष भइसक्यो। काम भने ६० प्रतिशत मात्र भएको छ। यस अघि थपेको म्यादमासमेत सडकको निर्माण कार्यले उल्लेख्य प्रगति गर्न नसकेपछि सडक डिभिजन कार्यालय चरिकोटले मुडेचरिकोट सडकखण्डको ठेकेदार सकिल हेदरशंकरमालीसुनौला खिम्ति जेभीलाई दैनिक करिब चार लाखको दरले हर्जना तोकेको थियो। ३ जिल्लाका यात्रुले प्रयोग गर्ने खाडीचौरचरिकोट सडकको विभिन्न खण्डमा ठूलाठूला खाल्डा तथा धुलाम्मे हुँदा दैनिक हजारौं यात्रु र सडक आसपासका स्थानीयले सास्ती भोग्नु परिरहेको थियो। ठेकेदार कम्पनीको चरम लापरवाही, परामर्शदाताको गलत नियत र सडक डिभिजन कार्यालय चरिकोटको बेवास्ताका कारण काठमाडौँदेखि चरिकोटसम्मको १३३ किलोमिटरको दूरी तय गर्न १२ घण्टाभन्दा बढी समय लाग्ने गरेको छ। यात्रुको ज्यान जोखिममा पर्नुका साथै अत्यावश्यक सामग्री आयातको लागि जोखिमपूर्ण सडकको कारण चरम दुख भोग्नु परिरहेको थियो। भारतीय एक्जिम बैंकको करिब एक अर्ब २४ करोड ऋण सहयोगमा सिन्धुपाल्चोक जिल्लाको खाडीचौरदेखि चरिकोटसम्मको ५५ किलोमिटर सडक विस्तार आयोजनाले ढल तथा नालाको व्यवस्थापन नगरेकै कारण यात्रु तथा ढुवानीका साधनहरुले अनेकन सास्ती खेप्नु परेको छ। जीर्ण सडकका कारण पर्यटन व्यवसाय ठप्प बनेको छ।"
कोरला सडक ३ दिन बन्द,"जोमसोम : उत्तरदक्षिण जोड्ने राष्ट्रिय गौरवको आयोजना ,कालिगण्डकी करिडोरको जोमसोमकोरला सडक ३ दिनका लागि बन्द हुने भएको छ। जोमसोम कोरला निर्माणधीन सडकको तेश्रो खण्डमा सवारी आवागमन बन्द गरी बाटो निर्माण गर्नुपर्ने भएकाले करिडोरले ३ दिन सडक बन्द गर्ने जनाएको हो। कोरला सडक अन्तर्गत तेश्रो खण्डको १२ किलोमिटर सडक निर्माणको ठेक्का कान्छाराम कोशी एण्ड न्यौपानेले लिएको छ। चैलेदेखि भेनासम्मको खण्डमा पर्ने समरको भीर र झो खोलासम्मको सडक माथि ठुलाठुला कडा चट्टान भएकाले करिडोरले त्यहाँ बिस्फोटक पदार्थ प्रयोग गरी भीर फोर्न थालेको हो। सडक यथास्थितिमा खुल्ला रहँदा निर्माणमा बाधा पुग्ने उल्लेख गर्दै करिडोरले मंसिर ५ देखि मंसिर ७ सम्म ३ दिन सडक बन्द गर्ने निर्णय गरेको करिडोर सडकका आयोजना प्रमुख मुकुन्दराज अधिकारीले जानकारी दिए। उनका अनुसार केही महिना अघिदेखि समरको भीरमा ब्लास्टिङ गरी भीर फोर्न सुरु गरेको हो। जोमसोमदेखि कोरलासम्मको सबैभन्दा जोखिम सडकका रूपमा रहेको उक्त साविक सडकमा करिडोरले चट्टान काट्ने र सडकको ग्रेट मिलाउने काम सुरु गरेको हो। करिडोरले ७ दिन बन्द गर्नुपर्ने प्रस्ताव स्थानीय प्रशासन र सर्वपक्षीय भेलामा राखे पनि उपल्लो मुस्ताङीहरु जाडो छल्न बेशी झर्ने क्रम सुरु भइसकेकाले ४ दिन घटाइएको प्रमुख जिल्ला अधिकारी वेदप्रसाद अर्यालले जानकारी दिए। जोमसोमकोरला ११० किलोमिटर सडकलाई ७ खण्डमा विभाजन गरी काम सुरु भएको थियो। सडकको २ पटक म्याद थप भइसकेको छ भने पछिल्लो समय थपिएको म्याद असारमा सकिँदै छ। ११ मिटर फराकिलो ग्राभेल सडकको ४ खण्डको काम अन्तिम चरणमा छन् भने छोसेरदेखि कोरला १६ किलोमिटर सडक यस अघि नै करिडोरलाई हस्तान्तरण भइसकेको इन्जिनियर अश्मिनिकुमार यादवले जानकारी दिए। चराङदेखि छोसेर खण्डको काम सुस्त भएकाले अपेक्षा अनुसार सडकको प्रगति नभएको करिडोरले जनाएको छ। सडक निर्माण गर्ने सम्झौता गरेको कान्छाराम कोशी एण्ड न्यौपानेले ठेकेदारलाई जिम्मा लगाएको र उनीहरुले सडकको कामलाई अघि नबढाएकाले काममा प्रगति नभएको लोघेकर दामोदरकुण्ड गाउँपालिकाका अध्यक्ष लोप्साङ छोम्फेल विष्टले बताए। सडकको काममा ढिलो गर्ने कम्पनीलाई कारबाही गर्नुपर्ने अध्यक्ष विष्टको भनाइ छ। उनले सीमित उपकरण राखेर काम गरेजस्तो गर्ने तर कामलाई गति दिन निर्माण कम्पनी उदाशीन भएको आरोप लगाए। कन्टेक कान्छाराम फर्मको उक्त ठेक्का यसअघि पर्यटन सहायकमन्त्री धनबहादुर बुढाले लिएका थिए। उनीबाट काम नभएपछि अहिले अर्को पेटे ठेकेदारले काम थालेका छन्। उक्त खण्डमा जम्मा ३५ प्रतिशत सडकको काम सम्पन्न भएको छ। अध्यक्ष विष्टले उक्त खण्डमा मापदण्ड अनुसार आवश्यक उपकरणको व्यवस्था गर्न सुझाए। उपल्लो मुस्ताङमा हिउँदयाममा हिमपात हुने, चिसो शीतलहर छाउने भएकाले पुसदेखि फागुनसम्म काम गर्न सकिँदैन। उपल्लो मुस्ताङमा चिसो बढेकाले मजदुरसमेत अन्यत्र सरेका छन् भने मेशिनले गर्ने काम मात्र भइरहेको देखिएको छ।"
सीमा रक्षाका लागि जहाँ पनि जान्छौं,"रुपन्देही : नेपाली सेनाले नागरिकसँगको अन्तरक्रियालाई अघि बढाएको छ। सेनाजनता बीचको दूरी टाढा भएको चर्चा चलेकै बेला सेना नागरिकसँगको छलफलमा जुटेको हो। नागरिक र सैनिक सम्बन्ध मजबुद बनाउने भन्दै ११ जिल्लामा अन्तक्र्रिया गरिसकेको सेनाको श्रव्य दृष्य महाशाखा टोली शुक्रबार बुटवल आएको हो। प्रधानसेनापतिको निर्देशनमा नागरिक सैनिक अन्तर्क्रियाको अवधारणा महाशाखाले अघि सारेको छ। सेनाको गरुड दल गण बुटवलमा आयोजित कार्यक्रममा सेनाका आचारण, सीमा विवाद, सेना र नागरिक तथा सञ्चारमाध्यम बीचको सम्बन्धलगायतका विषय उठेका थिए। सीमा अन्तर्क्रियामा नेपाली सेनाका श्रब्यदृष्य महाशाखाका प्रमुख तथा महासेनानी ईश्वरकुमार श्रेष्ठले राज्यले जहाँ खटाए पनि नेपाली सेना पुग्ने बताए। सीमामा के भइरहेको, कस्तो भइरहेको छ र के गर्नुपर्छ भन्ने कुरा सेनाले गहन अध्ययन गरिरहेको हुन्छ, उनले भने। सेना जाने वित्तिकै सीमाको समस्या समाधान हुने होइन। कुटनीतिक रूपमा दुई मुलुकबीच पहल भइरहेको होला। महासेनानी श्रेष्ठले आचरणको कुरामा सेना सचेत रहेको बताए। तालिमको सुरुवातमै आचारणसम्बन्धी कक्षा हुन्छ। तलैदेखि हामीले सिकाएर आउँछौं। अन्तक्र्रियामा सञ्चारकर्मीले नेपाली सेनासम्बन्धी सूचना पाउन निकै कठिन भएको गुनासो गरेका थिए। सूचना दिन नमिल्ने गरुड दल गण बुटवलका गणपति ज्योतिकुमार थापाले बताए। अन्तर्क्रियामा विभिन्न संघसंस्थाका प्रमुख तथा प्रतिनिधि र सञ्चारकर्मीहरुको सहभागीता रहेको थियो। सहभागीले व्यारेक भित्रै मातहतका जुनियर कर्मचारीलाई गरिने विभेदपूर्ण व्यबहार, भाषाशैली सुधार गर्नुपर्ने, इतिहासको जगेर्ना गर्न र युवामा इतिहासको सचेतना जागृत गराउने काममा नेपाली सेनाले भूमिका खेल्नुपर्ने सुझाव दिएका थिए।"
एक एचआईभी संक्रमित : दुई बीमा लागू,"काठमाडौं : अब एक एचआईभी संक्रमितले दुई बीमा पाउने भएका छन्। उनीहरूले स्वास्थ्यसँगै जीवन बीमा पनि गर्न पाउने भएका हुन्। यसअघि संक्रमितहरूले एचआईभीएड्स लागेपछि जीवन सकियो भन्ने ठान्दै आएका थिए। तर, राष्ट्रिय एचआईभी तथा एड्स महासंघ नेपाल (एनएपीएन) को पहलमा अब एचआईभी संक्रमितहरूले दुइवटा बीमा गर्न पाउने भएका हुन्। सुरुमा स्वास्थ्य बीमामात्रै गर्न पाउने संक्रमितहरूले अब जीवन बीमा पनि गर्न पाउने एनएपीएनका अध्यक्ष राजेश दिदियाले जानकारी दिए। नेपाल सरकारले जीवन बीमाको लागि सहयोग गरेको भन्दै अब एक संक्रमित एक उद्यमशीलताको लागि पहल भइरहेको अध्यक्ष दिदियाले बताए। एचआईभी रोग होइन एउटा अवस्था हो। त्यसैले एचआईभी हुँदैमा जीवन सकिँदैन, उनले भने, नियमित औषधि सेवन गरे सामान्य मानिससरह जीवनयापन गर्न सकिन्छ। उद्यम गर्न सक्छन्। त्यसैले एनएपीएनले संक्रमितहरूको जीवन निर्वाह सुनिश्चित गर्न उनीहरूलाई उद्यमशीलता विकास गर्न जोड दिँदै आएको अध्यक्ष दिदियाले स्पष्ट पारे। यसै सन्दर्भमा एनएपीएनले शनिबार राजधानीमा एक संक्रमित : एक उद्यमशीलता, एक संक्रमित : दुई बीमा विषयक अन्तरक्रिया गरेको छ। नेपालमा एचआईभीको क्षेत्रमा सहयोग गर्दै आएका दातृ निकाय तथा कार्यरत संघसंस्थाका प्रतिनिधिहरूको उपस्थिति रहेको कार्यक्रममा सहभागी संक्रमितहरूले आफूहरूप्रति हेर्ने समाजको दृष्टिमा सकारात्मक परिवर्तन आए पनि आर्थिक क्षेत्रमा विकास गर्न नसकेको दुःखेसो पोखे। आफूहरूले केही उद्यम गर्न चाहे पनि आर्थिक सहयोग जुट्न नसकिरहेको उनीहरूको भनाइ थियो। स्वास्थ्य र जीवन बीमाले स्वस्थ जीवन सुनिश्चित भए पनि दैनिकी गुजार्न आर्थिक गतिविधिमा लाग्नुपर्ने आवश्यकता भएको उनीहरूको जोड थियो। त्यसै संक्रमितहरूको दैनिकी सहज बनाउन एक संक्रमितलाई एक उद्यमको व्यवस्था गर्नुपर्ने उनीहरूको माग थियो। कार्यक्रममा राष्ट्रिय एड्स तथा यौनरोग नियन्त्रण केन्द्रका निर्देशक डा अनुज भट्टचनले एचआईभी संक्रमितहरूको जीवन बीमा तथा निःशुल्क स्वास्थ्य बीमा कार्यक्रममा धेरैभन्दा धेरै संक्रमितहरूलाई समावेश भएको जानकारी दिए। यसले लुकेका संक्रमितहरूलाई समेत सार्वजनिक भएर आफ्नो जीवन सुनिश्चित गर्न सघाउ पुग्ने उनले विश्वास व्यक्त गरे। अति विपन्न संक्रमितहरूको आर्थिक अवस्थामाथि उकास्न उद्यमशील बनाउन सकिए ठूलो उपलब्धि हुनेछ, डा भट्टचनले भने, यसका लागि सबै मिलेर स्रोत पहिचान गरी योजना तर्जुमा गर्नुपर्र्छ। युएन एड्सका प्रतिनिधि कोमल बडालले एचआईभीलाई कहिल्यै पनि सामाजिक चुनौतीका रूपमा नहेरिँदा संक्रमितहरूको जीवन नसुध्रिएको बताइन्। यसलाई आयआर्जन तथा आर्थिक समस्यासँग सम्बन्धित गरी हेरिनुपर्ने उनको जोड थियो। एड्स हेल्थकेयर फाउण्डेसन (एएचएफ) नेपालका राष्ट्रिय कार्यक्रम व्यवस्थापक दीपक ढुङ्गेलले स्वास्थ्य तथा जीवन बीमा संक्रमितहरूको लागि जीवनदायी भएको बताउँदै उनीहरूलाई उद्यमशील बनाउन सकिए आफ्नो जीवन आफै हेर्न सक्षम हुने स्पष्ट पारे। नेपालमा ३२ हजार सात सय ३५ जना एचआईभी एड्स संक्रमित रहेको अनुमान गरिएको छ। जसमा पुरुष २० हजार दुई सय ९४ र महिला १२ हजार पाँच सय ६१ जना रहेका छन्। त्यस्तै एक हजार एक सय ९१ जना बालबालिका रहेका छन्। तर १३ हजार चार सय ४७ जना संक्रमितमात्रै एन्टीरेट्रोभाइरल औषधि (एआरभी) को पहुँचमा छन्। राष्ट्रिय एड्स तथा यौनरोग नियन्त्रण केन्द्रका अनुसार नेपालमा प्रत्येक वर्ष करिब एक हजार नयाँ एचआईभी संक्रमित थपिन्छन्। करिब दुई हजार जनाको एचआईभीएड्सको कारण ज्यान जाने केन्द्रले जनाएको छ।"
स्थानीयद्वारा २० टिपर नियन्त्रण,"उदयपुर : मापदण्डविपरीत खोलाको ढुंगा उत्खनन् गरिएको भन्दै उदयपुरको बेलका नगरपालिका४ लालबजारका स्थानीयले विरोध गरेका छन् । स्थानीयले ढुंगा लोड गरेर भारततर्फ लैजानेक्रममा २० वटा टिपर र एक जेसिवीलाई नियन्त्रणमा लिएका हुन् । शिसुवा र गिदेरी खेलामा अवैद्यरुपमा जेसिवी र टिपर प्रवेश गरी जथाभावी ढुंगा उत्खनन गरेको भन्दै स्थानीयले टेण्डर रद्ध गर्न माग गरेका हुन् । वडा नंम्बर ४ र ६ को सिमानामा रहेका दुई खोलाबाट तोकिएको मापदण्डभन्दा बढी उत्खनन् गरी रातारात ढुंगा ढुवानी गरेको स्थानीय दिनेश खड्काले बताए । बजारको उत्तरी भेगमा पर्ने महाभारत सामुदायिक वन क्षेत्रमा पर्ने खोलाबाट भूक्षय हुने गरी दुवै वडाको वस्तिहरुलाई नै जोखिममा पारेर नगरपालिकाले ढुंगा उत्खनन गर्न दिएको स्थानीयको आरोप छ । उनीहरुले वातावरणीय प्रभाव मुल्यांकन (आईई) गर्दासमेत आफुहरुलाई थाहा नदिई मनपरी ढंगले गरेको आरोप लगाएका छन् । खड्काले भने, आईई गर्दा चार किल्ला प्रमाणित गरी कहाँबाट कति निकाल्ने हो त्यो खुल्नु पर्ने हो, तर त्यसो नगरी ठेकेदार कम्पनीले नगरपालिकाको अनुमति भन्दै आफुखुशी ढुंगा उत्खनन गरेकाले त्यसविरुद्ध आवाज उठाएका हौँ ।' स्थानीय प्रेम अधिकारीले नगरपालिकाले ठेक्का लगाउने प्रकृया नै गलत भएको आरोप लगाए । उनले गैर कानुनीरुपले टेण्डर लगाइएकोले यसलाई बदर गरेर अर्को टेण्डर आह्वान गर्नु पर्ने बताए । स्थानीय माया ओलीले रातारात ढुंगा ओसारेको ओसारै गरेपछि प्राकृतिक विपत्तिबाट जोगाउन खोलामा टिपर प्रवेशमा रोक लगाएको बताइन् । नगरपालिकाले भने गिदेरी, सिसुवा, मुर्ति, जसुदा, बगुन्दा, कासेपा, सेती, धाराखोला र खडारीखोला ३ करोड ७६ लाखमा भदौ २३ गते दिपी कन्ट्रक्सन सिरहालाई ठेक्का दिएको मेयर दुर्गाकुमार थापाले बताए । उनले स्थानीयले तीन दिनदेखि टिपरमा अवरोध पुर्याएको बताए । मेयर थापाले वार्ताद्धारा समस्या समाधान गर्न स्थानीयलाई नगरपालिकामा बोलाएको बताए । यता स्थानीयले भने खोलामा नै वार्ता गर्नु पर्ने अडान राखेका छन् । वार्ताको लागि वातावरण मिलाउन प्रयास भए पनि नगर प्रमुख दुर्गा थापा नै बार्तामा बस्नु पर्ने विरोधकर्ताको अडानका कारण सहमति हुन नसकेको इलाका प्रहरी कार्यालय रामपुरका प्रहरी निरीक्षक रामचन्द्र साहले बताए ।"
जाडो छल्न दर्जन स्कुल बेसीमा,"जोमसोम : समुन्द्री सतहदेखि करिब ५ हजार मिटरको उचाइमा अवस्थित उपल्लो मुस्ताङमा सञ्चालित शैक्षिक संस्थाहरू घुम्ती कक्षा सञ्चालन गर्न बेसी झरेका छन्। हिमाली उच्च भूगोलस्थित उपल्लो मुस्ताङमा हिउँदसँगै तापक्रम घट्दै गएको र चिसो ह्वात्तै बढेकाले यी सामुदायिक तथा गुम्बा स्कुल बेसी झर्न बाध्य भएका हुन्। उपल्लो मुस्ताङको उत्तरी सीमावर्ती पालिका लोमान्थाङमा १० वटा सामुदायिक स्कुल र ४ वटा गुम्बा स्कुल छन्। शिक्षा विकास तथा समन्वय इकाई कार्यालय मुस्ताङका अनुसार लोमान्थाङ पालिकाका पूरै विद्यालय कात्तिक १३ गते घुम्तीका लागि बेसी झरेका हुन्। लोमान्थाङबाट झरेका स्कुलले २ समूह बनाएर विद्यार्थी अस्थायी मर्ज गरी घुम्ती कक्षाको व्यवस्थापन गरेका हुन्। जसअन्तर्गत दिव्यदीप मावि छोसेर, बालकल्याण आबि न्यानोल र सम्जुङ आबि सम्जुङ गरी ३ वटा स्कुलले कात्तिक १४ गतेबाट संयुक्त घुम्ती कक्षा सुरु गर्न पोखरा झरेका छन्। सोही पालिकाको दिव्यज्ञान आबि चुम्जुङ, सरस्वती न्याम्डो, भृकुटी किम्लिङ, वीरेन्द्र ठिंगर, जनप्रभात फुवा र बुद्ध आबि न्याङडोल गरी ६ वटा स्कुलले विद्यार्थी मर्ज गरी पोखराको हेम्जामा घुम्ती कक्षाको पढाइ सुरु गरेको शिक्षा विकास तथा समन्वय इकाई प्रमुख टंकराज बरालले जानकारी दिए। उनका अनुसार लोमान्थाङबाट झरेका २ घुम्ती समूह स्कुलले हिउँदे कक्षा सञ्चालन गर्न पोखरामा भवनसमेत बनाइसकेका छन्। लोमान्थाङ पालिकामा रहेका मञ्जु श्री गुम्बा, निफुक नाम्डोल गुम्बा, पाल नाम्ग्याल गुम्बा र महाकरुणा शाक्यापा गुम्बा गरी ४ वटा गुम्बा स्कुल पनि घुम्तीका लागि बेसी झरेको बरालले जानकारी दिए। उपल्लो मुस्ताङकै लोघेकर दामोदर कुण्ड गाउँपालिकाको ८ सामुदायिक स्कुलमध्ये ६ वटा स्कुल घुम्तीमा झरेका छन्। चराङ आबि चराङ, मराङ आबि मराङ, ढाक्मर आबि ढाक्मर, शालीग्राम आबि तांग्या, यारा आबि यारा र घारा आबि घारा गरी ६ वटा स्कुलका विद्यार्थी एकैठाउँमा मर्ज गरी घुम्ती कक्षा सञ्चालन गर्न बेसीमा झरेका हुन्। संयुक्त घुम्ती कक्षा सुरु गर्न कात्तिक १३ गते ६ वटा स्कुल बेसी झरेका हुन् भने जनज्योति आबि घिलिङ र घमी आबि घमी भने मंसिर १२ गते बेसी झर्ने घमी आबि घमीका प्रधानाध्यापक अमन धितालले जानकारी दिए। घमी र घिलिङका २ स्कुलले जारी शैक्षिक सत्र सकेर बेसी झर्ने बताएका छन्। लोमान्थाङ र लोघेकर दामोदरकुण्ड गाउँपालिकाबाट झरेका सामुदायिक स्कुलले जिल्लाकै समय तालिकाअनुसार जारी शैक्षिक सत्रको परीक्षा सञ्चालन गर्ने जनाइएको छ। घुम्तीमा रहेका सबै स्कुले पुस १ गते नयाँ शैक्षिक सत्रको पढाइ सुरु गर्ने बताइएको छ। मुस्ताङको बारागुङ मुक्तिक्षेत्र गाउँपालिकाको जननर्मल आबि छुसाङ र मुक्तिनाथ आबि पनि घुम्तीमा झरेको समन्वय इकाईले जनाएको छ। मुस्ताङको घुम्ती कक्षा सञ्चालन गर्ने विद्यालयलाई स्थानीय तहले समेत आवश्यक रकम छुट्याउने गरेको छ। नेपाल सरकारबाट स्वीकृति प्राप्त गरेका गुम्बा स्कुललाई सरकारले अनुदानवापत बर्सेनि बजेट विनियोजन गर्ने गरेको छ। यी गुम्बा स्कुललाई पाठ्यपुस्तक खरिद तथा शिक्षक व्यवस्थापन गराउन सरकारले रकम उपलब्ध गर्ने गरेको छ। जिल्लाका ८ गुम्बा स्कुलले सरकारी मान्यता प्राप्त गरेका छन्। यी स्कुलले सरकारले निर्धारण गरेको ५ वटा पाठ्यक्रम समावेश गर्नुपर्ने मापदण्ड तोकिएको छ। मुस्ताङमा ५४ वटा सामुदायिक स्कुल छन्। जसमा हिउँद यामको जाडो छल्न उपल्लो मुस्ताङका शैक्षिक संस्था बेसी झरे पनि बाँकी विद्यालय पुसदेखि माघमसान्तसम्म बन्द हुन्छन्।"
धरानमा विप्लवको चन्दा आत्तंक,"धरान : धरानमा चुनावी माहोल तातिएका बेला नेत्रविक्रम चन्द्र (विप्लव) नेतृत्वको नेपाल कम्युनिस्ट पार्टीका कार्यकर्ताहरुले व्यवसायी र जनप्रतिनिधिसँग जबरजस्ती चन्दा मागेका छन्। विप्लवका कार्यकर्ताले व्यपारी व्यवसायीसँग १५ देखि २० लाख रुपैयाँ तोकर चन्दा माग गरेका पीडित व्यवसायीहरु बताउँछन्। उनीहरूले लिखित पत्र पठाएर चन्दा मागेका छन्। धरानका एक व्यपारीले विपल्वका कार्यकर्ताले २० लाख रुपैयाँ चन्दा माग गरी पत्र पठाएकाले आफू केहि दिनदेखि तनावमा रहेको बताएका छन्। उनले पटक पटक विप्लवका कार्यकर्ताहरुले फोन गरी तोकिएको रकम चन्दा दिन माग गरेको तर, आफुले ५ हजारभन्दा दिन नसक्ने बताउँदै गुनासो गरे। उनीहरुले धरानका जनप्रतिनिधिहरुसंग समेत पत्र पठाएर चन्दा मागेका छन्। धरान १३ का वडाअध्यक्ष नेत्र काफ्ले विप्लवका कार्यकर्ताहरुले पत्र पठाएर आफूसंग चन्दा माग गरेको बताए। धरानका कतिपय व्यवसायीहरुलाई विप्लव कार्यकर्ताहरुले भेटेरै चन्दा माग्ने गरेका छन्। ठुलो रकम तोकेर चन्दा माग गरेपछि आफ्नो व्यवसय नै बन्द गर्ने अवस्थामा पुगेको अर्का व्यवसायीले बताए। सुरक्षा कारण भन्दै व्यवसायीहरुले पठाएको पत्र गोप्य राखेका छन्। सुनसरी उद्योग बाणिज्य संघले व्यवसायीलाई धम्क्याएर मोटो रकम चन्दा माग्नु गलत भएको बताए। उनले चन्दा माग गर्ने र नदिए धम्की दिने कार्य तत्काल बन्द गर्न आग्रह गरेका छन्। सुनसरीका प्रहरी प्रमुख एसपी यज्ञविनोद पोखरेलले विप्लव कार्यकर्ताहरुका गतिविधि नियन्त्रण गर्दै ५० भन्दा बढि कार्यकर्ता पक्राउ गरी मुद्धा चलाइएको बताए। उनले विप्लवका गतिविधि नियन्त्रणका लागि चौबिसै घण्टा प्रहरी परिचालन गरिएको छ।"
हात्तिको आक्रमणले बाबु छोराको मृत्यु,चितवन : जङ्गली हात्तिको आक्रमणमा परी माडीमा दुईजनाको मृत्यु भएको छ। हात्तिको आक्रमणबाट माडी नगरपालिका १ का ६० वर्षीय बाबुराम पौडेल र उनका ३५ वर्षीय छोरा राजु पौडेलको मृत्यु भएको भएको हो। इलाका प्रहरी कार्यालय माडीका अनुसार शनिबार बिहान बाँदरझुला जाने क्रममा माडी नगरपालिका ९ स्थित देउराली ओरालोमा हात्तीले आक्रमण गरेको थियो। उनीहरू सवार लु ३१ प २९११ नम्बरको मोटरसाइकलमा हात्तिले आक्रमण गरेको थियो। घटनाप्रति नेकपा अध्यक्ष एवम् पूर्वप्रधानमन्त्री पुष्पकमल दाहाल प्रचण्डले दुःख व्यक्त गरेका छन्।
रित्तिँदै पहाडका गाउँ,"अछाम : मंगलसेन नगरपालिका१३ की धौली धामीले दसैंतिहार रमाइलोसँग मनाइन्। ६७ वर्षीया धौली रमाउनुको कारण थियो चार वर्षपछि भारतबाट तीनै जना छोरा दसैंतिहार मनाउन घर आउनु। उनका छोरा भारतमा मजदुरी गर्छन्। छोराहरू घर आएपछि घरमा उल्लास छाएको थियो, तर त्यो धेरै टिकेन, धौलीले भनिन्। छोरालाई मंगलसेन बसपार्कसम्म पुयाउन आएकी धामीले भनिन्, छोराहरू हँसाउँदै आए, रुवाउँदै गए। छोराहरू फर्केर जाँदा उनमा बेसहारा हुने चिन्ता छ। गाउँमा उब्जनी हुँदैन। खेतबारी बाँझै छन्। छोराहरू भारत नजाँदासम्म घरमा चुलो बल्दैन, धौलीले भनिन्। नातिको सहारामा बस्दै आएकी तुर्माखाद गाउँपालिकाकी७६ वर्षीया धनी विकलाई अब एक्लै कसरी बस्ने भन्ने चिन्ता छ। उनले भनिन्, छोरी कामको खोजीमा भारत गइन्। घरमा अब म एक्लो भएँ। उनी छोरीको घरमा बस्दै आएकी छन्। सोही गाउँका कित्थु रानाका छोरा, बुहारी, नातिनातिना सबै भारत गए। जीवनको उत्तराद्र्धमा छोराछोरी भारत लागेपछि उनी पनि चिन्तामा छिन्। खेतबारी बाँझै छन्। अलिअलि यतै काम पाए जाँदैनौं भन्थे। काम नपाएपछि भारत जानुको विकल्प छैन, कित्थीले भनिन्। गाउँमा बिजुली पुगेको छ। कच्ची भए पनि मोटर बाटो छ। घरघरमा पानीका धारा छन्। तर, युवा गाउँमा बस्न इच्छुक छैनन्। दसैंतिहारका बेला रमाइलो भएका गाउँ अहिले सुनसान भइसकेका छन्, कित्थीले भनिन्। गाउँमा केटाकेटी र वृदावृद्धा मात्र भेटिन्छन्। खेतीपाती लगाउने सिजनबाहेकका महिनामा अछामका गाउँमा पुरुष भेट्टाउन मुस्किल पर्छ। हरेक घरका पुरुष कामको खोजीमा भारत जाने गरेको स्थानीय रतन भुलले बताए। उनले भने, भारतमा काम गरेर कमाएको पैसाले तराईमा घरजग्गा किन्ने धेरै छन्। पैसा कमाएर फर्केपछि उनीहरू उतै बसाइँ सर्छन्। गाउँ दिनप्रतिदिन सुनसान हुँदै छ। अछामका अधिकांश युवा रोजगारीको सिलसिलामा भारतका सुरत, पुना, मुम्बईलगायतका ठाउँमा जाने गरेका छन्।"
१० वर्षमा सबैलाई शिक्षा,"काठमाडौं : सबै बालबालिकालाई अनिवार्य शिक्षा दिने योजनासहित शिक्षा मन्त्रालयले दिगो विकास लक्ष्य (एसडीजी)को आधारपत्र तयार गरेको छ। सन् २०२० देखि २०३० सम्मको योजना समेटिएको उक्त आधारपत्र पारित गर्ने मन्त्रालयको तयारी छ। राष्ट्रिय योजना आयोगले तयार गरेको आधारपत्रअनुरूप अगाडि बढेको मन्त्रालयका सहसचिव दीपक शर्माले बताए। लक्ष्यअनुसार प्रगति भए वा नभएको विषयमा मध्यवर्ती समीक्षा हुने उनको भनाइ छ। सन् २०१६ देखि कार्यान्वयनमा आएको एसडीजीअन्तर्गत शिक्षाको प्रगति हेर्दा मन्त्रालयको योजनाअनुसार नतिजा आउनेमा शंका देखिएको छ। स्थानीय तहमा गएको माध्यमिक तहको शिक्षा योजना निर्माण तथा अनुगमनमा समस्या, शिक्षकको क्षमता विस्तार तथा गुणस्तर र अनुशासन कायममा समस्याले लक्ष्य हासिल गर्न चुनौतीपूर्ण रहेको विश्लेषण मन्त्रालयकै छ। एसडीजीले १७ वटा लक्ष्य निर्धारण गरेको छ। सबैलाई गुणस्तरीय तथा समतामूलक शिक्षा चौथो लक्ष्यमा छ। बालबालिका प्राथमिक शिक्षा हासिल गर्न तत्पर होऊन् भनेर मन्त्रालयले स्तरीय बाल विकास, स्याहार र पूर्वप्राथमिक शिक्षामा पहुँच सुनिश्चित गर्ने लक्ष्य लिएको छ। शैक्षिक सुविधा बालबालिका, अपांगता र लैंगिकमैत्री बनाइने भएको छ। कक्षा १ देखि ५ सम्मको भर्नादर ९८५ प्रतिशत छ। यसलाई शतप्रतिशत पुर्याउने योजना छ। दिगो विकास लक्ष्यको सुरुआती वर्ष २०७२ मा यस्तो दर ९६६ प्रतिशत थियो। प्राथमिक तह पूरा गर्ने अहिलेको दर ९०१ छ। सुरुआती वर्षमा ८०६ प्रतिशत थियो। यसलाई शतप्रतिशत पुर्याउने योजना आधारपत्रमा उल्लेख छ। कक्षा १ मा भर्ना भएका बालबालिकाको आधारभूत तह (कक्षा ८) पूरा गर्ने ८१५ प्रतिशतमा वृद्धि गरी ९५ पुर्याउने लक्ष्य छ। आधारभूत तहमा महिला शिक्षकको प्रतिशत ४२ बाट ५०, माध्यमिकको १८ बाट ३३ प्रतिशत पुर्याउने योजना छ। यी दुवै तहमा महिला शिक्षकको दर सुरुआती वर्षमा क्रमशः ३८ र १५१ थियो। शिक्षामा कुल बजेटको २० प्रतिशत रकम पुर्याइने सरकारी दाबी छ। सरोकारवालाले भने सरकारी योजनाअनुसार बजेट वृद्धि हुनेमा आशंका गरेका छन्। प्राथमिक तहमा भर्नायोग्य ३४ प्रतिशत बालबालिका विद्यालयबाहिर छन्। यसलाई शून्यमा झार्ने योजना सरकारको छ। विद्यालयबाहिर रहेका आधारभूत तहका ९ प्रतिशत बालबालिकालाई पनि शून्यमै झार्ने लक्ष्य छ। प्राविधिक शिक्षाको पहुँच विस्तार गर्ने, साक्षरता दर बढाउने, सबै विद्यालयमा विद्युत् तथा इन्टरनेट सुविधा पुर्याउनेलगायत व्यवस्था आधारपत्रमा समेटिएका छन्।"
चित्रकार पुनः छिरे भक्तपुर तलेजु,"भक्तपुर : भक्तपुरका चित्रकारहरु भक्तपुर तलेजुमा पुनः छिरेका छन्। चित्रकारी गर्न रकमीको रुपमा रहेका चित्रकारले पाँच वर्षअघि भक्तपुर तलेजु छाडेका थिए। तर यस वर्ष उनीहरु पुनः भक्तपुर तलेजु प्रवेश गरेका हुन्। तलेजु प्रवेशसँगै उनीहरुले तलेजुको मूलचोक सिंगार्न सुरु गरेका छन्। उनीहरुले मूलचोकका विभिन्न भित्तेचित्रमा रंग भर्दै सिंगार्ने काम अघि बढाएका हुन्। उनीले मूलचोकको चारैदिशामा रहेका मूल तथा सहायक ढोकाका दायाँबायाँ रहेका कलश र आँखा तथा अन्य चित्रमा रंग भरेका छन्। तलेजुका मूल नाइके नरेन्द्रप्रसाद जोशीले पाँच वर्षअघि तलेजु आउन छाडेका चित्रकार यसै वर्षदेखि पुनः आउन थालेको जानकारी दिए। उनीहरु तलेजुमा प्रवेश गरेसँगै पाँच वर्षदेखि रोकिएको मूल चोक सिंगार्ने काम पनि यसै वर्ष पुनः सुरु भएको मूल नाइके जोशीले बताए। उनका अनुसार तलेजुमा आवश्यक चित्रकारी गर्न तथा रंग भर्न चित्रकारहरुको दरबन्दीसहित रकमीको व्यवस्था थियो। तर पछि विविध कारणले त्यसले निरन्तरता पाउन सकेन। तैपनि यस वर्ष चित्रकारहरुको विश्वकर्मा गुठीको पहलमा उनीहरुले तलेजुमा प्रवेश गरेका छन्। विश्वकर्मा गुठीकै संयोजनमा तलेजुको मूलचोक सिंगार्ने काम गरिएको मूल नाइके जोशी बताउँछन्। गुठीका नाइके जीतबहादुर चित्रकार, पूर्णबहादुर चित्रकार र तेजबहादुर चित्रकारको पहलमा तलेजु मूलचोक सिंगार्ने काम भएको गुठियार मधु चित्रकारले जानकारी दिए। जसअनुसार मूलचोकका चार दिशामा रहेका १७ ढोकाका दायाँबायाँ रहेका ३४ वटा कलशमध्ये आठ वटामा रंग भर्ने काम सकिएको छ। बाँकी कलशमा पाँच वर्षअघि लगाइएको रंग फिक्का भइसकेका छन्। त्यस्तै मूलचोकको दक्षिणी लङस्थित तलेजु आगमछेंको दुई कलशमा सुनको मोलम्बा लगाइएको पित्तल मोडिएको छ। मूलचोकमा रहेका ३४ कलशमध्ये चारवटा विशेष कलाकारितायुक्त रहेका छन्। तीनखुट्टे ओडानमा अड्याइएको उक्त कलशमा दुई माछाको बीचमा श्रीपक्ष, त्यसको माथि फूलपाटी र शंख रहेका छन्। शंखमाथि गजुर रहेको छ। अर्को कलश भने सामान्य बुट्टेदार रहेको छ। त्यस्तै मूलचोकको उत्तरी लङस्थित श्रीखण्ड झ्यालको दायाँबायाँ रहेका घोडा र हात्तीको चित्रमा पनि आकर्षक रंग भरिएको छ। दुई खुट्टा टेकेको र अर्को दुई खुट्टा उचालेका रंगीन घोडा र हात्ती हेर्दा दौडन लागेको आभाष मिल्छ। घोडामाथि सिंहासनको चित्र र सिंहासनमा राजाको प्रतीक खड्गको चित्रांकन रहेको छ। घोडालाई हरियो रंग लगाइएको छ। हात्तीलाई भने सेतो रंग लगाइएको छ। सेतो रंगको हात्ती इन्द्रको बहान ऐरावत हात्तीको प्रतीक मानिन्छ। कलश, आँखा तथा अन्य चित्रसँगै घोडा र हात्तीमा चित्र भरिएपछि तलेजुको मूलचोक चित्ताकर्षक देखिएको मूल नाइके जोशी बताउँछन्। रंगले ती कलाकृति सबैको आँखामा परेको उनको भनाइ थियो। २० वर्षपछि पुनः बज्यो नाय्खिँ तलेजुका मूल नाइके जोशीले २० वर्ष रोकिएको नाय्खिं बाजासमेत यसैवर्षदेखि भक्तपुर तलेजुमा बजाउन सुरु भएको बताए। उनका अनुसार प्रत्येक महिनाको बढी चतुदर्शीका दिन नाय्खिँ बजाउँदै भक्तपुर नगरका निश्चित ठाउँमा बउ होवानिगु (पन्साउन) जाने प्रचलन २० वर्षपछि यसै वर्षदेखि सुरु भएको हो। त्यस्तै करिब आठ वर्ष रोकिएको म्वाहली (सहनाई) बाजासमेत भक्तपुर तलेजुमा बज्न थालेको उनले बताए। तलेजु तान्त्रिक देवी हुन्। साथै तलेजुको मुख्य प्रवेशद्वारदेखि अन्य क्षेत्रमा फोटो खिच्न मनाही छ। यहाँ हिन्दूहरुलाई मात्रै प्रवेश दिइँदै आएको छ। यहाँ प्रवेश गर्दा क्यामरा, मोबाइल, झोलासँगै छालाजन्य वस्तु सँगै लान निषेध छ।"
तस्बिरमा धान थन्क्याउने चटारो,"पोखरा : दसैं, तिहार सकिएसँगै पोखराका किसानहरु धान थन्क्याउने चटारोमा छन्। पोखराको बिरुवाफाँट, लेखनाथ, हेमजा, चाउँथेफाँट लगायतका फाँटमा किसानहरु धान काट्ने, चुट्ने, बत्ताउनेमा ब्यस्त छन्। कोही धानको कुन्यू लगाइरहेका छन् कोही चुट्ने र दाइँ राखेर थन्क्याउनमा व्यस्त छन्। असारमा रोपेको धान कात्तिकदेखि मंसिरसम्ममा पाकिसक्छ। धान पाकेसंगै किसानहरु धान थन्क्याउने चटारोमा हुन्छन्। कास्कीको हेमजा र लेखनाथका किसान आलु खेती गर्न अरु धानभन्दा छिटो पाक्ने हाइब्रीड धान लगाउने गर्दछन्। पोखराको बिरुवाफाँट, फेवा फाँटमा जेठोबुढो धान रोप्ने गरिन्छ। धान थन्कयाउने समयमा पानी पर्दा भने किसान चिन्तित छन्। पोखरामा धान थन्क्याउने चटारो तस्बिरमा।"
इलाममा बस र मोटरसाइलक दुर्घटना हुँदा १२ घाइते,इलाम : मेची राजमार्ग अन्तर्गत इलामको कोल्बुङ्ग र नेपालटारमा शनिबार सवारी दुर्घटना हुँदा १२ जना घाइते भएका छन्। मोरङको राजघाटबाट कन्याममा वनभोज खाएर फर्कँदै गरेको बस मेची राजमार्गको रोङ गाउपालिका ३ कोल्बुङमा शनिबार अपराह्न ४ बजे दुर्घटनामा हुँदा १० जना घाइते भएको प्रहरीले जनाएको छ। को १ ख ५३३८ नम्बरको बस दुर्घटना हुँदा १० जना घाइते भएको प्रहरी चौकी किटेनीका प्रहरी नायव निरीक्षक भोजकुुमार रञ्जितकारले जानकारी दिए। बस सडकबाट करिब १० मिटर तल उत्तानो परेको प्रहरीले जनाएको छ। घाइतेलाई उपचारका लागि झापा पठाइएको छ। यस अघि दिउँसो इलाम नगरपालिका १ नेपालटारमा भएको मोटरसाइल दुर्घटनामा दुईजना घाइते भएका थिए। इलामबाट राँके जाँदै गरेको मोटरसाइकल नेपालटारमा उछिट्टिएर घरको छानामाथि पुगेको थियो। मोटरसाइकलमा सवार सशस्त्र प्रहरी जवानद्वय सुनसरी महेन्द्रनगरका इन्द्र बस्नेत र इलाम राँकेका पहलमान मगर घाइते भएका छन्। उनीहरूको इलाम अस्पतालमा उपचार भइरहेको छ।
टुँडिखेलमा रोपियो खरिको बोट,"काठमाडौं : टुँडिखेल मैदानमा कुनै समय दुई ओटा खरीका बोट थिए। एउटा बोट राजनीतिक र प्रशासनिक आस्थासंग जोडिएको थियो। अर्कोले सांस्कृतिक पहिचान बोकेको थियो। त्यो इतिहास आज कहाँ छ? रुखसँग जोडिएका सांस्कृतिक चाडपर्वको अवस्था कस्तो छ? खरीबोटको अवशेष खोज्दै टुँडिखेल पुग्नेको मनमा यस्तै प्रश्न आउँछ। पुराना पुस्तासँग खरीबोटको सम्झना मात्र बाँकी छ। अनि नयाँ पुस्ता यसबारे पुरै अनविज्ञ छन्। अतिक्रमणको जालोमा फसेको टुँडिखेल स्वयम् पनि त्यही खरीबोटको छाया खोज्दै छ। शनिबार बिहान तिनै पुराना र नयाँ पुस्तालाई सम्बोधन गर्दै अकुपाई टुँडिखेलका अभियान्ताले खरीका बोट रोपेका छन्। राजनीतिक परिवर्तनसँगै साघुँरिदै गएको टुँडिखेलले पछिल्लो समय आफ्नो इतिहास र संस्कृतिक पहिचान गुमाउँदै गएको छ। टुँडिखेलयको यही साखलाई जोगाउन अभियान्ताका साथै नागरिक स्तरबाट खरीको बोट रोपिएको हो। अभियानका संयोजक विजय श्रेष्ठ भन्छन्, टुँडिखेलमा रहेको खरीको बोट काटिएको थियो। त्यसलाई पुनः जीवन दिन नयाँ रुख रोपिएको हो। नयाँ पुस्तालाई खरीबोटप्रति अपनत्व जगाउन १३ वर्षीया आरिया श्रेष्ठलाई पानीले विरुवालाई सिन्चित गर्न लगाइएको थियो। प्रकृति र संस्कृति बचाउनु पर्छ भन्दै गत हप्ताबाट सुरु भएको अकुपाई टुँडिखेल अभियानको दोस्रो हप्ता खरीको बोट रोपिएको हो। इसं १९२४ मा टुँडिखेलमा रहेको सोही खरीको बोट मुनि उभिएर चन्द्र शमशेरले दास मुक्ति घोषणा गरेका थिए। चौतारा शैलीको आकार दिइएको उक्त बोट भएकै स्थानबाट इसं १९३४ मा जुद्ध शमशेरद्वारा भूकम्प राहतको घोषणा भयो। नेपालमा राणा शासन सुरु भएपछि टुँडिखेल सैनिकहरुको परेड मैदान बन्दै आएको छ। १८४८ जंगबहादुर राणाले राजा राजेन्द्र शाहलाई चुनौती दिन यहि खरिबोटमा सैनिक उतारेका थिए। आफूलाई प्रधानमन्त्री घोषित गर्न वीर शमशेर १८८५ मा टुँडिखेल कै खरीबोट पुगेका थिए। साथै हिटलरको विरुद्धमा मित्रराष्ट्रहरुको सफलताको घोषणा र उत्सवको लागि पनि टुँडिखेलको खरीबोट प्रसिद्ध थियो। नेपालका प्रथम जननिर्वाचित प्रधानमन्त्री विश्वेश्वरप्रसाद कोइराला, नेता गणेशमान सिंहदेखि स्वतन्त्र भारतका प्रथम प्रधानमन्त्री जवाहरलाल नेहरु, बेलायती माहारानी एलिजाबेथ द्वितीयलाई समेत सोही खरीबोटमा अभिनन्दन गरिएको थियो। राणाको तर्फबाट कु भएमा सेनालाई परिचालन गर्ने थलो खरीबोट नै थियो। सर्वसाधारणलाई खेलकुद, व्यायाम गर्न खुला छोडिएको हालको टुँडिखेलको पछिल्लो भागमा एक मुखे ठिङ्ग उभिएको दुई खरीका बोट थिए। स्थानीय नेवार ती मध्ये एउटा बोटमालाई याकः सिमा (एक्लो रुख) भन्थे। यो रुख वरपर सांस्कृतिक गतिविधि हुन्थे। भोज खाने, गुठी मनाउने, गुरुमालाई भात खुवाउने कार्य हुन्थ्यो। वरिष्ठ वातावरणविद् तीर्थबहादुर श्रेष्ठ भन्छन्, यहाँ एक मुरी चामलको भात र एउटा सिंगै राँगाको मासु चढाइन्थ्यो। आफ्नो बालापन स्मरण गर्दै श्रेष्ठ भन्छन्, किलागलदेखि टुँडिखेलसम्म कतै नबिसाइ त्यो प्रसाद गुरुमापालाई खुवाउन ल्याउँथ्यौं। टुँडिखेल र खरीको बोट साँस्कृतिक आस्थासँग जोडिएको छ। नेवार समुदायले प्रत्येक वर्ष घोडाजात्रा (पाःचह्रे) मा गुरुमापा रहेको स्थानमा गुठी अजिमा, कंग अजिमा लगायतको खट साट्ने गर्छन्। श्रेष्ठ सानै छँदा टुँडिखेलमा अहिलेको जस्तो कोलाहल थिएन। यो निकै विशाल थियो। रातमा अँधेरो र सुनसान हुन्थ्यो। खरीको बोटमा गुरुमापा बस्ने भएकाले स्थानीयहरु त्यसलाई भूतप्रेतको संज्ञा दिन्थे। आफ्ना बच्चाहरुलाई त्यहाँ नजान सुझाउँथे। वास्तवमा गुरुमापा तिब्बतबाट आएका गुरु भएको विभिन्न लेखबाट पत्ता लाग्छ। गुरुमापा मोटोघाटो र अग्ला थिए। साथै उनलाई धेरै खानु पर्थ्यो। त्यसैले बच्चालाई तर्साउनु परेमा उनैको प्रतीक देखाइन्थ्यो। स्थानीय केटाकेटी गुरुमापालाई दुःख दिन खरीबोटसँगै दुई इँटा जोडेर जान्थे। भोलिपल्ट हेर्न आउँदा त्यो छुट्टिसकेको हुन्थ्यो। वास्तवमा गुरुमापा कुनै दैत्य नभएर काठमाडौं उपत्यकामा बुद्धधर्मका बारेमा जान्न र सिक्न आएको बताइन्छ। नागरिक अभियन्ताले काठमाडौंमा रहेको एक मात्र विशाल मैदान टुँडिखेललाई बचाउन अकुपाई टुँडिखेलको अवधारणा ल्याएका हुन्। राजनीतिक परिवर्तनसँगै सेना र सरकारद्वारा अतिक्रमणमा पर्दै आएको टुँडिखेललाई बचाउन यो अवधारणा ल्याइएको हो। खरीको बोट रोप्ने कार्यक्रम टुँडिखेलको मूर्तअमूर्त इतिहास र संस्कृति बुझाउने माध्यम बन्ने अभियान्ताहरु बताउँछन्। नागरिक स्तरबाट कात्तिक २३ गते शनिबार टुँडिखेल मानव साङ्लोले घेरिएको थियो। अबको तीन महिनासम्म प्रत्येक शनिबार टुँडिखेलसँग जोडिएर सचेतना अभियान संचालन गरिने अभियन्ताले बताएका छन्।"
सीमा अतिक्रमणले सुकुम्बासी,"वीरगन्ज : चार वर्षअघि नयाँ सीमास्तम्भ (पिलर) गाड्दा पिपरडारीवासीका जमिन भारततिर पर्यो। दुई बिघा खेत गुमाएपछि रामबहादुर राउत कुर्मी सुकुम्बासी भएका छन्। दुई बिघा जोतेर खाने मान्छे सुकुम्बासी भएको छु, भारततर्फ परेको बाँझो खेत देखाउँदै कुर्मीले भने, मजदुरी गरेर बालबच्चा पालिरहेको छु। दसगजा क्षेत्रमा दुवै देशका नापी विभागका अधिकारी सम्मिलित टोलीले २०७२ सालमा नयाँ सीमास्तम्भ गाडेको थियो। यो ठाउँ पर्साको जगरनाथपुर गाउँपालिका१ मा पर्छ। यहाँका १९ जना नेपालीको लालपुर्जा भएकै १० बिघा आठ कट्ठा १५ धुर जग्गा भारतीय भूमिमा परेको स्थानीयको भनाइ छ। भारतसामु नेपाल निरीह छ, उनले भने, नेपालको माटो सरकारले भारतलाई सुम्पिदिएको हो। नेपाली भूमि मिचिएपछि पीडित स्थानीयले विरोध गरेका थिए। तत्कालीन प्रमुख जिल्ला अधिकारी र प्रहरी अधिकारीले सीमाको विषय भएको भन्दै पीडितलाई थामथुम पारे। पुस्तौंदेखि भोगचलन गर्दै आएको र लालपुर्जा भएको भूमि रक्षाका लागि हामी जे पनि गर्न तयार थियौं, उनले भने, तर सीडीओ र सशस्त्र प्रहरीका सरहरूले विवाद नगर भन्दै हामीलाई थामथुम पार्नुभयो। हामी लाचार भएर बसेका छौं। अर्का स्थानीय जगदीश पाण्डेले ओरिया खोलाछेउको लालपुर्जा भएकै १० कट्ठा जग्गा गुमाए। नयाँ पिलर राखेपछि नेपाली भूमि मिचियो, उनले भने, सीमाको रखवालाले नै विवाद नगर भनेपछि हामीले के गर्न सक्छौं र ! भारतीयले नेपाली भूभागबाट दिनहुँ बालुवा निकालेर लगिरहेको उनले बताए। रोक्न जाँदा उनीहरूले पुलिसलाई बेल्चा र कोदालोले आक्रमण गरे, उनले भने, त्यसैले डरका कारण हामी आफ्नै भूमिमा पनि सितिमिति जाँदैनौं। ४२३ नम्बरको सीमास्तम्भ गाडिएपछि ललियादेवी चौधरीको दुई बिघा जग्गा भारततिर गयो। लालपुर्जा मसँग छ। मेरो पुर्खाले आर्जेको जग्गा हो, दृष्टिविहीन ललियादेवीले भनिन्, पिलर गाड्दैमा भारतको हुन सक्दैन। तत्कालीन प्रमुख जिल्ला अधिकारी सम्मिलित टोलीले भारतमा परेका जग्गाको लगत संकलन गरी मुआब्जाका लागि सरकारसँग पहल गर्ने आश्वासन दिएको थियो। पीडितले मुआब्जा होइन, जग्गैै फिर्ता पाउनुपर्ने अडान लिएका थिए। सीडीओले मुआब्जा दिलाउँछु भन्नुभएको थियो। हामीले मुआब्जा होइन, जग्गा फिर्ता चाहिन्छ भनेका थियौं, एक बिघा आठ कट्ठा जग्गा गुमाएका लक्ष्मण हजरा दुसादले भने, तर, चार वर्ष भयो न मुआब्जा पायौं न त जग्गा फिर्ता। हामीसँग लालपुर्जाबाहेक केही छैन। बुवाले किनेको खेत भारतीय भएको हेर्दा खुबलाल पाण्डेको मन कुँडिन्छ। उनले ६ कट्ठा जग्गा गुमाएका छन्। सरकारले नेपालीको जग्गा भारतलाई सुम्पिएर हामीलाई सुकुम्बासी बनाएको छ, उनले भने। नेपाल र भारत उच्चस्तरीय बैठकले तयार पारेको नक्साअनुसार नयाँ स्तम्भ राखिएको र पुराना मर्मत गरिएको पर्साका प्रमुख जिल्ला अधिकारी नारायणप्रसाद भट्टराईले बताए। त्यस क्रममा नेपालका केही जग्गा भारततर्फ र भारतको पनि केही जग्गा नेपालतर्फ परेको उनले सुनाए। पर्साको मात्रै समस्या होइन यो, उनले भने, देशभरकै समस्या हो। भारततर्फ परेका जग्गाको मुआब्जा वा क्षतिपूर्ति दिने अवस्था नरहेको उनको भनाइ छ। पर्साको करिब एक सय ७ किलोमिटर खुला सीमामा मुख्य र सहायक गरी एक हजार ७० सीमास्तम्भ छन्। भारतीय बजार जाँदैनन् नेपाली नयाँ सीमास्तम्भ राख्ने क्रममा पिपरडारी र भारतीय गाउँ गिदानी भंगाहाका बालुवा तस्करबीच झडप भएको थियो। त्यसपछि किनमेल गर्न भंगाहा गएका दुई नेपाली कुटपिटबाट घाइते भएका थिए। हामी किनमेल गर्न भंगाहा बजार जान्थ्यौं, कुर्मीले भने, सीमा विवादपछि कुटिने डरले हामीले भंगाहा बजार जानै छाडेका छौं।"
सीमानामा भारतको बोर्ड हटाएर नेपाली झण्डा फहराएपछि,"इलाम : सत्तारुढ नेकपाको भ्रातृ संगठन अनेरास्ववियुले सन्दकपुरको नेपाली भूमिमा भारतीय पक्षले राखेको बोर्ड हटाउँदै नेपाली झण्डा गाडेको छ। नेपाली भूमि मिचेर राखेको भारतीय बोर्ड हटाउँदै विद्यार्थीले नेपालको झण्डा फहराएका हुन्। विद्यार्थीले भारतीय सीमा सुरक्षा बल (एसएसबी) ले सीमामा पर्ने नेपाली भूभागमा फोटो खिच्न तथा निषेधित क्षेत्र लेखेको बोर्ड उखालेर फ्याकेको अनेरास्ववियुका केन्द्रीय सदस्य रवीन्द्र सुवेदीले जानकारी दिए। एसएसबीले सन्दुकपुरको सबैभन्दा अग्लो भूभागमा जाने बाटोमा उक्त बोर्ड राखेको सुवेदीले बताए। बिहानै सन्दकपुरको चुचुरोमा जाने क्रममा पर्यटकसहितलाई रोकेको देखेपछि एसएसबी र विद्यार्थीबीच ढुंगाहानाहानसमेत भएको सुवेदीले बताए। विद्यार्थीहरुले भारत विरोधी नारा जुलुस गर्दै नेपाली झण्डा गाँडेका हुन्। प्रदर्शनको क्रममा एसएसबीका एक जवान सामान्य घाइते भएका छन्। सुवेदीले भने, हामीले एसएसवीको सूचना बोर्ड हटायौँ र हाम्रो झण्डा राख्यौँ। त्यसपछि सन्दकपुरको चुचुरोमा पुगेका युवाहरुले नेपाली भूमिमाथिको अतिक्रमण तत्काल रोक्न दबाब दिनका लागि चर्का नारा लगाएका थिए। गाउँपालिकाले सन्दकपुरकै आहालटारमा निर्माण थालेको भ्यूटावरमा एसएसबीले हस्तक्षेप गर्दै निर्माण कार्य रोकेको थियो। भारतीय पक्षले सो क्षेत्र दशगजामा पर्ने भन्दै काम रोकेको पशुपतिनगरको शसस्त्र प्रहरीको बोर्डर अब्जरवेशन पोष्ट (बिओपी)का प्रमुख प्रहरी निरीक्षक पवन खड्काले जानकारी दिए। प्रदेश सरकारले पूर्वाधार विकास कार्यक्रम अन्तर्गत छुट्याएको रकमबाट सन्दकपुर गाउपालिकाको सन्दकपुर डाडामा करिब एक करोड रुपैया बारबरको पूर्वाधारको काम सुरु गरेपछि भारतीय पक्षले साउन अघिनै रोकेको थियो। प्रदेश सरकारले बनाउन लागेको भ्युटावर, पैदल मार्ग, प्रवेशद्वारलगायतका संरचना निर्माणमा भारतीय पक्षले अवरोध गरेको छ। नेपालतर्फ आहालटारमा निर्माण गर्न लागिएको आवासगृहमा पनि भारतीय पक्षले अवरोध गरेको छ। ३ करोड रुपैयाको लागतमा बन्ने आवस गृहका लागि टेण्डरसमेत भएको अवस्थामा भारत पक्षले सीमा यकिन नभएसम्म पूर्वाधार नबनाउन भनेपछि रोकीएको छ। रोङ गाउपालिकाको मेचीखोलादेखि सन्दकपुर सम्मको साडे ५२ किलोमिटर लामो सीमा क्षेत्रको विभिन्न स्थानमा अहिले पनि सिमा मिच्ने र स्थानीयलाई दुःख दिने काम भइरहेको स्थानीयको गुनासो छ।"
