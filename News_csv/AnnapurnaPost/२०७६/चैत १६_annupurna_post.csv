शीर्षक,विवरण
लकडाउनपछिको व्यवस्थापन,"विश्व महामारीका रूपमा पैलिएको कोरोना भाइरसका कारण पाँच दिनदेखि मुलुक लकडाउनमा छ। यो भाइरसविरुद्ध लड्ने र थप संक्रमण हुन नदिने प्रमुखमध्येको एउटा विकल्प हो। लकडाउन मात्र सबैथोक होइन। न्यूनतम सरकारी सेवाप्रवाह ठप्पप्रायः छ। किसानले उत्पादन गरेका तरकारी, फलफूल बारीमै कुहिन थालेका छन् भने कालोबजारी जाग्दोछ। लकडाउन बाध्यता हो तर योसँगै आमनागरिकको आधारभूत आवश्यकतामा सरकारले आँखा चिम्लन मिल्दैन। यतिखेर न्यूनतम र केही आधारभूत विषयमा सरकार असफल देखिन्छ। पहिलो कोरोना परीक्षण, जुन सरकारले विभिन्न प्राविधिक र व्यवस्थापनगत बाध्यताका कारण गर्न सकेको छैन। विश्व स्वास्थ्य संगठन (डब्लूएचओ) ले व्यापक परीक्षणलाई जोड दिंँदै आएको छ। तर परीक्षण काठमाडौंको टेकुमा सीमित छ। संक्रमणको लक्षण देखिएमा वा आशंका भएमा मात्र अस्पताल वा स्वास्थ्य संस्थाले परीक्षणका लागि टेकु पठाउने गर्छन्। तर अधिकांश संस्थाले कुनै बिरामी वा व्यक्तिलाई ज्वरो आयो भने पनि अस्पतालको ढोकाबाट भित्र छिर्न दिँदैनन्। शंका लागेमा वा लक्षण देखापरेमा तुरुन्त स्वास्थ्य संस्थामा जानोस् भन्ने आग्रह सुनेका आम नागरिकलाई सरकारले जिस्काएभैंं प्रतीत हुन्छ। अहिलेको विषम परिस्थितिमा उपचारका लागि आएका बिरामी वा सेवाग्राहीलाई विभिन्न बहानामा फर्काउने अस्पताल वा निजी स्वास्थ्य संस्थालाई सरकारले कारबाही गर्नुपथ्र्याे। पीपीई (सुरक्षा कवच), कीट वा अन्य उपकरण अभाव देखाउँदै बिरामी पन्छाउने हो भने परीक्षण र उपचार कहाँ गएर गर्ने ? महामारी पैलिंँदैछ भनेर डब्लूएचओले झन्डै तीन महिनाअघि नै सारा विश्वलाई चेतावनी दिएकै हो। नेपाल सरकार कोरोना नेपालमा प्रवेश गर्दैनझैं जस्तो गरेर बस्यो। स्वास्थ्यमन्त्री भानुभक्त ढकालले कोरोनाको उपचारका लागि क्वारेन्टाइनमा सरकारले राख्न सक्दैन, सबैले आफ्नो व्यवस्थापन आफैं गर्नुपर्छ,भनेर गैरजिम्मेवार अभिव्यक्ति दिए। स्वास्थ्यमन्त्री ढकालको यो अभिव्यक्ति आपत्तिजनक मात्र थिएन, सरकारले विश्व महामारीलाई हल्का रूपमा लिएको प्रतीत हुन्थ्यो। त्यही भएर क्वारेन्टाइनको व्यवस्थापन, कीट र पीपीई खरिदमा सरकार उदासीन भएको प्रष्ट छ। जब मन्त्रीको यस्तो अभिव्यक्ति आउँछ भने निजी अस्पताल र अन्य सरकारी स्वास्थ्य निकायले ज्वरो आएका बिरामी उपचारका लागि आउनेबत्तिकै खेद्न थाले। उनीहरूलाई मन्त्री ढकालले नै प्रोत्साहित गरे। सरकारले सबै निजी अस्पताललाई सरकारीकरण गरी जनस्वास्थ्यमा विचलन आउन नदिन सक्थ्यो, जसरी स्पेनले सबै निजी स्वास्थ्य सेवाप्रदायक निकायलाई निजीकरण गर्यो। अहिलेको संकट व्यवस्थापन गर्न नसक्ने स्वास्थ्यमन्त्रीलाई तत्काल बर्खास्त गरी विशेषज्ञलाई जिम्मेवारी दिँदा थप क्षति हुनबाट बच्न सकिन्थ्यो कि ? लकडाउनमा सबैभन्दा बढी प्रताडित वर्ग हो बिहान र दिउँसो काम गरेर बेलुकी पेट पाल्नुपर्ने नागरिक। यो वर्गप्रति सरकार पूरै उदासीन छ। घरभित्रै बस्नुपर्दा उनीहरूको आर्थिक जीविकोपार्जन ठप्प छ। के उनीहरू बाँच्नुपर्दैन ? यस्तै बेला हो राज्यले अभिभावकत्व लिने। तर सरकारको रवैया हेर्दा उसको ध्येय ती सीमान्त मजदुरवर्गभन्दा पनि ठूलाठूला टाइकुनहरूलाई कसरी ब्याज मिनाह र कर छुट दिने भन्नेमै सीमित देखिन्छ। सडकमा पेट पाल्नुपर्ने श्रमिक र मजदुरको तथ्यांक नै सरकारसित छैन। लोककल्याणकारी राज्यमा नागरिकप्रति सरकारको यो रवैया क्षम्य छैन। त्यसैगरी पूर्व घोषणा नै नगरी भएको लकडाउनले बीच बाटोमा थुप्रै स्वदेशी तथा विदेशी यात्रु र नागरिक फसेका छन्। उनीहरूको अवस्था पत्ता लगाई गन्तव्यमा पुर्याइदिनु सरकारको कर्तव्य हो। विदेशीलाई सरकारले उद्धार गर्न सुरु गरेको छ तर आफ्नै नागरिकलाई बेवास्ता गरेको छ। तसर्थ सरकारले लकडाउन व्यवस्थापनका लागि नगरी नहुने माथि उल्लिखित सरोकार तत्काल सम्बोधन गर्नुपर्छ, अनि मात्र सरकारप्रति जनताको विश्वास जागृत हुन्छ र कोरोनासँगको यो लडाइँमा जित हासिल गर्न सकिन्छ।"
सरकारको राहत प्याकेज : एक महिनाको घरभाडा र स्कूल शुल्क मिनाह,"काठमाडौं : सरकारले विश्व महामारीको रुपमा फैलिएको कोरोना (कोभिड१९) भाइरस संक्रमण र रोकथामका लागि भएको लकडाउनको अवधिका लागि विभिन्न राहत प्याकेज घोषणा गरेको छ। आइतबार बसेको मन्त्रिपरिषद् बैठकले विद्युत, खाद्यान्न, स्वास्थ्य उपचारलगायत विषयमा राहत घोषणा गरेको हो। सरकारले एक सय ५० युनिटसम्म विद्युत प्रयोग गर्ने ग्राहकलाई दुई महिना (फागुन र चैत) को विद्युत महसुलमा २५ प्रतिशत छुट दिने, खाद्य संस्थानले बेच्ने दाल चामललगायतका खाद्य वस्तुमा १० प्रतिशत छुट दिने निर्णय गरेको छ। सरकारको राहत र सहुलियत मजदुरदेखि वृद्धवृद्धासम्म र इमेल इन्टरनेटदेखि बिजुलीसम्मको छ। सँगै सरकारले निजी विद्यालयलाई चैत महिनाको शुल्क र सहरी क्षेत्रका घरबेटीलाई असंगठित श्रमिकले भुक्तान गर्नुपर्ने एक महिनाको भाडा मिनाहा गर्न भनेको छ। निजी विद्यालयले माद्यमिक तहसम्मको एक महिनाको शुल्कमध्ये आवासबाहेक अरु सबै प्रकारको शुल्क छुट गर्ने व्यवस्था मिलाउने, मन्त्रिपरिषद्का निर्णय सार्वजनिक गर्दै सरकारका प्रवक्ता सूचना तथा सञ्चार एवं अर्थमन्त्री डा युवराज खतिवडाले भने, सहरी क्षेत्रमा रहेका असंगठित श्रमिकले भुक्तानी गर्नुपर्ने एक महिनाको घरभाडा सम्बन्धित घरधनीलाई मिनाहा गर्न अनुरोध गर्ने, यसरी मिनाहा गरिएको घरभाडामा घरबहाल कर नलिने व्यवस्था गर्ने।' सरकारले मुलुकभर कोरोनाको सङ्क्रमण फैलने सम्भावना औँल्याउँदै लकडाउनको समय चैत २५ गतेसम्म थप गरेको छ। मन्त्रिपरिषद्को बैठकले सङ्क्रामक रोग ऐन, २०२० को दफा २ ले दिएको अधिकार प्रयोग गरी लकडाउनको समय थप गरेको हो। मन्त्रिपरिषद् बैठक : लकडाउन एक साता लम्बियो, राहत प्याकेज घोषणा भौतिक दूरी कायम गर्दै मन्त्रिपरिषद् बैठक मन्त्रिपरिषद् बैठकले चैत २५ गतेसम्म अन्तर्राष्ट्रिय उडान नगर्ने निर्णयसमेत गरेको छ। चैत १० लागू हुने गरी गरेको निर्णयमा समय थप गर्दै सरकारले चैत २५सम्म पुर्याएको हो। सरकारले व्यक्तिको आवागमन रोकिए पनि ढुवानीका गाडी नरोकिने प्रष्ट पारेको छ। नेपालमा कोरोना भाइरस संक्रमितको संख्या ५ पुगेको छ। त्यसमध्ये एकजना निको भएर डिस्चार्ज भएका छन् भने अन्य चार चनाको विभिन्न अस्पतालमा उपचार भइराखेको छ।"
कोरोना संक्रमण रोक्न गृहका १० निर्णय,"काठमाडौं : आइतबार गृहमन्त्रालयले विश्वव्यापी महामारीको रुपमा फैलिएको कोरोना (कोभिड१९) भाइरसको संक्रमण नियन्त्रण प्रयासका विषयमा विभिन्न निर्णय गरेको छ। गृहमन्त्री रामबहादुर थापा ꞌबादलꞌ अध्यक्षतामा आपूर्ति व्यवस्थापनलाई सहज बनाउने विषयमा छलफल गर्न बसेको बैठकले केही महत्वपूर्ण निर्णय गरेको हो। छलफलमा गृह मन्त्रालय र उद्योग, वाणिज्य तथा आपूर्ति मन्त्रालयका सचिव, महानगरपालिका तथा नगरपालिकाका प्रमुखज्यूलगायतको उपस्थिति थियो। बैठकले आपूर्ति व्यवस्थाको नेतृत्व स्थानीय तहले गर्ने, विक्री वितरण गर्दा न्युनतम एक मिटरको दूरी कायम गर्ने गरी स्थानीय तहले मापदण्ड बनाउनेलगायत विभिन्न १० निर्णय गरेको हो। निर्णय जस्ताको तस्तै : आपूर्ति व्यवस्थापनको नेतृत्व सबै स्थानीय तहले लिने । विक्री वितरण गर्दा न्यूनतम १ मिटरको दुरी कायम गर्ने ( ) गरी स्थानीय तहले मापदण्ड बनाउने । आपूर्ति व्यवस्थापनलाई सहज बनाउन प्रत्येक वडाका वडाध्यक्षको संयोजकत्वमा स्थानीय प्रहरीको प्रतिनिधित्व हुने गरी समिति गठन गर्ने । वडास्तरीय समितिले आफ्नो वडा भित्र रहेका हालको स्थितिमा रोजगारीको अभावमा गुजारा चलाउन नसक्ने व्यक्तिहरुको लगत संकलन गर्ने । स्टोर वा बिक्रेताले बिक्री गर्दा न्यूनतम दैनिक उपभोग्य वस्तुहरु रहने गरी   बनाई बिक्री वितरण गर्ने । हालको स्थितिमा रोजगारीको अभावमा गुजारा चलाउन नसक्ने व्यक्तिहरुलाई वडास्तरीय समितिले सहयोग स्वरुप न्यूनतम दैनिक उपभोग्य वस्तुहरुको  उपलब्ध गराउने । सहयोगको  बनाउदा ४ जना सम्म सदस्य भएको परिवार र ४ जना भन्दा बढी सदस्य भएको परिवारलाई पुग्ने गरी २ प्रकारको बनाउने । कुनै निकायसंघसंस्थाव्यक्तिले सहायता दिन चाहेमा सम्बन्धित स्थानीय तहमा सम्पर्क राख्नुपर्ने। स्थानीय तहले तोकेको मापदण्ड अनुसारका सहयोग सामग्रीहरु भएमा मात्र स्थानीय तहले स्वीकार गरी वडास्तरीय समिति मार्फत वितरण गर्ने । सो को विवरण अनिवार्य रुपमा सम्बन्धित जिल्ला प्रशासन कार्यालयमा पठाउने । सहायताको नाममा कसैले पनि चन्दा उठाउन वा आफुखुसी सहायता वितरण गर्न नपाउने । वितरणमा दोहोरोपना हुन नदिने । उद्योग, वाणिज्य तथा आपूर्ति मन्त्रालयले दैनिक उपभोग्य वस्तुहरुको मौज्दात नियमित रुपमा अद्यावधिक गरी सार्वजनिक गर्ने ।"
अन्तर्राष्ट्रिय उडान वैशाख ३ गतेसम्म नहुने,"काठमाडौं : अन्तर्राष्ट्रिय उडान २०७७ वैशाख ३ गतेसम्म नहुने भएका छन्। उपप्रधान तथा रक्षामन्त्री ईश्वर पोखरेल संयोजकत्वको नोभल कोरोना (कोभिड१९) भाइरस सङ्क्रमण, रोकथाम तथा नियन्त्रणसम्बन्धी उच्चस्तरीय समन्वय समिति बैठकले यस्तो निर्णय गरेको प्रधानमन्त्री कार्यालयका सचिव रामनारायण बिडारीले जानकारी दिए । यसअघि सरकारले गरेको निर्णय कार्यान्वन गर्दै बैठकले अन्तर्राष्ट्रिय उडानलाई थप वैशाख ३ अर्थात् अप्रिल १५ तारिखसम्मका लागि स्थगित गरेको हो। बैठकमा समिति संयोजक उपप्रधान तथा रक्षामन्त्री पोखरेल, विभागीय मन्त्री, सचिव, सुरक्षा निकायका उच्च अधिकारी र सरोकारवालाको उपस्थिति थियो। प्रधानमन्त्री तथा मन्त्रिपरिषद्को कार्यालय सिंहदरबारमा बसेको समितिको बैठकमा कोरोना रोकथाम र नियन्त्रण गर्न सरकारले गरेको प्रयासबाट नागरिकलाई परेको प्रभावबारे विभिन्न कोणबाट छलफलसमेत भएको छ। कहिले अन्त्य होला कोरोना कहर यसअघि प्रधानमन्त्री केपी ओलीले चैत ७ गते राष्ट्रका नाममा सम्बोधन गर्दै सबै अन्तर्राष्ट्रिय उडान चैत ९ गतेदेखि १८ गतेसम्म स्थगित गर्ने निर्णय सुनाएका थिए । । ओलीले अत्यावश्यक बाहेक चैत ९ देखि २१ गतेसम्म सम्पूर्ण निजी तथा सार्वजनिक सेवा बन्द गर्ने घोषणा गरेका थिए । सरकारले चैत ११ गते भने 'लकडाउन'को निर्णय गरेको थियो ।"
महामारीमा मानवीयता देखाउन स्वास्थ्यकर्मीलाई शसांकको अपील,काठमाडौँ : नेपाली कांग्रेसका महामन्त्री डा शसांक कोइरालाले महामारीको प्रतिकुल परिस्थितिमा मानवीयता र संयम्ता देखाएर काम गर्न आग्रह गरेका छन् । पाँचबुँदे अपील जारी गर्दै उनले यस्तो आग्रह गरेका हुन् । चिकित्सक समेत रहेका कोइरालाले कुनै स्वास्थ्यकर्मी निश्चित भत्ताले भन्दा मानवीयताले अभिप्रेरित हुने भन्दै यस्तो परिस्थितिमा मानवीयता र साहस देखाउन आग्रह गरेका छन् । साथै नेपाली कांग्रेसले लकडाउनका बेला सरकारलाई साथ दिएको पनि उनको भनाइ थियो । तर स्वास्थ्यकर्मीका लागि पीपीइ उपलब्ध गराउन नसक्नु सरकारको कमजोरी र लाचारी भएको उनले औंल्याएका छन् । यसवाहेक उनले महामारीको अवस्थालाई आफूले नजिकबाट नियालेको उनले उल्लेख गरेका छन् । यस्तै कोइरालाले लकडाउनका बेला घरमा रहेका जनतालाई संक्रमणको आशंका लाग्नासाथ सावधानीपूर्वक परीक्षण केन्द्रमा पुर्याउन सरकारलाई आग्रह गरेका छन् । अन्य देशले हासिल गरेको सफलता र असफलताबाट सिकेर अघि बढ्नुपर्ने सबैको राष्ट्रिय कर्तव्य रहेको पनि उनको भनाइ थियो ।
"सुरक्षाकर्मी, स्वास्थ्यकर्मी र कर्मचारीहरुलाई अतिरिक्त सुविधा","विराटनगर : प्रदेश १ सरकारले कोरोना भाइरस विरुद्धको अभियानमा खटेका सुरक्षाकर्मी, स्वास्थ्यकर्मी र कर्मचारीहरुलाई अतिरिक्त सुविधा प्रदान गर्ने निर्णय गरेको छ। शनिबार मुख्यमन्त्री शेरधन राईको अध्यक्षतामा बसेको निर्देशन समितिको बैठकले सो निर्णय गरेको हो। चौविसै घण्टा खटिने सुरक्षाकर्मी र स्वास्थ्यकर्मीसहित अभियानमा खटिने कर्मचारीको हौसला बढाउन प्रदेश सरकारले सो निर्णय गरेको मुख्यमन्त्री शेरधन राईले बताए। यस्तै बैठकले कोरोना भाइरसको रोकथाम, प्रतिरक्षा र उपचारलाई प्रभावकारी बनाउन प्रदेश १ मा विभिन्न समिति गठन गरेको छ। मुख्यमन्त्रीको संयोजकत्वमा स्थानीय तह सम्पर्क, समन्वय, प्रचार प्रसार तथा जनचेतना समिति गठन गरेको हो। आन्तरिक मामिला तथा कानुन मन्त्री हिक्मतकुमार कार्कीको संयोजकत्वमा क्वारेन्टाइन, परिबहन व्यवस्था तथा सुरक्षा व्यवस्थापन समिति, सामाजिक विकास मन्त्री जीवन घिमिरेको संयोजकत्वमा आइसोलेसन तथा विशिष्टिकृत अस्पताल एवं प्रयोगशाला सञ्चालन तथा व्यवस्थापन समिति गठन भएको छ। यस्तै उद्योग, पर्यटन, वन तथा वातावरण मन्त्री जगदिशप्रसाद कुसियैतको संयोजकत्वमा दैनिक उपभोग्य वस्तु आपूर्ति व्यवस्थापन समिति गठन भएको छ। गठन भएका समितिहरुमा सम्बन्धित निकायका प्रतिनिधि सदस्य रहेका छन्। बैठकले प्रदेश सभाका सदस्यहरुलाई आफ्नो निर्वाचन क्षेत्रमा कोरोना विरुद्धको अभियानको संयोजन र अनुगमनको काम गर्ने निर्णय गरेको छ। सुरक्षा समितिलाई १ करोड ६८ लाख मुख्यमन्त्री शेरधन राईको अध्यक्षमा शनिबार बसेको कोरोना जनसुरक्षा कोष, कोष सञ्चालक समितिको बैठकले प्रदेशका सुरक्षा समितिहरुलाई १ करोड ६८ लाख रकम उपलब्ध गराउने निर्णय गरेको छ। कोष सञ्चालक समितिको बैठकले नेपाली सेनालाई क्वारेन्टाइनको सम्पूर्ण व्यवस्थापनको जिम्मेवारी, प्रदेशभित्रका जिल्ला प्रशासन कार्यालयहरुलाई क्वारेन्टाइनसम्म र कोरोना अस्पतालसम्म पुर्याउने जिम्मेवारी पनि तोकेको छ। त्यस्तै नेपाल र प्रहरी र सशस्त्र प्रहरी बललाई अस्पताल र क्वारेन्टाईन क्षेत्रको सुरक्षा गर्ने, संक्रमितहरुको सुरक्षा र लकडाउनलाई प्रभावकारी रुपमा कार्यान्वयन गराउने जिम्मेवारी तोकेको छ।"
कोरोना रोकथाम र नियन्त्रण उच्चस्तरीय समितिका ६ निर्णय,"काठमाडौं : उपप्रधान तथा रक्षामन्त्री र्ईश्वर पोखेरलको संयोजकत्वको नोभल कोरोना (कोभिड१९) भाइरस सङ्क्रमण, रोकथाम तथा नियन्त्रणसम्बन्धी उच्चस्तरीय समन्वय समिति बैठकले आइतबार केही महत्वपूर्ण निर्णय गरेको छ। समितिले अन्तर्राष्ट्रिय उडान २०७७ वैशाख ३ गतेसम्म रोक्नेदेखि विदेशबाट फर्किएर सम्पर्कमा नआउने, क्वारेन्टिनमा नबस्नेलाई संक्रामक रोग नियन्त्रण ऐन अनुसार कैद सजाय गर्नेसम्मका निर्णय गरेको हो। प्रधानमन्त्री तथा मन्त्रिपरिषद् कार्यालय सिंहदरबारमा बसेको उच्चस्तरीय समन्यव समिति बैठकले चीनबाट ल्याइएको औषधि र स्वास्थ्य उपकरण, पोर्टेबल पिसिआर मेसिन वितरण गर्ने निर्णय गरेको हो। चीनबाट पाँच थान पीसीआर मेसिन आइपुगेको छ। हाल चार प्रदेशमा ११ थान पठाउने निर्णय भएको छ। मागलाई ध्यानमा राखेर प्रदेश दुई, प्रदेश पाँच (नेपालगञ्ज वा बुटवलमा रहनेगरी) कर्णाली प्रदेश (सुर्खेतमा रहनेगरी), सुदूरपश्चिम प्रदेशमा गरि ११ थानका दरले चार थान तत्काल पठाइहाल्ने निर्णय गरेको सचिव नारायण बिडारीले जानकारी दिए। बाँकी एउटा काठमाडौंमा राख्ने र जहाँ आवश्यक पर्न सक्छ पठाउने निर्णय भएको बिडारीको भनाइ छ। धरानमा सुरु भइसकेकाले त्यसैबाट काम सुरु हुन्छ, उनले भने, अन्य स्थानमा आवश्यकताअनुसार सुरु गरिनेछ। यो पठाउने क्रममा एक हजार थान औषधि, उपकरण पठाउने निर्णयसमेत भएको उनले जानकारी दिए। त्यसैगरी अन्तर्राष्ट्रिय उडानलाई थप वैशाख ३ अर्थात् अप्रिल १५ तारिखसम्मका लागि स्थगित गरेको छ। यसअघि प्रधानमन्त्री केपी ओलीले चैत ७ गते राष्ट्रका नाममा सम्बोधन गर्दै सबै अन्तर्राष्ट्रिय उडान चैत ९ गतेदेखि १८ गतेसम्म स्थगित गर्ने निर्णय सुनाएका थिए।। ओलीले अत्यावश्यक बाहेक चैत ९ देखि २१ गतेसम्म सम्पूर्ण निजी तथा सार्वजनिक सेवा बन्द गर्ने घोषणा गरेका थिए। सरकारले चैत ११ गते भने लकडाउनको निर्णय गरेको थियो। समिति बैठकमा सहभागी मन्त्रीले लकडाउन एकसातासम्म थप्नुपर्ने प्रस्ताव गरेका छन्। यो विषयको टुंगो केही बेरमा बस्ने मन्त्रीपरिषद् बैठकले लगाउने छ। अन्तर्राष्ट्रिय उडान वैशाख ३ गतेसम्म नहुने चीनबाट ल्याएको स्वास्थ्य सामग्री चार प्रदेशमा पठाइने त्यसैगरी बैठकले भारतीय सीमा क्षेत्रमा रहेका नेपालीको अझै वोर्डरमा रहेको सूचना रहेकोले स्थानीय तहलाई निवार्य क्वारेन्टाइनमा राख्ने व्यवस्था मिलाउन निर्देशन दिने निर्णयसमेत गरेको छ। सँगै विदेशमा रहेका विद्यार्थीका सवालमा सम्बन्धित विद्यार्थीका अभिभावकमार्फत नेपाल राष्ट बैंकले खर्च पठाउनसक्ने व्यवस्था गर्ने विषयमा समेत निर्णय भएको छ।"
"मन्त्रिपरिषद् बैठक : लकडाउन एक साता लम्बियो, राहत प्याकेज घोषणा","काठमाडौं : कोरोना (कोभिड१९) भाइरस संक्रमण नियन्त्रण र रोकथामका लागि सरकारले थप एक साता लकडाउन गर्ने भएको छ। आइतबार साँझ बसेको मन्त्रिपरिषद् बैठकले लकडाउन चैत २५ गतेसम्म थप्ने निर्णय गरेको हो। सरकारले यसअघि चैत ११ गते बिहान ६ बजेदेखि चैत १८ गतेसम्म लकडाउन गर्ने निर्णय गरेको थियो। आइतबारको मन्त्रिपरिषद् बैठकले १८ गतेपछि २५ गतेसम्म लकडाउन थप्ने निर्णय गरेको सरकारका प्रवक्ता सूचना तथा सञ्चार एवं अर्थमन्त्री डा युवराज खतिवडाले जानकारी दिए । यो निर्णयसँगै चैत २५ गते राति १२ बजेसम्म लकडाउन हुने छ। सँगै मन्त्रिपरिषद् बैठकले विभिन्न राहत घोषणाको निर्णय गरेको छ । राहत र सहुलियतमा मजदुरदेखि वृद्धवृद्धासम्म र इमेल इन्टरनेटदेखि विजुलीसम्म रहेको छ । आइतबार साँझ ५ बजेपछि बसेको मन्त्रिपरिषद् बैठक राति ९ बजेसम्म चलेको थियो । बैठकले सरकारका सबै निकायले कोरोना भाइरससँग सम्बन्धित रहेर गरेका निर्णय कार्यान्वयन गर्न उच्चस्तरको कोभिड१९ क्राइसिस म्यानेजमेन्ट सेन्टर नामक टास्क फोर्स (सीसीएमसी )समेत गठन गरेको छ । नोभल कोरोना (कोभिड१९) भाइरस सङ्क्रमण, रोकथाम तथा नियन्त्रणसम्बन्धी उच्चस्तरीय समन्वय समितिका संयोजकसमेत रहेका उपप्रधान तथा रक्षामन्त्री ईश्वर पोखरेलकै संयोजकत्वमा टास्क फोर्स बनेको हो । याे फोर्समा गृहमन्त्री रामबहादुर थापा 'बादल', स्वास्थ्य तथा जनसंख्यामन्त्री भानुभक्त ढकाल, अर्थमन्त्री डा खतिवडा, उद्योग, वाणिज्य तथा आपूर्तिमन्त्री लेखराज भट्ट र संघीय मामिला तथा सामान्य प्रशासनमन्त्री हृदयेश त्रिपाठी सदस्य छन् । सँगै सरकारले यो टास्क फोर्समा सुरक्षा निकायका प्रमुखलाई समेत समेट्ने निर्णय बैठकले गरेको छ । 'टास्क फोर्सले सरकारले चाल्ने कदम, कार्यान्वयनको स्थिति र त्यसको विषयमा निरन्तर अनुगमन र कार्यान्वयनको काम गर्नेछ, पत्रकार सम्मेलनमा मन्त्री खतिवडाले भने । नेपालमा विश्वव्यापी महामारीको रुपमा फैलिएको कोराना भाइरसको संक्रमण पाँचजनामा देखिएको छ। जसमध्ये एकजना भने निको भएर डिस्चार्ज भइसकेका छन्। यसअघि उपप्रधान तथा रक्षामन्त्री र्ईश्वर पोखेरलको संयोजकत्वको नोभल कोरोना (कोभिड१९) भाइरस सङ्क्रमण, रोकथाम तथा नियन्त्रणसम्बन्धी उच्चस्तरीय समन्वय समिति बैठकले आइतबार केही महत्वपूर्ण निर्णय गरेको थियो। समितिले अन्तर्राष्ट्रिय उडान २०७७ वैशाख ३ गतेसम्म रोक्नेदेखि विदेशबाट फर्किएर सम्पर्कमा नआउने, क्वारेन्टिनमा नबस्नेलाई संक्रामक रोग नियन्त्रण ऐन अनुसार कैद सजाय गर्नेसम्मका निर्णय गरेको हो। प्रधानमन्त्री तथा मन्त्रिपरिषद् कार्यालय सिंहदरबारमा बसेको उच्चस्तरीय समन्यव समिति बैठकले चीनबाट ल्याइएको औषधि र स्वास्थ्य उपकरण, पोर्टेबल पिसिआर मेसिन वितरण गर्ने निर्णय गरेको हो। चीनबाट पाँच थान पीसीआर मेसिन आइपुगेको छ। हाल चार प्रदेशमा ११ थान पठाउने निर्णय भएको छ। मागलाई ध्यानमा राखेर प्रदेश दुई, प्रदेश पाँच (नेपालगञ्ज वा बुटवलमा रहनेगरी) कर्णाली प्रदेश (सुर्खेतमा रहनेगरी), सुदूरपश्चिम प्रदेशमा गरि ११ थानका दरले चार थान तत्काल पठाइहाल्ने निर्णय गरेको सचिव नारायण बिडारीले जानकारी दिए। त्यसैगरी अन्तर्राष्ट्रिय उडानलाई थप वैशाख ३ अर्थात् अप्रिल १५ तारिखसम्मका लागि स्थगित गरेको छ। यसअघि प्रधानमन्त्री केपी ओलीले चैत ७ गते राष्ट्रका नाममा सम्बोधन गर्दै सबै अन्तर्राष्ट्रिय उडान चैत ९ गतेदेखि १८ गतेसम्म स्थगित गर्ने निर्णय सुनाएका थिए।। ओलीले अत्यावश्यक बाहेक चैत ९ देखि २१ गतेसम्म सम्पूर्ण निजी तथा सार्वजनिक सेवा बन्द गर्ने घोषणा गरेका थिए। सरकारले चैत ११ गते भने लकडाउनको निर्णय गरेको थियो। त्यसैगरी बैठकले भारतीय सीमा क्षेत्रमा रहेका नेपालीको अझै वोर्डरमा रहेको सूचना रहेकोले स्थानीय तहलाई निवार्य क्वारेन्टाइनमा राख्ने व्यवस्था मिलाउन निर्देशन दिने निर्णयसमेत गरेको छ। सँगै विदेशमा रहेका विद्यार्थीका सवालमा सम्बन्धित विद्यार्थीका अभिभावकमार्फत नेपाल राष्ट बैंकले खर्च पठाउनसक्ने व्यवस्था गर्ने विषयमा समेत निर्णय भएको छ।"
भौतिक दूरी कायम गर्दै मन्त्रिपरिषद् बैठक,"काठमाडौं : कोरोना (कोभिड१९) भाइरको संक्रमण फैलिन नदिन आइतबारको मन्त्रिपरिषद् बैठक भौतिक दूरी कायम गर्दै बसेको छ। बैठकमा सहभागी प्रधानमन्त्री र मन्त्रिपरिषद् सदस्य सबै मन्त्री भौतिक दूरी कायम गर्दै बसेका हुन्। सबै मन्त्रीका लागि छुट्टाछुट्टै कुर्सी र टेबुलको व्यवस्था मिलाइएको थियो। कोरोनालाई विश्वव्यापी महामारीको रुपमा हेरिएको अवस्थामा मन्त्रिपरिषद बैठकमा समेत भौतिक दूरी कायम भएको हो। प्रधानमन्त्री केपी ओलीका प्रेस सल्लाहकार सूर्य थापाले बैठकमा भौतिक दूरी कायम भएको भन्दै तस्बिर सार्वजनिक गरेका हुन्। भौतिक दूरी कायम गर्दै बैठकमा प्रधानमन्त्रीसहित सबै मन्त्री मास्क लगाएर उपस्थित भएका छन्। मन्त्रिपरिषदको बैठक बालुवाटारस्थित सचिवालय हलमा निर्धारित भौतिक दूरी कायम गरी प्रधानमन्त्रीज्यू र मन्त्रीज्यूहरूले मास्क लगाएर नै बसेको छ, थापाले फेसबुकमा लेखेका छन्, पछिल्लो समय सधैजसो बालुवाटारमा बैठक बस्ने गरेको प्रधानमन्त्रीज्यूको निवास रहेको भवनस्थित बैठक कक्षमा स्थानको सीमितताले गर्दा पर्याप्त भौतिक दूरी मिलाउन सकिने गरी ठूलो हलमा बैठक गर्नुपरेको हो ।"
"अपरान्ह मन्त्रिपरिषद्को बैठक : राहतको विशेष प्याकेजको तयारी, लकडाउन लम्बिनसक्ने",काठमाडौं : आइतबार अपरान्ह मन्त्रिपरिषद् बैठक बस्ने तयारी भएको छ। आइतबार अपरान्ह प्रधानमन्त्री निवास बालुवाटारमा मन्त्रिपरिषद् बैठक बस्ने तयारी रहेको प्रधानमन्त्रीका प्रेस सल्लाहकार सूर्य थापाले जानकारी दिए। यसअघि कोभिड१९ संक्रमण रोकथाम तथा नियन्त्रण उच्चस्तरीय समन्वय समितिको बैठक आइतबार दिउँसो १ बजे सिंहदरबारमा बस्नेछ । त्यो बैठकले राहतको प्याकेजसहित एउटा कार्ययोजना तयार पार्ने र त्यसलाई मन्त्रिपरिषद बैठकबाट पारित गरेर घोषणा गर्ने तयारी भएको स्रोतले जानकारी दिएको छ। विश्वभर फैलिएको नोबेल कोरोना भाइरस कोभिड१९ को संक्रमणपछि सरकारले गत मंगलबारबाट एकसाताका लागि देशभर लकडाउनको घोषणा गरेको थियो। संक्रमण बढ्दो भएकोले लकडाउनको अवधि थपिनसक्ने संभावना छ। एकैपटक दुई हप्ता थप्ने कि पहिलो चरणमा एक हप्ता थपेर पछि लम्बाउने भन्नेबारेमा छलफल भइरहेको छ। बैठकबाट कोरोना महामारीविरुद्ध लड्न सरकारबाट महत्वपूर्ण निर्णय आउने अनुमान गरिएको छ। सरकारले घोषणा गरेको लकडाउनको अवधि सोमबार सकिँदै छ। कोभिड१९ का नयाँ संक्रमित फेला परिरहेकाले उच्चस्तरीय समन्वय समितिले निर्णय गरी क्याविनेट बैठकबाट पारित गरी लकडाउनको अवधि थप्ने सम्भावना देखिन्छ।
कोरोना नियन्त्रण : विदेशबाट आएका ४ सय ६६ जनाले क्वारेन्टाइनमा बस्नै मानेनन्,"दमौली : लकडाउनअघि तथा पछिसम्म पनि विभिन्न मुलुकबाट गृह जिल्ला आउनेको संख्या रोकिएको छैन।हालसम्म कोरोनाको प्रकोप यता संक्रमित देशबाट आउनेको संख्या बढे पनि उनीहरु कोही पनि सरकारी व्यवस्थापनमा राखिएको क्वारेन्टाइनमा बस्न मानेका छैनन् । कोरोना प्रभावित खाडीदेखि छिमेकको भारत, बंगलादेश र केही युरोपेली मुलुकबाट समेत गरी यस बीचमा घर फर्किनेको संख्या बढेर ४ सय ६६ पुगेको छ । तर उनीहरु कोही पनि सरकारी अस्पताल तथा स्थानीय तहले व्यवस्थापन गरेको भनिएको क्वारेन्टाइनमा छैनन् । बंगलादेशबाट आएकी एक चिकित्सा विद्यार्थी दमौलीस्थित आफ्नो घर पनि नबसेर आफ्नै लगानीको कलेज भवनमा बस्दा केही स्थानीयले सुरुमा विरोध पनि गरे । तर पछि आफै सतर्कताका लागि अलग्गै बसेको बुझेपछि विरोध कम भयो । उनी अहिले पनि सोही कलेज भवनमा छन् । उनीबाहेक अरु जति पनि विदेशबाट आएका छन्, सबै घरमा नै छन् । अझ कतिपय त गाउँमा हिंडिरहेको र सरकारी टोलीबाट लुकेको सार्वजनिक भएको छ । ऋषिङ १ झापुटारमा खाडी राष्ट्र कतारबाट आएका एक युवक प्रहरी खोज्न गएको थाहा पाए पछि आफन्तले नै लुकाएका कारण भेटिएनन् । सामान्य अवस्थाकै भए पनि घर परिवारले तथ्यांक दिने काममा नै असहयोग गरे पछि प्रहरी टोली रित्तै फर्कियो । कतिपय अवस्थामा परिवारको असहयोग र कतै स्थानीय तहको उदासिनताका कारण पनि जोखिमयुक्त क्षेत्रबाट आएका कोही पनि क्वारेन्टाइनमा छैनन् । यसले स्थानीयमा भने त्रास बढाएको छ । बन्दीपुर गाउँपालिकामा शुक्रबारसम्म पनि छिमेकी मूलुकबाट घर फर्कने आएको गाउँपालिकाको तथ्यांक छ । आएका मध्ये केही बिरामी पनि परे । तर पनि उनीहरुलाई क्वारेन्टाइनमा राख्ने झण्झट कसैले गरेन । जिल्लाबाट सरकारी टोली पनि ती बिरामीको जानकारी लिन पुग्यो । तर सामान्य झाडापखाला भएको भन्दै घरमै उपचारको जानकारी लिएर टोली फर्कियो । प्रमुख जिल्ला अधिकारी बद्रीनाथ अधिकारीले सामान्य स्वास्थ्य समस्या रहेको पाइएको बताए। गाउँपालिकाका अध्यक्ष पूर्णसिं थापाले घरमै उपचार भएको र होम क्वारेन्टाइनमा बिरामी राखिएको बताए । 'सामान्य बिरामीको घरमै उपचार भैरहेको छ,' उनले भने । जिल्लाभर सरकारी तथा गैर सरकारी क्षेत्रबाट गरी हालसम्म क्वारेन्टाइनका लागि भनि ८८ स्थान छुट्याइएको कोरोनासम्बन्धी मामिला हेर्ने जिल्ला स्वास्थ्य कार्यालयका अधिकारी शंकरबाबु अधिकारीले बताए । किन कोही पनि क्वारेन्टाइनमा नबसेको भन्ने प्रश्नमा उनले भने, 'खास स्वास्थ्य समस्या नदेखिएकाले स्थानीय तहले होम क्वारेन्टाइनमा राखेका हुन् ।' भीमाद नगरपालिकामा मात्र एक सय बढी यस्तो क्वारेन्टाइनमा छन् । यसले अवस्था सामान्य नै देखिए पनि स्थानीयमा त्रास छ । पदम थापाले भने, 'होम क्वारेन्टाइनमा भएकाहरु गाउँ र छिमकेमा हिंडिदिँदा त्यसले जोखिम बढाएको छ ।' प्रमुख जिल्ला अधिकारीले भने जिल्लामा आवश्यक सतर्कता नै रहेको दाबी गरे । गाउँ प्रवेशमा निषेध सरकारी व्यवस्थापनमा विश्वास नभएकैले जिल्लाभर नै टोल तथा गाउँमा नचिनेकालाई प्रवेशमा रोक लगाउन थालिएको छ । व्यास नगरपालिकाको वीरता टोलदेखि ऋषिङ गाउँपालिका, म्याग्दे गाउँपालिका लगायत विभिन्न तहका युवाले आफ्नो क्षेत्रमा आउने अपरिचितलाई प्रवेशमा रोक लगाएका छन् । होम क्वारेन्टाइनमा रहेका नै घुमफिर गर्ने त्रासमा पनि उनीहरुले गाउँमा प्रवेशमा रोक लगाएको देखिन्छ । व्यास ४ की वडा सदस्य बसुन्धरा घर्तीले भनिन्, 'बाहिरका मानिस आउँदा त्रास देखिएकैले युवाले बाटामै बार लगाएर निगरानी गरेका हुन् ।'"
"स्वास्थ्यकर्मी भन्छन्  सरकार, जोखिममा काम गर्दैछौं, सुरक्षा कवच चाहियो","भैरहवा : कोरोना संक्रमण बढ्दै गइरहेको अवस्थामा स्वास्थ्य सेवामा खटिएका स्वास्थ्यर्मीले आवश्यक स्वास्थ्य सुरक्षा साम्रगीको माग गरेका छन् । नेपाल सिएमए संघले स्वास्थ्य सेवामा खटिएका स्वास्थ्यकर्मीका लागि स्वास्थ्य सुरक्षा कवच पर्सनल प्रोटेक्टिभ इक्युपमेन्ट (पीपीई) को व्यवस्था गर्न माग गरेको हो । विश्वमा महामारीको रुपमा फैलिएको कोरोना भाइरस (कोभिड१९) को संक्रमणले देश नै लकडाउनको अवस्थामा रहेको र सिएमए स्वास्थ्यकर्मीले अति नै जोखिममा काम गरिरहेको हुँदा पीपीईको व्यवस्था गर्न संघले तीनै तहका सरकारसँग माग गरेको छ । 'अस्पतालमा विना स्वास्थ्य सुरक्षा कवच दिनहुँ विभिन्न प्रकारका बिरामीको स्वास्थ्य जाँच गर्दैछौं,' संघका केन्द्रीय उपाध्यक्ष गोपाल उपाध्ययले भने, ' तर हालसम्म पनि आवश्यक स्वास्थ्य सुरक्षा साम्रगी उपलब्ध गराइएको छैन ।' विपदको अवस्था सर्वसाधरणहरु सुरक्षित रुपमा घरमा बसेको अवस्थामा स्वास्थ्यकर्मीहरु ज्यान जोखिमा राखेर दिनरात खटेर आफ्नो धर्म निभाउदै आएको भन्दै उनले प्रश्न गरे के हामी स्वास्थ्यकर्मीहरुको परिवार छैन र ? संघका केन्द्रीय महासचिव लाल बहादुर खड्काले एक विज्ञप्ती जारी गर्दै नीजि स्वास्थ्य क्लिनिक संचालन गरेर स्वास्थ्य सेवा दिइरहेका स्वास्थ्यकर्मीलाई पीपीईको व्यवस्था गर्न माग गरेका हुन् । 'गाउँमा पहिलो उपचार गर्ने वा सल्लाह मागिने स्थान नै पारोमेडिक्स (सिएमए) स्वास्थ्यकर्मीको क्लिनिक हो, जारी विज्ञप्तीमा भनिएको छ, 'उक्त क्लिनिकबाट सेवा दिने सिएमए स्वास्थ्यकर्मीले आफु अति नै जोखिममा सेवा दिदाँ आवश्यक पर्ने सुरक्षा कवच पीपीई नपाएको गुनासो बढिरहेको छ ।' देशलाई अप्ठयारो परेको बेला सेवा दिने चाहना हुँदा हुँदै पनि क्लिनिक समेत बन्द गरी घरमै बस्ने स्थिति भएकोले स्वास्थ्य सेवा दिइरहेका स्वास्थ्यकर्मीहरुलाई पीपीईको व्यवस्था गर्नुपर्ने विज्ञप्तीमा उल्लेख छ । कोरोना संक्रमित बढ्दै गइरहेको अवस्थामा पनि जोखिममा बिरामीको उपचार गरिरहेका स्वास्थ्यकर्मीलाई सरकारले हाल सम्म स्वास्थ्य सुरक्षा कवच उपलब्ध गराउन सकेको छैन ।"
भोकमरीले राजधानीमै मजदुरको विचल्ली,"काठमाडौ : कटारी नगरपालिका ९ लिम्पटार उदयपुरका ५८ वर्षीय कीर्तिमान मगरातीका दुवै मृगौलाले काम गर्दैनन् । गत कार्त्तिक ३ गते यता हप्तामा दुईपटक बुधबार र शनिबार उनले मृगौलाको डायलाइसिस गराउँदै आइरहेका छन् । उनको डायलाइसिस सुमेरु अस्पतालमा हुँदै आएको छ । कालीमाटी सोल्टीमोडको छेउमै रहेको पूरानो घरमा उनको सानो एक कोठे डेरा छ । श्रीमती र कान्छो छोरा अनिलसँगै उनी त्यहाँ बस्छन्। श्रीमती उनको दिनभर हेरविचार गर्छिन्, छोरा अनिल साझ बिहान मुखमा माड लगाउने बन्दोवस्तका लागि डेराबाहिर निस्कन्छन् । कीर्तिमानको औषधी उपचारदेखि काडमाडौँको महंगो डेरा भाडा, बिहान बेलुकीको खाना सम्पूर्ण व्यवस्थापनको जिम्मा छोरा अनिलकै काँधमा छ । छोराको कमाइ पनि राम्रो छैन । मृगौला पीडित कीर्तिमान मगराती र उनकी श्रीमती । बिहान बेलुकी कालीमाटी तरकारी बजारभित्रै पेटी ठेकेदारले लगाउने ज्याला मजदुरी अनिलको नियमित आम्दानीको स्रोत थियो । अनिलले बिहानदेखि बेलुकीसम्म नङ्ग्रा खियाएपछि साँझ ठेकेदारले दिने थोरै पैसाकै भरमा मगराती परिवार काठमाडौंसँग जुध्दै आइरहेको थियो । कोरोना संक्रमणले अहिले विश्वब्यापी महामारीको रुप लिँदै गएपछि नेपाल सरकारले देशैभर लकडाउनको घोषणा गरेको छ । सरकारले लकडउनको घोषणा गरेको पनि एक साता हुन लाग्यो । थप लकडाउन गर्ने तयारीमा सरकार जुटेको छ । अब कति दिन लकडाउन लाग्छ , कहिलेसम्म लाग्छ ? त्यसको कुनै टुंगो छैन । अनिलले बिहानदेखि साँझसम्म हाडछाला खियाएर कमाएको पैसा सकिएको पनि चार दिन बितिसकेको छ । चैत १० यता अनिल घरबाट काम गर्न निस्कन सकेका छैनन् । उनलाई काम लगाउने पेटी ठेकेदार पनि अहिले सम्पर्कमा छैनन । जसका कारण अनिललाई बिरामी बाबुको उपचारदेखि बिहान बेलुकीको छाक टार्न नै मुश्किल पर्न थालेको छ । एउटा कोठाको घर भाडा महिनाको ५ हजार छ । परिवारलाई बिहान खाए बेलुकी के खाने ? भन्ने चिन्ताले पिरोलेको छ । बाबु कीर्तिमान पनि छोराको कमाइ नभएकोले चिन्तामा छन् । घर जाऔं कसरी जाने, सातामा दुईपटक अस्पताल धाउनु पर्ने छ, यही बसौं साँझबिहान के खाने ? असाध्यै समस्यामा पर्न थाल्यो, कहिले घरवेटीले थोरै चामल दिन्छन्, कहिले कसले, त्यसैबाट साँझबिहान मुस्किलले टार्नु परेको छ, त्यो पनि अव असम्भव हुँदै जान थाल्यो, भोकमरीले मरिने पो भइयो, कर्तिमानले अन्नपूर्णसँग भने । चुह्लो बाल्नै समस्या आएपछि उनको आँखा बन्द कोठाभित्रै रसाउन थालेका छन् ।कहिलेसम्म काम गरेर दुई चार पैसा कमाउन सक्ने छोरासहित घरभित्रै बन्दी बन्नुपर्ने हो ? बाहिर निस्कौं महामारीको डर छ, भित्रै बसौं भोकमरीले लैजाला जस्तो छ , निमुखलो कसरी जिवन धान्ने हो गाह्रो छ, किर्तिमानले पीडा सुनाए । उनको परिवार मात्र होइन, कालीमाटी सोल्टीमोडको सोही घरमा अन्य थप १३ मजदुरका परिवार पनि उसैगरी बसेका छन् । ओखलढुंगा, उदयपुर, रामेछाप, दोलखा, रोल्पा लगायतका जिल्लाबाट आएर दैनिक ज्यालादारी गरेर सोही घरमा १४ परिवार एकएक कोठा भाडामा लिएर बसेका छन् । घर बनाउने, लोडअनलोड गर्ने, भारी बोक्ने लगायतका काम त्यहाँ बस्ने सबैका दैनिक गुजारका माध्यम हुन् । तर एक सातादेखि काममा जान नपाउँदा उनीहरुमा विचल्ली परेका छन् ।"
रसुवाका पर्यटकीय क्षेत्रमा फसेका ३० पर्यटकको उद्धार,"रसुवा : लक डाउनपछि रसुवामा अलपत्र परेका ३० जना पर्यकटको उद्धार गरिएको छ। नोबेल भाइरस कोभिड१९ को त्रासका कारण सरकारले लकडाउन घोषणा गर्नुअघि नै पर्यकीय स्थलको भ्रमणमा रसुवा पुगेका पर्यटकहरुको उद्धार गरिएको हो । रसुवाको लाङटाङ बृद्धिम, चिलिमे, थुमनलगायतका क्षेत्रबाट ३० जना विदेशी पर्यटकलाई उद्धार गरिएको जिल्ला प्रहरी कार्यालय रसुवाले जनाएको छ । प्रहरी नायब उपरीक्षक इन्द्र सुवेदीका अनुसार तीन दिनको अवधिमा रसुवामा रहेका जर्मन, फ्रान्सलगायत अन्य देशका पर्यटकलाई स्थानीय तह र प्रहरीको समन्वयमा उद्धार काठमाडांै पठाइएका हो । उद्धार गरिएकामध्ये १९ चिनियाँ नागरिकलाई चीन पठाइएको बाँकलाई गाडीमार्फ काठमाडौं पठाइएको प्रमुख जिल्ला अधिकारी अर्जुन भण्डारीले जानकारी दिए। जिल्ला प्रशासन कार्यालय रसुवाका अनुसार हालसम्म ४७ जना विदेशी पर्यटकको विवरण अद्यावधिक भएको छ । पर्यटकीय क्षेत्रमा अलपत्र परेकालाई उद्वार गर्ने काम जारी नै रहेको प्रमुख जिल्ला अधिकारी भण्डारीले बताए। उद्वार गरिएका पर्यटक गन्तव्यसम्म पुगिसकेका थिए ।"
पाटन अस्पतालले सातामै गर्यो १०० पिपिइ उत्पादन,"काठमाडौं : कोभिड१९ को विश्वव्यापी सङ्क्रमण बढेसँगै नेपालले विशेष स्वास्थ्य सुरक्षा सतर्कता अपनाएको छ । सीमित स्रोत साधनबीच पनि सङ्कट समाधानका लागि पहल गरिरहेको छ । कोभिड१९ को अत्यावश्यक स्वाथ्यकर्मीलाई आवश्यक सामग्री व्यवस्थापनका लागि आन्तरिक र अन्तर्राष्ट्रिय जोहो गरिरहेको छ । आज मात्रै चीन सरकारको सहयोगमा १३ हजार केजी मेडिकल सामग्री ल्याइएको छ । चीनको सीमा नाकाबाट पनि औषधिमूलक सामग्री काठमाडौँ आइपुग्ने क्रममा छ । यसरी बाहिरी जोहोसँगै आन्तरिकरूपमा अत्यावश्यक सामग्री व्यवस्थापन भइरहेको छ । पाटन अस्पतालले यहाँ कार्यरत चिकित्सकको सुरक्षाका लागि गत सातादेखि आफैँले पर्सनल प्रोटेक्टिभ इक्युपमेन्ट (पिपिइ) बनाउन थालेकामा अहिलेसम्म झण्डै १०० थान कपडा तयारी गरिसकेको छ । तीमध्ये धेरै प्रयोगसमेत भइरहेको अस्पताल प्रशासनले जनाएको छ । अहिले काठमाडौँ उपत्यकादेखि उपत्यका बाहिरका अस्पतालमा समेत आवश्यक सामग्रीको अभाव रहेको छ । कोभिड१९ को सङ्क्रमण नेपालभित्र देखिन थालेसँगै निजी अस्पतालले रुघाखोकी लागेका बिरामीलाई समेत उपचार नगरेको गुनासो आइरहँदा यस अस्पतालले भने उपचारका लागि आवश्यक श्ययाको तयारीसँगै आवश्यक सामग्री उत्पादनसमेत शुरु गरेको हो । नेपालमा अहिलेसम्म पाँच बिरामीलाई रोग सङ्क्रमण पुष्टि हुँदा विभिन्न अस्पतालमा यी सामग्रीको अभाव भइरहेको छ । त्यो अभावको अवस्था आउन नदिन अस्पतालले भने आफैँ निर्माण शुरु गरेको हो । चीनमा रोगको सङ्क्रमण देखिएपछि नै यहाँ पिपिइ बनाउने योजना बनाइएको अस्पताल निर्देशक विष्णुप्रसाद शर्माले बताए। चीनमा देखिएसँगै अस्पतालले भोलि नेपालमा पनि सङ्क्रमण देखिन सक्छ भन्ने सोचेर तयारी शुरु गरेको थियो । उनले भने, 'नेपालमा नै सङ्क्रमित बिरामी देखिएपछि बनाउन शुरु गरिए पनि यसको तयारी पहिले नै गरिएको थियो ।' अस्पतालले अहिले यहाँ कार्यरत स्वास्थ्यकर्मीलाई नै आवश्यक भएकाले पिपिइ बनाउन शुरु गरिएको हो । यस अस्पतालमा अहिले पनि आइसोलेसनमा बिरामी भएकाले तिनलाई उपचारमा संलग्न चिकित्सकले पिपिइ प्रयोग गर्दै आएका छन् । अस्पतालमा पिपिइ बनाउन थालिएको भनेपछि धेरैले अरु अस्पतालका लागि पनि हो रु अस्पतालले बेच्नका लागि बनाएको हो र? भनी सोध्ने गरेको निर्देशक शर्माले बताउनुभयो । भविष्यमा यहाँका बिरामीलाई चाहिनेभन्दा बढी हुँदा अरु अस्पताललाई सहयोग पनि गर्न सकिने उनले बताए । उनले भने, 'अहिलेको उत्पादनको अवस्था हेर्दा अरुलाई दिन सकिने अवस्था भने आइसकेको छैन ।' अस्पतालले एक साताको अवधिमा अहिलेसम्म १०० पिपिइ निर्माण गरेको हो । यसलाई आगामी दिनमा पनि निरन्तरता दिइने अस्पतालको योजना छ । आवश्यक पर्ने सामग्रीको पहिले नै जोहो गरिरहेको अस्पतालले जनाएको छ । यो अस्पताललाई सरकारले कोभिड१९ को केन्द्र अस्पतालका रूपमा तोकेको छ । अस्पतालले सङ्क्रमित व्यक्तिलाई उसको अवस्थाअनुसार उपचारका लागि तयारी गरेको छ । रुघाखोकी र ज्वरोका कुनै पनि बिरामी अस्पताल पुगेपछि उसलाई छुट्टै राख्ने श्यया (आइसोलेसन बेड) को व्यवस्था गरिएको छ । यही श्ययामा बिरामीलाई सङ्क्रमण परीक्षण हुने गरेको निर्देशक शर्माले बताए । परीक्षणमा पोजेटिभ देखिँदा ती व्यक्तिलाई राख्ने छुट्टै १५ श्यया रहेको छ । बिरामीलाई यी श्ययामा नै उपचार शुरु हुनेछ । यस अस्पतालमा अहिलेसम्म परीक्षण भएका एक जना पनि बिरामीमा सङ्क्रमण देखिएको छैन । उनले भने, 'कुनै पनि समयमा सङ्क्रमित बिरामी आउन सक्छ भनी हामीले आवश्यक तयारी गरिरहेका छौँ ।' अस्पतालमा अहिले २० वटा सघन उपचार कक्ष रहेका छन् । कतिपय श्ययामा अहिले अरु रोगका बिरामी रहेका छन् । अरु रोगका बिरामीलाई व्यवस्थापन गर्दै कक्ष आवश्यक पर्दा कोभिड१९ का गम्भीर खालका बिरामीलाई उपचार गर्ने तयारी भइरहेको छ । उनले भने,'सघन कक्षको व्यवस्थापन कसरी गर्ने भनी हामी अहिलेदेखि नै तयारी अवस्थामा छौँ ।' तत्कालका लागि अस्पतालले गरेको व्यवस्थापन अपर्याप्त नभएको निर्देशक शर्माले बताउनुभयो । भविष्यमा माहामारीकै अवस्था आउँदा अपर्याप्त भए पनि अहिलेको अवस्था पर्याप्त हुने देखिएको छ । हब अस्पताल मात्रै नभएर जिल्लामा रहेका अस्पतालले पनि उपचारका लागि तयारी अवस्थामा रहनुपर्ने उनको भनाइ छ । उनले भने, 'सङ्क्रमित बिरामी एक ठाउँबाट अर्का ठाउँमा पुर्याउँदा फैलनसक्ने भएकाले त्यही स्वास्थ्य संस्थाले तयारी गर्न खाँचो छ ।' अस्पतालमा अहिले छ जना आइसोलेसनमा छन् । ती व्यक्तिलाई परीक्षण गरेर नेगेटिभ देखिएपछि मात्रै घर फर्काइनेछ । कोभिड१९ फैलन थालेदेखि अहिलेसम्म सङ्क्रण नेगेटिभ देखिएका ३२ जना घर फर्किएको अस्पतालले जनाएको छ । रासस सीबी अधिकारी"
चीनबाट ल्याएको स्वास्थ्य सामग्री चार प्रदेशमा पठाइने,"काठमाडौं : चीनबाट शनिबार ल्याइएको स्वास्थ्य सामग्री विभिन्न चार प्रदेशमा वितरण हुने भएको छ। उपप्रधान तथा रक्षामन्त्री र्ईश्वर पोखेरलको संयोजकत्वको नोभल कोरोना (कोभिड१९) भाइरस सङ्क्रमण, रोकथाम तथा नियन्त्रणसम्बन्धी उच्चस्तरीय समन्वय समिति बैठकले प्रदेशमा वितरण गर्ने निर्णय गरेको हो । प्रधानमन्त्री तथा मन्त्रिपरिषद् कार्यालय सिंहदरबारमा आइतबार बसेको उच्चस्तरीय समन्यव समिति बैठकले चीनबाट ल्याइएको औषधि र स्वास्थ्य उपकरण, पोर्टेबल पिसिआर मेसिन वितरण गर्ने निर्णय गरेको हो। चीनबाट पाँच थान पीसीआर मेसिन आइपुगेको छ। हाल चार प्रदेशमा ११ थान पठाउने निर्णय भएको छ। मागलाई ध्यानमा राखेर प्रदेश दुई, प्रदेश पाँच (नेपालगञ्ज वा बुटवलमा रहनेगरी) कर्णाली प्रदेश (सुर्खेतमा रहनेगरी), सुदूरपश्चिम प्रदेशमा गरि ११ थानका दरले चार थान तत्काल पठाइहाल्ने निर्णय गरेको सचिव नारायण बिडारीले जानकारी दिए। बाँकी एउटा काठमाडौंमा राख्ने र जहाँ आवश्यक पर्न सक्छ पठाउने निर्णय भएको बिडारीको भनाइ छ। धरानमा सुरु भइसकेकाले त्यसैबाट काम सुरु हुन्छ, उनले भने, अन्य स्थानमा आवश्यकताअनुसार सुरु गरिनेछ। अन्तर्राष्ट्रिय उडान वैशाख ३ गतेसम्म नहुने यो पठाउने क्रममा एक हजार थान औषधि, उपकरण पठाउने निर्णयसमेत भएको उनले जानकारी दिए।"
पशुपति आर्यघाटमा गरिब असहायको निःशुल्क शव जलाइने,"काठमाडौं : पशुपति क्षेत्र विकास कोषले गरिब र असहायलाई निःशुल्क शव जलाउन दिने भएको छ। कोषले मुलुक लकडाउन भएको अवस्थामा कसैले पनि असुविधामा पर्नु नपरोस् भनेर यस्तो सुविधा दिने जनाएको हो। काठमाडौं नक्साल बसेर ज्यालादारी गर्दै आएकी भक्तपुरकी २७ वर्षीया रिना श्रेष्ठ पतिको मृत्युपछि पशुपतिस्थित विद्युतीय शवदाह गृह पुग्दा रकम अभावमा समस्यामा परेको समाचार सार्वजनिक भएपछि कोषले यस्तो निर्णय गरेको हो। कोषले नियमअनुसार यसअघि पनि गरिब र असहायलाई निःशुल्क गर्दै आएको छ, कोषका कोषाध्यक्ष डा मिलनकुमार थापाले भने, विद्युतीय शवदाह गृहमा शनिबार भएको घटनामा कागजी प्रक्रियामा केही अस्पष्टता भएर हो, कोषले यस्तो अवस्थामा नियमबमोजिम सबैलाई निशुल्क गर्छ। उनका अनुसार, नियममा सम्बन्धित नगरपालिकाको हकमा वडा कार्यालय वा गाउँपालिकाले सिफारिस गरेको सन्दर्भमा कागजातका आधारमा निःशुल्क शव जलाउने सुविधा दिँदै आएको छ। अन्यथा के आधारमा कसरी दिने ? संभवत शनिबार त्यस्तै भएको हुनुपर्छ, थापाले भने, तर, मुलुक नै लकडाउन भएकाले अवस्था विचार गरेर सुविधा दिन्छौं। सबै कुरा खोज्ने कुरै भएन।"
सुरक्षा सामग्री तयार गर्दै डडेल्धुरा अस्पताल,"डडेल्धुरा : डडेल्धुरा अस्पतालले बिरामी जाँच गर्दा लगाउने व्यक्तिगत सुरक्षा सामग्री अस्पतालमै बनाउन थालेको छ । बजारमा चिकित्सकले प्रयोग गर्ने व्यक्तिगत सुरक्षा सामग्री पर्याप्तरुपमा नपाएपछि अस्पताले प्लास्टिकका गाउन, क्याप, बनाउन थालेको हो । कोराना भाइरस संक्रमण सुदूरपश्चिमको राजधानी धनगढीमा एकजनामा देखिएपछि चिकित्सकको सुरक्षाका लागि सामाग्री आफै उत्पादनमा लागेको डडेल्धुरा अस्पतालले जनायो । हाल उपलब्ध सामग्री पर्याप्त नभएका कारण पनि पूर्व तयारीस्वरुप थप सामग्री निर्माणमा जुटेको अस्पतालले जनायो । स्थानीय स्तरमा उत्पादन गरिएका प्लास्टिकका गाउन, क्यापले केही हदसम्म भएपनि बिरामीको उपचारका लागि स्वास्थ्य कर्मीलाई सहज भएको अस्पताल प्रशासनले जनाएको छ । कोरोना भाइरसको संकास्पद बिरामी आएमा सोको उपचारमा स्वास्थ्य कर्मीका लागि हाल अस्पतालमा ११ वटा पीपीई रहेको भएपनि आवश्यकता अनुसार थप माग गरिएको डडेल्धुरा अस्पतालका निमित्त मेसु जगदिश चन्द्र विष्टले बताए । अहिले निर्माण गरिरहेका सामग्री सर्जिकल नभए पनि कोरोनाको जोखिमबाट बच्न सुरक्षाका लागि प्रयोग गर्न सकिने उनले बताए । ' स्वास्थ्यकर्मीदेखि एम्बुलेन्स चालकका लागि सहज भएको उनले जनाए । उनले भने, 'कोरना भाइरसको संक्रमितका बिरामी आएमा भने पीपीई नै लगाएर उपचार तथा परीक्षण गर्नुपर्ने हुन्छ ।' सेनेटाइजर पनि अस्पतालमै बनाउन थालेकाले कुनै अभाव नहुने डडेल्धुरा अस्पतालका निमित्त मेसु विष्टले बताए । संघीय अस्पतालको रुपमा रहेको सुदुरपश्चिमको एकमात्र डडेल्धुरा अस्पतालमा कोभिड १९ संक्रमित भएका बिरामीको स्वाब टेस्टका लागि उपकरण भने छैन । उनीहरुको घाटी नाकको स्वाब निकाली परीक्षणका लागि काठमाडौं नै पठाउनुपर्ने मेसु विष्टले बताए । सुदूरपश्चिमका कुनै पनि अस्पतालमा स्वाब परीक्षण हुँदैन। नेपाल सरकारले लकडाउन सुरु गरेसँगै डडल्धुरा अस्पतालमा ओपीडी सेवा बन्द भएपछि अस्पताल सुनसान बनेको छ । अस्पताल आउनेदेखि अस्पतालबाट डिस्चार्ज भएपछि घर जानका लागि यातायातका सवारी साधन नपाउँदा समस्या हुने गरेको बिरामीको दुखेसो छ । दिनहुँ २ सयदेखि ३ सय जना बिरामी उपचारका लागि आउने गरेको डडेल्धुरा अस्पताल लकडाउन पछि कुनै दिन एक जना पनि बिरामी नआएको अस्पतालले जनायो ।"
लकडाउनमा पनि भारताबाट आउने क्रम रोकिएन,"भैरहवा : कोरोनाको संक्रमण रोकथाम तथा नियन्त्रणका लागि नेपाल भारत दुवै सरकारले लकडाउन लागू गरेपनि भारतबाट नेपालमा आउने नेपालीको क्रम रोकिएको छैन । लकडाउन भएपनि उनीहरु अनेक उपाय माध्यमबाट घर फर्किनका लागि भारतीय सीमासम्म पुगिरहेका छन् । रोजगारीका लागि भारतका गएका नेपाली अहिले पनि फर्किने क्रममा छन् । कोही आवतजावतको मुख्य सीमासम्म पुगेका छन् भने फ्याट्फुट्ट आउने खुल्ला सीमाका कारण कोही 'चोर बाटो' हुँदै समेत प्रवेश गर्न थालेका छन् । लकडाउनको छैठौँ दिन पनि भारतको विभिन्न कोरोना संक्रमणले प्रभावित सहरबाट २५३० जनाको हाराहारीमा नेपालीहरु रुपन्देहीकोसँग जोडिएको भारतीय सीमामा पुगेका छन् । नेपालका विभिन्न जिल्लाका उनीहरु सीमावर्ति भारतीय बजार सुनौलीमा अलपत्र परेका छन् । एक बजेसम्म उनीहरुलाई मुलुक प्रवेशको अनुमति दिइएको छैन । सरकारले केही दिनअघि भारतीय सीमामा रोकिएका नेपालीहरुलाई अन्तिम पटक भन्दै प्रवेश अनुमति दिएको थियो । तर, त्यसपछि पनि नेपाली आउने क्रम रोकिएको छैन । लकडाउनको अवस्थामा पहिलो चरणमा आएका करिब ६७ सय नेपालीलाई क्वारेटाइनमा नराखी मुलुक भित्राएर घर पठाइएको थियो भने दोस्रो चरणमा अन्तिम पटक भन्दै २९ जना नेपालीलाई मुलुक भित्राएर हाल रुपन्देही जिल्लामा रहेको तीन वटा क्वारेन्टाइनमा राखिएको छ । कोरोना संक्रमणले भारतको प्रभावित सहरबाट नेपाली आइरहेकोले मुलुकमा संक्रमणको जोखिम छ । आइतबार दिउँसो सम्म भारतको विभिन्न सहरमा कोरोना संक्रमितको संख्या एक हजार २६ पुगेको छ भने २६ जनाको मृत्यु भइसकेको भारतीय संचारमाध्यमले जनाएका छन् । 'भारतको विभिन्न सहरबाट नेपाली सीमावर्ती भारतीय बजारसम्म आएका छन्,' रुपन्देहीका इलाका प्रहरी कार्यालयका प्रमुख इन्सपेक्टर इश्वरी अधिकारीले भने, 'हालसम्म उनीहरुलाई मुलुक प्रवेश गर्न दिनका लागि कुनै निर्देशन आएको छैन ।' भारतीय सीमामा पुगेका नेपालीलाई नेपाल भारत दुवै मुलुकका स्थानीयले आ आफ्नो तर्फबाट खाना खुवाइरहेका छन् । जिल्ला प्रशासान कार्यालय रुपन्देहीका सूचना अधिकारी जनक थापाले भारतीय सीमामा नेपाली पुगेको विषयमा माथील्लो तहमा जानकारी गराइएको र आएको निर्देशन अनुसार उनीहरुलाई मुलुक प्रवेशको अनुमति दिने वा नदिने विषयमा टुंगो लाग्ने बताए ।"
दोलखामा विदेशबाट आएकाको तथ्याङ्क निकाल्न ढिलाइ : २ सय १० बेडको क्वारेन्टाइन रित्तै,"दोलखा : दोलखाका विभिन्न स्थानमा बनाइएको २१० बेडको क्वारेन्टाइन लकडाउनको छैटौं दिनसम्म पनि रित्तै छ । विदेशबाट आएका व्यक्तिको तथ्याङ्क, निगरानी र क्वारेन्टाइनमा पठाउने विषयमा लकडाउनको छैटौँ दिनसम्म पनि सम्बन्धित निकायले काम गर्न नसक्दा ३ स्थानीय तहले निर्माण गरेको २१० वेडको क्वारेन्टाइन रित्तै भएको हो । स्वास्थ्य कार्यालय दोलखाका प्रमुख विभुकुमार झाले आइतबारसम्म जिल्लामा स्थापना भएको क्वारेन्टाइन सबै रित्तै अवस्थामा रहेको बताए । जिल्लाका जिरी नगरपालिकाले दुईसय, शैलुङ गाउँपालिकाले ८ र बैत्यश्वर गाउँपालिकाले २ गरी कूल २१० वेडको क्वारेन्टाइन रित्तै अवस्थामा पुगेको छ । विदेशबाट आएकाबाट नेपालमा कोरोना संक्रमण फैलिएको पुष्टि भइसक्दासमेत दोलखामा विदेशबाट भित्रिएकाको आइतबारबाट बल्ल खोजी सुरु गरिएको छ । दोलखामा भारत, मलेसिया, कतार, जापान, बंगलादेश लगायत मुलुकबाट करिब पाँचसयको संख्यामा मानिस जिल्ला प्रवेश गरेको अनुमान छ । विपद् व्यवस्थापन समिति तथा जनप्रतिनिधिको गैरजिम्मेवारीको कारण बिदेशबाट फर्किएका गाउँघरमा खुलेआम हिँडडुल गरिरहँदा क्वारेन्टाइन भने रित्तै हुन पुगेको हो । पछिल्लो २ हप्ताभित्र विदेशबाट फर्किएकामा संक्रमण हुनसक्ने सम्भावना प्रति जिम्मेवार निकायले बेवास्ता गर्दा स्थानीयमा संक्रमणको त्रास बढेको छ । सो बारे स्थानीय जनप्रतिनिधि र अधिकारीहरू जानकार भए पनि क्वारेन्टाइनमा पठाउने विषयमा गम्भीर हुन नसक्दा आम नागरिकको ज्यान जोखिममा परेको स्थानीयको आरोप छ । जिल्लामा विदेशबाट फर्किएका शंकास्पद व्यक्ति र संक्रमित विरामीका लागि ५९ ओटा आइसोलेसन कक्ष तयार गरिएको छ । कालिञ्चोक गाउँपालिकामा दुई हप्ताको अवधिमा ६४ जना भित्रिएको विवरण संकलन गरिएको छ । तर उनीहरू घरमै सामुहिक क्वारेन्टाइनमा रहेको सूचना प्राप्त भएको छ । सूचना अधिकारी झाले बिदेशबाट जिल्ला फर्किएका सबैलाई सुविधासम्पन्न क्वारेन्टाइनमा राख्न सक्ने सम्भावना नरहे पनि यसबारे छिट्टै ठोस निर्णय हुने बताए । कोरोना भाइरस संक्रमणको सम्भावित नियन्त्रण र जिल्लामा प्रभावकारी समन्वयका लागि जिल्ला समन्वय समितिका संयोजक डवल पाण्डेको संयोजकत्वमा जिल्ला समन्वय तथा सहजीकरण समिति गठन गरिएको छ । समितिमा प्रमुख जिल्ला अधिकारी, सुरक्षाका सबै निकाय तथा सबै स्थानीय तहका प्रमुख, स्थानीय तहका प्रमुख प्रशासकीय अधिकृत रहेका छन् ।"
नगरपालिकाले दियो १५ थान पीपीई,"अछाम : साँफेबगर नगरपालिकाले बयालपाटा अस्पताललाई व्यक्तिगत सुरक्षा उपकरण पीपीई प्रदान गरेको छ । देशभरी बिना सुरक्षा सामग्रीमा स्वास्थ्यकर्मीले काम गरिरहेका बेला नगरपालिकाले बयालपाटा अस्पताललाई १५ सेट पीपीई प्रदान गरेको हो । प्रति सेट १८ हजार पर्ने २ लाख ७० हजार बराबरका १५ वटा पीपीई सेट नगर प्रमुख कुलबहादुर कुवँरले आइतबार अस्पताललाई उपलब्ध गराएका हुन् । देशभरी नोवल कारोना भाइरसको संत्रास भइरहेका बेला स्वास्थ्यर्मीले सुरक्षा कवच बिना अस्पतालमा काम गर्न असुरक्षित हुने भएकाले १५ थान पीपीई सेट प्रदान गरिएको नगर प्रमुख कुवँरले बताए । उनले भने, 'यति बेला स्वास्थकर्मीको मनोबल उच्च राख्ने बेला हो । स्वास्थकर्मी आफू सुरक्षित भएर मात्र बिरामीको उपचार गर्न सक्छन् त्यसैले बाँकी आवश्यक सामाग्री नगरपालिकाले उपलब्ध गराउने छ ।' भारत तथा अन्य मुलुकसँगै काठमाडौंबाट पनि अछाम भित्रिनेको संख्या बढी भएकाले जिल्ला कोरोनाको उच्च जोखिममा भएको अवस्थामा स्वास्थ्यकर्मीले पनि आफ्नो व्यक्तिगत सुरक्षाका साम्रागी प्रयोग गरि कोरानाको लक्षण देखिएका, लक्षणको शंका लागेका, क्वारेन्टाइनमा बसेका तथा आइसोलेसनमा रहेका बिरामीलाई उपचारमा सहजका लागि पीपीई सेट उपलब्ध गराएको नगर प्रमुख कुवँरको भनाई छ । न्याय हेल्थ नेपाल बयालपाटा अस्पतालका स्वास्थ्य सेवा निर्देशक डाक्टर विकास गौचनले बयालपाटा अस्पतालले नोभेल कोरोना भाइरस कोभिड १९ को संक्रमण भित्रिन र फैलिन नदिन स्वास्थ्यकर्मीलाई खटाईरहेको अवस्थामा पिपिईको आवश्यकता खट्किरहेका बेला नगरपालिकाले सहयोग गरेको भन्दै खुशी व्यक्त गरे । यो बेला देशभर पीपीई अभावमा पनि स्वास्थ्यकर्मी खटेर स्वास्थ्य सेवा प्रदान गरिरेहका निर्देशक गौचनले उल्लेख गरे।"
गोरखाका बिरामीको कोरोना रिपोर्ट नेगेटिभ : तीन जनाको स्वाब परीक्षणमा पठाइदै,गोरखा : गोरखा अस्पतालबाट आइतबार कोरोनाको स्वाब परीक्षणका लागि पठाइएकी बालिकाको स्वास्थ्य परीक्षणको रिपोर्ट नेगेटिभ आएको छ। केहीदिनदेखि निमोनिया भएर उपचाररत सहित लखन गाउँपालिका ९ नाम्जुङकी १० वर्षीया बालिकाको कोरोना रिपोर्ट नेगेटिभ आएको गोरखा अस्पतालका मेडिकल अधिकृत विनोद दवाडीले जानकारी दिए। उनको गोरखा अस्पतालमा रहेको आइसोलेसन वार्डमा उपचार भइरहेको अस्पतालले जानकारी दिएको छ। गोरखा अस्पतालमा अन्य तीन ज्वारोका बिरामी पनि भर्ना भएका छन्। उनीहरुको पनि सोमबार बिहानै स्वाब परीक्षणका लागि राष्ट्रिय जनस्वास्थ्य प्रयोगशाला टेकु पठाउने बारेमा छलफल भइरहेको उनले बताए।
गोरखा र पालुङटार नगरपालिकामा १३७ बेडको सामूहिक क्वारेन्टाइन,"गोरखा : गोरखाका दुई नगरपालिकाले सामूहिक क्वारेन्टाइन तयार गरेका छन् । गोरखा नगरपालिकाले वडा नं १० को मनकामना बहिरा माविमा र पालुङ्टार नगरपालिकाले धर्मावती प्राविमा सामूहिक क्वारेन्टाइन निर्माण गरेका हुन् । गोरखा नगरपालिकाले ११९ जना क्षमताको र पालुङटार नगरपालिकाले १८ जना क्षमताको क्वारेन्टाइन बनाएको जनाएका छन् । गोरखा नगरपालिकाले मनकामना बहिरा माविको छात्रबास र केही कक्षाकोठामा र पालुङ्टारले धर्मावती प्राविको कक्षा कोठालाई क्वारेन्टाइन बनाएका हुन् । क्वारेन्टाइनका लागि आवश्यक सम्पूर्ण उपकरण तथा औषधि तयार गरिसकेको दुवै नगरपालिकाका स्वास्थ्य शाखाले जनाएको छ । आइतबार दिनभर पनि क्वारेन्टाइनलाई स्तरोन्नती गर्ने काम गर्ने गोरखा नगरपालिकाका स्वास्थ्य शाखा प्रमुख इश्वर रेग्मीले जानकारी दिए । 'आज दिनभर मेडिकल बेड तयार गर्ने, क्वारेन्टाइनस्थल वरिपरि क्लोरिन छर्कने, सरसफाइ तथा पुछपाछ गर्ने काम हुन्छ, उनले भने, 'औषधि, उपकरण पनि तयार नै छ । ७० थान वाटर प्रुफ, विण्डप्रुफ(पीपीई) पनि छ ।' पीपीई गोरखा बजारमा नै तयार गरेको भए पनि गुणस्तरीय रहेको उनले बताए ।त्यस्तै पालुङटार नगरपालिकाले पनि आवश्यक उपकरण औषधि जुटाइसकेको जनाएको छ । 'औषधि, उपकरण पनि तयार भइसकेको छ । तातोपानी चिसोपानीको व्यवस्था गर्नुपर्ने छ, 'स्वास्थ्य शाखाका दीपेन्द्र गिरीले भने, 'आँपिपिपल अस्पतालमा चार बेडको आइसोलेसन वार्ड तयार गरेका छौं । डब्लुएचओको मापदण्डअनुसारको ३५ थान पिपिई पनि तयार छ ।' २९ सेट पीपीई स्थानीयस्तरमा नै तयार गरेको उनले बताए । अक्सिजन सिलिण्डर, मास्क पनि पर्याप्त भएको तर किटको अभाव रहेको उनले बताए ।गोरखा नगरपालिकामा लकडाउन आसपास ४२ जना आएका थिए भने पालुङ्टारमा २६ जना आएका थिए । उनीहरुको अबस्था अहिलेसम्म सामान्य रहेको नगरपालिकाले जनाएको छ । अहिले सबैको अबस्था सामान्य रहेकाले सामुहिक क्वारेन्टाइनमा राख्नु नपरेको प्रमुख जिल्ला अधिकारी सुरेन्द्र पौडेलले बताए ।यदि कोही शंकास्पद बिरामी भएमा, कोही अटेरी गरी बाहिर हिडडुल गरेमा वा कसैको परिबारमा वृद्धवृद्धा, बालबच्चा तथा बिरामी भएका भए सामूहिक क्वारेन्टाइनमा राख्ने उनले बताए । सम्भावित संक्रमणको जोखिम न्यूनिकरण गर्न जिल्लास्तरमा कमाण्ड पोष्ट गठन भएको छ । त्यस्तै सामुहिक क्वारेन्टाइन सञ्चालनका लागि सहायक प्रमुख जिल्ला अधिकारी संयोजक रहेको सञ्चालक तथा व्यवस्थापन समिति गठन गर्नुपर्ने प्रावधान छ । तर गोरखामा स्रप्रजिअ छैनन् । समितिको संयोजक तोक्न बाँकी रहेको प्रमुख जिल्ला अधिकारी सुरेन्द्र पौडेलले जानकारी दिए । त्यस्तै सामुहिक क्वारेन्टाइनका लागि एमपीएच वा एमडीजीपी संयोजक रहेको स्वास्थ्यकर्मीको समूह गठन पनि हुन बाँकी रहेको नगरपालिकाले जनाएको छ । सामुहिक क्वारेन्टाइनका लागि मेयरको संयोजकत्वमा सल्लाहकार समिति गठन गरेको छ ।"
कोरोना त्रास : विपत्को सारथी बन्दै स्थानीय सरकार,"प्यूठान : माण्डवी गाउँपालिका ४ उदयपुरकोट सिरुवारी प्यूठानकी घनी वलीको काँधमा आफूसहित ६ जनाको परिवार पाल्ने एक्लो अभिभारा छ । बुढेसकालका सासूससुरा, २ छोरा र १ छोरी उनकै भरोसामा बाँचेका छन् । तीन वर्षअघि श्रीमानको उपचार गर्दागर्दै मृत्यु भयो । ३२ वर्षीया वलीलाई श्रीमानको मृत्युपछि झनै सकस पर्दै गयो । अहिले श्वासप्रश्वासका बिरामीले थला परेका सासू ससुरालाई हेरचाह गरिरहनुपर्छ । अरुको काम नगरी चुल्हो बल्दैन् । कहिलेकाँही छिमेकीले अैंचोपैंचो दिएर परिवारको गर्जो त टर्छ तर त्यो भरपर्दो छैन । दैनिक अरुको ज्यालादारी काम गरेर परिवार धान्दै आएकी वलीलाई कोरोनको त्रासले देश ठप्प भएपछि चिन्ताले झनै सताइरहेको छ । कोरोना संक्रमणको डरभन्दा उनलाई बाँच्ने कसरी भन्नेमै पीरलो छ । एक सातादेखि उनी कामबिहीन बनेकी छिन् । वली परिवारलाई कामबिहीन बन्दा जीवन गुजार्ने पिरलोले सताएको छ । माण्डवी गाउँपालिकाले वलीजस्तै दैनिक मजदुरी गरेर जीवन गुजारिरहेका गाउँलेलाई खाद्यान्न दिने निर्णय गरेपछि उनको अनुहारमा थोरै भएपनि खुसी छाएको छ । गाउँपालिकाले ज्यालादारी गरेर जिविका चलाएका, अति गरिब र अरुको आश्रयमा बाँचेकालाई प्रति घर परिवार ४० किलो चामल, ४ किलो दाल, एक किलो तेल र एक किलो नुन दिने निर्णय गरेको छ । उक्त निर्णयसँगै गाउँका विपन्न परिवारमा खुसी छाएको छ । 'गाउँपालिकाले चामल दिएपछि खुसी छु,'वलीले भनिन्, 'छिमेकी र माइती घरबाट लिएको अन्न पनि सकिन थालेको छ ।' उनले काम गर्न नपाउँदा आफूलाई पीडा महशुस भइरहेको अनुभव सुनाइन् । यस्ता विपत्ती र बेलाबेला हुने बन्द हडताल गरिखानेका लागि पीडादायी बन्ने गरेको उनको अनुभव छ । सोही वडाकै धनचौर निवासी सुस्मा कामीले पनि गाउँपालिकाले दिएको चामल, नुनतेलले राहत मिलेको प्रतिक्रिया दिइन् । जग्गाविहिन भएकी उनले अरुको घाँस दाउरा गरेर जिविका चलाउँदै आएकी छिन् । यी दुई प्रतिनिधी पात्र मात्र हुन् । घरघरै खाद्यान्न सहयोग गाउँपालिकामा थुप्रै स्थानीय दैनिक ज्यालादारी गरेरै जिविका चलाउँछन् । यीनै नागरिकलाई लक्षित गरी गाउँपालिकाले कसैलाई पनि भोकभोकै बस्न नपरोस् भन्दै राहत दिने निर्णय गरेको हो । गाउँपालिकाभरी एक सय २५ जना व्यक्तिको पहिचान गरी दैनिक उपभोगका सामग्री दिइएको गाउँपालिका अध्यक्ष श्रीधर रोकामगरले बताए । यसका लागि २ लाख ५६ हजार रुपैयाँ बजेट विनियोजन गरिएको उनले जानकारी दिए । 'खानै नपाएर गाउँबासीलाई मर्न दिँदैनौ,'उनले भने, 'जनताको सुरक्षा गर्ने प्रमुख दायित्व स्थानीय सरकारको हो । हामी त्यसैअनुसार काम गरिरहेका छौँ ।' प्यूठानकै स्वर्गद्धारी नगरपालिकाले पनि दैनिक ज्यालादारी गर्नेहरुको तथ्यांक संकलन गरिरहेको छ । त्यस्ता व्यक्तिहरुलाई वडा अध्यक्षको सिफारिसमा चामल, नुनतेल, दाल लगायत दैनिक उपभोग्य सामग्री दिने तयारी गरिएको नगरप्रमुख नेत्र बहादुर रोका क्षेत्रीले बताए । लडकडाउनकै बेला मजदुरलाई दैनिक छाक टार्न अप्ठ्यारो नपरोस् भनेर रुपन्देहीको तिलोत्तमा नगरपालिकाले मजदुरलाई सहयोगको कार्यक्रम ल्याएको छ । सम्बन्धित टोल विकास समितिको सिफारिसमा नगरपालिकाले खाद्यन्न सहयोग गर्ने भएको हो । पाल्पामा विपन्नलाई खाद्यान्न वितरण गरिँदै । नगरप्रमुख बासुदेव घिमिरेले सार्वजनिक सूचना नै जारी गरी त्यस्ता व्यक्तिहरुले टोल विकास संस्थामा खबर गरी वडा अध्यक्षमार्फत आउन आग्रह गरेका छन् । भाडामा बसिरहेका व्यक्तिलाई एक महिनाको घर बहाल कर छुट दिने समेत नगरपालिकाले निर्णय गरेको छ । लक डाउन अवधिभर नगरबासीले बुझाउनुपर्ने कर, राजश्व, महशुलमा लाग्ने बिलम्ब शुल्क नलाग्ने समेत नगरपालिकाको निर्णय छ । जनतासँग नजिक बनेका स्थानीय सरकार विपतको बेला नागरिकको सारथी बनेर उभिएका छन् । बजेट विनियोजन गर्ने र कार्यान्वयन गर्नेदेखि धेरै अधिकार आफ्नै हातमा भएपछि स्थानीय जनप्रतिनिधिले प्रभावकारी भूमिका निर्वाह गरिरहेका छन् । कोरोना संक्रमणबाट जोगिनका लागि गाउँ तथा नगरपालिकाहरुले आआफ्नो क्षेत्रमा महत्वपूर्ण अभ्यास गरिरहेका छन् । स्थानीय सरकार नहुँदा जिल्ला विपत् व्यवस्थापन समितिको निर्णय र स्रोतमा गाउँले राहत, उद्दारका लागि पर्खनुपर्दथ्यो । स्रोत र साधनको समेत कमी हुँदा त्यसबेला प्रभावकारी काम हुन सक्दैन्थ्यो । अहिले संघीय र प्रदेश सरकारको सहयोगको भर नपरी स्थानीय सरकार आआफ्नो क्षेत्रमा राहत वितरण एवं प्रकोप फैलिन नदिन लागिपरेका छन् । स्थानीय सरकारप्रति भरोसा प्यूठानका सवै स्थानीय तहले क्वारेन्टाइन निर्माण गरिसकेका छन् । १५ वटा क्वारेन्टाइनमा १ सय ३५ जना व्यक्तिहरु अट्न सक्ने क्षमता जिल्लामा छ । यसले पनि नागरिकहरुलाई सरकारप्रति भरोसा जागेको छ । 'स्थानीय तह भएपछि विपतको बेला साथ पाएको अनुभूति भएको छ,' झिमरुक गाउँपालिका ४ बांगेमरोठका सामाजिक अगुवा भरतविक्रम जिसीले भने, 'स्रोत साधन परिचालनको जिम्मा आफैँमा हुँदा सहज भएको देखिएको छ ।' स्वर्गद्धारी नगरपालिकाले नगरक्षेत्रका ५३ वटै विद्यालयमा एकएक वटा क्वारेन्टाइन र प्राथमिक स्वास्थ्य केन्द्र भिंगृमा ६ वेडको आइसोलेसन संचालन गरेको छ । उक्त नगरपालिकाले वैदेशिक रोजगारीबाट फर्केका ६ सय ९० जनालाई विशेष निगरानीमा राखेर स्वास्थ्य चेकजाँच गरेको छ । दाङको बंगलाचुली गाउँपालिकाले गाउँपालिका केन्द्र कमिरेचौरमा संचालन गरेको १५ बेडको अस्पतालले नागरिकलाई सहज बनाएको छ । घोराही तुलसीपुर लगायत शहरमा उपचार गर्न जानुपर्ने स्थानीयको बाध्यता गाउँमै पुरा भएको छ । गाउँपालिका अध्यक्ष भक्त बहादुर ओलीका अनुसार कोरोना लक्षित सचेतनाको कार्यक्रमलाई तीव्रता दिइएको छ । नाकाहरुमा हेल्थ डेक्स, स्वयंसेवक परिचालन, माक्स वितरण लगायत काम गाउँपालिकाले गरिरहेको छ । गाउँपालिकाले १८ वेडको क्वारेन्टाइन संचालन गरेको छ । दाङका स्थानीय तहको पहलमा तुलसीपुरदेखि लमहीसम्मको दुरीमा विभिन्न अस्पतालमा गरी ६१ बेडको आइसोलेसन बनेका छन् । भारत, अन्तर जिल्ला र स्थानीय तह जोड्ने नाकाहरुमा हेल्थ डेक्स संचालन गरेर कोरोना संक्रमणको जोखिमलाई कमी गरिएको छ । अस्थायी अस्पताल निर्माण कोरोनाको संभावित जोखिम न्यूनीकरण गर्नका लागि रुपन्देहीको सैनामैना नगरपालिकाले कोरोना लक्षित अस्थायी अस्पताल नै खडा गरेको छ । वडा नम्बर १ मा रहेको पद्यपाणी योग तथा प्राकृतिक चिकित्सालयमा १ सय बेड क्षमताको अस्पताल संचालन गरिएको नगरप्रमुख चित्र बहादुर कार्कीले जानकारी दिए । अस्पतालमा डाक्टरसहित स्वास्थ्कर्मीको टोली खटाइएको छ । अस्पताल खडा गर्न झण्डै २० लाख रुपैयाँ लगानी भएको कार्कीले बताए । बुटवल उपमहानगरपालिकाले बुटवलमै आइसीयु, भेन्टिलेटर र २४ घण्टे एम्बुलेन्स सेवासहितको ५० बेडको आइसोलेसन अस्पताल संचालन गरेको छ । उक्त नगरपालिकाले एक सय बेडको क्वारेन्टाइन र विभिन्न १६ स्थानमा फिवर क्लिनिक संचालनमा ल्याएको छ । हरियो तरकारी विक्रीका लागि केन्द्रहरु निर्धारण गरेको छ । १९ वटै वडामा दैनिक ज्यालादारी र मजदुरीको तथ्यांक संकलन गरी उनीहरुलाई तात्कालिक एवं दीर्घकालिन राहतको व्यवस्था मिलाउन लागिएको उपमहानगरले जनाएको छ । सैनामैना नगरपालिका रुपन्देहीले बनाएको अस्थायी अस्पताल ।तस्बिर : केशर रोका दाङको राप्ती गाउँपालिका र कपिलवस्तुको विजयनगर गाउँपालिकाले गाउँपालिकाभरी माक्स वितरण गरेका छन् । विजयनगरले ५ हजार र राप्तीले चार हजार थान माक्स वितरण गरिएको बताएका छन् । स्वास्थ्यकर्मी, कर्मचारी र संभावित जोखिमका क्षेत्रका नागरिकलाई वितरण गरिएको गाउँपालिकाले जनाएका छन् । राप्ती गाउँपालिकाले दुई स्थानमा गरी २५ बेडको क्वारेन्टाइन संचालन गरेको छ । कोरोना विपत कोष खडा कोरोनाको संभावित जोखिमबाट बच्नका लागि केही स्थानीय तहहरुले विपत् कोष नै खडा गरेका छन् । दाङको लमही नगरपालिकाले ५० लाखको राहत कोष स्थापना गरेको छ । कोरोनाको प्रभावित व्यक्तिहरुलाई व्यवस्थापन गर्नका लागि उक्त कोष स्थापना गरिएको नगरप्रमुख कुल बहादुर केसीले बताए । कोषमा नगरप्रमुख केसीले ३५ हजार, उपप्रमुख देवका बेलबासेले ३० हजार र सवै वडा अध्यक्षहरुले २५२५ हजार जम्मा गरेका छन् । भैरहवाको सिद्धार्थनगर नगरपालिकाले पनि ११ लाख ५१ हजार रुपैयाँको कोष स्थापना गर्ने निर्णय गरेको छ । कोषको रकम नगरक्षेत्रका विभिन्न योजनाबाट हुने बचतबाट व्यवस्थापन गरिने उपमेयर उमा काफ्लेले जानकारी गराइन् । कोषमा नगरप्रमुख हरी अधिकारीले व्यक्तिगत रुपमा २१ हजार, उपप्रमुख काफ्लेले १५ हजार र सवै वडा अध्यक्षले  हजार रुपैयाँ संकलन गरेको प्रमुख प्रशासकीय अधिकृत तुलसीराम मरासिनीले जानकारी गराए । राप्ती गाउँपालिका मसुरिया दाङको विपत कोषमा दश लाख रुपैयाँ राखिएको प्रमुख प्रशासकीय अधिकृत शोभाराम रिजालले जानकारी गराए । 'कोरोनाको जोखिम भएमा कोषको रकम प्रयोग गरिन्छ,' उनले भने, 'सकभर गाउँबासीलाई केही नहोस् भन्नका लागि सतर्कता अपनाएका छौ ।' उनले उक्त कोषलाई बढाउदै लैजाने योजना रहेको समेत सुनाए । एम्बुलेन्सलगायत सेवाको अभाव नहोस् भन्नका लागि गुल्मीको मुसीकोट नगरपालिकाको २, ३ र ४ नम्बर वडाले कोरोना विपत् कोष स्थापना गरेका छन् । तीनवटै वडाले जनही २५२५ हजार रुपैयाँका दरले कोषमा रकम राखेका छन् भने उक्त कोषमा उद्योगी, व्यवसायीलाई समेत रकम जम्मा गरेर स्थानीय सरकारसँग हातेमालो गर्न आग्रह गरेका छन् । काम गर्ने इच्छा शक्ति भएमा स्रोत र साधनको अभाव नहुने प्यूठान नगरपालिका मेयर अर्जुन कुमार कक्षपतीले प्रतिक्रिया दिए । 'विपतको बेला काम गरेर देखाउने अवसर पनि हो,' उनले भने,'स्थानीय सरकारका कामलाई जनताले पनि साथ दिनुपर्छ ।"
खानेपानीको ट्यांकर चाहिए कहाँ फोन गर्ने ?,"काठमाडौं : उपत्यका खानेपानी व्यवस्थापन बोर्डले उपत्यकाका खानेपानी आपूर्तिकर्ताहरुसँग समन्वय गरेर टेलिफोन आग्रहका आधारमा घरघरमै पानी वितरण गर्ने व्यवस्था मिलाएको छ। यसका लागि मातातिर्थ, चोभार, गोदावरी, बालाजु र जोरपाटी क्षेत्रका खानेपानी बितरक संघ र पानी सप्लायर्ससँग समन्वय गरिएको छ। बोर्डले सूचना जारी गरेर असामान्य अवस्थामा खानेपानी आपूर्ति सहज गर्न व्यवसायीसँग छलफल गरेको बताएको छ। खानेपानी आपूर्तिकर्तासँग सहकार्य गरेर उपत्यकाका १० ठाउँबाट खानेपानीको आपूर्ति मिलाइएको बोर्डले जनाएको छ। ललितपुर, स्वयम्भु, मातातिर्थ, जोरपाटीका दुई स्थान, मनमैजु, बालाजु, चोभार, चाल्नाखेल र भक्तपुर क्षेत्रका व्यवसायीहरूलाई फोनबाट सम्पर्क गर्न सकिने बोर्डले जनाएको छ। टेलिफोनबाट आएको माग अनुसार खानेपानी आपूर्तिको लागि १० आपूर्ति व्यवसायी खटिएका छन्।"
कपडाको मास्क वितरणमा रोक,"सन्धिखर्क : मास्क वितरणका नाममा भीडभाड बढेको भन्दै अर्घाखाँचीमा कपडाको मास्क वितरणमा रोक लगाइएको छ । प्रमुख जिल्ला अधिकारी विजयराज पौडेलको अध्यक्षतामा जिल्ला प्रशासन कार्यालय अर्घाखाँचीमा बसेको बैठकले गाउँमा कपडाको मास्क वितरणमा रोक लगाएको हो । अर्घाखाँची अस्पतालका प्रमुख डाक्टर कपिल गौतम, जिल्लाका तीनवटै सुरक्षा निकायका प्रमुख र सरोकारवाला सामाजिक अगुवासहित जिल्ला प्रशासनमा बसेको बैठकले कपडाको मास्क कोरोना नियन्त्रणका लागि उपयुक्त नभएको र वितरणका नाममा भीड गरिएको भन्दै वितरणमा रोक लगाएको छ । केहिदिन यता अर्घाखाँमा कपडाको माक्स वितरण अभियान स्थानीय तहका जनप्रतिनिधिले तीव्र बनाएका थिए ।"
लकडाउनमा मुस्ताङ प्रवेश गर्ने ७ युवा क्वारेन्टाइनमा,"जोमसोम : पोखरादेखि म्याग्दी हुँदै आइतबार बिहान मुस्ताङ प्रवेश गर्न खोज्ने ७ जना यात्रुलाई घासा प्रहरी चौकीले क्वारेन्टाइमा राखेको छ । म्याग्दी र मुस्ताङको प्रवेशद्धार घासामा थासाङ गाउँपालिकाले जनता आधारभूत विद्यालयमा व्यवस्था गरेको क्वारेन्टाइनमा राख्ने व्यवस्था गरेको प्रहरी चौकी घासाका ईञ्चार्ज नीमप्रसाद तिमिल्सिनाले अन्नपूर्ण अनलाइनलाई जानकारी दिए । सरकारले (कोभिड१९) कोरोना भाइरस रोकथाम तथा नियन्त्रण गर्न उपप्रधानमन्त्री ईश्वर पोखरेलको संयोजकत्वमा गठित कोरोना नियन्त्रण समितिले मुलुकभर लकडाउन गरेसँगै लक डाउनको पाँचौ दिन मुस्ताङमा पहिलो पटक यात्रुलाई क्वारेन्टाइनमा राखिएको जनाइएको छ। यसअघि उपल्लो मुस्ताङ जाने मालवाहक ट्रक चढेर आएका ५ युवासहित ट्रकका चालक र सहचालक सबैलाई क्वारेन्टाइनमा राखिएको थासाङ३ का वडाअध्यक्ष बिशाल शेरचनले जानकारी दिए । उनका अनुसार पोखरादेखि मुस्ताङका उक्त ट्रकका यात्रुलाई कसरी व्यवस्थापन गर्ने भन्नेबारे सुरक्षाकर्मी ,जनप्रतिनिधि र स्थानीयबीच वार्ता संवाद भएको थियो । सरोकारवालाले कोरोना संक्रमण भयावह विद्यमान अवस्थाका बारेमा सम्झाई बुझाई गरेपछि उनीहरु क्वारेन्टाइनमा बस्न राजी भएको वडाअध्यक्ष शेरचनले उल्लेख गरे । यस्तै शनिबार पोखरादेखि मुस्ताङ आउन खोजेका उपल्लो मुस्ताङका ७५ जना यात्रुलाई पर्वतको डिमुवा प्रहरी चेकपोष्टबाट फिर्ता पठाइएको मुस्ताङका प्रमुख जिल्ला अधिकारी वेदप्रकास अर्यालले जानकारी दिए । उनले अहिले कोरोना भाईरसको जटिल अवस्था र मुलुक लकडाउन भइसकेकाले सर्वसाधारणको स्वास्थ्य रक्षाका लागि म्याग्दी र मुस्ताङको सीमानाका ठप्प पारिएको बताए । सरकारले मुलुक लकडाउन गरेसँगै मुस्ताङमा पनि संम्भावित कोरोनाको आर्तक सृजना भएको हो ।लक डाउन आचार सहिंता कार्यान्वयन गर्न स्थानीय प्रशासनले हुलहुज्जत गर्न ,घर बाहिर निस्कन नदिने ,माईकिङ गर्ने लगायतका कार्य गरेको छ । मुस्ताङका ५ वटै पालिकाले देश विदेशबाट मुस्ताङ प्रवेश गर्नेलाई १४ दिन क्वारेन्टाइनमा राख्न समेत व्यवस्था गरेको छ ।"
३ सय १३ नेपाली धारचुलामा अलपत्र,"दार्चुला : भारत पिथौरागढका विभिन्न क्षेत्रमा काम गरी फर्किएका तीनसय बढी नेपाली भारतको धार्चुलामा अलपत्र परेका छन् ।पिथौरागढ, डिडिहाट, मुन्स्यारीलगायतका क्षेत्रमा कामबाट फर्किएका ३सय १३ जना नेपाली तीनदिनदेखि अलपत्र परेका हुन् । शुक्रबार राती १० बजेसम्म सदरमुकाम खलंगास्थित झोलुंगे पूल खुलाएर २२५ जनाको उद्धार गरिए पछि राती १२ बजेपछि धारचुलामा पुगेका नेपाली अलपत्र परेका छन् । धारचुलामा अलपत्र परेका नेपाली उद्धारको लागि प्रयास भएको छैन् । नेपालीमा पनि उनीहरुलाई स्वदेश ल्याउनेकी नल्याउने भन्ने विषयमा अलमल भएको नेपाल पत्रकार महासंघका अध्यक्ष शंकरसिंह धामीले बताए। समयमै सबै मिलेर उनीहरुको व्यवस्था गर्नु बाहेक अरु विकल्प नभको प्रमुख जिल्ला अधिकारि यद्दुनाथ पौडेलले बताए ।"
धरानबाट कोरोना भाइरस परीक्षण सुरु,"धरान : वीपी कोइराला स्वास्थ्य विज्ञान प्रतिष्ठान धरानमा विश्वव्यापी रुपमा फैलिएको प्राण घातक रोग कोभिड१९ कोरोना भाइरसको परीक्षण सुरु गरिएको छ । आइतबार प्रदेश १ का मुख्यमन्त्री शेरधन राईको उपस्थितिमा प्रतिष्ठानले कोरोना सक्रमणको स्वाबको परीक्षण सुरु गरिएको हो । नेपालमा समेत कोराना रोगको प्रकोप सुरु भएसँगै सरकारले प्रदेश १ का बिरामीलाई सुविधा दिने उदेश्यले प्रतिष्ठानमा कोरानाको परीक्षण सुचारु गरिएको मुख्यमन्त्री राईले बताए । उनले कोरानाको उपचार र रोगथामका लागि खटिएका चिकित्सकलगायतका स्वास्थ्यकर्मी, सुरक्षाकर्मी र कर्मचारीलाई अतिरिक्त सुविधा दिने प्रदेश सरकारले निर्णय गरेको बताए । मुख्यमन्त्री राईले कोराना संक्रमितको उपचार प्रभावकारी रुपमा गर्न र बिरामीको उपचारमा कुनै प्रकारको कमीकमजोरी नगर्न प्रतिष्ठानका चिकित्सकलाई निर्देशन दिएका छन् । संघीय सरकारले कोरानाको परीक्षणका लागि आवश्यक किट लगायतका उपकरण उपलब्ध गराएपछि परीक्षण सुचारु गरिएको प्रतिष्ठानका सहायक प्रवक्ता डाक्टर अशोक ऐरले बताए । उनले कोरोना स्वाव परीक्षण सुरु भएसँगै संक्रमितको आशंका गरिएका व्यक्तिको स्वाब परीक्षणका लागि नमुना संकलन गर्न सुरु गरिएको बताए । प्रतिष्ठानमा कोरोनाको स्वाब परीक्षण सुचारु भएसँगै प्रतिष्ठानको ल्याबलाई स्त्तरोन्नती गरिएको मेडिसन विभाग प्रमुख प्राडा संजिवकुमार शर्माले बताए । उनले कोराण परीक्षणका लागि प्रतिष्ठानमा भएको दुईवटा र सरकारले उपलबध गराएको एउटा गरी तीनवटा बायोसेफ्टी क्याविनेट टीको मद्धतले कोरोनाको परीक्षणसुचारु गरिएको बताए । कोराना स्वाबको परीक्षण गर्न प्रतिष्ठानको बामाइक्रोबाइलोजी विभागका प्रमुख प्रा डा जसोदा खनाल, डा नारायण भट्टराई लगायतका चिकित्सक र ल्वाब टेक्निसियनलाई परिचालन गरिएको प्रतिष्ठानका निर्देशक डा गौरीशंकर साहले बताए । प्रतिष्ठानमा कारोना रोगको परीक्षण सुचारु भएसँगै प्रदेश १ र २ का कोरोना संक्रमित व्यक्तिको उपचारमा सहज हुने भएको छ ।"
संक्रमित युवतीसँग जहाजमा पोखरा आएका अरु यात्रु कहाँ छन्?,"पोखरा : कोरोना भाइरसको संक्रमण देखिएकी बागलुङकी युवती काठमाडौंबाट पोखरा आउँदा चढेको यती एयरलाइन्सको जहाजका अरु यात्रुको अवस्थाबारे सरोकारावाला बेखबर छन्। ती युवती ५ चैतको मध्याह्न काठमाडौंबाट पोखरासम्म यती एयरलाइन्सको जहाजमा आएकी थिइन्, जसमा अरु दर्जनौं व्यक्ति सवार थिए। बेल्जियमबाट आएकी ती युवतीमा कोरोनो संक्रमण पुष्टि भएपछि उनलाई शनिबार बागलुङ अस्पताल भर्ना गरिएको छ। परिवारका अरु सबैजना घरमै सेल्फ क्वारेन्टाइनमा बसेको युवतीका पिताले अन्नपूर्णलाई बताए। ती युवतीसँग यतीको जहाजमा को को आएका थिए र अहिले उनीहरु कहाँ कस्तो अवस्थामा छन् भन्ने खोजी भएको छैन। उनीहरुलाई खोजी गरी क्वारेन्टाइनमा राख्नुपर्नेमा त्यस्तो कुनै प्रयास कतैबाट पनि भएको छैन। अरु यात्रुहरुमा पनि संक्रमण सरेको भए र उनीहरु क्वारेन्टाइनमा नबसेको भए धेरैलाई सरेर महामारी फैलन सक्छ। यस्तो संवेदनशील मामलामा पनि सरोकारवाला बेखबर छन्। गण्डकी प्रदेश सरकारका प्रवक्तासमेत रहेका भौतिक पूर्वाधार विकासमन्त्री रामशरण बस्नेतले युवती एक दिन पोखरामा बसेको उनका इष्टमित्रको परिवारका सबैलाई घरमै क्वारेन्टाइनमा बस्न आग्रह गरिसकिएको जानकारी दिए। प्रदेशका अधिकारीले उक्त परिवार पहिचान गरी घरमै पुगेर उक्त आग्रह गरेको बस्नेतले बताए। जहाजबाट आएकाको पनि खोजी भइरहेको उनले सुनाए। कोरोना रोकथामका लागि निर्मित प्रदेश स्तरीय समितिका फोकल पर्सनसमेत रहेका प्रदेश स्वास्थ्य निर्देशक डा विनोदविन्दु शर्मा क्वारेन्टाइनको जिम्मेवारी स्थानीय तहको भएको बताउँछन्। उनलाई पनि संक्रमित युवतीसँग पोखरा आएका हवाई यात्रुबारे थाहा छैन। बरु बागलुङमा यापिड रेस्पोन्स टिम पुगेर संक्रमितको सम्पर्कमा आएका सम्भावितको खोजी थालेको जानकारी उनले दिए। कास्कीमा र्यापिड रेस्पोन्स टिमकी संयोजक डा आर्या रायमाझीले संक्रमित युवतीसँग जहाजमा पोखरा आएकाहरुको पहिचान र खोजी हुँदै गरेको बताइन्। जिल्ला प्रहरी कार्यालय कास्कीका प्रवक्ता डिएसपी राजकुमार केसीले ती हवाई यात्रुुको खोजीबारे आफूभन्दा माथिल्ला अफिसरलाई थाहा हुने बताए। यती एयरलाइन्सको पोखरा कार्यालयका स्टेसन म्यानेजर राम लामिछाने आफूहरुको कार्यालय यतिबेला बन्द रहेको जानकारी दिए। उनले भने, खै उहाँ (संक्रमित युवती) आएको जहाजका यात्रु विवरण हामीसँग कसैले मागेको छैन, यहाँको अफिस बन्द छ, माथिबाटै समन्वय भएको होला नि। बागलुङ पुगिसकेपछि परिवार बाहेकसँग पनि भेटघाट गरेकी थिइन्। बागलुङ बजारसमेत घुमेकी उनको सम्पर्कमा आएका व्यक्ति र उनी गएर खाजा खाएका रेस्टुरेन्टहरु पहिचान गर्न खोजी भइरहेको गण्डकी प्रदेशको स्वास्थ्य निर्देशक डा विनोदविन्दु शर्माले जानकारी दिए। युवती पोखरासम्म जहाजमा आई एक दिन यतै आफन्तकहाँ बसेर जिपबाट बागलुङ पुगेकी थिइन्। त्यो जिपका अरु यात्रुको पनि खोजी र पहिचान भइसकेको छैन।"
"अर्घाखाँचीमा चारजना आइसोलेसनमा, २६ जना क्वारेन्टाइनमा","सन्धिखर्क : अर्घाखाँचीमा चारजनालाई आइसोलेशन र २६ जनालाई क्वारेन्टाइनमा राखिएको छ । चैत्र ६ गते युएइबाट शारजहाँ विमानस्थलहुँदै काठमाडौं आएका एकजना कैलालीका यात्रुमा कोरोना भाइरस संक्रमण पाइएको र सो विमानमा यात्रा गरी नेपाल आएका अर्घाखाँचीका चारजनाको जिल्ला प्रशासन कार्यालयले पहिचान गरेको छ । एउटै विमानमा ३ जना र थप एकजना गरी चारजनालाई सन्धिखर्कको बेलबाटिकामा रहेको आइसोलेसन कक्षमा राखिएको अर्घाखाँची अस्पतालका प्रमुख डाक्टर कपिल गौतमले जानकारी दिए । युएइबाट आएका एकजना र भारतबाट आएका दुईजना गरी तीनजनाको स्वाबको नमुना संकलन गरी बुटवल प्रादेशिक अस्पताल पठाइएको डाक्टर गौतमले बताए । संक्रमण हुनसक्ने सम्भावना भएकोले उनीहरुमाथि निगरानी र आवश्यक उपचार प्रक्रिया सुरु गरिएको सहायक प्रमुख जिल्ला अधिकारी बिष्णुराज बेल्बासेले जानकारी दिए । चार जनामध्ये भुमिकास्थान नगरपालिका५ असुरकोटका एकजना, भुमिकास्थान नगरपालिका७ नुवाकोटका एक जना, र छत्रदेव गाउँपालिका ६ ठुलापोखराका एकजना र ट्याक्सी ड्राइभर गरी चारजनालाई सन्धिखर्कस्थित बेलबाटिकाको आइसोलेसनमा राखिएको छ । सन्धिखर्क १ हटारीनेटामा १० जना, छत्रदेव २ को बल्कोटमा १० जना र भुमिकास्थान नगरपालिकामा ६ जना गरी २६ जनालाई क्वारेन्टाइनमा छन् । कोरोना भाइरसबाट बच्न सरकारले लकडाउन गरेपछि अर्घाखाँची सुनसान छ । जताततै कोरोनाको त्रास छ । मानिस घर भित्रै बसेका छन् । सदरमुकाम सन्धिखर्क र चुत्राबेसी बजार सुनसान छ । तर गाउँका मानिस पशुको स्याहार तथा खेतीपातीमा लागेका देखिन्छन् । परिवार मात्र भएपनि उनीहरु काममा देखिन्छन् । जिल्लाका स्थानीय तहहरु क्वारेन्टाइन निर्माणमा जुटेका छन् । जिल्ला विपद व्यवस्थापन समितिको बैठकमा सबै स्थानीय तहमा क्वारेन्टाइन कक्ष निर्माण गर्ने निर्णय भएपछि स्थानीय सरकार पनि क्वारेन्टाइन कक्ष निर्माणमा जुटेका हुन् । अहिलेसम्म जिल्लाका ६ स्थानीय सरकारको पहलमा ३ सय २४ क्वारेन्टाइन कक्ष निर्माण भइसकेका छन् । अरु पनि थप गरिँदै छ । प्रत्येक वडामा पर्ने गरी क्वारेन्टाइन कक्ष निर्माणमा उनीहरु जुटेका हुन् । सन्धिखर्क नगरपालिकामा ३२, भुमिकास्थान नगरपालिकामा एक सय, शितगंगा नगरपालिकामा २५, मालारानी गाउँपालिकामा एक सय, पाणिनि गाउँपालिकमा ३० र छत्रदेव गाउँपालिकामा ३७ क्वारेन्टाइन कक्ष निर्माण गरिएको हो।"
लकडाउन : पशु चौपाया भोकै !,"काठमाडौं : 'यी बाँदर र कुकुर बोल्न सक्दैनन् । यिनले अरु सामान्य समयमा घुम्न आएका मानिसले दिएर खान्थे । लकडाउनपछि यी भोकै छन् । यिनको केही व्यवस्थापन गरिदिए कस्तो राम्रो हुन्थ्योु', स्वयम्भूनाथ परिसरमा भेटिएका खुद्रा व्यापारी ईश्वर बस्नेतको भनाइ हो यो । मन्दिर व्यवस्थापन समिति र पुजारीले साँझ बिहान सामान्य खानेकुरा दिए पनि यी जनावर लामो समयदेखि भोकै छन्, यिनको व्यवस्थापन कसरी गर्ने होला, ती व्यवसायीको आँखामा चिन्ता मिश्रित चासो देखिन्थ्यो । कोरोनाको त्रासका कारण सरकारले साताव्यापी लकडाउन गरेको छ । विषम् अवस्थालाई ध्यानमा राखेर सरकारले नागरिकलाई दैनिक उपभोग्य वस्तुको जोहोसमेत गरिरहेको छ । त्यसका लागि आवश्यक संयन्त्रसमेत क्रियाशील छ । धादिङ सल्यानटार स्थायी घर भएका बस्नेत आफूहरुसँग पनि खानेकुरा सकिन लागेको र केही गर्ने अवस्था नरहेको गुनासो गर्छन्। मानिसका नजिकका मित्र मानिएका घरपालुवा पशु, मन्दिर परिसरमा रहेका कुकुर, बाँदर तथा अन्य चौपाया भने लकडाउनको समयमा भोकभोकै रहेका छन् । मानवीय चहलपहल कम भएपछि ती पशु तथा चौपाया भोकै बस्दा उनीहरु थप आक्रमक हुने र नजिकका घर तथा बस्तीमा समेत प्रवेश गर्ने सम्भावना बढेर गएको छ । उनीहरुको व्यवस्थापन गर्दै भोक मेटाउनेतर्फ विशेष ध्यान दिनुपर्ने अवस्था देखिएको छ । स्वयमम्भूनाथ मन्दिर परिसरमा स्थानीय पुजारीले साँझ तथा बिहान दुई पटक त्यहाँ रहेका पशु चौपायालाई सामान्य खानेकुरा दिए पनि उनीहरु भोकै पर्दा थप आक्रामक हुने सम्भावना रहेको स्वयम्भूनाथ चैत्यका पुजारी प्रकाश बुद्धाचार्यको भनाइ छ । बुद्धाचार्यले भने, 'भएसम्म हामीले बिहान बेलुका बाँदर र कुकुरलाई थोरैथोरै खानेकुरा त दिएका छौँ । यिनीहरु लामो समयदेखि भोकै छन् । थप व्यवस्थापनको जरुरी छ ।' बाँदरलाई भुटेको कालो भटमास दिने गरेको बताउँदै पुजारी बुद्धाचार्यले खान नपाउँदा यहाँका कुकुर आक्रमक हुन थालेको र कोही देख्ने बित्तिकै झम्टन थालेको जानकारी दिए। स्वयम्भूनाथ परिसरमा एकाध मान्छे मात्रै छन् । उनीहरुसँग पनि आफूलाई पुग्ने मात्रै खाद्यान्न छ । त्यसकारण, उनीहरुलाई खान दिने सामग्रीसमेत छैन । ५९ वर्षीय बुद्धाचार्यले भने, 'भएसम्म त दिने न हो, आफूलाई नै नभएपछि कसरी खुवाउने जनावरलाई?', स्वयम्भूनाथको व्यवस्थापन गर्दै आएको स्वयम्भूनाथ व्यवस्थापन तथा संरक्षण महासमितिले पनि हेरिदिनुपर्ने बुद्धाचार्यको भनाइ छ । पुजारीले केही दिएर मात्रै हुने अवस्था नभएकाले सरकार तथा स्थानीय निकायलेसमेत सहयोग गर्नुपर्ने उनको भनाइ छ । लकडाउनका कारण स्वयम्भूनाथ क्षेत्रमा भइरहेको पुनःनिर्माणको कामसमेत रोकिएको छ । बुद्धाचार्यका अनुसार स्वयम्भूनाथ क्षेत्र लकडाउनपछि सुनसान छ । पुजारीका घरमा मात्रै एकाध मान्छे बसेका छन् । छिमेकी देश भारतमा समेत लकडाउनको समयमा पशु, चौपायाको खानपानको व्यवस्था गर्न माग गरिएको छ । एकाध कलाकारले त्यसको नेतृत्व गरेका छन् । उनीहरुले मानवीय सेवासँगै पशु चौपायाको समेत ख्याल गर्न आग्रह गरेका छन् । नेपालमा भने हालसम्म त्यस्तो कुनै पहल भएको छैन । सरकारले समेत पशुचौपायाको सम्बन्धमा सोच विचार राखेको जानकारी आएको छैन । स्वयंसेवीले भने सामान्य प्रयास थालेका छन् । मानवमित्रका रुपमा रहेको पशुचौपायालाई खाना खुवाउन पहल भएको पशुपक्षीप्रति निरङ्कुशता रोकावट समाज नेपालका प्रतिनिधि बीना पन्तले जानकारी दिए। काठमाडौँ उपत्यकालगायत विशेष गरी शहरी क्षेत्रका मासु पसल नजिक कुकुर रहन्थे भने तरकारी तथा फलफूल पसल अघिल्तिर गाईबस्तु तथा चौपाया रहने गर्र्थे । लकडाउन पछि ती सबै पसल बन्द भएका छन् । एनिमल नेपाल, प्रोजेक्ट ह्यूमन नेपाललगायतका संस्थाले केही पहल गरे पनि पुग्दो हुन सकेको छैन । पन्तले भने, 'हामीले काठमाडौँ उपत्यकालाई विभिन्न क्षेत्रमा बाँडेर पशु चौपायालाई खाना खुवाउने व्यवस्था गरेका छौँ । दैनिक एकपटक खुवाउने कि, एक दिन बिराएर खुवाउने भन्ने विषयमा भने लकडाउनको अवधि हेरेर निर्णय गर्छौं ।' पशुपतिनाथ मन्दिर परिसरमा रहेका बाँदर तथा चौपायाका लागि सम्बन्धित निकायले नै पशुचौपायालाई खुवाउने प्रबन्ध गरेको छ । यस्तै स्वयम्भूनाथ क्षेत्र तथा राधजानीका अन्य क्षेत्रमा पनि आवश्यक व्यवस्था मिलाउने प्रयास भइरहेको पन्तको भनाइ छ । उनले कुकुरलाई बिस्कुट, पाउरोटी तथा अन्य जे उपलब्ध हुन्छ, सोही सामग्री खुवाउने र गाई तथा अन्य चौपायाका लागि तरकारीको पात तथा पानीको प्रबन्ध गरिएको छ । लकडाउनको समयमा आफू पनि बँच्ने र पशु चौपायालाई पनि बचाउन सबैले सक्दो सहयोग गर्न पन्तले आग्रह गरे। व्यवसायी कल्याण भण्डारी ललितपुरको सैबुमा गाई फार्म सञ्चालन गर्छन् । लकडाउनका कारण गाईलाई घाँस पुयाउन नसक्दा विगत पाँच दिनदेखि गाई भोकै रहेको र फार्ममा रहेका केही घाँसले मात्रै उनीहरुलाई जेनतेन धानेको उनको भनाइ छ । विश्व हिन्दू महासङ्घ नेपाल केन्द्रीय समितिले लकडाउनका बेला राष्ट्रिय जनावर गाईको आहारको उचित प्रबन्ध गर्ने व्यवस्था मिलाउन सरकारसँग माग गरिसकेको छ । महासङ्घले मुलुकभर विशेषगरी उपत्यकाभित्र रहेका गाई फार्ममा भुसा, दानालगायत खाद्य पदार्थको अभाव रहेको उल्लेख गर्दै तिनको सहज आपूर्तिको व्यवस्था मिलाउन सरकारसँग माग गरेको छ । छिट्टै आहारको व्यवस्था नगरे सांस्कृतिकरूपमा गौमाताका रूपमा पूजिने गाई बचाउन मुस्किल हुने भएकाले सरकारको गम्भीर ध्यानाकर्षण गराइएको महासङ्घका महासचिव गणेशप्रसाद न्यौपानेको भनाइ छ । 'गौमाताको जीवनरक्षामा सरकार असंवेदशील भई गाई फार्ममा दाना तथा खाद्य पदार्थ पुर्याउन अवरोध गरेको विषय कदापि सह्य हुँदैनु,' महासङ्घको भनाइ छ । गाई फार्मका सञ्चालकसँग समन्वय गरी तत्काल आहार जुटाउने प्रबन्ध गरी गाईको प्राण रक्षा गर्न महासङ्घले माग गरेको छ । रासस"
"कुटपिटबाट वडाध्यक्ष घाइते, उपचारका लागि नेपालगन्ज लगिँदै",जाजरकोट: जाजरकोटको छेडागाड नगरपालिका ११ का वडाध्यक्ष चक्रबहादुर सिंहलाई अपरिचित समूहले कुटपिट गरी हातखुट्टा भाँचिदिएका छन् । शनिबार बेलुका गाउँ नजिकैबाट घर फर्कने क्रममा मुखमा पट्टी लगाएका ४५ जनाको समूहले मरनासन्न हुने गरी कुटपिट गर्दा उनको दुवै खुट्टा र एउटा हात भाँचिएको नगरप्रमुख लालबहादुर महताराले बताए । घटनाबारे अहिलेसम्म केही खुल्न नसकेको नगरप्रमुख महताराले बताए । उनलाई उपचारका लागि नेपालगञ्ज लैजाने तयारी भइरहेको छ । भारतलगायतका मुलुकबाट भर्खर गाउँ पुगेका मानिसलाई होम क्वारेन्टाइनमा राख्न र आवश्यक तथ्यांक संकलनमा जुटेका अध्यक्ष सिंहमाथि आक्रमण भएको हो । अध्यक्ष सिंहको स्वास्थ्यलाभको कामना गदै नगरप्रमुख महताराले दोषी पत्ता लगाई आवश्यक कारबाही गर्न माग गरेका छन् । घटनाबारे अनुसन्धान भइरहेको प्रहरीले जनाएको छ । कुटपिट गर्ने समुह पत्ता लगाई आवश्यक कारबाही गर्न इलाका प्रहरी कार्यालय बडावनबाट एक टोली खटाइ सकिएको जिल्ला प्रहरी प्रमुख किशोर कुमार श्रेष्ठले बताए ।
जनताको सेवामा जुटे जनप्रतिनिधि,"बुटवल ; रुपन्देहीको तिलोत्तमा नगरपालिकाका जनप्रतिनिधि राहत बोकेर विपन्नको घरघरै पुगेका छन्। मजदुरी गर्न नपाएर खाने खर्च जुटाउन नसकेका मजदुरले दालचामल पाएका छन्। तिलोत्तमा नगरले एक करोडको राहत कोष निर्माण गरेर दालचामल वितरण थालेको हो। तिलोत्तमाका विपन्न परिवारको लगत संकलन टोल विकास संस्थामार्फत वडा कार्यालयले गरेका छन्। प्रतिपरिवार १० किलो चामल, दुई किलो दाल र एक किलो नुन वितरण गर्न थालिएको नगरप्रमुख वासुदेव घिमिरेले जानकारी दिए। विपन्न परिवारको संख्या ८ सय हाराहारीमा हुने अनुमान नगरपालिकाले गरेको छ। नदी बगर क्षेत्रमा बसेकाहरू मजदुरी गर्दै गुजारा चलाउने गर्छन्। ती परिवारमा चार दिनमै भण्डारण गरिएको अन्न सकिएको छ भने मजदुर गर्न पाएका छैनन्। विपन्न परिवारको घरघरमै पुगेर राहत वितरण गरिँदै छ। राहत पाएका मजदुर परिवार हर्षित भएका छन्। घरमै आएर दालचामल दिँदा त भगवान् आएजस्तै भयो, तिलोत्तमा४ सीमानगरका इन्द्र थापाले भने, बल्ल सरकार भएजस्तो लाग्यो। नगर उपप्रमुख जागेश्वरी चौधरीले वडा नम्बर ४ मा पुगेर विपन्न परिवारलाई राहत दिएकी छन्। अन्य परिवारमा नगर प्रहरीमार्फत रासन बाँडिने नगरपालिकाले जनाएको छ। तिलोत्तमा नगरले सरकारले लकडाउन घोषणा नगर्दै विपन्नलाई भोकै हुन नदिने प्रतिबद्धतासहित नगर लकडाउन गरेको थियो। रुपन्देहीको सिद्धार्थनगर नगरपालिकाले पनि मजदुरी गरेर खाने परिवारमा अन्न पुयाउने निर्णय गरेको छ। नगरप्रमुख हरिप्रसाद अधिकारीले मजदुरी गरेर जीविकोपार्जन गर्नेलाई राहत वितरण गरिने बताए। विपन्न समुदायलाई राहत वितरणमा संघसंस्था पनि जुटेका छन्। लायन्स क्लब अफ बुटवल युथले बुटवलमा दैनिक ज्याला मजदुरी गरी खाने गरिब तथा विपन्न परिवारलाई खाद्यान्न वितरण गरेको छ। कोरोना भाइरस (कोभिड१९) रोकथाम तथा नियन्त्रणका लागि सरकारले लकडाउन गरेपछि दैनिक ज्याला मजदुरी गरी खाने वर्गका परिवारलाई साँझबिहानको छाक टार्न समस्या नहोस् भन्ने उद्देश्यले खाद्यान्न वितरण गरिएको क्लबका अध्यक्ष दीपक श्रेष्ठले जानकारी दिए। बुटवल उपमहानगरपालिका५ शिवालय मन्दिरमा त्यसै आसपासका सुकुम्बासी क्षेत्रमा बसोबास गर्ने ५० परिवारलाई चामल, दाल र नुन वितरण गरिएको कार्यक्रम संयोजक मनमोहनलाल गुभाजुले जानकारी दिए। श्रमिकलाई राहत देऊ श्रमिकहरूको संगठन जिफन्टले लकडाउनको समयमा मजदुरका लागि राहतको प्याकेज ल्याउन सरकारसँग माग गरेको छ। उद्योग कलकारखाना बन्द भएपछि मजदुरले गुजारा टार्नै समस्या भएको भन्दै नेताहरूले राहत घोषणा माग गरेका हुन्। नेपालका करिब ५ लाख मजदुरले उद्योग कलकारखानामा काम गर्दै आएका छन्। लकडाउनमा उद्योग बन्द भएपछि मजदुरले ज्याला पाएका छैनन्। जिफन्टले मजदुरलाई ज्यालाविहीन नगर्न उद्योगी व्यवसायीलाई आग्रह गरेको छ। जिफन्टका केन्द्रीय उपाध्यक्ष एवं प्रदेश ५ का इन्चार्ज कमल गौतमले राहत घोषणाका लागि सरकारसँग माग गरे। हामीले सातै प्रदेशका मुख्यमन्त्री, संघीय सरकारका अर्थमन्त्रीसँग राहत घोषणाका लागि माग गर्दछौं, उनले भने, उद्योग वाणिज्य महासंघहरूले पनि राहत प्याकेज ल्याउनुपर्छ। उद्योगी व्यवसायीले तलब रोक्ने काम गर्न नहुने जिफन्टले जनाएको छ। स्थानीय सरकारहरूले समेत श्रमिकलाई राहत दिनुपर्ने उनको सुझाव छ। सरकारले प्रति श्रमिक महिनाको ५ हजार राहत प्याकेज घोषणा गर्नुपर्ने गौतमले बताए। राहत पाउने श्रमिकको विवरण संकलनमा मजदुर संगठनले सहयोग पुयाउने उनले बताए।"
राजधानीका सडकमा मास्क र स्यानिटाइजर वितरण,"काठमाडौं : लकडाउनको छैठौँ दिन काठमाडौंका सडकमा खटिएका प्रहरीलाई गुडवील हेल्थ केयर सेन्टर र लायन्स क्लब अफ काठमान्डु सुप्रनले मास्क र स्यानिटाइजर वितरण गरेको छ। आइतबार बालाजु, सोह्रखुट्टे तथा मनमैजु लगायतका क्षेत्रमा खटिएका प्रहरीलाई मास्क, स्यानिटाइजर तथा पानी वितरण गरिएको गुडवील हेल्थ कयेर सेन्टरका सञ्चालक रोशन परियारले जानकारी दिए। प्रहरीले हामी नागरिकको लागि भनेर जोखिम मोलेर खटिरहुनु भएको छ, उनले भने, ड्यूटीमा रहनु भएका वहाँहरू हरेकलाई एउटा मास्क, स्यानिटाइजर, एक बोतल पानी, चाउचाउ र ग्लोब्स दिएका छौँ। ल्याब टेक्निसियन समेत रहेका परियारले स्वास्थ्यप्रति सचेत हुँदै आइतबार करिब ६० जना प्रहरी र केही सर्वसाधारणलाई समेत उक्त परिमाणको सामान वितरण गरेको बताए। यसअघि यी संस्थाले जनचेतनामूलक कार्यक्रमसहित थापाथलीको सुकम्बासी वस्ती र ढल्कु क्षेत्रका करिब २५० जनालाई स्यानिटाइजर वितरण गरेको लायन्स क्लब अफ काठमान्डु सुप्रनकी उपाध्यक्ष निर्मला महर्जनले जानकारी दिइन्। विश्व महामारी कोरोना भाइरस (कोभिड१९)को संक्रमण नेपालमा पनि पुष्टि भएपछि सरकारले मंगलबारदेखि एक साताका लागि लकडाउन गरेको छ।"
किरियापुत्री पनि क्वारेन्टाइनमा,"सुर्खेत : गाउँमा भाइको मृत्यु भयो । भारतको नैनितालमा रहेका दैलेखका देउमले लोहारलाई पनि खबर पुग्यो । उक्त खबर सुन्नेबित्तिकै देउमले भाइको किरिया गर्न भन्दै नेपाल फर्किए । तर नेपालमा लकडाउनका कारण उनी कञ्चनपुरको गड्डाचौकी नाकामै रोकिए । नाकामै अलपत्र परेपछि उनी बिचबाटोमै भाइको किरियापुत्री बस्न बाध्य भएका छन् । नाकामा रोकिएका देउमलेसहित ५९ जना कर्णालीबासीलाई प्रदेश सरकारले आइतबार मात्र उद्दार गरेर सुर्खेत ल्याएको छ । भारतमा मजदुरीका लागि गएका दैलेख आठबिस नगरपालिका वडा नम्बर १ घर भएका देउमले गाउँमा भाइको मृत्यु भएपछि फर्किएका हुन् । देउमलेका भाइ पदम विकको केहीदिनअघि गाउँमै मृत्यु भएको थियो । धार्मिक संस्कारअनुसार भाइको काजकिरिया गर्न भन्दै फर्किएका उनी लकडाउनका कारण समयमै गाउँ पुग्न सकेनन् । जसका कारण उनी बिच बाटोमै किरियापुत्री बसेका हुन् । किरियापुत्री बसेकै अवस्थामा देउमलेसहित अन्यलाई प्रदेश सरकारले उद्दार गरी सुर्खेत ल्याएको छ । कोरोनाको संक्रमण फैलिएको भारतबाट आएका कारण उद्दार गरिएकालाई वीरेन्द्रनगरमा स्थापना गरिएको क्वारेन्टाइनमा राखिएको छ । वीरेन्द्रनगरस्थित अशोका होटलमा रहेको क्वारेन्टाइनमा किरियापुत्री बसेका देउमलेसहित जुठो बारेका अन्य तीनजना आफन्त पनि छन् । क्वारेन्टाइनमा बसेका देउमलेले किरियापुत्री बसेका कारण नुन खाएका छैनन् । भारतबाट आएका र कोरोनाको संक्रमण फैलिन सक्ने भन्दै उनीहरूलाई स्वास्थ्य परीक्षण गरेर क्वारेन्टाइनमा राखिएको प्रदेश सरकारले जनाएको छ । भाइको दाहसंस्कार गर्न पाइनँ, समयमै घरमा पनि पुग्न सकिनँ किरियापुत्री बसेका देउमलले भने,बन्दले गर्दा बिच बाटोमै किरियापुत्री बसेको हुँ, घरमै पुगेर काजकिरिया गर्न पाएको भए हुन्थ्यो । १४ दिनसम्म क्वारेन्टाइन बस्नुपर्छ भन्छन्, यहाँभन्दा त बरु गाउँमा जान दिएको भए काम सकेर घरभित्रै बस्ने थियौं । आफूहरू सरकारको अभियानलाई साथ दिन तयार रहेको भन्दै घरसम्म पुग्ने व्यवस्था मिलादिन उनले सरकारसँग अनुरोध गरे । उनले भने,यस्तो अवस्थामा क्वारेन्टाइनमा कसरी बस्ने ? बरु घर जान पाएको भए किरिया गरेर घरबाट बाहिरै निस्कने थिएनौं । प्रदेश सरकारका सामाजिक विकास मन्त्री दल रावलले विशेष परिस्थितमा सरकारले गाउँमा पुर्याउने जनाए । उनले भने,किरियापुत्री बसेको असामान्य अवस्था हो, यसमा हामी गम्भीर छौं । प्रदेश सरकारले उहाँलाई स्थानीय तहसँग समन्वय गरेर गाउँ जाने वातावरण बनाउने छ, सम्वन्धित नगरपालिकामा पनि क्वारेन्टाइन बनेकाले उहाँलाई त्यहाँ पठाइनेछ । गाउँमा पठाइए पनि त्यहाँ रहेका स्वास्थ्यकर्मीले उनीहरूको निगरानी गर्ने मन्त्री रावलको भनाइ छ । भारतबाट फर्किएकालाई सुर्खेतसहित विभिन्न जिल्लामा हाल क्वारेन्टाइनमा राखिएकोसमेत मन्त्री रावलले जानकारी दिए ।"
कोरोना नियन्त्रण : उपत्यका बाहिर यसरी छर्किदैछ औषधि,"काठमाडौं : कोरोना भाइस संक्रमण रोकथाम तथा नियन्त्रण गर्न उपत्यका बाहिरका जिल्लामा पनि औषधि छर्किन सुरु गरिएको छ। सरकारले स्थानीय तहलाई निर्देशन दिएअनुसार बढी भीडभाड हुने ठाउँमा औषधि छर्न सुरु गरिएको हो। यसअघि काठमाडौं महानगरपालिकाले पनि नगरभित्रका विभिन्न भीडभाड हुने ठाउँमा औषधि छर्किन सुरु गरेको छ। दैलेखमा किटनाशक औषधि छर्किंदै कोरोना भाइरस (कोभिड१९) को संक्रमण रोकथाम तथा नियन्त्रणका लागि दैलेखमा औषधि छर्न सुरु गरिएको छ। सरकारले स्थानीय तहलाई आआफ्नो क्षेत्रमा अनिवार्य औषधि छर्किन निर्देशन दिएको थियो। सोहि अनुसार दैलेखको नारायण नगरपालिकाले नेपाली सेनाको इन्द्रदल गुल्म दैलेखको सहयोगमा औषधि छर्किन सुरु गरेको हो । सदरमुकाम दैलेख बजार क्षेत्रमा औषधि छरिएको नेपाली सेनाको इन्द्रदल गुल्म दैलेखका गुल्मपति गणेशराज पन्तले जानकारी दिए । शुक्रवार निर्माण गरिएको आइसोलेसन कक्ष स्थल सरस्वती मावी तर्ताङ्गदेखि बजार क्षेत्र हुँदै काँडाचौर तथा यहाँका कार्यालय वरवर औषधि छर्न थालिएको हो । औषधि दमकल मार्फत बजार क्षेत्रमा छर्किएको उनले बताए । बजारमा औषधि छर्किदै नेपाली सेनाको टोली। तस्बिर : हिक्मतबहादुर नेपाली नारायण नगरपालिकाको दमकलसहित नेपाली सेनाको टोली औषधि छर्कन खटिएको छ।नारायण नगरपालिकाका प्रमुख रत्नबहादुर खड्काले स्थानीयलाई घरमा बसेर सुरक्षित रहन आग्रह गर्दै आएका छन्। बजारमा औषधि छर्किन सुरु गरेपछि थोरै भएपनि यहाँका सबै साधरणले राहत महशुस गरेका छन्। मलंगवा र हरिवनमा पनि औषधि छर्किदै मलंगवा : कोरोना भाइसर (कोभिड१९) लगायत अन्य रोगका किटाणु मार्नका लागि सर्लाहीका मलंगवा नगरपालिका र हरिवन नगरपालिका कार्यालयले नगर भित्रका विभिन्न स्थानमा औषधि छर्न सुरु गरेको छ । बजार क्षेत्र र भीडभाड बढी हुने क्षेत्रमा हरिवनले औषध छर्न सुरु गरेको हो । मलंगवाले भने बजार, भेडभाड हुने क्षेत्र र नालामा औषधि छर्न सुरु गरेको छ । हरिवनले नगरपालिकाको दमकलबाट औषधि स्प्रे गर्न सुरु गरिएको हो । हरिवन बजार, नयाँरोड बजार, ताईवान बजारलगायत स्थानमा औषधि स्प्रे गर्न सुरु गरेको मेयर गणेश प्रसाईंले जानकारी दिएका छन् । त्यसैगरी मलंगवाले टोल टोलमा हाते मेसिनबाट औषधि छर्न सुरु गरेका छन् । हरिवन नगरपालिकाको बजार क्षेत्रमा औषधि छर्दै नगरपालिकाका कर्मचारी ।तस्बिर : सुनिल ठाकुर अहिलेको मौसममा विभिन्न खाले भाइरल ज्वरो लाग्ने लगायत कोरोनाको संक्रमण फैलन सक्ने भएकाले औषधि छर्ने काम सुरु गरिएको हरिवनका मेयर प्रसाईंले जानकारी दिए। भीडभाड हुने स्थान, स्वास्थ्य संस्था, अत्यावश्यक सामग्री विक्री वितरण हुने स्थानमा स्प्रेको व्यवस्था मिलाइएको प्रसाईंले बताए । बेनीका सडकमा पनि औषधि छर्किंदै बेनी : कोरोना भाइरस नियन्त्रण तथा रोकथाम गर्न बेनकीका सडकमा पनि औषधि छर्न सुरु गरिएको छ। बेनी नगरपालिकाको दमकल प्रयोग गरेर प्रहरीले भाइरस नष्ट गर्न औषधि छर्किरहेको छ।तातोपानी, पोखरेबगर, बाबियाचौर र दरवाङको सडक र सार्वजनिक स्थलमा पनि औषधि छर्किने योजना छ। दमकलबाट बेंसीसहर बजारमा औषधी छर्दै। बेसी सहरमा पनि औषधि छर्किन थाल्यो लमजुङ सदरमुकाम बेंसीसहर बजारमा औषधी छर्न थालिएको छ । बेंसीसहरको सेरा चोकबाट नारायणस्थान चोक, भीमसेनस्थान चोक, पुरानो बैंकचोक हुँदै मनाङेचौतारासम्म औषधी छर्किएको हो । विश्वभर फैलिएको कोरोना भाइरसको जोखिम कम गर्न मानववस्ती तथा सरकारी कार्यालय क्षेत्र, भित्री बाटोमा औषधि छर्किएको छ । बेंसीसहर नगरपालिका, जिल्ला प्रशासन कार्यालय, जिल्ला प्रहरी कार्यालय, शसस्त्र प्रहरी, स्वास्थ्य कार्यालय, लमजुङ जिल्ला सामुदायिक अस्पताल र बेंसीसहर खानेपानी तथा सरसफाई उपभोक्ता समितिको सक्रियतामा औषधि छर्कन थालिएको हो । लमजुङका प्रमुख जिल्ला अधिकारी लक्ष्मणबहादुर खड्काले सरोकारवाला निकायको समन्वयमा शनिबारदेखि औषधि छर्कन थालिएको बताए । बेंसीसहर बजारको सबै क्षेत्रमा औषधि छर्कने उनले बताए । बजार क्षेत्रमा धेरै मानिसको आउजाउ हुने र कोरोना संक्रमणको जोखिम भएकाले औषधि स्प्रे गरिएको उनको भनाइ छ । बेंसीसहर नगरपालिका प्रमुख गुमानसिंह अर्यालले कोरोना संक्रमण फैलन नदिन आवश्यकता अनुसार बजारको सबै ठाउँमा औषधि छर्कने बताए । बेंसीसहर नगरपालिकाको दमकलबाट औषधि छर्कन थालिएको उनले बताए । हिक्मतबहादुर नेपालीदैलेख, सुनिल ठाकुरमलंगवा, सन्तोष गौतमबेनी, नवीनराज कुइँकेलबेंसीसहर"
"क्वारेन्टाइनमा बसेकाको आग्रह  'कि व्यवस्थापन गर, हैन भने घर जान देउ'","डोल्पा : डोल्पामा एकै दिनमा ८६ जना क्वारेन्टाइनमा राखिएको छ । नेपालगञ्जबाट उद्धार गरेर डोल्पा ल्याएका ८६ जनालाई जिल्लाको विभिन्न स्थानमा क्वारेन्टाइनमा राखिएको हो । विभिन्न स्थानमा स्वास्थ्य परीक्षण गरेर डोल्पा सदरमुकाम पुगेका डोल्पाका नागरिकलाई डोल्पामा पनि स्वास्थ्य परीक्षण गरी क्वारेन्टाइनमा राखिएको सहायक प्रमुख जिल्ला अधिकारी लक्ष्मीदेव शर्माले जानकारी दिइन् । शर्माका अनुसार कुनैपनि नागरिकमा लक्षण देखिएको छैन ।हालसम्म सामान्य छन्। तरपनि क्वारेन्टाइनमा बस्नैपर्छ । कुल ५८ जना पुरुष २८ महिला गरी ८६ जना क्वारेन्टाइनमा बसेका छन्। जिल्लाको जुफालमा १३,डाँगिवाडामा १०,माझफालमा १६,दुनैमा ३३,डोल्पोबुद्धमा १३ र त्रिपूरा सुन्दरीमा २ जना घरमा क्वारेन्टाइनमा बसेका जिल्ला प्रशान कार्यालय डोल्पाले जानकारी दिएको छ । एकै साथ क्वारेन्टाइनमा राखिएका नागरिकले भने खान,बस्न,सुत्न व्यवस्थापन राम्रो नभएको गुनासो गरेका छन् । एकै बेडमा तीनजनासम्म सुत्नुपरेको र चिसोले रातभर सुत्न नसकेको उनीहरु बताउँछन्। 'समयमा खान पाइदैन। खाना मिठो छैन। पानीको समस्या पनि छ। चिसोले रातभर सुत्न नसकिएको एक युवतीले दुखेसो पोखिन्।उनले भनिन्,' स्थानीय सरकार र प्रशासनले हामीलाई अपहेलना गर्यो। कि व्यवस्थापन गर हैन भने घर जानदेउ।' उनीहरुले पानी र शौचालयको व्यवस्था नहुँदा छिट्नै त्यसको व्यवस्था गरिदिन आग्रह गरेका छन् । तर यता स्थानीय सरकरले भने हामी व्यवस्थापनमा लागिरहेका छौं। सकेजति गर्ने जनाएको छ। तर, काईके गाउँपालिकाले भने आफ्ना ७ जना नागरिकलाई सबै व्यवस्थाप गरेको प्रमुख प्रशासकीय अधिकृत सम्झना अधिकारीले दाबी गरिन् । चिकित्सक प्रहरी र जनप्रतिनिधिसहित क्वारेन्टाइनमा बसेका छन् । गाउँपालिकाको औषधि खरिदमा गर्न गएका शे फोक्सुण्डो गाउँपालिकाका स्वास्थ्य ईन्चार्ज रणबहादुर बुढा ठुलीभेरी नगरपालिका ५ का वडा अध्यक्ष र अन्य जनप्रतिनिधि प्रहरी समेत क्वारेन्टाइनमा बसेको सहायक प्रमुख जिल्ला अधिकारी शर्माले जानकारी दिइन्।"
अलपत्र परेका ५० श्रमिकको उद्धार,"राजविराज : कारखाना र यातायात बन्द भएपछि पैदल हिँडेर घर जाउन लागेका ५० जना श्रमिकको सप्तरीबाट उद्धार गरिएको छ । 'लकडाउन 'को कारण विभिन्न कारखानामा काम गर्ने ५० जना श्रमिकको सप्तरीबाट उद्दार गरी आआफ्नो घर पठाइएको जिल्ला प्रहरी कार्यालय सप्तरीका एसपी कृष्ण प्रसाईले जानकारी दिए । कोरोना भाइरस (कोभिड१९) को संक्रमण रोकथामको लागि सरकारले गएको मङ्गलबारदेखि देशैभरि लकडाउन गर्दा कारखानाले समेत विदा दिएपछि श्रमिकहरु अलपत्र परेका थिए । खाद्यान्न अभाव तथा यातायात नपाउँदा सप्तरीसहित मोरङ्गको बिराटनगर, सुनसरीको इटहरी र दुहबीको विभिन्न कारखानामा कार्यरत मजदुरहरु घरका लागि पैदल हिंडेका थिए । लकडाउनका बेला सप्तरीस्थित पूर्वपश्चिम राजमार्गमा हिंडिरहेका श्रमिकलाई राजमार्गको विभिन्न ठाउँमा फेला पारी सोधपुछ गर्दा अलपत्र परेको थाहा पाएपछि उद्धार गरिएको एसपी प्रसाईले जानकारी दिए । उनीहरुलाई प्रहरीले कञ्चनरुप नगरपालिका, रुपनी गाउँपालिकालगायतसँग समन्वय गरी उद्दार गरिएको जिल्ला प्रहरी कार्यालय सप्तरीले जनाएको छ । सडकमा पैदल हिंडिरहेका श्रमिकलाई स्थानीय तहले चिया, नास्ता खुवाई टिप्परको व्यवस्था गरेपछि सर्लाहीको लालबन्दीसम्म पठाइएको हो । प्रहरीका अनुसार सर्लाहीका ३८, रौतहट, बारा र सिरहाका चारचार जना श्रमिकहरुलाई उद्दार गरी सर्लाहीको लालबन्दी सम्म पठाइएको छ । श्रमिकलाई गन्तव्यसम्म पुग्न सजिलो होस भनेर गृह मन्त्रालयको आदेशमा ना१ क ६२६७ नम्बरको टिप्परलाई पास उपलब्ध गराएर पठाइएको सप्तरीका प्रमुख जिल्ला अधिकारी सुनिल खनालले बताए । 'लकडाउन' को कारण सप्तरीको पूर्वपश्चिम राजमार्गको विभिन्न ठाउँमा अलपत्र परेका श्रमिक । प्रहरीले स्थानीय तहसँग समन्वय गरी श्रमिकहरुलाई सर्लाहीको लालबन्दीसम्म पठाएको छ ।"
कोरोना त्रास : सुरक्षा पोसाक नहुँदा एम्बुलेन्स बिरामी बोक्न छोडे,"धनकुटा : भरपर्दो सुरक्षा पोसाक नजुट्दा धनकुटामा संचालित एम्बुलेन्स चालकले सामान्य रुघाखोकी लागेका तथा विदेशबाट फर्किएका व्यक्ति बिरामी हुँदा बोक्न छाडेका छन् । कोरोनाको त्रास बढेपछि सम्बन्धित निकाय तथा सरोकारवाला निकायसँग पटकपटक पहल गर्दा समेत सुरक्षा पोसाक उपलब्ध नभएपछि बिरामी बोक्ने अवस्था नरहेको एम्बुलेन्स चालकहरुको भनाई छ । सामान्यअवस्थाका बिरामी बोक्दासमेत चालक बढी जोखिम हुने भएकाले गर्दा सामुहिक रुपमा नबोक्ने निर्णय गरिएको एम्बुलेन्स चालक सन्त लिम्बुले बताए । बजारमा किन्न खोज्दासमेत मास्क र ग्लोप्स पाइँदैन उनले भने डर त्रासबीच कसरी बिरामी बोक्नु र ? कतैबाट फोन आइहाले सुरुमा बिरामीको अवस्था बुझेर मात्रै जाने गरिएको उनको भनाई छ । जिल्ला प्रशासन कार्यालय धनकुटा र जिल्ला अस्पतालमा आवश्यक सुरक्षाका सामाग्री माग गरेपनि उपलब्ध नगराएको चालकहरुको गुनासो छ । एक हप्ता अघि प्रशासन कार्यालयमा प्रतिनिधिमूलक रुपमा डेलिगेशनमा जाँदा कोरोना संक्रमणको आंशकाका बिरामी बोक्न छुट्टै गाडीको व्यवस्थापन गरिएको कुरा प्रजिअले राखेको उनले बताए । सुरक्षा पोसाक उपलब्ध भएर तेल खर्च व्यहोर्दा मात्रै पनि बिरामी बोक्ने उनले बताए । अर्का चालक दिने सुवेदीले भने, 'यस्तो महामारी हाम्रो पनि दायित्व हो । तर आफै असुरक्षित भएर कसरी बिरामी बोक्नु।' अहिले डेलिभरी, दुर्घटनाका बिरामी मात्रै बोक्ने गरिएको उनको भनाई छ । यता जिल्ला प्रशासन कार्यालय धनकुटाका सूचना अधिकारी जयाराम श्रेष्ठले स्रोत साधन अभाव भएकै कारण एम्बुलेन्स चालकहरुलाई सुरक्षा पोसाक उपलब्ध गराउन नसकिएको बताए । सुरक्षा पोसाक एम्बुलेन्स चालक आफैँले जुटाउनु पर्ने उनको दाबी छ । माथिल्लो निकाय प्रदेशको सामाजिक विकास मन्त्रालय र संद्यीय स्वास्थ्य मन्त्रालयमा सुरक्षा पोसाक सामाग्री माग गरिएपनि अहिलेसम्म नआएको उनले बताए । अहिले कोरोना आशंका भएका बिरामी बोक्न २ वटा एम्बुलेन्स तयारी गर्ने काम सुरु गरिएको उनको बताए ।"
मजदुरलाई वडाको रासन,"गुलरिया : महामारीका रूपमा फैलिरहेको कोरोना भाइरस (कोभिड१९) रोकथाम तथा नियन्त्रणका लागि गरिएको लकडाउनका कारण बिहान बेलुकीको छाक टार्न नसकेकालाई वडा कार्यालयले रासन वितरण गरेको छ । वडामा रहेका लक्षित विपन्न परिवारलाई गुलरिया नगरपालिका६ ले चामल, दाल सहितको खाद्यान्न उपलब्ध गराएको हो । पहिलो चरण अन्तर्गत वडामा रहेका १ सय १५ घर परिवारलाई रासन उपलब्ध गराइएको गुलरिया नगरपालिका६ का वडाअध्यक्ष निरज शर्माले जानकारी दिए । उनीहरूलाई प्रतिपरिवार ५ किलोग्राम चामल र २५० ग्राम दाल बाँढिएको हो । 'लकडाउनका समयमा घरमै बसी काममा जान नसक्दा बिहान बेलुकीको चुलो बाल्न नसकेका परिवारलाई रासन दिएका छौं ', वडाध्यक्ष शर्माले भने, 'विपन्न एकल महिला, ज्यालादारी मजदुर गर्नेको घरमा जीवन निर्वाहका लागि सहजता पुर्याउने उद्देश्यले रासन वितरण गरिएको हो ।' वडामा वसोवास गर्ने अन्य मजदुरहरूको पनि अवस्था हेरेर खाद्यान्न उपलब्ध गराउने हाम्रो तयारी छ । आकस्मिक बजेट ब्यवस्थापन गर्दै आपतकालीन अवस्थामा जनताको जीवन जोगाउन वडाले आवस्यक सहयोग गर्ने रणनिति अवलम्वन गरिएको उनले बताए ।"
बँदेलको आक्रमणबाट तीन जना घाइते,"सन्धिखर्क : अर्घाखाँचीको सन्धिखर्कमा बँदेलले आक्रमण गर्दा तीन जना घाइते भएका छन् । घाइतेमध्ये दुईजनाको अवस्था गम्भीर छ । सन्धिखर्क नगरपालिका वडा नम्बर१०, रुब्दीमा घरमै बसिरहेका उनीहरूलाई बँदेलले आक्रमण गरेको हो । आक्रमणबाट घाइते भएकी ६५ वर्षीया चुमा भुसाल र ३२ वर्षीय बोमबहादुर घर्तीलाई अर्घाखाँची अस्पतालमा प्राथमिक उपचार पछि थप उपचारका लागि रुपन्देहीको लुम्बिनी प्रादेशिक अस्पताल पठाइएको स्थानीय चुरामणि भट्टराईले जानकारी दिए । अर्का एक जना ३८ वर्षिय कल्लु चौधरी भने सामान्य घाइते रहेकाले उनको अर्घाखाँची अस्पतालमै उपचार भइरहेको छ । नजिकै रहेको जंगलबाट आएको बँदेलले घरमै बसेका उनीहरूलाई आक्रमण गरेको थियो । आक्रमणपछि प्रतिकारमा उत्रिएका उनीहरूले धारिलो हतियार प्रयोग गर्दा बँदेल मरेको जिल्ला बन कार्यालयका प्रमुख शिव शर्माले बताए । घाइते अवस्थामा रहेको भाले बँदेल पशु अस्पतालमा उपचारकै क्रममा मरेको हो । मृत बँदेललाई जिल्ला वन कार्यालय परिसरमा गाडिएको छ ।"
उपचार नपाउँदा तीन बालिकाको मृत्यु,"काठमाडौं : विश्वव्यापी रुपमा फैलिएको कोरोना भाइरस (कोभिड१९) महामारी जोखिम न्यूनिकरणका लागि देशव्यापी लकडाउन भएको प्रतिकूल अवस्थामा उपचार नपाएर तीन बालिकाको ज्यान गएको छ। काठमाडौंका दुई र सर्लाहीका एकजना बालिकाको उपचारमा पहुँच नपुगेर निधन भएको कान्ति बाल अस्पतालका निर्देशक डा कृष्ण पौडेलले जानकारी दिए। महाराजगन्जस्थित कान्ति बाल अस्पतालमा उपचारका लागि ल्याउन नपाउँदै बाटोमै बालिकाको ज्यान गएको हो। अस्पताल आए लगत्तै ८ महिनादेखि ५ वर्षकी बालिकालाई चिकित्सकले मृत घोषणा गरेका थिए। लकडाउनका कारण सवारी साधन नचलेको र अभिभावककमा पनि सुझबुझ नहुँदा अकालमा बालिकाले ज्यान गुमाउनु परेको डा पौडेलले बताए। दश वर्ष मुनिका तीनजना बालबालिकालाई अस्पताल पुर्याउँदा पुर्याउँदै ज्यान गइसकेको थियो। सरकारले चैत ११ गतेदेखि चैत बिहान ६ बजेदेखि चैत १८ गते बिहान ६ बजेसम्मका लागि मुलुकभरका अत्यावश्यक बाहेकका सबै सेवा र सम्पूर्ण आवतजावत बन्द छन्। कोरोना भाइरस संक्रमण फैलन नदिन सरकारले देशव्यापी लकडाउनको घोषणा गरेको भोलिपल्ट निधन भएको हो। डा पौडेलकाअनुसार, तीन दिनको अवधिमा तीनजना बालिकाको निधन भएको छ। लकडाउन सुरु भएकै दिनमा यो घटना भयो। लगातार जस्तो बालिकाले ज्यान गुमाउन पुगे। ज्यादै दुःख लाग्यो, उनले भने। चैत ११ र १२ गते यी घटना भएका थिए। कस्ता बिरामी थिए ? अस्पतालका निर्देशक पौडेलका अनुसार, गोपनियताको दृष्टिले गर्दा नाम दिने गरिएको छैन। लकडाउन घोषणाको पहिलो दिन चैत ११ गते सर्लाहीकी बालिकाको बिहानपख ज्यान गएको हो। त्यसको भोलीपल्ट अर्की बालिकाको ज्यान गयो। ५ वर्षकी ती बालिका काठमाडौं, बुढानीलकण्ठकी हुन्। बालिकालाई मस्तिष्क पक्षघातको दीर्घ समस्या रहेको डापौडेलले जानकारी दिए। यी बालिकालाई चैत १२ गते कान्ति अस्पतालमा लगिएको थियो। टयाक्सीमा बिहान ३ बजे अस्पताल लैजाँदा चिकित्सकले मृत्यु भएको घोषणा गरेका थिए। ज्यान गुमाएकी अर्की बालिका ८ महिनाकी हुन्। उनका अभिभावक काठमाडौंस्थित कालीकाटी ठेगाना उल्लेख गरेका छन्। उनलाई झाडापखाला भएको थियो। अभिभावकले नजिकै टेकुस्थित शुक्रराज ट्रपिकल तथा सरुवा रोग अस्पताल लगेका थिए। शुक्रराज अस्पतालमा कोरोना भाइरस संक्रमण देखिएका ४ जना आइसोलेसनमा उपचाररत छन्। सो अस्पतालले बालिकालाई कान्ति अस्पतालमा रेफर गरेको थियो। डापौडेलले भने, झाडापखाला भएको पछिल्लो केश बचाउन सकिन्थ्यो। धेरै टाढाको पनि होइन कालिमाटीतिर बस्ने रहेछ। अभिभावकलाई कहाँ जाने, के गर्ने ? भन्ने सम्बन्धमा द्विविधामा परेर पनि हो की ? रातिको बेला पनि भएर होला कता जाने भन्ने भयो। तयारी गर्दा गर्दै पनि ढिलो भयो होला। यो चाहीं अलि दुःखद हो। ती बालिकाको बिहानपख ५ बजे निधन भएको थियो। देशव्यापी लकडाउनका कारण औषधि र खाद्यान्न बाहेक अन्य ओसार पसार र आवागमन बन्द भएका कारण एम्बुलेन्स समेत चलेका छैनन।"
कोरोना महामारी : क्यूआर ६५२ का यात्रु खै ?,"काठमाडौँ फ्रान्सबाट कतारको दोहा हुँदै काठमाडौं उत्रिएको क्यूआर ६५२ मा एक सय ५८ जना यात्रु आएको पत्ता लागेपनि उनीहरु सबैको पहुचमा प्रहरी अझै पुग्न सकेको छैन। उक्त विमानमा सवार दुई युवतीमा भने कोरोना संक्रमणको पुष्टी भईसकेको छ। गत चैत चार गते उक्त विमान काठमाडौं उत्रिएको थियो। विमानमा सवारमध्ये एक सय ३४ जना सेल्फ क्वारेन्टाईनमा रहेको प्रहरीले पत्ता लगाएको छ। प्रहरी मुख्यालयका अनुसार विमानमा पाँच विदेशी बाहेक १९ यात्रुहरु कहाँ छन् भन्नेबारे अझै खोजी जारी छ। मुख्यालयका अनुसार सम्पर्कमा नआएका १९ जना मध्ये अधिकांशले पहिला राहदानी लिंदा उल्ल्लेख गरेको फोन नम्बर र ठेगाना परिवर्तन गरेको देखिन्छ। कोरोनाको त्रास फैलिईरहेका बेला उनीहरु आफैं प्रहरी वा नजिकको स्थानीय तहमा सम्पर्कमा आउन प्रहरीले अपिल समेत गरेको छ। संक्रमित युवती सवार विमानका एक सय ५८ मध्ये एक सय ९ यात्रु काठमाडौं, धनुषा, महोत्तरी, झापा, लगायत विभिन्न ४४ जिल्लाका नागरिक भएको जानकारी प्रहरी सहायक प्रवक्ता एसएसपी उमेशराज जोशीले दिए। त्यसैगरि संयुक्त अरब इमिरेट्सबाट एअर अरेबियाको विमान जी ९५३७ बाट नेपाल आएका तेस्रो संक्रमित व्यक्ति सवार विमानका एक सय ७० यात्रुको पनि प्रहरीले खोजी जारी राखेको छ। गत बिहीबार देखि नै यात्रुहरुको राहदानीका आधारमा तिनको ठेगाना पत्ता लगाएर खोज्न सम्बन्धीत जिल्ला प्रहरी कार्यालयमा परिपत्र गरिएको जानकारी जोशीले दिए। सार्कसहकार्यमा पाकिस्तानको अड्को आधाबाटोमा चीनले नै रोक्यो कोरोना परीक्षण किट कोरोना संक्रमण : जो एकै जहाजबाट आएका थिए प्रहरी स्रोतका अनुसार शनिबारबार साँझसम्म पनि उक्त विमानका यात्रुहरु भेटिएको सूचना प्रहरी समक्ष आइसकेको छैन। विमानमा आएका यात्रुहरु पत्ता लगाउन प्रहरी मुख्यालयले कार्यदल बनाएको छ। जोशीले भने, हामीले कार्यदल नै बनाएर सम्पर्कमा नआएकाको खोजी गरिरहेका छौं। नभेटिएका पनि सेल्फ क्वारेन्टाईनमा बसेको हुनसक्छ। उनले राहदानीको आधारमा मात्रै खोजी सम्भव नभएकाले विमानमा सवार यात्रुको खोजीको लागि पहिला सम्बन्धित जिल्लामा गएर बुझ्ने र पछि आफन्तमार्फत नम्बर पत्ता लगाएर मात्रै पहिचान गर्ने बताए। क्यूआर ६५२ बाट काठमाडौं उत्रिएका यात्रु कुन जिल्लाका कति ? महोत्तरी ११ धनुषा ९ काठमाडौं ६ चितवन ६ स्याङ्जा ५ काभ्रे ५ ललितपुर ४ सुनसरी ४ बाग्लुङ ४ झापा ४ सर्लाही ४ बाँके ४ पाँचथर ३ सिन्धुपाल्चोक ३ ताप्लेजुङ २ मोरङ २ सप्तरी २ सोलखुम्बु २ रसुवा २ ओखलढुंगा २ खोटाङ २ नवलपरासी २ धादिङ २ रुपन्देही २ जिल्ला नखुलेका १९ विदेशी मध्ये जर्मनी २ भारतीय २ फ्रान्सेली १ स्रोत : गृह मन्त्रालय"
दुई बिरामीको नमुना परीक्षणका लागि पठाइयो,"दैलेख : कोरोना भाइरस संक्रमणको आशंकामा दैलेखका दुई जनाको परीक्षण थालिएको छ। आठबीस नगरपालिका४ स्थित राकमकर्णाली स्वास्थ्य चौकीमा भर्ना भएका ती दुई जना बिरामीको नमुना परीक्षणका लागि काठमाडौं पठाइएको स्वास्थ्य सेवा कार्यालय दैलेखका प्रमुख डा निरञ्जन पन्तले जानकारी दिए। स्वास्थ्य सेवा निर्देशनालय सुर्खेत र स्वास्थ्य सेवा कार्यालय दैलेखको ल्याबको टोली राकमकर्णालीमै पुगेर उनिहरूको नमुना संकलन गरी परीक्षणका लागि पठाइएको डा पन्तले बताए। उनीहरूको राकमकर्णाली स्वास्थ्य चौकीमा आइसोलेसनमा राखेर उपचार भइरहेको छ। दुवै जना बिरामीको स्वास्थ्यमा सुधार आइरहेको छ, डा पन्तले भने। त्यसैगरी, कोरोना भाइरस (कोभिड१९) को सम्भावित संक्रमणबाट बच्न दैलेखको दुल्लु नगरपालिकाका २० जनालाई क्वारेन्टाइनमा राखिएको छ। भारतबाट मजदुरी गरेर घर फर्किएका दुल्लु नगरपालिकाका २० जनालाई क्वारेन्टाइनमा राखिएको नगरप्रमुख घनश्याम भण्डारीले बताए। उनीहरूलाई दुल्लु नगरपालिका२ स्थित भानेश्वर माविमा निर्माण गरिएको क्वारेन्टाइनमा राखिएको छ। कोरोनाको आशंका नभए पनि सुरक्षाका लागि क्वारेन्टाइनमा राखिएको नगरपालिकाकाले जनाएको छ। उनीहरूलाई सुरक्षाका लागि १४ दिन क्वारेन्टाइनमा राखिनेछ। कारोनाको शंकास्पद लक्षण देखिएको बिरामीलाई राख्न दैलेखमा ४७ बेडको आइसोलेसन बेड तयार गरिएको नेपाली सेनाको इन्द्रदल गुल्मका गुल्मपति गणेशराज पन्तले बताए। जिल्ला अस्पतालमा ११, सरस्वती माविमा २०, प्राथमिक स्वास्थ्य केन्द्र नौमुलेमा ४, राकमकर्णाली स्वास्थ्य चौकीमा ४, प्राथमिक स्वास्थ्य केन्द्र लकान्द्रमा ४ र दुल्लु अस्पतालमा ५ गरी ४७ बेडको आइसोलेसन तयारी अवस्थामा राखिएको उनले बताए। सेनाले पाँच सेट व्यक्तिगत सुरक्षा उपकरण (पीपीई) सहित सेनाको मेडिकल जनशक्तिलाई अभ्याससहित तयारी अवस्थामा राखेको गुल्मपति पन्तले जनाए। यस्तै, जिल्लाका विभिन्न स्थानीय तहमा गरी जिल्लाभर २ सय ९० वटा क्वारेन्टाइन बेड तयार पारिएको छ। नारायण नगरपालिकाको नारायण क्याम्पसमा एक सय, चामुण्डाविन्द्रासैनी नगरपालिकामा ४५, दुल्लु नगरपालिकाका विभिन्न विद्यालयमा गरी एक सय १०, गुराँस गाउँपालिकामा ६, भगवतीमाई गाउँपालिकामा १४, महाबु गाउँपालिकामा ५ र भैरवी गाउँपालिकामा १० बेड गरी २ सय ९० बेडको क्वारेन्टाइन तयार पारिएको हो। जिल्लाका विभिन्न स्थानीय तहमा भारतलगायत मुलुकबाट आएका व्यक्तिको विवरण संकलन भइरहेको दैलेखका सहायक प्रमुख जिल्ला अधिकारी इन्द्रबहादुर क्षेत्रीले बताए।"
किटनाशक औषधि छर्किँदै,"सलमान खानभैरहवा, नवीनराज कुइँकेलबेंसीसहर, रवीन्द्र गौतमदोलखा, राजन गाउँलेसिन्धुली : कोरोना संक्रमणको रोकथाम तथा नियन्त्रणका लागि सरकारले स्थानीय तहलाई दिएको निर्देशन तहले नटेरेपछि जनताको राहतका लागि यहाँका एक सांसद आफैं सडकमा उत्रिएका छन्। सरकारले बुधवार एक निर्णय गर्दै सबै स्थानीय तहलाई आआफ्नो क्षेत्रमा अनिवार्य क्लोरीन र ब्लीचिंग पाउडरलगायत किटनाशक छर्किन निर्देशन दिएको थियो। तर, यहाँको सिद्धार्थनगर नगरपालिकालगायत अन्य तहले किटाणुनाशक औषधि छर्किन तादरुकता नदेखाएपछि प्रदेश नम्बर ५ का सांसद सन्तोष पाण्डेयले आफ्ना सहयोगी बैजनाथ गुप्ता, समाजवादी पार्टीका वरिष्ठ नेता महेन्द्र यादवको सहयोगमा किटनाशक छर्किन थालेका हुन्। सांसद पाण्डेयको नेतृत्वमा बजारमा क्लोरीन, ब्लीचिंग पाउडर, फिनायलको मि श्रण छर्किन थालिएको हो। बजारमा किटनाशाक छर्किएपछि थोरै भए पनि सर्वसाधरणले राहत महशुस गरेका छन्। उनले आफ्नो निर्वाचन क्षेत्रभरी किटनाशक औषधि छर्किने बताएका छन्। कोरोनाको संक्रमणले हाल अहिले सबै राजनितिक दलका नेताहरू सुरक्षित रूपमा घरमा बसेर सर्वसाधरणलाई पनि सुरक्षित रहन आग्रह गर्दै आएका छन्। उनी भन्छन्, जनताको सेवा गर्न न नेता बनेको हो नभए कुनै व्यापारी बने भइहाल्यो नि ? हाल तराईमा लामखुट्टेको प्रकोपका कारण डेंगुको पनि उस्तै जोखिम छ। डेंगुको जोखिमलाई पनि यसले न्यूनीकरण गर्नेछ। प्रथम चरणमा करिब २० हजार लिटर मि श्रण किटनाशक मि श्रण भैरहवा बजार र आसपासका क्षेत्रमा छरिने पाण्डेयले जानकारी दिए। मनाङमा डिसइन्फेक्सन स्प्रे यस्तै, मनाङमा कोरोना संक्रमण रोक्न डिसइन्फेक्सन स्प्रे (कीटनाशक औषधि) छर्किन सुरु गरिएको छ। सदरमुकाम चामेको बजारक्षेत्र, पदमार्ग, कार्यालय वरपर किटनाशक औषधि छर्न सुरु गरिएको प्रमुख जिल्ला अधिकारी पुष्पराज पौडेलले बताए। चामे गाउँपालिकाका अध्यक्ष लोकेन्द्र घलेले औषधि छर्ने अभियान जारी राख्ने बताए। लगडाउनलाई कडाइ गर्र्दै अŒयावश्यक कामबाहेक बाहिर ननिस्कन स्थानीयलाई अनुरोध गरिएको छ। पहिलो चरणमा स्वास्थ्य कार्यालयबाट ३० लिटर किटनाशक औषधि ल्याएर छर्कन सुरु गरिएको उनले बताए। दमकलबाट औषधि छर्कियो यस्तै, दोलखाको भीमेश्वेर नगरपालिकाले सदरमुकाम चरिकोट क्षेत्रमा ओषधि छर्किन सुरु गरेको छ। कोरोना संक्रमण फैलिन नदिनका लागि किटनाशक औषधि छर्किन सुरु गरिएको हो। भाइरस र व्याक्टेरिया मार्ने भीरकोन नामक १७ किलोग्राम औषधि तीनहजार लिटर पानीमा मिसाएर दमकलमार्फत मुख्य बजारक्षेत्रमा छर्किएको भीमेश्वर नगरपालिकाका मेयर भरतबहादुर केसीले बताए। शुक्रबारबाटै औषधि छर्किन सुरु गरेका हौं, उनले भने, औषधि छर्किने मात्रै होइन, सार्वजनिक स्थान सफाइ गर्ने अभियान पनि थालेका छौं। भाइरसको जोखिम नहट्दासम्म यो अभियान निरन्तर हुनेछ। आइसोलेसन बेड थपिँदै कोरोना संक्रमितलाई उपचारका लागि राख्न सिन्धुली अस्पतालमा आइसोलेसन बेड थप गर्न लागिएको छ। कमलामाई नगरपालिका सिन्धुलीको द्रुत रेस्पोन्स टिमको शनिबार बसेको बैठकले तत्काल तीन मोनिटर थप गर्दै १४ बेडसम्मको आइसोलेसन वार्ड तयार गर्ने निर्णय गरिएको हो। यस्तै, ढुंग्रेवासस्थित बन्द रहेको एपोलो अस्पतालको भवनमा थप आइसोलेसन वेड निर्माण गर्ने निर्णय गरिएको छ। नगरबासीका लागि अत्यावश्यक सामग्री ढुवानीका लागि उद्योग वाणिज्य संघको पहलमा घुम्ती पसल सञ्चालन गर्ने निर्णय गरिएको नगर प्रमुख खड्गबहादुर खत्रीले बताए।"
१२८ भारतीय र १२ नेपाली बोकर आएका ४ वटा बस नियन्त्रणमा,"वीरगन्ज : लकडाउनका बेलामा काठमाडौं र स्याङजाको वालिङबाट यात्रु लिएर आएका चारवटा बस प्रहरीले वीरगन्जमा नियन्त्रणमा लिएको छ । काठमाण्डौ र वालिङबाट आएका बा २ ख ४५९४, ना ५ ख ११०६ , लु १ ख ६८६० र प्रदेश ३०१००६ ख ००६६ नम्बरका बस प्रहरीले नियन्त्रणमा लिएको हो । ती बसमा भारतीय र नेपाली गरी १४० जना यात्रु रहेको प्रहरी जनाएको छ। प्रहरीका अनुसार चारवटा बसमा १२८ भारतीय र १२ जना नेपाली सवार थिए। वीरगन्जस्थित घण्टघरमा आइतबार बिहान २ बजे तिर आइपुगेका यात्रुसहितका बसलाई प्रहरीले नियन्त्रणमा लिएको हो । बसमा रहेका नेपालीको स्वास्थ्य परिक्षण गरी उनिहरुको घर पठाइने पर्साकी प्रहरी उपरीक्षक गंगा पन्तले बताइन् । भारतीयको पनि स्वास्थ्य परीक्षण गरिने तर नाका बन्द रहेकाले उनीहरु भारत जान सक्ने अवस्था नरहेको प्रहरी उपरीक्षक पन्तको भनाइ छ। भारतमा पनि लक डाउन छ, वीरगन्ज नाका पनि बन्द छ, उनले भनिन्, त्यसैले क्वारेन्टनमा स्वास्थ्य चेकजाच गरेपछि उनीहरुलाई खाने बस्ने प्रबन्ध आफैँ मिलाउनु भनेर छाडिने तयारी छ । बसका चालक र सहचालकलाई के गर्ने भन्ने विषयमा सुरक्षा समितिको बैठक बसेर निर्णय गरिने पर्साका सहायक प्रमुख जिल्ला अधिकारी ललीत बस्नेतले बताए ।"
गृह मन्त्रालयको दबाबपछि कोरोना संक्रमित युवती आइसोलेसनमा,"बागलुङ ः नोबेल कोरोना भाइरस (कोभिड१९) को संक्रमण पुष्टि भएकी बागलुङ नगरपालिका४ कुँडुलेकी युवतीलाई धौलागिरी अञ्चल अस्पतालमा ल्याएर उपचार थालिएको छ। बेल्जियमबाट फर्किएकी १९ वर्षीया युवतीलाई कोरोना पुष्टि भए पनि अवस्था सामान्य रहेकाले सुरुमा चिकित्सकको विशेष निगरानीमा घरमै सेल्फ क्वारेन्टाइनमा राख्न गण्डकी प्रदेश स्वास्थ्य निर्देशनालयले निर्देशन दिएको थियो। सोही अनुरुप उनी राति अबेरसम्म घरमै बसेकी थिइन्। गृह मन्त्रालयले घरमै नराखी अस्पतालमै आइशोलेसनमा राख्न निर्देशन दिएपछि प्रमुख जिल्ला अधिकारी गौलोचन सैजु, प्रहरी उपरीक्ष नवराज भट्टसहितको टोली अस्पताल पुग्यो। चिकित्सकले भने अस्पतालमा आईसीयू नभएको र अरु तयारी समेत नभएकाले कि घरमै नत्र पोखरा वा काठमाडौं पठाउनु पर्ने अडान राखेपछि केही घण्टा परिस्थिति असहज बनेको थियो। धेरै छलफलपछि शनिबार राति ११ बजे तिर संक्रमित युवतीलाई आइसोलेसनमा भर्ना गराएर उपचार थालिएको जिल्ला स्वास्थ्य कार्यालय बागलुङका प्रमुख सुरज गुरौले जानकारी दिए। संक्रमित किशोरीको अवस्था सामान्य भएकाले कहाँ राख्ने भन्ने केही अन्यौलता देखिएको हो गुरौले भने, स्वाथ्यकर्मीकै प्रत्यक्ष निगरानीमा आइसोलेसनमा राखेका छौं, माथिबाट के निर्देशन आउँछ सोही अनुसार बाहिर पठाउने या यही राख्ने निर्णयमा पुग्नेछौं। गत चैत्र १२ गते बागलुङ नगरपालिकाको पहलमा धौलागिरी अस्पतालका स्वास्थ्यकर्मीको टोली घरमै पुगेर नमुना संकलन गरेको थियो। काठमाडौं टेकुस्थित राष्ट्रिय जनस्वास्थ्य प्रयोगशालामा स्वाब परीक्षण गर्दा किशोरीमा कोरोना संक्रमण भएको पुष्टि भएको थियो। बेल्जियमा आमा रहेकाले दुई महिना घुमेर गत चैत ४ गते कतार एयरवेजको क्यूआर ६५२ विमानबाट उनी नेपाल आएकी थिइन्। त्यही विमानमा आएकी काठमाडौंकी १९ वर्षीया युवतीमा कोरोना भाइरसको संक्रमण भएको यही १० चैतमा पुष्टि भएको थियो। त्यसै विमानमा आएका बागलुङका यी युवतीसहित अन्य तीन जनाको समेत खोजी भएको थियो। त्यही क्रममा केहि दिन पहिले ज्वरो आएकाले युवतीको परीक्षणका लागि नमुना लिइएको थियो।"
देउताले बचाउँछ भन्ने भ्रम,"सुर्खेत : कोरोना भाइरसबारे जानकारी नहुँदा कर्णालीका बासिन्दाले यसबाट जोगिन भन्दै कुल देउताको पूजापाठ गर्न थालेका छन्। कतिपय स्थानीय तहमा जनप्रतिनिधि नै यसमा अग्रसर देखिएका छन्। मन्दिरमा तामझामसहित पूजापाठ र पशु बलि दिने क्रम बढेपछि संंक्रमणको जोखिम बढेको छ। सरकारले भीडभाड हुन नदिन मुलुकै लकडाउन गरे पनि यहाँका गाउँगाउँमा त्यसविपरीत भेला हुने र पूजापाठ गर्ने क्रम रोकिएको छैन। जुम्लाको चन्दननाथ नगरपालिकास्थित तलीचौरका हालै बासिन्दाले पञ्चबलि दिएका छन्। उनीहरूले स्थानीय भगवती देवीको पूजापाठ गरेका छन्। कालिकोटको तिलागुफा नगरपालिकाका स्थानीयले पनि आफ्नो कुलदेउता मस्टोको पूजापाठ गर्दै बोका बलि दिएका छन्। स्थानीयले गाउँमा कोरोना नभित्रियोस् भनेर कुल देउतासँग भाकल गरेका छन्। नागरिकलाई सचेत पार्न लाग्नुपर्ने स्थानीय जनप्रतिनिधिकै अगुवाइमा गाउँले भेला भई पशु बलि चढाउने काम जारी छ। डोल्पामा एक नगरपालिकाले नै पूजापाठ गर्दै बलि चढाएको छ। त्रिपुरासुन्दरी नगरपालिकाका जनप्रतिनिधिले त्रिपुरासुन्दरी भगवतीको मन्दिरमा बलि चढाउँदै कोरोनाबाट बचाइदिन हारगुहार गरेका हुन्। कर्णालीका अधिकांश मन्दिरमा पूजापाठ गर्ने र पशु बलि दिने क्रम बढ्दो देखिएको छ। देशमा जस्तोसुकै संकट आए पनि टर्छ भन्ने विश्वासले गर्दा हामीले मन्दिरमा बलि चढाएका हौं, त्रिपुरासुन्दरी नगरपालिकाका मेयर ओमबहादुर बुढाले भने। यहाँका अधिकांश सर्वसाधारण कोरोना भाइरसको बारेमा अनभिज्ञ देखिएका छन्। स्थानीय र प्रदेश सरकारले यसबारे बुझाउन सकेका छैनन्। कोरोनाले ज्यान लिन्छ भन्ने मात्र सुनेका स्थानीयलाई यसबाट जोगिन अपनाउनुपर्ने उपायबारे कसैले सचेत गराएका छैनन्। कतिपय स्थानमा पर्याप्त औषधि र स्वास्थ्यकर्मी नहुँदा स्थानीयमा अब कोरोनाबाट देउताले मात्र बचाइदिन्छन् भन्ने भ्रम देखिएको छ। गाउँमा स्वास्थ्य चौकी त छ तर औषधि नै छैन, जुम्लाको कनकासुन्दरी गाउँपालिकाका बिर्खबहादुर बुढाले भने, यस्तो अवस्थामा कसरी ज्यान जोगाउने ? अब हामीलाई देउताले मात्र बचाउने आस छ। कोरोनाकै त्रासले कर्णालीका विभिन्न जिल्लामा दुई दर्जनभन्दा बढी पशु बलि दिइएको छ। सर्वसाधारणले संक्रमणबाट जोगिन सावधानी अपनाउनुको साटो समूहमा भेला भएर पूजा गर्न छाडेका छैनन्। जाजरकोटमा पाँच वर्षअघि झाडापखालाले महामारीको रूप लिएको थियो। स्थानीयले सावधानी नअपनाएर औषधिको साटो धामी र देउतामा विश्वास गर्दा त्यस बेला २ सय जनाभन्दा धेरैको ज्यान गएको थियो। कर्णालीमा यसपटक पनि अवस्था जटिल हुने आशंका चिकित्सकले गरेका छन्। बेलैमा स्थानीयलाई सचेत नगराइए अवस्था सहज नहुने उनीहरू बताउँछन्। अब स्थानीय तहसँग मिलेर सचेतनामूलक अभियान सञ्चालन गरिने प्रदेश सरकारका भूमि व्यवस्था, कृषि तथा सहकारी मन्त्री विमला केसीले बताइन्।"
लापरवाही गर्नेलाई तर्साउन जंगलमा क्वारेन्टाइन,"दैलेख : संघीय सरकारले कोरोना भाइरस (कोभिड१९) सम्बन्धि क्वारेन्टाइन सञ्चालन तथा व्यवस्थापन गर्न मापदण्ड बनाएको छ । मापदण्डमा स्वास्थ्य, सञ्चार, पानी, सडक, विद्युतको पूर्ण व्यवस्था हुनुपर्ने उल्लेख छ । सरकारी संस्थान, सामुदायिक तथा सार्वजनिक भौतिक संरचना होस्टेल, तालिम केन्द्र, होटल, शैक्षिक संस्थालाई क्वारेन्टाइनका रुपमा प्रयोग गर्ने मापदण्डमा उल्लेख छ । मापदण्डमा सुरक्षाको व्यवस्था हुनुपर्ने उल्लेख छ। दैलेखको एक स्थानीय तहमा भने यी हुनै सुविधाबिना जंगलमा नाम मात्रैको क्वारेन्टाइन बनाइएको छ। कोरोना संक्रमणका शंकास्पद् व्यक्तिलाई राख्नका लागि चामुण्डा विन्द्रासैनी नगरपालिका वडा नं ७ ले अव्यवस्थित र असुक्षित क्वारेन्टाइन निर्माण गरेको हो। जंगलमा त्रिपाल र बाँसको भाटा प्रयोग गरेर क्वारेन्टाइन निर्माण गरिएको छ । सरकारले बनाएको कुनैपनि मापदण्ड पूरा नगरी क्वारेन्टाइन बर्नाएको स्थानीय हेमा खड्काले बताइन् । असुरक्षित क्वारेन्टाइन बनाएर बिरामीलाई झन बिरामी बनाउन खोजियो, उनले भनिन् वडाध्यक्ष इन्द्रप्रसाद चौलागाईले आफ्नै हिसाबले क्वारेन्टाइन बनाएको नगरपालिकाले जनाएको छ । स्थानीयहरु घर बाहिर निस्किरहने र भनेको नमान्ने भएकाले जंगलको बीचमा क्वारेन्टाइन बनाएर घर बाहिर निस्किएर लापरबाही गरे त्रिपालमा राखिन्छ भन्ने सन्देश दिन खोजिएको वडाध्यक्ष चौलागाईले बताए । वडाका सम्पूर्ण जनप्रतिनीधिहरुको सल्लाहमा जंगलमा क्वारेन्टाइन बनाइएको उनको भनाइ छ । स्थानीय नागरिकलाई सतर्क बनाउने उपाए निकालेका हौ, वडाध्यक्ष चौलागाई भन्छन् ।"
लकडाउनमा सांसद एम्बुलेन्समा आएपछि,"कालिकोट : कालिकोटमा लकडाउनले आवागमन ठप्प छ। पैदल हिँड्नसमेत कडाइ गरिएको छ। तर कर्णाली प्रदेशसभा सदस्य कुर्मराज शाही एम्बुलेन्स चढेर सुर्खेतबाट कालिकोट आएपछि सर्वत्र आलोचना हुन थालेको छ। जिल्ला अस्पतालको एम्बुलेन्स दुरुपयोग गरी उनी शुक्रबार साँझ सुर्खेतबाट उनी आएपछि स्थानीयले आलोचना गरेका हुन्। घर जान जिल्ला निर्वाचन कार्यालयनजिक सांसद शाही एम्बुलेन्सबाट उत्रेको देखेर स्थानीय एक युवाले फोटो खिचेका थिए। सांसद एम्बुलेन्सबाट झर्दै गर्दा मैले एम्बुलेन्सको नै फोटो खिचें। किन फोटो खिचेको भनेर सांसद रिसाए। सांसद शाहीसँग मेरो सामान्य विवाद पनि भयो, ती युवाले भने, पछि प्रहरीले मलाई बोलाउँदै थियो। म त्यहाँबाट भागें। सांसद चढेको एम्बुलेन्सको फोटो खिच्दा प्रहरीले उल्टै मलाई समात्न खोजेको होे। म भागेपछि प्रहरी पनि खोजेर आएन। सर्वसाधारणले लकडाउनका कारण दैनिक उपभोग्य सामान किन्नसमेत नपाएको बेला सांसद भने एम्बुलेन्स दुरुपयोग गरी लकडाउन उल्लंघन गरेको स्थानीयले बताए। सुर्खेतबाट आएका सांसदलाई क्वारेन्टाइनमा राख्नुपर्ने स्थानीयको भनाइ छ। सांसद शाहीले आफू जिल्ला अस्पतालको एम्बुलेन्समा सुर्खेतबाट कालिकोट आएको स्विकारे। उनले भने, प्रदेशको सामाजिक विकास मन्त्रालयबाट जिल्ला अस्पतालको मास्क र इन्भर्टर लिएर आएको हुँ। एम्बुलेन्सको दुरुपयोग गरेको होइन। प्रहरीलाई सामाग्री हस्तान्तण जिल्लाका युवा व्यवसायीले ड्युटीमा खटिएका प्रहरीलाई मास्क र फ्रुटी बाँडेका छन्। कालिकोट उद्योग वाणिज्य संघका वरिष्ठ सदस्य नवराज बुढा र युवा व्यवसायी उद्धव बरालले २ सय नेपाल र सशस्त्र प्रहरीका गरी २ सयलाई मास्क र फ्रुटी संयुक्त वितरण गरेका हुन्। व्यवसायीहरुले मास्क र फ्रुटी वितरण गरेका हुन्।"
कोरोना संक्रमण : जो एकै जहाजबाट आएका थिए,"काठमाडौं : शनिबार कोरोना संक्रमण भेटिएकी बागलुङकी किशोरी गत पुस १२ गते बेल्जियम गएकी थिइन्। त्यतै बस्दै आएका बुवाआमा भेट्न उनी पर्यटक भिसामा गएको पाइएको छ। उनी यही चैत ४ गते कतारलाई ट्रान्जिट बनाई काठमाडौं फर्किएकी थिइन्। कतार एयरवेजको क्यूआर ६५२ नम्बरको उडानबाट उनी काठमाडौं ओर्लिएको खुलेको छ। फ्रान्सबाट सोही उडानमा आएकी काठमाडौंकी एक किशोरीलाई पनि यसअघि कोरोना संक्रमण देखिएको थियो। त्यसपछि सरकारले उक्त जहाजमा सवार १ सय ५८ यात्रुको विवरण खोजेको थियो। सोही क्रममा बागलुङ पुगेकी किशोरीको स्वास्थ्य परीक्षण गर्दा कोरोना भाइरस पोजिटिभ देखिएको हो। एकै जहाजमा यात्रा गरेका दुई किशोरीमा संक्रमण भेटिएसँगै अन्य यात्रुसमेत शंकाको घेरामा तानिएका छन्। बागलुङकी किशोरीको सम्पर्कमा आएका व्यक्तिसमेत कोरोनाको जोखिममा परेका छन्। जहाजमा सँगै काठमाडौंमा ओर्लिएका अन्य यात्रुको स्वास्थ्य परीक्षण गर्नुपर्ने देखिएको छ। प्रहरीले उक्त उडानबाट नेपाल आउने यात्रुको स्थायी बसोबास पहिचान गरिररहेको छ। उक्त जहाजका १ सय ५८ यात्रुमध्ये १ सय ५५ जना नेपाली थिए। दुई जना जर्मन र अर्का एक जना फ्रान्सेली नागरिक हुन्। एउटै उडानमा सवार दुई जनामा संक्रमण देखिएपछि अन्य यात्रुको अवस्थालाई लिएर चौतर्फी चिन्ता व्यक्त हुन थालेको छ। त्यसमा सवारमध्ये महोत्तरी र धनुषाका ११११ जना रहेको पाइएको छ। सर्लाही, झापा, स्याङ्जा, सुनसरी र सोलुखुम्बुका ४४, काठमाडौंका ७, भोजपुरका १, ताप्लेजुङ र मोरङका २२ जना उक्त जहाजबाट आएका थिए। यस्तै चितवन, सिरहा, धादिङ, रुपन्देही, ललितपुर, काभ्रे, रौतहट, दाङ, सिन्धुपाल्चोक, गुल्मी, मकवानपुर र ओखलढुंगा स्थायी घर भएका यात्रु छन्। सोही उडानबाट इलाम, गोरखा, दोलखा, नवलपरासी, पाँचथर, कञ्चनपुर, अर्घाखाँची, कपिलवस्तु, खोटाङ, तनहुँ, धनकुटा, उदयपुर, दैलेख, रसुवा, सप्तरी र बर्दिया ंघर भएका यात्रु काठमाडांै आएका थिए। उनीहरू संक्रमणबाट जोगिन स्वदेश फर्किएका हुन्। सेती प्रादेशिक अस्पताल धनगढीमा उपचाररत ३४ वर्षीय युवा दुबईबाट भारतको नयाँ दिल्ली हुँदै काठमाडौं आएका हुन्। उनी भिस्तारा एयरबाट नयाँ दिल्ली हुँदै काठमाडौंमा ओर्लिएका थिए। भिस्तारा एयरले १ सय ३० जना यात्रु लिएर काठमाडौं आएको थियो। त्यसमा १ सय ८ जना नेपाली र बाँकी २२ भारतीय नागरिक सवार थिए। भिस्तारा एयरमा सवार यात्रुमा कोरोना संक्रमण देखिएपछि एउटै उडानबाट काठमाडांै आएका अन्य यात्रुसमेत जोखिममा देखिएका छन्। सेती अस्पतालमा उपचाररत युवा काठमाडौंबाट बुद्ध एयरको जहाज चढी नेपालगन्ज गएका थिए। उनीसँगै नेपालगन्ज पुग्ने यात्रुसमेत कोरोनाको उच्च जोखिमा परेका छन्। बागलुङकी युवतीमा कोरोना संक्रमण भएको पुष्टि"
दुई चार्टर विमानबाट फर्किए ईयूका नागरिक,"काठमाडौं : युरोपेली महासंघ (ईयू) सम्वद्ध र आसपासका मुलुकले आफ्ना नागरिकलाई नेपालबाट घर फर्काएका छन्। जर्मनी दूतावासको अग्रसरतामा शनिबार उनीहरु घर फर्कन पाएका हुन्। कतार एयरलाइन्समा दुई विमानमा जर्मनीका चार सय र अन्य ईयू नागरिक १ सय ८५ र ईयू आसपासका अन्य १५ नागरिक गरी ६ सयले पर्यटकले काठमाडौं छाडेको ज्ञानेश्वरस्थित जर्मनी दूतावासले जनाएको छ। फर्कनेमा फिनल्याण्ड, अस्ट्रिया, नर्वे, स्वीटजरल्यान्ड, पोल्याण्ड, युके र डेनमार्क लगायतका छन्। ईयूमा आवद्ध नभएका मुलुक र भर्खरै आवद्धता तोडेको बेलायती नागरिक पनि स्वदेश फर्केका छन्। युरोपमा रहेका नेपालीलाई ध्यान दिन त्यहाँको सरकारलाई नेपालले आग्रह गरेको छ। ईयूको प्रयासमा नेपालले सहयोग गरी उनीहरु स्वदेश फर्कन सफल भएका हुन्। जर्मनी दूतावासले ६ सय फर्केको भने पनि विमानस्थलका अधिकारीले फर्कनेको संख्या ६ सय ८ पर्यटक रहेको जनाएका छन्। उनीहरु चार्टर उडानमा फर्केका हुन्। कतार एयरवेजको उडान नम्बर ७७८२ बाट ३ सय ३ पर्यटक र ३४६८ बाट ३ सय ५ जना युरोप फर्किएका हुन्। शनिबार बिहान ११ः४५ बजे र दिउसो १२ः४५ बजेको चार्टर उडानबाट फर्केका हुन्। ईयूका नागरिक नेपालमा पदयात्राका आएकाले हिमाली क्षेत्रमा अलपत्र परेका थिए। केही काठमाडौंमै थिए। शुक्रबार पनि कतार एयरवेजबाट ३ सय ७ पर्यटक युरोप फर्केका थिए। जर्मन दूतावासले करिब २ सय नागरिक अझै नेपालमै रहेको जनाउँदै उनीहरुको पनि फिर्ता प्रक्रिया सुरु हुने उल्लेख गरेको छ। स्वदेश फर्केका ती पर्यटक ठमेल, बौद्ध र सानेपाका होटलमा बसेका थिए। नेपालले आफ्ना नागरिकलाई घर फर्काउन गरेको पहलप्रति जर्मनी सरकारलाई धन्यवाद दिएको छ। जर्मनीमा रहेको आफ्ना नागरिकको स्वास्थ्यमा ध्यान दिन नेपालले आग्रह गरेको छ। इटाली, स्पेन, जर्मनी, बेल्जियम, स्वीटजरल्यान्ड, अस्ट्रिया, डेनमार्क, फ्रान्स, पोर्चुगलमा रहेका नेपाली कोभिड१९को त्रासमा छन्। अस्ट्रेलियामा सात नेपाली संक्रमित यसैबीच अस्ट्रेलियामा रहेका नेपालीमा पनि त्रास उस्तै छ। अस्ट्रेलियामा सात जनामा संक्रमण भएको देखिएपछि उनीहरुमा त्रास बढेको हो। अस्ट्रेलियाका लागि राजदूत महेशराज दाहालले अस्ट्रेलियामा सातजनामा संक्रमण भएको जानकारी आएको र उनीहरुसँग दूतावास सम्पर्कमा रहेर बताए। सिड्नीको ग्रानभिलमा यसअघि नै एक जना नेपाली युवतीमा कोरोना देखिएको थियो। उनीसँगै रहने तीनलाई परीक्षण गर्दा पोजिटिभ देखिएपछि उनीहरुलाई अपार्टमेन्टमा आइसोलेसनमा राखिएको छ। उनीहरूको स्वास्थ्य स्थितिका बारेमा जानकारी लिइरहेका छौं। उनीहरूको उपचार भइरहेको छ, राजदूत दाहालले भने। मेलवर्नमा एकै परिवारका तीन नेपालीमा संक्रमण पुष्टि भएको छ। यहाँका नेपालीलाई सतर्क रहन भनिएको छ। विद्यालय कलेज र सार्वजनिक यतायात चलिरहेकाले त्यहाँ थप संक्रमण हुन सक्ने भन्दै यसतर्फ सचेत हुन आग्रह गरिएको छ। नेपालीमा अहिले जागिरको समस्या पनि देखिन थालेको छ।"
