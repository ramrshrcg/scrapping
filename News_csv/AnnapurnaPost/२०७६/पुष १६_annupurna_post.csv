शीर्षक,विवरण
विश्व शान्तिको वर्ष बनोस्,"आज विश्वमा ग्रेगोरियन पात्रो फेरिएको छ। अब नया पन्ना पल्टिने होइन कि नयाँ पात्रो झुन्ड्याइने छ। नया पात्रो झुन्ड्याउँदै गर्दा धेरैको ध्यान विश्व शक्ति अमेरिकाको भूमिका कस्तो हुनेछ भन्नेमा केन्द्रित देखिन्छ। आजसम्म र अझै केही समय विश्व राजनीति अमेरिकाको नेतृत्ववरिपरि घुम्छ। शीतयुद्धपछि विश्वको खुला नेतृत्व गरिरहेको अमेरिकाको वर्चश्व खस्किने क्रममा रहे पनि खस्किसकेको छैन। अमेरिकामा राष्ट्रपति निर्वाचन पनि यही ग्रेगोरियन वर्षमा हुँदैछ। त्यसकै अघिल्ला तीन वर्षभन्दा यसमा बढी ध्यान खिचिएको हो। सन् २०१९ लाई फर्केर हेर्दा विश्व जनमत पपुलिजम अर्थात् लोकरिझाइँवाद उन्मुख देखिन्छ। त्यो अतिवादी शैली परिवर्तनमा विश्वका लोकतन्त्रवादीहरू लागिरहेका छन्, तर सफल भइसकेका छैनन्। विश्वका जनता अझै पनि बलियो नेतृत्व खोजिरहेका छन्। हुन त, पछिल्लो दशक विश्वभर चलेको उक्त लहरबाट सन् २०१९ पनि बाहिर रहन सकेन। ब्रेक्जिट जनमत संग्रह र अमेरिकामा डोनाल्ड ट्रम्पको उदयसँगै पपुलिजम को चर्चा ह्वात्तै बढेको हो। यो हाम्रो छिमेकद्वयमा पनि देख्न सक्छौं। फरक शासन प्रणालीमा चीन अघि बढे पनि त्यहाँ पनि पपुलिजम कै राज छ भने भारतमा उदाएका नरेन्द्र मोदी पनि पुपुलिस्ट नेताकै सूचीमा पर्छन्। पछि उदाएका बोरिस जोन्सन हुन् या नजिकै श्रीलंकामा राजपाक्षे खानदानको पुनरागमन सबै पपुलिजम कै रूप हुन्। विश्वमै पछिल्लो समय दललाई होइन, पपुलिस्ट नेतालाई नागरिकले मत दिइरहेको उदाहरणमा जोन्सन र राजपाक्षेलाई नियाले पुग्छ। दलहरू पनि जसरी पनि चुनाव जित्नैपर्ने नाममा त्यस्तै प्रवृत्तिका व्यक्तिलाई काँधमा राखेर निर्वाचनमुखी हुँदा समस्या देखा परेको हो। अमेरिकामा यसै वर्ष हुने निर्वाचनमा पुनः ट्रम्पलाई रिपब्लिकनले अघि बढाउँदा त्यो संकेत झन् प्रस्ट हुन्छ। हुन त, उनीविरुद्धको महाभियोग तल्लो सदनबाट पारित भइसकेको छ। सिनेट (माथिल्लो सदन) जहाँ रिपब्लिकन हावी छ, त्यहाँबाट पारित हुन बाँकी छ। तर त्यहाँबाट सम्भावना न्यून छ। जब राजनीतिमा मूलधारका वामपन्थी र दक्षिणपन्थी शक्तिहरूबीच विचारधारात्मक एकता हुन्छ, तब पपुलिजम हुर्र्कन्छ। विश्वमा त्यही भएको हो। समाज जति धेरै व्यक्तिवादी हुन्छन्, मतदाता पनि त्यति नै स्वतन्त्र र खुला त हुन्छन्, तर यसले संस्था होइन व्यक्ति बलियो बनाउने लहडमा मुलुक अघि बढ्ने डर हुन्छ। व्यक्ति शासक बन्न पुग्छ, तिनले असीमित शक्ति स्वेच्छाचारी तवरमा उपयोग गर्दा समस्या निम्त्याउँछ। यहीकारण विश्वमा भाइचारा सम्बन्ध राम्रो देखिएन। एकले अर्कालाई सिध्याउनैपर्ने खेलहरू बढी भए। अमेरिकाचीनको व्यापार द्वन्द्व, भारतचीन प्रतिस्पर्धा, बेलायत भर्सेज युरोपियन युनियन (ईयू), अमेरिकाउत्तर कोरिया द्वन्द्व, अमेरिकाभारत, जापानअस्ट्रेलिया अलाइन्स, भारतले सार्कलाई पन्छाउन खोज्नु, पाकिस्तानसँग राम्रो सम्बन्ध राख्न नसक्नु आदि तमाम विषय यो वर्षको चर्चामा छन्। त्यस्तै भेनेजुएलाको राजनीति र त्यहाँका जनताका पीडालाई विश्वले वकालत गरिरहेको अवस्थाका केही विचारधारा मिल्ने शासकहरूले निकोलस मादुरोलाई दिएको साथ पनि विश्व राजनीतिमा निकै चर्चामा छ। भारतपाकिस्तानमा देखिएको प्रतिशोधको राजनीतिक छाया छिमेकीहरूमा पनि देखिन थालेको छ। तर, त्यसलाई निरुत्साहित गर्न विश्व जनमत पुनः लोकतन्त्रवादतर्फ जानुको विकल्प देखिँदैन। फिनल्यान्डमा युवा नेतृले नेतृत्व लिएको विषय होस् या क्यानडा युवा प्रधानमन्त्री जस्टिन ट्रुडोको सफलता सबैलाई नियाल्नुपर्ने हुन्छ। पछिल्लो समय बोरिस जोन्सनको विषय पनि विश्व राजनीतिको चर्चामा छ। दक्षिण एसिया, युरोप जताततै पुपुलिस्ट हरूको हावी छ। प्राज्ञिक अध्ययनहरूले विश्वमा यसको ग्राफ थप बढ्दै जाने विश्लेषण गरेका छन्। विश्वव्यापीकरणमा लागेको र त्यसका आधारहरू तयार गरेको भए पनि भत्काउँदै जाने काम भएको धारणा उनीहरूको छ। अति राष्ट्रवाद चुलिँदा पपुलिस्ट हरूले मुन्टो उठाउने र मौकाको फाइदा लिएका हुन्। सन् २०१९ नियाल्ने हो भने प्रणाली र व्यक्ति फरक हुन् भन्ने विषय जनताले बुझ्न ढिलाइ गरेको देखिन्छ। सबै विषय राष्ट्रवादसँग लगेर जोड्दा मुलुकको अस्तित्व मक्किँदै जाने विषयलाई ध्यान दिन आवश्यक छ। विश्वमा काम गर्नेभन्दा बढी उडन्ते गफ, भाषण, उद्घाटन, समारोह, भ्रमणलगायतमा रमाउनेले स्थान पाएको देखिन्छ। विश्वमा जनता निकै शिक्षित तर नेतृत्व कमजोर अध्ययन भएकाहरू देखिँदा पनि समस्या आएको हो। यसको कारण मुलुकमा भ्रष्टाचार मौलाएको छ। दलको नेतृत्व कमजोर हुँदै घुसखोरी, नातावाद र अन्य किसिमका भ्रष्टाचार मौलाउने र न्यायिक अनुसन्धान कमजोर हुँदै जाने देखिएको छ। नेपालजस्तो मुलुक यस्तो संकुचनको मारमा पर्न सक्ने हुनाले नेतृत्व सचेत रहन जरुरी छ। नयाँ वर्ष ऊर्जामूलक र विश्व शान्तिको वर्षका रूपमा रहन सकोस्।"
मेलमिलाप दिवस : कांग्रेस आफैं छिन्नभिन्न,"काठमाडौं : कांग्रेसले हरेक पुस १६ मा मेलमिलाप दिवस मनाउँदै आएको छ। यसपटकको दिवस आज (बुधबार) मनाइरहँदा कांग्रेस भने चरम गुटबन्दीमा फसेको छ। एउटा पक्ष बहुमतबाट पार्टी सञ्चालन गर्ने गरी अगाडि बढेको छ भने अर्को समूहले बैठक बहिष्कार गर्दै आएको छ। राष्ट्रिय एकताको कुरा गर्ने कांग्रेस आफैं छिन्नभिन्न अवस्थामा छ। कांग्रेस पार्टी नभएर मोर्चाजस्तो भएको टिप्पणी गर्छन्, कांग्रेस पुराना नेता एवं पूर्वसभामुख तारानाथ रानाभाट। जनताको अधिकार स्थापनाका लागि जीवनभर संघर्ष गरेका बीपी कोइरालादेखि गणेशमान सिंहसम्मले नेतृत्व गरेको पार्टी हो कांग्रेस। नेताहरू इतिहास रक्षा गर्न र पार्टीको गरिमा बचाउन होइन, आफ्नो स्वार्थ पूरा गर्न पार्टीलाई भद्रगोल बनाउन लागेका छन्, उनी भन्छन्, पार्टीको जिम्मेवारी र पदीय महत्व बिर्सिएर सडकमा नांगो नाच देखाउने काम भएको छ। विपक्षी दल र जनतालाई लज्जित हुने गतिविधि भएका छन्। राष्ट्रिय एकता र मेलमिलापको सन्देशसहित कांग्रेस नेता बीपी, गणेशमान, शैलजा आचार्यलगायत २०३३ पुस १६ गते स्वदेश फर्किएका थिए। सोही दिनको सम्झनामा कांग्रेसले प्रत्येक वर्ष मेलमिलाप दिवस मनाउने गरेको हो। मुलुक संकटमा परेको भन्दै सम्भावित फाँसीको परवाह नगरी मुलुक फर्र्किएका बीपीकै पार्टी विवादबाट गुज्रिरहेको छ। संस्थापन र असन्तुष्ट समूहको विवाद चुलिँदो छ। सभापतिले बोलाएको केन्द्रीय कार्यसमिति बैठक अर्काे पक्षले बहिष्कार गर्दै आएको छ। राष्ट्रिय एकतामा जोड दिने बीपीकै पार्टीमा एकताको खाँचो औंल्याउँछन्, पूर्वसभामुख रानाभाट। संसद्लाई सरकारले बन्धक बनाइरहेको छ, खै प्रतिपक्षी दल बोलेको ? आफूभित्र लडेर कसरी बलियो कम्युनिस्ट सरकारसँग लड्न सक्छ ? पार्टीभित्र र बाहिर सधैं निषेधको राजनीति भइरहेको छ, उनी भन्छन्, पहिला कांग्रेस आफैं एक हुनुपर्छ, त्यसपछि मात्र अरू दललाई एक ठाउँमा ल्याउन सक्छ। मेलमिलापको सुरुआत कांग्रेसबाटै सुरु हुनुपर्छ। दिवसकै अवसरमा सभापति शेरबहादुर देउवाले बुधबारका लागि वरिष्ठ नेता रामचन्द्र पौडेलसहित पदाधिकारी बैठक बोलाएका छन्। लोकतन्त्र र संघीयता रक्षाका लागि राष्ट्रिय एकता र मेलमिलापको राष्ट्रिय कर्तव्य निर्वाह गर्न कांग्रेस सक्षम छ, कांग्रेस प्रवक्ता विश्वप्रकाश शर्मा भन्छन्, पुस १६ गतेकै दिन पारेर सभापतिज्यूले पार्टी शीर्ष नेताहरूलाई बोलाउनुभएको छ। यसले पनि पार्टीभित्र हार्दिकता बढाउन र विवाद हल गर्न सहयोग पुग्छ। सभापति देउवा पेलेरै अगाडि बढ्न खोजेपछि पौडेल समूह चिढिएको छ। देउवाले पौडेल समूहको बहिष्कारबीच १४ औं महाधिवेशनको कार्यतालिका सार्वजनिक, विभागको संख्या बढाउने र तरुण दलको समयावधि थप गर्ने निर्णय बैठकबाट गराएका थिए। पार्टी कार्यालय सानेपामा मंगलबार असन्तुष्ट समूहको बसेको थियो। केन्द्रीय कार्यसमितिको बहुमतले गरेका निर्णय नसच्याएसम्म कुनै पनि बैठकमा सहभागी नहुने निर्णय बैठकले गरेको छ। यसबाट देउवाले बोलाएको पदाधिकारी बैठक पनि प्रभावित हुन सक्ने देखिएको छ। हामी कुनै बैठकमा सहभागी हुँदैनौं, केन्द्रीय सदस्य गुरु घिमिरेले अन्नपूर्णसँग भने, पार्टीभित्र एकता र समझदारीका लागि उच्च तहमा छलफल जारी राख्छौं। तर, पदाधिकारीकेन्द्रीय कार्यसमिति बैठकमा जाँदैनौं। पौडेल समूहले दबाबका लागि जिल्ला सभापति भेला बोलाउने निर्णयसमेत गरेको छ। पुस २१ गते जिल्ला सभापति भेला बोलाउने निर्णय भएको छ, केन्द्रीय सदस्य घिमिरेले भने, महाधिवेशजस्तो विषय आवश्यक सहमति नगरी एकपक्षीय ढंगले गर्न खोजिएको छ। एक वर्ष नपुग्दै विधानको धारा निलम्बन गर्ने काम भएको छ। सभापति भेलापछि कसरी अगाडि बढ्ने भन्नेबारे तय हुन्छ। देउवाले राष्ट्रियसभा निर्वाचनमा उम्मेदवार चयन गर्न पदाधिकारी बैठक बोलाएका हुन्। बिहीबार केन्द्रीय कार्यसमिति बैठक बोलाइएको छ। उपसभापति विमलेन्द्र निधिले सोमबार वरिष्ठ नेता पौडेलसँग भेट गरी बैठकमा सहभागी हुन आग्रह गरेका थिए। पौडेलले भने अहिले जसरी चलाउनुभएको छ त्यसरी नै गर्नुस्, हामी किन चाहियो भन्दै निधिलाई जवाफ फर्काएका थिए। पूर्वमहामन्त्री कृष्णप्रसाद सिटौलाले बहुमत र बहिष्कारको राजनीति अन्त्य गर्न देउवाको ध्यानाकर्षण गराएका छन्। बहुमतबाट १४ औं महाधिवेशनको कार्यतालिका सार्वजनिक गरिनु पार्टी परम्पराविपरीत निर्णय भएकाले सच्याउन उनले देउवालाई आग्रह गरेका छन्। पुस ११ गते केन्द्रीय कार्यसमिति बैठक जसरी सम्पन्न भयो त्यो पार्टीको परम्पराविपरीत त छ नै, साथै आजको विषम परिस्थितिमा पार्टी र लोकतन्त्रको हितविपरीत पनि छ, उनले भने, पार्टीको महाधिवेशनजस्तो सर्वाधिक महत्वपूर्ण विषयको कार्यतालिका र कार्यविधि बहुमतअल्पमतबाट निर्णय गर्ने कुरालाई कुनै पनि तर्क, बहाना वा परिस्थितिले यसको औचित्य पुष्टि गर्न सक्दैन। उनले मंगलबार देउवालाई ध्यानाकर्षणपत्र बुझाएका थिए।"
ग्रहदशा काट्न बाघलाई भोजन,"काठमाडौं : मनोकांक्षा पूरा गर्न ब्रत बस्ने, मन्दिर गएर पूजा गर्ने तथा बटुवा र वृद्धवृद्धालाई भोजन गराउने प्रशस्तै भेटिन्छन् । तर ग्रहदशा कटाउन बाघलाई पनि भोजन गराउँछन् भन्ने सुन्दा धेरैलाई अचम्म लाग्न सक्छ । जावलाखेलस्थित सदर चिडियाखानामा यस्तो पनि व्यवस्था छ । चिडियाखानाकी वरिष्ठ क्युरेटर (जनावरको व्यवस्थापन विज्ञ) रचना शाहका अनुसार बाघलाई हरेक आइतबार भोजन खुवाउने व्यवस्था गरिएको छ । भोजन गराउन चाहनेले अघिल्लो दिन नै चिडियाखानामा खबर गर्नु पर्छ । चिडियाखाना व्यवस्थापनले अघिल्लो दिनको अर्डर अनुसार भोजनको व्यवस्था गराउँछ । कुन ग्रहका लागि कसलाई भोजन ? सूर्यमंगलका लागि बाघ राहुका लागि हात्ती चन्द्रका लागि परेवा वृहस्पतिशुक्रका लागि गाई शनिकेतुका लागि कुकुर बुधका लागि बाख्रा शाहका अनुसार कुनै दिन ६ सात जनाले खुवाउँछन् भने कुनै दिन एक जना पनि आउँदैनन् । बाघलाई भोजन गराउन चाहनेले प्रतिव्यक्ति दुई सय रुपैंया शुल्क तिर्नुपर्छ । यो शुल्कमा चिडियाखाना व्यवस्थापनले नै मासु उपलब्ध गराइदिन्छ । चिडियानाका कर्मचारीको सहयोगमा मासु खुवाउने व्यवस्था गरिने साहले जानकारी दिइन् । ज्योतिषविज्ञ डा सुनील सिटौलाका अनुसार सूर्य र मंगल ग्रहबाट शान्तिका लागि बाघलाई भोजन गराउने व्यवस्था छ । चिडियाखाना व्यवस्थापनले हात्तीलाई पनि भोजन गराउने व्यवस्था गरेको छ । हरेक दिन मंगलबार हात्तीलाई भोजन गराउन सकिन्छ । हात्तीलाई गणेशको वाहन मानिन्छ । गणेश भक्त मंगलबार ब्रत बस्छन् । चिडियाखानामा हात्तीलाई भोजन गराउँदा भने प्रतिव्यक्ति एक सय पचास रुपैंया तिर्नुपर्छ । उक्त शुल्क तिरेपछि प्रशासनले नै भोजनको व्यवस्था गरिदिन्छ । हात्तीलाई विशेष गरी पराल, नरिवल, काउली, बन्दागोभीलगायतका खानेकुरा खुवाउन पाइन्छ । सिटौलाका अनुसार राहु ग्रह शान्तिका लागि हात्तीलाई भोजन गराइन्छ । उनका अनुसार चन्द्र ग्रहबाट शान्तिका लागि परेवालाई खुवाइन्छ । वृहस्पति ग्रहका लागि गाइ, बुध्र ग्रह हुनेले बाख्रा तथा शनि र केतु ग्रहबाट शान्तिका लागि कुकुरलाई भोजन गराउँदा राम्रो हुन्छ । चिडियाखानाको पछिल्लो तथ्यांक अनुसार यहाँ एक सय १२ प्रजातिका एक हजार ९८ वटा जनावर छन् । यो एक सय २० रोपनी क्षेत्रफलमा फैलिएको छ । चिडियाखानाको प्रवद्र्धन गर्न प्रशासनले चिडियानाको साथी (फ्रेन्ड्स अफ जु) कार्यक्रम सञ्चालन गरेको छ । यसको सदस्यता लिएका विद्यार्थी तथा संस्थाले चिडियाखानाको भान्सामै गएर फलफूल काट्न तथा जनवारलाई खुवाउन पाउँछन् ।"
बच्चालाई चिसो लागेको त छैन ?,"काठमाडौं : १८ महिने शिशु मध्यरातमा एकोहोरो रुन थाल्यो। उनी जुरुक्क उठिन्। छाम्दा नाक चिसो थियो। शिशुलाई स्तनपान गराइन्। एकैछिन रुवाइ रोकियो। फेरि क्षणभरमै छोरोको रुवाइ झन्झन् बढ्न थालेपछि इन्दु चौधरी अत्तालिइन्। एरोनलाई मंगलबार बिहानै महाराजगन्जस्थित कान्ति बाल अस्पतालमा भर्ना गरेपछि मात्र उनी ढुक्क भइन्। मध्यरातदेखि रुन थाल्यो। खोकी पनि लागिरह्यो। जति फकाए पनि नफकिने, उनले आँखा मिच्दै भनिन्, रातिका बेला कहाँ लैजाऊँलैजाऊँ भयो। उनका अनुसार सोमबार बिहान खेलिरहेको छोरो साँझ स्याँस्याँ हुन थाल्यो। रातिदेखिको बिसन्चो बिसेक भएन। अस्पताल नलगी सुक्खै भएन। उनीझैं दिनहुँ ६५ प्रतिशत अभिभावक पखाला र निमोनियाबाट पीडित शिशु च्यापेर अस्पताल आउने गरेका छन्। तीमध्ये झन्डै पाँच जनाको अवस्था सिकिस्त देखिने चिकित्सक बताउँछन्। पखाला र निमोनियाका बिरामी आउने क्रम बढेको छ, अस्पतालका निर्देशक डा आरपी बिच्छाले भने। तापक्रममा गिरावट आएकाले चिसो बढेको छ। शिशु र बालबालिका मात्र होइन, अधबैंसे र ज्येष्ठ नागरिकलाई पनि झाडापखाला, निमोनिया र दमले पिरोलिरहेको छ। चिसो मौसममा शिशु स्याहार्न सकस हुने निर्देशक डा बिच्छाले बताए। शुक्रराज ट्रपिकल तथा सरुवा रोग अस्पताल टेकुमा पनि चिसोको समस्याले पीडित बिरामी बढेका छन्। अस्पतालका प्रवक्ता डा अनुप बाँस्तोलाले बहिरंग विभागमा जँचाएर फर्कनेहरू धेरै रहेको बताए। भने, भर्ना हुने किसिमको सिकिस्त बिरामीको संख्या थोरै छ। कान्तिको बहिरंग विभागमा पखाला र निमोनियाका बिरामी बढेका छन्। आपत्कालीन कक्षमा आउने ९० जनामध्ये ४० जना निमोनियाका बिरामी छन्, उनले भने। बहिरंग र आपत्कालीन कक्षमा आएका बिरामीमध्ये ७० प्रतिशत पखाला र निमोनियाका बिरामी रहेको उनले सुनाए। निमोनियापछि संक्रमण बढ्दा पूर्वसचिव शान्तबहादुर श्रेष्ठको ज्यान गएको पल्मोनोलोजी एवं क्रिटिकल केयर मेडिसिन विभागका सहप्राध्यापक डा नीरज बमले बताए। ५६ वर्षीय श्रेष्ठको पुस १० गते उपचारका क्रममा त्रिवि शिक्षण अस्पतालमा निधन भएको थियो। ज्येष्ठ नागरिकमा रोगसँग लड्ने शक्ति ह्रास भइरहेको हुन्छ, उनले भने, यसले गर्दा संक्रमणको जोखिम उच्च हुन्छ। बाल स्वास्थ्य तथा खोप सेवा शाखाका प्रमुख डा झलक शर्मा गौतमका अनुसार रोगसँग लड्ने प्रतिरोधात्मक क्षमता कम भएका बालबालिकालाई पखाला र निमोनियाले सताउँछ। खासगरी, कुपोषित, जन्मदेखि ६ महिनासम्म आमाको दूध राम्रोसँग खान नपाएका, दादुराको संक्रमण भएकामा निमोनिया संक्रमण हुने सम्भावना बढी हुने उनले बताए। नेपालमा तौल नपुगेका बच्चाको प्रतिशत २८८ छ। नवजात शिशु मृत्युदर, शिशु मृत्युदरको जोखिम चिसो समयमै बढी हुने चिकित्सक बताउँछन्। एक वर्षमुनिको शिशुको ज्यान जान बेर लाग्दैन। पाँच वर्षमुनिका बालबालिका पनि जोखिममा हुन्छन्। अभिभावक सजग हुनै पर्छ, उनले भने। जाडोमा रेस्पिरेटरी सेन्सिटियल भाइरस (आरएसभी)ले ब्रोङक्योलाइटिसबाट पीडित हुने बालबालिका धेरै छन्। यो भाइरस संक्रमणले सास फेर्न गाह्रो हुने, बान्ता गर्ने, स्तनपान नगर्नेलगायत लक्षण देखिने डा बिच्छाले बताए। प्रतिहजार जीवित जन्ममा ३३ शिशुको मृत्यु हुने गरेको छ। त्यस्तै नवजात शिशु मृत्युदर प्रतिहजार जीवित जन्ममा २३ जनाको ज्यान जाने गरेको स्वास्थ्य सेवा विभागले जनाएको छ। कसरी चिन्ने ? पातलो दिसा हुने अवस्थालाई पखालाका रूपमा लिइन्छ। तर, विन्टर डायरिया अलि फरक हुन्छ। यो डायरिया हुँदा सुरुमा बान्ता हुन्छ। त्यसपछि पानीजस्तो पखाला लाग्छ। शरीरमा पानीको मात्रा छिट्टै न्यून गराउँछ। त्यो बेला बच्चा रुने, स्तनपान गर्न नचाहने हुन्छ। शरीरमा पानीको मात्रा कमी हुनुअघि नै सम्बन्धित विज्ञ वा चिकित्सकसमक्ष लगिहाल्नुपर्छ, डा बिच्छाले भने, नत्र यसले छिट्टै सिकिस्त पार्छ। शिशुले जे खायो त्यही बान्ता गर्छ। चिसोको समय ब्रोङक्योलाइटिसको संक्रमण उच्च हुन्छ। यसको संक्रमणले फोक्सोमा संक्रमण हुन्छ। बान्ता हुन्छ। छाती घ्वारघ्वार हुन्छ। श्वासप्रश्वास तीव्र गतिमा हुन्छ। स्वास्थ्य तथा जनसंख्या मन्त्रालयका प्रवक्ता महेन्द्र श्रेष्ठका अनुसार चिसो याममा बालबालिका, ज्येष्ठ नागरिक, असहायको जीवन रक्षाका लागि सबै क्षेत्रको सहयोग आवश्यक छ।"
उखुमा उद्योगीको सिन्डिकेट,"काठमाडौं : निजी क्षेत्रको मनोमानीका कारण उखु किसान थप मर्कामा परेका छन्। निजी चिनी उद्योगीले किसानलाई लामो समयदेखि उखुको भुक्तानी दिएका छैनन्। सरकारी स्वामित्वको वीरगन्ज चिनी उद्योग र लुम्बिनी चिनी उद्योग बन्द भएपछि उखुमा निजी क्षेत्रले सिन्डिकेट कायम गरेका हुन्। सिन्डिकेटकै कारण किसानले उधारोमा उखु बिक्री गर्न बाध्य छन्। भुक्तानी नपाएपछि उखु किसान राजधानीमा आन्दोलित छन्। सर्लाहीका किसान राजेश यादव उखु खरिद गर्ने र चिनी उत्पादन गर्ने क्षेत्रमा निजी उद्योग मात्रै भएकाले वर्षौंदेखि भुक्तानी नपाएको बताउँछन्। सरकारी स्वामित्वको चिनी उद्योग सञ्चालनमा रहँदा उखुको मूल्य समयमै पाइन्थ्यो, आन्दोलन गर्नै पर्दैनथ्यो, यादवले भने। उनले अन्नपूर्ण सुगर मिल र महालक्ष्मी सुगर मिलबाट १२ लाख रुपैयाँ भुक्तानी लिन बाँकी छ। सर्लाहीकै ब्रह्मदेवराय यादवले पनि दुवै उद्योगबाट ३० लाख लिन बाँकी छ। उनले दल निकटका किसानले सहजै भुक्तानी पाएको तर आफूहरूले भुक्तानी नपाएको गुनासो गरे। उखु उत्पादक किसान महासंघका अनुसार अन्नपूर्ण चिनी मिलले ५० करोड, महालक्ष्मीले २१ करोड, श्रीरामले ४२ करोड, इन्दिराले ४ करोड, बागमतीले ९ करोड र निजी क्षेत्रले खरिद गरी सञ्चालनमा ल्याएको लुम्बिनीले १० करोड रुपैयाँ किसानलाई तिर्न बाँकी छ। यसबाहेक इस्टर्न, एभरेस्ट, इन्दुशंकर, बाबा बैजनाथ, रिलायन्स, भागेश्वरी, महांकाललगायतका उद्योगले दुई करोड हाराहारीमा किसानलाई तिर्न बाँँकी छ। उखु किसान संघर्ष समितिका सचिव हरेश्याम रायले उखुमा निजी क्षेत्रले एकाधिकार जमाएको बताए। दुवै किसानले उखुमा निजी क्षेत्रको मनोमानी तोड्न सरकारले चिनी उद्योग पुनः सञ्चालनमा ल्याउनुपर्ने बताए। यादवले भने, सरकारले उद्योग सञ्चालनमा ल्याएपछि हामीसँग पनि विकल्प हुन्छ। विकल्प नभएका कारण उद्योगीलाई उनीहरूकै मूल्यमा उखु बेच्न बाध्य छौं। उखु क्षेत्रमा निजी उद्योगीको एकाधिकारको विषयले संसदीय समितिमा पनि प्रवेश पाएको छ। कृषि, सहकारी तथा प्राकृतिक स्रोत समितिले किसानको समस्या समाधान गर्न सरकारी उद्योग सञ्चालनमा ल्याउनुपर्ने विषयमा छलफल थालेको छ। समिति सभापति पूर्णकुमारी सुवेदीले उखु किसानसँग विकल्प नहुँदा किसान उद्योगीबाट ठगिन बाध्य भएको बताइन्। किसानलाई ठगिन नदिन सरकारी स्वामित्वको चिनी उद्योग पुनः सञ्चालनमा ल्याउनुपर्छ, सुवेदीले भनिन, त्यसपछि किसानसँग बार्गेनिङ पावर बढ्छ। उखु उत्पादक किसान महासंघका अध्यक्ष कपिलमुनि मैनालीले किसानले सातआठ वर्षसम्म उखुको भुक्तानी नपाउनु सरकार र उद्योगीका लागि लज्जास्पद विषय भएको बताए। उखुको समर्थन मूल्य तोकेर सरकार जिम्मेवारीबाट पन्छिएको उनको भनाइ छ। नेपालमा उखु खेतीको इतिहास साढे ६ दशक पुरानो छ। २०१० सालदेखि उखु खेती सुरु भएको हो। उखु खेतीको विस्तार भने चिनी उद्योग स्थापनासँगसैगै भएको हो। रूसी सरकारको सहयोगमा २०२१ सालमा स्थापना भएको वीरगन्ज चिनी उद्योग उद्योग २०२८ सालपछि राजनीतिक भर्तीकेन्द्र बन्यो। चिनी उत्पादन क्षमतामा ह्रास हुँदै गयो र २०४१ सालपछि बन्द भयो। पाँच वर्षपछि नवलपरासीमा चीन सरकारको सहयोगमा लुम्बिनी चिनी कारखाना स्थापना भयो। राजनीतिक हस्तक्षेपकै कारण २०५९०६० मा यो उद्योग पनि बन्द भयो। नेपालमा १३ वटा सुगर मिल सञ्चालनमा छन्। सुनसरी, मोरङ, सिरहा, धनुषा, महोत्तरी, सर्लाही, बारा, रौतहट, पर्सा, नवलपरासी, कपिलवस्तु तथा कञ्चनपुरमा करिब ६१ हजार आठ सय हेक्टरमा २६ लाख ९७ हजार आठ सय मेट्रिक टन उखु उत्पादन हुन्छ। उखु खेतीमा करिब पाँच लाख ५० हजार किसान आबद्ध छन्। उद्योगीलाई सम्पर्कमा ल्याउन गृहको पत्राचार गृह मन्त्रालयले बक्यौता रकम नदिने उद्योगीलाई तत्कालै उपस्थित गराउन प्रहरी प्रधान कार्यालयलाई मंगलबार पत्राचार गरेको छ। गृह प्रवक्ता केदारनाथ शर्माका अनुसार उद्योग, वाणिज्य तथा आपूर्ति मन्त्रालयको सिफारिसमा इन्दिरा सुगर एन्ड एग्रो इन्डस्ट्रिज प्रालि र अन्नपूर्ण सुगर एन्ड जनरल इन्डस्ट्रिज प्रालिका सञ्चालक राकेश अग्रवाललाई औद्योगिक तथा लगानी प्रवद्र्धन महाशाखामा यथाशीघ्र सम्पर्कमा ल्याइदिन प्रहरी प्रधान कार्यालयलाई पत्राचार गरिएको छ। यसैबीच उद्योग, वाणिज्य तथा आपूर्तिमन्त्री लेखराज भट्टले बक्यौता रकम नदिने उद्योगका सञ्चालक आफ्नो सम्पर्कमा आएको जानकारी दिएका छन्। मन्त्री भट्टले मंगलबार संसद्को उद्योग, वाणिज्य र श्रम तथा उपभोक्ता हित समिति बैठकमा उद्योगी वीरेन्द्र कनौडिया र राजेश अग्रवाल सम्पर्कमा आएको जानकारी दिएका हुन्। मानव अधिकार आयोगको ध्यानाकर्षण राष्ट्रिय मानवअधिकार आयोगले उखु किसानलाई भुक्तानी नदिएको विषयमा सरकारको गम्भीर ध्यानाकर्षण गराएको छ। उखु किसानलाई उखु खरिद गरेबापत नेपाल सरकारबाट उपलब्ध गराउने भनिएको अनुदान रकम र चिनी उत्पादक कम्पनीले उखु खरिद गरेबापत भुक्तानी गर्न बाँकी रकमका विषयमा आयोगले कृषि तथा उद्योग मन्त्रालयसँग जानकारीसमेत मागेको छ। लामो समयदेखि चिनी उत्पादक कम्पनी (सुगर मिलहरू) ले रकम भुक्तानी नदिएको भन्दै उखु किसान राजधानीमा आएर आन्दोलनमा उत्रेका छन्। उखु खेतीमा निर्भर किसानले उखु बिक्रीबाट पाउनुपर्ने रकम नपाउँदा नागरिकको संविधान प्रदत्त सम्पत्ति आर्जन गर्ने, भोग गर्ने, बेचबिखन गर्ने, व्यावसायिक लाभ प्राप्त गर्ने मौलिक हक कुण्ठित भएको छ, आयोग सचिव वेद भट्टराईद्वारा मंगलबार जारी विज्ञप्तिमा भनिएको छ।"
"खुला विश्वविद्यालय : आकर्षण बढ्यो, संरचना छैन","काठमाडौं : खुला विश्वविद्यालयमा विद्यार्थी आकर्षण बढे पनि जनशक्ति र भौतिक संरचना अभावमा चाहना राख्ने सबैले पढ्न पाएका छैनन्। विश्वविद्यालयले व्यवस्थापन तथा कानुन संकाय, सामाजिक तथा शिक्षा संकाय र विज्ञान, स्वास्थ्य तथा प्रविधि संकायको अध्ययन सञ्चालन गरिरहेको छ। सबै संकायमा १ हजार २ सय १२ विद्यार्थी अध्ययनरत छन्। विश्वविद्यालयले अहिले स्नातक, स्नातकोत्तर र एमफिल तहमा पढाइ सञ्चालन गरिरहेको छ। तर पर्याप्त जनशक्ति र संरचनासमेत नहुँदा भर्नाका लागि आवेदन दिएका सबैलाई पढाउन नसकिएको विश्वविद्यालयका उपकुलपति प्राडा लेखनाथ शर्माले बताए। विश्वविद्यालय अहिले मानभवनस्थित भाडाको घरमा कार्यालय राखेर सञ्चालन भइरहेको छ। विश्वविद्यालयले बर्सेनि हिउँदे र वर्षे सत्र गरि दुई पटक विद्यार्थी भर्ना लिन्छ। तर क्षमताभन्दा बढी विद्यार्थीले आवेदन दिने गरेका छन्। शर्माले भने, विद्यार्थीले भर्ना हुनुअघि प्रवेश परीक्षा दिनुपर्छ। तर प्रवेश परीक्षा उत्तीर्ण भएकामध्ये पनि हाम्रो सीमित क्षमताका कारण सबैलाई लिन सकेका छैनौं। शर्माका अनुसार एमफिलको लागि प्रति कक्षा २५ जना र स्नातकोत्तर तहका लागि प्रति कक्षा ५० जना मात्र विद्यार्थीको कोटा तोकिएको छ। विश्वविद्यालयको तथ्यांकअनुसार ०७५ सालको हिउँदे सत्रमा अंग्रेजी विषयमा एमफिल पढ्न २ सय १९ जनाले प्रवेश परीक्षा दिएका थिए। तर विश्वविद्यालयले ५० जना मात्र भर्ना लिएको छ। ५० जनाको भर्ना क्षमता भएको एमफिलकै नेपाली र शिक्षामा क्रमशः १ सय ३८ जना र २ सय १७ जनाले प्रवेश परीक्षा दिएका थिए। अन्य विषयमा पनि भर्ना क्षमताभन्दा दोब्बरले प्रवेश परीक्षा दिने गरेका छन्। अहिले स्नातकोत्तर तहमा ईगभर्नेन्स, एमएस इन डेभ्लपमेन्ट म्यानेज्मेन्ट एन्ड गभर्नेन्स, आईसीटी, जियोइन्फरमेटिक्स र स्नातक तहमा लाइब्रेरी एन्ड इन्फर्मेसन म्यानेज्मेन्ट कानुनलगायत विषयमा विद्यार्थीको आकर्षण धेरै छ। विश्वविद्यालयका सामाजिक तथा शिक्षा शास्त्र संकायका डीन प्राडा रामचन्द्र पौडेलका अनुसार सीप सिकाउने तथा अनुसन्धान र कार्यशालामा जोड दिएर पढाइने भएकाले खुला विश्वविद्यालयको पढाइ विद्यार्थीले निकै रूचाएका छन्। रोजगारी र अन्य समस्याका कारण नियमित विश्वविद्यालय भर्ना हुन नसकेकालाई दृष्टिगत गरेर खुला विश्वविद्यालय स्थापना गरिएको हो। यहाँ भर्ना हुने विद्यार्थीलाई अनलाइन पढाइन्छ। विद्यार्थीलाई असाइन्मेन्ट पनि अनलाइनबाटै दिइन्छ। उनीहरूलाई हरेक दिन अनलाइनमार्फत पढाइन्छ। तर अनलाइनमा उपस्थित हुनैपर्ने बाध्यता छैन। पौडेलले भने, तर असाइन्मेन्ट भने अनिवार्य पूरा गर्नैपर्छ। अन्यथा उनीहरूको मूल्यांकनमा अंक घट्छ। विद्यार्थी अनलाइनमा कति पटक उपस्थित भयो भन्ने पनि अभिलेखालयबाट जानकारी पाइने उनले बताए। विश्वविद्यालयको स्थापना ०७२ सालमा भएको हो। अहिलेसम्म विश्वविद्यालयमा एक जना पनि स्थायी प्राध्यापक र कर्मचारी छैनन्। त्रिभुवन, काठमाडौं विश्वविद्यालयका प्राध्यापक तथा फ्रिलान्सरबाट अध्यापन भइरहेको छ। आफ्नै प्राध्यापक भएको भए ढुक्कसँग विद्यार्थी भर्ना गर्न सकिन्थ्यो तर करारमा ल्याउँदा सानो विषयमा विवाद भयो भने पनि उनीहरू बीचैमा छाडेर जान्छन्, उपकुलपति शर्माले भने। अहिले दुई सयको हाराहारीमा प्राध्यापक र कर्मचारी काम गर्छन्।"
माघ १ मा आउँदै भारतीय रेल,"काठमाडौं : कोंकण रेलवे कर्पोरेसनले माघ १ गते नेपालका लागि रेल पठाउने भएको छ। कोंकणले नेपालका लागि बिक्री गर्ने रेल तयार पारिसकेको छ। रंगरोगनको काम सकेपछि यो रेल नेपालका लागि हिँड्नेछ। यो रेल भारतको विजयवाडा, इटारसी, अलहावाद, पटना हुँदै जयनगर आउनेछ। जनकपुरमा रेल आएपछि नेपाल रेल्वेलाई हस्तान्तर गरिनेछ। सम्भवतः माघको दोस्रो साता नेपालमा रेल आइपुग्नेछ। भौतिक पूर्वाधार तथा यातायातमन्त्री वसन्त नेम्वाङले नेपालले माघ १ गते नेपालका लागि भारतबाट नेपालकै रेल आउने जानकारी दिएका हुन्। रेल गुडाएर ल्याउने भएकाले १५ दिन लाग्छ, लगत्तै नेपालमा रेल सुरु हुन्छ, मन्त्री नेम्वाङले अन्नपूर्णसँग भने, दुईवटा रेल (लोकोमोटिभ) ल्याउँदै छौं। एउटा माघ १६ मा आइपुग्छ भने अर्को ठीक एक महिनापछि आइपुग्छ। नेपालले सञ्चालन गर्न लागेको रेलमा एक लोकोमोटीभ र पाँच डब्बा हुनेछन्। दुवै रेल धनुषा (कुर्था)जनकपुर हुँदै भारतको जयनगरसम्म सञ्चालन हुनेछ। रेल जीटूजी (दुई सरकारको तहमा) भारतीय कम्पनीसँग किनिएको हो। नेपाल सरकारले सम्झौताअनुरुप २० प्रतिशत रकम दिएको छ। रेल सञ्चालनमा आएपछि बाँकी ८० प्रतिशत रकम पनि भुक्तानी गर्नेछ। नयाँ रेल जयनगरजनकपुरवैजालमा सञ्चालन गर्ने तयारी गरिएको छ। यसको दूरी ५१ किलोमिटर छ। मन्त्रिपरिषद्ले २०७५ चैतमा कोंकण रेलवे कर्पोरेसनसँग ८४ करोड ६५ लाख रुपैयाँमा दुईवटा रेल खरिद गर्न विभागलाई सैद्धान्तिक सहमति प्रदान गरेको थियो। २०७६ वैशाख २७ गते भौतिक पूर्वाधार तथा यातायात मन्त्रालय र भारतीय राजदूतावासबीच रेल खरिद सम्झौता भएको थियो। नेपालले खरिद गर्ने कार पाँच डिब्बाको हुनेछ। असोज २ गते रेलवे ऐन, २०७६ को विधेयक मस्यौदालाई संघीय संसद्को बैठकमा पेस गर्न स्वीकृति दिइएको छ। रेल विभागका महानिर्देशक बलराम मिश्रका अनुसार पहिलो चरणमा जयनगरजनकपुरकुर्था ३४ किलोमिटर रेलमार्ग विस्तार भइसकेको छ। बाँकी कुर्थाविजलापुर १७ किमि पनि भारतकै सहयोगमा विस्तार भइरहेको छ। असारको बर्खामा जनकपुरजयनगरको रेलवे ट्र्याकको करिब पाँच किलोमिटर क्षेत्रफल डुबानमा परेको थियो। नेपाल भारत सिमा क्षेत्रमा पर्ने धनुषाको इनरुवातर्फ एक सय मिटर लिक पूर्ण रूपमा बाढीले क्षतिग्रस्थ भएको थियो। रेल विभागका अनुसार बाढीले जनकपुरजयनगर रेलमार्गमा करिब आठ करोड रुपैयाँको क्षति पुगेको छ। आधिकारिक रूपमा रेलमार्ग नेपाली पक्षलाई हस्तान्तरण नभएकाले क्षतिग्रस्थ रेलमार्ग भारतबाटै पुनर्निर्माण भइरहेको छ। रेल सञ्चालनपूर्व नै पुनर्निर्माणको कार्य सकिने विभागको दाबी छ। रेलमार्गमा आठवटा स्टेसन रहनेछ। भारतको जयनगर, नेपालको इनरुवा, खजुरी, वैदेही, परवाह, जनकपुर र कुर्थामा स्टेसन रहनेछ। तर, अहिलेसम्म रेल सञ्चालनको मोडालिटीको भने टुंगो लागेको छैन। विभागका अधिकारीका अनुसार रेल सञ्चालन गर्न नेपालसँग दक्ष प्राविधिक जनशक्ति अभाव छ। कोंकण रेलवेले विभागलाई पठाएको कागजातमा नेपाल रेलवेका लागि आवश्यक परे प्राविधिक जनशक्ति र मर्मतमा सहयोग गर्ने उल्लेख छ। यो सहयोग दुई वर्षसम्म रहने मन्त्री नेम्बाङले जानकारी दिए।रेल सञ्चालन गर्न खरिद प्रक्रिया अघि बढाएर रेल भित्रिने समय नजिकै रहँदा पनि यसलाई नियमन गर्ने व्यवस्था रेलवे ऐन कार्यान्वयनमा आउन सकेको छैन। विभागले अघिल्लो वर्ष माघमै भौतिक पूर्वाधार तथा यातायात मन्त्रालयलाई रेलवे ऐनको मस्यौदा तयार गरी पठाएको थियो। यसको आठ महिनापछि असोज २ गते रेलवे ऐन, २०७६ को विधेयक मस्यौदालाई संघीय संसद्को बैठकमा पेस गर्न स्वीकृति दिइएको छ। महानिर्देशक मिश्रका अनुसार एक साताभित्र रेलवे ऐनको विधेयक मस्यौदा संसद्मा पेस हुनेछ। संसद्बाट पारित भएपछि मात्र रेलवे ऐन कार्यान्वयनमा आउँछ। रेल विभागका पूर्वमहानिर्देशक अनन्त आचार्यका अनुसार रेल भिœयाउनुअघि कानुनी पक्ष टुंग्याउनुपर्ने हुन्छ। रेल आउने लगभग तय भइसकेको छ। कानुनकै अभावले रेल गुड्नबाट रोकिनु हुँदैन, आचार्यले भने, रेल कानुन छिट्टै पारित गर्नुपर्छ। संसद्बाट ढिलो हुने अवस्था भएमा अध्यादेश ल्याएर भए पनि कानुन पारित गर्नुपर्ने उनको भनाइ छ। रेल सञ्चालनका लागि रेलवे ऐनले मात्र पुग्दैन। यसका लागि संगठन संरचना र कर्मचारी विनियमावली पनि कार्यान्वयनमा आउनुपर्छ। रेल चालकसँगै प्राविधिक इन्जिनियरको पनि अभाव छ। दक्ष जनशक्ति विदेशबाट ल्याउनुपर्ने हुन्छ भने गैरप्राविधिक जनशक्ति र अद्र्धजनशक्ति स्वदेशकै प्रयोग गर्नुपर्ने जानकार बताउँछन्। विदेशी कामदारबाट काम लिनुपर्दा डलरमा भुक्तानी गर्नुपर्ने हुन्छ। विदेशी कामदारको तलब तथा सेवा सुविधा पनि नेपालीको भन्दा महँगो हुन्छ। लामो समयसम्म महँगो सुविधा दिएर विदेशीबाट काम लिँदा राज्यमाथि आर्थिक भार पनि बढ्ने देखिन्छ। स्वदेशी जनशक्तिको पनि दक्षता बढ्ने गरी आवश्यकताका आधारमा विदेशीबाट काम लिनुपर्ने आचार्यको भनाइ छ। रेल चालक, प्राविधिक इन्जिनियर, मेकानिक्स विदेशबाट लिने र प्रशासनका कर्मचारी, टिकट काट्ने, सहचालक नेपाली नै हुनुपर्ने व्यवस्था मिलाउनुपर्छ, उनको भनाइ छ। महानिर्देशक बलराम मिश्रका अनुसार सम्भवतः फागुनको दोस्रो साताबाट रेल सञ्चालन हुनेछ। रेल सञ्चालन गर्नुअघि रेल्वे ऐन संसद्बाट पास गर्नुपर्ने भएकाले एक महिना थप लाग्ने उनको भनाइ छ। रेल सञ्चालनअघि कति संख्यामा स्वदेशी तथा विदेशी कर्मचारी भर्नाको व्यवस्था गर्ने उनको भनाइ छ। संगठन संरचना र कर्मचारी विनियमावलीको मस्यौदा तयार गरी मन्त्रालयमा पेस गरिसकिएको छ, उनले भने, ऐन पास हुनेबित्तिकै मन्त्रालयले मन्त्रिपरिषद्बाट संगठन संरचना र कर्मचारी विनियमावली पास गराउनेछ। यस्तो हुनेछ रेल नेपालले कोंकणसँग खरिद गर्ने दुई रेल डिजेल इलेक्ट्रीफाइड मल्टिपल युनिट (डेमु) विद्युत् तथा डिजेल दुवैबाट सञ्चालन गर्न सकिन्छ। रेलमा पाँचवटा डिब्बा हुनेछन्। अगाडि र पछाडि दुवैतर्फ इन्जिन जोडिएको हुनेछ। रेलको दुवैतर्फ इन्जिन भएकाले फर्काउनुपर्ने समस्या नहुने र छोटो दूरीका निम्ति उपयुक्त हुने विभागको दाबी छ। पाँच डिब्बा मध्येमा एकएक ड्राइभिङ पावर कार, ड्राइभिङ ट्रेलर कार, एसी ट्रेलर कोच र दुईवटा टेलर कोच एसी र नन् एसीको हुनेछ। यो रेलमा १६ सय हर्सपावरको इन्जिन हुनेछ। भारतको चेन्नाइस्थित इन्टिग्रल कोच फ्याक्ट्रीमा नेपालका लागि भनेर पहिलोपटक उत्पादन गरिएको हो। यो रेलको अधिकतमा गति १ सय १० किमि प्रतिघण्टा छ। यसको बडी स्टेनलेस स्टिलबाट निर्मित छ। उठेर यात्रा गर्ने यात्रुका लागि ह्यांगरको पनि व्यवस्था छ। एउटा डिब्बामा करिब ६ सय यात्रीले यात्रा गर्न सक्नेछन्।"
फर्केर हेर्दा सन् २०१९ : विश्वको आँखा उदाउँदो एसियातर्फ,"ग्रेगोरियन पात्रोअनुसार सन् २०१९ मा एसियाका केही मुलुक शक्तिशाली रूपमा देखा परेका छन्। विशेषगरी संसारका सर्वाधिक जनसंख्या भएका देश चीन र भारत विश्व राजनीतिमै वर्चश्व काय राख्ने गरी अघि बढ्न सफल भएका छन्। उनीहरूले आन्तरिक राजनीतिमा मलिन भन्दा अन्तर्राष्ट्रिय मञ्चलाई बढी महत्व दिएको देखिन्छ। विश्वको शक्ति अब एसियाकेन्द्रित रहेन भनिरहेको अवस्थामा सन् २०१९ विश्व एसियामै केन्द्रित रह्यो। आर्थिक शक्तिमा पनि चीन अमेरिकालाई पछि पारेर नम्बर १ मा उक्लन उद्यत् देखियो भने भारत पनि ६ नम्बरमा उक्लिएको छ। आर्थिक शक्तिमा जापान तेस्रो वरीयतामै कायम छ। भारत र चीन आपसी विवादमा नबल्झिने गरी विश्वस्तरमा आफूलाई स्थापित गराउन लागिपरेका छन्। जम्मुकश्मीरमा चिनियाँ साथ मिल्ने पाकिस्तानको अपेक्षा थियो। संयुक्त राष्ट्रसंघमा निषेशाधिकार रहेको चीनले यसलाई रोक्ने अपेक्षा पाकिस्तानको रहेको थियो। आपसमा मिलेर समस्या सल्टाउन सल्लाह दिँदै चीन चुप रह्यो। लद्दाखका बारेमा पनि सामान्य विज्ञप्ति जारी गरेर चीन मौन बस्यो। यो घटना सन् १९१९ को यो क्षेत्रको राजनीतिमा देखिएको महत्वपूर्णमध्ये एक हो। एकातिर चीन र रूससँग बलियो सम्बन्ध कायम गरी भारत अघि बढ्दै छ भने अर्कातर्फ अमेरिका र जापानसँग शक्तिशाली गठबन्धन गरी लाभ लिँदै छ। चीन पनि एकातिर अमेरिकी गठबन्धनमा सामेल भारतको विरोध गर्छ भने अर्कातर्फ छिमेकी एवं एसियाली शक्तिका रूपमा भारतसँग सुमधुर सम्बन्ध चाहन्छ। व्यापार र एसियाली स्वार्थमा दुवै मुलुकले जोड दिएको देखिन्छ। भारत र चीन आफूलाई विश्वको केन्द्रमा राख्न विभिन्न क्षेत्रीय संगठनमा संलग्न भएका छन्। भारतमा शक्तिशाली सरकार भारतीय प्रधानमन्त्री नरेन्द्र मोदीले यो वर्ष अत्यधिक बहुमतका साथ दोस्रोपटक सत्तामा पुनरागमन गरेका छन्। उनलाई हराउन भारतमा विपक्षीहरू एकजुट हुन पुगेका थिए। उनकै गठबन्धनका दलहरू पनि विपक्षी गठबन्धनमा मिल्न पुगेका थिए। गैरसरकारी संस्था, इसाई धर्मगुरु र मुस्लिम संघसंगठनले मोदीलाई हराउन सार्वजनिक आह्वान गरेका थिए। त्यसविपरीत निर्वाचनमा मोदीको दल भारतीय जनता पार्टीले अत्यधिक बहुमत हासिल गर्यो। यसलाई मोदीले आफ्ना एजेण्डालाई जनताले स्पष्टरूपमा स्वीकारी अघि बढ्न आदेश दिएको बुझेका छन् भने विपक्षीहरू मोदीका हरेक कामलाई तानाशाही र अतिवादी भन्दै विरोधमा उत्रिएका छन्। मोदीले दोस्रो अगस्ट ५ मा भारतप्रशासित जम्मुकश्मीरबाट धारा ३७ खारेज गरे। यो धारा अन्त्यसँगै कश्मीरमा एकदुई परिवार विशेषगरी मुफ्ती र अब्दुल्ला परिवारको शासन रहेकोमा त्यो सदाका लागि अन्त्य भएको छ। पाकिस्तानीसँगको सीमामा सुरक्षा अब सीधै केन्द्र सरकारले हेर्न पाउने र सैनिक प्रयोग गर्न पाउने भएको छ। यसअघि कश्मीरका मुख्यमन्त्रीसँग यी अधिकार थिए। यसले गर्दा कश्मीरमा घुसपैठ रोक्न नसकेको सेनाको भनाइ थियो। तीन महिनासम्म कश्मीरमा फोन र इन्टरनेटमा कडाइ गरिएको थियो। पूर्वमुख्यमन्त्री महबुब मुफ्ती र उमर अब्दुल्ला अझै पनि नजरबन्दमा छन्। कश्मीरमा अझै पनि सुरक्षाकर्मीको बाक्लो उपस्थिति छ। यसै वर्ष मोदीले तीन तलाक कानुन पनि पास गरेका छन्। मुस्लिम पुरुषलाई फोनबाटै पनि तीनपटक तलाक भनेपछि सम्बन्धविच्छेद गर्ने अधिकार थियो। यसबाट ठूलो संख्यामा मुस्लिम महिला पीडित थिए। अघिल्लो कार्यकालमै मोदी सरकारले यसलाई संसद्मा पेस गरेको थियो। लोकसभाबाट पास भए पनि राज्यसभाबाट पारित हुन सकेको थिएन। अब एकतर्फी रूपमा मुस्लिम पुरुषलाई तीन तलाक दिन प्रतिबन्ध लगाइएको छ। यसअघि त्यस्ता महिलाले परिवार र माइती दुवै पक्षबाट सम्पत्ति र संरक्षण पाउँदैनथे। यसै महिनामा भारत सरकारले नागरिकता संशोधन कानुन पारित गर्यो। पूर्वोत्तर भारतबाट सुरु भएको विरोध प्रदर्शन दिल्ली हुँदै उत्तर प्रदेशमा आइपुगेको थियो। विशेषगरी गोर्खा र नागाले सुरु गरेको विरोधमा पछि अरू सहभागी भएका थिए। उक्त कानुनमा अफगानिस्तान, पाकिस्तान र बंगलादेशमा धार्मिक रूपमा पीडित भएका हिन्दु, शिख, जैन, बौद्ध, पारसी र इसाईलाई भारतीय नागरिकता दिने उल्लेख छ। भारतमा बसिरहेका मुस्लिम नागरिकले यो कानुनको विरोध गरेका छन्। यो प्रदर्शनमा २० भन्दा बढीको ज्यान गइसकेको छ। ती नागरिकले भारतको नागरिकता पाउने कानुन आएकाले अब भारतमा शरण लिएर बसेका इस्लाम धार्मिक सम्प्रदायका नागरिकले मात्र किन नपाउने भन्ने उनीहरूको प्रश्न छ। पूर्वोत्तर भारतमा बंगलादेश र म्यान्मारबाट आएको ठूलो मुस्लिम समुदाय आप्रवासी छन्। तिनलाई पनि नागरिकता दिनुपर्ने कंग्रेस, वाम दल र मुस्लिम नेताहरूको माग छ। भारत सरकारले भने पाकिस्तानबाट बंगलादेश स्वतन्त्र भइसकेपछि आएका बंगलादेशीलाई नागरिकता दिन नसकिने बताउँदै आएको छ। प्रदर्शन हिंस्रक बन्न थालेपछि भारतका कैयन् स्थानमा धारा १४४ लागू गरिएको थियो। प्रदर्शन भएका सहरमा सार्वजनिक स्थलमा चारजनाभन्दा बढी मानिस जम्मा हुन र जुलुस निकाल्नमा प्रतिबन्ध लगाइएको छ। हाल सरकारले नागरिकता कानुनका प्रतिलिपि ठाउँठाउँमा लगेर बुझाउन थालेपछि यो प्रदर्शन न्यून हुन थालेको छ। यसै महिनामा भारतकै अयोध्यामा वर्षाैं पुरानो तथा विवादित मुद्दामा फैसला भयो। उक्त स्थानमा रहेको राम जन्मभूमि हिन्दुहरूले आफ्नो क्षेत्रका रूपमा दाबी गरेका थिए भने इस्लामहरूले पनि उक्त क्षेत्रमा बाबरी मस्जिद बनाउनुपर्ने दाबी गर्दै आएका थिए। सर्वाेच्च अदालतले त्यस ठाउँको उत्खनन गर्दा मस्जिद नरहेको र हिन्दु मन्दिरका संरचना रहेको भन्ने पुरातात्विक अन्वेषणका आधारमा निर्णय दियो। इस्लामहरूका लागि मस्जिद बनाउन अर्को ठाउँमा जमिनको व्यवस्था गर्न फैसला गर्यो। भारतीय कंग्रेसमा गान्धीपरिवारकै हावी भारतीय कंग्रेस पार्टीमा गान्धी परिवारकै वर्चश्व कायमै छ। लोकसभा निर्वाचनमा शर्मनाक पराजयपछि राहुल गान्धीले पार्टीको अध्यक्ष पदबाट राजीनामा दिए। राजीनामा नदिन शुभेच्छुकहरूले दबाब दिए पनि उनले मानेनन्। राहुलले राजीनामा दिएपछि पुनः पार्टीका पूर्वअध्यक्ष तथा राजीवकी पत्नी सोनिया गान्धी नै भारतीय राष्ट्रिय कंग्रेसको अन्तरिम अध्यक्ष छिन्। तर विश्लेषकहरू अझै भारतमा गान्धीको मोह नघटेको तर पार्टी अब गान्धीको परिवारवादबाट माथि उठ्न सहज पनि नभएको बताउन थालेका छन्। एकपटक पार्टी गान्धी परिवारबाट बाहिर गएर पुनः परिवारमा आउँदा यसको हित हुने बहस पनि हुन थालेको छ। यद्यपि युवा नेता राहुलले आफूलाई बुवा, हजुरबुवाको विरासतमा लैजाने हो भने त्योअनुरूपको गुण र भारतीय जनतासँग भिज्ने शैलीमा केही परिवर्तन गर्नुपर्नेछ। बदलाको विरासतमा पाकिस्तान प्रधानमन्त्री इमरान खान देशमा आर्थिक सुधार गर्न सफल भएका छैनन् भने यहाँका पूर्वप्रधानमन्त्रीहरूलाई कठोर कारबाही गर्न थालिएको छ। पाकिस्तानी प्रधानमन्त्री इमरान खानले आर्थिक सुधार गर्न विभिन्न कदम चाले पनि सफल हुन सकेनन्। आर्थिक रूपमा जर्जर पाकिस्तानलाई उनले गति दिन सकेका छैनन्। कहिले उनी चीनसँग आर्थिक सहयोग माग्न पुग्छन् त कहिले साउदी अरेबियासँग ऋण माग्छन्। विश्वबैंक उनलाई ऋण दिन विभिन्न शर्त तेस्र्याउँछ भने अमेरिका पनि विभिन्न बहानामा सहयोग गर्नबाट पछि हट्दै गएको छ। आर्थिकरूपमा पाकिस्तानलाई कालोसूचीबाट माथि उकास्न उनलाई दबाब छ। यस्तै पूर्वराष्ट्रपति परवेज मुसर्रफलाई देशद्रोहको आरोपमा मृत्युदण्डको सजाय सुनाइएको छ। सन् २००७ मा मुसर्रफले संकटकाल लगाएर राष्ट्रघात गरेको आरोपमा उनलाई सजाय सुनाइएको हो। बिरामी अवस्थामा विदेशमा उपचार गराइरहेका मुसर्रफलाई मृत्युदण्डकै सजाय सुनाइएको थियो। कहाँसम्म भने अदालतले मृत्युदण्ड दिनुअगावै निधन भएमा पनि उनको शवलाई तीन दिनसम्म सार्वजनिक स्थलमा झुण्ड्याएर राख्नसमेत आदेश दियो। यो फैसलामा पाकिस्तानी सेनाको विरोध आयो। यो फैसलाप्रति सरकारकै पनि असन्तुष्टि छ। अधिकांश पाकिस्तानी नागरिक मुसर्रफलाई देशद्रोही मान्न तयार छैनन्। उनी सैनिक प्रमुख भएर भारतसँग कारगिल युद्धसमेत गरेकाले पाकिस्तानमा उनलाई राष्ट्रवादी मान्नेको ठूलो संख्या छ। हाल उनले अदालतको आदेशविरुद्ध पुनरावेदन गरेका छन्। अर्का पूर्वप्रधानमन्त्री नवाज सरिफ पनि सिकिस्त बिरामी छन्। भ्रष्टाचार अभियोगमा जेल सजाय भोगिरहेका सरिफ जेलमै सिकिस्त बिरामी भएपछि पाकिस्तानकै एक अस्पतालमा उपचार गरिएको थियो। तर निको नभएपछि बेलायत लगियो। उनको अवस्था चिन्ताजनक छ। पूर्वप्रधानमन्त्री शाहिद खान अब्बासी पनि भ्रष्टाचार आरोपमा पक्राउ परेका छन्। सन् २०१७ को अगस्टदेखि २०१८ मेसम्म प्रधानमन्त्री भएका अब्बासीलाई पक्राउ गरिएको विषयलाई पनि चासोका साथ हेरियो। भारतपाकिस्तान सीमामा हानाहानपछि देखिएको उनको कूटनीतिक कौशल भने विश्वभर चर्चामा रह्यो। भारतीय वायु सेनाका कमान्डरलाई नियन्त्रणमा लिएपछि पनि उनले बदला नलिई मुक्त गरिदिएका थिए। यो घटनाले इमरानलाई चर्चामा ल्यायो। श्रीलंकामा दाजुभाइको सत्तारोहण नोभेम्बरमा भएको राष्ट्रपतीय निर्वाचनमा पूर्वराष्ट्रपति महिन्दा राजपाक्षेका भाइ गोताबाया राजपाक्षे राष्ट्रपतिमा निर्वाचित भए। उनले आफ्नै दाजु महिन्दा राजपाक्षेलाई प्रधानमन्त्री नियुक्त गरे। आफू निर्वाचित भएको केही दिनमै तत्कालीन प्रधानमन्त्री रणिल विक्रमासिंघेले राजीनामा दिएका थिए। सन् २००५ देखि २०१५ सम्म श्रीलंकाका राष्ट्रपति बनेर बाहिरिएका राजपाक्षे फेरि सत्तामा फर्किएका छन्। दाइ प्रधानमन्त्री तथा भाइ राष्ट्रपति भएको चर्चाको विषय बन्यो। महिन्दा सन् २००९ पछि सुरुमा चर्चित र कालान्तरमा विवादास्पद पात्रका रूपमा महिन्दा राजपाक्षेलाई लिइन्छ। विद्रोही तमिल टाइगरलाई सैन्य कारबाहीबाट निर्मूल गरेपछि महिन्दा श्रीलंकामा नायकका रूपमा चित्रित हुन थालेका थिए। मैत्रीपाला सिरिसेना राष्ट्रपति बनेपछि उनको कार्यकालमा समेत सत्तामा आउन महिन्दाले अनेक राजनीतिक हत्कण्डा अपनाएका थिए। महिन्दा र विक्रमासिंघे दुवैजनाले आफूलाई प्रधानमन्त्री दाबी गरे। प्रधानमन्त्री कार्यालयमा महिन्दाले कब्जा जमाएका थिए भने विक्रमासिंघेले प्रधानमन्त्री निवासबाट आफूलाई कार्यकारीका रूपमा प्रस्तुत गरिरहे। यसमा श्रीलंकाली अदालतले व्यवस्थापन गर्नुपरेको थियो। यहाँको राजनीतिक उलटपुलट र दुई सयभन्दा बढीको ज्यान जाने गरी भएको आतंककारी हमलाभन्दा महिन्दाको राजनीतिक उदय चर्चामा रह्यो। अलमलमै उत्तर कोरिया उत्तर कोरियालाई निःशस्त्रीकरण गराउने विषय यो वर्ष पनि अलपत्र रह्यो। उच्चस्तरीय वार्ता गर्ने र उत्तर कोरियालाई निःशस्त्रीकरणको मार्गमा ल्याउने भन्दै अमेरिकी राष्ट्रपति डोनाल्ड ट्रम्प र उत्तर कोरियाली नेता किम जोङ उनबीच दुई वर्षअघि वार्ता भएको थियो। वर्षान्ततिर आएर उत्तर कोरियाले उल्टै आणविक परीक्षणकै बाटो रोज्यो। यसले अमेरिकालाई नराम्रोसँग झस्कायो। उत्तर कोरियाले अर्काे शक्तिशाली परीक्षणको तयारीमा छौं भनेर धम्कीपूर्ण भाषा प्रयोग गरेपछि अमेरिकाको चासो बढेको थियो। यसै घटनालाई निष्कर्षमा पुर्याउन शनिबारदेखि उत्तर कोरियाली सत्तारूढ दलका उच्च नेताहरू संलग्न बैठक सुरु भएको छ। उत्तर कोरियाबारे विश्वले अझै स्पष्ट खाका तय गर्न नसक्दा विश्व समस्यामा पर्ने देखिएको भन्दै राष्ट्रसंघले समेत चिन्ता व्यक्त गरेर यसका उद्योगहरू रहेका मुलुकबाट फिर्ता पठाउनसमेत सर्कुलर गरेको थियो। जसअनुसार नेपालले पनि यहाँ रहेका उत्तर कोरियाली लगानीका उद्योगहरू पूर्णरूपमा बन्द गराएको छ। हुन त अलग विश्व जस्तै छ उत्तर कोरिया। कम्युनिस्ट शासन व्यवस्था भएको मुलुक ठानिने उत्तर कोरियामा अमेरिकी नागरिक छिर्न पनि जटिल छ। अमेरिकामा पनि उत्तर कोरियाली नागरिकलाई उस्तै। यस्ता दुई मुलुकबीच पछिल्लो वर्ष वार्ताको पहल भयो। ट्रम्पले संसारलाई चकित तुल्याउँदै कोरियासँग वार्ता पहल सुरु गरेका थिए। सन् २०१९ मा यिनै दुई मुलुकबीच निःशस्त्रीकरण वार्ता भयो। दुई चरणको वार्ता भए पनि तेस्रो चरणको वार्ता अवरुद्ध भएको छ। रोचक के भने उत्तर कोरियाका नेता किम जोङ उन र अमेरिकी राष्ट्रपति डोनाल्ड ट्रम्पबीच वार्ता प्रक्रिया चलिरहँदा वाकयुद्ध पनि भयो। पछिल्लोपटक उत्तरले शर्त तोड्दै आणविक परीक्षणलाई निरन्तरता दियो। २०१९ मा मात्रै उत्तरले दर्जनपटक त आणविक परीक्षण गरिसक्यो। यही क्रिसमसअघि नेता किमले अमेरिकालाई क्रिसमस गिफ्ट भन्दै आणविक हतियार परीक्षण गरे। उनीहरूबीच वार्ता प्रक्रिया स्थगित भए पनि भंग भइसकेको मानिँदैन। हङकङमा हलचल हङकङमा जुन ९ देखि सुरु भएको आन्दोलन सेलाएको छैन। सुपुर्दगी विधेयकको विरोधमा सुरु भएको आन्दोलनका माग पनि बदलिएका छन्। हङकङका चान तोङकाइ र पुन हियुविङ ताइवान गएका बेला पुनलाई चानले त्यहीं हत्या गरे। यो हत्यापछि हङकङकी मुख्य प्रशासक क्यारी ल्यामले सुपुर्दगी विधेयक ल्याउन प्रस्ताव पेस गरिन्। हङकङ र चीनबीच सुपुर्दगी सन्धि भएको छैन। हङकङमा अपराध गरेका व्यक्तिलाई चीनको मुख्य भूमिमा सुपुर्दगी गर्ने विषयलाई चिनियाँ हस्तक्षेप भन्दै विरोध सुरु भएको थियो। विद्रोहका कारण हङकङको अर्थव्यवस्था तहसनहस हुन पुगेको छ। आन्दोलन सुरु भएयता हङकङको पर्यटन क्षेत्रमा ४० प्रतिशत ह्रास आएको छ। आन्दोलनमा जनसहभागिता अत्यधिक भएपछि मुख्य प्रशासक ल्यामले विधेयक फिर्ता लिए पनि आन्दोलन रोकिएको छैन। आन्दोलनकारीले केही समय विमानस्थल पनि नियन्त्रणमा लिएका थिए। हङकङको स्वायत्ततामाथि आँच पुर्याउन र अभिव्यक्ति स्वतन्त्रतामा अंकुश लगाउन यो विधेयक ल्याइएको आन्दोलनकारीको भनाइ छ। प्रजातन्त्र सिध्याउन र आफ्ना आलोचकलाई तह लगाउन चीनले यो विधेयक ल्याएको आन्दोलनकारीको दाबी छ। आन्दोलनकारीहरूले पनि हङकङमा बेलायत र अमेरिकाको झण्डा बोकेर प्रदर्शन गरेका थिए। उनीहरूले ट्रम्प आऊ हङकङ बचाऊ जस्ता नारा लगाउन थालेपछि अमेरिका र बेलायतले उनीहरूलाई सहयोग गरेको भन्दै चीनले विरोध गरेको छ। अमेरिकाले त आन्दोलनकारीको समर्थनमा कंग्रेसबाट कानुन नै पारित गरेको छ। चीनले पश्चिमा शक्तिलाई विद्रोहीलाई सहयोग नदिन भन्दै चेतावनी दिएको छ। सरकारसमर्थक र विद्रोहीबीच हुने भिडन्तका कारण हङकङ अशान्त बनेको छ। निकासविहीन अफगान शान्तिवार्ता अफगानिस्तानमा सरकार र सशस्त्र विद्रोही तालिबानबीच वार्ता प्रयास पटकपटक भए पनि टुंगोमा पुग्न सकेको छैन। यसका लागि अमेरिकाले अफगानिस्तानमा विशेष दूत नै खटाएको छ। अमेरिकाले उक्त वार्तामा निकै चासो राखेको छ। अमेरिका अफगानिस्तानबाट आफ्ना सैनिक तत्काल फिर्ता गराउन चाहन्छ। चीनसँग विवाद बढ्दै गएपछि चीन सागरमा अमेरिकाले आफ्नो सेना राख्न चाहेको छ। १८ वर्षअघि चीनबाट उक्त खतरा नदेखेको अमेरिका जसरी भए पनि अफगानिस्तानमा राखिएका सैनिक फिर्ता गर्ने हतारमा छ। केही महिनापहिले नै तालिबान विद्रोही र अफगान अधिकारीसँग अमेरिकी राष्ट्रपति डोनल्ड ट्रम्पले डेभिड क्याम्पमा भेट गर्ने कार्यक्रम थियो, त्यसै बेला अफगानिस्तानमा अमेरिकी सैनिक मारिएपछि ट्रम्प आक्रोशित हुँदै शान्तिवार्ता रद्द गरेका थिए। यद्यपि यो साता पनि शान्तिवार्ताको तयारी भइरहेको छ। यसै साता राष्ट्रपतिमा पुनः असरफ घानीको जित भएको छ। अमेरिकी राष्ट्रपति डोनाल्ड ट्रम्प अमेरिकी थ्याङ्सगिभिङ होलिडे मनाउन अचानक अफगानिस्तान पुगे। त्यहाँ रहेका अमेरिकी सैनिकसँग सरप्राइज मिटिङ गर्दै उनले तालिबानसँग वार्ता अघि बढ्ने संकेत गरेर फर्किए। तालिबानले आक्रमण रोकेपछि मात्रै वार्ता प्रक्रिया अघि बढ्ने अमेरिकी अडान छ। तालिबान समूहका पछिल्ला गतिविधि हेर्दा पछि हट्ने संकेत देखाएको छैन। २०१९ को नोभेम्बरमा भने तालिबानीले तीन वर्षदेखि नियन्त्रणमा राखेका अमेरिकी र अस्ट्रेलियन नागरिकलाई रिहा गरिदियो। यसका लागि अमेरिकाले पनि अफगानिस्तान, साउदी र पाकिस्तान सरकारलाई पहल गरिदिएकोमा धन्यवाद दिएको छ। अर्थात् यस वर्ष अमेरिका र तालिबान समूहबीच वार्तासँगै अफगानिस्तानमा युद्ध रोकिने अपेक्षा गरिए पनि विफल नै रह्यो। कठघरामा सूची म्यान्माकी राज्य सल्लाहकार आङ सान सूची अन्तर्राष्ट्रिय अदालत पुर्याइएकी छन्। रोहिंज्यामाथि जातीय नरसंहार गरेको आरोपमा उनीले द हेगस्थित अन्तर्राष्ट्रिय अदालतमा बयान दिएकी हुन्। उनले म्यान्माका सैनिक जनरलले अत्याचार नगरेको जवाफ दिएकी थिइन्। उनले राज्यसंयन्त्रमाथि आक्रमण गर्ने व्यक्तिलाई सेनाले कारबाही गरेको स्पष्ट पारेकी छन्। लामो समयसम्म जेलनेल भोगेकी सूचीलाई पश्चिमा शक्तिले प्रजातन्त्रको पर्यायका रूपमा चित्रण गर्दै आएका थिए। रोहिंज्या घटनापछि उनले पाएका सम्मान र उपाधि पनि खोसिएका छन्। उनी विश्वमै लोकतन्त्रवादी छवि बनाएकी नेतृका रूपमा उदाएकी थिइन्। जुन सैन्यले उनलाई लामो समय नजरबन्दमा राख्यो, पछि त्यही सैन्यलाई साथ दिएको आरोपमा उनको साख गिरेको छ। भेनेजुएलाको तरंग भेनेजुएलाको राजनीतिक खिचातानीले पनि यस वर्षको विश्व राजनीतिमा तरंग ल्यायो। मूलतः दुई नेता निकोलस मादुरो र हुवाँ ग्वाइदोबीच विवाद थियो। सत्तारूढ दलका नेता मादुरो लगातार तीन कार्यकाल राष्ट्रपति बने। पछिल्लो समय सभामुख रहेका विपक्षी दलका युवा नेता हुवाँ ग्वाइदोको नेतृत्वमा विशाल सडक प्रदर्शन भयो। आन्दोलनको प्रभाव बढ्दै जाँदा ग्वाइदोले आफूलाई सडकबाटै राष्ट्रपति घोषणा गरे। यसलाई अमेरिकाले आधिकारिक मान्दै मादुरोलाई पदबाट हट्न दबाब दियो। निर्वाचनको परिणामपछि उत्पन्न असन्तुष्टिबाट उब्जिएको आन्दोलन अमेरिकासमेत मुछियो। अन्ततः अमेरिकाले मादुरो नेतृत्वको भेनेजुएलालाई प्रत्यक्ष असहयोग गर्यो। समाजवादी नेता भनिने मादुरोको समर्थन र विरोधको शृंखला कति तन्कियो भने नेपालका राजनीतिक दलहरूले समेत विज्ञप्ति निकाल्दै टिप्पणी गरे। यस बीचमा ग्वाइदोलाई मादुरो सरकारले पक्राउ गर्यो। पछि उनी आन्दोलनलाई समर्थन जुटाउन विभिन्न देशमा पुगे। तर मादुरो सरकारले उनलाई देश नछिर्न चेतावनी दियो। भेनेजुएलामा निर्वाचन निष्पक्ष नभएकाले फेरि चुनाव गराउनुपर्ने ग्वाइदोको मुख्य माग थियो। मादुरो सरकारले भने फेरि चुनाव गराउनेभन्दा पनि विपक्षी समूहलाई पेलेरै जाने नीति लियो। ट्रम्पमाथि महाभियोग अमेरिकी राष्ट्रपति डोनाल्ड ट्रम्प यतिबेला निर्वाचनको तयारीमा छन्। दोस्रोपटक राष्ट्रपति बन्ने उनको महत्वाकांक्षामा महाभियोगको ठेस लागेको छ। राष्ट्रपति बनेदेखि नै मेक्सिको सिमानामा पर्खाल लगाउने घोषणा गरेका ट्रम्पले सन् २०१९ को अन्त्यसम्म आइपुग्दा महाभियोग झेल्नुपर्यो। भलै सिनेट (उपल्लो सदन) बाट महाभियोग पास हुने सम्भावना असम्भवप्रायः छ। किनकि ट्रम्पकै पार्टी रिपब्लिकनको स्पष्ट बहुमत छ, सिनेटमा। सिनेटमा विपक्षी दल डेमोक्रेट्सको दुईतिहाइ बहुमत भएको खण्डमा मात्रै महाभियोग पास हुने सम्भावना रहन्छ। यद्यपि ट्रम्प प्रशासन आलोचित बनेको छ। अमेरिकी इतिहासमै महाभियोग फेस गर्ने ट्रम्प तेस्रो राष्ट्रपति हुन्। संयोग कस्तो भने यसअघिका दुई राष्ट्रपति महाभियोग लागेपछि राजनीतिबाट टाढिन पुगे। ट्रम्पको सन्दर्भमा यो लागू हुने सम्भावना कमै छ। तर निर्वाचनको मुखमै महाभियोग लाग्दा विपक्षी डेमोक्रेट्सले ट्रम्पविरुद्ध प्रभावकारी चुनावी अभियान बनाउने पक्कापक्की छ। शक्तिको दुरुपयोग गरेको आधारमा उनलाई महाभियोग लगाइएको थियो। सोही आधारमा डेमोक्रेट्सका नेताहरूले उनीमाथि नैतिक प्रहार गर्न थालिसकेका छन्। फ्रान्सको आन्दोलन फ्रान्समा सन् २०१९ वर्षभरि नै आन्दोलन भए। इन्धनमा मूल्यवृद्धिसँगै सुरु भएको विरोध प्रदर्शनमा कर वृद्धि र पेन्सन कटौतीले आगोमा घिउ थप्ने काम गर्यो। जसकारण फ्रान्सका विभिन्न सहरमा वर्षभरि नै आन्दोलन भए। सरकारको विरोध गर्दै पहेंलो भेस्ट लगाएर दशौं हजार नागरिक सडकमा उत्रिए। सरकारका निर्णयविरुद्ध मजदुर र आमनागरिकसँगै शिक्षक, कर्मचारी र प्रहरीसमेत सडकमा उत्रिए। पहेंलो चिह्नले आपत्कालीन संकेत गर्ने सन्देशका रूपमा आन्दोलनकारीहरू पहेंलो टिसर्ट लगाएर प्रदर्शनमा उत्रिएका हुन्। सरकारको गतिविधिले मुलुकमा आपत्कालीन अवस्था आएको उनीहरूको गुनासो थियो। खासगरी फ्रान्समा सरकारी पेन्सन योजनाबाट अधिकांश असन्तुष्ट भएका छन्। यस्तै वृद्धवृद्धाको सुविधा कटौती, इन्धनको मूल्यवृद्धि र कर वृद्धिले प्रदर्शन बढेको हो। चिलीमा राजनीतिक तरंग चिलीमा पनि यो वर्षको अन्त्यतिर आन्दोलनको तरंग फैलियो। मेट्रो भाडा वृद्धिबाट सुरु भएको प्रदर्शनले चिलीमा छोटो समयमै देशव्यापी आन्दोलनको रूप लियो। अन्ततः मुलुकमा बढ्दो अनियमितता र असमानतासँग जोडेर आन्दोलन अघि बढ्यो। अक्टोबरको तेस्रो साता देशव्यापी आन्दोलनले चर्को दबाब सिर्जना भएको थियो। १० लाखभन्दा धेरै नागरिक सडकमा उत्रिनुका साथै थुप्रै भौतिक संरचनामा तोडफोड गरिएको थियो। त्यहाँ २६ जनाको मृत्यु भयो भने १२ हजार घाइते हुनुका साथै सात हजार प्रदर्शनकारी जेलमा थुनिए। संसारकै कान्छी प्रधानमन्त्री सन् २०१९ को अन्त्यतिर फिनल्यान्डकी नवनिर्वाचित प्रधानमन्त्री सान्ना मरिनलाई विश्वभर पाठकले चिन्ने मौका पाए। प्रधानमन्त्री बनेपछि सान्नाको पहिचान त बन्यो नै, संसारकै कान्छी प्रधानमन्त्रीका रूपमा उनले इतिहास तोडिन्। यसअघि यातायातमन्त्री बनेकी सान्ना ३४ वर्षको उमेरमै प्रधानमन्त्री बन्दै इतिहास तोडेकी हुन्। जब कि न्युजिल्यान्डमा जाकिन्दा आर्डेन्ड ३९ वर्षको उमेरमा प्रधानमन्त्री बनिन्। युक्रेनियन प्रधानमन्त्री ओलेक्सी हनचरक ३५ वर्ष मात्रै। फिनल्यान्डमा मरिन सोसल डेमोक्रेटिक पार्टीको तर्फबाट चारदलीय गठबन्धन सरकारको प्रधानमन्त्री बनेकी हुन्। गठबन्धनमा संलग्न अन्य चार दल नै महिलाको नेतृत्वमा चलेका छन्। यसमध्ये तीनजना ३५ वर्षमुनिका छन्। स्थानीय मिडियाका अनुसार सान्ना मरिन सामान्य परिवारबाट राजनीतिमा प्रवेश गरेकी हुन्। रेन्बो फेमिली मा हुर्केकी उनी आमा र आमाकी महिला पार्टनरका साथ भाडाको अपार्टमेन्टमा बस्छिन्। यससँगै मरिनको परिवारबाट विश्वविद्यालय जाने उनी पहिलो हुन्। सन् २०१५ मा सांसद बन्दा उनी २७ वर्षकी मात्रै थिइन्। यसपछि सन् २०१९ को जुनमा उनले सरकारको यातायात र सञ्चार मन्त्रालय सम्हालिन्। त्यतिबेला उनका साथमा २२ महिनाकी छोरीसमेत थिइन्। स्पेनको पृथकतावादी आन्दोलन क्याटेलेनिया क्षेत्रलाई स्पेनबाट अलग गर्ने मागसहित उठेको पृथकतावादी आन्दोलनले देशव्यापी रूप त लियो नै, संसारकै चासो पनि तान्यो। हालको बार्सिलोना अर्थात् क्याटेलेनियालाई अलग राज्य बनाउन भन्दै सन् २०१५ देखि उठेको आवाज सन् २०१९ सम्म आइपुग्दा विशाल बन्यो। यही आन्दोलनका अगुवामध्ये नौजनालाई नेतालाई त जेल सजायसमेत तोकियो। हिंसात्मक गतिविधि गरेको, देशद्रोहजस्ता मुद्दा लगाएर उनीहरूलाई ६ देखि १२ वर्षसम्म जेल सजाय तोकिएको छ। तर प्रदर्शन भने रोकिने स्थिति छैन। यही वर्षको मध्य अक्टोबरताका सरकारको विरोध गर्दै एकैपटक पाँच लाखभन्दा धेरै प्रदर्शनकारी सडकमा ओर्लिएका थिए। बेलायत र ब्रेक्जिटकै वर्ष पछिल्लो पाँच वर्षमा बेलायतले कति संकट झेल्नुपर्यो भने जसलाई दोस्रो विश्वयुद्धपछिकै ठूलो राजनीतिक संकट ठानिएको छ। सन् २०१६ देखि सुरु राजनीतिक अस्थिरता सन् २०१९ सम्म आइपुग्दा संकटकै रूपमा देखियो। ईयूबाट बाहिरिने प्रस्ताव पटकपटक संसद्बाट अस्वीकार भयो। पाँच वर्षमै तीनवटा चुनाव गरिए। ब्रेक्जिट मुद्दालाई अवतरण गराउने वाचा गरेका प्रधानमन्त्री बोरिस जोन्सनले यस वर्ष आफ्नोसँगै मुलुकको पनि राजनीतिक भविष्य दाउमा राखे। जोन्सनको पार्टी कन्जरभेटिभले जितेसँगै ब्रेक्जिट मुद्दा आंशिक रूपमा अवतरण भएको छ। बेलायती राजनीति यही अवस्थामा अघि बढ्दा आगामी जनवरीको अन्त्यसम्म बेलायत ईयूबाट बाहिरिनुपर्नेछ। यो बेलायतका लागि ईयूबाट बाहिरिने अर्को एक खुट्किलो मात्रै हो। यद्यपि, सन् २०२० को डिसेम्बर अन्त्यसम्म बेलायतमा संकटकाल नै रहनेछ। बेलायतमा यतिबेला कन्जरभेटिभले जित हासिल गरेर पुनः सन् १९८७ को अवस्थामा फर्काएको अवस्था छ। तर, कन्जरभेटिभका नेता बोरिसलाई सहज भने पक्कै छैन। स्कटल्यान्ड र उत्तरी आयरल्यान्डको फरक धार र त्यहाँको कन्जरभेटिभ कमजोर रहेको अवस्थाले पनि उनको बठ्याइँले के गर्ने अन्योल छ। भद्रगोलमा गोलको जाली चुम्ने बानी परेका बोरिसले यसपटक राजनीतिमा कसरी आफूलाई उभ्याउँछन् ? हेर्न बाँकी छ। तर यसको निष्कर्ष हो विश्व पुनः कन्जरभेटिभतर्फ उन्मुख छ। लोकरिझ्याइँमै विश्व अल्मलिएको छ। सन् २०२० पनि विश्व राजनीति एसियामा नै केन्द्रित हुने देखिन्छ। (एजेन्सीको सहयोगमा )"
"भ्रमण वर्ष : चोकमा दीप प्रज्वलन, सीमामा पर्यटकलाई स्वागत",बर्दिबास : नेपाल भ्रमण वर्ष २०२० लाई स्वागत गर्न महोत्तरीको बर्दिबासमा साँझ दीप प्रज्वलन गरिएको छ। बुधबार बिहान प्रभातफेरि निकालिएको थियो भने होटलमा आएका पाहुनालाई फूलमाला लगाएर भव्य स्वागत गरियो। साँझ भ्रमण वर्षको खुशीयालीमा बर्दिबास चोकमा मैनबत्ती प्रज्वलन गरे दिपावली मनाइएको होटल तथा पर्यटन व्यवसायी प्रदेश २ का अध्यक्ष हिरा गौतमले बताए। साँझ होटलमा आएका पर्यटकहरु बर्दिबास सेवा समितिको हलमा मैथिली लोक नाच झिझियाँ नाचसहितको साँस्कृतिक कार्यक्रममा पर्यटकहरु रमाइरहेका छन्। नेपाल भ्रमण आएका भारतीय अतिथिलाई महोत्तरी प्रवेशको नेपालभारत सीमाक्षेत्र स्वागत गरिएको भ्रमण वर्ष २०२० का महोत्तरी समन्वय समितिका संयोजक दिपेन्द्र पराजुलीले बताए। भ्रमण वर्ष२०२० प्रारम्भ भएको अवसरमा महोत्तरीको भारतीय सीमावर्ती नाका मटिहानी र भिठ्ठामोरमै भारतीय अतिथिलाई स्वागत गरिएको प्रचारप्रसार उपसमितिका संयोजक विनोद भण्डारीले जानकारी दिए।
अपहरणमा परेकी युवतीले भागेर ज्यान बचाइन्,धरान : सुनसरीको इटहरीबाट अपहरणमा परेकी १६ वर्षीया युवतीले भागेर ज्यान बचाएकी छिन्। मंगलबार विराटनगरस्थित नोबेल मेडिकल कजेलमा स्टाफ नर्स अध्ययन गरेर तरहरा घर फर्किएकी युवती इटहरीको गोर्खा डिपार्टमेन्ट स्टोर अगाडीबाट अपहरणमा परेकी थिइन्। मंगलबार साँझ ७ बजे इटहरीबाट धरान आउँदै गरेको नम्बर नखुलेको पिकअफ भ्यानमा तरहरा जाने भन्दै चढेकी उनलाई गाडीका चालक र गाडीमा रहेकी एक महिलाले मुख थुनेर धरानतर्फ लगेका थिए। गाडीमा एक महिला देखेर आफु सुरक्षित हुने भएकाले तरहरा घर जान गाडी चढेकी उनलाई अपहरणकारीले गाडी नरोकी धरानको शिवधारा माथिको जङ्गलमा पुर्याएका थिए। अपहरणकारीको कब्जामा परेकी युवतीलाई यौन दुर्व्यवहार गरि घाइते बनाएपछि युवतीले भागेर ज्यान बचाएकी छिन्। बुधवार बिहान १:३० बजे अपहरणकारीको कब्जाबाट भागेर बाँच्न सफल भएकी उनको शरिरमा चोट पटक लाग्नुका साथै लगाएका कपडासमेत च्यातिएको छ। घाइते अवस्थामा रहेकी युवतीलाई प्रहरीले तत्काल बिपी कोइराला स्वास्थ्य विज्ञान प्रतिष्ठान धरानमा उपचार गरि डिस्चार्ज गरेको छ। युवतीको बयानका आधारमा घटनामा संलग्नहरुको खोजी सुरु गरिएको इलाका प्रहरी कार्यालय धरानका निमित्त प्रमुख प्रहरी निरीक्षक हेमराज ओलीले बताए। प्रहरीका अनुसार अपहरणमा परेकी युवतीलाई महिलासहित गाडीका चालकले जबरजस्ती गर्न खोजेपछि आफु भागेर बाँच्न सफल भएको बयान दिएकी छिन्। युवतीको उजुरीअनुसार अपहरणकारीको पहिचान गरी पक्राउ गर्न प्रहरी परिचालन गरेको प्रहरी निरीक्षक ओलीले बताएका छन्।
साढे १५ लाख पर्यटक घुमे लुम्बिनी,"बुटवल : मुलुकको प्रमुख पर्यटकीय गन्तव्य बुद्ध जन्मस्थल लुम्बिनी आउने पर्यटकको संख्यामा डेढ प्रतिशतले वृद्धि भएको छ । लुम्बिनीमा सन् २०१९ मा १५ लाख ५८ हजार पर्यटक पुगेका छन् । यो आन्तरिक र बाह्य पर्यटकको संख्या हो । लुम्बिनी विकास कोषका अनुसार सन् २०१९ मा सन् २०१८ को भन्दा २४ हजार २ सय १६ जना मात्रै धेरै पर्यटक लुम्बिनी आएका छन् । प्रदेश सरकारले लुम्बिनी भ्रमण वर्ष शुरु गरे पनि आन्तरिक पर्यटकको संख्या नै कम वृद्धि भएको छ । लुम्बिनीमा अघिल्लो वर्षको तुलनामा नेपाली पर्यटकको संख्या ७ हजार ५ सयले मात्रै बढेको छ । भारतीय पर्यटक भने साढे १२ हजार वृद्धि भएका छन् । लुम्बिनी आउने पर्यटकको संख्या वार्षिक २ लाख नाघेको छ । लुम्बिनीमा तेस्रो मुलुकका पर्यटकको संख्या तुलनात्मक रुपमा कम वृद्धि भएको छ । श्रीलंकामा भएको राजनीतिक उचार चढावको प्रभाव लुम्बिनी आउने पर्यटकमा परेको हो । तेस्रो मुलुकबाट गत वर्ष १ लाख ७४ हजार पर्यटक आएका छन् । यो संख्या सन् २०१८ को भन्दा ४ हजार १ सयले बढी हो । तेस्रो मुलुकबाट आउने पर्यटकमध्ये सबैभन्दा बढी श्रीलकाली हुन् । श्रीलंकाबाट ४७ हजार ५ सय पर्यटकले लुम्बिनी घुमेका छन् । लुम्बिनी आउने तेस्रो मुलुकका पर्यटकमध्ये करिव ९० प्रतिशत बेलहिया नाका हुदै आउने गर्दछन् । यस नाकाबाट सन् २०१९ मा १ लाख ६१ हजार ६ सय ९१ पर्यटक आएका थिए । भारतीय पर्यटकको प्रवेशद्वार समेत बेलहिया नै हो । लुम्बिनी विकास कोषका सूचना अधिकृत राजन बस्नेतले श्रीलंकाली पर्यटकको आवागमनमा कमी भएकाले तस्रो मुलुकका पर्यटकको संख्या अपेक्षाकृत बृद्धि नभएको बताए । उनका अनुसार श्रीलंकाली पर्यटकको संख्यामा करिव १२ हजारले कमी आएको छ । नेपाल भ्रमण वर्ष २०२० को अवसरमा वेलहिया नाका हुँदै नेपाल प्रवेश गरेका पर्यटकलाई स्वागत गरिएको छ । स्थलमार्ग हुदै देशको सबैभन्दा बढी पर्यटक भित्रिने यस नाकाबाट नेपाल प्रवेश गरेका थाई पर्यटकलाई स्वागत गरिएको हो । सिद्धार्थ उद्योग वाणिज्य संघ रुपन्देही र सोसाइटी अफ ट्राभल एण्ड टुर्स अपरेटर्सले नेपाल प्रवेश गरेका १७ पर्यटकलाई ढाका टोपी, फुलमाला र खादाले स्वागत गरेका थिए ।व्यवसायीले पर्यटकलाई लुम्बिनी स्थित मायादेवी मन्दिर चित्र अङकीत पोस्टर र पर्यटकिय क्षेत्रबारे लेखिएका पम्पेलेट प्रदान गरेका थिए । लुम्बिनी आउने पहिलो टोलीलाई समेत स्वागत गरिएको छ । कोषका सूचना प्रमुख हरिध्वज राईले चिनीया र भुटानी पर्यटकलाई लुम्बिनीको बारेमा जानकारी गराउदै लुम्बिनीको चिनो प्रदान गरेका थिए । पर्यटकको स्वागतमा लुम्बिनीमा खाना महोत्सव समेत गरिएको छ ।"
घरपायकको विद्यालयमा पढ्न सरकारको अनुरोध,काठमाडौं : शिक्षा विज्ञान तथा प्रविधि मन्त्रालयले विद्यार्थीलाई सकेसम्म घरपायकका विद्यालयमै पढ्न अनुरोध गरेको छ । मन्त्रालयले हालै जारी गरेको शिक्षा नीतिमा यस्तो अनुरोध गरेको हो । राम्रो विद्यालयको नाममा घण्टौ समय लगाएर टाढा टाढाका विद्यालयमा विद्यार्थी पढ्न पठाउँदा उनीहरुमा मानसिक असर पर्नेदेखि समयसमेत बर्बाद हुने भएकोले घर नजिकको विद्यालयमै पढ्न उचित हुने मन्त्रालयले जनाएको छ । पछिल्लो समय विद्यार्थीलाई टाढाको स्कुलमा पढ्न पठाउँदा सडक जाम हुने समस्या पनि बढेको छ । सडक जाम बढेकै कारण सरकारले उपत्यका भित्रका विद्यालयमा नौ बजेभित्र नै विद्यार्थी लगिसक्नुपर्ने नियम बनाएको छ । शिक्षा नीतिमा विद्यालयको नक्साङ्कन गर्ने विषय पनि समेटिएको छ । यो व्यवस्था कार्यान्वयनमा आएमा अहिलेजस्तो मनपरी रुपमा विद्यालय खोल्ने व्यवस्थाको पनि अन्त्य हुनेछ ।
"ठेकेदारविरुद्ध आन्दोलनमा उत्रिए मजदुर, ज्याला माग्दै धर्ना","बेनी : ज्याला नपाएर ठेकेदारबाट पीडित भएका मजदुरहरुले बेनीस्थित जिल्ला प्रशासन कार्यालयमा धर्ना बसेका छन्। राष्ट्रिय गौरवको कालीगण्डकी करिडोर अन्तरगत बेनीजोमसोमकोरला सडक आयोजनाको गलेश्वरदेखि नारच्याङ पुल खण्डको पहिलो प्याकेजको ठेकेदार कम्पनी शर्मायुनाइटेड जेभीले ज्याला नदिएपछि मजदुर आन्दोलनमा उत्रिएका हुन्। बुधबार बिहान ११ देखि २ बजेसम्म विभिन्न माग लेखिएका प्ले कार्डसहित प्रशासनमा धर्ना बसेको नेपाल ट्रेड युनियन महासंघ (जिफन्ट) म्याग्दीका अध्यक्ष बालादेवी राइले बताइन्। युनाइटेड कम्पनीको रघुगंगा गाउँपालिका१ तिप्ल्याङ स्थित कार्यालयमा मंगलबार तालाबन्दी र प्रर्दशन गरेका थिए। ठेकेदारले छ महिनादेखि झुलाएर दुःख दिएपछि बाध्य भएर तालाबन्दी, प्रर्दशन र धर्नामा उत्रिएका हौ, पीडित बेदबहादुर थापाले भने प्रशासनले ठेकेदारलाई पक्राउ गरेर ज्याला नदिलाएसम्म आन्दोलन जारी राख्छौ। ९ जना नाइकेमार्फत परिचालित २०५ जना मजदुरलाई युनाइडेट कम्पनीले ज्याला बापत एक करोड १२ लाख ५० हजार ७२ रुपैयाँ भुक्तानी दिन बाँकी रहेको नाइके कोमबहादुर बुढाले बताए। रुकुम, जाजरकोट, सल्यानलगायतका जिल्लाबाट काम गर्न आएका मजदुरहरु ज्याला नपाउँदा बिचल्लीमा परेका छन्। गत साउनमा कार्यालयमा तालाबन्दी गरेपछि १९ लाख रुपैयाँ भुक्तानी दिएको थियो। पछिल्लो पटक जिल्ला प्रहरी कार्यालयमा भएको छलफलमा युनाइटेड कम्पनीका सञ्चालक सकुन्तलाल हिराचनले पुस १० गतेसम्म सबै ज्याला भुक्तानी गर्ने प्रतिबद्धता जनाएका थिए। तालाबन्दी र धर्ना बस्दा पनि बेवास्ता गरिए आयोजना र सडक ठप्प पार्छौ, बुढाले भने। कम्पनीका आयोजना व्यवस्थापक बलराम अर्यालले सडक विभागले भुक्तानी दिन ढिलाई गरेका कारण मजदुरलाई समयमा ज्याला दिन नसकेको बताए। यसै हप्ताभित्र भुक्तानी पाउने प्रक्रियामा छौ, अर्यालले भने हामीले पैसा पाउनेबित्तिकै मजदुर, सप्लायर्सलाई दिइहाल्छौ।"
भ्रमण वर्ष २०२० शुभारम्भ (लाइभ हेर्नुहोस्),"काठमाडौं : नेपाल भ्रमण वर्ष २०२० शुभारम्भ भएको छ। नेपाल भ्रमण वर्ष २०२० को औपचारिक उद्घाटन दशरथ रंगशालाबाट राष्ट्रपति विद्यादेवी भण्डारीले बुधबार अपरान्ह गर्ने कार्यक्रम छ। भ्रमण वर्ष भव्य समारोहमा प्रधानमन्त्री केपी शर्मा ओलीले पनि विशेष सम्बोधन गर्ने भएका छन्। उद्घाटन कार्यक्रममा पाँच देशका पर्यटनमन्त्री, १८ देशबाट ३५ वटा विदेशी सञ्चारमाध्यका प्रतिनिधिलगायत सहभागी हुनेछन्। कार्यक्रममा नेपाली सेना, नेपाल प्रहरी र सशस्त्र प्रहरी बलको विशेष प्रस्तुति तथा नेपाली कलाकारको सांगीतिक प्रस्तुति हुनेछ। कार्यक्रममा नेपाल घुम्न आउ भन्ने सन्देश दिने गरी तयार पारिएको नयाँ भ्रमण वर्ष प्रवद्धनात्मक संगीत सार्वजनिक हुनेछ। भ्रमण वर्षमा २० लाख पर्यटक भित्र्याउने सरकारको तयारी छ।"
ओखलढुंगामा वडा कार्यालयसहित ९ घरमा चोरी,ओखलढुंगा : ओखलढुंगामा वडा कार्यालयसहित ९ वटा घर तथा पसलमा चोरी भएको छ । चोरी गर्ने समुहको पहिचान भएको छैन । चोरी प्रकरणमा प्रहरीले अनुसन्धान अगाडि बढाएको जनाएको छ । गत सोमबार मध्यराती सिद्धिचरण नगरपालिका ३ अधेरी नारायणस्थानस्थित वडा कार्यलय र स्थानीयको घरको ढोका फोडेर नगद तथा गरगहना चोरी भएको प्रहरीले जानकारी दियो। दिउँसो दुई जना भारतीय नागरिक तन्ना बेच्ने बहानामा भारतीय मोटरसाइकल प्रयोग गरी आएको र बेलुकीपख चोरी भएपछि स्थानीयले उनीहरुकै संलग्नता भएको आंशका व्यक्त गरेका छन् । वडा कार्यालयबाट २ हजार १ सय रुपौयाँ चोरी भएको वडा कार्यलयले जनाएको छ । त्यस्तै स्थानीय शम्सेर राईको पसलबाट एक लाख रुपैयाँ चोरी भएको स्वयम राईले बताए । अन्य पसलहरुबाट भने ८ देखि १० हजारसम्म चोरी भएको राइले बताए । वडा कार्यलय र स्थानीय सहितको लगभग २ लाख पचास हजार रुपैयाँ चोरी भएको जिल्ला प्रहरी कार्यलय ओखलढुंगाका प्रहरी निरीक्षक मिलन बस्नेतले बताए । घटनापश्चात स्थानीयले शंका व्यक्त गरेका दुई भारतीय नागरिकलाई रमाइलोडाँडाबाट नियन्त्रणमा लिइ सोधपुछ अनुसन्धान गरिरहेको जनाइएको छ ।
"पशुपति जाने पर्यटकलाई निःशुल्क प्रवेश, रुद्राक्षको मालासहित स्वागत","काठमाडौं : नेपाल भ्रमण वर्ष २०२० शुरु भएको दिन विश्व सम्पदा सूचीमा सूचीकृत पशुपति क्षेत्रमा छिर्ने पहिलो पर्यटकलाई निःशुल्क प्रवेश दिइएको छ। पशुपति क्षेत्र विकास कोषले विदेशी पर्यटकलाई पशुपति क्षेत्र प्रवेश गराउन बनाएका चार काउन्टरमा शुरुमा आउने चार पर्यटकलाई निःशुल्क प्रवेश गराइएको हो। विश्वभर फैलिएका वैदिक सनातन हिन्दू धर्मावलम्बीले एकपटक दर्शन गर्नुपर्ने सूचीमा राख्ने पशुपति मन्दिर क्षेत्र अन्य धर्मावलम्बीका मानिसले पनि घुम्ने इच्छा गर्छन्। पशुपति क्षेत्रमा आउने विदेशी पर्यटकलाई पशुपति क्षेत्र विकास कोषले रु एक हजार शुल्क लिँदै आएको छ। भ्रमण वर्षको पहिलो दिन आज प्रवेश गरेका चार पर्यटकलाई शुल्क नलिई रुद्राक्षको माला लगाएर स्वागत गरिएको कोषका प्रशासकीय अधिकृत गौरीशङ्कर पराजुलीले जानकारी दिए। जापान, इटाली, चीनलगायत देशबाट नेपाल आई पशुपति क्षेत्रमा घुम्न आएका पर्यटकलाई स्वागत गरिएको उनले सुनाए। कोषले पशुपति क्षेत्रको पश्चिम मूलढोका, वत्सलेश्वरी, तिलगङ्गा र गुह्येश्वरी गरी चार वटा काउन्टर विदेशी पर्यटक छिराउन निर्माण गरेको छ। ती काउन्टरबाट आज बेलुकी पाँच बजेसम्म करीब २५० विदेशी पर्यटक प्रवेश गरेका छन्। यसैगरी नेपाल भ्रमणवर्ष सचिवालयले आज दशरथ रङ्गशालामा आयोजना गरेको उद्घाटन कार्यक्रममा भाग लिन पशुपति क्षेत्रबाट कोषका पदाधिकारीसहित कर्मचारी र्यालीसहित पुगेका थिए।"
प्रकृतिलाई सिंगारेर आर्थिक विकास : राष्ट्रपति भण्डारी,"काठमाडौं : राष्ट्रपति विद्यादेवी भण्डारीले प्रकृतिलाई सिंगारेर आर्थिक विकास गर्नुपर्ने बताएकी छन्। बुधबार भ्रमण वर्ष २०२० को उदघाटन समारोहमा बोल्दै प्रकृतिलाई सिंगारेर आर्थिक विकासका अभियान सञ्चालन गर्नुपर्ने राष्ट्रपति भण्डारीले बताएकी हुन्। सम्बोधन गर्दै उनले भनिन् पर्यटक घुम्न मात्रै आउँदैनन्, उनीहरु नयाँ अध्ययन अनुभव लिन पनि आउँछन्। राष्ट्रपति भण्डारीले सबै खालका पर्यटकलाई आकर्षित गर्न सक्षम रहेको बताइन्। सगरमाथा, लुम्बिनी, चितवन राष्ट्रिय निकुञ्जलगायत थुप्रै घुम्न लायक ठाउँहरु छन् उनले भनिन्। पर्यटनमा नयाँ गन्तव्यको विकास गर्न हामी सक्षम छौं। प्रकृतिलाई सिंगारेर आर्थिक विकासको अभियान सञ्चालन गर्नुपर्छ। पर्यटन उद्योगको विकासमार्फत देशमा विकास हुन्छ।"
प्रदेश ३ को भ्रमण वर्ष सौराहाबाट सुरु,"चितवन : प्रदेश ३ सरकारले भ्रमण वर्षको सौराहाबाट सुरुवात गरेको छ। मुलुककै तेस्रो पर्यटकिय गन्तव्यको रुपमा चिनिएको सौराहाबाट प्रदेशको भ्रमण वर्षको स्वागत गरेको हो। बुधवार सौराहामा झाँकीसहित याली गरिएको थियो। हात्ती चोकबाट सुरु गरेर गैडाचोकमा पुगेर सभा गरिएको कार्यक्रममा प्रदेशका सभामुख सानुबाबु श्रेष्ठ , वन पर्यटनमन्त्री अरुण नेपालले भ्रमण वर्षको लोगो अंकित बेलुन उडाएका थिए। प्रदेशको पहिचान झल्काउने जातजातीको झाँकी प्रस्तुत गरिएको थियो। भ्रमण वर्षकै अवसरमा भरतपुर महानगरपालिकाले भरतपुर विमानस्थलमा आउने पर्यटकलाई स्वागत गरेको थियो। विमानबाट आएका पर्यटकलाई महानगरले स्वागत गरेको थियो। प्रदेश सरकारले पर्यटन वर्ष २०२० को पहिलो दिन पुस १६ गते चितवनको सौराहा, चितवन विमानस्थल, मकवानपुरको इन्द्रसरोवर, रसुवागढी नाका र तातोपानी नाकामा गरी ८ वटा कार्यक्रम तय गरेको थियो। प्रदेश ३ सरकारले नेपाल भ्रमण वर्ष २०२० लाई लक्षित गर्दै एक अर्ब ६५ करोड रुपैयाँ बराबरको बजेट पर्यटन प्रवर्द्धनका लागि पर्यटन आयोजनामार्फत काम गर्न लागिएको उद्योग, पर्यटन, वन तथा वातावरणमन्त्री अरुण नेपालले बताए।"
उखु उत्पादन घट्यो,"जनकपुरधाम : उखु उत्पादन यस वर्ष २० प्रतिशत घटेको छ। सरकारले उखु किसानलाई अनुदान रकम समयमा दिँदैन। उद्योगीले उधारोमा उखु लिएर वर्षाैंसम्म भुक्तानी दिँदैनन्। यिनै कारण किसानले उखु खेतीमा भविष्य देखेका छैनन्। त्यसैले उत्पादन घट्दै गएको छ। गत वर्ष देशभर दुई करोड तीन लाख क्विन्टल उखु उत्पादन भएको थियो। यस वर्ष मुस्किलले एक करोड ८० लाख क्विन्टल उत्पादन हुने अनुमान छ। सरकारले किसानलाई अनुदान दिन थालेपछि उखु खेती फस्टाएको थियो। तर, चिनी आयात गरेर कमिसन खान पल्केकाहरूको सेटिङले उखु खेती गर्ने किसान मारमा छन्। नेपाल उखु उत्पादक महासंघका केन्द्रीय अध्यक्ष कपिलमुनि मैनालीका अनुसार चिनी उद्योगी र सरकारले उखु किसानलाई दुई अर्ब भुक्तानी दिन बाँकी छ। रगतपसिना बगाएर उखु उब्जाएर उद्योगीलाई दिन्छौं। भुक्तानी गर्न आलटाल गर्छन्। हामीलाई झुलाइदिन्छन्, उनले भने, सरकारले त अनुदान रकम दिने मनसाय नै देखाउँदैन। गत वर्ष देशभर नौ अर्ब ८६ करोडको उखु उत्पादन भएको थियो। सरकारले किसानलाई गत वर्षकै १ अर्ब ३२ करोड रुपैयाँ दिन बाँकी छ। किसानले अघिल्लो वर्षको २ करोड पनि पाएका छैनन्। गत वर्ष किसानबाट उधारोमा उखु लिएको सर्लाहीको अन्नपूर्ण चिनी मिलले ५० करोड र महालक्ष्मी चिनी मिलले २१ करोड रुपैयाँ भुक्तानी दिएको छैन। हाम्रा उखु किसान माइतीघर मण्डलामा भोकभोकै आन्दोलन गरिरहेका छन्। सरकारले ख्याल गरोस्, माग सम्बोधन नभए सडक तताउँछौं, अध्यक्ष मैनालीले भने। सरकारले ०७५०७६ मा उखुको मूल्य प्रतिक्विन्टल ५ सय ३६ रुपैयाँ ५६ पैसा तोकेको थियो। यसमा प्रतिक्विन्टल ६५ रुपैयाँ २८ पैसा सरकारी अनुदान र ४ सय ७१ रुपैयाँ २८ पैसा उद्योगीले दिने गरी मूल्य निर्धारण भएको थियो। यस वर्ष पनि गत वर्षकै मूल्य तोकिएको छ। १८ महिना मिहिनेत गरेर बल्ल उखु काट्न पाइन्छ। उधारोमा उद्योगीलाई बुझाउनुपर्दा निकै मर्कामा छौं, महोत्तरी गौशालाका किसान देवनारायण महतोले भने, उखु बुझाएको ४५ दिनभित्र भुक्तानी दिनुपर्ने सम्झौता थियो। उद्योगपतिले त्यसलाई लत्याएका छन्। उखु रोप्ने बेलामा मल अभाव हुन्छ। सिँचाइ सुविधान पनि हुँदैन। बल्लबल्ल सिँचाइ गरेर खेती गर्छौं। तर सरकारले समयमै मूल्य तोक्दैन, महोत्तरीको भरतपुरका अगुवा उखु किसान रामभजन महतो भन्छन्, ढिला गरी उखुको मूल्य तोक्दा उखु खेतमै सुक्न थालिसकेको हुन्छ।"
दार्चुलाको हिकिलामा भूकम्पको धक्का,दार्चुला : दार्चुलाको दुहुँ गाउँपालिका२ हिकिलामा भूकम्पको धक्का महसुस भएको छ। बुधबार साँझ हिकिला आसपास केन्द्रविन्दु बनाएर ३ दशमलब ६ रेक्टरस्केल भूकम्प गएको भुकम्प मापन केन्द्र सुर्खेतले जनाएको छ। सदरमुकाम खलंगाबाट लगभग २५३० किलोमिटर मात्रै टाढा केन्द्रविन्दु रहेको थियो।
कर्मचारीको उमेर हद ५८ कि ६० ?,"काठमाडौं : विसं २०४९ मा बनेको नयाँ निजामती सेवा ऐनमा निजामती कर्मचारीको अवकाश उमेर ६० बाट ५८ वर्ष झारियो। अहिले भने त्यतिबेला कायम गरिएको ५८ वर्षीय उमेर हदबन्दीलाई हटाउँदै पुनः ६० वर्ष कायम गराउने प्रयास थालिएको छ। यसअघि निजामती सेवा ऐन२०१३ र निजामती सेवा ऐन२०२१ मा पनि निजामती कर्मचारीको उमेर हदबन्दी ६० वर्ष नै राखिएको थियो तर २०४९ सालमा बनेको ऐनले ५८ वर्ष राख्यो। पहिले रहेको ३० वर्ष सेवा अवधि काम गरेको व्यवस्थासमेत हटाइयो। अहिले ५८ वर्षबाट ६० वर्ष बनाउनेमा छलफल भइरहेको छ। प्रतिनिधिसभाको राज्य व्यवस्था तथा सुशासन समितिमा सङ्घीय निजामती सेवाको गठन, सञ्चालन र सेवाका शर्त सम्बन्धमा व्यवस्था गर्न बनेको विधेयक मा ६० वर्ष बढाउने कि ५८ वर्ष राख्नेमा छलफलसमेत भएको छ तर ५८ कि ६० वर्ष राख्नेमा सहमति नहुँदा समितिमा ६० वर्ष बनाउने निर्णय विचाराधीन रहेको छ। समितिका सदस्य नै उमेरको विषयमा अझै टुङ्गोमा पुगेका छैनन्। नेपालको उमेरको औसत बढेकाले ६० वर्ष पुर्याउनु पर्दछ भन्ने एकथरिको तर्क रहेको छ। दक्षिण एशियाली क्षेत्रीय सहयोग सङ्गठन (सार्क)का नेपालबाहेक सबै मुलुकमा पनि कर्मचारीको उमेर ६० भन्दा नै माथि नै रहेको छ। साठी वर्ष बढाउँदा दुई वर्ष माथिल्लो तहका कर्मचारीको वृद्धि विकास रोकिने भन्ने धारणा रहेको छ। अर्कोतिर अहिले सचिवसहसचिवले पनि ६० वर्ष उमेर हदबन्दी बढाउदा आफ्नो पनि दुई वर्ष सेवाकाल थपिने भन्ने रहेको छ। पूर्वमुख्य सचिव विमल कोइरालाले ६० वर्ष उमेर हदबन्दी बढाउने अनुपयुक्त नभए पनि स्वार्थ समूहको दबाबमा नपर्नु पर्ने बताउँछन्। 'तर्कको आधारमा त ६० वर्ष बढाउने कुनै कारण नै छैन तर विश्वका अधिकांश देशले कर्मचारीको उमेर ६० देखि माथि नै बनाएका छन्', उनले भने, 'अब उप्रान्त भर्ना हुने कर्मचारीमा लागू गर्दा केही फरक पर्दैन।' पूर्वसचिव शारदाप्रसाद त्रितालले कर्मचारीमा विभेदकारी उमेर हदबन्दी हटाउनुपर्ने बताए। उनले सरदर आयु बढ्न जाँदा काम गर्ने जाँगर पनि बढ्ने भएकाले ५८ वर्षबाट ६० वर्ष गराउनुपर्ने बताए। 'साठी वर्ष गराउँदा पुराना खारिएका कर्मचारी हुन्छन्', उनले भने, 'ती कर्मचारीबाट राज्यले बढी फाइदा लिनुपर्यो।' साठी वर्ष गराउँदा सरकारले दुई वर्ष थप अनुभवी कर्मचारी पाउनुको साथै पेन्सनको भारमा पनि दुई वर्ष कम हुन्छ भने ६० वर्षमा लैजाँदा कर्मचारीको दुई वर्ष बढुवा र नयाँ भर्ना प्रक्रिया रोकिने हुन्छ। पूर्वसचिव शरदचन्द पौडेलले ६० वर्ष उमेर बढाउँदा पेन्सनको दायित्व पनि दुई वर्ष कम पर्ने र अनुभवी कर्मचारी पनि राज्यले पाउने भएकाले ६० वर्ष पुर्याउनुपर्ने बताए। उनले पहिलेको कुनै तर्क बिना नै ६० वर्षबाट ५८ वर्ष झारिएकाले अहिले मानिसको औषत आयु पनि बढेकाले पहिल्यैकै ६० वर्ष पुर्याउनुपर्ने बताए। 'पहिले औषत आयु ५८ वर्ष हुँदा कर्मचारीको ६० वर्ष अवकांश उमेर तोकिएको थियो', उनले भने, 'तर अहिले औषत उमेर करिब ७१ वर्ष पुग्दा नी ५८ वर्ष राखिएको छ। कुनै व्यक्तिको व्यक्तिगत स्वार्थ नहेरी ६० वर्ष पुर्याउनुपर्दछ।' निजामती कर्मचारीको आधिकारिक ट्रेड युनियनका उपाध्यक्ष भोला पोखरेलले किस्ताबन्दीमा नभई एकै पटक ६० वर्ष उमेर हदबन्दी बढाउनुपर्ने बताए। नयाँ बन्न लागेको विधेयकमा ६० वर्ष पुर्याए पनि पहिलो वर्षमा ५८ वर्ष छ महिना, दोस्रो वर्षमा ५९, तेस्रो वर्षमा ५९ वर्ष छ महिना र चौथो वर्षमा ६० वर्ष पुर्याउने उल्लेख गरिएको छ। विसं २०६६ मा तत्कालीन सामान्य प्रशासनमन्त्री जितु गौतम र कर्मचारी सङ्गठनबीच नै ६० वर्ष उमेर हदबन्दी बढाउने सहमति गरिएको थियो। सहमतिअनुसार लागू गरिएको दुई वर्षमा मात्र ६० वर्ष उमेर हदबन्दी राख्ने सहमति भएको थियो। अहिले कर्मचारीको फरक फरक उमेर हदबन्दी रहेको छ। शिक्षक र उच्च अदालतका न्यायाधीशको ६३, सर्वोच्च अदालतका न्यायाधीशको ६५ वर्ष उमेर हदबन्दी राखिएको छ।"
रारा किनार : हिउँमाथि भ्रमण वर्षको उद्घाटन,"मुगु : रारामा २० हजार बाह्य पर्यटक भित्र्याउने उदेश्यका साथ नेपाल भ्रमण वर्ष २०२० रारातालको किनारमा रहेको मिली चौरको हिउँमाथि विभिन्न कार्यक्रमका साथ सुरु गरिएको छ। कर्णाली प्रदेशको मुख्य पर्यटकिय सम्भावना बोकेको देशकै ठुलो ताल रारामा भम्रण वर्ष अवधीमा बाह्य पर्यटक मात्र २० हजार भित्र्याउने सरोकारवालहरुको लक्ष्य राखेको हो। जमेको हिउँमाथि आयोजना गरिएको कार्यक्रममा जिल्ला समन्वय समितिका प्रमुख पुर्णबहादुर रोकाया छायाँनाथ रारा नगरपालकिाका प्रमुख हरिजंग शाहीले उदघाटन गरे। कार्यक्रममा रारालाई विश्वमा चिनाउन भ्रमण वर्ष अवधीभर २० हजार बाह्य पर्यटक भित्राउने लक्ष्य लिएको बताए। छायाँनाथ रारा नगरपालीका प्रमुख हरिजंङ्ग शाहीले नेपाल भ्रमण वर्षले हरेक नेपाली आआफ्नो क्षेत्रबाट सुरुवाती गरी नेपाल सरकारको लक्ष्यलाई साकार पार्नुपर्ने बताए। मुगुमा रारा मात्रै छैन् अन्य धेरै धार्मिक तथा प्राकृतिक, पर्यटकिय स्थल साँस्कृतिक तथा ऐतिहासिक सम्पदाहरु छन्। त्यस्ता सम्पदालाई प्रचारप्रसार गरी पर्यटन भित्र्याउन सबैले आफनो आफनो क्षेत्रबाट सहयोग गर्न आग्रहसमेत गरे। जिल्ला समन्वय समितका प्रमुख पुर्ण बहादुर रोकायाले रारामा उल्लेख्य मात्रामा पर्यटक भित्र्याउन तीनै तहका सरकारले सहयोग गर्नुपर्ने बताए। सरकारको लक्ष्य २० लाख पर्यटक भित्र्याउने र नेपालको अर्थतन्त्र मजबुद बनाउने उदेश्य रहेको बताए। त्यस्तै छायाँनाथ रारा नगरपालीकाले रारा जाउँ अभियान सञ्चालन गर्ने भएको छ। नेपाल भ्रमण वर्षको अवधिमा देशका ठुला सहरमा राराको बारेमा वृत्तचित्र प्रर्दशन गरी राराको बारेमा जानकारी दिने नगर प्रमुख शाहीले बताए।"
नक्कली चुरोट बेच्ने पक्राउ,"जनकपुरधाम : सूर्य नेपाल कम्पनीको नक्कली चुरोट बेच्ने एक पसलेलाई प्रहरीले पक्राउ गरेको छ। महोत्तरीको बलबा नगरपालिका२ घर भई हाल जनकपुरधाम८ बस्ने रमेशकुमार साहलाई पक्राउ गरिएको हो। जनकपुरको रामानन्द चोकस्थित साहको पसलबाट ८ बट्टा सूर्य चुरोटसहित उनलाई पक्राउ गरिएको जिल्ला प्रहरी कार्यालय धनुषाका इन्सपेक्टर उमाशंकर साहले जानकारी गराएका छन्। नक्कली चुरोट बेचेर आन्तरिक राजस्व छलेको अभियोगमा उनलाई पक्राउ गरिएको साहले जानकारी गराएका छन्। पछिल्लो समय भारतीय नाकाबाट अवैद्य रुपमा नक्कली चुरोट नेपाल भित्र्याएर सीमा बजारमा बिक्रि वितरणको क्रम निकै बढेको जनकपुर भन्सार कार्यालयका प्रमुख रामेश्वर झा बताउँछन्। चालु आर्थिक वर्षमा मात्रै भारतीय नाका हुँदै २० करोड भन्दा बढि रकम बराबरको सूर्तिजन्य पदार्थ नेपाल भित्र्याइएको स्रोतको दाबी छ। नेपाली बजारमा निकै चर्चित खुकुरी र शिखर चुरोटको नक्कल गरी सीमावर्ती भारतीय बजारमा नक्कली चुरोटहरु बनाएर धनुषा, महोत्तरी, सर्लाही, रौतहट र सिरहा बजारमा बिक्रि गरिएको छ। तस्करहरुले खुल्ला सिमानाको फाइदा उठाएर नक्कली चुरोट बलेकियाहरु (अवैद्य सामान ओसार पोसार गर्ने व्यक्ति) मार्फत सीमाक्षेत्रमा बजारमा बिक्रि गरिरहेका छन्। नेपाली बजारलाई नै लक्षित गरि निर्माण गरिएका नक्कली चुरोटको बट्टा हेर्दा खुकुरी र शिखर ब्राण्डको झै देखिए पनि यसमा कम्पनीको स्टीकर भने हुदैन्।"
लिंग काटिदिने प्रेमिकाविरुद्ध अंगभंग कसुर,"काठमाडौं : प्रेमीको लिंग छेदनमा संलग्न एक प्रेमिकालाई अंगभंगकसुर अन्तर्गत बुधबार मुद्दा चलाइएको छ। सरकारी वकिल र प्रहरीबीचको छलफलपछि सरकारी वकिल यो निष्कर्षमा पुगेको हो। ज्यानमार्ने उद्योग वा अंगभंगमध्ये जुन कसुरमा पनि मुद्दा चल्नसक्ने स्थिति रहे पनि मुद्दा बलियो पार्न सरकारी वकिल दोस्रो विकल्पमा पुगेको छ। विदेशमा लिङ्गच्छेदनका घटना सुनिए पनि नेपालमा भने नौलो प्रकृतिको कसुर हो। लिच्छिविकालमा कन्याको मञ्जुरी बिना जबरजस्ती करणी गरेमा पुरुषको लिंगछेदन गरी मृत्युदण्ड दिने व्यवस्था रहेको प्राचिन इतिहासमा भेटिन्छ। गत मंसिर २४ गते काठमाडौंको बौद्ध महांकालमा थिङ थरकी प्रेमीकाले आफ्नै कोठामा बोलाएर सुनुवार थरका प्रेमीको लिंग छेदन गरिदिएकी थिइन्। उनीहरु दुवैजना हायात होटलमा काम गर्दैआएका थिए। परिवारले स्वीकार नगर्ने भन्दै प्रेमीबाट छुट्टिन प्रस्ताव गरेपछि आवेगमा आएर प्रेमिकाले लिंग छेदन गरेकी थिइन्। अभियोगपत्रमा प्रेमिकाले कोठामा भेट्न डाकेर चक्कुले लिंग छेदन गरेको दाबी छ। घटनालगत्तै प्रहरीले आरोपित युवतीलाई पक्राउ गरेको थियो। युवाको लिंग छेदन गरेपछि तिनै प्रेमीकाले ओम अस्पतालमा लगेर उपचार गरेकी थिइन्। काठमाडौं जिल्ला न्यायाधिवक्ता चन्द्रकान्त खनालले मुलुकी अपराध संहिताको दफा १९२ को अंगभंग गर्न नहुने कसुर अन्तर्गत अभियोग लगाइएको जानकारी दिए। उक्त दफा अन्तर्गत महिलालाई बाँझोपन वा पुरुषलाई पुरुषत्वहीन बनाएमा अंगभंगको कसुर मानिने व्यवस्था छ। सरकारी वकिलले दस वर्षसम्म कैद र एक लाख रुपैयाँसम्म जरिबाना मागसहित मुद्दा चलाएको हो। संहिताको दफा १८३ मा कसैले कसैको ज्यान मार्ने नियतले त्यसको उद्योग गर्न नहुने भनिएको छ। उक्त दफाले पनि यस्तो कसूर गर्ने वा गराउने व्यक्तिलाई दस वर्षसम्म कैद र एक लाख रुपैयाँसम्म जरिबाना हुने भन्छ। अंगभंगमा अभियोग दाबी गर्न सकिने पर्याप्त प्रमाण छ। सोही अनुरुप मुद्दा फाइल भएको छ, जिल्ला न्यायाधिवक्ता खनालले अन्नपूर्णसँग भने।"
बालबालिकालाई प्रधानमन्त्रीको सुझाव : राजनीतिमा नलाग,"काठमाडौं : प्रधानमन्त्री केपी ओलीले बालबालिकालाई पढाइमा केन्द्रित हुन सुझाव दिएका छन् । बुधबार बालबालिकासँग प्रधानमन्त्री नामक कार्यक्रममा कक्षा १० की छात्रा अस्मिता परियारले सोधेको प्रश्नको जवाफ दिँदै प्रधानमन्त्री ओलीले यस्तो सुझाव दिएका हुन् । बालाजु बसेर ज्ञानमन्दिर विद्यालयको कक्षा १० मा अध्ययनरत हुम्लाकी अस्मिताले हामीजस्ता विद्यार्थी राजनीतिमा लाग्नु उपयुक्त छ कि छैन ? भन्ने प्रश्न सोधेकी थिइन् । जवाफ दिदै ओलीले भने, अहिले राजनीतिमा होइन पढाइमा लाग्नुहोस् । आँखा खोलेर ज्ञान लिनुहोस् । पछि राम्ररी बुझेर राजनीतिमा लाग्नेगरी तयारी गर्नुहोस् । उनले राजनीतिमा लाग्दा ठूलो संकल्प गर्नुपर्ने कुरासमेत बालबालिकालाई सम्झाए विद्यार्थी राजनीतिमा लाग्नुपर्छ म भन्दिन । तपाईंहरुले अध्ययन गर्नुपर्छ । अध्ययनमा ध्यान केन्द्रित गर्नुपर्छ । सँगसँगै सामान्य ज्ञानको रुपमा देशमा के भइराखेको छ, कस्तो भइराखेको छ, त्यो कुरा थाहा पाउनुपर्छ । सही के हो र गलत के हो थाहा पाउनुपर्छ । राजनीतिको बारेमा थाहा पाउनुपर्छ, जवाफमा प्रधानमन्त्री ओलीले भने, राजनीति देशका नीतिमध्ये मूल नीति हो । राजा र राणाको शासनकालमा देश विकासमा जान सकेन । राजनीति ठिक हुँदा मात्र देश अगाडि बढ्छ । अहिले देशमा शान्ति सुरक्षा छ । राजनीतिक उद्देश्य सही छ । राजनीति गलत भए क्रान्तिका नाममा अनेक खालका ध्वंश मच्चाउने गर्छ । राजनीति देशको मूल नीति भएकाले नयाँ पुस्ताले यसको विषयमा थाहा पाउनुपर्छ । प्रधानमन्त्री ओलीले देशको विषय थाहा पाउन राजनीति बुझ्नु आवश्यक भएको प्रष्ट पारे । उनले मतदाता भएपछि सही मान्छेलाई मत दिने विषयमा जानकारी राख्नुपर्ने बताए । सँगै ओलीले विद्यार्थीबाटै नेता, डाक्टर, सेना, प्रहरी, इन्जिनियर, वकिल, पाइलट सबै बन्ने भएकाले सबै विषयमा चासो दिनुपर्नेमा जोड दिए । देश कसरी अगाडि बढेको छ भन्ने कुरा थाहा पाउनुपर्छ । दलीय व्यवस्थामा राम्रा र नराम्रा विषय छन् । राम्रा विषयलाई पछ्याउनुपर्छ । तपाईं मतदाता भएपछि ठिक दललाई मतदान दिने कुरामा ध्यान दिनुपर्छ । तर, विद्यार्थीले पढाइ छोडेर राजनीतिक गर्नुपर्छ भन्दिन । विद्यार्थीले राजनीति गर्दै, मन्त्री, प्रधानमन्त्री राष्ट्रपति हुनुपर्छ, ओलीले भने, तपाईंमध्येबाटै कोही सचिव हुनुपर्छ, कोही सेना हुनुपर्छ, कोही पुलिस हुनुपर्छ, कोही डाक्टर हुनुपर्छ, कोही वकिल हुनुपर्छ, कोही इन्जिनियर हुनुपर्छ । जसको रुचि जुन विषयमा छ त्यही क्षेत्रमा जानुपर्छ । आआफ्नो क्षेत्रमा सबै लाग्नुपर्नेमा जोड दिँदै ओलीले राजनीतिमा लाग्न विभिन्न कुरा त्याग गर्नुपर्ने कुरा विद्यार्थीलाई सम्झाए । तपाईंहरुले अहिले पढाइ छोडेर राजनीति गर्नु हुँदैन । अहिले तपाईंहरु नगरपालिकामा उठ्न पाउनुहुन्न, मेयरमा उठ्न पाउनुहुन्न, सांसदमा उठ्न पाउनुहुन्न, त्यसैले तपाईं अहिले के राजनीति गर्नुहुन्छ र ? अहिले पढाइमा ध्यान दिनुहोस् । राजनीतिबारे ध्यान दिनुहोस् ज्ञान बढाउनुहोस्, प्रधानमन्त्री ओलीले भने, राजनीतिमा जान खोज्नेले धेरै कुरामा प्रतिवद्धता जनाउनुपर्छ । म भ्रष्ट हुन्न, म इमान्दार राजनीति गर्छु । देश र जनताका लागि राजनीति गर्छु । देश, जनता, दाजुभाइ दिदीबहिनीका लागि काम गर्छु भनेर राजनीतिमा जानुहोस् । राजनीतिमा गएपछि राज्यको ढुकुटीमा हात हाल्ने हो । त्यो हात निकाल्दा तपाईंले चोखो हात निकाल्नु हुन्छ कि हुन्न भन्ने गम्भीर प्रश्न हुन्छ । त्यो इमान राख्न सक्नेगरी राजनीतिमा जाने संकल्प गर्नुहोस् । ओलीले राजनीतिमा प्रवेश गर्नेले धेरै संकल्प गर्नुपर्नेकुरा बालबालिकालाई सुनाए । म आफू पनि भ्रष्टाचार गर्दिन, भ्रष्टाचार गर्न पनि दिन्न भन्ने मेरो संकल्पले परिणाम निकाल्न थालेको छ । म के भन्छु भने आफू बन्ने कि देश बनाउने ? आफन्त बनाउने कि देश बनाउने ? भन्ने प्रश्नमा ध्यान दिनुपर्छ, ओलीले भने, राजनीतिमा योग्य मान्छेलाई योग्य ठाउँ दिन आफन्तको माया छोड्नुपर्छ । अहिले राजनीतिमा होइन पढाइमा लाग्नुहोस् । पछि राम्ररी बुझेर लाग्नेगरी तयारी गर्नुहोस् ।"
सागमा पदक विजेता हमाल सम्मानित,"चरिकोट : १३ औं सागको तेक्वान्दो खेलमा कास्य पदक विजेता २४ वर्षीय ज्ञानेन्द्र हमाललाई दोलखाको सदरमुकाम चरिकोटमा सम्मानित गरिएको छ। ६३ केजीभन्दा मुनिको तौल समूहबाट तेक्वान्दो खेलमा कास्य पदक विजेता हमाललाई बुधबारबाट चरिकोटमा सुरु भएको किवी महोत्सवको अवसरमा नगद २० हजार सहित सम्मान गरिएको हो। भीमेश्वर नगरपालिका७, मकैबारीका तेक्वान्दो खेलाडी हमाललाई जन्मथलोको भीमेश्वर नगरपालिकाले सम्मानित गरेको हो। महोत्सवका प्रमुख अतिथि प्रदेश३ का भूमि व्यवस्था, कृषि तथा सहकारीमन्त्री दावादोर्जे लामा भीमेश्वर नगरपालिकाका मेयर भरत केसीले खेलाडी हमाललाई नगदसहित सम्मानपत्र प्रदान गरेका हुन्। गत कात्तिक २१ गते चीनको सेहाङ राज्यमा भएको चाईना ओपन तेक्वान्दो प्रतियोगितामा अण्डर ६३ केजी तौल समूहबाट खेलाडी हमालले स्वर्ण पदक हासिल गरेका थिए।"
बाँके निकुञ्जमा जंगल सफारी (फोटो फिचर),"खड्गवार (बाँके) : प्रदेश ५ का मुख्यमन्त्री शंकर पोखरेलले बाँके राष्ट्रिय निकुञ्जमा जंगल सफारीको आरम्भ गरेका छन् । मुख्यमन्त्री पोखरेलले बुधबार राति १२ बजे नेपालगन्जको चार तारे होटल सिद्धार्थबाट प्रदेश ५ स्तरीय नेपाल भ्रमण वर्षको शुभारम्भ गरेका हुन् । बुधबार बिहान बाँकेको कोहलपुर नगरपालिकाको खड्गवारस्थित हात्तीसारमा हात्ती चढेर जंगल सफारीको पनि शुभारम्भ गरेका हुन् । मुख्यमन्त्रीसँगै उनकी पत्नी तथा प्रतिनिधिसभा सदस्य सुजाता शाक्य, प्रदेश ५ का उद्योग, पर्यटन, वन तथा वातावरण मन्त्री लीला गिरी दम्पत्तीले हात्ती सफारी गरेका थिए । बाँकेका प्रतिनिधिसभा सदस्य महेश्वर गहतराज अथक, प्रदेशसभा सदस्य कृष्णा केसी नमूना, बाँकेका सबै स्थानीय तहका जनप्रतिनिधिको सहभागिता थियो ।"
१० पर्यटकीय गन्तव्यमा हिल स्टेसन,"हेटौंडा : प्रदेश ३ सरकारले सन् २०२० देखि २०३० सम्म भ्रमण दशक मनाउन करिब १ अर्ब रुपैयाँ खर्चेर हिलस्टेसन निर्माण गर्ने भएको छ। प्रदेशका उत्कृष्ट १० पर्यटकीय गन्तव्यमा निर्माण गरिने हिलस्टेसनमध्ये ३ वटाको डीपीआर तयार गरी निर्माण सुरु भइसकेको उद्योग, पर्यटन, वन तथा वातारण मन्त्रालयले जानकारी दिएको छ। मकवानपुरको चित्लाङ, सिन्धुपाल्चोकको मुडे र नुवाकोटको ककनीमा हिलस्टेसन निर्माणको काम सुरु भएको हो। एउटा हिलस्टेसन निर्माण लागत ३ करोड रुपैयाँ छ। हिल स्टेसन निर्माण हुने भएपछि स्थानीय पनि उत्साहित भएका छन्। हिमाल र वरिपरिका जिल्लाको रमणीय दृश्य देखिने मुडे डाँडामा हिल स्टनेस निर्माण हुनेभएपछि हामी उत्साहित छौं, सिन्धुपाल्चोकको लिसंखुपाखर ५ स्थित मुडेका कान्छा श्रेष्ठे भने। सिन्धुलीको सिन्धुली गढीमा हिल स्टेसन निर्माण गर्न फरक स्थान छनोट गर्नुपर्ने भएकाले डीपीआर तयार भएर पनि ठेक्का सम्झौता हुन बाँकी छ। हिल स्टेसन निर्माण गर्ने भनिएको स्थानमा युद्ध संग्राहलयलगायत संरचना निर्माणको काम सुरु भएकाले नजिकै उपयुक्त स्थान छनोटको काम भइरहेको छ, जिल्ला समन्वय समिति सिन्धुलीका प्रमुख शंकर बर्माले भने, स्थान छनोट गरेर यही वर्ष निर्माणको काम गर्छौं। प्रदेश सरकारले घोषणा गरेको भ्रमण दशकको ड्रिम प्रोजेक्ट का रूपमा लिएको हिल स्टेसन निर्माणमा प्रदेश सरकारले चालु आर्थिक वर्षमा नै करिब २० करोड रुपैयाँ खर्च गर्ने प्रदेश ३ उद्योग,पर्यटन, वन तथा वातावरणमन्त्री अरुण नेपालले बताए। मन्त्रालयले दोलखाको जिरी, धादिङको रुवी भ्याली, रामेछापको शिवालय, सिन्धुलीको सिन्धुलीगढी, नुवाकोटको ककनी र रसुवाको सोम्दाङमा पनि हिल स्टेसन निर्माण गर्न डीपीआरको काम भइरहेको उनले जानकारी दिए। हिल स्टेसनमा बगैंचा, भ्यू टावर, कोसेली घर, सामुदायिक लज, मनोरञ्जन घर, निजी रिसोर्टलगायत भौतिक संरचना निर्माण हुनेछ। हिल स्टेसनमा रिसोर्ट चलाउने चाहना राख्नेलाई सार्वजनिक जग्गा उपलब्ध गराइने प्रदेश ३ पर्यटन विकास आयोजना प्रमुख शिव सापकोटाले बताए। निजी रिसोर्ट नभएका र सञ्चालन गर्न नसकिने स्थानमा होमस्टे निर्माण गर्ने योजना रहेको उनले जानकारी दिए। प्रदेशको उत्कृष्ट गन्तव्य छनोट गरी आन्तरिक र बाह्य पर्यटकलाई गर्मी छल्ल र अग्लो डाँडाबाट हिमालसहित अन्य क्षेत्रको दृश्यावलोकन गर्न सक्नेगरी हिल स्टेसन निर्माण हुनेछ, उनले भने। चालु आव १ अर्ब ३५ करोड खर्चिँदै प्रदेश ३ सरकारले भ्रमण वर्ष सन् २०२० को तयारी र सन् २०२० देखि सन् २०३० सम्मको भ्रमण दशकको पूर्वावाधर निर्माण गर्न चालु आर्थिक वर्ष १ अर्ब ३५ करोड रुपैयाँ खर्च गर्ने भएको छ। यो रकम प्रदेशलाई पर्यटनको हब बनाउन विभिन्न जिल्लाका पर्यटकीय स्थलसम्म पुग्ने सडक सुधार, पर्यटकीय पार्क निर्माण, भ्यू टावर, पर्यटकीय पदमार्ग निर्माण, बगैंचा, पार्किङस्थल, धार्मिक पर्यटकीय सर्किट निर्माणलगायतमा खर्च गरिने उद्योग, पर्यटन,वन तथा वातावरणमन्त्री नेपालले बताए। रकम प्रदेश पर्यटन विकास आयोजनामार्फत खर्च हुनेछ।"
वाह ! तोरी फुल्ने फाँट,सिन्धुलीको दुधौली नगरपालिका१ भलुवाही फाँटमा फुलेको तोरी । कुनै समय तोरी उत्पादनका दृष्टिले पकेट क्षेत्र मानिएको कमलाखोंच क्षेत्रमा हिजो आज कमला नदीले खेतियोग्य जमिन कटान गरेर बगरमा परिणत गरेपछि तोरी उत्पादनमा कमी भएको छ। यस क्षेत्रका कृषकको १४ हजार रोपनी भन्दाबढी तोरी फल्ने खेत कमला नदीले बगर बनाएको छ।
तीन दिन वर्षा र हिमपातको सम्भावना,"काठमाडौं : बुधबारबाट तीन दिन वर्षा र हिमपातको सम्भावना रहेको छ। नेपालमा पश्चिमी न्यून चापिय प्रणालीको प्रभाव देखिएको जल तथा मौसम विज्ञान विभागको मौसम पूर्वानुमान महाशाखाले जनाएको छ। मनसुनको न्यून चापिय रेखाको साविक स्थान भन्नाले भारतको उत्तरी राजस्थान, हरयाना, दिल्ली, दक्षिण उत्तर प्रदेश, दक्षिण बिहार, झारखण्ड र पश्चिम बंगाल हुँदै बंगालको खाडीको शिरसम्म जनाउँछ। नेपालमा अहिले देशभरी नै आंशिक तथा सामान्य बदली हुने महाशाखाले जनाएको छ। बुधबार बिहान ६ बजे महाशाखाले जारी गरेको बुलेटिनमा मौसम बदली सँगै वर्षाहिमपातको सम्भावना रहेकोले चिसोबाट बच्न सतर्कता अपनाउन अनुरोध गरिएको छ। बुधबार पहाडी र हिमाली भूभागका केहि स्थानहरुमा हल्कादेखि मध्यम हिमपात र पहाड तथा तराईका १२ स्थानहरुमा हल्का वर्षाको सम्भावना रहेको महाशाखाले जनाएको छ। बिहीबार पनि देशभर सामान्य बदली भई उच्च पहाडी तथा हिमाली भूभागमा मध्यमदेखि भारी हिमपात र पहाडी तथा तराईका थोरै स्थानहरुमा हल्कादेखि मध्यम वर्षाको सम्भावना रहेको छ। शुक्रबार देशभर सामान्य बदली भई उच्च पहाडी तथा हिमाली भूभागमा मध्यमदेखि भारी हिमपात र पहाडी तथा तराईका थोरै स्थानहरुमा हल्कादेखि मध्यम वर्षाको सम्भावना रहेको मौसम विभागले जनाएको छ। मौसम विभागका अनुसार मंगलबार (हिजो) जुम्लामा सबैभन्दा कम जुम्लामा माइनस ४९, काठमाडौंमा १५, भैरहवा २५, पोखरा ४५ न्युनतम तापक्रम मापन गरिएको छ।"
प्रहरीमा पेन्सनलगत्तै राजीनामा दिने बढे,"काठमाडौं : सरकारले प्रहरी महानिरीक्षकमा सर्वेन्द्र खनाललाई नियुक्त गरेपछि असन्तुष्ट प्रहरी नायब महानिरीक्षक (डीआईजी) रमेश खरेलले राजीनामा दिए। उनको राजीनामालाई संगठनभित्रैका वरिष्ठ अधिकृतहरुले दुई तरिकाबाट बुझे। एकाथरी राजीनामा दिन तयार भए। अर्काथरी संगठनभित्रै बसेर नीतिगत तहमा सुधार गर्न केन्द्रित भए। अर्का डीआईजी नवराज सिलवालले आफू महानिरीक्षक नभएपछि राजीनामा दिए। हाल नेकपाका सांसद समेत रहेका सिलवालले आफ्नो कार्यसम्पादन मूल्यांकन राम्रो हुँदाहुँदै अर्का डीआईजी जयबहादुर चन्दलाई महानिरीक्षक बनाइएको भन्दै अदालतमा रिट दर्ता गरे। अदालतबाट मुद्दा जिते पनि सरकारले सिलवालको सट्टा प्रकाश अर्याललाई महानिरीक्षक बनायो। एसएसपीबाट डीआईजी बढुवामा आफूलाई छुटाएको भन्दै प्रहरी वरिष्ठ उपरीक्षक लव विष्टले राजीनामा दिए। दाबेदार हुँदाहुँदै पनि बढुवामा नियतबस छुटाइएको भन्दै विष्टले राजीनामा दिएका थिए। यी तीनवटा घटना उदाहरण मात्रै हुन्। ठूला पदका प्रहरी अधिृकतले बढुवामा असन्तुष्टिपछि राजीनामा दिए पनि प्रहरी निरीक्षकभन्दा मुनिका कर्मचारीको राजीनामाको कारण भने भिन्न छ। महानगरीय प्रहरी कार्यालयका डीआईजी विश्वराज पोखरेलले भने, राजीनामा धेरै आउन थाल्यो। रोक्न पनि नसकिने भइयो। प्रहरी प्रधान कार्यालयकै अभिलेखले पनि राजीनामाको लहर बढेको देखाउँछ। आर्थिक वर्ष ०७४०७५ मा तीन डीआईजीसहित दुई हजार पाँच सय ६४ जनाले राजीनामा दिएका थिए। ०७५०७६ मा तीन जना प्रहरी वरिष्ठ उपरीक्षकसहित तीन हजार ७३ जनाले राजीनामा दिएका थिए। चालु आवको पुससम्ममा एक हजार दुई सय नौ जनाले राजीनामा दिएका छन्। प्रहरी केन्द्रीय प्रवक्ता डीआईजी शैलेश थापा क्षेत्री भन्छन्, संगठनभित्र सेवा सुविधा कम भएपछि राजीनामा आउन थालेको हो। उनले वैदेशिक रोजगारमा पूर्वप्रहरीले सुरक्षा गार्डको राम्रो जागिर पाउने भएकाले पनि राजीनामा दिएको बताए। राजीनामा दिने दर्जा हेर्नुभयो भने धेरै सई, असई, हवल्दार र जवानको संख्या छ, क्षेत्रीले भने, पेन्सन हुनेबित्तिकै छाड्ने संख्या बढ्दो छ।"
सिंहदरबारमा अझै खतरा,"काठमाडौं : देशकै प्रमुख प्रशासनिक केन्द्र हो सिंहदरबार। कुनै पनि व्यक्ति यहाँ सामान्य ढंगले प्रवेश गर्न सक्दैन। किनकि यहाँको सुरक्षा व्यवस्था कडा छ। नेपाली सेना, सशस्त्र प्रहरी र जनपथ प्रहरीले विभिन्न घेरामा सिंहदरबारलाई २४ घण्टा घेरिरहेका हुन्छन्। यतिमात्र होइन, कुनै पनि खतराजन्य पदार्थ नभित्रियोस् भनेर प्रतिदिन तालिमप्राप्त कुकुरबाट यो क्षेत्र सर्च हुन्छ। यसकारण बाहिरी सुरक्षाका दृष्टिले सिंहदरबार क्षेत्र शंका गर्ने ठाउँ होइन। तर, प्राकृतिक प्रकोपले निम्त्याउने खतराको जोखिमबाट भने सिंहदरबार अझै उम्किन सकेको छैन। २०७२ सालको महाभूकम्पले क्षति पुर्याएका अधिकांश संरचनाको पुनर्निर्माण भएका छैनन्। जसको कारण यहाँको खतरा अहिलेसम्म टरेको छैन। खतराको एउटा दृष्टान्त हो, पुरानो संसद् भवन। २०१५ सालमा भएको संसदीय निर्वाचनमा चुनिएका सांसदलाई राखिएको यो भवनको अवस्था अहिले दयनीय छ। भूकम्पले जीर्ण बनाएको यो भवन अहिले भविष्यमा खतराको संकेत पनि बनेको छ। भवन जुनसुकै बेला दुर्घटनामा पर्ने अवस्थामा रहेको संसदीय सचिवालयका सहसचिव रोजनाथ पाण्डेले बताए। भवन चिराचिरा परेको छ, यस्तो अवस्थामा यहाँ जस्तोसुकै दुर्घटना हुनसक्छ, उनले भने, यदि यो जीर्ण भवन भत्किए नजिकै हिँड्ने मानिसलाई च्याप्न सक्छ। अहिले भवनलाई बन्द गरेर बाहिर खतरा लेखिएको बोर्ड राखिएको छ। यो भवनको वरिपरि साना बाटा छन्, जहाँ मानिस ओहोरदोहोर गरिहरहेका हुन्छन्। यसले निम्त्याउने सम्भावित खतरालाई पुनर्निर्माण प्राधिकरणले नजरअन्दाज गरेको उनले बताए। हामीले प्रधिकरणलाई अनुरोध गर्न थालेको दुई वर्ष भयो, बजेटसमेत छुट्याइसकेका छौं तर वास्तै भएको छैन, उनले भने, सबै कुराले पहिलो प्राथमिकतामा यो भवनलाई राख्नुपर्ने हो। भूकम्प गएको ४ वर्ष गुग्रिँदा पनि क्षतिग्रस्त सिंहदरबारका भवनहरू पुनर्निर्माणको कामले गति नलिएको पाण्डेले बताए। उनका अनुसार समयमै पुनर्निर्माण नभएका कारण यो भवनको पुरातात्विक महत्वसमेत खतरामा परेको छ। यो भवन पुरानै स्वरूपमा बनाउने कि नयाँ तरिकाले बनाउने भन्ने तयसमेत भएको छैन। सबैभन्दा पहिले पश्चिमतिरको प्रमुख भवन पुनर्निर्माण थालिएकाले सिंहदरबारका अन्य काम पछि परेको पुनर्निर्माण प्राधिकरण केन्द्रीय आयोजना कार्यान्वयन इकाई (भवन) का आयोजना निर्देशक नवराज प्याकुरेलले बताए। उनका अनुसार प्रमुख सिंहदरबार भवन भने रेक्ट्रोफिटिङ गरेर जस्ताको त्यस्तै राख्ने काम भइरहेको छ। हामीले पश्चिमपट्टिको ठूलो भवनको काम सुरु गरिसकेका छौं, असोज २१ गते दुई वर्षमा काम टुंग्याउने गरी सम्भौता भएको थियो, अहिले यहीअनुसार काम भइरहेको छ, उनले भने, समयमै काम सक्ने गरी पुनर्निर्माण भइरहेको छ। पुरानो संसद् भवनको हकमा भने नयाँ बनाउने कि पुरानो संरचनामै रेक्ट्रोफिटिङ गर्ने कुरा बाँकी रहेको उनले बताए। भवनको अवस्था निकै जेन्युन छ, प्याकुरेलले भने, एकातिर दुर्घटनाको खतरा र अर्कोतिर पुरातात्विक महत्व कोल्याप्स भएर जाने भन्ने कुरा संवेदनशील हो। सम्बन्धित निकायको अलमलका कारण भवनको कामअघि नबढेको प्राधिकरणका सिनियर डिभिजनल इन्जिनियर ध्रुव पौड्यालले बताए। यो भवन यत्तिकै पुनर्निमाण हुने अवस्थामा छैन, सहरी विकास तथा भवन निर्माण विभागले यसलाई भत्काउने सहमति पनि गरेको छैन, यही कारण काम नभएको हो, पौड्यालले भने, सम्बन्धित निकायले आदेश गर्नेबित्तिकै पुनर्निर्माणको काम सुरु भइहाल्छ। उनका अनुसार सहरी विकासको सहमति नलिएरै उक्त भवन भत्काउँदा विरोध हुने भएकाले पनि यसको काम अगाडि बढ्न नसकेको हो।"
"खुला विश्वविद्यालय : आकर्षण बढ्यो, संरचना छैन","काठमाडौं : खुला विश्वविद्यालयमा विद्यार्थी आकर्षण बढे पनि जनशक्ति र भौतिक संरचना अभावमा चाहना राख्ने सबैले पढ्न पाएका छैनन्। विश्वविद्यालयले व्यवस्थापन तथा कानुन संकाय, सामाजिक तथा शिक्षा संकाय र विज्ञान, स्वास्थ्य तथा प्रविधि संकायको अध्ययन सञ्चालन गरिरहेको छ। सबै संकायमा १ हजार २ सय १२ विद्यार्थी अध्ययनरत छन्। विश्वविद्यालयले अहिले स्नातक, स्नातकोत्तर र एमफिल तहमा पढाइ सञ्चालन गरिरहेको छ। तर पर्याप्त जनशक्ति र संरचनासमेत नहुँदा भर्नाका लागि आवेदन दिएका सबैलाई पढाउन नसकिएको विश्वविद्यालयका उपकुलपति प्राडा लेखनाथ शर्माले बताए। विश्वविद्यालय अहिले मानभवनस्थित भाडाको घरमा कार्यालय राखेर सञ्चालन भइरहेको छ। विश्वविद्यालयले बर्सेनि हिउँदे र वर्षे सत्र गरि दुई पटक विद्यार्थी भर्ना लिन्छ। तर क्षमताभन्दा बढी विद्यार्थीले आवेदन दिने गरेका छन्। शर्माले भने, विद्यार्थीले भर्ना हुनुअघि प्रवेश परीक्षा दिनुपर्छ। तर प्रवेश परीक्षा उत्तीर्ण भएकामध्ये पनि हाम्रो सीमित क्षमताका कारण सबैलाई लिन सकेका छैनौं। शर्माका अनुसार एमफिलको लागि प्रति कक्षा २५ जना र स्नातकोत्तर तहका लागि प्रति कक्षा ५० जना मात्र विद्यार्थीको कोटा तोकिएको छ। विश्वविद्यालयको तथ्यांकअनुसार ०७५ सालको हिउँदे सत्रमा अंग्रेजी विषयमा एमफिल पढ्न २ सय १९ जनाले प्रवेश परीक्षा दिएका थिए। तर विश्वविद्यालयले ५० जना मात्र भर्ना लिएको छ। ५० जनाको भर्ना क्षमता भएको एमफिलकै नेपाली र शिक्षामा क्रमशः १ सय ३८ जना र २ सय १७ जनाले प्रवेश परीक्षा दिएका थिए। अन्य विषयमा पनि भर्ना क्षमताभन्दा दोब्बरले प्रवेश परीक्षा दिने गरेका छन्। अहिले स्नातकोत्तर तहमा ईगभर्नेन्स, एमएस इन डेभ्लपमेन्ट म्यानेज्मेन्ट एन्ड गभर्नेन्स, आईसीटी, जियोइन्फरमेटिक्स र स्नातक तहमा लाइब्रेरी एन्ड इन्फर्मेसन म्यानेज्मेन्ट कानुनलगायत विषयमा विद्यार्थीको आकर्षण धेरै छ। विश्वविद्यालयका सामाजिक तथा शिक्षा शास्त्र संकायका डीन प्राडा रामचन्द्र पौडेलका अनुसार सीप सिकाउने तथा अनुसन्धान र कार्यशालामा जोड दिएर पढाइने भएकाले खुला विश्वविद्यालयको पढाइ विद्यार्थीले निकै रूचाएका छन्। रोजगारी र अन्य समस्याका कारण नियमित विश्वविद्यालय भर्ना हुन नसकेकालाई दृष्टिगत गरेर खुला विश्वविद्यालय स्थापना गरिएको हो। यहाँ भर्ना हुने विद्यार्थीलाई अनलाइन पढाइन्छ। विद्यार्थीलाई असाइन्मेन्ट पनि अनलाइनबाटै दिइन्छ। उनीहरूलाई हरेक दिन अनलाइनमार्फत पढाइन्छ। तर अनलाइनमा उपस्थित हुनैपर्ने बाध्यता छैन। पौडेलले भने, तर असाइन्मेन्ट भने अनिवार्य पूरा गर्नैपर्छ। अन्यथा उनीहरूको मूल्यांकनमा अंक घट्छ। विद्यार्थी अनलाइनमा कति पटक उपस्थित भयो भन्ने पनि अभिलेखालयबाट जानकारी पाइने उनले बताए। विश्वविद्यालयको स्थापना ०७२ सालमा भएको हो। अहिलेसम्म विश्वविद्यालयमा एक जना पनि स्थायी प्राध्यापक र कर्मचारी छैनन्। त्रिभुवन, काठमाडौं विश्वविद्यालयका प्राध्यापक तथा फ्रिलान्सरबाट अध्यापन भइरहेको छ। आफ्नै प्राध्यापक भएको भए ढुक्कसँग विद्यार्थी भर्ना गर्न सकिन्थ्यो तर करारमा ल्याउँदा सानो विषयमा विवाद भयो भने पनि उनीहरू बीचैमा छाडेर जान्छन्, उपकुलपति शर्माले भने। अहिले दुई सयको हाराहारीमा प्राध्यापक र कर्मचारी काम गर्छन्।"
ग्रहदशा काट्न बाघलाई भोजन,"काठमाडौं : मनोकांक्षा पूरा गर्न ब्रत बस्ने, मन्दिर गएर पूजा गर्ने तथा बटुवा र वृद्धवृद्धालाई भोजन गराउने प्रशस्तै भेटिन्छन् । तर ग्रहदशा कटाउन बाघलाई पनि भोजन गराउँछन् भन्ने सुन्दा धेरैलाई अचम्म लाग्न सक्छ । जावलाखेलस्थित सदर चिडियाखानामा यस्तो पनि व्यवस्था छ । चिडियाखानाकी वरिष्ठ क्युरेटर (जनावरको व्यवस्थापन विज्ञ) रचना शाहका अनुसार बाघलाई हरेक आइतबार भोजन खुवाउने व्यवस्था गरिएको छ । भोजन गराउन चाहनेले अघिल्लो दिन नै चिडियाखानामा खबर गर्नु पर्छ । चिडियाखाना व्यवस्थापनले अघिल्लो दिनको अर्डर अनुसार भोजनको व्यवस्था गराउँछ । कुन ग्रहका लागि कसलाई भोजन ? सूर्यमंगलका लागि बाघ राहुका लागि हात्ती चन्द्रका लागि परेवा वृहस्पतिशुक्रका लागि गाई शनिकेतुका लागि कुकुर बुधका लागि बाख्रा शाहका अनुसार कुनै दिन ६ सात जनाले खुवाउँछन् भने कुनै दिन एक जना पनि आउँदैनन् । बाघलाई भोजन गराउन चाहनेले प्रतिव्यक्ति दुई सय रुपैंया शुल्क तिर्नुपर्छ । यो शुल्कमा चिडियाखाना व्यवस्थापनले नै मासु उपलब्ध गराइदिन्छ । चिडियानाका कर्मचारीको सहयोगमा मासु खुवाउने व्यवस्था गरिने साहले जानकारी दिइन् । ज्योतिषविज्ञ डा सुनील सिटौलाका अनुसार सूर्य र मंगल ग्रहबाट शान्तिका लागि बाघलाई भोजन गराउने व्यवस्था छ । चिडियाखाना व्यवस्थापनले हात्तीलाई पनि भोजन गराउने व्यवस्था गरेको छ । हरेक दिन मंगलबार हात्तीलाई भोजन गराउन सकिन्छ । हात्तीलाई गणेशको वाहन मानिन्छ । गणेश भक्त मंगलबार ब्रत बस्छन् । चिडियाखानामा हात्तीलाई भोजन गराउँदा भने प्रतिव्यक्ति एक सय पचास रुपैंया तिर्नुपर्छ । उक्त शुल्क तिरेपछि प्रशासनले नै भोजनको व्यवस्था गरिदिन्छ । हात्तीलाई विशेष गरी पराल, नरिवल, काउली, बन्दागोभीलगायतका खानेकुरा खुवाउन पाइन्छ । सिटौलाका अनुसार राहु ग्रह शान्तिका लागि हात्तीलाई भोजन गराइन्छ । उनका अनुसार चन्द्र ग्रहबाट शान्तिका लागि परेवालाई खुवाइन्छ । वृहस्पति ग्रहका लागि गाइ, बुध्र ग्रह हुनेले बाख्रा तथा शनि र केतु ग्रहबाट शान्तिका लागि कुकुरलाई भोजन गराउँदा राम्रो हुन्छ । चिडियाखानाको पछिल्लो तथ्यांक अनुसार यहाँ एक सय १२ प्रजातिका एक हजार ९८ वटा जनावर छन् । यो एक सय २० रोपनी क्षेत्रफलमा फैलिएको छ । चिडियाखानाको प्रवद्र्धन गर्न प्रशासनले चिडियानाको साथी (फ्रेन्ड्स अफ जु) कार्यक्रम सञ्चालन गरेको छ । यसको सदस्यता लिएका विद्यार्थी तथा संस्थाले चिडियाखानाको भान्सामै गएर फलफूल काट्न तथा जनवारलाई खुवाउन पाउँछन् ।"
प्रादेशिक अस्पतालमा चिकित्सक अभाव,"जनकपुरधाम : प्रादेशिक अस्पताल जनकपुरधाममा बिरामीको संख्या दैनिक बढ्दै गएको छ तर चिकित्सकको भने अभाव छ। केही दिनयता जारी शीतलहर र अत्यधिक जाडोले अस्पतालमा बिरामीको संख्या ह्वात्तै बढेको भए पनि पर्याप्त संख्यामा चिकित्सक नहुँदा उपचार पाउन नसकेको गुनासो बिरामीका आफन्तले गरेका छन्। बिरामीको चापअनुसार चिकित्सक छैनन्। मौसम फेरिएसँगै रुघाखोकी, ज्वरो, झाडापखाला, दम, निमोनियालगायत विभिन्न रोगको संक्रमण बढेको प्रादेशिक अस्पतालका चिकित्सक डा जामुन सिंहले बताए। अत्यधिक जाडोले गर्दा विशेष खालका बिरामी आउँछन्। जस्तो रोटा भाइरसबाट लाग्ने कोल्ड डायरिया (झाडापखाला), सिरियस निमोनिया, खोकीजस्ता बिरामीको संख्या अत्यधिक बढेको छ, उनले भने, तीमध्ये पनि धेरैजसो कठ्यांग्रिँदो शीतलहर तथा चिसोले सर्वसाधारण घरछेउ आगो ताप्न बस्दा पोलेर आउनेको संख्या एक दर्जनभन्दा बढी छ। प्रादेशिक अस्पताल जनकपुरधामका मेडिकल सुपरिन्टेन्डेन्ट डा नागेन्द्र यादवले दैनिक ४ सयभन्दा बढी बिरामी आइरहेको तर चिकित्सकको अभाव रहेको बताए। बिरामी बढे पनि अस्पतालमा आवश्यक स्वास्थ्यकर्मी र प्रमुख कन्सल्ट्यान्ट डाक्टरको अभावले उपचारमा समस्या भएको उनले बताए। बिरामीको चाप बढेपछि ओपीडीमा जँचाउन बिहानदेखि बेलुकासम्मै लाइनमा बस्नु परेको महोत्तरी गौशाला नगरपालिका१ की सृजना सिंहले बताइन्। उनले भनिन्, बिहानदेखि लाइन लागियो, अन्तिममा जँचाइयो। त्यो पनि सम्बन्धित विभागको डाक्टरसँग जँचाउन पाइएन। उनका अनुसार अस्पतालमा विशेषज्ञ चिकित्सक समयमै पाउन मुस्किल हुन्छ। अस्पताल प्रमुख डा यादवले दरबन्दीअनुसार डाक्टर नहुँदा उपचारमा समस्या आएको स्विकारे। दरबन्दीअनुसार चिकित्सक पठाउन संघीय र प्रदेश सरकारसँग माग गरे पनि सुनुवाइ नभएको उनले बताए। उनले भने, दुई सय बेड भएको अस्पतालमा हामीले चार सय बिरामी राख्नुपर्छ। अहिले त अझ धेरै विभाग थपिएका छन् तर चिकित्सक थपिएका छैनन्। मानिस राम्रो उपचार सेवा खोज्छन् तर हामीसँग पर्याप्त डाक्टर र जनशक्तिको कमी छ, मेडिकल सुपरिन्टेन्डेन्ट डा नागेन्द्रले भने, समयअनुसार डाक्टर र सेवाको माग बढ्यो तर गुणस्तरीय सेवाका लागि चाहिने जनशक्तिदेखि भौतिक पूर्वाधार तयार भएन। हामी समयसापेक्ष सुविधा होस् भन्ने चाहन्छौं तर हामीले चाहेर मात्र केही हुँदैन।"
नयाँ वर्षको पहिलो दिन नेपालमा १५६७ शिशु जन्मने,"काठमाडौं : अङ्ग्रेजी नयाँ वर्षको पहिलो दिनमा आज नेपालभर एक हजार ५६७ शिशु जन्मिने अनुमान गरिएको छ। नेपाली नयाँ शिशुहरुको हिस्सा संसारभर नयाँ वर्षको दिनमा जन्मिने अनुमानित ३,९२,०७८ शिशुको तुलनामा ०४ प्रतिशत हुनेछ। संयुक्त राष्ट्रसङ्घीय बालकोष (युनिसेफ) नेपालले यस्तो अनुमानित आँकडा प्रक्षेपण गरेको हो। नयाँ वर्ष र नयाँ दशकको सुरुवातमा आफ्नो भविष्यका लागि हाम्रा आशा र आकाङ्क्षाबारे सोच्ने मात्र नभई हामीपछि आउनेहरुको भविष्यका लागि पनि सोच्ने अवसर भएको युनिसेफका कार्यकारी निर्देशक हेनरिएटा फोरले जानकारी दिए । उनले भने,'पात्रोमा जनवरी फर्किदैं गर्दा हामीलाई जीवनको यात्रा शुरु गरेका हरेक बालबालिकाको उनीहरुलाई दिने अवसर र त्यसले दिने भविष्यको सम्भावनालाई सम्झाउँछ।' प्रशान्त क्षेत्रको फिजीले सन् २०२० को पहिलो शिशु प्राप्त गरेको छ भने संयुक्त राज्य अमेरिकाले नयाँ वर्षको दिनको अन्तिम शिशु प्राप्त गर्नेछ। संसारभर, आज जन्मिने आधाभन्दा धेरै शिशु बढी सङ्ख्याका आधारमा क्रमशः भारत, चीन, नाइजेरिया, पाकिस्तान, इण्डोनेशिया, संयुक्तराज्य अमेरिकालगायत छन्। संसारभरका लाखौँ नवजात शिशुका लागि, उनीहरुको जन्म सुखद हुन नसकेको आँकडा प्रस्तुत गर्दै युनिसेफले सन् २०१८ मा, संसारभरका २५ लाख नवजात शिशु उनीहरु जन्मेको पहिलो महिनामै र तीमध्ये करीब एक तिहाइ उनीहरुको जीवनको पहिलो दिनमै मरेको जनाएको छ। ती शिशुमध्ये धेरैजसो समय अगाडि नै जन्मिने, सुत्केरी हुँदाको जटिलता र सेप्सिसजस्ता सङ्क्रमणलगायत जोगाउन सकिने कारणबाटै मरेका थिए। यसका साथै, हरेक वर्ष २५ लाखभन्दा धेरै शिशु मृत जन्मिन्छन्। सन् २०१८ मा जन्मेको पहिलो महिनामा मर्ने शिशुको हिस्सा पाँच वर्षमुनि मर्ने बालबालिकाको कूल सङ्ख्याको ४७ प्रतिशत थियो। युनिसेफले गर्भावस्था, प्रश्रव र जन्मका क्रममा हुने जटिलतालाई जोगाउन र उपचार गर्नका साथै हरेक आमा र नवजात शिशुको हेरचाह सुरक्षित हातले गरिएको सुनिश्चित गर्न उपयुक्त तालिम र उपकरणसहित स्वास्थ्यकर्मीमा तत्काल लगानी गर्न आह्वान पनि गरेको छ।"
प्रशासकीय अधिकृतलाई सांसदको धम्की,"जनकपुरधाम : सर्लाहीको कबिलासी नगरपालिकाका प्रमुख प्रशासकीय अधिकृत रामकुमार महतोलाई प्रदेश २ का प्रदेशसभा सदस्य सञ्जय यादवले कुट्ने धम्की दिएका छन्। सर्लाही क्षेत्र नम्बर ३ (ख)बाट निर्वाचित यादवले नगरपालिकाको हिसाब माग्ने बहानामा धम्की दिएको भन्दै अधिकृत महतोले सुरक्षाको माग गर्दै जिल्ला प्रशासन कार्यालयमा ज्ञापन पत्र बुझाएका हुन्। यादवले नगरसभा विधी सम्मत नभएको, आर्थिक अनियमितता भएको भन्दै धम्की दिएपछि महतोले सुरक्षा माग गरेका हुन्। नगरपालिकाको सम्पूर्ण हिसाब दिन आफु तयार रहे पनि पैसाको हिसाब मागेको तर आफुले दिन नसक्ने बताएपछि धम्की दिएको महतोले बताए। नगरसभा प्रक्रियागत रुपमा भएको छ, महतोले भने, नगरसभा प्रक्रियागत ठहर नभए म जागिर छोड्न तयार छु। आफू नगरपालिकामा आएदेखि पटक पटक धम्की दिने गरेको उनले ज्ञापन पत्रमा उल्लेख गरेका छन्। यसअघि पनि सांसद यादवकै कारण दुइजना अधिकृत नगरपालिकामा बस्न नसकेको उनले ज्ञापनपत्रमा उल्लेख गरेका छन्। आफूसँग हिसाब नमागेर काम गर्न बाहिरबाट आएका कर्मचारीलाई धम्की दिनु गलत भएको नगरप्रमुख कौशलकिशोर रायले बताए। महालेखा परिक्षण हुन बाँकी छ। लेखा परिक्षक हुने बित्तिकै एकएक हिसाब जनतालाई राखेर सुनाउने प्रमुख रायको भनाइ छ। लेखामा माननीयज्यूको कर्मचारी नराख्दा समस्या उत्पन्न गर्दै आउनुभएको छ, नगरप्रमुख रायले भने। सांसद यादवको मानिसलाई लेखामा राख्दा नगरपालिकाको हिसाब गोलमाल भएको रायको आरोप छ। उहाँकै कारण दुइजना प्रशासकीय अधिकृत बस्न नमानेर सरुवा भए, नगरप्रमुख रायले भने। नगरपालिकाको हिसाब माग्दा प्रशासकीय अधिकृतले आलटाल गरेको सांसद यादवको भनाइ छ। नगरपालिकामा चरम लापरबाही भएको छ। हिसाब किताब लथालिंग छ, उनले भने, नगरपरिषद हुँदा बोर्डका १५ सदस्यले विरोध गरेको थियो। विरोधको बाबजुद पनि एक्लै नगरपालिकामा अगाडि बढ्न खोजेपछि हिसाब मागेको हुँ। सांसद यादवले हिसाब माग्दा धम्की दिएको भन्दै आफ्नो चरित्र हत्या गर्न लागेको दावी गरे।"
पिच सडकको बीचमा घर !,"महेन्द्रनगर : कालोपत्रे गरिएको सडकको बीचमा पक्की घर छ। सडकछेउमै माध्यमिक तहको विद्यालय र स्थानीयले किनमेल गर्ने सानो बजारको बीच भागमा रहेको घरले धेरै दुर्घटना गराए पनि सम्बन्धित निकायहरू मौन छन्। कञ्चनपुर बेदकोट नगरपालिका८ गैलनदीस्थित सडकको बीचमा रहेको उक्त घर स्थानीय भोजबहादुर विष्टको हो। स्थानीयका अनुसार उनले सडकमा ३ धुर जमिन आफ्नो नाममा दर्ता रहेको भन्दै सडकबाट घर हटाउन मानेका छैनन्। स्थानीयका अनुसार उक्त जग्गा सार्वजनिक भए पनि ०५४ सालमा विष्टले आफ्नो नाममा दर्ता गरेका हुन्। सडक डिभिजन कार्यालय महेन्द्रनगर सबै अधिकार स्थानीय तहमा गइसकेको भन्दै टक्टकिएको छ। सडकको माझमा रहेको उक्त घरले दुर्घटना बढाएकोे स्थानीय बताउँछन्। गत साता सडकछेउमै रहेको बैजनाथ माध्यमिक विद्यालयमा कक्षा ५ मा अध्ययनरत विद्यार्थी अम्बिका विष्ट सोही ठाउँमा भएको दुर्घटनामा घाइते भएको प्रधानाध्यापक पदम बोहराले बताए। हामीले घर हटाउन धेरै आग्रह गरे पनि मानेनन्। त्यो ठाउँ दुघर्टनास्थल नै बनिसकेको छ, उनले भने, त्यो जग्गा सार्वजनिक भए पनि आयोगको बेला खै कसरी नाममा दर्ता भयो। भोजबहादुर विष्टले जग्गा आफ्नो नाममा दर्ता रहेको बताउँदै घरका कारण कुनै समस्या नभएको बताए। जग्गा मेरो हो, मसँग लालपुर्जा छ। मैले घर बनाउँदा एक मिटर जग्गा सडकलाई छाडेको छु, उनले भने, घरकै कारण दुर्घटना भयो भन्ने आरोप मात्र हो, घरले कुनै असर गरेको छैन। उनले २९ सालदेखि त्यहाँ आफ्नो घर रहेको दाबी गरे। बेदकोट नगरपालिका८ का वडाध्यक्ष दुर्गासिंह भण्डारीले घर हटाउन आग्रह गरेपनि विष्टले नमानेको बताए। उनले करिब २०२५ वर्षयता सडकमै रहेको उक्त घरमा विष्टले पसल थापेको बताए। स्थानीयले विरोध गरेपछि पसल हटाए पनि उनले घर हटाउन अस्वीकार गरेको बताए। पसल छउन्जेलसम्म स्थानीयले पनि विरोध गरे खाली भइसकेपछि कोही बोलेनन्, वडाध्यक्ष भण्डारीले भने।"
भुइयाँफाटामा सीमा सुरक्षा पोष्ट,"धनगढी : कैलालीको कैलारी गाउँपालिका७ भुइयाँफाटामा सशस्त्र प्रहरीको सीमा सुरक्षा पोष्ट (बीओपी) स्थापना भएको छ। भारतसँग सीमा जोडिएको कैलारी गाउँपालिका वडा नम्बर १, २, ३, ५, ७ र ८ हेर्ने गरी बीओपी क्याम्प खडा गरिएको हो। क्याम्पको प्रदेशसभा सांसद विरमान चौधरीले उद्घाटन गरेका हुन्। भारतसँग जोडिएको कैलालीको १ सय १ किलोमिटिरमा सुरक्षा क्याम्प कम हुँदा समस्या भएको सुदूरपश्चिम सशस्त्र प्रहरी प्रमुख गोविन्द क्षेत्रीले बताए। स्थापना भएका नयाँ क्याम्पले केही हदसम्म सीमा सरक्षा गर्नमा सहयोग पुग्नेछ, उनले भने। सीमा सुरक्षा तथा सीमाबाट हुने चोरी निकास रोक्ने उद्देश्यले कैलालीमा चौथो बीओपी क्याम्प स्थापना गरिएको सशस्त्र प्रहरी बल नेपाल ३४ गण कैलालीका गणपति सशस्त्र प्रहरी उपरीक्षक कमलप्रसाद तिउसिनाले जानकारी दिए। यसअघि कैलालीका खक्रौला, भजनी र फूलबारी गरी ३ वटा मात्र बीओपी क्याम्प थिए। कैलालीमा थप वटा बीओपी क्याम्प राख्ने अनुमती आएको छ, सशस्त्र प्रहरी उपरीक्षक तिउसिनाले भने, धेरै ठाउँमा क्याम्प राख्न जग्गा अभाव छ। भारतसँग सीमा जोडीको कैलालीमा बङगारा कटान, जुगेडा, श्रीलङका टापु, खनपुर र हिक्मतपुरमा थप सुरक्षा क्याम्प राख्ने तयारी छ। कम्तीमा १० किलोमिटरमा बीओपी रहने गरी ६ वटा क्याम्प थप्ने तयारी भएको छ, सशस्त्र प्रहरी उपरीक्षक तिउसिनाले भने। उनका अनुसार भविष्यमा ७ किलोमिटरभित्र रहने गरी बीओपी क्याम्प राख्ने योजना रहेको उनले बताए। कैलालीसँग सीमा जोडिएको भारतको भुभागमा १ सय १ किलोमिटर क्षेत्रमा २३ वटा बीओपी क्याम्प रहेको उनले जानकारी दिए। २०६४ सालमा कैलालीमा आएको बाढीले भुइयाँफाटाको बस्ती अन्त्यै सरेपछि बन्द राष्ट्रिय माविका खाली भवनलाई सदुपयोग गर्दै सशस्त्रको बीओपी राख्न दिइएको कैलारी गाउँपालिका अध्यक्ष लाजुराम चौधरीले बताए। भुइँयाफाटामा सीमा सुरक्षादेखि चोरी डकैती बढी हुने भएकाले स्थानीय त्रसित थिए, उनले भने, बीओपी क्याम्प स्थापनाले सरेको बस्ती पुनः बस्ने वातावरण बनेको छ। भुइयाँफाटामा क्याम्प स्थापना भएपछि स्थानीय पनि खुशी भएका छन्। दार्चुलालगायत विभिन्न जिल्लामा भारतसँग सीमा विवाद भएपछि सरकारले १ सय १४ ठाउँमा बीओपी राख्ने अनुमती दिएको हो।"
काभ्रेमा शंकास्पद वस्तु फेला,काठमाडौं : काभ्रेको क्रसर उद्योगमा बुधबार बिहान शंकास्पद वस्तु फेला परेको छ। मण्डन देउपुरमा नगरपालिका७ सिपघाटमा रहेको क्रसर उद्योगमा स्थानीयले प्रेसर कुकर बम जस्तो शंकास्पद वस्तु देखेपछि प्रहरीलाई खबर गरेका थिए । मेलम्ची एण्ड ईन्द्रावती स्टोन प्रालिबाट संचालनमा रहेको क्रसरमा शंकास्पद वस्तु फेला परेको सूचना आएपछि प्रहरी घटना स्थलमा पुगेको जिल्ला प्रहरी प्रमुख एसपी रवि पौडेलले जानकारी दिए। उनका अनुसार घटनास्थलमा पुग्दा प्रेसर कुकर बम नभएर कुकरभित्र होस्ट भेटिएको छ। कुकरमा तार लगाएतको सामान राखिएको पाइएको छ। उक्त क्रसर बनेपाको व्यापारी राजभक्त प्रधानको हो । केहि महिना अघि रोशी गाउँपालिका ११ मा रहेको क्रसरमा गोलीसहित पेस्तोल भेटिएको थियो ।
भ्रमण वर्ष २०२० : आज यी रुट प्रयोग नगर्न ट्राफिक प्रहरीको अनुरोध,"काठमाडौं : आजबाट भ्रमण वर्ष २०२० को सुरु भएको छ। अंग्रेजी नयाँ वर्ष २०२० को पहिलो दिन बुधबार दशरथ रंगशालामा हुने विशेष कार्यक्रमको उद्घाटन राष्ट्रपति विद्यादेवी भण्डारीले गर्दैछिन्। उद्घाटन कार्यक्रममा सहभागी हुन विश्वका विभिन्न देशबाट पर्यटनमन्त्री नेपाल आइसकेका छन्। कार्यक्रममा पर्यटनमन्त्री योगेश भट्टराईले स्वागत गर्ने बताइएको छ। उद्घाटन अघि विभिन्न स्थानबाट र्याली निकालेर उद्घाटनस्थल रंगशालासम्म जाने पर्यटन मन्त्रालयले जानकारी दिएको छ। उद्घाटनपूर्व निस्किने र्याली र राष्ट्रपतिलगायतको सवारीका कारण बुधबार काठमाडौं उपत्यकाको आवागमन प्रभावित हुने भएको छ। दिउँसोको समयमा ठमेलबाट र्यालि निस्केर रंगशालासम्म जाने भएकाले वैकल्पिक रुट प्रयोग गर्न महानगरीय ट्राफिक प्रहरी महाशाखा, रामशाहपथले अनुरोध गरेको छ। ट्राफिक प्रहरी महाशाखाका अनुसार थापाथली, त्रिपुरेश्वर, कालिमाटी, शहिद गेट, जमल, केशरमहल क्षेत्रमा सवारी आवागमन प्रभावित हुनेछ। महाशाखाले अत्यावश्यक सवारी साधनबाहेक अन्य सवारी साधन नचलाई वैकल्पिक रुट प्रयोग गर्न आग्रह गरेको छ। कार्यक्रममा सहभागी हुन आउने सर्वसाधारणको लागि काठमाण्डौ मल अगाडि टुँडिखेलमा पार्किङ स्थलको व्यवस्था गरिएको छ।"
बच्चालाई चिसो लागेको त छैन ?,"काठमाडौं : १८ महिने शिशु मध्यरातमा एकोहोरो रुन थाल्यो। उनी जुरुक्क उठिन्। छाम्दा नाक चिसो थियो। शिशुलाई स्तनपान गराइन्। एकैछिन रुवाइ रोकियो। फेरि क्षणभरमै छोरोको रुवाइ झन्झन् बढ्न थालेपछि इन्दु चौधरी अत्तालिइन्। एरोनलाई मंगलबार बिहानै महाराजगन्जस्थित कान्ति बाल अस्पतालमा भर्ना गरेपछि मात्र उनी ढुक्क भइन्। मध्यरातदेखि रुन थाल्यो। खोकी पनि लागिरह्यो। जति फकाए पनि नफकिने, उनले आँखा मिच्दै भनिन्, रातिका बेला कहाँ लैजाऊँलैजाऊँ भयो। उनका अनुसार सोमबार बिहान खेलिरहेको छोरो साँझ स्याँस्याँ हुन थाल्यो। रातिदेखिको बिसन्चो बिसेक भएन। अस्पताल नलगी सुक्खै भएन। उनीझैं दिनहुँ ६५ प्रतिशत अभिभावक पखाला र निमोनियाबाट पीडित शिशु च्यापेर अस्पताल आउने गरेका छन्। तीमध्ये झन्डै पाँच जनाको अवस्था सिकिस्त देखिने चिकित्सक बताउँछन्। पखाला र निमोनियाका बिरामी आउने क्रम बढेको छ, अस्पतालका निर्देशक डा आरपी बिच्छाले भने। तापक्रममा गिरावट आएकाले चिसो बढेको छ। शिशु र बालबालिका मात्र होइन, अधबैंसे र ज्येष्ठ नागरिकलाई पनि झाडापखाला, निमोनिया र दमले पिरोलिरहेको छ। चिसो मौसममा शिशु स्याहार्न सकस हुने निर्देशक डा बिच्छाले बताए। शुक्रराज ट्रपिकल तथा सरुवा रोग अस्पताल टेकुमा पनि चिसोको समस्याले पीडित बिरामी बढेका छन्। अस्पतालका प्रवक्ता डा अनुप बाँस्तोलाले बहिरंग विभागमा जँचाएर फर्कनेहरू धेरै रहेको बताए। भने, भर्ना हुने किसिमको सिकिस्त बिरामीको संख्या थोरै छ। कान्तिको बहिरंग विभागमा पखाला र निमोनियाका बिरामी बढेका छन्। आपत्कालीन कक्षमा आउने ९० जनामध्ये ४० जना निमोनियाका बिरामी छन्, उनले भने। बहिरंग र आपत्कालीन कक्षमा आएका बिरामीमध्ये ७० प्रतिशत पखाला र निमोनियाका बिरामी रहेको उनले सुनाए। निमोनियापछि संक्रमण बढ्दा पूर्वसचिव शान्तबहादुर श्रेष्ठको ज्यान गएको पल्मोनोलोजी एवं क्रिटिकल केयर मेडिसिन विभागका सहप्राध्यापक डा नीरज बमले बताए। ५६ वर्षीय श्रेष्ठको पुस १० गते उपचारका क्रममा त्रिवि शिक्षण अस्पतालमा निधन भएको थियो। ज्येष्ठ नागरिकमा रोगसँग लड्ने शक्ति ह्रास भइरहेको हुन्छ, उनले भने, यसले गर्दा संक्रमणको जोखिम उच्च हुन्छ। बाल स्वास्थ्य तथा खोप सेवा शाखाका प्रमुख डा झलक शर्मा गौतमका अनुसार रोगसँग लड्ने प्रतिरोधात्मक क्षमता कम भएका बालबालिकालाई पखाला र निमोनियाले सताउँछ। खासगरी, कुपोषित, जन्मदेखि ६ महिनासम्म आमाको दूध राम्रोसँग खान नपाएका, दादुराको संक्रमण भएकामा निमोनिया संक्रमण हुने सम्भावना बढी हुने उनले बताए। नेपालमा तौल नपुगेका बच्चाको प्रतिशत २८८ छ। नवजात शिशु मृत्युदर, शिशु मृत्युदरको जोखिम चिसो समयमै बढी हुने चिकित्सक बताउँछन्। एक वर्षमुनिको शिशुको ज्यान जान बेर लाग्दैन। पाँच वर्षमुनिका बालबालिका पनि जोखिममा हुन्छन्। अभिभावक सजग हुनै पर्छ, उनले भने। जाडोमा रेस्पिरेटरी सेन्सिटियल भाइरस (आरएसभी)ले ब्रोङक्योलाइटिसबाट पीडित हुने बालबालिका धेरै छन्। यो भाइरस संक्रमणले सास फेर्न गाह्रो हुने, बान्ता गर्ने, स्तनपान नगर्नेलगायत लक्षण देखिने डा बिच्छाले बताए। प्रतिहजार जीवित जन्ममा ३३ शिशुको मृत्यु हुने गरेको छ। त्यस्तै नवजात शिशु मृत्युदर प्रतिहजार जीवित जन्ममा २३ जनाको ज्यान जाने गरेको स्वास्थ्य सेवा विभागले जनाएको छ। कसरी चिन्ने ? पातलो दिसा हुने अवस्थालाई पखालाका रूपमा लिइन्छ। तर, विन्टर डायरिया अलि फरक हुन्छ। यो डायरिया हुँदा सुरुमा बान्ता हुन्छ। त्यसपछि पानीजस्तो पखाला लाग्छ। शरीरमा पानीको मात्रा छिट्टै न्यून गराउँछ। त्यो बेला बच्चा रुने, स्तनपान गर्न नचाहने हुन्छ। शरीरमा पानीको मात्रा कमी हुनुअघि नै सम्बन्धित विज्ञ वा चिकित्सकसमक्ष लगिहाल्नुपर्छ, डा बिच्छाले भने, नत्र यसले छिट्टै सिकिस्त पार्छ। शिशुले जे खायो त्यही बान्ता गर्छ। चिसोको समय ब्रोङक्योलाइटिसको संक्रमण उच्च हुन्छ। यसको संक्रमणले फोक्सोमा संक्रमण हुन्छ। बान्ता हुन्छ। छाती घ्वारघ्वार हुन्छ। श्वासप्रश्वास तीव्र गतिमा हुन्छ। स्वास्थ्य तथा जनसंख्या मन्त्रालयका प्रवक्ता महेन्द्र श्रेष्ठका अनुसार चिसो याममा बालबालिका, ज्येष्ठ नागरिक, असहायको जीवन रक्षाका लागि सबै क्षेत्रको सहयोग आवश्यक छ।"
दैलेखका छाउगोठ : २५ वर्षयता १३ जनाको मृत्यु,"दैलेख : चामुण्डा विन्द्रासैनी नगरपालिका६ लैनचौरकी १९ वर्षीया तुलसी शाहीको ०७५ असार २२ मा साँघुरो छाउगोठमा सुतेका बेला सर्पले डस्यो। तुलसीलाई उपचारका लागि अस्पताल लैजानुको साटोे धामीझाँक्रीकहाँ झारफूक गर्दा अकालमा ज्यान गयो। यही नगरपालिकाकी २४ वर्षीया लालसरा विकको पनि ०७५ जेठ ८ गते छाउगोठर्म ज्यान गयो। छाउगोठमा बस्दा भएका मृत्युका यी प्रतिनिधिमूलक घटना मात्र हुन्। यस्तो हुँदा पनि जिल्लामा छाउगोठमा बस्ने चलन अझै हटेको छैन। २५ वर्षयता जिल्लाका १३ जना महिलाको छाउगोठमै ज्यान गएको छ। महिनावारीका बेला छाउगोठमा बस्दा सर्पले डसेर, कठ्यांग्रिएर, निसास्सिएर र बिरामी परेर महिलाहरू छाउगोठमै ज्यान गुमाउन बाध्य छन्। तर अझै छाउपडी प्रथा उन्मूलन हुन सकेको छैन। छाउगोठमुक्त घोषित ठाउँका महिलासमेत छाउगोठमै बसिरहेका छन्। राकम कर्णाली, तिलेपाटा, पिपलकोटलगायत गाउँलाई छाउगोठमुक्त घोषणा गरिएको थियो। तर देवीदेवता र समाजका डरले महिला अझै छाउगोठमै बस्छन्। लैनचौरकी धीर्जा शाहीले जतिसुकै ठुल्ठूला कुरा गरे पनि छाउपडी ज्यूँ का त्यूँ रहेको बताइन्। एक सर्वेक्षणका आधारमा दैलेख जिल्लामा अझै ४ सय छाउगोठ छन्। छाउपडीले विकराल रुप लिन थालेपछि स्थानीय प्रशासनले कडाइ गर्न थालेको छ। ११ वटै स्थानीय तहमा छाउपडी उन्मूलनसम्बन्धी अन्तरक्रिया र छलफल गर्न सुरु गरेको सीडीओ युवराज कट्टेलले बताए। पहिलो चरणमा कानुनी व्यवस्थाबारे समुदायलाई जानकारी दिनेछौं, अटेरी गरेर छाउगोठमै बसिरहे छाउगोठ भत्काउँछौं, उनले भने, छाउगोठ नभएका र भत्काएका स्थानका महिला गोठमै बसेको फेला परे कानुनी कारवाही हुन्छ। यसअघि छाउगोठमा बसेकै कारण अधिकांशले अकालमा ज्यान गुमाउनुपरेकाले अब छाउगोठमा बस्न बाध्य पार्ने घरपरिवारलाई पनि कानुनी दायरामा ल्याउने तयारी भएको सीडीओ कट्टेलले जानकारी दिए।"
दुर्गमको स्कुलमा बस सेवा,"प्यूठान : विद्यालय पुग्न र घर फर्किन सास्ती खेपीरहेका माण्डवी मावि नयाँगाउँ प्यूठानका बालवालिकाको दैनिकी फेरिने भएको छ। बालबालिकालाई आउजाउका लागि विद्यालयले स्कुल बस सञ्चालन गर्न थालेपछि सहज हुने भएको हो। गाउँमा विद्यालय नहुँदा दुईतीन घण्टा पैदल हिडेर ओहोरदोहोर गर्नुपर्ने कलिला बालबालिकाको शिक्षाका लागि बस सेवा प्रभावकारी हुने बिश्वास गरिएको छ। माण्डवी गाउँपालिकाबाट विनियोजित २० लाख र तिहारमा देउसी भैलोबाट जुटेको १० लाख गरी ३० लाख रुपैयाँमा स्कुल बस खरिद गर्न थालिएको हो। विद्यार्थीको कष्टपूर्ण दैनिकी देखेपछि माण्डवी गाउँपालिकाले मंसीर १८ गतेको कार्यपालिका बैठकबाट बजेट विनियोजन गरेको हो। स्थानीय सरकार सञ्चालनमा छ, गाउँपालिका अध्यक्ष श्रीधर रोकामगरले भने, कलिला बालबालिकाको दुःख हेरेर कसरी बस्नु ? शैक्षिक क्षेत्रमा गरिएको लगानीले समग्र गाउँपालिकाको समृद्धिमा मद्दत पुग्ने उनको भनाइ छ। बालबालिकालाई शिक्षामा सहज पहुँच पुयाउन स्कुल बस ल्याउन पहल थालिएको उनले जानकारी दिए। स्कुल बस ल्याउने वर्षौदेखिको पहल यसवर्ष पुरा भएको प्रधानाध्यापक मेघराज पौडेलले बताए। बस नहुँदा बालबालिकाले धेरै दुःख पाएका थिए, उनले भने, गाउँपालिका र अभिभावकको साथले हामी यसपाली सफल भएका छौं। शैक्षिक क्षेत्रको विकासका लागि निर्वाचित जनप्रतिनिधिको सकरात्मक अभ्यासले सिंगो विद्यालय परिवारलाई उत्साहित बनाएको उनले सुनाए। बस नहुँदा थक्लेनी र सिमलचौरका विद्यार्थीले धेरै कष्ट पाएका थिए। त्यस्तै कुमालटार, धाइरेचौर, खलावाङ, मार्सीवाङ, नर्सु, चकचके, देविस्थान र बालीखोलाका बालबालिका घन्टौं पैदल हिडेर आउजाउ गर्दै आएका छन्। थक्लेनी र सिमलचौरका बालबालिकालाई दैनिक २४ किलोमिटर पैदल हिड्नुपर्ने बाध्यता छ। बस सञ्चालनमा आएपछि पैदल हिडेर स्कुल पुग्ने झण्डै चारसय विद्यार्थी लाभान्वित हुने छन्। ४० सिटे बसले विद्यार्थीलाई तीनचार पटक ल्याउने, लैजाने गर्ने बताइएको छ। बस खरिदको सम्पूर्ण जिम्मा विद्यालयलाई दिइएको गाउँपालिका प्रमुख प्रशासकीय अधिकृत शिसिर रिजालले जानकारी गराए। गाउँपालिकाको समपुरकबाट बजेट विनियोजन भएको हो, उनले भने, विद्यालयको योगदानलाई हेरेर बजेट विनियोजनमा प्राथमिकता दिइएको छ। बस खरिद गर्ने विद्यालय व्यवस्थापन समितिको निर्णय, गाउँपालिका र शिक्षा विकास तथा सम्वन्य इकाइको सिफारिसपछि शिक्षा, विज्ञान तथा प्रविधि मन्त्रालयको सचिव स्तरीय बैठकले भन्सार छुटका लागि सिफारिस गर्नुपर्ने प्रावधान छ। विसं २०१६ सालमा स्थापना भएको विद्यालयमा हाल कक्षा १२ सम्म पढाई हुने गरेको छ। हाल यस स्कुलमा ९ सय विद्यार्थी अध्ययनरत छन्। बस सेवा नहुँदा स्कुल आउजाउ गर्न समस्या परेमा बालबालिकाका बारेमा अन्नपूर्ण पोस्टमा समाचार प्रकाशित भएको थियो।"
स्याङ्जामा कमला र प्रिन्सको दोहोरी,"स्याङ्जा : स्याङ्जा महोत्सवमा बालगायिका कमला घिमिरे र बालगायक प्रिन्स लम्सालले दर्शकलाई मनोरञ्जन दिएका छन्। उनीहरूको प्रस्तुतिलाई झनै रोचक बनाउन सफल रहे स्याङ्जाली कलाकार रामजी खाँण र घनश्याम रिजाल। धादिङ घर भएकी १३ वर्षे कमला र स्याङ्जा भीरकोटका १३ वर्षे प्रिन्सको दोहोरो सुन्न लालायित दर्शकलाई उनीहरूले खुसी पारे। नम्र, मिजासिलो, मौलिकपन र सरल भावमा गाइएको गीतबाट महोत्सव अवलोकनकर्ताले भरपुर मनोरञ्जन लिए। कमला आफ्ना बुवासँगै स्टेट चढिन् भने प्रिन्स आमासँगै आएका थिए। रामजी खाँण, सञ्जीव रानालगायतलाई स्वागत गरियो। कमलाले पहिलो पटक रामजी खाँणसँग गीत गाइन्। सरल र मार्मिक भावमा भावना पोख्न जानेकी कमलाको बालप्रतिभा लोभलाग्दो छ। उनले भीरकोटका बालगायक प्रिन्ससँग पनि दोहोरी गाइन्। गाउँदै सबैलाई नचाइन्। सबैलाई सम्बोधन गर्दै आफ्नो परिचय गराइन्। कमलाको स्वरमा रहेको पहिलो दोहोरी गीत र अमृत सापकोटासँग गाएको चिया छानेको गीत बजारमा आएको जानकारी गराउँदै लम्सालसँगै दोहोरी गीत गाइन्। कमला र प्रिन्सले स्याङ्जा महोत्सवमा झन्डै दुई घण्टा गीत गाएर भरपुर मनोरञ्जन गराएका छन्। उनीहरूका गीतसँगसँगै गाउँदै दर्शक नाचेका थिए। पुतलीबजार नगरपालिका१ स्थित मालेबगरमा जारी महोत्सवलाई लक्षित गर्दै पहिलो पटक स्याङ्जा आएकी बालगायिका कमला र स्याङ्जाकै अर्का प्रिन्सलाई सबै जिल्लावासीले अझै अगाडि बढ्न सुझाव दिए। स्याङ्जामा जन्मेका रामजीले पाँच वटा गीत गाए। मोडल करिश्मा ढकाललगायत स्थानीय कलाकारले नृत्य, गायन, रत्यौली प्रदर्शन गरेका थिए। महोत्सव पुस १६ गतेसम्म सञ्चालन हुनेछ।"
लिबिया हिँडेका बंगलादेशी पक्राउ,"काठमाडौं : नेपाललाई ट्रान्जिट बनाएर बंगलादेशीको तेस्रो मुलुक यात्रा शंकास्पद देखिन थालेको छ। नेपाल हुँदै उत्तर अफ्रिकी मुलुक लिबिया छिर्न खोज्ने ६ शंकास्पद बंगलादेशी पक्राउ परेका छन्। शनिबार पक्राउ परेका उनीहरूलाई अध्यागमन विभागको हिरासतमा राखिएको छ। बंगलादेशको बीपी ०९०७३७६ नम्बर राहदानीवाहक समिम हुसेन, ईए ०८३३०३१ नम्बर राहदानीवाहक माहादी हासन, ईबी ०१३४३११ नम्बर राहदानीवाहक सलाम दल्ली, ईई ०२४६२१८ नम्बर राहदानीवाहक आवएद उल्लान विमानस्थलबाट पक्राउ परेका हुन्। त्यसैगरी पक्राउ पर्नेमा बीपी ०१८३४८५ नम्बर राहदानीवाहक जुनासिद मिह र बीएक्स ०२०३७५७ नम्बरको राहदानीवाहक मोबाम्द अलाउद्धिन पनि छन्। उनीहरू पुस ७ गते विमान बंगलादेशबाट नेपाल आएका थिए। बंगलादेशीले नेपालमा आगमन (अनअराइभल) भिसा पाउँछन्। पाँच दिन यहाँ बसेपछि उनीहरू एयर अरेबियाबाट लिबिया जान लागेका थिए। लिबिया द्वन्द्वग्रस्त मुलुक हो। त्यहाँ रोजगारीको सम्भावना न्यून छ। आतंकवादी संगठन आईएसआईएसले प्रभाव जमाउँदै आएको लिबियामा अमेरिकाले पटकपटक आक्रमण गरेको थियो। लिबियाको अर्थतन्त्र जर्जर छ। लिबियाजस्तो द्वन्द्वग्रस्त मुलुकमा बंगलादेशी नेपालको बाटो किन जान चाहन्छन् भन्ने अनुसन्धानको विषय बनेको छ। पूर्वडीआईजी हेमन्त मल्ल ठकुरीले मानव तस्करको सञ्जालले नेपालको बाटो हुँदै उनीहरूलाई युरोप छिराउन लिबिया लैजान लागेको हुन सक्ने बताए। युरोप छिराउन तस्करले विगतमा नेपालीलाई पनि लिबिया पुयाएको दृष्टान्त उनले दिए। केही बंगलादेशी अन्तर्राष्ट्रिय आतंककारी संगठनमा आबद्ध भएका घटना पनि छन्, उनले भने, त्यसैले अहिले पक्राउ परेका बंगलादेशीबारे विभिन्न पाटोबाट अनुसन्धान गर्नुपर्ने देखिन्छ। पाँच दिनसम्म उनीहरू काठमाडौंमा बसेर के गरे र ककसलाई भेटे भन्ने अनुसन्धानको विषय बनेको छ। एयर अरेबियाका अधिकारीले बिनासोधखोज उनीहरूलाई बोर्डिङ पास दिएको स्रोतले बताएको छ। प्रस्थान अनुमति लिन अध्यागमन पुगेका उनीहरूलाई अध्यागमन कर्मचारीले शंकास्पद भन्दै रोकेका थिए। बंगलादेशीले त्रिभुवन अन्तर्राष्ट्रिय विमानस्थललाई ट्रान्जिट बनाई तेस्रो मुलुक छिर्ने गरेको खुलेपछि उनीहरूलाई शंकास्पद सूचीमा राखिएको हो। विमानस्थल अध्यागमन कार्यालयले तत्काल पक्राउ गरी उनीहरूलाई थप अनुसन्धानका लागि कालिकास्थानस्थित अध्यागमन विभागमा पठाइदिए। विमानस्थलस्थित अध्यागमन प्रमुख दीर्घनारायण पौडेलले नेपाल हुँदै तेस्रो मुलुक जान नपाउने भएकाले पक्राउ गरिएको बताए। उनले भने, यात्रा शंकास्पद देखिएकाले पक्राउ गरेका हौं। उनीहरूसँग नेपालस्थित बंगलादेशको दूतावासबाट जारी पत्रसमेत नभएको उनले बताए। विभागले थप अनुसन्धान गरिरहेको छ। नेपाल र बंगलादेशमा सक्रिय तस्करले बंगलादेशीलाई काठमाडौंसम्म ल्याउने गरेका छन्। अहिले पक्राउ परेका बंगलादेशीलाई समेत कुनै गिरोहले नेपाल हुँदै लिबिया जान सुझाएको हुन सक्ने अध्यागमन अधिकारीले बताएका छन्।"
सामाजिक सञ्जालबाट दलाल सक्रिय,"काठमाडौं : नुवाकोटकी १५ वर्षीया रीता (नाम परिवर्तन) बालाजुमा अरूको घरमा भाँडा माझ्ने काम गर्थिन् । भारतको चप्पल कारखानामा काम लगाइदिने भनेर काकाकाकीले लिएर गए । रीतालाई गाडी चढ्दा बान्ता हुने भएकाले काकाले औषधि दिए । त्यो खाएपछि उनले आफूलाई मुम्बईको कोठीमा पुयाएको मात्र थाहा पाइन् । उनलाई नेपाली भाषा राम्ररी बोल्न पनि आउँदैनथ्यो । कोठीमा उनी न अरूको कुरा बुझ्थिन् न त आफ्ना बुझाउन सक्थिन् । कोठीमा आउने नेपालीसँग बोल्न जानिनन् । उनले कोठीकै अरू साथीसँग नेपाली सिकिन्, सहयोग माग्न सक्ने भइन् । उमेर सानै भएकाले त्यहाँ युवती बनाउन हर्माेनको सुई लगाइदिए । उनले फरकफरक कोठीमा सात वर्ष बिताइन् । उनलाई कोठीसम्म पुयाउने काकाकाकी पुर्पक्षका लागि थुनामा छन् । नुवाकोटकै बनिता (नाम परिवर्तन)ले फेसबुकमा एक अपरिचित युवकसँग कुरा गर्न थालिन् । उही युवकसँग विवाह गर्न मन लाग्यो । एकदिन दुवैले भेट्ने योजना बनाए । प्रत्यक्ष देखादेखपछि केटाले विवाह गर्ने प्रस्ताव राखे । बनिताले भागेर विवाह गरिन् । केटाले आफ्नो घर झापा लैजाने भनेर उनलाई कोठीमा पुयाए । यी दुवै युवती माइती नेपालको आ श्रयमा छन् । उनीहरू स्यानिटरी प्याड बनाउने तालिम लिइरहेका छन् । मानव बेचबिखन तथा ओसारपसारका घटनाले नयाँ रूप लिन थालेको माइती नेपालले जनाएको छ । संस्थाले मंगलबार गरेको पत्रकार सम्मेलनमा भारतका विभिन्न कोठीमा यौनशोषणका लागि नेपाली किशोरीको बेचबिखन हुने गरेकोमा घर तथा अपार्टमेन्ट भाडामा लिई यौन व्यवसाय गर्ने प्रवृत्ति देखापरेको माइती नेपालका अध्यक्ष विश्वराम खड्काले बताए । उनका अनुसार सामाजिक सञ्जाल दुरुपयोग गरी दलालले सम्पर्क संयन्त्रलाई सहज बनाएका छन् । नेपाल पनि मानब बेचबिखनको ट्रान्जिट बनेको उनले बताए । संस्थाले सन् २०१९ भरिमा नेपालभारत सिमानाबाट २ हजार ४ सय ८५ जनालाई उद्धार गरेको छ । बेचबिखनमा परी श्रम तथा यौनशोषणमा रहेका ३ सय २२ जनालाई भारतबाट, १६ जनालाई खाडीबाट, आन्तरिक बेचबिखनबाट ४४ जनालाई उद्धार गरिएको उनले बताए । खोजतलास तथा उद्धारका लागि १ हजार ८ सय ६७ निवेदन परेका थिए । त्यसमध्ये ४ सय ३५ जनालाई संस्थाले फेला पारेको छ । ४८ वटा मानव बेचबिखन र १ सय ३६ वटा जबरजस्ती करणीका मुद्दामा पीडित प्रभावितलाई कानुनी सेवा संरक्षण प्रदान गरिएको छ । जसमध्ये १ सय २० वटा मुद्दा दर्ता गरिएको संस्थाले जनाएको छ । ३ सय ३३ वटा घरेलु हिंसाका मुद्दामा १ सय २० वटा छलफलका माध्यमले समाधान गरिएको छ ।"
