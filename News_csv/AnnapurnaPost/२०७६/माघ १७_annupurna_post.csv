शीर्षक,विवरण
"आयातीत होइन, स्वदेशी बिजुली","अबको केही वर्षमै नेपाल आफ्ना छिमेकी देश विशेषगरी भारत र बंगलादेशलाई बर्खायाममा बिजुली निर्यात गर्न सक्ने हैसियत राख्दैछ । यसका लागि द्विपक्षीय छलफल र बहस नभएका होइनन्, तर व्यवहारतः कार्यान्वयनमा अझै स्पष्ट मार्गचित्र प्रकट भएको छैन । बंगलादेशमा बिजुली निर्यात गर्ने नेपालको चाहना पनि भारतीय सहयोगविना सम्भव देखिँदैन । नेपालले वर्षौँदेखि भारतीय ऊर्जा बजारसम्मको पहुँच स्थापित गर्न प्रयत्न नगरेको होइन । नेपालको यो प्रयत्नमा भारत त्यति सकारात्मक देखिएको छैन । बरु पेट्रोलियम र ग्यास पाइपलाइन निर्माण गरेर नेपाललाई यी दुवै आयातीत इन्धनको सहज आपूर्ति मा जोड दिँदै आएको छ । सीमापार प्रसारण लाइन र पेट्रोलियम पाइपलाइन निर्माण भइसकेका छन् । यी दुवैबाट बिजुली र पेट्रोल आयात हुँदै आएको छ । अब भारतले नेपाललाई ग्यास पनि यही तवर (पाइपलाइन) बाटै पठाउन खोज्दै छ । ग्यास पनि यसरी आउन थालेपछि हामी पूर्णरूपमा आयातीत ऊर्जामा निर्भर हुनेछौं । आईओसीकै पहलमा भारतको मोतीहारीदेखि नेपालको लोथर (चितवन) सम्म ९८ किलोमिटर ग्यास पाइपलाइन बनाउन संयुक्त सर्भेसमेत भइसकेको थियो । यसरी ग्यास, पेट्रोल र बिजुली भारतबाट मात्रै आयात हुन्छ, तर निर्यात हुन्न । तर प्रधानमन्त्री केपी ओलीको सुझबुझपूर्ण र दूरदर्शी दृष्टिकोणका कारण यो ग्यास पाइपलाइनसम्बन्धी परियोजना स्थगित भएको छ । यो स्वागतयोग्य छ । केही दिनअघि भारतको नयाँदिल्लीमा सम्पन्न नेपालभारत पेट्रोलियम तथा प्राकृतिक ग्यास संयुक्त कार्यदल पहिलो बैठकले ग्यास पाइपलाइन निर्माणसम्बन्धी प्रस्ताव पारित गराउने योजना थियो । तर प्रधानमन्त्रीले उक्त बैठकको कार्यसूचीबाटै ग्यास पाइपलाइनसम्बन्धी एजेन्डा हटाउन लगाएर नेपाललाई जलविद्युत्मा स्वनिर्भर बनाउन लागिपरेको प्रस्ट भयो । मुलुकलाई जलविद्युत्मा स्वनिर्भर बनाउने प्रधानमन्त्रीको यो सपना त्यतिबेला साकार हुन्छ, जतिबेला ऊर्जामन्त्रीले २५० मेगावाटका पाँचवटा अर्धजलाशययुक्त (पीआरओआर) आयोजनासम्बन्धी नीतिगत निर्णय गर्छन् । विद्युत् प्राधिकरणले स्वपुँजीमा १७ प्रतिशतभन्दा बढी प्रतिफल (आरओई) नपाइने नियम एकाएक ल्यायो । यस्तो नियम ल्याउनुको उद्देश्य थियो भारतीय बिजुलीको निरन्तर आयात र स्वदेशी लगानीलाई निषेध । तर अरू आयोजनालाई भने यो नियमबाट मुक्त गरियो संशोधन गरेर । ती पाँच आयोजना त्यत्तिकै अडकिएका छन् । यो अवस्थाले प्रधानमन्त्रीको सोच एकातिर छ भने ऊर्जामन्त्रीको कार्यशैली अर्कातिर । राज्यले जलाशययुक्तमा लगानी गर्न नसकेकै कारण निजी क्षेत्रलाई आकर्षित गर्ने प्रयास गरेको छ । त्यसनिम्ति आएका निजी क्षेत्रलाई परेका समस्या राज्यले समाधान गरिदिनुपर्छ । उचित प्रतिफलविना निजी क्षेत्र आउँदैन । हामीलाई चाहिएको हिउँदे बिजुली हो । राष्ट्रको आवश्यकता उल्लेखनीय रूपमा सम्बोधन गर्ने गरी आउन लागेका आयोजनालाई अघि बढ्न नदिनु भनेको प्रधानमन्त्रीको समृद्ध नेपाल अभियानलाई असफल तुल्याउनु हो । हरेक महिना १६ अर्ब रुपैयाँको पेट्रोलियम आयात गर्ने नेपालले आयातीत ऊर्जालाई तत्कालै पूर्णरूपमा विस्थापन गर्न सक्दैन । तर राज्यको ध्यान यसमा केन्द्रित भयो, निजी क्षेत्रले भोगेका समस्या छिट्टै समाधान भयो भने कालान्तरमा ऊर्जामाथिको निर्भरतामा निकै कमी आउनेछ । ऊर्जाको सुनिश्चितता राष्ट्रिय सुरक्षासित जोडिएको विषय हो । ऊर्जा आयातमा गर्ने खर्चले देशमा अन्य कलकारखाना स्थापना, पूर्वाधार निर्माणमा लगानी गर्न सकिन्छ, जसले रोजगार सिर्जना, सरकारलाई प्राप्त हुने कर र यसको दायरा वृद्धि भई अर्थतन्त्र गतिशील र बलियो हुन्छ । ऊर्जामन्त्रीले बाटो बिराएका हुन् भने आत्मसमीक्षा गर्नुपर्छ । उनको नियत नेपाली लगानीलाई आउनै नदिने हो भने प्रधानमन्त्रीले पुनर्विचार गर्नुपर्छ । किनभने देशनिम्ति सबै प्रवद्र्धक र आयोजना बराबर हुन् । कसैलाई लाखापाखा गर्न मिल्दैन । नीतिनियम सबैमा समानरूपले लागू हुनुपर्छ । तसर्थ प्रधानमन्त्रीको स्वदेशी ऊर्जा उत्पादन र खपत बढाउने अभियानमा सबैलाई साथ दिनुपर्छ । साथ दिन नसक्नेमाथि प्रधानमन्त्री स्वयंले हस्तक्षेप गर्नुपर्छ, जसरी उनले ग्यासको पाइपलाइन चाहिँदैन भनेर हटाए ।"
त्रिवि शिक्षण अस्पताल पोखराको शिलान्यास,"पोखरा : त्रिभुवन विश्वविद्यालय चिकित्सा शास्त्र अध्ययन संस्थान नर्सिङ क्याम्पस पोखराले आफ्नै शिक्षण अस्पताल निर्माण कार्य सुरु गरेको छ। त्रिवि शिक्षण अस्पताल पोखराको बिहीबार गण्डकी प्रदेशका अर्थमन्त्री किरण गुरुङले शिलान्यास गरेका हुन्। पोखरा १२ रामघाटमा रहेको नर्सिङ क्याम्पसले पहिलो चरणमा ३ सय शैड्ढयाको शिक्षण अस्पताल निर्माण गर्ने गरी निर्माण कार्य अघि बढाएको नर्सिङ क्याम्पस पोखराकी क्याम्पस प्रमुख नीता ताम्राकारले जानकारी दिइन्। ५ वर्षमा ३ सय शैड्ढयाको अस्पतालको भवन तयार हुने गरी पहिलो चरणमा गण्डकी प्रदेश सरकारले सिड मनिको रूपमा उपलब्ध गराएको १ करोड रुपैयाँबाट निर्माणको काम अघि बढेको क्याम्पस प्रमुख ताम्राकारले जानकारी दिइन्। अस्पताल ५ सय शैड्ढयासम्म हुने गरी निर्माण प्रक्रिया अघि बढेको हो। नेपाल सरकार, गण्डकी प्रदेश सरकार, त्रिभुवन विश्वविद्यालय लगायतबाट आवश्यक सहयोग जुटाएर शिक्षण अस्पताल निर्माण गर्ने गरी अस्पतालको शिलान्यास भएको उनले बताइन्। पोखरा नर्सिङ क्याम्पसको भवनदेखि पश्चिमतर्फको ३५ रोपनी १२ आना क्षेत्र फलको जग्गामध्ये २३ रोपनी १२ आना जग्गामा क्याम्पस सञ्चालन भएको ३६ वर्षपछि शिक्षण अस्पताल निर्माण प्रक्रिया अघि बढेको हो। नर्सिङ क्याम्पस भएको क्षेत्रमा क्याप्सको ९८ रोपनी जग्गा छ। अहिले यस क्याम्पसका विद्यार्थी पश्चिमाञ्चल स्वास्थ्य विज्ञान प्रतिस्ठान पोखरामा अभ्यास शिक्षणकाका लागि जाने गर्दछन्। क्याप्पसको आफ्नै शिक्षण अस्पताल हुनुपर्ने भएकोले पनि अस्पताल निर्माणको काम सुरु भएको उनले बताइन्। नर्सिङ क्याम्पसमा अहिले विभिन्न तहमा गरी २ सय ३८ विद्यार्थी अध्ययनरत छन्। शिक्षण अस्पतालको भवन निर्माणको लागत एक अर्ब २१ करोड लाग्ने अनुमान गरिएको छ। शिलान्यास कार्यक्रमलाई सम्बोधन गर्दै गण्डकी प्रदेशका अर्थमन्त्री किरण गुरुङले गण्डकी प्रदेशले गुणस्तरीय स्वास्थ्यका लागि शिक्षण अस्पताल निर्माणमा नेतृत्व र समन्वय गर्ने बताए। अस्पताल निर्माणका लागि आवश्यक स्रोत गण्डकी प्रदेश सरकारले छलफल गरेर निकास निकाल्ने पनि उनले सुनाए। सिड मनिको रुपमा एक करोड प्रदेश सरकारले उपलब्ध गराएको पनि उनले जानकारी दिए।"
ठूला बैंकभन्दा लघुवित्तका ऋणी दोब्बर,"काठमाडौं : नेपाल राष्ट्र बैंकले मुलुकभरका ८९ वटा लघुवित्त वित्तीय संस्थाले २७ लाख ५५ हजार ४ सय २५ जनालाई ऋण प्रवाह गरेको तथ्यांक सार्वजनिक गरेको छ। यो वाणिज्य बैंक, विकास बैंक र वित्त कम्पनीको कुल ऋणीको करिब दोब्बर संख्या हो। राष्ट्र बैंकले नै केही साताअघि सार्वजनिक गरेको नेपालमा वित्तीय पहुँचको स्थिति सम्बन्धी प्रतिवेदनले ठूला बैंक र वित्तीय संस्थामा करिब १४ लाख ४० हजार निक्षेप खाता रहेको उल्लेख छ। यसले कर्जामा पहुँच स्थापित गर्ने काममा ठूला संस्थाभन्दा लघुवित्त कम्पनीले अत्यधिक सहयोग गरेको देखाउँछ। निक्षेपकर्ताले भने ठूला बैंक तथा वित्तीय संस्थालाई नै बढी विश्वास गर्ने गरेको देखिएको छ। वाणिज्य बैंक, विकास बैंक र वित्त कम्पनीमा करिब १ करोड ८० लाख मानिसको निक्षेप खाता छ। लघुवित्तले भने ४४ लाख ३३ हजार ५ सय ४० जनासँग बचत संकलन गरेका छन्। यस आधारमा ठूला बैंक वित्तीय संख्याको कुल ग्राहकको एक चौथाई जनसंख्यामा लघुवित्तको पहुँच स्थापित भएको देखिएको छ। बिहीबार राष्ट्र बैंकले सार्वजनिक गरेको तथ्यांकअनुसार लघुवित्त संस्थाले हालसम्म ९१ अर्ब ४५ करोड ५६ लाख रुपैयाँ बचत संकलन गरेका छन्। यस्तै, हालसम्म लघुवित्त कम्पनीले ११ खर्ब ८४ अर्बभन्दा धेरै कर्जा वितरण गरिसकेको उल्लेख छ। त्यसमध्ये २ खर्ब ४४ अर्ब ३७ करोड रुपैयाँ कर्जा उठ्न बाँकी रहेको राष्ट्र बैंकले बताएको छ। यो रकम गएको असोज मसान्तमै वाणिज्य बैंकले स्वदेशी मुद्रामा प्रवाह गरेको कर्जाको १० प्रतिशत हो। वाणिज्य बैंकले २५ खर्ब ४७ अर्ब कर्जा प्रवाह गरेको नेपाल बैंकर्स संघले बताएको छ। लघुवित्त वित्तीय संस्थाले बिना धितो दिइने लघु व्यवसाय कर्जामा ६५ प्रतिशत ऋण परिचालन गरेका छन्। धितोमा आधारित लघुउद्यम कर्जामा १५ प्रतिशत र अरु किसिमका कर्जामा २० प्रतिशत लगानी गरेका छन्। ७७ वटै जिल्लामा सेवा पुर्याएका लघुवित्त कम्पनीले ३ हजार ६ सय ९१ शाखा, २ लाख ८६ हजार ५सय २४ सेवा केन्द्र र ९ लाख ६१ हजार समूहमार्फत ४४ लाख ६१ हजार ९ सय १४ जनालाई संगठित गरेको राष्ट्र बैंकले बताएको छ। उक्त प्रतिवेदनले लघुवित्त कम्पनीले १८ हजार ३ सय ७९ जनालाई रोजगारी दिएका छन्।"
प्रधानमन्त्रीकै निर्देशन अपव्याख्या,"काठमाडौं : बजेटको पहिलो चौमासिक समीक्षामा प्रधानमन्त्रीले दिएको निर्देशनलाई अर्थ मन्त्रालयले फरक व्यख्या गरेको छ। चालु आवको सुरु चार महिनाको बजेट कार्यान्वयन अवस्थाप्रति असन्तुष्टि जनाउँदै प्रधानमन्त्री केपी ओलीले दोस्रो चौमासिकसम्म ५० प्रतिशत पुँजीगत खर्च गर्न निर्देशन दिएका थिए। तर, हालै अर्थ मन्त्रालयले आन्तरिक अर्धवार्षिक समीक्षाको दस्तावेजमा निर्देशनको फरक व्याख्या गरेको छ। अर्थ मन्त्रालयले फागुनसम्म कुल बजेटको ५० प्रतिशत खर्च गर्नुपर्ने निर्देशन रहेको भन्ने व्यहोरा उल्लेख छ। तर प्रधानमन्त्रीले दोस्रो चौमासिकमा विकास खर्च नै ५० प्रतिशत पुर्याउन निर्देशन दिएका थिए। सरकारको ६ महिनाको पुँजीगत खर्च पोहोरभन्दा कम भएपछि उसले प्रधानमन्त्रीको निर्देशनलाई नै अपव्याख्या गरेको छ। प्रधानमन्त्री कार्यालयले दिएको निर्देशनलाई आधार मान्ने हो भने फागुनसम्म दुई खर्ब चार अर्ब रुपैयाँ पुँजीगत खर्च गरिसकेको हुनुपर्नेछ। तर, यो अनुपातमा खर्चको रफ्तार बढेको छैन। बरु गत वर्षभन्दा यो वर्षको पुँजीगत खर्च गर्ने क्षमता कमजोर देखिएको छ। प्रधानमन्त्रीले फागुनसम्म ५० प्रतिशत पुँजीगत खर्च गर्न निर्देशन दिएका थिए। अर्थले निर्देशनलाई तोडमोड गरी कुल बजेट खर्च ५० प्रतिशत पुर्याउने व्याख्या गरेको छ। यता अर्थ मन्त्रालयले सम्प्रेषण गरेको व्याख्यालाई आधार मान्ने हो भने ५० प्रतिशत बजेट खर्च पुर्याउन पुँजीगत खर्च बढाउनुपर्ने बाध्यता सरकारलाई छैन। चालु खर्च र वैदेशिक ऋण भुक्तानी बढाएकै भरमा पनि पुग्ने देखिन्छ। अर्थ मन्त्रालयले पुँजीगत खर्च बढाउन पहल पर्नेभन्दा पनि प्रधानमन्त्रीको निर्देशनलाई नै अपव्याख्या गरेको छ। अर्थ मन्त्रालयको आन्तरिक समीक्षामा अर्थमन्त्री डायुवराज खतिवडाको भनाइ उधृत गर्दै भनिएको छ, वैदेशिक सहायतामा सञ्चालित आयोजनाको शोधभर्ना लिनबाँकी रकम यथासिघ्र लिने, तथा अहिलेसम्म खर्च भएका आयोजनाको भुक्तानी शीघ्र गर्न निर्देशन दिएको उल्लेख छ। गत आर्थिक वर्षको फागुनसम्म सरकारको कुल खर्च ४१ प्रतिशत थियो। अर्धवार्षिक संशोधित अनुमानित बजेटको तुलनामा यो ४५ प्रतिशत थियो। गत आवमा फागुनसम्मको पुँजीगत खर्च ३३५८ प्रतिशत थियो। यसपालि प्रधामन्त्रीको निर्देशन कार्यान्वयन गर्न सरकारलाई चुनौती थपिएको छ। विगतमा जस्तै अर्धवार्षिक बजेट समीक्षामार्फत बजेटको लक्ष्य घटाए मात्रै कुल खर्च ५० प्रतिशत देखाउन मिल्ने भएकाले निर्देशनको तोडमोड व्याख्या गरिएको आँकलन गर्न सकिन्छ।"
बिकेन वैदेशिक रोजगार बचतपत्र,"काठमाडौं : सरकारले आन्तरिक ऋण उठाउँदा वैदेशिक रोजगारीको आम्दानी (रेमिट्यान्स)लाई उत्पादनमूलक क्षेत्रमा लगानी गर्न ल्याएको वैदेशिक रोजगार बचतपत्र योजना असफल भएको छ। १० वर्षको अवधिमा जारी भएको रकमको ५ प्रतिशत मात्रै बचतपत्र बिक्री भएको छ। राष्ट्र बैंकले हालसम्म करिब ११ अर्ब ६९ करोड रुपैयाँ बराबरको वैदेशिक रोजगार बचतपत्र जारी गरिसकेको छ। त्यसमध्ये करिब ५८ करोड रुपैयाँ बराबरको मात्रै बिक्री भएको छ। वैदेशिक रोजगारीमा गएका श्रमिकलाई लक्ष्य गरी सरकारले २०६७ सालदेखि वैदेशिक रोजगार बचतपत्र जारी गर्दै आएको छ। यसको अत्यन्त न्यून हिस्सा मात्र बिक्री हुने गरेको छ। वैदेशिक रोजगार बचतपत्र बिक्रीको १० वर्षको प्रवृत्ति हेर्दा २०७० सालदेखि २०७३ सालसम्म सामान्य सुधार भएको देखिन्छ। पछिल्ला वर्ष पुनः जारी गर्दाकै अवस्थामा जस्तो नगण्यमात्र बिक्री हुन्छ। वैदेशिक रोजगार बचतपत्रले वैदेशिक रोजगारीमा जानेलाई आकर्षित गर्न सकेको छैन। राष्ट्र बैंकले चालु आर्थिक वर्षको मौद्रिक नीतिमा वैदेशिक रोजगार बचतपत्र र नागरिक बचतपत्रको बिक्री वर्षैभरी खुला गर्ने घोषणा गरेको थियो। तर एक वर्षे बिक्री अवधिको वैदेशिक रोजगार बचतपत्र निष्काशन भएको छैन। १० वर्षको अवधिमा जारी भएको रकमको ५ प्रतिशत मात्रै बचतपत्र बिक्री भएको छ। राष्ट्र बैंकका प्रवक्ता डा गुणाकर भट्टले मौद्रिक नीति अनुरुप नै यस वर्ष दुईचोटि बिक्री खुला गरिएको बताए। ऋण आवश्यकता नभएको अवस्थामा पनि बचतपत्र निष्काशनलाई प्राथमिकता दिएका छौं, उनले भने, वैदेशिक रोजगार बचतपत्र निष्काशन गर्न अन्य ऋणपत्र निष्काशनमा जस्तो स्वीकृति लिनु पर्दैन। सरकारले रेमिट्यान्स आप्रवाहलाई राष्ट्रिय प्राथमिकता क्षेत्रमा परिचालन गर्न तथा रेमिट्यान्स भिœयाउँदा औपचारिक माध्यमको प्रयोगलाई बढावा दिन भन्दै राष्ट्र बैंकले चालु आर्थिक वर्षको मौद्रिक नीतिमा वैदेशिक रोजगार बचतपत्र बिक्री वर्षैभरी खुला गर्ने घोषणा गरेको थियो। राष्ट्र बैंकले पुस महिनामा २० करोड रुपैयाँ बराबरको वैदेशिक रोजगार बचतपत्र जारी गरेको थियो। तर १९ लाख २० हजार रुपैयाँ बराबरको मात्रै बचतपत्र बिक्री भएको राष्ट्र बैंकले जनाएको छ। पछिल्लो समय राष्ट्र बैंकले माघदेखि चैत्रसम्मका लागि ४० करोडको बचतपत्र बिक्री खुला गरी लगानी गर्न आह्वान गरेको छ। माघ २७, फागुन २८ र चैत्र २७ गते वैदेशिक रोजगार बचतपत्र निष्काशन हुनेछ। पहिलो वर्ष एक अर्ब रुपैयाँको बचतपत्र निष्कासन गरेकोमा ४० लाख रुपैयाँको मात्रै बिक्री भएको थियो। त्यसयता केही वर्ष बचतपत्रको बिक्रीमा केही उत्साह देखिए पनि पछिल्लो समय पुनः सुस्त देखिएको हो। बचतपत्रले सेयरमा लगानी गरेजस्तो लाभ नदिने र वार्षिक १० प्रतिशतमात्र ब्याज हुने भएकाले युवाको आकर्षण कम देखिएको अर्थशास्त्री बताउँछन्। राष्ट्र बैंकका प्रवक्ता भट्ट भने बचतपत्रको बिक्री बढाउन श्रम स्वीकृति दिने क्रममा श्रमिकलाई बचतपत्रमा लगानी गर्दाका फाइदाबारे जानकारी दिन आवश्यक भएको बताउँछन्। अब प्रदेश सरकारसँग समन्वय गरेर परियोजनामा लगानी गर्न सकिनेगरी समन्वय गर्दैछौं, उनले भने। आठ खर्ब रुपैयाँ रेमिट्यान्स भित्रिँदा दुई खर्ब रुपैयाँ रेमिट्यान्स बचतपत्रमार्फत परिचालन गर्न सक्नुपर्ने अधिकारी बताउँछन्। राष्ट्र बैंकले १० वर्षदेखि जारी गर्दै आएको वैदेशिक रोजगार बचतपत्रका सम्बन्धमा वैदेशिक रोजगारमा जाने र तिनका परिवारमा जानकारी पुर्याउन सचेतना कार्यक्रमसमेत आवश्यक देखिन्छ। धेरैजसो परिवारले भने प्राप्त रेमिट्यान्स दैनिक आवश्यकता परिपू्र्तिमै खर्च हुने भएकाले बचत र लगानी गर्न नसकेको विश्लेषक बताउँछन्। आप्रवासन र वैदेशिक रोजगार मामिलाका जानकार डागणेश गुरुङले बचतपत्रको डिजाइन नमिलेका कारण आकर्षण नदेखिएको बताए। खाडी तथा मलेसियामा रहेका नेपाली राजदूतावास, गैरआवसीय नेपाली संघ, रेमिट्यान्स कम्पनीसँग सहकार्य गरेको भए बचतपत्र बिक्री वृद्धि हुन सक्ने उनको भनाइ छ। निश्चित वर्षपछि परिपक्व भएर रकम ब्याजसहित फिर्ता पाउनेभन्दा पनि परियोजनामा सेयर लाभ पाउनेगरी बिक्री गर्ने प्रावधान ल्याए श्रमिकले खर्च कटाएर भए पनि सेयरका खरिद गर्ने गुरुङको दाबी छ। उनले विदेश जानुअघि अभिमुखीकरण र समयमै बचतपत्रबारे जानकारी गराउन पनि आवश्यक भएकोमा जोड दिए। राष्ट्र बैंकको पछिल्लो अध्ययनअनुसार एक प्रतिशत रेमिट्यान्स मात्रै उत्पादनशील क्षेत्रमा उपयोग हुने गरेको छ। मुलुक भित्रिएको रेमिट्यान्समध्ये अधिंकाश रकम उपभोगमै सकिन्छ। वैदेशिक रोजगारीमा जाने अधिकांशले जीवनस्तर सुधार्न खर्च गर्नुका साथै घरजग्गा जोड्ने गर्छन्। रेमिट्यान्सको ठूलो हिस्सा शिक्षा, स्वास्थ्य, जग्गा, जमिन खरिद र आवास निर्माणमा खर्च हुने गरेको छ।"
पोखरामा सुरु भयो फाइबर टू द होम सेवा,"पोखरा : पर्यटकीय सहर पोखरामा दूरसञ्चार सेवाप्रदायक कम्पनी नेपाल टेलिकमले अप्टिकल फाइबरमा आधारित फाइबर टू द होम सेवा सुरु गरेको छ। परम्परागत कपर केबलमा आधारित ल्यान्डलाइन टेलिफोन सेवालाई विस्थापित गर्दै अप्टिकल फाइबरमा आधारित उच्च गतिको इन्टरनेटसहित भ्वाइस टेलिफोन सेवा बिहीबारदेखि पोखरामा विस्तार सुरु भएको नेपाल टेलिकम पोखरा प्रमुख सुरेन्द्रमान सिंहले जानकारी दिए। पहिलो चरणमा पार्दी एक्सजेन्जबाट वितरण भएका ३ हजार लाइन अप्टिकल फाइबरमा आधारित फाइबर टू द होम सेवामा परिणत गरिने उनले जानकारी दिए। पोखराको लेकसाइडपछि क्रमशः रानीपौवा, महेन्द्रपुल, शिशुवा, हेमजा, दमौलीबाट वितरित लाइन रुपान्तरण गरिने उनले जानकारी दिए। नेपाल टेलिकमले फाइबर टू द होम सेवामा इन्टरनेट, भ्वाइस टेलिफोन सेवाका साथै टेलिभिजन सेवा पनि उपलब्ध गराउने नेपाल टेलिकम गण्डकी प्रदेश प्रमुख सूर्यनारायण मालाकारले जानकारी दिए। नेपाल सरकारको देशभरका प्रमुख सहरलाई स्मार्ट सिटीको रूपमा विकास गर्ने उद्देश्यमा पनि यो सेवाले तीन वटा तारको साटोमा एउटै फाइबर केबलबाट तीनवटा सेवा उपलब्ध हुने हुँदा सहयोगी हुने उनले बताए। फाइबर अन्डरग्राउड गरिएको हुँदा स्मार्ट सिटीका लागि यो कार्यक्रम सहयोगी हुनेछ। फाइबर केबलबाट ग्राहकले उच्च गुणस्तरको २ लाइन भ्वाइस टेलिफोन सेवा, ५५ एमबीपएएससम्मको उच्च गतिको इन्टरनेट सेवा तथा आईपी टीभी सेवा उपभोग गर्न सक्ने नेपाल टेलिकमका नायक प्रबन्ध निर्देशक प्रमोद परमारले जानकारी दिए। यो सेवा नेपालभर विस्तार गर्न लागिएको उनले जानकारी दिए। यो सेवा कम मूल्यमा गुणस्तरीय हुने उनले सुनाए। तीव्र गतिको डाटा तथा भ्वास सेवा प्रदान गर्न कम्पनीले फाइबर टू द होम सेवा सुरु गरेको उनले बताए। पोखरामा बिहीबार अग्रज पर्यटन व्यवसायी गणेशबहादुर भट्टराईलाई पहिलो सेवा उपलब्ध गराई सेवा सुरु भएको हो। फाइबर टू द होम तीव्र गतिको इन्टरनेट सेवा दिने एनजीएन प्रविधिमा आधारित टेक्नोलोजी हो। अप्टिकल फाइबरको निहित गुणका कारण सेवाको गुणस्तर राम्रो हुने र सेवा प्रभावकारी रहने नेपाल टेलिकमले जनाएको छ। एउटै लिंकबाट तीव्र गतिको इन्टरनेट चलाउन सकिने भ्वाइस सेवा र टीभी पनि हेर्न सकिने प्रविधि भएकाले यो सेवा प्रभावकारी हुने नेपाल टेलिकमले बताएको छ।"
२० वर्षपछि पुनर्स्थापना भयो बैंक,"प्युठान : स्वर्गद्वारी नगरपालिकामा २० वर्षपछि बैंक पुनःस्थापना भएपछि स्थानीय बासिन्दा उत्साहित भएका छन्। सरकारी स्वामित्वको नेपाल बैंक लिमिटेड नहुँदा यस क्षेत्रका स्थानीय सदरमुकाम खलंगा र बिजुवार धाउनुपर्ने बाध्यता थियो। पुसदेखि बैंक घरदैलोमै सञ्चालनमा आएपछि स्थानीयलाई सहजता आएको हो। गुमेको बैंक फेरि आउला भन्ने सोचेका थिएनौं,भिंगृका स्थानीय व्यवसायी बद्रीप्रसाद श्रेष्ठले भने, फेरि स्थापना भएपछि खुसी लागेको छ। सरकारी बैंकबाट सस्तो ब्याजदरमा ऋण लिन सकिने र सरकारले बैंकिङ क्षेत्रमा दिने सेवा सुविधाको बारेमा जानकारी लिन धेरै सहजता आएको सुनाए। पवित्र धार्मिक एवं पर्यटकीय तीर्थस्थल स्वर्गद्वारी जाने प्रवेशद्वार नजिकै बैंक सञ्चालनमा छ। स्वर्गद्वारी दर्शन गर्न पुग्ने तीर्थयात्रीलाई समेत बैंकले सहजता बनाएको छ। स्वर्गद्वारीमा दैनिक सयौंको संख्यामा तीर्थयात्री पुग्छन्। राजस्व संकलन, रेमिट्यान्स, कर्जा प्रवाह र बचतको क्षेत्रमा बैंकले सेवा दिँदै आइरहेको शाखा प्रबन्धक कपिलराज ज्ञवालीले जानकारी गराए। बैंकमा हालसम्म ४ हजार ५ सय जना सेवाग्राहीले खाता सञ्चालन गरेको ज्ञवालीले बताए। सञ्चालनको सुरुवाती दिनमै २ हजार ३ सय जना सेवाग्राहीले खाता सञ्चालन गरेको बैंकले जनाएको छ। शाखाका अनुसार सुरुवाती दिनमै देशभरमै धेरै संख्यामा खाता खोल्ने सेवाग्राही यो नै पहिलो हो। तत्कालीन विद्रोही माओवादीले २०५६ सालमा बैंक ध्वस्त पारेको बिजुवार शाखा प्रबन्धक नरेन्द्र मि श्रले जानकारी गराए। प्युठानमा भिंगृ शाखा मात्र द्वन्द्वमा विस्थापित भएको उनको भनाइ छ। बैंक पुनः स्थापित भएपछि स्वर्गद्वारी नगरपालिका क्षेत्रमा पर्ने भिंगृ, बेलवास, सारी, स्वर्गद्वारी, कोचिवाङ, गोठिवाङसहित छिमेकी जिल्ला रोल्पाका स्थानीय प्रत्यक्ष लाभान्वित भएका छन्। ०७२ मा एक्सेन्टर काउन्टरमार्फत सेवा दिइरहेको बिजुवार काउन्टर हाल शाखाका रूपमा स्तरोन्नति भएको उनले बताए। नेपाल बैंकले जिल्लाका तीन स्थानबाट सेवा प्रवाह गरिरहेको छ।"
मैनी मेलाको आकर्षण बोटिङ,"उदयपुर : धार्मिक महत्व बोकेको उदयपुरमा लाग्ने त्रिवेणी मेलाको प्रमुख आकर्षण बोटिङ बन्दै गएको छ। कटारी नगरपालिका २ खोक्साको त्रिवेणी स्थलमा सुरु भएको मेला र राष्ट्रिय तथा स्थानीय कलाकाकारको प्रस्तुति हेर्न पुगेका दर्शक तथा भक्तजनको रोजाइ बोटिङ बनेको हो। माघे संक्रान्तिदेखि जारी मेलामा सर्वसाधरण बोटिङतर्फ आकर्षित भएका हुन्। तीर्थालुलाई आकर्षित गर्न आयोजकले मेला नजिक पोखरी बनाइ बोटिङ गराएका छन्। बोटिङमा बालबालिकादेखि वयस्कसमेत आकर्षित रहेको स्थानीय अभिमन्यु लामिछानेले बताए। बोटिङसँगै कलाकारको प्रस्तुति, रोटेपिङ्, मौतकाकुवा, बुगीबुगी डान्सलगायत मनोरञ्जनात्मक खेल रहेको मेला आयोजक समितिले जनाएको छ। पूर्वकै पुरानो र लामो समय लाग्ने मेलामा उदयपुर, ओखलढुंगा, सोलुखुम्बु, खोटाङ, सिन्धुली, सिरहा, सप्तरी, धनुषाका साथै भारतबाटसमेत हजारौं तीर्थालु आउने गरेका छन्। विगतमा माघ महिनाभरी लाग्ने यो मेला द्वन्द्वकालपछि १५ दिन मात्र लाग्दै आएको छ। उदयपुर र सिन्धुली जिल्लालाई जोड्ने तीन नदी कमला, तावा र ककरुको संगम स्थलमा मकर स्नान गरी पूजापाठ गरेपछि यो मेला सुरु हुन्छ। त्रिवेणी घाटमा मकर नुहाइ, भाकल गरे अनुसारको पशुपंक्षीको वली दिई पूजाआराधना गर्नाले चिताएको पुग्ने जनविश्वास छ। मेलामा झण्डै एक सयवटा स्टल छन्। पर्यटन पर्वद्धनको विकास गर्ने गरी लगाइएको मेलामा ८५ फिट अग्लो वैष्णुदेवीको गुफा खुला गरिएको स्थानीय पुस्कर खड्काले बताए। नगरपालिकाको मुख्य पर्यटकीय तथा र्धािमक स्थलको रूपमा रहेको त्रिवेणीधामको संरक्षण र प्रवद्र्धन गर्न आवश्यक रहेकाले गुफा प्रवेशमा खुला गरिएको कटारी नगरपालिका २ को वडाध्यक्ष प्रेमबहादुर थापाले बताए।"
बारेकोटमा खाद्यान्न अभाव,जाजरकोट : जिल्लाको बारेकोट गाउँपालिकामा खाद्यान्न अभाव भएको छ। बारेकोट गाउँपालिकाको नायकवाडास्थित घाट डिपोमा चामल सकिँदा गाउँपालिकामा खाद्यन्न अभाव भएको हो। डिपोमा चामल ढुवानीको जिम्मा लिएका ठेकेदारले समयमा चामल ढुवानी नगर्दा खाद्य संकट भएको हो। बारेकोट क्षेत्र कर्णालीका जुम्ला र डोल्पासँग सिमाना जोडिएको जिल्लाकै दुर्गम गाउँपालिका हो। यहाँ बर्षेनी खाद्य संकट हुने गर्दछ। खाद्य संकट टार्न सरकारले यो वर्ष दुई हजार पाँच सय क्विन्टल चालमको कोटा निर्धारण गरेको छ। सडक सञ्जालले नछोएपछि यहाँ घोडा र खच्चडबाट चामल ढुवानी हुन्छ। गाउँपालिका उपाध्यक्ष ओमा शाहीले स्थानीय पसलमा उपलब्ध चालम संस्थानको भन्दा दोब्बर महंगो हुँदा स्थानीय किनेर खानसक्ने स्थितिमा नभएको बताइन्। गाउँपालिकामा यातायात सुविधा नहुँदा ढुवानीका लागि घोडा खच्चड प्रयोग गर्दा मूल्य बढी पर्ने भएकाले ठेकेदारले चामल ढुवानी नगरेका हुन्। चामल ढुवानीको जिम्मा लिएका एनवी विल्डर्सका प्रतिनिधि मानबहादुर खड्काले खाद्य संस्थानबाट चार सय ५४ क्विन्टल चामल बुझेर लगेका छन्। खाद्य संस्थान जाजरकोट शाखाका निमित्त प्रमुख रामप्रसाद पौडेलले ढुवानीको जिम्मा लिएका ठेकेदारलाई बारम्वार ताकेका गरिरहेको बताउँछन्। प्रमुख जिल्ला अधिकारी संयोजकत्वको जिल्ला खाद्य व्यवस्था समितिको बैठकमा ठेकेदारलाई कारवाहीका लागि छलफल भएको छ। अन्तिम मौका दिने र यो महिनाभित्र चामल ढुवानी नभए ठेकेदारलाई कारवाही गर्न प्रक्रिया अघि बढाउने निर्णय भएको छ। ढुवानीको जिम्मा लिएको एनवी विल्डर्सले असारभित्र सबै चामल ढुवानी गर्ने गरी ठेक्का सम्झौता भएकाले सोही अनुसार चामल ढुवानी गरिने बताएको छ।
तल्लो तहमा क्षमता विकास आवश्यक,"काठमाडौं : मुख्यमन्त्रीहरूले संघीयता कार्यान्वयन समीक्षाका निचोड कार्यान्वयन गर्ने प्रतिबद्धता व्यक्त गरेका छन्। अर्थ मन्त्रालय र संघीय मामिला तथा सामान्य प्रशासन मन्त्रालयले संयुक्त रूपमा आयोजना गरेको कार्यक्रममा विभिन्न ५ प्रदेशका मुख्यमन्त्रीले प्रादेशिक सरकारका अल्पकाल र दीर्घकालीन मार्गचित्रका सम्बन्धमा जानकारी गराएका थिए। संघीय सरकारको नेतृत्वमा विश्व बैंक र संयुक्त राष्ट्रसंघीय विकास कार्यक्रम (यूएनडीपी) को सहयोगमा जर्जिया स्टेट युनिभर्सिटी र नेपाल प्रशासनिक प्रतिशक्षण प्रतिष्ठानले संघीयता कार्यान्वयनको समीक्षा गरेका हुन्। यसमा सातै प्रदेश सरकार र १ सय १५ स्थानीय तहको अध्ययनलाई आधार बनाएर प्रतिवेदन तयार गरिएको हो। समीक्षामा प्रदेश र स्थानीय सरकारमा सांगठनिक, संस्थागत, नियामकीय र भौतिक पूर्वाधारमा क्षमता विकासको चाहना व्यक्त गरेका छन्। संघीयता कार्यान्वयन समीक्षा प्रतिवेदनमा ४ वर्षअघि संघीयता कार्यान्वयनमा आएदेखिका संस्थागत व्यवस्था, नियामकीय वातावरणमा सुदृढीकरण र कर्मचारी व्यवस्थापनका विषय समावेश छन्। प्रदेश र स्थानीय सरकारले कुल राष्ट्रिय खर्चको ३४ प्रतिशत खर्च गर्छन्। समीक्षा प्रतिवेदनले सबै तहका सरकारमा क्षमता विकास गर्नुपर्ने आवश्यकता पहिचान गरेको छ।"
गर्भवतीलाई उपाध्यक्षको कोसेली,"बैतडी : बैतडीको शिवनाथ गाउँपालिकाले सुत्केरीलाई उपाध्यक्षको कोसेली वितरण गर्ने कार्य सुरु गरेको छ। स्वास्थ्य संस्थामा आएर बच्चा जन्माउने हरेक आमालाई कोसेली वितरण सुरु गरिएको गाउँपालिका उपाध्यक्ष कुष्मा चन्दले बताइन्। सुत्केरी भएका बेला पोषिलो खानेकुरा दिनुपर्छ भन्ने सन्देश दिनका लागि कोसेली दिन सुरु गरिएको हो, उनले भनिन्, स्वास्थ्य संस्थामा बच्चा जन्माउने हरेक आमालाई कोसेली वितरण गर्छौं। यसले सुत्केरी आमाको पोषणमा सुधार ल्याउन पनि सहयोग गर्ने हाम्रो विश्वास छ। उपाध्यक्षको कोसेलीमा सुत्केरी आमाका लागि मेक्सी, टावल, आयोडिन नुन, २ केजी कोदो, आधा केजी घिउ, नेलकटर, सेनेटरी प्याड, काइयो, कोलगेट, ब्रस र साबुन राखिएको उपाध्यक्ष चन्दले बताइन्। उपाध्यक्ष कोसेली कार्यक्रमलाई संस्था सुत्केरीको संख्या बढाउने आसा लिएको शिवनाथ गाउँपालिकाका स्वास्थ्य संयोजक नरेन्द्र महताले बताए। उपाध्यक्षको कोसेली कार्यक्रमले आमालाई सजिलो भएको स्थानीय किरन धनाडीले बताइन्। स्वास्थ्य संस्थामा बच्चा पाउने बित्तिकै कोसेली पनि पायौं, उनले भने, यसले घरपरिवारलाई पनि सुत्केरीका बारेमा ध्यान दिनुपर्छ भन्ने कुराको ज्ञान भएको छ।"
ललिता निवास प्रकरण : पूर्वअख्तियार प्रमुखसहित सय बढीलाई कारबाहीको सिफारिस,"काठमाडौं : नेपाल प्रहरीले बलुवाटारस्थीत ललिता निवास प्रकरण सम्बन्धी प्रतिवेदन गृह मन्त्रालयलाई बुझाएको छ। केन्द्रीय अनुसन्धान ब्यूरो(सिआइबी)ले तयार पारेको ललिता निवास क्याम्पभित्रको सरकारी जग्गा हिनामिनासम्बन्धी प्रतिवेदन गृह मन्त्रालयमा औपचारिक रुपमा बुझाएको प्रवक्ता एवं प्रहरी उपरीक्षक बेलबहादुर पाण्डेले जानकारी दिए। प्रहरी प्रधान कार्यालयमार्फत गृहमन्त्रालयमा बुझाएको उनले बताए। एकहप्ता अघि नै सीआइबीले ललिता निवास जग्गा प्रकरणको प्रतिवेदन प्रहरी प्रधान कार्यालयमा बुझाएको थियो। मन्त्रिपरिषदले २०७५ फागुन २७ गते छानबिनको जिम्मेवारी सुम्पिएको थियो। अख्तियार दुरुपयोग अनुसन्धान आयोगका तत्कालीन प्रमुख आयुक्त दिप बस्न्यातसहित तीन पूर्वसचिवलाई कारबाही सिफारिससहितलाई प्रतिवेदन गृहमन्त्रालयमा बुझाएको छ। प्रतिवेदनले माफिया र कर्मचारीको मिलोमतोमा ललिता निवासको जग्गा जग्गा हिनामिना गरेको निश्कर्ष निकालेको छ। प्रतिवेदनमा तत्कालीन भौतिक पूर्वाधार सचिवसमेत रहेका बस्न्यात, भूमि व्यवस्था मत्रालयका सचिव छविराज पन्त र दिनेशहरी अधिकारीलाई कारबाहीको सिफारिस गरेको छ। चीनका लागि नेपाली राजदूत एवं तत्कालीन मुख्य सचिव लिलामणि पौडेल पनि कारबाहीको सिफारिसमा परेको छ। सीआइबीले भूमाफिया शोभाकान्त ढकाल र रामकुमार सुवेदीसहित मालपोत, नापी, गुठीका कर्मचारी, नक्कली खडा गरिएका मोही, राणा परिवार गरी एक सय भन्दा बढीमा माथि कारबाहीको सिफारिस गरेको छ। १३० रोपनी भन्दा बढी जग्गाको हिनामिना भएको प्रतिवेदनमा उल्लेख छ। किर्ते, ठगी र भ्रष्टाचार भएको पाइएको सीआइबीका प्रवक्ता पाण्डेले बताए। पटक पटक गरेर १३० रोपनी भन्दा बढी हिना मिना भएको देखिएको छ, प्रतिवेदन बुझाएपछि प्रतिकृया दिँदै उनले भने। २०४७ सालको मन्त्रिपरिषदको निर्णयलाई अपव्यवाख्या गरेर ११२ रोपनी कर्मचारीमार्फत हिनामिना भएको प्रतिवेदन उल्लेख छ। कृष्णप्रसाद भट्टराई नेतृत्वको सरकारले २०१७ सालपछि प्रजातन्त्र पुनस्र्थापनाका लागि भएको संघर्षमा संलग्न भएको कारणबाट विभिन्न व्यक्तिको हरण भएको सम्पत्ति फिर्ता दिने निर्णय गरेको थियो। अधिग्रहण भएको जग्गालाई जफत गरिएको भनी सरकारी जग्गा व्यक्तिको नाम गराइएको थियो। मालपोत कार्यालय डिल्लीबजारले २०४९ सालमा मिसिल नं १०२४ र १०२५ मार्फत दाखिला खारेजनामसारी गरी हिनामिना गरेको थियो। सुवर्ण शम्शेरको हकदारको रूपमा ११२ रोपनी जग्गा व्यक्तिको नाम नामसारी गरिएको छ। यसरी नामसारी गरिएका मिसिल नं १०२४ र १०२५ मिसिलसमेत गायब गरिएको छ। ६६ सालमा नेपाल नेतृत्वको सरकारले मोहीलाई जग्गा दिने प्रस्ताव मन्त्रिपरिषद्बाट पास गरेपछि समरजंग कम्पनीको नाममा रहेको बलुवाटारको जग्गामा नक्कली मोही खडा गरिएको थियो। भूमाफियाले नक्कली मोही खडा गरेर त्यो जग्गा व्यक्तिको नाम गरिएको हो। २०६९ मा डा भट्टराई नेतृत्वको सरकारले समरजंग कम्पनीको नाममा रहेको दर्ता सच्याई नक्कली गुठी खडा गरेको थियो। भूमि सुधार मन्त्रालयबाट जानु पर्ने प्रस्ताव भौतिक पूर्वाधार मन्त्रालयबाट लागि पशुपति टिकिन्छा गुठीको नाममा दर्ता गर्न स्वीकृति दिने निर्णय गरेको थियो । ३ रोपनी १२ आना ३ पैसा जग्गा टिकिन्छा गुठी नाम गरिएको छ। नक्कली गुठी खडा गर्ने सम्बन्धमा तत्कालीन भौतिक योजनामन्त्री विजयकुमार गच्छदारको समेत मिलेमतो देखियो । अख्तियारले उनीसँग पनि बयान लिइसकेको छ । २०६२ सालमा कर्मचारीको मिलोमतोमा १२ आना व्यक्तिको नाम दर्ता गरिएको प्रतिवेदनमा उल्लेख छ। २०६६ र २०६९ मा प्रधानमन्त्री निवासको विस्तारको क्रममा मन्त्रिपरिषदको निर्णयपछि र अघि बदमासी भएको पाइएको छानविन समितिका संयोजक समेत रहेका सीआइबीका उपरीक्षक पाण्डेले बताए। गृहले अनुमति दिने बित्तिकै कारबाहीको प्रक्रिया थालिने उनले बताए। वर्तमान केपी ओली नेतृत्वको सरकारले गठन गरेको त्रिताल आयोगले बालुवाटार जग्गामा भएको हिनामिनासहितको प्रतिवेदन सरकारलाई बुझाएको थियो। अख्तियार दुरुपयोग अनुसन्धान आयोग र भूमि व्यवस्था, सहकारी तथा गरिबी निवारण मन्त्रालयले ललिता निवास प्रकरणमा अनुसन्धान गरिएको छ।"
किसान र सीडीओका अगाडि चिनी उद्योगीको रुवाबासी,परासी : उद्योगी राकेश अग्रवालले पश्चिम नवलपरासीका उखु किसानको भुक्तानी गर्ने प्रतिबद्धता जनाएका छन्। अग्रवाल जिल्लामा आएको जानकारी आएपछि प्रमुख जिल्ला अधिकारी शम्भु प्रसाद मारासिनीले सम्पर्कमा ल्याएर भुक्तानी बारे किसान प्रतिनिधिसँग शुक्रबार छलफल गराएका थिए। राजनीनिक दल र सञ्चारकर्मीसहितको छलफल कार्यक्रममा अग्रवालले आफूलाई उद्योग सञ्चालनको वातावरण नहुँदा रकम भुक्तानी गर्न नसकेको दाबी गरे। किसान प्रतिनिधिहरुले किसानको रकम भुक्तानी गर्न नसके ठगी मुद्दा दर्ता गछौं भनी चेतावनी दिए। छलफलका क्रममा अग्रवालले आँसु झारेमेरो उद्योगमा ५ महिनादेखि किसानले ताला लगाएका छन्। गोदाममा भएको मोलासिस र चिनी बिक्री गर्न पाएको छैन। टर्चर मात्र दिएर कसरी रकम दिउँ ? टर्चर सहनुभन्दा सीडीओ साहेब मलाई थुन्नुस। अग्रवाल मुख छोपेर भक्कानिए। घाटामा उद्योग चलाइरहेको घर बेचेर भएपनि किसानको रकम तिर्ने प्रतिबद्धता अग्रवालले गरे। रकम जोहो गर्ने समय दिन नसके मलाई थुन्नुस। उनले फेरि रुँदै भने। पश्चिम नवलपरासीको प्रतापपुरमा रहेको इन्दिरा सुगर एण्ड एग्रो इण्डष्ट्रिले १० करोड रुपैयाँ किसानलाई भुक्तानी गर्न बाँकी छ। अग्रवालकै सर्लाहीस्थित अन्नपूर्ण सुगर एण्ड जनरल इण्डष्ट्रिले २० करोड भुक्तानी गर्न बाँकी छ। अग्रवालका अनुसार इन्दिरा सुगरको गोदाममा ५ करोड र अन्नपूर्णको गोदाममा ७ करोडको मोलासिस र चिनी रहेको छ। भुक्तानी दिन सुरु गर्छु। गोदाममा भएका सामान पनि बिक्री गर्न दिनु्ुस। दुवै उद्योगले तिनुपर्ने सम्पूर्ण रकम दुई महिना भित्र तिर्छु। अग्रवालले भने। हरेक पटकको बैठक र छलफलमा भुक्तानी गर्ने लिखित सहमति गरेपनि पालना नगरेकाले उद्योगमा ताला लगाएर आन्दोलनका कार्यक्रम घोषणा गर्नु परेको उखु उत्पादक कृषक समितिका अध्यक्ष उमेश यादवले बताए। किसानहरुले गत मंगलबारदेखि चरणबद्ध आन्दोलन गर्दै आएका छन्। गत पुस १८ गते भएको बैठकमा एक महिनाभित्र ४ करोड भुक्तानी गर्ने सहमति गरेको थियो। ७२ देखि ७५ लाख वितरण गरेर भुक्तानी रोकेपछि आन्दोलन गरेका हौं। यादवले भने। छलफलमा उद्योगी अग्रवालले शनिबार भुक्तानी गर्ने किसानको सूची प्रकाशन गरी क्रमशः रकम वितरण गर्ने लिखित सहमति गरेका छन्। मौखिक रुपमा उनले माघ महिनाभित्र ६ करोड भुक्तानी गर्ने सहमति गरेका थिए। भुक्तानी सूची निकालेर क्रमशः रकम तिर्ने लिखित सहमति भएको छ। मौखिक रुपमा अग्रवालले माघमित्र ६ करोड तिर्छु भनेका छन्। भुक्तानी रकमको सूची हेरेपछि आन्दोलनका कार्यक्रम स्थगित गर्छौ। उखु उत्पादक कृषक समितिका अध्यक्ष यादवले भने। जिल्लामा इन्दिरासहित ३ चिनी उद्योग छन्। लुम्बिनीले करिब १० करोड भुक्तानी दिन बाँकी छ। उक्त उद्योग यस वर्ष सञ्चालन नहुने भन्दै बन्द छ। बाग्मती चिनी उद्योग सञ्चालनमा छ। महिना दिनअघि १० करोड बक्यौता रकम भुक्तानी गर्न बाँकी रहेको बागमतीले शुक्रबारसम्म ९ करोड ७५ लाख भुक्तानी गरेको जनाएको छ। बक्यौता रकममध्ये करिब २५ लाख दिन बाँकी होला। त्यो पनि पूर्जी हराएका र पूर्जी संकलन गर्न बाँकी रहेका किसानको हो। उद्योगका प्रबन्धक टंक काफ्लेले बताए। पूर्जी आएपछि तत्काल बाँकी रकम भुक्तानी गरिने काफ्लेले बताए।
यूसेफनेपाल अब महाराजगञ्जमा,"काठमाडौं : संयुक्त राज्य अमेरिका र नेपालबीचको शैक्षिक आदानप्रदानका लागि सञ्चालित युसेफनेपाल र फुलब्राइट कमिशनको नयाँ कार्यालय काठमाडौंको महाराजगञ्जमा शुक्रबार उद्घाटन गरिएको छ। करिब २० वर्षदेखि युसेफनेपाल र फुलब्राइट कमिशनको कार्यालय ज्ञानेश्वरबाट सञ्चालन हुँदै आएको थियो। नयाँ कार्यालय भवन उद्घाटनसँगै एजुकेशन युएसए नेपालले नेपाली विद्यार्थीलाई अमेरिकामा अध्ययन गर्ने विषयमा सही जानकारी प्राप्त गर्न सघाउने नयाँ पुस्तिका र नयाँ मोबाइल एप सार्वजनिक गरेको छ। महाराजगञ्जमा रहेको नयाँ कार्यालय भवनमा सभाकक्ष, पुस्तकालय, कम्प्युटर सुविधा, प्रमाणित परीक्षा केन्द्रका साथै अध्ययनका लागि संयुक्त राज्य अमेरिका पढ्न जाने योजना बनाएकाहरूका लागि परामर्श सेवा लगायतका सुविधाहरू उपलब्ध रहेको जनाइएको छ। नेपालका लागि अमेरिकी राजदूत र्यान्डी बेरीले नेपाली र अमेरिकी विद्यार्थीका लागि शैक्षिक आदानप्रदानको महत्वमाथि जोड दिए। हाल अमेरिकामा ११ लाख अन्तर्राष्ट्रिय विद्यार्थी छन्, जुन अहिलेसम्मकै उच्च संख्या हो। यस वर्ष अमेरिकामा १३ हजारभन्दा बढी नेपाली विद्यार्थी अध्ययनका लागि भर्ना भएका छन्। नयाँ पुस्ताका युवाहरूबाट नेपाल र अमेरिकाबिचको जनताजनताबीचको सम्बन्धको बढ्दो सञ्जालमा योगदान हुने विषयमा हामी उत्साहित छौँ, राजदूत बेरीले भने, यी विद्यार्थीले उत्कृष्ट शिक्षा हासिल गर्नेछन् र आफ्नो देशमा फर्केर स्थिर, सुरक्षित र समृद्ध नेपालको निर्माणमा योगदान गर्नेछन् भन्ने हामीलाई आशा छ। शिक्षा मन्त्रालयका सहसचिव रामसरण सापकोटाले पनि शैक्षिक आदानप्रदानले दुई देशबीचको दौत्य सम्बन्धमा विशेष महत्व राख्ने बताए। उनले अमेरिकाले नेपालको समग्र विकासमा गर्दै आएको सहयोगको पनि प्रशंसा गरे। नेपालमा शैक्षिक आदानप्रदान कार्यक्रम सञ्चालन गर्नका लागि सन् १९६१ मा अमेरिकी सरकार र नेपाल सरकारबीच सम्पन्न सम्झौताअनुसार फुलब्राइट कमिशनको स्थापना भएको हो। सन् १९६१ देखि फुलब्राइट कमिशनद्वारा सञ्चालित विभिन्न कार्यक्रमअन्तर्गत अध्ययनका लागि झण्डै ७०० नेपालीहरू अमेरिका पुगेका छन् भने ६०० अमेरिकीहरू नेपाल आएको अमेरिकी दूतावासले जनाएको छ।"
टिपरको ठक्करबाट मोटरसाइकलमा सवार एकको मृत्यु,दमौली : दमौली नजिकै शुक्रबार भएको एक सवारी दुर्घटनामा एकजनाको मृत्यु भएको छ। व्यास ४ बागभञ्ज्याङस्थित दमौली भोर्लेटार भित्री सडकखण्डमा भोर्लेटारबाट दमौली तर्फ आउदै गरेको ग १ ख ८७७८ नम्बरको टिपर र दमौलीबाट भोर्लेटार जाँदै गरेको ना ३९ प ५०० नम्बरको मोटरसाइकल ठोक्किँदा घाइते चितवन भरत्पुर महानगरपालीका ६ गितानगर निवासी ४६ वर्षीया अनिता पाठकको ज्यान गएको हो। मोटरसाइकलको पछाडि सवार उनको दमौली अस्पतालमा उपचारका लागि ल्याउने क्रममा नै चिकित्सकले मृत घोषणा गरेका हुन्। दुर्घटनामा पारेर घाइते मोटरसाइकल चालकको दमौलीमा उपचार भइरहेको प्रहरीले जनाएको छ।
निलम्बित एसएसपी राणामाथि छानविन गर्न तीन सदस्यीय समिति गठन,धरान : यौन दुर्व्यवहारको आरोप लागेका संघीय प्रहरी कार्यालय धरानका प्रमुख एसएसपी शौरभ राणा निलम्बनमा परेपछि छानविन गर्न तीन सदस्यीय समिति गठन भएको छ। शुक्रबारबाट लागु हुनेगरी राणलाई गृहमन्त्रालयले पदबाट निलम्बन गरेको हो । स्थानीय एक महिलालाई यौन दुव्र्यवहार गरेको उजुरी प्रहरी प्रधान कार्यालयमा परेको थियो।प्रहरी प्रधान कार्यालयले उजुरीमाथि छानविन नगरेको भन्दै पीडित महिलाले गृहमन्त्री रामबहादुर थापा र गृहमन्त्रालयमा समेत उजुरी दर्ता गराए पछि राण निलम्बनमा परेका हुन् । गृहमन्त्रालयको बिहीबार बसेको बैठकले एसएसपी राणलाई पदबाट निलम्बन गर्ने निर्णय गरेको गृहप्रबक्ता सहसचिव केदारनाथ शर्माले जानकारी दिए। उनले राणाविरुद्ध उजुरी परेपछि छानविनका लागि तीन सदस्य समिति समेत गठन गरेको बताए। राणाले आफूलाई डरधम्की दिँदै यौन दुव्र्यवहार गरेको भन्दै पीडित महिलाले गृहमन्त्रालयमा उजुरी दिएको बताइएको छ । राणाले ज्यानमार्ने धम्कीका म्यासेज समेत पीडित महिलाको मोबाइमा पठाएको बुझिएको छ । यता निलम्बनमा परेका एसएसपी शौरभ राणा भने कार्यालय प्रमुखकै हैसियतमा संघीय प्रहरी कार्यालय धरानको कार्यभार सम्हालिरहेका छन् । उनले आफूलाई गृहमन्त्रालयले निलम्बन गरेको विषयमा औपचारिक जानकारी नआइसकेको बताएका छन् ।
केरुङबाट फर्किएकी युवतीमा कोरोना भाइरसको आशंका,"नुवाकोट : चीनको केरुङबाट रसुवागढी हुँदै नेपाल फर्किएकी एक युवतीमा कोराना भाइरसको लक्षण देखिएको छ। रसुवागढी हुँदै नेपाल फर्किएकी २४ वर्षीया युवतीमा कोराना भाइरस संक्रमणको आशंका भएपछि उनलाई निगरानीमा राखिएको सहायक प्रमुख जिल्ला अधिकारी सपनाकुमारी भट्टराइले जानकारी दिइन् । उपचारका लागि रसुवा जिल्ला अस्पताल धुन्चेमा पुगेकी ती युवतीमा कोरोना भाइरसको केहि लक्षण देखिएको जिल्ला अस्पतालका मेडिकल सुपरिटेन्डेन्ट डा अनीलकुमार खरेलले बताए। उनलाई आइसुलेसन कक्षमा राखेर उपचार गरिएको थियो। स्वास्थ्यकर्मीको टोलीले केहि लक्षण मिलेपछि उनलाई निगरानी गरेर थप परीक्षणका लागि काठमाडौंस्थित टेकु पठाइएको खरेलले बताए। रसुवा जिल्ला अस्पतालमा कोरोनाको आशंका गरिएका बिरामी आएमा छुट्टै कक्षमा राखेर उपचार गर्ने व्यवस्था गरिएको छ । उनी केरुङबाट यहि माघ २ गते नेपाल आएकी थिइन् । यसैबीच, रसुवागढी नाकामा कोरोना नामक भाइरस परीक्षणका लागि काठमाडौबाट शुक्रबार बेलुकी स्वास्थ्य सेवा विभागले डा अमृत पोखरेलको नेतृत्वमा तीन जना स्वास्थ्य टोली पठाएको छ। उनीहरुले शनिबारदेखि रसुवागढी नाका पुगेर रोग संक्रमणको परीक्षण गर्ने तयारी गरेका छन् । छिमेकी राष्ट्र चीनमा निस्केको कोरोना भाइरस सर्न नदिन रसुवागढी नाकामा उच्च सतर्कता अपनाइएको छ । नेपाल चीन आवतजावत गर्ने पर्यटक वा अन्य व्यक्तिबाट कोरोना भाइरस सर्न नदिन जिल्ला विपद् व्यवस्थापन समितिको रसुवागढीमा रहेको हेल्थ डेक्सलाई उच्च स्रोतसाधन युक्त बनाउने निर्णय गरेको सहायक प्रमुख जिल्ला अधिकारी सपनाकुमारी भट्टराईले जानकारी दिइन् । सीमा क्षेत्रमा सचेतना कार्यक्रम गर्ने, रोगको लक्षण देखिएमा जिल्ला अस्पतालमा छुट्टै उपचार सधन कक्ष तयार पार्ने, परीक्षणका आधुनिक उपकरण तत्काल व्यवस्था गर्ने निर्णय भएको छ । रोग नियन्त्रणका लागि कार्ययोजना बनाउन गोसाइँकुण्ड गाउँपालिकाका प्रमुख प्रशासकीय अधिकृत देवीलाल सापकोटाको संयोजकत्वमा सहायक प्रजिअ भट्टराई, जनस्वास्थ्य अधिकृत सृष्टि नेपाल र जिल्ला अस्पतालका मेडिकल अधिकृत खरेल रहेको उपसमिति गठन गरिएको जिल्ला प्रशासन कार्यालय रसुवाले जनाएको छ । चीनबाट नेपाल फर्किएका युवामा कोरोना भाइरसको संक्रमण भएको पुष्टि : के हो कोरोना ? नेपालमा भित्रियो कोरोना भाइरस नेपालसहित १६ देशमा फैलियो कोरोना भाइरस कोरोना भाइरस : मित्रराष्ट्रको साथ खोज्दै चीन कोरोना भाइरस रोक्न नेपाली सिमानामा हेल्थ डेस्क कोरोना भाइरस : वुहानमै ७० भन्दा बढी नयाँ स्वास्थ्य केन्द्र"
लाइसेन्स फिर्ता गर्न घुस लिने प्रहरीविरुद्ध मुद्दा,काठमाडौं : महानगरीय ट्राफिक प्रहरी प्रभाग कोटेश्वरमा कार्यरत प्रहरी जवान लोगबहादुर खड्काविरुद्ध मुद्दा दायर भएको छ । उनले मोटरसाइकलको कागजात माग्ने क्रममा लाइसन्स राखी कुनै चिट नदिइ सेवाग्राहीसँग घुस लिएका थिए। मोटरसाइकल चालकको सवारी चालक अनुमतिपत्र नियन्त्रणमा गल्ती गरेको भेटिएमा नियमानुसार राजस्व रसिद काटी पठाउनु पर्ने हुन्छ। तर खड्काले सो नगरी उल्टै दु:ख दिएको बुझिएको छ। लाइसेन्स फिर्ता दिन पटकपटक बार्गेनिङ गरी दुई हजार लिएको तथ्य निर्विवाद रुपमा पुष्टि हुन आएको अख्तियारले जनाएको छ । उनीविरुद्ध भ्रष्टाचार निवारण ऐन बमोजिम सजायको माग गरी विशेष अदालत काठमाडौंमा आरोपपत्र दायर गरिएको छ।
पर्वतमा लागु औषध र हतियारसहित युवा पक्राउ,कुश्मा : पर्वतमा एक युवा लागु औषध र हतियारसहित पक्राउ परेका छन् । जिल्लाको मोदी गाउँपालिक१ भुकतालेबाट झिल्लीबर्याङका ३० वर्षीय मुक्त बहादुर आले मगर पक्राउ परेको प्रहरीले जनाएको छ। मगरले लागुऔषध बिक्री वितरण गर्दै आएको भन्ने विशेष सुराकीको आधारमा जिल्ला प्रहरी कार्यालय पर्वतबाट गएकोे टोलीले बिहीवार दिउँसो उनको घरमा पुगेको थियो । मगर घरबाटै पक्राउ परेको जिल्ला प्रहरी कार्यालयका प्रहरी निरीक्षक विकास थापाले जानकारी दिए । घरभित्र बोरामा लुकाई राखेको अवस्थामा गाँजा जस्तो देखिने खैरो पदार्थ १ किलो ३०० ग्राम र चरेश जस्तो देखिने खैरो पदार्थ ५० ग्राम बरामद गरेको छ । त्यसैगरी उनकै घरमा लुकाई राखेको १२ बोरको एकनाले बन्दुक पनि बरामद गरिएको प्रहरी निरीक्षक थापाले बताए । मगरलाई लागु औषध सम्बन्धी कसुर र हातहतियार खरखजाना सम्बन्धी एकिकृत कसुरमा अदालतबाट सात दिनको म्याद थप गरी थप अनुसन्धान भइहेको थापाले जानकारी दिए ।
खोप्रा लेक क्षेत्रमा चार जना पदयात्री हराए,"बेनी : म्याग्दीको अन्नपूर्ण गाउँपालिकाको खोप्रा लेक क्षेत्रमा बाटो बिराएर चार जना पदयात्री हराएका छन्। खोप्रा लेकदेखि नारच्याङ बेशी गाउँ जाने क्रममा बिहीबार बिहानदेखि हराएका उनीहरु शुक्रबार साँझसम्म भेटिएका छैनन्। अंकित शाहसहित एक जना पोखरा र तीन जना काठमाडौंका पैदलयात्रीहरु बाटो बिराएर जंगलमा अलपत्र परेका प्रमुख जिल्ला अधिकारी ज्ञाननाथ ढकालले जानकारी दिए। हराएका अन्य पदयात्रीको पहिचान भएको छैन्। बिहीबार बिहान खोप्रा लेकमा खाना खाएर नारच्याङतर्फ हिडेँका उनीहरु बाटो बिराएपछि जंगलको खोचमा हराएका हुन्। उनीहरुसँग मोबाइलमा सम्पर्क हुन्छ तर कहाँ छन् भनेर ठाउँ पत्ता लागेको छैन, प्रजिअ ढकालले भने दिनभरी स्थलमार्गबाट खोजी गर्दा भेटिएका छैनन्। घना जंगल, भीर र बाक्लो हिउँको कारण उनीहरु रहेको स्थानको पहिचान गर्न कठिनाई भएको उनले बताए। हिउँले हिँड्न नै कठिन छ, उहाँहरुले खोचमा छौँ भन्नुहुन्छ, तर कतातिरको कुन खोचमा हो अझै पहिचान गर्न सकिएको छैन प्रजिअ ढकालले भने। जंगलभित्र आगो बालेर धुवा बनाई संकेत गर्न आग्रह गरिएपनि ठाउँ पत्ता लागेको छैन्। प्रजिअ ढकाल, प्रहरी नायब उपरीक्षक किरनजंग कुँवरसहित सशस्त्र र नेपाल प्रहरीको टोली शुक्रबार दिउँसो हराएकाको खोजीमा खोप्रातर्फ गएको थियो। स्थानीयबासी र गोठालाहरुको समेत सहभागितामा खोजी गरिएको छ। पदयात्रीहरु पथप्रदर्शक बिनै पदयात्रामा आएका थिए। हराएकाहरु सकुसलनै रहेको सहायक प्रमुख जिल्ला अधिकारी महेश सुवेदीले बताए। बिहीबार राती मात्र उनीहरुले फोनमार्फत स्थानीय प्रशासनलाई आफूहरु हराएको जानकारी गराएका थिए। खोप्रा क्षेत्रमा जंगल र भीर छ। मानवबस्ति देखि टाढा छ। २०७२ बैशाखमा घोडेपानीदेखि खोप्रा जाने क्रममा हराएका एक जना मलेसियन पर्यटक अझै भेटिएका छैनन्।"
एसएसपी राणाविरुद्ध जबरजस्ती करणीको मुद्धा,"धरान : एसएसपी सौरभ राणा विरुद्ध जिल्ला प्रहरी कार्यालय सुनसरीमा जबरजस्ती करणीको मुद्धा दर्ता भएको छ। पीडित भनिएकी महिलाले आफूलाई राणाले पटकपटक यौन शोषण गरेको व्यहोरा उजुरी दर्ता गरेकी हुन्। झापाको विर्तामोड स्थायी घर भएकी महिलाले जिल्ला प्रहरी कार्यालय सुनसरीमा जबरजस्ती करणी को मुद्धा दर्ता गरेपछि गृहमन्त्रालयले एसएसपी शौरभ राणलाई शुक्रबार निलम्बन गरेको छ। गृह मन्त्रालयले शुक्रबारदेखि लागु हुनेगरी एसएसपी राणालाई निलम्बन गरिएको गृह प्रवक्ता नारायण शर्माले जानकारी दिएका छन् । उनले राणामाथि लागेको आरोपको छानविन गर्न तीन सदस्य छानविन समिति समेत गठन गरिएको बताए । गृहमन्त्रालयले छानविन समितिको नाम गोप्य राखेको छ । निलम्बनमा परेका एसएसपी शौरभ राणा भने संघीय प्रहरी कार्यालयको हैसियतमै रहेका छन् । राणाले आफूलाई गृहमन्त्रालयले निलम्बन गरेको विषयमा औपचारिक जानकारी नआएको बताएका छन् । एसएसपी राणले जिल्ला प्रहरी कार्यालय झापामा डीएसपी हुँदादेखि विर्तामोडकी लिम्बू थरकी विवाहित महिलालाई १५ वर्षदेखि डरधम्की दिएर जबरजस्ती करणी गरेको आरोप लगाएकी छन्। राणा जिल्ला प्रहरी कार्यालय सुनसरी, प्रदेश ट्राफिक प्रहरी कार्यालय इटहरी र संघीय प्रहरी कार्यालय धरानको प्रमुख हुँदा समेत डरधम्की दिएर आफूलाई जबरजस्ती करणी गरेको प्रहरीलाई बयान दिएकी छन्। पीडित महिलाले राणाले आफूलाई डरधम्की दिएर इटहरीको एक होटलमा लगि जबरजस्ती गरेको उजुरीमा उल्लेख गरेकी छन् । सोहि उजुरीका आधारमा जिल्ला प्रहरी कार्यालय सुनसरीले घटनास्थलको मुचुल्का तयार गर्न प्रहरी परिचालन गरेको छ। जिल्ला प्रहरी कार्यालय सुनसरीले राणाविरुद्ध जबरजस्ती करणी ऐनअन्र्तगत मुद्धा दर्ता गरेको भएपनि पक्राउ गरी हिरासतमा लिएको छैन् । जबरजस्ती करणी ऐनअन्र्तगत मुद्धा दर्ता गरिएका एसएसपी राणालाई तत्काल पक्राउ गरी नियन्त्रणमा लिन मानव अधिकार सञ्जाल सुनसरीका संयोजक रमेश भट्टराईले माग गरेका छन् । राणाले विर्तामोडकी लिम्बू थरकी एक विवाहित महिलालाई जबरजस्ती करणी गरेको आरोप लागेको छ । राणले आफूलाई शक्तिको दुरुपयोग गरी जबरजस्ती करणी गरेको भन्दै प्रहरी प्रधान कार्यालयमा उजुरी दिएकी थिइन् । प्रहरी प्रधान कार्यालयले पहिलाको उजुरीमाथि कारवाही अगाडी नबढाए पछि पीडित महिलाले गृहमन्त्रालयमा समेत उजुरी दर्ता गरेको बुझिएको छ ।गृहमन्त्रालयकै निर्देशनमा सुनसरी प्रहरीले बिहीबार राणाविरुद्ध जबरजस्ती करणी ऐनअन्र्तगत मुद्धा दर्ता गरिएको हो। जिल्ला प्रहरी कार्यालय सुनसरीका प्रवक्ता डिएसपी विनोद शर्माले पीडित महिलाको वीपी कोइराला स्वास्थय विज्ञान प्रतिष्ठान धरानमा स्वास्थ्य परीक्षण गरिएको बताए । उनले राणालाई पक्राउ गर्न जिल्ला अदालत सुनसरीबाट आदेश लिने तयारी भइरहेको बताएका छन्।"
बृद्धा बलात्कार गर्नेलाई ११ वर्ष कैद,ओखलढुंगा : ओखलढुङ्गा जिल्ला अदालतले ७४ वर्षीया अशक्त बृद्धालाई बलात्कार गरेको ठहर गर्दै ११ वर्ष कैद सजाय सुनाएको छ। अदालतले लिखु गाउँपालिका९ का ५८ वर्षीय पूर्णबहादुर विकलाई ११ वर्ष कैद सजायको तोकेको हो । न्यायाधीश दलबहादुर केशीको इजलाशले कसुर ठहर गर्दै बलात्कार गरेको अभियोगमा ९ र अशक्त बृद्धा महिलामाथि बलात्कार गरेकोमा थप २ वर्ष गरि ११ वर्ष कैद सजायको फैसला गरेको अदालतका श्रेष्तेदार नेत्रबन्धु पौड्यालले बताए । अदालतले ०७६ पुस २८ गते विकले कसुर गरेको ठहर गरेको थियो । बलात्कार अभियोगमा ०७५ पुस २९ गते गिरफ्तार परेका विक ०७५ माघ १८ गतेदेखि पुर्पक्षका लागि थुनामा थिए।
१५ हजार घुससहित वन कार्यालयका रेन्जर पक्राउ,"काठमाडौं : अख्तियार दुरुपयोग अनुसन्धान आयोगले १५ हजार घुससहित वन कार्यालयका रेन्जर पक्राउ गरेको छ। जलेश्वर सब डिभिजन वन कार्यालय,बखरी महोत्तरीमा कार्यरत रेन्जर राम अशिष यादवले घरायसी चिरान काठ लोड गरेको ट्याक्टर नियन्त्रणमा लिइ घुस माग गरेको सूचनाको आधारमा पक्राउ गरेको अख्तियारका प्रवक्ता प्रदीपकुमार कोइरालाले जनाएका छन्। आयोगको बर्दिवासको टोलीले यादवलाई जिल्ला सहकारी वकिलको कार्यालयबाट १५ हजार घुस लिइसकेको अवस्थामा पक्राउ गरेको अख्तियारले जनाएको छ। घटनाबारे अनुसन्धान भइरहेको अख्तियारले जनाएको छ।"
सेनाले विस्फोटकसँग डेटोनेटर दिने,"काठमाडौं : नेपाली सेनाले विभिन्न परियोजनालाई विस्फोटक पदार्थसँगै 'डेटोनेटर' पनि उपलब्ध गराउने भएको छ । विस्फोटक पड्काउन प्रयोग गरिने डेटोनेटर किन्न उसले प्रक्रिया अघि बढाएको छ । हाइड्रोपावर कम्पनी, सडक निर्माणलगायत परियोजनाले सेनाबाट उत्पादित विस्फोटक पदार्थ प्रयोग गर्दै आएका छन् । सेनाले डेटोनेटर पनि उपलब्ध गराएपछि यी दुवै खरिदमा लाग्ने परियोजनाको खर्च कम हुनेछ । तीन महिनाभित्र २८ लाख डेटोनेटर ल्याउने गरी प्रक्रिया बढाइएको सैनिक स्रोतले जनाएको छ । सैनिक सामग्री उत्पादन निर्देशनालयमार्फत सेनाले डेटोनेटर किन्न लागेको हो । डेटोनेटर किन्न सार्वजनिक बोलपत्रमार्फत खरिद प्रक्रिया टुंग्याइएको छ । विस्फोटकसँगै डेटोनेटर किन्दा व्यवसायीलाई सस्तो पर्ने सेनाले जनाएको छ । सैनिक प्रवक्ता एवं सहायक रथी विज्ञानदेव पाण्डेले विभिन्न परियोजनालाई विस्फोटकसँगै डेटोनेटरसमेत दिने तयारी भइरहेको बताए । सेनालाई भारतीय कम्पनीले डेटोनेटर आपूर्ति गर्नेछ । सेनाले मकवानपुरको सुनाचुरीस्थित इमल्सन प्लान्टबाट विस्फोटक उत्पादन गर्दै आएको छ । उसले आफूले उत्पादन गरेको विस्फोटकको बजार प्रवद्र्धन सहज बनाएको छ । उसले सुनाचुरीसहित बाँकेको सल्यानगरस्थित स्टोर, महोत्तरीको बर्दिवासस्थित स्टोर र चितवनबाट विस्फोटक पदार्थ वितरणको तयारी छ । सुनाचुरीमा दुईवटा प्लान्टले विस्फोटक पदार्थ उत्पादन गरिरहेका छन् । सेनाको उत्पादन कमसल रहेको आरोप लाग्दै आएको थियो । प्लान्ट नहुँदा विगतमा धेरै विस्फोटक पदार्थ उत्पादन भएको थिएन । सेनाले विस्फोटक पदार्थमा आत्मनिर्भर हुन उत्पादन गर्ने नयाँ प्लान्ट चीनबाट किनेको थियो । त्यसबाट उत्पादित विस्फोटकको गुणस्तर प्रभावकारी देखिएको छ । सेनाले केही दिनअघि विभिन्न परियोजनाका प्रतिनिधिसामु निर्माणाधीन फास्ट ट्र्याकमा पर्ने सिस्नेरीमा स्वदेशी र विदेशी कम्पनीबाट उत्पादित विस्फोटकको गुणस्तर परीक्षण गरेको थियो । उसले उत्पादन गरेको विस्फोटकको गुणस्तर उच्च पाइएको थियो । देशमा बर्सेनि ५७ हजार मेट्रिक टन विस्फोटक खपत हुँदै आएको छ ।"
आज अन्नपूर्णको साइकल र्याली : दुई हजारभन्दा बढीको सहभागिता,"काठमाडौं : पाठेघरको मुखको क्यान्सरविरुद्ध जनचेतना जगाउने र साइकलमैत्री समाज निर्माणको अभियानमा थप टेवा पुर्याउने उद्देश्यले अन्नपूर्ण मिडिया नेटवर्कले हरेक वर्ष आयोजना गर्दै आएको साइकल र्याली शनिबार सञ्चालन हुँदैछ। साइकल र्यालीको यो छैटौं संस्करण हो। अन्नपूर्ण मिडिया नेटवर्कले आफ्नो सामाजिक उत्तरदायित्व कार्यक्रम अन्नपूर्ण सम्बन्ध मार्फत विभिन्न सामाजिक गतिविधि सञ्चालन गर्दै आएको छ। यो साइकल र्याली पनि त्यसैको एउटा पाटो हो। अन्नपूर्ण मिडिया नेटवर्कका मानव संसाधन एवं प्रशासन विभाग प्रमुख सुदमकुमार सिजापतिले साइकल र्यालीको सम्पूर्ण तयारी पूरा भइसकेको जानकारी दिए। साइकल र्यालीको सम्पूर्ण तयारी पूरा भइसकेको छ। हाम्रो मुख्य उद्देश्य पाठेघरको मुखको क्यान्सरविरुद्ध र स्वस्थ वातावरणबारे जनचेतना जगाउनु हो। साइकलमैत्री समाज निर्माणको अभियानमा थप टेवा पुर्याउनु पनि र्यालीको उद्देश्य हो, सिजापतिले भने, यसअघि भएका पाँच संस्करणबाट हामी आफ्नो उद्देश्यमा सफल पनि हुँदै आएका छौं। त्यसैले यसपटक पनि हामीले साइकल र्यालीलाई निरन्तरता दिएका हौं। र्यालीमा दुई हजारभन्दा बढी साइक्लिस्टको सहभागिता रहने जानकारी आयोजक संस्थाका कर्पोरेट स्ट्राटिजी, ब्रान्ड तथा सर्कुलेसन विभागका प्रमुख प्रणिल अर्यालले जानकारी दिए। विगतको तुलनामा यसपटक सहभागीको संख्या निकै बढेको छ। सामाजिक अभियान भएकाले पनि सहभागीको संख्यामा वृद्धि भएको हुन सक्छ, अर्यालले भने। अन्नपूर्ण मिडिया नेटवर्कले नेपाल क्यान्सर केयर फाउन्डेसन, नेपाल साइक्लिङ संघ, नेपाल साइकल सोसाइटीलगायतका संस्थासँग मिलेर पछिल्लो ६ वर्षयता जनचेतनामूलक साइकल र्याली आयोजना गर्दै आएको हो। र्यालीको दूरी २१ किलोमिटर रहेको बताइएको छ। सहभागी साइक्लिस्टको साइकल बिग्रिएमा मर्मतका लागि स्टलको व्यवस्थासमेत गरिएको आयोजकले जनाएको छ। साइकल मर्मतको व्यवस्था प्याङ्क बाइकले गरेको हो। साइकल र्यालीको नारा राइड फर लाइफ रहेको छ। र्यालीमा सहभागी हुन विभिन्न पेसा, व्यवसाय र उमेरसमूहका व्यक्तित्वहरूले स्वतःस्फूर्त रूपमा आफ्नो नाम दर्ता गराउनुभएको छ। नाम नै टिपाएर सहभागी हुन आउनेको संख्या दुई हजारको हाराहारीमा छ। स्वतन्त्र रूपमा पनि धेरैको सहभागिता रहने अनुमान गरेका छौं, अर्याल भन्छन्। र्यालीमा सुरक्षा निकायका प्रमुख, विश्व स्वास्थ्य संगठनका नेपालस्थित प्रतिनिधि, विदेशी नियोगका प्रमुखहरू, निजामती कर्मचारी, चिकित्सक, खेलाडी, व्यवसायी र कलाकारको समेत सहभागिता रहने अर्यालले बताए। र्यालीलाई नेपाल साइक्लिङ संघले प्राविधिक सहयोगसमेत गरेको छ। शनिबार बिहान तीनकुनेस्थित अन्नपूर्ण पोस्ट्को कार्यालय परिसरबाट सुरु हुने र्याली गौशाला, चाबहिल, महाराजगन्ज, गोंगबु, बालाजु, सोह्रखुट्टे, लैनचौर, दरबारमार्ग, रत्नपार्क, भद्रकाली, त्रिपुरेश्वर, थापाथली, माइतीघर, नयाँबानेश्वर हुँदै पुनः तीनकुनेमै पुगेर टुंगिनेछ। र्यालीको दूरी २१ किलोमिटर रहेको बताइएको छ। सहभागी साइक्लिस्टको साइकल बिग्रिएमा मर्मतका लागि स्टलको व्यवस्थासमेत गरिएको आयोजकले जनाएको छ। साइकल मर्मतको व्यवस्था प्याङ्क बाइकले गरेको हो। र्यालीमा सहभागी हुन चाहनेले साइकल र हेल्मेटको व्यवस्था आफैं गर्नु पर्नेछ। साइकल र्यालीकै अवसरमा यसपटक हालै नेपालमा सम्पन्न १३औं दक्षिण एसियाली खेलकुद (साग) मा स्वर्ण पदक जित्ने चारजना साइक्लिङ खेलाडीलाई नगद पुरस्कारसहित सम्मान गरिने जानकारी पनि अर्यालले दिए। गत मंसिर १५ देखि २४ गतेसम्म भएको १३औं सागमा बुद्धिबहादुर तामाङ र लक्ष्मी मगरले क्रस कन्ट्री तथा राजेश मगर र निश्मा श्रेष्ठले डाउन हिल स्पर्धामा ऐतिहासिक स्वर्ण पदक जितेका थिए। नेपालले सागको साइक्लिङमा स्वर्ण पदक जितेको यो पहिलो पटक हो। साइकल र्यालीको समापन कार्यक्रममा सहभागीमध्येबाट गोलाप्रथाको माध्यमले विभिन्न पुरस्कारको व्यवस्था पनि गरिएको आयोजकले जनाएको छ। गोला प्रथाबाट एकजनाले टीसीएलको ३२ इन्चको टेलिभिजन, एकजनाले माउन्टेन बाइक, एकजनाले सिको घडी, एकजनाले सिम्रिक एयरको हेलिकोप्टरमार्फत गोसाइकुण्ड यात्राको अवसर, दुईजनाले यती एयरलाइन्समार्फत काठमाडौंपोखराकाठमाडौंको हवाई टिकट, पाँचजनाले ६ महिनाका लागि अन्नपूर्ण पोस्ट्, अन्नपूर्ण सम्पूर्ण र दी अन्नपूर्ण एक्सप्रेस पत्रिका निःशुल्क प्राप्त गर्ने बताइएको छ। साइकल र्यालीका फाइल तस्बिर"
"स्कार्पियो डिभाइडरमा ठोक्किँदा १ को मृत्यु, ४ घाइते","वीरगन्ज : एक युवकले चलाएको स्कार्पियो सडकमा रहेको फलामे डिभाइडरमा ठोक्किएर दुर्घटना हुँदा एक युवकको मृत्यु भएको छ ।दुर्घटनामा अन्य ४ जना युवक घाइते भएका छन् । मृत्यु हुनेमा बाराको परवानीपुर गाउँपालिका ५ बहुअरीका १६ वर्षीय आकाश पटेल रहेका छन् । आकाश समाजवादी पार्टी बाराका अध्यक्ष अजय पेटलका छोरा हुन्। वीरगन्जको घण्टघार चोकबाट पावरहाउ चोकतर्फ जाँदै गरेको बा १५ च ७७७१ नम्बरको स्कारपियो बिहीबार राती साढे ११ बजे मुर्लीस्थित नेपाल कृषि सामाग्री कम्पनी अगाडिको सडकमा दुर्घटनामा परेको थियो। उक्त गाडी १६ वर्षीय प्रत्यक्षदर्शीका अनुसार आकाश आफैले तीब्र गतिमा चलाएको स्कार्पियो फलामे डिभाइडरमा ठोक्कए पछि उछिट्टिएर कालोपत्रे सडकमा बजारिएको थियो । दुर्घटनामा परेको गाडीको अगाडि र पछाडिको दुवै भाग क्षतविक्षत भएको छ । घाइतेहरुको विभिन्न अस्पतालमा उपचार भइरहेको छ।आकाशले चलाएको स्कार्पियोमा उनीसहित आठजना सवार रहेका थिए।दुर्घटनामा आकाशको मृत्यु भएको, ४ जना घाइते र अन्य तीनजना सामान्य अवस्थामा रहेको प्रहरी जनाएको छ।"
नुवाकोटमा चोरी गर्ने महिला दोलखामा पक्राउ,"दोलखा : नुवाकोटको बिदुरमा १२ तोला सुन चोरी गरी फरार भएकी एक महिला दोलखाको सदरमुकाम चरिकोटमा पक्राउ परेकी छन् । नुवाकोट विदुर नगरपालिका१, त्रिशुलीबजारबाट १२ तोला सुन चोरी चरिकोटको सातदोबाटो आइपुगेकी आस्था भनिने नम्रता श्रेष्ठ पक्राउ परेको प्रहरीले जनाएको छ। प्रहरीका अनुसार दोलखाको विगु गाउँपालिका४ लादुक घर भएकी श्रेष्ठ भीमेश्वर नगरपालिका६, चरिकोटमा बस्दै आएकी थिइन्। त्रिशुली बजारमा हिराकृष्ण श्रेष्ठले सञ्चालन गरेको श्रेष्ठ होटलबाट १२ तोला सुनका गरगहना चोरी गरी फरार रहेकी नम्रतालाई खाजी गर्न क्रममा चरिकोट सातदोबाटोबाट पक्राउ गरिएको दोलखा प्रहरीकी सूचना अधिकारी प्रहरी निरीक्षक रुक्शा बज्राचार्यले जानकारी दिइन्। पक्राउ परेकी श्रेष्ठकोखानतलासी गर्दा व्यागमा सुनका गरगहनाहरू भेटिएको प्रहरी निरीक्षक बज्राचार्यले बताइन् । प्रारम्भिक सोधपुछका क्रममा बरामद गरगहना नम्रताले चोरी गरी ल्याएको स्वीकार गरेको प्रहरीले जनाएको छ। नम्रताको साथबाट सुनको औंठी, ब्रास्लेट, सिक्री, सुनको टप, मुन्द्रा, टपको सिक्री, सुनको बाला र चाँदीको बाला बरामद गरिएको प्रहरीले जानकारी दिएको छ । पक्राउ परेकी नम्रतालाई आवश्यक कारवाहीको लागि जिल्ला प्रहरी कार्यालय नुवाकोट पठाइएको प्रहरी निरीक्षक बज्राचार्यले बताइन्।"
ट्रकको ठक्करबाट ट्याक्टर चालकको मृत्यु,सुर्खेत : वीरेन्द्रनगरको जुम्लारोड पिपिराचोक नजिकै शुक्रबार बिहान ट्रकले ठक्कर दिँदा ट्याक्टर चालकको मृत्यु भएको छ । दुर्घटनामा ट्याक्टर चालक प्रेम कार्कीको घटनास्थलमै मृत्यु भएको प्रहरीले जनाएको छ। सुब्बाकुनाबाट मंगलगडी चोकतर्फ आउँदै गरेको भे १ त ७५८९ नम्बरको ट्याक्टरलाई पछाडिबाट आइरहेको लु १ ख ७६७० नम्बरको ट्रकले ठक्कर दिएको थियो । ट्रकले ठक्कर दिएपछि ३४ वर्षीय प्रेम कार्कीको घटनास्थलमै मृत्यु भएको जिल्ला प्रहरी कार्यालय सुर्खेतले जनाएको छ । प्रहरीकानुसार मृतक चालक जाजरकोट जुनीचाँदे गाउँपालिका ७ का स्थायीवासी हुन् । ट्याक्टर चालक कार्की आफैले चलाएको ट्याक्टरको ट्रलीले च्यापिएका थिए । केही दिनअघि टिपरको ठक्करबाट कालिकोटका एक युवकको मृत्यु भएपछि तनावग्रस्त वीरेन्द्रनगर शान्त भएलगत्तै फेरी अर्को सवारी दुर्घटना भएको हो।
प्रहरीको सई भन्दै ठगी गर्ने पक्राउ,"काठमाडौं : नेपाल प्रहरीको प्रहरी नायब निरीक्षक (सई) भनी ठगी गर्ने एकजनालाई प्रहरीले पक्राउ गरेको छ। महानगरीय अपराध महाशाखाको टोलीले नेपाल प्रहरीको सई हुँ, एयरपोर्टमा कार्यरत छु भन्दै सिन्धुपाल्चोक हेलम्बु गाउँपालिकाका लक्ष्मण गिरीलाई ठगी गर्ने रामेछापका २६ वर्षीय राजु कार्कीलाई बिहीबार साँझ कलङ्कीबाट पक्राउ गरेको हो। महाशाखाका प्रवक्ता, प्रहरी उपरीक्षक मुकेशकुमार सिंहले पक्राउ कार्कीले आफू सई भएको र आफ्नो खातामा ३० लाखभन्दा बढी रकम रहेकाले छानबिन हुने डरले गिरीलाई रकम पठाउनका लागि दुवै व्यक्तिबीच बैंकको ट्रान्जेशन हुनुपर्छ भनी गिरीसँग तीन लाख लिएर ठगी गरेको बताए। 'गिरीसँग कार्कीले तीन लाखको चेक लिएर नेपाल बैंक लिमिटेड कालीमाटीमा पैसा साटी ठगी गरेको अनुसन्धानमा खुलेको छ', उनले भने। पक्राउ परेका कार्कीलाई आवश्यक अनुसन्धान तथा कारवाहीका लागि महानगरीय प्रहरी परिसर काठमाडौँ पठाएको महाशाखाले जनाएको छ। प्रहरीले पक्राउ परेका कार्कीसँग नगद सात हजार ५००, मोटरसाइकल, मोबाइल सेट र मोटरसाइकलको ब्लू बुक एक थान बरामद गरेको छ। पक्राउ परेका कार्की यसअघि पनि ठगी मुद्दामा ६ महिना कैद र ६८ हजार धरौटीमा छुटेका व्यक्ति हुन्।"
वीरेन्द्रनगरका महिलालाई नि:शुल्क सेनेटरी प्याड,"सुर्खेत : वीरेन्द्रनगरका महिलाहरुले अब सेनेटरी प्याड नि:शुल्क पाउने भएका छन् । वीरेन्द्रनगर नगरपालिकाले नगरभित्रका सबै महिलालाई नि:शुल्क रुपमा सेनेटरी प्याड उपलब्ध गराउन थालेको हो । वडामा रहेका स्वास्थ्य संस्थाबाट नगरभित्रका किशोरी तथा महिलालाई नि:शुल्क रुपमा प्याड वितरण सुरु गरिएको हो । कर्णाली प्रदेशको राजधानी सहरसमेत रहेको वीरेन्द्रनगरले नगरसभाबाटै यो कार्यक्रम घोषणा गरेको थियो । हाल संघीय सरकारले सामुदायिक विद्यालयमा अध्ययनरत छात्रालाई मात्र नि:शुल्क सेनेटरी प्याड उपलब्ध गराउँदै आएको छ । तर महिनावारी हुने उमेरका छात्रा र महिला सबैलाई नि:शुल्क प्याड वितरण गर्ने वीरेन्द्रनगर देशकै पहिलो नगरपालिका बनेको उपप्रमुख मोहनमाया ढकालले दाबी गरिन् । आर्थिक अभावका कारण अहिले पनि अधिकांश किशोरी र महिलाले महिनावारीको समयमा प्याड प्रयोग गर्न सक्ने अवस्थामा छैनन् । सेनेटरी प्याड नहुँदा महिनावारीको समयमा उनीहरुले सास्ती भोग्नु परेको छ । यही समस्या समाधान गर्न र सुरक्षित महिनावारीका लागि नि:शुल्क रुपमा सेनेटरी प्याड वितरण सुरु गरिएको नगरपालिकाले जनाएको छ । चालु आर्थिक वर्षका लागि नगरपालिकाले प्याड वितरण गर्न १५ लाख बजेट विनियोजन गरेको छ । आगामी वर्ष यसलाई बृद्धि गरिने नगरपालिकाले जानकारी दिएको छ । नगरका १६ वटै वडामा रहेका स्वास्थ्य संस्थाबाट प्याड नि:शुल्क वितरण हुन थालेको नगरपालिकाकी उपप्रमुख ढकालले बताइन् । वीरेन्द्रनगरलाई महिलामैत्री नगर बनाउने योजना छ उपप्रमुख ढकालले भनिन्,छाउगोठमुक्त अभियानमा जुटेका छौं, अब नगरभित्र महिनावारी हुने उमेरका किशोरी र महिलाले नि:शुल्क रुपमा सेनेटरी प्याड पाउनेछन् । एक जनालाई मासिक एक प्याकेटका दरले उपलब्ध गराउने छौं । प्याड वितरणका लागि महिला र किशोरीहरुलाई कार्डको व्यवस्था गरिएको छ । प्याड स्वास्थ्य संस्थामा आफैँ उपस्थित भएर लिनुपर्ने नियम बनाइएको छ । यसले किशोरी र महिलाहरु महिनामा कम्तिमा एकपटक स्वास्थ्यकर्मीको पहुँचमा हुने र उनीहरुको मासिक रुपमा स्वास्थ्य परीक्षण पनि गरिने नगरपालिकाले जनाएको छ । मर्यादित महिनावारीका लागि भन्दै नगरपालिकाले महिला स्वास्थ्य स्वंयम् सेविकाहरु पनि परिचालन गरेको छ । नगरपालिकाले चाँडै नगरलाई छाउगोठमुक्त घोषणा गरिने जनाएको छ । वडा नम्बर १६ को सानीलेक स्वास्थ्य चौकीबाट नि:शुल्क प्याड वितरण अभियान सुरु गरिएको हो । नि:शुल्क प्याड पाएपछि स्थानीय रुपमाया आचार्यले भनिन्,प्याड किन्न सक्ने अवस्था थिएन, सुरक्षित महिनावारी नहुँदा पाठेघरमा संक्रमण भयो । अहिले मेरो पाठेघर नै फालिएको छ, अब हाम्रा छोरी बुहारीलाई प्याडले सजिलो हुनेभयो । यस्तै स्थानीय किशोरी ममता कँडेलले पनि नि:शुल्क सेनेटरी प्याड पाउँदा अब महिनावारी हुँदा छोइछिटो हुने समस्याबाट मुक्ति मिल्ने बताइन् । वीरेन्द्रनगरभित्रै अहिले पनि कतिपय परिवारले महिनावारीको समयमा बार्ने चलन कायमै छ ।"
डीनसहित १० जना थुनिए,"हेटौंडा : अनेरास्ववियू र अनेरास्ववियु क्रान्तिकारीले कृषि तथा वन विज्ञान विश्वविद्यालयको वन सङ्कायका डीनसहित १० जनालाई विश्वविद्यालयकै सेमिनार हलमा थुनेर तालाबन्दी गरेका छन् । उनीहरुले डीन बलराम भट्ट, सहायक डीन वासुदेव पोख्रेल र भर्ना छनोट समितिका सदस्यसहितलाई थुनेका हुन् । विश्वविद्यालयले मेरिट पूर्व जानकारी बिनानै प्रवेश परीक्षा लिएको र परीक्षामा कम अंक आएकालाई भर्ना लिएर बढी अंक ल्याउने विद्यार्थीलाई निजी विद्यालयमा जान बाध्य बनाएको अनेरास्ववियु क्याम्पस कमिटीका अध्यक्ष अङ्कित खतिवडाले जानकारी दिए । चालीस दिनदेखि धर्ना दिएर आन्दोलन गर्दै आएको बताउँदै विद्यार्थीको समस्या समाधानका लागि विश्वविद्यालयको तर्फबाट कुनै पहल नभएपछि शुक्रबार डीनसहितको टोलीलाई तालाबन्दी गरेर राखेको उनको भनाइ छ । समस्या समाधानका लागि पहल चाल्ने प्रतिबद्धताका आधारमा मात्र ताला खोली दिने अनेरास्ववियु क्रान्तिकारीका अध्यक्ष दिपेन्द्र कोइरालाले बताएका । डीनसहितको मिलेमतोमा पैसाको चलखेलका आधारमा विद्यार्थीलाई भर्ना लिइएको उनको आरोप छ ।"
मालपोतका खरिदारविरुद्ध ४० हजार विगोको घुस मुद्दा,"काठमाडौं : भूमिसुधार तथा मालपोत कार्यालय नवलपरासी बर्दाघाट(सुस्ता पश्चिम)का खरिदार नेत्रबहादुर चौधरीविरुद्ध मुद्दा दर्ता भएको छ। खरिदार चौधरीले मोही जग्गा बाँडफाँड गरिदिने प्रयोजनको लागि विभिन्न बहाना बनाई सेवाग्राहीसँग घुस लिएका थिए। उनलाई अख्तियार टोलीले ४० हजार घुससहित नियन्त्रणमा लिएको थियो। सेवाग्राहीको श्रीमानको नाममा रहेको जग्गा बाँडफाँड गरिदिने प्रयोजनको घुस लिएको पुष्टि भएको अख्तियारको दाबी छ। उनीविरद्ध भ्रष्टाचार निवारण ऐन बमोजिम सजायको मागसहित विशेष अदालत, काठमाडौंमा शुक्रबार आरोपपत्र दायर गरिएको छ।"
"दुई मोटरसाइकल र स्कुटर ठोक्किदा दुईको मृत्यु, पाँच घाइते",बुटवल : रुपन्देहीको सैनामैनामा सडकमा दुई मोटरसाइकल र स्कुटर एकआपसमा ठोक्किँदा दुई जनाको मृत्यु भएको छ। दुर्घटनामा एक जना गम्भीर घाइते र चार सामान्य घाइते भएका छन्। शुक्रबार साँझ लु २४ प ७४७२ नम्बरको स्कुटर र लु ४२ प ७०९६ र लु ३५ प ५०१९ नम्बरका मोटरसाइकल रामापुरमा एकापसमा ठोक्किएर दुर्घटना भएको हो। दुर्घटनामा सैनामैना नगरपालिका ७ का सुदीप चौधरी र कालु भनिने नविन चौधरीको मृत्यु भएको प्रदेश ट्राफिक प्रहरी कार्यालय बुटबलले जानकारी दिएको छ । गम्भीर घाइते भएका सन्तराम चौधरीको लुम्बिनी प्रादेशिक अस्पतालमा उपचार भइरहेको छ। तीब्र गतिका कारण एउटा मोटरसाइकलले अर्काेलाई ठक्कर दिएको प्रहरीले जनाएको छ । यो सातामात्रै रुपन्देहीमा दुर्घटना परी नौ जनाको मृत्यु भएको छ । मंगलबार भैरहवापरासी सडकमा ट्रक एकआपसमा ठोक्किदा तीन जनाको मृत्यु भएको थियो । बिहीबार मात्रै भैरहवामा बोराले च्यापिएर चार जनाले ज्यान गुमाए । बोराले च्यापिएर एकै परिवारका चारको मृत्यु
काठमाडौंमा शनिबार दिनभर बत्ती नहुने,"काठमाडौं : चक्रपथ विस्तारका क्रममा शनिबार दिनभर बत्ती नहुने नेपाल विधुत प्राधिकरणले जनाएको छ। प्राधिकरणले शुक्रबार एक सूचना जारी गर्दै शनिबार बिहान ७ देखि बेलुका ४ बजेसम्म बत्ती नहुने जनाएको हो। प्राधिकरणका अनुसार महाराजगंज वितरण केन्द्रको धापासी फिडरबाट वितरित लाइन बन्द हुँदा वसुन्धारा सामाखुसी चोक, रानीबारी गोंगबु चोक टोखा रोडहुँदै ग्राण्डी हस्पिटललगायतका क्षेत्रमा बत्ती नआउने भएको हो। रुख कटान कार्य निर्धारित समय अगाडि सम्पन्न भएमा सो समय भन्दा अगावै लाइन सूचारु हुने प्राधिकरणले जनाएको छ।"
स्कुल बसको ठक्करबाट शिशुको मृत्यु,दाङ : दाङमा स्कुल बसको ठक्करबाट एक १८ महिने शिशुको मृत्यु भएको छ। दाङको लमहीमा रहेको गोरखा मोडेल लमहीको स्कुल बसको बसको ठक्करबाट लमही नगरपालिका ६ देउपुर निवासी छोटु मुसलमानकी १८ महिनाकी छोरी सफिना खातुनको मृत्यु भएको हो। गोरखाको रा १ ख १०२८ नम्बरको स्कुल बस विद्यार्थी छोड्न आएको समयमा उक्त बसले खेल्दै गरेकी खातुनलाई ठक्कर दिएको दाङ प्रहरीले बताएको छ। चालक र बसलाई प्रहरीले नियन्त्रणमा लिएको छ।
दुर्घटनामा मोटरसाइकल चालकको मृत्यु,विराटनगर : मोरङको बेलवारी नगरपालिका ५ कसेनीमा शुक्रबार बिहान भएको मोटरसाइकल दुर्घटनामा एकजनाको मृत्यु भएको छ । उत्तरबाट दक्षिणतर्फ जाँदै गरेको को २ प ६९२३ नम्बरको मोटरसाइकल आफै अनियन्त्रित भई दुर्घटना हुँदा चालक ग्रामथान गाउँपालिका५ का २० वर्षीय राजकुमार सरदारको मृत्यु भएको हो । दुर्घटनामा घाइते भएका सरदारको उपचारका क्रममा बीपी कोइराला स्वास्थ्य विज्ञान प्रतिष्ठान धरानमा मृत्यु भएको मोरङ प्रहरीका प्रवक्ता डीएसपी लोकदर्शन थापाले बताए।
"सिन्धुलीमा स्कारपियो दुर्घटना, सहलेखापालको मृत्यु",सिन्धुली : विपी राजमार्गअन्तरगत सिन्धुलीको गोलन्जोर गाउँपालिका ५ खनियाखर्कमा स्कारपियो दुर्घटना हुँदा एकजनाको मृत्यु भएको छ । मृत्यु हुनेमा कन्चनपुर नगरपालिका ६ सप्तरीका ३३ वर्षीय सूर्यनारायण चौधरी रहेका छन् । पूर्वबाट काठमाडौंतर्फ गइरहेको स १ च १००९ नम्बरको स्कारपियो जीप दुर्घटना हुँदा चौधरीको घटनास्थलमै मृत्यु भएको जिल्ला प्रहरी कार्यालय सिन्धुलीका प्रहरी नायव उपरीक्षक स्यामबहादुर खत्रीले जानकारी दिए । दुर्घटनामा स्कारपियोका चालक सोही ठाउँका ३० वर्षीय महमद अफरोज गम्भीर घाइते भएका छन् । उनलाई उद्धार गरी सिन्धुली अस्पतालमा उपचारका लागि ल्याइएको छ। मृतक चौधरी कन्चनपुर नगरपालिका सप्तरीका सहलेखापाल हुन् । दुर्घटनाग्रस्त स्कारपियो सकडबाट झण्डै सय मिटर तल खसेको प्रहरीले जनाएको छ । तीव्र गतिका कारण स्कारपियो अनियन्त्रीत भइ दुर्घटना भएको प्रहरीको प्रारम्भिक अनुमान छ।
बारेकोटमा खाद्यान्न अभाव,जाजरकोट : जिल्लाको बारेकोट गाउँपालिकामा खाद्यान्न अभाव भएको छ। बारेकोट गाउँपालिकाको नायकवाडास्थित घाट डिपोमा चामल सकिँदा गाउँपालिकामा खाद्यन्न अभाव भएको हो। डिपोमा चामल ढुवानीको जिम्मा लिएका ठेकेदारले समयमा चामल ढुवानी नगर्दा खाद्य संकट भएको हो। बारेकोट क्षेत्र कर्णालीका जुम्ला र डोल्पासँग सिमाना जोडिएको जिल्लाकै दुर्गम गाउँपालिका हो। यहाँ बर्षेनी खाद्य संकट हुने गर्दछ। खाद्य संकट टार्न सरकारले यो वर्ष दुई हजार पाँच सय क्विन्टल चालमको कोटा निर्धारण गरेको छ। सडक सञ्जालले नछोएपछि यहाँ घोडा र खच्चडबाट चामल ढुवानी हुन्छ। गाउँपालिका उपाध्यक्ष ओमा शाहीले स्थानीय पसलमा उपलब्ध चालम संस्थानको भन्दा दोब्बर महंगो हुँदा स्थानीय किनेर खानसक्ने स्थितिमा नभएको बताइन्। गाउँपालिकामा यातायात सुविधा नहुँदा ढुवानीका लागि घोडा खच्चड प्रयोग गर्दा मूल्य बढी पर्ने भएकाले ठेकेदारले चामल ढुवानी नगरेका हुन्। चामल ढुवानीको जिम्मा लिएका एनवी विल्डर्सका प्रतिनिधि मानबहादुर खड्काले खाद्य संस्थानबाट चार सय ५४ क्विन्टल चामल बुझेर लगेका छन्। खाद्य संस्थान जाजरकोट शाखाका निमित्त प्रमुख रामप्रसाद पौडेलले ढुवानीको जिम्मा लिएका ठेकेदारलाई बारम्वार ताकेका गरिरहेको बताउँछन्। प्रमुख जिल्ला अधिकारी संयोजकत्वको जिल्ला खाद्य व्यवस्था समितिको बैठकमा ठेकेदारलाई कारवाहीका लागि छलफल भएको छ। अन्तिम मौका दिने र यो महिनाभित्र चामल ढुवानी नभए ठेकेदारलाई कारवाही गर्न प्रक्रिया अघि बढाउने निर्णय भएको छ। ढुवानीको जिम्मा लिएको एनवी विल्डर्सले असारभित्र सबै चामल ढुवानी गर्ने गरी ठेक्का सम्झौता भएकाले सोही अनुसार चामल ढुवानी गरिने बताएको छ।
छोरी बलात्कारी गर्ने बावुलाई जन्म कैद,सन्धिखर्क: अर्घाखाँचीको शितगंगा नगरपालिकामा आफ्नै ९ वर्षीय छोरीलाई जबरजस्ती गर्ने बावुलाई जिल्ला अदालत अर्घाखाँचीले जन्म कैदको फैसला सुनाएको छ । अर्घाखाँची जिल्ला शितगंगा नगरपालीका ४ का एक व्यक्तिले आफ्नै ९ वर्षीय छोरीलाई जबरजस्ती करणी तथा हाडनाता करुणी गरेको अभियोगमा ती व्यक्तिलाई जिल्ला न्यायाधीश बासुदेव न्यौपानेको इजलासले जन्म कैदको फैसला गरेको निमित्त श्रेस्तेदार नारायण बहादुर भट्टराईले जानकारी दिए । निजले गएको साउन २ गते छोरीलाई जबरजस्ती करणी गरेपछि उनी विरुद्ध मुद्धा दर्ता भएको थियो ।त्यस्तै सन्धिखर्कको डिभर्नामा ५ वर्षीय नातिनीलाई बलात्कार गर्ने हजुरबुवालाई २० वर्ष कैद र ४० हजार जरिवानाको फैसला जिल्ला अदालतले गरेको छ।
शिक्षकको सरुवा अब सजिलो,काठमाडौं : लामो समयदेखि रोकिएको सामुदायिक विद्यालयका शिक्षकको जिल्लान्तर सरुवा फुकुवा भएको छ । शिक्षा तथा मानव स्रोत विकास केन्द्रले सरुवा फुकुवाको निर्णय गरेको हो । यो निर्णयसँगै एक जिल्लामा कार्यरत शिक्षक अर्को जिल्लामा सरुवा भएर जान पाउँछन् । तर यसरी सरुवा हुनुअघि फकर जिल्लामा जान र आउन चाहने शिक्षकले सम्बन्धित विद्यालयको स्वीकृति अनिवार्य रुपमा लिनुपर्नेछ । तर पुल दरवन्दी नरहेको तहको रिक्त शिक्षक दरवन्दीमा जिल्लान्तर सरुवा फुकुवा गरिएको केन्द्रले जनाएको छ । केन्द्रले यसअघि सम्बन्धित जिल्लाको स्थानीय तहका लागि मात्र सरुवा फुकुवा गरेको थियो ।
बसले ठक्कर दिँदा स्कुटर चालकको मृत्यु,विराटनगर : जन्ती बोकेको बसले ठक्कर दिँदा मोरङमा स्कुटर चालकको मृत्यु भएको छ। पूर्वपश्चिम राजमार्गअन्तर्गत मोरङको सुन्दरहरैंचा नगरपालिका ५ दुलारीमा को १ ख ३२०१ नम्बरको बसले को ३९ प ७६०७ नम्बरको स्कुटरलाई ठक्कर दिँदा बिहीबार साँझ दुर्घटना भएको थियो। मोरङ प्रहरीका प्रवक्ता डीएसपी लोकदर्शन थापाले दुर्घटनामा स्कुटर चालक सुन्दरहरैंचा नगरपालिका १० का ४१ वर्षीय बुद्धिमान तामाङको मृत्यु भएको जानकारी दिए । दुर्घटनामा घाइते भएका उनको उपचारकाका क्रममा बीपी कोइराला स्वास्थ्य विज्ञान प्रतिष्ठान धरानमा साँझ ७ :३० बजे मृत्यु भएको थापाले बताए । उनकाअनुसार बस सुनसरीको रामधुनी कालाबञ्जारबाट बेहुली लिएर मोरङको केराबारीतर्फ जाँदै थियो । बस र चालक सुन्दरहरैंचा १० का ४२ वर्षीय सुरेन्द्रकुमार प्रधानलाई नियन्त्रणमा लिएर घटनाको अनुसन्धान सुरु गरिएको प्रहरीले जनाएको छ ।
सरकारले भत्काइदिए पनि स्थानीयले बनाइहाल्छन् छाउगोठ,"गीता कुँवरअछाम जगदीश रोकायाबझाङ अछाम साँफेबगर नगरपालिका१४ पातलकोटकी रम्बा थापाको छाउगोठ गत महिना जनप्रतिनिधि र स्थानीय मिलेर भत्काए । उनको परिवारले फेरि छाउगोठ बनाएको छ । घरनजिकै मन्दिर छ, छाउगोठ भत्काएपछि सर्प आयो । घरनजिकै फराकिलो गोठ बनाएका छौं, उनले भनिन् । मोतीकला थापाले पनि पुरानो छाउगोठ भत्काएपछि ४० हजार खर्च गरी नयाँ बनाइन् । त्यो पनि ३ दिनअघि जनप्रतिनिधि र प्रहरीको टोलीले भत्कायो । उनले भनिन्, पुरानो गोठ भत्काए, गाउँमा गोठ भत्काउन आउनेले घरनजिकै बस्नसुत्न मिल्ने खालको नयाँ बनाउँदा हुन्छ भनेपछि ४० हजार खर्च गरेर बनाएँ । घर सानो भएकाले सुत्ने ठाउँ नपुग्दा नयाँ छाउगोठ बनाएको उनले बताइन् । सोही गाउँकी शारदा थापाले ३० हजार खर्च गरेर नयाँ छाउगोठ बनाएकी छन् । नयाँ गोठ पुरानो भन्दा राम्रो थियो, प्रहरी र जनप्रतिनिधिलाई नभत्काउनू भनेर आग्रह गर्दा पनि मानेनन् । घर साँघुरो भएपछि ऋण काढेर नयाँ बनाएँ, उनले भनिन् । पातलकोट गाउँ छाउगोठ मुक्त घोषणा हुने तयारीमा छ । वडामा यसअघि १ सय २० छाउगोठ भत्काइएको थियो । एक महिनापछि अनुगमन गर्दा १७ वटा नयाँ छाउगोठ भइसकेको फेला पर्यो । नयाँ गोठ पनि प्रहरीले भत्काइसकेको छ । प्रहरी पुराना छाउगोठ भत्काउँदै हिँडेको छ । तर स्थानीय घरनजिकै धमाधम बनाइरहेका छन् । साँफेबगर नगरप्रमुख कुलबहादुर कँुवरले पुराना छाउगोठ भत्काएको एक महिनामा महिनावारी भएका बेला बस्नकै लागि पुनर्निर्माण गरिएका १७ गोठ भत्काइएको बताउँछन् । उनले भने, पुराना र नयाँमा केही फरक छैन । महिनावारी भएका बेला बस्न भनेर बनाएका सबै भत्काएका छौं । अछामका जनप्रतिनिधि छाउगोठ भत्काउने अभियानमा केन्द्रित छन् । नगरको महत्वपूर्ण कामबाहेक अन्य काम थाती राखेर कुप्रथा अन्त्य गर्ने अभियानमा लागेको साँफेबगर नगरपालिका३ सिद्धेश्वरका वडाअध्यक्ष कृष्ण बुढाले बताए । उनले भने, टोलटोलमा पुगेर जनचेतना सँगसँगै गोठ भत्कायौँ। कतिपय कुट्नसमेत आए । गाली खायौं, तर पनि अभियानमा लागेकै छौं । मंसिरमा छाउगोठमा ज्यान गुमाएकी पार्वती बुढा रावतको टोल सिद्धेश्वर डिक्रेनी एक साताअघि छाउगोठ मुक्त घोषणा भएको छ । बझाङमा पनि उस्तै बझाङमा पनि प्रशासनले भत्काएको छाउगोठ फेरि बनाउन थालिएको छ । बझाङको खप्तडछान्ना गाउँपालिका७ गडराय गोर्खाली गाउँका वंश खड्काले बुहारी सुत्केरी हुने समय नजिकिएकाले गोठ बनाइरहेको बताए । उनको घरमा रहेको सुत्केरी र महिनावारी हुँदा बस्ने छाउगोठ केही दिनअघि प्रहरी प्रशासनले भत्काएको थियो । छाउगोठ भत्काएपछि बुहारीलाई कहाँ राख्ने भन्ने चिन्ताले बनाएका छौं, खड्काले भने । बझाङमा सुत्केरी महिला १९ दिनसम्म छाउगोठमा बस्ने चलन छ । छाउगोठमा बस्ने सुत्केरी बीसौँ दिन नुहाईधुवाई गहुँत खाई घर प्रवेश गर्छन् । लत्ताकपडा, शरीर र नवजात शिशुको शरीरमा पनि गहुँत छर्केपछि सुत्केरी शुद्ध भएको मानेर घरभित्र प्रवेश गराउने प्रचलन छ । प्रहरीले यो गाउँमा १५ वटा छाउगोठ भत्काएको थियो । छाउगोठ भत्काए पनि गाउँलेले सुत्केरी र महिनावारी हुने महिलाका लागि घरनजिकै वैकल्पिक छाउगोठ बनाइरहेका छन् ।"
दुर्घटना रोक्न राजमार्गमा 'टाइम कार्ड',"विराटनगर : दुर्घटना बढेपछि प्रदेश १ को पूर्व पश्चिम र कोशी राजमार्गमा 'टाइम कार्ड' प्रणाली लागू गरिएको छ । दुवै राजमार्गअन्तर्गत झापा, मोरङ र सुनसरीभित्र सार्वजनिक यात्रुबहाक सवारी साधनले यो नियमको पालना गर्नुपर्ने छ । तीव्र गति रोक्न, चालकलाई जिम्मेवार र सचेत बनाउन तथा दुर्घटना न्यूनीकरण गर्न 'टाइम कार्ड' ले महत्वपूर्ण भूमिका खेल्ने अपेक्षा गरिएको छ । यातायात व्यवसायीसँग समन्वय गरेर ट्राफिक प्रहरीले प्रदेशमै पहिलो पटक सार्वजनिक यात्रुबहाक सवारी साधनमा 'टाइम कार्ड' लागू गरेको हो । यो प्रणाली पूर्वपश्चिम राजमार्गअन्तर्गत झापाको काँकडभिट्टादेखि सुनसरीको कोशी व्यारेजसम्म र कोशी राजमार्गअन्तर्गत विराटनगरदेखि धरानसम्म कायम गरिएको छ । प्रदेश १ प्रहरी प्रमुख डीआईजी ठाकुरप्रसाद ज्ञवालीले मोरङको सुन्दरहरैंचा नगरपालिका ७ गछियामा औपचारिक रुपमा यसको शुभारम्भ गरे । पहिलो चरणमा छोटो तथा मध्यम दूरीका सवारी साधनलाई लक्षित गरेर 'टाइम कार्ड' लागू गरिएको जानकारी उनले दिए । प्रदेश १ ट्राफिक प्रहरी प्रमुख एसपी भीमबहादुर दाहालले राजमार्गमा बढिरहेको दुर्घटनाले धेरै मानविय एवं भौतिक क्षति बेहोर्नु पर्ने अवस्था उत्पन्न भएपछि राजमार्ग केन्द्रीत 'टाइम कार्ड' प्रणाली लागू गरिएको बताए । प्रदेश १ मा चालु आर्थिक वर्षको पुस मसान्तसम्ममा भएका चार सय ४७ वटा दुर्घटनामा एक सय ७७ जनाको मृत्यु भएको छ । त्यस मध्ये एक सय नौ जनाको मृत्यु राजमार्गको दुर्घटनाबाट भएको एसपी दाहालले बताए । उनकाअनुसार बढ्दो दुर्घटना, सवारी साधनको तीव्र गति र राजमार्गको अस्तव्यस्ततालाई नियमन गर्न तथा चालकलाई अनुशासीत एवं गम्भीर बनाउन यो नियम प्रभावकारी बन्ने अपेक्षा गरिएको छ । 'यात्रु उठाउन होडबाजी र अस्वस्थ्य प्रतिस्पर्धा गर्दै राजमार्गमा सवारी साधन तीव्र गतिमा कुदाइँदा दुर्घटना बढिरहेको पाइयो,' दाहालले भने, 'एकले अर्कोलाई उछिन्न र तीव्र गतिमा कुदाउन पनि नपाइने नियम बनाइएको छ ।' यात्रु चढाउने होडबाजीका कारण एक सवारीले अर्कोलाई 'ओभरटेक' गर्दा र तीव्र गतिमा सवारी साधन कुदाउँदा सडकमा दुर्घटना धेरै भइरहेको उनले बताए । किलोमिटरको आधारमा 'टाइम कार्ड' लागू गरिएसँगै अब ट्राफिक प्रहरीले तोकेको र कार्डमा उल्लेख भएको समयमा यात्रुबहाक सवारी साधन गन्तब्यमा पुग्नु पर्ने हुन्छ । तोकेको समय भन्दा अगाडि नै पुग्नेले कारवाहीको भागिदार बन्नु पर्ने दाहालले बताए । तोकेको समय भन्दा छिटो पुगेमा पहिलो पटक सम्झाई बुझाई गरिने र दोहोर्याएमा एक हजार पाँच सय रुपैयाँसम्म जरिवाना गरिने उनको भनाइ छ । तेस्रो पटकबाट कारबाहीको दायरा फराकिलो पार्ने योजना रहेको उनले सुनाए । यो नियमलाई कडाईका साथ लागू गर्न ट्राफिक प्रहरी परिचालन गरेर १३ ठाउँमा टाइमकार्ड चेकजाँच स्थल स्थापना गरिएको छ । झापाको काँकडभिट्टा, बिर्तामोड, दमक, ताराबारी, मोरङको बेलबारी, गछिया, कंचनबारी, विराटनगर बसपार्क, सुनसरीस्थित धरानको तीनकुने, इटहरीको कलंकी मोड, पकली, कोसी कटान र भण्टाबारीलाई चेकजाँच स्थल कायम गरिएको र यी स्थानबाट नियमित चेकजाँच हुने जानकारी एसपी दाहालले दिए । उनकाअनुसार 'टाइम कार्ड' लागू भएका सवारी साधनले एक किलोमिटर दूरी पार गर्न अब न्यूनतम एक मिनेट ४८ सेकेन्ड समय लगाउनु पर्नेछ । यस अघि तीव्र गति, यात्रु उठाउने होड र अस्वस्थ्य प्रतिस्पर्धाका कारण एक किलोमिटर दूरी पार गर्न एक मिनेट पनि नलगाउने गरेको ट्राफिकको अध्ययनले देखाएको छ । सबै सवारीका साधनका चालकका हातमा थमाइएको टाइम कार्ड हेण्डबुक आकारको छ । चालकले प्रत्येक चेक प्वाइन्टमा गाडी रोकेर त्यसमा आफ्नो समय दर्ता गराउनु पर्ने प्रदेश १ ट्राफिक प्रहरी कार्यालय इटहरीका डीएसपी लक्ष्मीराज अधिकारीले बताए । 'एउटा 'टाईम कार्ड' एक जना चालकले १२ दिनसम्म प्रयोग गर्न सक्छन्, अधिकारीले भने, 'त्यो भरिएपछि अर्को व्यवस्था गरिने छ ।' ट्राफिक प्रहरीले 'टाइम कार्ड' मा छुटेको स्थान, पुग्ने स्थान, पुगेको समय र दस्तखत र छापसमेत लगाउने मोरङ ट्राफिक प्रमुख प्रहरी निरीक्षक रोकशकुमार पोदारले बताए । सुनौलो पूर्व नेपाल यातायात प्राली विराटनगरका कोषाध्यक्ष राजु धमलाले टाईम कार्डले तीव्र गति र राजमार्गमा बढ्दो सवारी दुर्घटना न्यूनीकरणमा मद्धत पुग्ने बताए । 'दुर्घटनाका विषयमा यातायात व्यवसायी पनि चिन्तित थिए,' उनले भने, त्यही भएर दुर्घटनाबाट हुने मानविय एवं भौतिक क्षति रोक्ने नयाँ उपाय अबलम्बन गरिएको छ ।' प्रदेश १ मा बस, मिनी बस र माइक्रो गरेर छ हजारको हाराहारीमा सार्वजनिक यात्रुबहाक सवारी साधन रहेको ट्राफिक प्रहरीले जनाएको छ ।"
अर्घाखाँचीमा बलात्कारी बाबुलाई जन्मकैद,सन्धिखर्क : अर्घाखाँचीको शितगंगा नगरपालिकामा आफुनै ९ बर्षिय छोरीलाई जवरजस्ती बलत्कार गर्ने बाबुलाई जिल्ला अदालत अर्घाखाँचीले जन्म कैदको फैसला सुनाएको छ । अर्घाखाँची जिल्ला शितगंगा नगरपालीका वडा नं ४ का एक ब्यक्तिले आफ्नै ९ वर्षकी छोरीलाई जबरजस्ती करणी तथा हाडनाता करुणी गरेको अभियोगमा बाबुलाइ जिल्ला न्यायधीश बासुदेव न्यौपानेको इजलासबाट जन्म कैद हुने ठहरी फैसला भएको निमित्त श्रेस्तेदार नारायण बहादुर भट्टराईले जानकारी दिए । निजले गएको साउन २ गते आफुनै ९ बर्षिय छोरीलाइ जबरजस्ती करणी गरेपछि उनी विरुद्ध मुद्धा दर्ता भएको थियो । १० बर्ष भन्दा कम उमेरका बालबालिकालाई जबरजस्ती करणी गरेमा कानूनमा व्यबस्था भए बमोजिम जन्म कैदको फैसला सुनाइएको जिल्ला अदालतका श्रेस्तेदार टेकराज गैरेले बताए । त्यस्तै सन्धिखर्कको डिभर्नामा ५ बर्षिय नातिनीलाई बलत्कार गर्ने हजुरबुबा लाई २० बर्ष कैद र ४० हजार जरिवानाको फैसला जिल्ला अदालतले गरेको सुचना अधिकारी गैरेले बताए ।
टिपरबाट महिलाको मृत्यु भएपछि २६ वटा टिपरमा तोडफोड र आगजनी,गोरखा : गोरखामा टिपरले किचेर एक महिलाको मृत्यु भएपछि आक्रोसित स्थानीयले २६ वटा टिपर र स्काभेटरमा आगजनी गर्नुका साथै तोडफोड गरेका छन् । गोरखा नगरपालिका १० स्थित गोरखकाली क्रसर परिसरमा ग १ ख ८०२७ नम्बरको टिपरले किचेर गोरखा नगरपालिका १० अमलापानी बस्ने ५२ वर्षीया मनमाया तामाङको घटनास्थलमै मृत्यु भएको हो । जिल्ला प्रहरी कार्यालय गोरखाका अनुसार घरबाट छेपेटार बजारमा दुध बेच्न हिँडेकी तामाङलाई शुक्रबार बिहान पौने सात बजे क्रसरबाट निस्केको टिपरले किचेको थियो । तामाङको मृत्यु भएपछि सयौँजनाको आक्रोसित भीडले उक्त टिपरमा आगजनी गरेका छन् भने क्रसरभित्र रहेका २० वटा टिपर र ६ वटा स्काभेटर तोडफोड गरेका हुन् । क्रसरभित्र पचास भन्दा बढी प्रहरी परिचालन गरिएको छ । आगजनी गरेको टिपर। तस्बिर : शिव उप्रेती दुुर्घटनास्थल। तस्बिर : शिव उप्रेती
यौन शोषणको आरोपमा एसएसपी राणा निलम्बित,काठमाडौं : गृहमन्त्रालयले प्रहरी वरिष्ठ उपरीक्षक (एसएसपी) सौरभ राणालाई निलम्बन गरेको छ।राणाविरुद्ध एक महिलामाथि यौन शोषण गरेको र पदीय आचारणविरुद्ध काम गरेको आरोप छ। प्रहरी प्रधान कार्यालयले राणालाई निलम्बन गरेर थप अनुसन्धान गर्नुपर्ने औंल्याउँदै निलम्बनको रिफारिस गरेपछि मन्त्रालयले निलम्बन गरेको हो। संघीय प्रहरी इकाइ सुनसरीमा कार्यरत राणाले स्थानीय एक महिलामाथि यौन शोषण गरेको उजुरी प्रहरी मुख्यालयको उजुरी छानविन शाखामा परेपछि उनी अनुसन्धानको दायरमा तानिएका हुन्। प्रहरी केन्द्रीय प्रवक्ता डीआइजी शैलेश क्षेत्रीले राणमाथि लागेको आरोप थप छानविन गर्नुपर्ने भएकाले उनलाई निलम्बन गरिएको जानकारी दिए।प्रहरी मुख्यालयको सिफारिसलाई गृहमन्त्रालयले कार्यान्वयन गरेको हो।
