शीर्षक,विवरण
कुकुर व्यवस्थापन,"छाडा कुकुरको टोकाइबाट एक किशोरीको ज्यान गएको छ। यसअघि ती किशोरीका भाइलाई पनि कुकुरले टोकेको थियो। त्यसबेला सरकारी अस्पतालमा पुगेर रेबिजविरुद्धको सुई लगाएकी ती किशोरीले आफूलाई टोक्दा भने गोप्य राखिन्। रेबिज प्राणघातक रोग भएकाले शंकास्पद कुकुरले टोक्नेबित्तिकै एन्टिरेबिज सुई लगाइहाल्नुपर्छ। तर, किशोरी मनीषा अर्यालले गोप्य राख्दा अकालमा ज्यान गुमाउनुपरेको दुःखद घटना सार्वजनिक भएको छ। दुई महिनाअघि कुकुरले टोकेको घटना भर्खर सार्वजनिक भएको हो। राजधानीलगायत मुलुकका प्रमुख सहरमा छाडा कुकुरको बिगबिगी छ। काठमाडौं एनिमल ट्रिटमेन्ट सेन्टर नामक संस्थाले गरेको एक अध्ययनअनुसार काठमाडौंमा मात्र करिब २२ हजार ५ सय सडक कुकुर छन्। सोही संस्थाका अनुसार हरेक वर्ष कुकुरको टोकाइबाट दुई सय व्यक्तिको रेबिज रोगबाट मृत्यु हुने गरेको छ। ३५ हजार व्यक्ति कुकुरको टोकाइबाट पीडित हुने गरेका छन्। मुलुकका विभिन्न गाउँसहर एवं चोकहरूमा कुकुरले टोक्ने, चिथोर्ने घटना दिनहुँजसो हुने गरेका छन्। कुकुरको आक्रमण बटुवा, यात्रुहरूले व्यहोर्नु परिरहेको छ। कुकुरकै कारण सडक दुर्घटनासमेत बढेको छ। चहलपहल हुने बजार क्षेत्रमा हिँड्डुल गर्दा असुरक्षित महसुस भइरहेको छ। कुकुरको टोकाइबाट ज्यान गुमाउनुपर्ने अवस्था एकातिर छ भने अर्कोतर्फ कुकुरले जथाभावी दिसा गर्दा वातावरणीय प्रदूषण बढेको छ। कुकुरको दिसा तत्काल कुहिँदैन। खेतबारीमा मल पनि हुँदैन। परजीवीका लागि कुकुरको दिसा उपयुक्त वासस्थानसमेत हो। कोलिफर्म ब्याक्टेरिया का साथै अन्य हानिकारक जीव फैलने खतरासमेत हुन्छ। कुकुरको दिसा कीटनाशक विषादीसरह खतरनाक मानिन्छ। कुकुरलाई छुट्टै चर्पी बनाउनुपर्ने आवश्यकता भए पनि कुकुरधनीले लापरबाही गरिरहेको भेटिन्छ। धार्मिक एवं सांस्कृतिक रूपमा कुकुरको महत्त्व दर्शाउँदै हरेक वर्ष कुकुर पूजा पनि गरिन्छ। तर, कुकुरकै कारण भययुक्त दिनचर्या बिताउनुपरेकाले दीर्घकालीन ढंगले समस्याको समाधानका उपाय अवलम्बन गर्नुपर्छ। विकसित मुलुकमा सामुदायिक कुकुरको उचित व्यवस्थापन गर्न विभिन्न योजना एवं कार्यक्रम अघि सारिएका छन्। घरायसी वा सामुदायिक कुकुरको जथाभावी दिसापिसाब गराउनसमेत कानुनी बन्देजको व्यवस्था छ। भयरहित ढंगले हिँड्डुल गर्न पाउनु मौलिक हक हो। रेबिजको सुई नलगाएका कारण छाडा मात्र होइन, घरपालुवा कुकुरले टोक्ने गरेका उदाहरण पटकपटक दोहोरिने गरेको छ। आपूले पालेको वा अन्य कुनै पशुपक्षीबाट कसैको ज्यान जान सक्ने वा कसैलाई कुनै चोट पुग्न सक्ने खतरा रोक्न आवश्यक पूर्वसावधानीको बन्दोबस्त गर्नुपर्छ। मुलुकी अपराध (संहिता) ऐन, ०७४ ले पशुपक्षी छाडा छोड्नेलाई सजायको व्यवस्थासमेत गरेको छ। कसैले आफ्नो वा आफ्नो नियन्त्रणमा रहेको कुनै पशुपक्षी अर्काको घर वा सार्वजनिक बाटोघाटो वा सार्वजनिक स्थलमा छाडा छाड्न हुँदैन। छाडा छाडेको पाइएमा त्यस्ता व्यक्तिलाई तीन महिनासम्म कैद वा पाँच हजार रुपैयाँसम्म जरिबाना वा दुवै सजाय हुने कानुनी व्यवस्था छ। छाडा कुकुरले दुर्घटनासँगै ज्यानसमेत लिइसकेको अवस्थामा यसतर्फ राज्य एवं सरोकारवाला निकाय गम्भीर बन्नुपर्ने खाँचो छ। काठमाडौं महानगरपालिकाको सहयोगमा सामुदायिक कुकुरको बन्ध्याकरण अभियान पनि सुरु भएको थियो। ७ हजारभन्दा बढी कुकुरको बन्ध्याकरण गरेपछि अभियान बीचैमा सेलायो। मुलुकका विभिन्न सहरमा झन्डै ३० लाख सामुदायिक कुकुर रहेको अनुमान छ। यी कुकुरको उचित व्यवस्थापनका लागि राष्ट्रिय सभाको बैठकमा समेत सांसदहरूले आवाज उठाइसकेका छन्। त्यसलै स्थानीय, प्रदेश र संघ र गरी तीन तहका सरकारबीचको समन्वय हुनुपर्ने आवश्यकता छ। कुकुरलाई रेबिजविरुद्धको सुई लगाउने र बन्ध्याकरण गर्ने काम एकसाथ अघि बढाउनुपर्ने खाँचो छ। छाडा कुकुरको उचित व्यवस्थापन गर्न वैज्ञानिक विधि अपनाउनुपर्छ। रेबिज रोकथामका लागि स्वदेशमै भ्याक्सिन उत्पादन, भण्डारण, वितरण र प्रयोगका क्षेत्रमा थप लगानी गर्नुपर्छ। भ्याक्सिन सर्वसुलभ हुनुपर्छ। जनतासँग प्रत्यक्ष सरोकार राख्ने कार्यमा जनताको पूर्ण सहभागिता आवश्यक हुन्छ। त्यसैले कुकुरको उचित व्यवस्थापनका लागि योजना तर्जुमाको चरणसँगै कार्यान्वयन, अनुगमन तथा मूल्यांकनका चरणहरूमा समेत जनसहभागिता हुनुपर्छ।"
कुमार पौडेल हत्या प्रकरण : समितिमै थन्कियो गृहमन्त्रालयको प्रतिवेदन,"काठमाडौं : विप्लव समूहका सर्लाही इञ्चार्ज कुमार पौडेल मृत्युबारे गृहमन्त्रालयले तयार पारेको प्रतिवेदन संसदको राज्यव्यवस्था तथा सुशासन समितिमा थन्किएको छ। पौडेलको हत्याबारे सत्यतथ्य छानविन गरेर ल्याउन भन्दै समितिले निर्देशन दिएको थियो। समितिको निर्देशनअनुसार गृहले प्रतिवेदन तयार पारेर एक महिनाअघि समितिमा बुझाएको थियो। २६ असारमा समिति सदस्यको हातहातमा प्रतिवेदन दिइएको भए पनि अहिलेसम्म छलफलमा ल्याइएको छैन। प्रहरी इन्काउन्टरमा मारिएका भनिएका पौडेलको हत्याबारे गम्भीर छानविन हुनुपर्ने माग गर्दै प्रमुखप्रतिपक्षी कांग्रेस र राजपाले पटकपटक संसद अवरोध गरेका थिए। प्रतिनिधिसभाले सुवास नेम्वाङको संयोजकत्वमा अध्ययन तथा सुझाव विशेष समिति गठन गरेपछि सदन सुचारु भएको थियो। तर, पौडेलकै बारेमा मन्त्रालयले ल्याएको प्रतिवेदन समितिमा बुझाए पनि छलफलमा भने आउन सकेको छैन। प्रतिवेदनमाथि छलफल नभएको बारे समितिका सत्तापक्ष र प्रतिपक्षका आआफ्नै तर्क छ। सत्तापक्षका सांसदले प्रतिनिधिसभाले पनि विशेष समिति बनाएका कारण त्यसले छानविन गर्न सक्ने भएका कारण राज्यव्यवस्था समितिमा छलफल नभएको तर्क गरेका छन्। संसदले पनि समिति बनाएको छ। त्यो समितिले छानविन आवश्यक ठानेमा आफैँ छानविन गर्नसक्छ, सत्तापक्षीय सांसद महेश्वरजंग गहतराजले भने, विशेष समितिले छानविन गर्यो भने हाम्रो छलफलको औचित्य नै हुँदैन। त्यसैले छलफल अघि नबढेको हो। तर, प्रतिपक्षका सांसदको भने आफ्नै तर्क छ। सांसद डिला संग्रौलाले सरकारको दबाबका कारण प्रतिवेदनमाथि छलफल हुन नसकेको बताइन्। हामीलाई प्रतिवेदन बाँडेको एक महिना भयो। छलफलचाहिँ हुनुपर्ने हो। तर, गृहमन्त्रीले नचाहेका कारण छलफल हुन सकेको छैन। उहाँ पन्छिन खोज्नु भएको छ, उनले भनिन्, हामीले यो विषय मात्रै हैन। अरू विषय पनि समितिमा उठाएका छौँ। तर गृहमन्त्री जवाफ दिनबाट पछिहट्दै आउनुभएको छ। राजपा सांसद राजकिशोर यादवले भने समिति सभापतिले गृहमन्त्रालयको प्रतिवेदन बैठकमा छलफलका लागि प्रस्ताव गर्न आलटाल गरेको दाबी गरे। सभापतिले प्रस्ताव ल्याएमा त छलफल हुने हो, उनले भने, उहाँ पनि सत्तापक्षकै भएका कारण सरकारको इन्ट्रेस्टमा चल्नुपर्ने बाध्यता होला ! कुमार पौडेल हत्या प्रकरण : छानविन प्रतिवेदनमा के छ ? सत्तापक्षीय सांसद झपट रावलले समितिमा अन्य विधेयकमाथिको छलफलका कारण पनि प्रतिवेदन ओझेलमा परेको बताए। उनले यो विषयलाई मानव अधिकार आयोगले पनि छानविन गरिरहेका कारण समितिले प्राथमिता नदिएको बताए। मानव अधिकार आयोगले गरिरहेको छनविन प्रभावित नहोस् भनेर पनि यो विषय अहिले समितिमा छलफल नगरिएको हो, उनले भने। प्रतिवेदनमा प्रहरीलाई फायरिङ गर्ने क्रममा मिस फायर हुँदा मृत्यु भएको उल्लेख छ। पौडेल जनपरिषद्को नाममा सार्वजनिक जग्गा कब्जा गर्ने, सार्वजनिक सम्पत्ति हानिनोक्सानी गर्ने, भौतिक पूर्वाधारमा क्षति पुर्याउने आगजानी गर्ने, बम विस्फोट, चन्दाको नाममा जबरजस्ती रकम संकलन गर्ने जनप्रतिनिधिलाई राजीनामा गर्न धम्की दिने कार्यमा संलग्न हुँदै आएको गृहमन्त्रालयद्वारा गठिन छानविन समितिको निष्कर्ष थियो।"
भक्तपुरको गाईजात्रा : साँढे छाड्नेदेखि ताहा सासम्म (फोटो फिचर),"भक्तपुर : प्रत्येक वर्षको भाद्र शुक्ल प्रतिपदा दिनजस्तै शुक्रबार काठमाडौं उपत्यकालगायत नेपालभाषीको बसोबास रहेको ठाउँमा गाईजात्रा पर्व धूमधामका साथ मनाइएको छ। नेपालभाषी समुदायमा यो जात्रा मृत्यु संस्कारसँग सम्बन्धित छ। यस दिन वर्षभरिमा दिवंंगतको सम्मान तथा सम्झनामा गाईको प्रतीक बनाई त्यसलाई नगर परिक्रमा गराइन्छ। धार्मिक परम्पराअनुसार भाद्र प्रतिपदाको एकदिनमात्र यमलोकको ढोका खुला हुने जनश्रुति छ। त्यसैले यस दिन गाईको प्रदर्शनले मृतकको आत्मालाई गाईको मद्दतबाट यमलोकमा प्रवेश हुने जनविश्वास रहँदै आएको छ। त्यही विश्वासको आधारमा नेपालभाषी समुदायले गाईको प्रतीक वा जिउँदो गाईलाई नै नगर परिक्रमा गराउँछन्। धार्मिक ग्रन्थ तथा किवंदन्तीहरूका अनुसार गाईजात्राको दिन गाई प्रदर्शन गर्ने क्रममा उक्त गाईले हालेको एक पाइला एक अश्वमेघ यज्ञ गरे बराबरको फल प्राप्त हुन्छ। भक्तपुरमा पहिले जिउँदै साँढे छाडिन्थ्यो इतिहासविद् तथा संस्कृतिविद्का अनुसार भक्तपुरमा गाईजात्राको प्रारम्भिक कालमा मृतकको सम्झनामा जिउँदै साँढे छाडिने गर्दथ्यो तर यसरी छाडिएका साँढेहरुले किसानका बालीनालीमा क्षति पुयाउन थालेपछि माटोको साँढेको प्रतीक बनाएर नगर परिक्रमा गराउने प्रचलन आएको संस्कृतिकर्मी ओमप्रसाद धौभडेल बताउँछन्। माटोले बनाएको साँढेको प्रतीक सेलाउनलाई भनेरै भक्तपुरमा थुसाचा भन्ने छुट्टै ठाउँको व्यवस्थासमेत गरिएको थियो, उनले भने, कालान्तरमा माटोको साँढेको प्रतीक बनाउन खर्चालु भएपछि बाँसको गाई बनाउने प्रचलन आएको हो। आर्थिक क्षमता बढी भएकाहरुले अहिले पनि माटोको साँढेको प्रतीक बनाएर नगर परिक्रमा गराउने प्रचलन भने अद्यापि चल्दै आएको छ। अहिले विशेष गरेर प्रजापति समुदायले आफ्नो सीपअनुसार माटोको साँढेको प्रतीक बनाएर नगर परिक्रमा गराउँदै आएका छन्। ताहा सा बनाउन पनि नसक्नेले डोक सा बनाउने संस्कृतिकर्मी धौभडेलले जानकारी दिए। डोकोमा लिंगअनुसारका कपडाले सिंगारेर ताहा सामा जस्तै गाईको मुखाकृति परालले बनाएको एकजोडा सिङ तथा कागजका अन्य सजावटका सामग्री राखेर गाईको प्रतीक बनाइन्छ। ताहा सा बोक्नलाई कम्तीमा चार जना र अगाडि र पछाडि लामो पटुका डोरी बनाएर समाउने थप दुई जना आवश्यक पर्छ, उनले भने, गाई बोक्ने आफन्त नभएकाले ज्यालामा मजदुर व्यवस्था गर्न सक्दैन। त्यसैले एकजनाले बोक्न मिल्ने डोक सा बनाएर नगर परिक्रमा गराइन्छ। त्यसैले गाईजात्रामा परिक्रमा गराइने गाईको प्रतीकको आधारमा उक्त परिवारको आर्थिक अवस्थाको आँकलन गर्न सकिने उनको भनाइ थियो। एकै परिवारको दुईभन्दा बढीको एउटै गाई जुन परिवारको सदस्यको निधन हुन्छ, उक्त परिवारबाट गाई निकालिन्छ। एक व्यक्ति एउटा गाई निकालिन्छ तर एउटै परिवारको एकभन्दा बढी सदस्य एकै वर्ष बिते र एकैपटक गाई लानुपर्ने भए एउटै गाईको प्रतीक बनाइन्छ। तर उक्त गाईमा गाईको मुखाकृति, परालले बनाइएको एकजोडा सिङ, चवर र अन्य सजावटका वस्तु सोही गाईको कम्मरमा गाँसिन्छ। गर्भवती महिलाको गाईमा पनि गर्भमा रहेको बच्चा प्रतीक स्वरुपा आमाकै गाईमा यसरी अर्को गाईं गाँसेर नगर परिक्रमा गराइन्छ, संस्कृतिकर्मी धौभडेलले भने, आर्थिक तिव्ययिताको लागि यस्तो गरिएको हो। साथै गाईसँगै घिन्ताङघिसी नाच लगिए उक्त नाचमा सहभागी कलाकार, वाद्यवादक सबैलाई जात्रा सकिएपछि भोज खुवाउनुपर्छ। मध्यपुर थिमीमा नयाँ घर बनाएपछि निकालिन्छ गाई काठमाडौं उपत्यकाका काठमाडौं, ललितपुर र भक्तपुरका गाईजात्रा फरकफरक छन्। नामले एउटै गाईजात्रा भए पनि स्थानअनुसार फरक फरक छन्। काठमाडौंकै दरबार क्षेत्र, कीर्तिपुर, टोखाको गाईजात्रा फरक फरक छ। त्यस्तै ललितपुरमा पनि पाटन, लुभु, थैबलगायतको गाई जात्रा फरकफरक छन्। भक्तपुरको भक्तपुर र मध्यपुर थिमीकै गाई जात्रासमेत फरकफरक छ। भक्तपुरमा मृतकको सम्मानमा गाईजात्रा निकालिन्छ भने मध्यपुर थिमीमा घर मर्मतसम्भार तथा नयाँ घर बनाएको घरबाट गाईजात्रा निकालिन्छ। स्थानीयका अनुसार पहिले घर बनाउनु त्यति सहज काम होइन त्यसैले घर बनाउने क्रममा कोही न कोहीको ज्यान जाने हुन्थ्यो। यसरी घर बनाउँदा मरेकाहरुको सम्मानस्वरुप मध्यपुर थिमीमा नयाँ घर बनाउने परिवारले गाईजात्रा निकाल्ने प्रचलन अहिलेसम्म चल्दै आएको छ।"
पाल्पामा गाईजात्रा,"पाल्पा : पाल्पामा भिन्नभिन्न शैलीबाट गाईजात्रा मनाइको छ। शुक्रबार बिहानैदेखि सदरमुकाम तानसेनलगायत आसपासका नेवारी बस्तीमा गाईजात्रा निकालिएको हो। नेवारी परम्परा अनुसार वर्ष दिन भित्र दिवंगत भएका परिवारका सदस्यको सम्झनामा घरपरिवारले गाईजात्रा निकाल्ने गर्छन्। दिवंगत भएका परिवारका सदस्यको सम्झनामा गाईजात्रा निकाल्ने घरबाट भगवान राम, सीता, लक्ष्मण, कृष्ण, राधाको रुपमा बालबालिकालाई सुन्दर बनाएर भजन, रामायाण गाउँदै दिवंगत आत्माको शान्तिको कामना गर्दै बजार घुमाएका थिए।"
मुस्ताङमा एक फ्रान्सेली महिलाको मृत्यु,मुस्ताङ : मुस्ताङको वारागुङ मुक्तिक्षेत्र गाउँपालिका३ छुसाङमा बिहीबार एक फ्रान्सेली महिलाको मृत्यु भएको छ। उपल्लो मुस्ताङको विकट गाउँ छोसरको भ्रमण गरेर फर्किदै गर्दा ६२ वर्षीया फ्रान्सेली नागरिक जोसेलिन जिउन्सको लेक लागेर मृत्यु भएको जिल्ला प्रहरी कार्यालयका सूचना अधिकारी थमनसिह रजालीले जानकारी दिए। सातजना फ्रान्सेली र तीनजना नेपाली पथप्रदर्शक रहेको उक्त भ्रमण टोली उपल्लो मुस्ताङको एक साता लामो भ्रमण सकेर छुसाङ फर्किएको हो। छुसाङस्थित भृकुटी होटलमा अकस्मात स्वाथ्य समस्यामा देखिएकी जिउन्सको बिहीबार दिउँसो ४ बजे मृत्यु भएको सूचना अधिकारी रजालीले बताए। अध्यागमन विभाग काठमाडौंबाट उपल्लो मुस्ताङको १० दिने भ्रमणका लागि प्रवेश आज्ञा अनुमतिपत्र लिएर उपल्लो मुस्ताङ प्रस्थान गरेको हो। उनीहरु बुधबार छुसाङमै बाँस बस्न पुगेका थिए। फ्रान्सेली नागरिकको शव शुक्रबार बिहान पोखरा लगिएको सूचना अधिकारी रजालीले जानकारी दिए। उनको शव पोखराबाट फ्रान्सेली दूतावासमा पुर्याइने छ।
धर्म प्रचार गर्ने चार पक्राउ,"मीना बुढाथोकी सल्यान : धर्म प्रचार गरेको अभियोगमा सल्यान प्रहरीले ४ जनालाई पक्राउ गरेको छ। इसाइ धर्म प्रचार गरिरहेको अवस्थामा प्रहरीले ३ महिला र १ पुरुषलाई पक्राउ गरेको हो। जिल्लाको शारदा नगरपालिका१ शान्तीनगरमा जबरजस्ती धर्म प्रचार गर्दै हिँडेको भन्ने सूचनाको आधारमा उनीहरुलाई पक्राउ गरेको जिल्ला प्रहरी कार्यालय सल्यानका प्रहरी प्रमुख डिएसपी बिरेन्द्र बहादुर शाहीले जानकारी दिए। पक्राउ पर्नेमा दाङ तुलसीपुर उपमहानगरपालिका९ बेलुवाका २० वर्षीय तुलबहादुर परियार, सोहि ठाउँका २१ वर्षीया रुपा सोनाम, घोराही उपमहानगरपालिका१५ का २९ वर्षीय चन्द्रकली रावत र रोल्पा नगरपालिका६का ३० वर्षीया भीम कुमारी विक रहेको प्रहरीले जनाएको छ। प्रहरीले उनीहरुको साथबाट एकएक थान बाइबलसहित धर्म प्रचारका विभिन्न सामग्री समेत बरामद गरेको छ। पक्राउ परेकाहरुलाई धर्मसम्बन्धी कसुर अन्तरगतको मुद्दा चलाइने प्रहरीले जनाएको छ। थप अनुसन्धानका लागि शुक्रबार जिल्ला अदालत सल्यानमा म्याद थप गरी प्रक्रिया अगाडि बढाइने बताएको छ। मुलुकी फौजदारी अनुसार धर्मसम्बन्धी कसुर गर्नेलाइ ५ वर्षसम्म जेल र ५० हजार जरिवानाको सजाय हुनसक्ने कानुनी व्यवस्था छ।"
विशेष नाचसहित भक्तपुरमा गाईजात्रा (फोटो फिचर),भक्तपुर : बिहीबार भक्तपुर दरबार परिसरमा गाईजात्राको अवसरमा भिन्ताङ नाच प्रदर्शन गरिएको छ । स्थानीयले लट्ठी जुधाएर सांगीतिक तालमा गाईजात्राकै अवसरमा नाचसमेत प्रस्तुत गरेका छन् । तस्बिर : प्रणभ खत्री
स्याङ्जामा गाईजात्रा सुरु,"स्याङ्जा : भाद्र कृष्ण प्रतिपदादेखि अष्टमीसम्म मनाइने गाईजात्रा शुक्रबारदेखि स्याङजामा पनि विविध कार्यक्रम गरी मनाइँदै छ। जनै पूर्णिमाको भोलीपल्टदेखि दैनिकरुपमा एकएक नामका नाच प्रर्दशन गरिन्छन्। पहिलो दिन शुक्रकार मृतक परिवारका सदस्यले गाईको पुच्छर समाउँदै नगरपरिक्रमा गर्छन्। नेवारी समुदायमा वर्षभरीमा मृत्यु भएका आफन्तको सम्झनामा गाई, मानिस, डोकालाई गाईका रूपमा सिँगारी आआफ्ना गाउँठाउँमा समूहसहित परिक्रमा गराइन्छ। सांस्कृतिक उत्सवका रुपमा मनाइँदै आएको गाइजात्रामा गाईको पुच्छर समाउँदै परिक्रमा गरिन्छ। यसो गर्नाले मृत्यु भएका व्यक्ति गाईको पुच्छर समाइ वैतरणी पार हुन्छन् भन्ने धार्मिक विश्वास छ। आठ दिनसम्म मनाइने यस पर्वमा व्यंग्यात्मक प्रदर्शन, रोपाईं नाँच, पुतली नाँच, बाघ शिकार, लाखे नाँचलगायत रामायणसारमा गीत तथा नाट्य प्रर्दशन समेत गरिने गाईजात्रा नाँच संयोजक एवं नेखा खल स्याङजाका युगनारायण श्रेष्ठले जानकारी दिए।"
पोखरा महानगरका वडाध्यक्षसहित तीन पक्राउ,"पोखरा : तिब्बती शरणार्थीलाई नेपाली नागरिकता उपलब्ध गराएको आरोपमा पोखरा महानगरपालिकाको वडा नम्बर १८ का अध्यक्ष रणबहादुर थापा पक्राउ परेका छन्। कास्की प्रहरी प्रमुख एसपी दानबहादुर कार्कीका अनुसार थापालाई आज शुक्रबार पक्राउ गरी थुनामा राख्ने अनुमतिका लागि कास्की अदालत लगिएको छ। यसअघि यो प्रकरणमा ८ जना पक्राउ परिसकेका छन्। उनीहरुमाथि अनुसन्धान चलिरहेका बेला वडाध्यक्षसहित ३ जनालाई प्रहरीले शुक्रबार पक्राउ गरेको हो। अनुसन्धानकै लागि उहाँ (वडाध्यक्ष थापा) लाई पक्राउ गरेका हौं, एसपी कार्कीले अन्नपूर्णसित भने। प्रहरीले वडासदस्य ज्ञानबहादुर थापा र पञ्जिकाधिकारी राजेन्द्र पौडेललाई समेत पक्रेको छ। पोखरा १८ सराङ्कोटका लेखबहादुर थापाले २ नातिनीलाई छोरी बनाई नागरिकता दिलाएको आरोप छ। उनीसहित ८ जनालाई सोही आरोपमा कास्की प्रहरीले साउन २५ गते शुक्रबार पक्रेको थियो। नागरिकताका लागि वडाले सिफारिस गरेको हुँदा वडाध्यक्ष, वडासदस्य र पञ्जिकाधिकारी पक्राउ परेका हुन्। तिब्बती शरणार्थीसँग बिहे गरेकी छोरीका छोरीहरुलाई आफ्नै छोरी बनाएर नागरिकता दिलाएको आरोप लेखबहादुरमाथि छ। उनलाई सहयोग गरेका स्थानीय, नागरिकता लिएकाहरुसहित ८ जना २५ गते पक्राउ परेका थिए। लेखबहादुरका नातिनीहरु सरु र तासीआङ्मोले कास्की प्रशासनबाट जेठ २६ र असार ६ गते क्रमशः नागरिकता लिएका थिए। लेखबहादुरकै छोरीहरु हुन् भन्ने सर्जिमिन मुचुल्कामा दस्तखत गरेका स्थानीय बेलबहादुर थापा, ज्ञानबहादुर थापा क्षेत्री, सन्तोष थापामगर, कमल थापा र इमा थापामगर समेत समातिएका छन्। लेखबहादुरले छोरी दाबी गरेकाहरु छोरी नभएको पुष्टि भएपछि पक्राउ गरेको थियो। नागरिकता लिन पेस गरिएका सबै कागजातमा युवतीहरुका बाबुको नाममा हजुरबुवा लेखबहादुर थापाको नाम उल्लेख छ। जन्मदर्ता र विद्यालयको अभिलेखमा समेत सरु र तासीआङ्मोका बाबुको नाम लेखबहादुर उल्लेख छ। झुठो विवरण पेस गरी नागरिकता लिएको भन्ने उजुरीमाथि कास्की प्रशासनले छानबिन गरेको थियो। छानबिनपछि विवरण झुठो रहेको भन्ने पुष्टि भएकैले पक्राउ गरिएको जानकारी सीडीओ चक्रबहादुर बुढाले दिएका थिए। हाम्रो छानबिनले नातिनीहरुलाई छोरी भनेर नागरिकता दिलाएको भन्ने पुष्टि भयो, उनले भने, लेखबहादुरकी छोरीले तिब्बती शरणार्थीसँग बिहे गरेकी रहेछिन्, नातिनीहरुलाई नेपाली वंशजको नागरिता दिलाउन झुठो विवरण पेस गरेका रहेछन्। उनीहरुलाई नागरिकता ऐन २०६३ अनुसार कारबाही प्रक्रिया अघि बढ्ने जनाइएको छ। झुठो विवरण पेस गरी नेपाली नागरिकता लिए १ देखि ५ वर्षसम्म कैद वा ५० हजारदेखि १ लाख रुपैयाँसम्म जरिवाना वा दुवै सजाय हुने व्यवस्था ऐनले गरेको छ। कास्की प्रशासनले उजुरी आउनासाथै ती युवतीहरुको नागरिकता जफत गरेको थियो। उनीहरुले राहदानी भने लिन भ्याएका थिएनन्। नागरिकता लिएका दिदी बहिनीको उमेरको फरक केवल ७ महिना छ। त्यही क्लुका आधारमा झुठो विवरणमाथिको छानबिन सुरु भएको थियो। यही प्रकरणमा कास्की प्रशासनले आफ्ना ४ कर्मचारीलाई पनि विभागीय कारबाही सिफारिस गरेको छ।"
सप्तकोशीले बगाएर बालिकाको मृत्यु,धरान : सप्तकोशीमा पौडी खेल्ने क्रममा डुबेर ११ वर्षीय बालिकाको मृत्यु भएको छ। सुनसरीको बराहक्षेत्र नगरपालिका ६ का शिवराज राईको छोरी मेदिम राईको कोसीले बगाएर मृत्यु भएको हो। शुक्रबार मृतक बालिकासँगै अन्य चारजना बालबालिका पनि सप्तकोसीमा पौडी खेल्न गएका थिए। पौडी खेल्ने क्रममा कोसीले बगाउँदा उनको मृत्यु भएको सुनसरीका प्रहरी प्रमुख यज्ञविनोद पोखरेलले बताए। कोशीले बगाउँदै गरेको देखेर तत्काल उनलाई स्थानीय माझीले उद्धार गरेको भएपनि उनको मृत्यु भइसकेको जनाइएको छ ।मृतक बालिकाको शव पोस्टमार्टमका लागि विपी कोइराला स्वास्थय विज्ञान प्रतिष्ठान ल्याइएको छ।
पाँगामा 'तिर्कु लारकु झ्याँ झ्याँ' (फोटो फिचर),"काठमाडौं : दिवगंत आफन्तको सम्झनामा मनाइने गाईजात्रा कीर्तिपुरको पाँगामा अन्यत्रभन्दा विशेष किसिमले मनाइन्छ। पाँगाको जात्रालाई स्थानीय नेवारी भाषामा 'तिर्कु लारकु झ्याँ झ्याँ' भनिन्छ। खासमा यो जात्रामा बजाइने धुनलाई भनिएको हो। पाँगामा सडकमै कुचो लिएर पानीमा खेल्ने, पानी छ्याप्ने गरिन्छ। जात्रामा सहभागीले ठूलो डोको लिएर नाचिरहेका हुन्छन्। बालबालिकालाई डोकोभित्र थुन्यो भने भुतप्रेतसँगको डर भाग्ने मान्यता छ। आफन्त गुमाएका व्यक्तिसहित ढोल झ्याम्टा बजाउँदै सहभागीहरू बजार परिक्रमा गर्छन्। बालबालिकाहरूलाई शिवको रुपमा जात्रामा नचाइन्छ। हेर्नुस पाँगामा शुक्रबार देखिएको जात्राः"
भ्रष्टाचार आरोपमा विद्यालय व्यवस्थापन समितिका अध्यक्षसहित चार पक्राउ,परासी : अख्तियार दुरुपयोग अनुसन्धान आयोगको कार्यालय बुटवलले विद्यालय व्यवस्थापन समितिका अध्यक्षसहित चार जनालाई पक्राउ गरेको छ। दुई छुट्टाछुट्टै विषयमा तीन जनासँग घुस लिइरहेको अवस्थामा अख्तियारको टोलीले नियन्त्रणमा लिएको हो। पश्चिम नवलपरासीको पाल्हीनन्दन गाउँपालिकास्थित सिद्धार्थ माविका विद्यालय व्यवस्थापन समितिका अध्यक्ष केदार गिरीले आफ्नै विद्यालयका शिक्षकसँग ६५ हजार घुस लिदैं गरेको अवस्थामा बिहीबार पक्राउ परेका हुन्। गिरीले विद्यालयमा कार्यरत गणित विषयका एक शिक्षकको सरुवाको सहमतिपत्र र रमानापत्र बनाएबापत रकम लाग्ने भन्दै घुस लिएको अवस्थामा कार्यालयको टोलीले रंगे हात पक्राउ गरेको हो। अख्तियारको टोलीले गिरीलाई परासीस्थित लुम्बिनी प्लस सामुदायिक हेरचाहा केन्द्रको संस्थाबाट पक्राउ गरेको हो। पाल्हीनन्दन गाउँपालिका३ प्रसिया घर भएका गिरी उक्त संस्थामा कार्यरत छन्। गिरीको बयानका आधारमा अख्तियारको टोलीले सोधपुछका लागि विद्यालयका प्रधानाध्यापक लेखनाथ उपाध्यायलाई समेत नियन्त्रणमा लिएको छ। त्यसैगरी नेपाल विद्युत प्राधिकरण त्रिवेणी उपकेन्द्रका दुई कर्मचारी ४६ हजार ५ सय ५५ रुपैयाँ घुससहित पक्राउ परेका छन्। पक्राउ पर्नेमा उपकेन्द्रका चौथो तहमा कार्यरत मेघराज काफ्ले र विद्युत प्राविधिक नारायण कुर्मी रहेको अख्तियारको कार्यालयले जनाएको छ। उनीहरुले थ्रि फेज लाईनको मिटर जडान गर्न सहजिकरण गर्ने भन्दै सेवाग्रहीसँग घुस लिएका थिए। रकमसहित रंगे हात पक्राउ परेका दुवै जनामाथि आवश्यक अनुसन्धान भइरहेको अख्तियारको कार्यालयले जनाएको छ।
कीर्तिपुरमा गाईजात्रा,काठमाडौं : दिवगंत आफन्तको सम्झनामा शुक्रबार कीर्तिपुरमा गाईजात्रा मनाइएको छ। कीर्तिपुरमा बसोबास गर्ने नेवारी समुदायले एक वर्षभित्र दिवंगत भएका आफन्तको सम्झनामा गाईजात्रा निकालेका हुन्। यस दिनमा आफन्त गुमाएका परिवारले गाईको प्रतिमूर्तिलाई नगरपरिक्रमा गराउने चलन छ। वर्षदिनभर दिवंगत भएकाका आफन्तहरु कीर्तिपुरमा जम्मा भए। र्यालीमा दिवंगत भएका व्यक्तिका आफन्तसहित ढोल झ्याम्टा बजाउँदै बजार परिक्रमा गरियो। यसरी नगर परिक्रमा गर्नाले वर्षभरि मृत्यु भएका व्यक्ति वैतरणी पार हुन्छन् भन्ने धार्मिक विश्वास छ । राजा प्रताप मल्लले पुत्रशोकले विह्वल आफ्नी रानीलाई दुनियाँले पनि यस्तै शोक बेहोर्नुपर्छ भन्ने देखाउन जनतालाई आआफ्नो मरेका व्यक्तिका नाममा गाईजात्रा निकाली सहर परिक्रमा गराउनू भनी आज्ञा दिएका थिए।गाईजात्राको र्याली सहर परिक्रमा मनाउँदा पनि रानीको मन शान्त नभएपछि विभिन्न प्रकारका प्रहसन तथा व्यङ्ग्यात्मक कार्यक्रम पनि गराउने आदेश दिएअनुसार गाईजात्रा सुरु भएको इतिहासमा उल्लेख छ। गाईजात्राको अवसरमा सरकाले काठमाडौं उपत्याकामा सार्वजनिक विदा समेत दिएको छ।
संस्कृत दिवस : उपकुलपतिको फोन पनि उठेन !,"काठमाडौं : जरोकिलो प्रतिष्ठानले बिहीबार आफ्नै कार्यालय जमलमा सानो जमघट गरी दोसो विश्व संस्कृत दिवस मनाएको छ। उता नेपाल संस्कृत विश्वविद्यालय भने संस्कृत दिवसबारे बेखबर रह्यो। नेपाल संस्कृत विश्वविद्यालयका शिक्षाध्यक्ष रमेश ढकालले भने, गत वर्षदेखि नेपालमा विश्व संस्कृत दिवस मनाउन थालिएको हो। तर जनैपूर्णिमा बिदाको अलमलले यसपालि संस्कृत दिवस मनाउन सकिएन। ढकालका अनुसार जनैपूर्णिमामा सरकारले बिदा दिएमा कार्यालय आउने कोही हुन्नन् भनेर संस्कृत दिवसको तयारी गरिएन। बिदा त भएन तर तयारी नहुँदा संस्कृत दिवस नै मनाउन सकिएन। ढकालले टेलिफोनमा भने, उपकुलपतिज्यू पनि यहाँ (दाङ) हुनुहुन्नथ्यो। उहाँबाट पनि केही निर्देशन आएन। अब केही दिनमै संस्कृत दिवसका नाममा कार्यक्रम गर्ने सोच बनाउनुपर्ला। यसबारे प्रतिक्रिया बुझ्न उपकुलपति कुलप्रसाद कोइरालासँग सम्पर्क गर्दा फोन उठेन। जरोकिलो प्रतिष्ठानका अध्यक्ष डा निर्मलमणि अधिकारीको पहलमा गत वर्ष साउन पूर्णिमाका दिन पहिलो विश्व संस्कृत दिवस विश्वभाषा क्याम्पसमा मनाइएको थियो। गत वर्ष त्रिवि केन्द्रीय संस्कृत विभाग, वाल्मीकि क्याम्पस, त्रिचन्द्र क्याम्पस दर्शनशास्त्र विभाग लगायत आयोजक थिए। पहिलो संस्कृत दिवसको कार्यक्रमको प्रमुख अतिथि नेपाल संस्कृत विश्वविद्यालय उपकुलपति कुलप्रसाद कोइराला थिए। उनले अबदेखि प्रत्येक वर्ष विश्वविद्यालयबाट संस्कृत दिवस मनाउने प्रतिबद्धता गरेका थिए। तर दोस्रो वर्षमै संस्कृत विश्वविद्यालयले संस्कृत दिवसलाई वेबास्ता गरेको छ। प्रतिष्ठानका अध्यक्ष डा अधिकारीले भने, गत वर्ष संस्कृत विश्वविद्यालयसँग दिवस मनाउन सहकार्य गरिएको हो। यसपालि उहाँहरु आफैंले कार्यक्रम गर्नुहुन्छ भनेर सहकार्य गरिएन। तर कार्यक्रमलाई बेवास्ता गरेको देख्दा दुःख लाग्यो। काठमाडौंमा वाल्मीकि क्याम्पसमा संस्कृतमा शास्त्री (स्नातक) र आचार्य (स्नातकोत्तर) तहको पढाइ हुन्छ। तर सो क्याम्पसले सूचना टाँसेर जनैपूर्णिमाको दिन साउन ३० मा शैक्षिक तथा प्रशासनिक बिदा दिने सूचना टाँस गरेको थियो। तर सोही दिन पर्ने संस्कृत दिवस मनाउने या शुभकामना दिने बेहोराको सूचना भने सूचना पाटीमा थिएन। बुधबार दिउँसो वाल्मीकि क्याम्पसको न्याय विभागमा एक्लो विद्यार्थीलाई न्याय विषय पढाइरहेका बैकुण्ठ घिमिरेले अन्नपूर्णसँग भने, संस्कृत दिवस भारतमा मनाइन्छ। यहाँ नेपाल सरकारले यसबारे कुनै आधिकारिक निर्णय गरेको छैन। त्यसैले संस्कृत दिवस मनाउनुपर्छ भन्ने केही जरुरी छैन। संस्कृतमै भाषण दोसो विश्व संस्कृत दिवसका अवसरमा उद्घोषक र वक्ता प्रायः सबैले संस्कृत भाषामै भाषण गरे। कार्यक्रममा उपस्थित एपीवानका समाचार संयोजक टीकाराम यात्रीले नेपाली भाषामा विचार राख्दै भने, एपीवानमा संस्कृतमै नाम रहेको तमसोमा ज्योतिर्गमय कार्यक्रम सञ्चालन गर्ने भएकाले आयोजकले मलाई निम्त्याएको हुनुपर्छ। अर्को वर्षको दिवसमा म पनि संस्कृतमै विचार राख्ने कोसिस गर्नेछु। कार्यक्रममा जरोकिलोका संस्थापक उपाध्यक्ष डा गोविन्दशरण उपाध्यायले सबैलाई स्वागत गर्दै भने, हिन्दु मात्रै होइन, बौद्ध, जैन, सिख यी चार धार्मिक समुदायको मूल भाषा संस्कृत भएकाले यसको संरक्षण हुनुपर्छ।"
मुगुमा गाईजात्रा,"मुगु : गाईजात्रा शुक्रबारदेखि मुगुको सदरमुकाम गमगढीमा पनि सुरु भएको छ। जनैपूर्णिमाको भोलिपल्टबाट नेवारी समुदायले वर्षभरीमा मृत्यु भएका आफन्तको सम्झनामा हरेक वर्ष मनाउदै आएको यो पर्व मुगुको सदरमुकाम गमगढीमा पनी हरेक केही वर्ष यता यसै समयमा गाइजात्रा सुरु हुँदै आएको छ। केही वर्षयताबाट मनोरञ्जनका लागि भन्दै यही समयमै गाईजात्रा तथा कृष्णजन्म अष्टमी मुल समारोह समितिले मनाउदै आएको जात्रा यो पटक रारानगरपालिका२ निवासी राज्यलक्ष्मी शाहीको मृत्युको सम्झनामा शुक्रबार पहिलो दिन मृतकको घरबाट जात्रा सुरु गरिएको थियो। शाहीको घरबाट सुरु गरिएको जात्रा गमगढी बजार परिक्रमगरी कृष्णा मन्दिरमा पुराई पहिलो दिनको जात्रा सकिएको हो। भाद्र कृष्ण प्रतिपदादेखि अष्टमी मनाइने गाईजात्रा कृष्णा अष्टमीमा सकिन्छ। पहिलो दिन मृतको सम्झनामा मृतकको घरबाट सुरु गरिएको यो जात्रा आठ दिनसम्म लाखेनाच, रोपाईनाच, बाग भालु नाच, मिस्सि,बास्सा, स्थानीय देउडा र महाभारतमा कृष्ण कंशको युद्ध प्रदर्शनसहित जात्रा कृष्ण अष्टमीका दिन सकिने कृष्ण जात्रा आयोजक समितिका संयोजक सिंहबहादुर मल्लले जानकारी दिए।"
रवि लामिछानेलाई पाँच दिन थुन्न अदालतको आदेश,"चितवन : पत्रकार शालिकाराम पुडासैनीको आत्महत्या प्रकरणमा पक्राउ परेका पत्रकार रवि लामिछानेलाई पाँच दिन थुनामा राखेर अनुसन्धान गर्न जिल्ला अदालत चितवनले आदेश दिएको छ। शुक्रबार दिउँसो जिल्ला अदालतका न्यायाधीश विनोद गौतमको एकल इजलासले रविसहित युवराज कडेँल र रुकु कार्कीलाई पाँच दिन थुनामा राखेर अनुसन्धान गर्न आदेश दिएको हो। बिहीबार पक्राउ परेका तीनैजनालाई राति नै चितवन लगिएको थियो। शुक्रबार उनीहरुलाई अदालतमा उपस्थित गराइएको थियो। बिहीबार राति जिल्ला प्रहरी कार्यालय चितवनको हिरासतमा राखिएका उनीहरुलाई जिल्ला अदालत चितवनमा लगिएको हो। पत्रकार सालिकराम पुडासैनी आत्महत्या प्रकरणमा टेलिभिजन प्रस्तोता लामिछाने बिहीबार साँझ काठमााडौंबाट पक्राउ परेका हुन् । प्रहरीले युवराज कँडेललाई पनि उनीसँगै नियन्त्रणमा लिएको थियो । चितवन प्रहरी र काठमाडौं प्रहरीको संयुक्त टोलीले बिहीबार साँझ पानीपोखरीस्थित न्युज २४ टेलिभिजनको कार्यालयबाट दुवै जनालाई पक्राउ गरेको थियो । लामिछाने न्युज २४ टेलिभिजनबाट प्रसारण हुने सिधा कुरा जनतासँग कार्यक्रमका संयोजक हुन्। पुडासैनीले आत्महत्याअघि अस्मिता भनिने रुकु कार्की, लामिछाने र कँडेलले आफूलाई मर्न बाध्य पारेको भन्दै रेकर्ड गरेको भिडियो सार्वजनिक भएको थियो। उक्त भिडियो पुडासैनीको मोबाइलमा फेला परेपछि प्रहरीले फरेन्सिक जाँच गर्दा भिडियो आफैं खिचेको पुष्टि भएको प्रहरीले जनाएको छ। पुडासैनीले भिडियोमा कार्की, लामिछाने र कँडेलले आफूलाई फसाउन खोजेकाले आत्महत्याका लागि विवश बनाएको बताएका छन्। उनी साउन २० गते चितवनको होटल कांगारुमा आत्महत्या गरेको अवस्थामा फेला परेका थिए। उनले सिधा कुरा जनतासँगको कार्यक्रम छाडेर माउन्टेन टेलिभिजनमा काम गरेको भिडियोमा उल्लेख गरेका छन्। लामिछानेका कार्यक्रम छाडेपछि आफूले धेरै धम्की खेपेको र आत्महत्या गर्न बाध्य भएको उल्लेख पुडासैनीले गरेका छन्। पत्रकार रवि लामिछाने पक्राउ रवि लामिछानेसहित तीनै जनालाई मध्यराति चितवन पुर्याइयो रवि लामिछानेसहित तीनै जनालाई अदालत लगियो"
दिवगंतको सम्झनामा गाईजात्रा,"धनकुटा : दिवगंत आफन्तको सम्झनामा शुक्रबार धनकुटा सदरमुकाम बजारमा गाईजात्रा निकालिएको छ। धनकुटामा बसोबास गर्ने नेवारी समुदायले एक वर्षभित्र दिवंगत भएका आफन्तको सम्झनामा गाईजात्रा निकाल्ने परम्परा रहिआएको छ। धनकुटा नगरभित्रका करिब २६ घरपरिवारले गाईजात्राले निकालेको नेवा पूचः धनकुटाका अध्यक्ष नविनकिशोर शाक्यले बताए। धनकुटा७ श्रीवानीमा भेला गई सुरु भएको र्याली मदन चोक, परिचय मोड, बीचबजार, सिरानबजार, भीमनारायण चोक माथिल्लो कोप्चे, तल्लो कोप्चे हुँदै धनकुटा तल्लो टुँडिखेलमा समापन हुनेछ। र्यालीमा दिवंगत भएका व्यक्तिको आफन्त, नेवारी समुदाय ढोल झ्याम्टा बजाउँदै बजार परिक्रमा गर्छन्। सबै दिवंगत व्यक्तिको फोटो राखेर निकालिएको तमोचा गाइजात्राको आर्कषण बनेको थियो। गाईजात्राको दिन धनकुटा सदरमुकाममा चहलपहल बढेको छ। जात्रा हेर्न ग्रामीण क्षेत्रवाट हजारौं संख्यामा स्थानीय सदरमुकाममा भेला भएका थिए। विशेष गरी सदरमुकाममा नजिकका भीरगाउँ, वेलहरा, टेकुनाला, सान्ताङ, पात्ले, पारिपात्ले, लोकसेवा, कागते, देव्रेवासलगायत स्थानबाट स्थानीय जात्रा हेर्न आएका छन्। नेवारी समुदायले मनाउने सांस्कृतिक पर्व गाईजात्राको अवसरमा धनकुटा नगरकार्यपालिकाले सार्वजनिक विदा समेत दिएको छ।"
भीरबाट लडेर मृत्यु,रुकुम : रुकुम (पश्चिम)मा भीरबाट लडेर एक पुरुषको मृत्यु भएको छ। जिल्लाको मुसिकोट नगरपालिका७ खालबोट ५८ वर्षीय खम्मसिं पुनको शुक्रबार घरमा उत्पादन भएको आलु बिक्रीका लागि सदरमुकाम खलंगा ल्याउँदै गर्दा घुर्पाखोलाको भीरबाट लडेर मृत्यु भएको जिल्ला प्रहरी कार्यालयका निमित्त प्रमुख प्रहरी निरीक्षक कबिराज रोकायले जानकारी दिए। उनका अनुसार पुन सडकभन्दा करिब एक सय मिटर तल खसेका थिए। मृत पुनको शवलाई जिल्ला अस्पताल सल्लेमा पोष्टमार्ट पछि आफन्तलाई बुझाइएको उनले बताए। घटनाको बारेमा थप अनुसन्धान भइरहेको प्रहरी निरीक्षक रोकायले बताए।
भालुको आक्रमणबाट ३ घाइते,"अछाम : अछाममा भालुको आक्रमणबाट तीनजना घाइते भएका छन्। भालुको आक्रमणबाट मंगलसेन नगरपालिका ७ का ५० वर्षीय प्रेम ढुंगाना, २ वर्षीय बालक ओम प्रकाश दमाई र ७ वर्षीया उर्मिला दमाई घाइते भएको जिल्ला प्रहरी कार्यालय अछामले जनाएको छ। घाइतेमध्ये प्रेम ढुंगानाको अवस्था गम्भीर रहेको छ। उनको कम्मर,दाहिने हात,टाउको र अनुहारमा चोट लागेको छ । यस्तै उर्मिलाको छाती र प्रकाशको निधारमा चोट लागेको छ। घाइतेको जिल्ला अस्पताल मंगलसेनमा उपचार भइरहेको छ । शुक्रबार बिहान ८ बजेतिर बारीमा मकै खान आएको भालुलाई लखेट्ने क्रममा उनीहरु घाइते भएका हुन्।"
'समाजवादी पार्टी हात्तीछाप चप्पल होइन',"पोखरा : समाजवादी पार्टी का केन्द्रीय कमिटीका अध्यक्ष तथा पूर्वप्रधानमन्त्री बाबुराम भट्टराईले समाजवादी पाटी हात्तीछाप चप्पल नभएको बताएका छन् । पोखरामा शुक्रबार भएको पार्टी समायोजन तथा सपथ ग्रहण कार्यक्रममा सहभागी पूर्व प्रधानमन्त्री भट्टराईले भने, 'समाजवादी पाटी हात्तीछाप चप्पल होइन स्वस्थ्य हात्ती जस्तै बलियो छ।' पूर्वप्रधानमन्त्री भट्टराईले सरकार भ्रष्टाचारमा लागेको बताउँदै दुई तिहाईको सरकारले अन्तर्राष्ट्रिय स्तरमै लज्जित बनाएको बताए । डा भट्टराईले ठुला माछालाई छाडेर साना माछालाई समाएर तर्साएर अत्महत्या गर्न बाध्य पारिँदै गरेको पनि उल्लेख गरे। नेपाल कम्युनिष्ट पाटी र नेपाली कांग्रेस कोकाकोला र पेप्सी जस्ता ब्राण्ड मात्रै रहेको तर स्वाद एउटै भएकोले शुसासन र समृद्धि समाजवादी पार्टीबाट मात्र सम्भव भएको धारणा राखे । भ्रष्टचार र कमिसनतन्त्र अन्त्य गर्न सके मात्र देश समृद्धिको यात्रामा जान सक्ने बताउँदै समाजवादी पार्टीबाट मात्र त्यो सम्भव रहेको उनले बताए। उनले उपचार गर्न विदेश जाने प्रवृतिलाई व्यंग्य गर्दै भने, ' उपचार गर्न सिंगापुर जाने होइन यहाँकै अस्पताललाई सुविधासम्पन्न बनाए मात्र समृद्ध नेपाल बन्न सक्छ ।' उनले नेपाल जस्तो सुन्दर देशबाट छुट्टी मनाउन खाडी मुलकको भ्रमण गर्दैमा समृद्धि नआउने पनि बताए । समाजवादी पाटीका केन्द्रीय कमिटीका अध्यक्ष तथा स्वस्थ्य मन्त्री उपेन्द्र यादवले सरकारले संविधान संसोधन नगर्ने र जवरजस्ती यथास्थितीमा मुलुकलाई राख्ने हो भने आप्नो पार्टी सरकारमा रही रहनुको अर्थ नहुने बताएका छन् । आप्नो पाटीले भन्दै आए अनुसार सरकारले संविधान संसाधन नगरे सडक र संसदबाट संघर्स गर्ने उनले बताए। जातीय असमानता र विवेदको अन्त्य गर्नु पर्ने, महिला र बालबालिका माथि हुँदै आएको हिंसा र विभेदको अन्त्य, भ्रष्टाचार र कमिशनतन्त्रको अन्त्य हुनसके मात्र देशको अर्थतन्त्रको विकास हुने उनले बताए। ४३ वर्षअघि नेपालबाट धान लग्ने देश अहिले समृद्ध भएका छन् । हाम्रो देशका युवा रोजगारीका लागि विदेश पलायन हुनु पर्ने, विदेशसंग मागेर हिँड्नु पर्ने अवस्था रहेको उनले सुनाए । विकास र समृद्धिको यात्रामा देशलाई लान र युवा विदेश पलायन हुनबाट रोक्न रोजगारका अवसर सृजना गर्नु पर्नेमा उनले जोड दिए।"
वसन्तपुरमा समलिंगीको गाईजात्रा (फोटो फिचर),"काठमाडौं : गाईजात्राको अवसरमा शुक्रबार ब्लु डायमण्ड समाजको आयोजनामा वसन्तपुरमा समलिंगीले र्याली निकालेका छन् । समलिंगी र तेस्रोलिंगीले गाईजात्रा पर्वलाई स्वतन्त्रताको दिनको रुपमा मनाउँदै आएका छन् । उनीहरुले कार्यक्रमको नारा हाम्रो पर्व, हाम्रो गर्व दिइएको थियो । तस्बिर : उमा विष्ट"
'लिटरेसी एन्ड मल्टी लिङग्वलिज्म फोटो कन्टेस्ट' हुँदै,"काठमाडौं : नेपाली फोटो पत्रकारहरुको छाता संगठन पिजे क्लब नेपालले 'लिटरेसी एन्ड मल्टी लिङग्वलिज्म फोटो कन्टेस्ट' गर्ने भएको छ । युनेस्को नेपाल र नेपाल सरकारको शिक्षा, विज्ञान तथा प्रविधि मन्त्रालयअन्तर्गत शिक्षा र मानव स्रोत विकास केन्द्रसँग सहकार्य गरेर क्लबले (  )बहुभाषिक परिवेशमा साक्षरता अभिवृद्धिफोटो कन्टेस्ट गर्ने भएको हो । लिटरेसी एन्ड मल्टी लिङग्वलिज्ममा हुने फोटो प्रतियोगिताको विजेताले ७० हजार रुपैयाँ पुरस्कार पाउनेछ भने उपविजेताले ५५ हजार र तेस्रो हुनेले ४० हजार पाउनेछ । यसैगरी सान्त्वनास्वरुप अर्को दुई जना फोटोग्राफरले २५५ हजार रुपैयाँ पाउनेछ । प्रतियोगिताका लागि फोटो दर्ता शुक्रबारबाट सुरु भएको छ । फोटो पठाउँदा शुल्क लाग्दैन । विश्वको जुनसुकै देशका फोटोग्राफरले पनि फोटो पठाउन सक्नेछन् । तर फोटोग्राफर आफैंले नेपालभित्र खिचेको फोटोमात्र पठाउन सक्नेछन् । प्रत्येक सहभागीले बढीमा ६ वटासम्म फोटो पठाउन सक्नेछन् । २०१९ अगस्ट ३१ (२०७६ भदौ १४ गते) को मध्यरातसम्ममा फोटो पठाइसक्नुपर्नेछ । विजेताको घोषणा अन्तर्राष्ट्रिय शाक्षरता दिवसमा २०१९ सेप्टेम्बर ८ (२०७६ भदौ २२ गते) मा हुनेछ । थप जानकारीको लागि    मा हेर्न सक्नुहुनेछ ।"
आफ्नै भाइले वृद्ध दम्पत्तिको हत्या गरेको खुलासा,"बागलुङ : जिल्लाको पश्चिम बोबाङका वृद्ध दम्पति हत्यामा आफ्नै भाइको संलग्नता रहेको खुलेको छ। भदौ २५ गते राति ढोरपाटन नगरपालिका ८ बोबाङको नौथरका ६८ वर्षीय भानबहादुर कामी र उनका ६० वर्षीया श्रीमती बीमा कामीको हत्या भएको थियो। प्रहरीले विभत्स हत्या गरेको अवस्थामा उनीहरुको शव फेला पारेको थियो। हत्याको आशंकामा ६१ वर्षीय मसाने बिक पक्राउ परेका हुन्। भानबहादुरको शव घर नजिकैको मकै बारीमा र श्रीमति बीमाको शव घर भित्रै रक्ताम्मे अवस्थामा फेला परेको थियो। घटनापछि स्थानीय दिएको सूचना र प्रहरीले गरेको ६ दिनको अनुसन्धानबाट हत्यामा भाइ नै संलग्न भएको खुलेको जिल्ला बागलुङका प्रहरी प्रमुख प्रहरी उपरीक्षक नवराज भट्टले जानकारी दिए। घटनाबारे सूचना पाए लगत्तै ईलाका प्रहरी कार्यालय गलकोट र जिल्ला सदरमुकामबाट समेत छुट्टाछुट्टै दुई टोली घटनास्थल पुगेर अनुसन्धान गरेको थियो। प्रारम्भिक अनुसन्धानका क्रममा स्थानीयले आफन्तबाटै हत्या भएको आंशका रहेको बताएका थिए। अनुसन्धानका क्रममा भाइको घरमा एक कछौडी भात र मासु पकाएको तर नखाएको अवस्थामा फेला पायौ, भट्टले भने, अन्ततः यही भात र मासु नै हत्यारा पत्ता लगाउने महत्वपूर्ण कडी बन्यो। मसानेले प्रहरीसँगको बयानमा भनेका छन्,मेरो जेठी बुहारीसँग दाइको छोराको लसपस भएको कुरा आइरहेकाले सम्झाउन भनेको तर प्रमाण देखा भने पछि त्यो दिन रिसले आँखा देखिन, अनी पालैपालो खुकुरी र बञ्चरोले हानिदिए। झगडाका क्रममा घरमै रहेकी भाउजूलाई खुकुरी झिकेर तीन पटक प्रहार गरेको र भाउजू चिच्याएपछि के भयो भन्दै गोठबाट आउँदै गरेका दाइलाई ढोकाको छेउमा दाउरासँगै रहेको बञ्चरोले प्रहार गरेको मसानेले बयानमा उल्लेख गरेका छन्। मृतक भानेका छोरा र मसानेका बुहारीको अवैध सम्वन्ध भएको चर्चा चलेपछि स्थानीयले गाउँ भेला गरेर केही दिन मिलाएका थिए। तर, मसानेले त्यही बिषयमा निरन्तर रिसिवी साँधेर झगडा गर्ने गरेको स्थानीय बताउँछन्।"
तस्बिरमा बसन्तपुरको गाईजात्रा रौनक,काठमाडौं : परम्परागत सांस्कृतिक पर्व गाईजात्रा आजदेखि सुरु भएको छ। भाद्र कृष्ण प्रतिपदादेखि अष्टमीसम्म आठ दिन यो पर्व मनाइने गरिन्छ। एक वर्षभित्र दिवंगत आफन्तको सम्झनामा गाईजात्रा मनाउने प्रचलन छ। यस दिनमा आफन्त गुमाएका परिवारले गाईको प्रतिमूर्तिलाई नगरपरिक्रमा गराउने चलन छ। यसै क्रममा काठमाडौंको बसन्तपुरमा पनि गाईजात्रा मनाइएको छ। वर्षदिनभर दिवंगत भएकाका आफन्तहरु बसन्तुपुरमा जम्मा भएका थिए। त्यहाँ विभिन्न पहिरनमा सजिएका बालबालिकालाई परिक्रमा गराइएको थियो। आज काठमाडौं उपत्यकामा गाईजात्राको अवसरमा सरकारले सार्वजनिक विदा दिएको छ।
ताप्लेजुङमा निकालियो ख्याग,"ताप्लेजुङ : नेवार समुदायले ताप्लेजुङमा पनि गाईजात्रा पर्व मनाएका छन्। एक वर्षभित्र दिवंगत भएका आफन्तको सम्झनामा ख्याग निकालेर गाईजात्रा मनाइएको हो। नेपाल भाषा तथा संस्कृति समाजको आयोजनामा निकालिएको ख्याग र लाखेनाचसहित फुङलिङ बजार परिक्रमा गरिएको थियो। मृत्यु भएको एक वर्ष नपुगेका फुङलिङ नगरपालिका५ का गणेशबहादुर श्रेष्ठको ख्याग निकालिएको समाजका अध्यक्ष निरोज श्रेष्ठले बताए। रामायणको झल्को दिने गरी मृतकको सम्झानामा पाण्डव र गाईको स्वरुपमा कन्या निस्किएका थिए। यसरी परिक्रमा गर्नाले मृत्यु भएका व्यक्तिले मुक्ति पाउने धार्मिक विश्वास रहेको श्रेष्ठले बताए। गाईजात्राको कार्यक्रममा नेवारसहित लिम्बू, राई, क्षेत्री, बाहुन, शेर्पालगायत सबै समुदाय सहभागी थिए। ख्यागलाई फुङलिङ ६ को हिरेवा पहिरोमा लगेर सेलाइने श्रेष्ठले बताए।"
"ससुराली आएर श्रीमती,सासू र सालोमाथि खुकुरी प्रहार गर्ने पक्राउ","सन्धिखर्क : अर्घाखाँची जिल्लाको भूमिकास्थान नगरपालिका८ नुवाकोटको लम्चीमा सोमबार राति धारिलो हतियार प्रहार गरी फरर रहेका चिरन घर्ती पक्राउ परेका छन्। नुवाकोटको लम्चीमा श्रीमती, सालो र सासूलाई धारिलो हतियार प्रहार गरी गम्भीर घाइते बनार फरार रहेका घर्ती सन्धिखर्क नगरपालिका१० अर्घाको धरमपानीबाट बिहीबार पक्राउ परेका हुन्। आफू धरम्पानीमा रहेको भन्दै साथीलाई लिन बोलाएपछि उनी त्यहाँ रहेको खबर प्रहरीसमक्ष पुगेको थियो। खबर पाउनासाथ प्रहरी चौकी खिल्जीबाट खटिएको प्रहरी टोलीले घर्तीलाई नियन्त्रणमा लिएको हो। पक्राउ परेका घर्तीलाई जिल्ला प्रहरी कार्यालय ल्याइएको छ। घर्तीविरुद्ध मुद्धा दर्ता गरी अनुसन्धान अगाडी बढाउने जिल्ला प्रहरी कार्यालय अर्घाखाँचीले जानकारी दिएको छ। भुमिकास्थान नगरपालिकाको नुवाकोटमा ज्वाइँको खुकुरी प्रहारबाट श्रीमती, सासू र सालो घाइते भएका थिए। सोमबार राति भुमिकास्थान नगरपालिका ८ लम्चीमा रहेको आफ्नै ससुरालीमा आइ खुकुरी प्रहार गरेका थिए। खुकुरी प्रहारबाट श्रीमती १९ वर्षीया गीता घर्ती, सासू ४३ वर्षीया भुमकला क्षेत्री र सालो ११ वर्षीय अर्जुन क्षेत्री गम्भीर भएका थिए। खुकुरी प्रहार गरी तीनै जनालाई घाइते बनाएपछि उनी फरार थिए।"
कर्मचारी हत्या विरोधमा गोरखा आँबुखैरेनी सडक अवरुद्ध,"गोरखा : मनकामना बहिरा माध्यमिक विद्यालयका कर्मचारी श्यामहरि घिमिरेको हत्याको यथाशीघ्र छानबीन गर्न दबाब दिँदै स्थानीयबासीले शुक्रबार दोस्रो दिन पनि गोरखा आँबुखैरेनी सडक अवरुद्ध गरेका छन्। स्थानीयबासीले गोरखा नगरपालिका १० टक्सारमा सडकमा ढुंगा थुपारेर अवरुद्ध बनाएको जिल्ला ट्राफिक प्रमुख प्रहरी नायब निरीक्षक सुकबहादुर विकले जानकारी दिए। घटनाको तत्काल छानबीन गर्ने र सत्यतथ्य सार्वजनिक गर्ने माग राखेर बिहान नौ बजेदेखि सडक अवरुद्ध गरिएको मृतकका आफन्त सुबास घिमिरेले जानकारी दिए। 'भन्न त हामीले दुई घण्टाका लागि भनेका छौं, तर प्रशासन कार्यालयले हाम्रो मागलाई बेवास्ता गरे अनिश्चितकालीन चक्का जाम गर्नेछौं,' घिमिरेले भने। स्थानीयबासीले घटनाको यथासीघ्र अनुसन्धान गरी दोषीमाथि कारबाहीको माग गरेका छन्। उनीहरुले बिहीबार विद्यालयमा तालाबन्दी गरी सडक अवरुद्ध गरेका थिए। त्यस्तै शुक्रबार जिल्ला प्रशासन कार्यालय पनि केहीबेर घेराउ गरे।गत सोमबार राति विद्यालयबाट घर जान हिँडेका ५० वर्षीय घिमिरेको मंगलबार बिहान नौ बजे विद्यालय नजिकैको जंगलमा शव भेटिएको थियो। विद्यालयभित्र यसअघि पनि कुटपिट भइरहने र विद्यालयभित्रको कर्तुत बाहिर ल्याइदिने त्रासले विद्यालयभित्रै उनको हत्या भएको परिवारको आशंका छ। विद्यालय व्यवस्थापन समितिका पदाधिकारीको राजिनामा, बहिरा संघ, जिल्ला समिति खारेजी हुनुपर्नेलगायतका मागसमेत राखेर आन्दोलन गरेको घिमिरेले बताए। पोष्टमार्टम गरिएको शव मृतकका आफन्तले अहिलेसम्म बुझ्न मानेका छैनन्। चक्काजाम खुलाउन प्रयास गरिएको जिल्ला प्रशासन कार्यालयले जनाएको छ। प्रमुख जिल्ला अधिकारी देवेन्द्र लामिछानेले घटनाको छानविन गरी छिट्टै अवरुद्ध सडक खुलाउने बताए।"
घुससहित ४७ जना पक्राउ,"दोलखा : सरकारले बैंकिङ सिस्टममार्फत हुने कारोबारमा निगरानी बढाएसँगै नगद घुस लेनदेन हुने कार्य बढेको पाइएको छ। अख्तियार दुरुपयोग अनुसन्धान आयोग तथा मातहतका कार्यालयले साउनमा मात्र गरेको स्टिङ अपरेसनले ५९ लाख ८९ हजार नगदसहित ४७ जनालाई पक्राउ गरेको छ। यो तथ्यांकले अख्तियारको सक्रियता बढेको हो वा भ्रष्टाचार बढेको छुट्ट्याउन मुस्किल हुने गरेको जानकारहरू बताउँछन्। अख्तियारले साउनमा मात्र देशभर २६ वटा स्टिङ अपरेसन गरेको थियो। बरामद भएको नगद र पक्राउ परेकाको संख्याको तुलनामा प्रतिव्यक्ति एक लाख २७ हजार रुपैयाँ नगदमा घुस लेनदेन भएको पाइएको छ। सेवाग्राहीसँग विभिन्न बहानामा २ हजारदेखि १५ लाखसम्म घुस लिएको पाइएको छ। सरकारले अर्काको नाममा रहेको बैंक खातामा रकम जम्मा गर्नेको परिचयपत्र अनिवार्य गरेपछि घुस लिन पल्केकाहरू नगदतर्फ आकर्षित भएको अनुमान गर्न थालिएको छ। बैंक खातामा घुसको रकम जम्मा गर्दा स्रोत नखुलेको आम्दानी हुने डरले कानुनी फन्दाबाट बच्न नगद नै घुस लिने गरेको तथ्यांकले देखाएको छ। पक्राउ परेकामध्ये जनप्रतिनिधिदेखि इन्जिनियरसम्म रहेको अख्तियार दुरुपयोग अनुसन्धान आयोगका प्रवक्ता प्रदीपकुमार कोइरालाले जानकारी दिए। सेवाग्राहीसँग कार्यालय सहयोगीसम्मले घुस लिने गरेको पक्राउ परेकाहरूको तथ्यांकले बताउँछ। शिक्षक, नापीका सर्वेक्षक, प्रहरी, सशस्त्र प्रहरी, प्रशासन तथा मालपोतका कर्मचारी, स्वास्थ्यकर्मी, रेन्जर, अध्यागमन कर्मचारी अख्तियारको नियन्त्रणमा छन्। नागरिकको सेवामा तल्लीन हुनुपर्ने कर्मचारी घुस लिने कार्यमा संलग्नको आरोपमा पक्राउ पर्नुले समाजमा घुस नबुझाइकन काम गर्न सकिन्न भन्ने नजिर स्थापित होला भन्ने आशंका बढ्न थालेको छ। सम्बन्धित काममा सेवाग्राहीको कागजात पुगेर वा नपुगेर के कारणले घुस लेनदेन हुन्छ भन्ने विषयमा अध्ययन हुन जरुरी देखिएको स्थानीय बताउँछन्। घुसको लेनदेनले कामको गुणस्तरियतामा केकस्तो प्रभाव पार्छ भन्ने सम्बन्धमा समेत सम्बन्धित निकायले अनुसन्धान गर्न आवश्यक देखिएको नागरिक समाजका प्रतिनिधिहरूको भनाइ छ।"
टाइमकार्ड नियम अलपत्र,"सुर्खेत : कर्णाली राजमार्गमा सवारी दुर्घटनाको जोखिम घटाउन लागू गरिएको टाइमकार्डको नियम अलपत्र परेको छ। दुई वर्षअघि राजमार्गमा चल्ने यात्रुवाहक सवारीमा लागू गरिएको टाइमकार्डको नियम अहिले अस्तव्यस्त छ। सवारीको गति नियन्त्रण गर्न र यात्रुको चाप निगरानी गर्न कर्णालीका जिल्लामा सवारीमा टाइमकार्ड लागू गरिएको थियो। तीन वर्षको अवधिमा सुर्खेतमा मात्रै सवारी दुर्घटनामा परी एकसय जनाको मृत्यु भएको ट्राफिकको तथ्यांकमा उल्लेख छ। यस्तै ५ सय १३ जना घाइते बनेका छन्। जिल्ला ट्राफिक कार्यालय सुर्खेतका अनुसार हरेक सवारीमा क्षमताभन्दा बढी सवारी नराख्न, गाडीको गति नियन्त्रण गर्न, गाडी र यात्रुको अवस्था बुझ्न सजिलोका लागि राजमार्गमा गुड्ने सबै सवारी चालकलाई टाइमकार्ड दिने व्यवस्था गरिएको थियो। सो टाइमकार्डमा सवारी गुडेको समय र गन्तव्यमा पुग्नुपर्ने समय उल्लेख गरिएको हुन्थ्यो। यही कार्डको आधारमा ट्राफिक प्रहरीले सवारी साधनमाथि निगरानी गर्दै आएको थियो। टाइमकार्डको नियम हराएपछि क्षमताभन्दा बढी यात्रु बोक्ने, तीव्र गतिमा पुराना सवारी चलाउने, मनपरी भाडा असुल्ने, सवारी चालकले मापसे गरेर गाडी चलाउने जस्ता समस्या छन् राजमार्गको सवारी यात्रापछि यात्रु प्रेम गौतमले भने, जोखिमपूर्ण सडकमा टाइमकार्ड नियम उपयुक्त थियो, यो हटाइएपछि दुर्घटनाको जोखिम पनि बढेको छ। टाइमकार्ड हराएपछि यात्रुवाहक सवारीको पूरानै समस्या दोहोरिएको छ। टाइमकार्ड नियम हराएपछि सवारी चालकलेसमेत गाडी छुटेको र पुग्ने समयबारे ट्राफिक प्रहरीलाई ढाट्ने गरेका छन्। ट्राफिक पनि चालकको विश्वासकै आधारमा गाडी छाड्ने गर्छन्। यता जिल्ला ट्राफिक कार्यालय सुर्खेतका अनुसार राजमार्गमा दुर्घटनाको जोखिम घट्नुका साथै ट्राफिक चेक पोष्टको पहुँज पुगेपछि टाइमकार्ड नियम हटाइएको हो। अहिले कर्णाली राजमार्गका धेरै ठाउँमा ट्राफिक चेकपोष्ट छन् ट्राफिक प्रमुख उदयसिंह सिजापतीले भने, प्रहरीले चेकपोष्टमा राम्रोसँग चेकजाँच गर्ने गरेको छ, त्यसैले टाइमकार्ड नियम छुटेको हो। सिजापतीले सुर्खेतमा दुर्घटनाको जोखिम घटाउन छाडा पशुचौपाया नियन्त्रण गर्ने बताएका छन्। छाडा चौपायका कारण सुर्खेतमा सवारी दुर्घटना बढेका छन्, यसलाई रोक्न चौपाया नियन्त्रण गरिने छ उनले भने, निर्माण सम्पन्न भएको सिटी बसपार्क सञ्चालनमा नआउँदा अहिले जथाभावी गाडी पार्किङ हुन्छन्, अब छिट्टै त्यो समस्या पनि हट्नेछ। आफ्नो सुर्खेत बसाइमा अव्यवस्थीत अटोरिक्सा सञ्चालनदेखि बजारका सडक तथा फुटपाथमा राखिने सामान व्यवस्थापन गर्ने उनले बताए। साथै २० वर्ष पुराना सवारी व्यवस्थापनमा जोड दिने उनको भनाइ छ।"
रवि लामिछानेसहित तीनै जनालाई अदालत लगियो,"चितवन : पत्रकार शालिकाराम पुडासैनीको आत्महत्या प्रकरणमा पक्राउ परेका पत्रकार रवि लामिछाने, युवराज कडेँल र रुकु कार्कीलाई म्याद थपका लागि अदालतमा पेश गरिएको छ । बिहीबार पक्राउ परेका तीनैजनालाई राति नै चितवन लगिएको थियो । जिल्ला प्रहरी कार्यालय चितवनको हिरासतमा राखिएका उनीहरुलाई जिल्ला अदालत चितवनमा लगिएको हो । अहिले उनीहरुको थुनछेक बहस भइरहेको छ । उनीहरुलाई म्याद थप गर्ने या नगर्ने भन्ने बहसपछि टुंगो लाग्नेछ ।"
डान्सबार व्यवस्थित गर्न माग,"पोखरा : रात्रिकालिन होटल व्यवसायमा बालबालिकालाई निषेध गर्न पोखराका स्थानीयले माग गरेका छन्। अबेरसम्म सञ्चालन हुने डान्सबार र डिस्कोका कारण बालिका कुलतमा फस्दै आएको भन्दै पोखरा बैदामका स्थानीयले यस्तो माग गरेका हुन्। उनीहरुले उच्च अदालत पोखरामा मुद्दा दायर गर्दै राति ९ बजेदेखि बिहान ४ बजेसम्म सञ्चालन हुने यस्ता डान्सबार, डिस्को तथा क्लवहरु बन्द गराउने माग गरेका छन्। होहल्ला गर्ने, झैझगडा गर्ने तथा बालबालिकालाई नै डान्सबारमा संलग्न गराएका कारण समाजमा विकृति फैलिएको धारणा व्यक्त गरेका छन्। यस्तै पोखराका सरोकारवालाले पनि फेवाताल किनार (लेकसाइड)का डान्सबार, क्लव लगायतका रात्रिकालिन व्यवसाय आचार संहिताभित्र सञ्चालन गर्न माग गरेका छन्। उनीहरुले बालबालिका नै यसको मुख्य सिकार बनेकाले १८ वर्षमुनिका बालबालिकालाई रात्रिकालिन डान्सबार, डिस्को र क्लवमा निषेध गराउन माग गरेका हुन्। स्थानीयले मुद्दा हालेपछि लेकसाइडको रात्रिकालिन व्यवसायका बारेमा बहस सुरु भएको छ। यसै विषयलाई लिएर गण्डगी प्रदेशको उद्योग, पर्यटन, वन तथा वातावरण मन्त्रालयले पोखरामा बिहीबार सरोकारवालासँग छलफल चलाएको छ। छलफलमा गण्डकी प्रदेशका उद्योग, पर्यटन, वन तथा वातावरण मन्त्रालयका सचिव बिष्णु भण्डारीले सुनको अण्डा दिने बैदाम क्षेत्र बिरामी भएको भन्दै व्यवसायी आचारसंहितामा रहे निको हुने बताए। लेकसाइडमा अबेर रातसम्म सञ्चचलन हुने डिस्को, डान्सबारले व्यवसाय गर्दा स्थानीय नागरिक, अन्य व्यवसायीलाई असर नगर्नेगरी ध्वनी प्रदुषण नियन्त्रण गर्नुपर्ने जोड दिए। एउटाले व्यवसाय गर्दा अर्कोलाई असर गर्ने हुनुहुँदैन। सबैले आफ्नो जिम्मेवारी इमान्दारिताका साथ सनभाउनसके समस्या सामाधान हुन्छ उनले भने। कास्कीका प्रमुख जिल्ला अधिकारी चक्रबहादुर बुढाले राति अबेरसम्म डिस्को, डान्स बार सञ्चालन गर्न पाउने गरी आदेश आएपछि रात्रिकालिन व्यवसायीले आचारसंहिता नमान्दा समस्या आएको बताए। व्यवसायीले न्यूतनम आचारसंहिता मानेर रात्रिकालिन व्यवसाय गर्नुपर्ने उनले बताए। ध्वनी प्रदुषण रोक्ने, डिस्को, डान्सबारले १८ वर्षमुनिका बालबालीकालाई प्रवेश निषेध गर्नुपर्ने धारणा प्रजिअ बुढाले व्यक्त गरे। उनले यस्ता क्षेत्रमा सीसी क्यामेरा मात्रै राखेर नहुने भन्दै ग्राहको पूरा विवरण अनिवार्य राख्नुपर्ने उल्लेख गरे। जिल्ला प्रहरी कार्यालय कास्कीका प्रमुख एसपी दानबहादुर कार्कीले रात्रिकालीन डान्सबार, डिस्कोमा अनिवार्य रुपमा रजिस्टर भएका संस्थाका महिला र पूरुष दुवै सुरक्षाकर्मी अनिवार्य राख्नुपर्ने बताए। जिल्ला प्रहरी कार्यालयले अहिले रात्रिकालिन व्यवसायको निगरानी गरिरहेकाले बदमासी नगर्न चेतावनी दिए। पोखरा महानगरपालिका६ का वडाध्यक्ष जगतबहादुर पहारीले राति अबेरसम्म चल्ने डान्सबार, डिस्कोको ध्वनी प्रदुषण र राति हुने झगडाले आफू पनि पिडीत रहेको बताए। प्रशासनले रात्रिकालिन व्यवसायलाई व्यवस्थित बनाउनुपर्ने उनको माग थियो। स्थानीय पम्पा पहारीले राति अबेरसम्म सञ्चालन हुने डिस्कोका कारण रातभर घरमा सुत्न नसकेको बताइन्। बालबालिकाहरु नै यस्ता डान्सबारमा जाने र मदिरा सेवन गर्ने भएकाले बालबालिकालाई निषेध गर्न स्थानीयले माग गरेका छन्। पोखरा पर्यटन परिषद्का उपाध्यक्ष गोपी भट्टराईले रात्रिकालीन डिस्को, डान्सबार, लगायत सम्पूर्ण व्यवसाय एकै ठाउँमा हुँदा व्यवस्थापनमा केही समस्या आएको बताए। पर्यटन विकासका लागि संघीय सरकार र प्रदेश सरकारलेसमेत पोखराको लेकसाइड २४ सै घण्टा खोल्नुपर्ने बारे बहस चलाएका छन्। गण्डकी प्रदेश सरकारले पर्यटनलाई नै समृद्धिको मुख्य आधार मानेर विकासका योजना अघि सारेको छ। तस्बिर ः कृष्णमणि बरा"
न्यायिक समितिबारे नागरिक बेखबर,"काठमाडौं : स्थानीय तहका समस्या समाधान गर्न संविधान र कानुनले न्यायिक समितिको परिकल्पना गरेको छ। सर्वसाधारणका स्थानीय समस्या सुनुवाइ गर्न यस्ता समिति गठन भएका पनि छन्। तर न्यायिक अधिकार विकेन्द्रित गर्ने भनेर यस्ता समिति बने पनि नागरिक भने अझै बेखबर छन्। समितिका विषयमा स्थानीय जनप्रतिनिधिको समेत चासो छैन। स्थानीय तह गठनसँगै न्यायिक समिति स्थापना भएको पनि दुई वर्ष भइसकेको छ। समितिमा उजुरी परे पनि न्यायिक समितिमा आउने धेरैजसो उजुरी क्षेत्राधिकार बाहिरका देखिएका छन्। न्यायिक समितिलाई स्थानीय तहको न्यायालयको रूपमा विकसित गर्नु पर्नेमा जनप्रतिनिधिको ध्यान जान सकेको छैन, महानगरपालिकाकी कानुन अधिकृत हरिमाया घिमिरेले भनिन्, स्थानीय तहमा यससम्बन्धी ज्ञानको अभाव छ। न्यायिक समिति नयाँ भएकाले पनि यसको जानकारी स्थानीय तहसम्म पुग्न नसकेको हो। संविधानको धारा २१७ ले प्रत्येक स्थानीय तहमा उपप्रमुखको नेतृत्वमा न्यायिक समिति रहने व्यवस्था गरेको छ। स्थानीय सरकार सञ्चालन ऐन, ०७४ को दफा ४७ ले न्यायिक समितिको क्षेत्राधिकार तोकेको छ। ऐनले बाँध वा कुलोको उपयोग, अर्काको बाली नोक्सानी गरेको, ज्याला मजदुरी नदिएको, जेष्ठ नागरिकको पालनपोषण तथा हेरचाह नगरेको, पतिपत्नी तथा छोराछोरीलाई इज्जत र खान लाउन नदिएको, अन्य व्यक्तिको घर, जग्गा वा सम्पत्तिलाई असर पर्ने गरी बिरुवा रोपेको, घर र बलेसीबाट बाटोमा पानी झारेको जस्ता विवादको निरूपण गर्ने अधिकार न्यायिक समितिलाई दिएको छ। प्रचलित कानुनबमोजिम मेलमिलाप हुन सक्ने देवानी र १ वर्षसम्म कैद हुन सक्ने फौजदारी विवादलाई समेत हेर्न सक्ने अधिकार समितिलाई दिइएको छ। ०७४ कात्तिक २८ गते न्यायिक समिति गठन गरेको थियो। महानगरपालिकाको प्रथम नगरसभा बैठकले अघिल्लो वर्षको मंसिर १० गते इजलास सुरु गरी सुनुवाइ थालेको थियो। समितिमा दर्ता भएका अधिकांश उजुरीमा धेरैजसो घर कोठा खाली गराइ पाउँ, बाटो खुलाई पाउँ, घर रोक्का, न्याय दिलाई क्षतिपूर्ति पाउँ, सम्बन्धविच्छेद बहाल रकम दिलाइ पाउँ, बाटो खुलाइ पाउँ, कुटपिट गरेकोले कारवाही गरी पाउँ, अन्तरिम संरक्षणात्मक आदेश जारी गरी पाउँलगायत उजुरी छन्। आर्थिक वर्ष ०७५७६ मा न्यायिक समितिमा ४४ शीर्षकमा १ सय अन्ठान्नब्बे मात्र उजुरी परेका छन्। घरकोठा खाली गराइ पाउँ शीर्षकमा सबैभन्दा बढी १ सय २३ उजुरी परेको छ। गत वर्ष यही शीर्षकमा ९२ उजुरी परेका थिए। ०७५७६ को असार मसान्तसम्म २ सय ९३ उजुरी परेकोमा जम्मा १ सय ९९ किनारा लागेका छन्। महानगरपालिकाको वडा नम्बर ११ का वडाध्यक्ष हिरालाल तण्डुकारले स्थानीय रूपमा आएका मुद्दा मामिला वडामै मिलाइने भएकाले पनि न्यायिक समितिसम्म कम पुग्ने गरेको अनुमान गरे। मेरै वडाबाट यस वर्षमा एउटा पनि न्यायिक समितिमा पठाएको छैन। मिलाउन नसके मात्र त्यहाँ पठाउँछन्, तण्डुकारले भने। यी विवादमा अदालतलाई जस्तै अन्तरिम आदेश जारी गर्ने अधिकार समितिलाई छ। नगरवासीसम्म यो व्यवस्थाबारे पर्याप्त सूचना प्रवाह हुन नसक्दा स्थानीय कार्यालयमै मिलाउन सकिने मुद्दामामिलाका लागि केन्द्रीय सरकार मातहतकै अदालत जाने मानसिकतामा कमी आउन सकेको छैन, घिमिरेले भनिन्।"
मन्दिरको ५ बिघा जग्गा कब्जा,"जनकपुरधाम : जनकपुरधामस्थित हनुमान मन्दिर शृंगार भवनको साढे ५ बिघा व्यक्तिका नाममा दर्ता गरिएको छ। एक अर्बभन्दा बढी मूल्य पर्ने जग्गा मालपोत कार्यालयका कर्मचारी र भूमाफियाको मिलेमतोमा व्यक्तिका नाममा दर्ता गरिएको हो। जनकपुरधाम उपमहानगरपालिका१९ र साबिकको बेंगासिहपुर७ (क) स्थित कित्ता नम्बर ४८८ को ५ बिघा १० कठ्ठा र किता नम्बर ४८९ को १७ धुर व्यक्तिका नाममा नामसारी भएको छ। उक्त जग्गा मन्दिरले हकभोग गर्ने गरी पूर्वमहन्थ कौशल किशोरका नाममा थियो। हालका महन्थ सूर्यनारायण दासले पूर्वमहन्थ कौशल किशोरलाई बुबा दाबी गर्दै जग्गा एकलौटी नामसारी गराएका हुन्। सूर्यनारायणले बाबुको नाम किर्ते गरी हकभोग आफ्नो नाममा ल्याएका छन्। उनले विभिन्न समयमा बनाएका सरकारी कागजातमा कतै कौशल किशोर दास, कतै कौशल किशोर ठाकुर त कतै कौशल किशोर ठाकुर भूमिहार लेखिएको छ। सूर्यनारायण दासका शिष्य रामविनय दास आफ्नै आर्जनको उक्त जग्गा बुवाबाट छोरामा नामसारी भएको दाबी गर्छन्। वर्तमान महन्थका बुवा पूर्वमहन्थ कौशल किशोरको जग्गा उनका छोराका नाममा नामसारी भएको हो, उनी भन्छन्, यो जग्गा मन्दिरको होइन पूर्व महन्थको निजी हो। मन्दिरका महन्थ अविवाहित हुनुपर्छ। मन्दिर गुरुशिष्य परम्पराअनुसार सञ्चालनमा छ। पूर्वमहन्थ कौशल किशोर दास पनि अविवाहित हुन्। जानकी मन्दिरकै स्वामित्वको २५ बिघा जग्गा पूजापाठ, भोजन तथा अतिथि सत्कारका निम्ति हनुमान मन्दिरलाई उपलब्ध गराइएको थियो। हाल नामसारी भएको पाँच बिघा त्यसैअन्तर्गत रहेको जानकी मन्दिरका महन्थ रामतपेश्वर दास वैष्णव बताउँछन्। यहाँ कुनै पनि मन्दिरमा कोही महन्थ वा पुजारीका छोरा महन्थ वा पुजारी बनेको छैन। सूर्यनारायण दास कसरी कौशल किशोरका छोरा भए ? , वैष्णवले भने, मन्दिरका संरक्षक नै भक्षक बन्दै गएका छन्। उक्त जग्गा हनुमान मन्दिरकै देखिएकाले तत्काल नामसारी नगर्न वडा कार्यालयले मालपोत कार्यालयलाई २०७५ मंसिर १६ गते पत्राचार गरेको जनकपुरधाम उपमहानगरपालिका१९ का वडाध्यक्ष जगदीश यादवले बताए। मालपोतका तत्कालीन प्रमुख रामबाबु मण्डलले वडाको पत्रलाई वेबास्ता गरेको आरोप यादवको छ। मन्ण्डलले जेठ २८ गते उक्त जग्गा व्यक्तिका नाममा नामसारी गरेका हुन्। उनी सोही दिन सरुवा भएर गएका थिए। पूर्वमहन्थ कौशल किशोर भारत सीतामढीका हुन्। उनले नेपाली नागरिकता कसरी प्राप्त गरे र उनका छोराका रूपमा वर्तमान महन्थ सूर्यनारायण दास कसरी भए भन्ने शंकास्पद रहेको यादव बताउँछन्। उनले भने, मठमन्दिरका जग्गालाई विभिन्न समयमा भूमाफियाले कब्जा गर्दै आइरहेका बेला यस्ता जग्गा संरक्षण गर्नु सबैको दायित्व हो। जग्गा मन्दिरको रहेको भन्दै उजुरी परेपछि कागजात झिकाएर अख्तियार दुरुपयोग अनुसन्धान आयोगले छानबिन थालेको छ। प्रमाणबिना व्यक्तिका नाममा जग्गा नामसारी गरिएको भन्दै उजुरी परेपछि मालपोतबाट अख्तियारले कागजपत्र लिएर गएको हो, जिल्ला मालपोत कार्यालय धनुषाका प्रमुख वासुप्रसाद कोइरालाले भने, म कार्यालयमा हाजिरी हुनुभन्दा एक दिनपहिला जग्गा व्यक्तिका नाममा नामसारी भएको रहेछ। भूमाफियाको मिलोमतोमा महन्थ दासलाई प्रलोभनमा पारी जग्गा बेच्ने तयारीसमेत गरेको स्रोतको दाबी छ। जग्गाका नाममा केही भूमाफियाले रकमसमेत उठाइसकेका छन्। अर्बाैंको जग्गा हुँदा पनि मन्दिरको अवस्था जर्जर छ। मन्दिरका भवन वषांैदेखि मर्मतसम्भार नहुँदा जीर्ण छन्।"
बढीमालिकाबाट फर्किए तीर्थालु,"कालिकोट : मध्य तथा सुदूरपश्चिमको महत्वपूर्ण धार्मिक तथा ऐतिहासिक पर्यटकीयस्थल बढीमालिका माइको दर्शन गर्न एक हप्ता अगाडी गएका तीर्थालु फर्किएका छन्। हरेक वर्ष साउन जनै पूर्णिमाको अधिल्लो दिन अर्थात् साउन २९ गते लाग्ने धार्मिक मेला पवित्र धाम त्रिवेणीमा स्नान गरी बढीमालीका माइको दर्शन तथा पूजापाठ गरेर तीर्थालु घर फर्किएका हुन्। वृद्ध बुवासहित कालिकोटको रास्कोटबाट बढीमालिका गएका हंशराज न्यौपानेले माइको दर्शन गरी शुक्रबार घर फर्किएको बताए। उनले निकै रोचक र उत्साहका साथ भव्य जात्रामा सहभागी भई मनको भाका राखी मन्दिरबाट तिलक र प्रसाद लिएर घर फर्किएको बताए।उनले भने, 'बढीमालिका जाने बाटो निकै कठिन भएपनि यात्रा रमाइलो हुँदा पीडा र थकाइको महसुस भएन।' धुमधामका साथ बढीमालीका माइको दर्शन गर्न कालिकोट, जुल्ला, मुगु, हुम्ला, बाजुरा, अछाम डोटी डडेलधुरा, बझाङ, कैलाली, दार्चुला, कञ्चरपुर, सुर्खेतलगायत देशका विभिन्न ठाउँबाट तीर्थालु दर्शन गर्न आउने गरेका छन्। त्यहाँ आउने दशौं हजार भक्तजनले दर्शन गर्न पूर्व त्रिवेणी धामको पवित्र जलमा स्नान गरी पाप पखाल्ने र एक बास त्रिवेणीमै बसेर शुद्ध मन लिएर जाने प्रचलन छ। बढीमालीका माइको दर्शन गर्नाले मनले मागेको कुरा पूरा हुने र जीवनको हरेक पाइलामा साथ पाइने धार्मिक विश्वास रहेका कारण हरेक वर्ष भक्तजनको घुइँचो लाग्ने गर्छ। बढीमालीमा १ सय ४० भन्दा बढी जातका फूल, सयौं जातका जडिबुटी, ७० भन्दा बढी प्रकारका चरा, घोडा भेडाका लागि चरनका लागि उपयुक्त स्थान, २२ वटा घाँसे मैदान, तीनवटा नदीको संगम रहेको पवित्र धाम त्रिवेणी र दर्जनौं देशका जिल्लालाई नियाल्न सकिने अग्ला अग्ला हिमश्रृखंलाले मनै लोभ्याउने प्रमुख विषेशता छन्। चुलिमालीका, पुगमालीका, देउरा मालीका, माहावै, गरुलग्नानीजस्ता विभिन्न धार्मिक स्थानमा हजारौं भक्तजनले माइको दर्शन तथा पाठपूजा गरे। यो अवधिभर तीर्थालुले चोखो तेलमा पाकेका खानेकुरा खाई यात्रा अवधिभर आधा दिन ब्रत बस्ने र भगवतीकै ध्यान गर्ने गर्दछन्।यसो गर्दा दुःखीलाई सुख, निसन्तानलाई सन्तान, गरिबलाई धन प्राप्त हुने विश्वास छ। पर्यटकीय महत्वको गहना बढीमालीका क्षेत्रको विकासका लागि सरकारीपक्षबाट भने कुनै पहल भएको छैन। बढीमालिका लगायत अन्य धार्मिक मन्दिरमा सुख र खुसी प्राप्तिका लागि भन्दै दर्शनार्थीले सुना चाँदी र अन्य बहुमूल्य गरगहना चढाउने गर्दछन्।तर ती सामान सरकारी ढुकुटीमा भने गएको देखिदैन। बढीमालिकामा कालिकोट, बाजुरालगायतका जिल्लाबाट भेडा, बाख्रा, घोडालगायतका चौपाया चरणका लागि ल्याउने र जडिबुटि पनि संकलन गर्छन्।कालिकोट जिल्लाका मुम्रा, मेहलमुडि, स्युना, सिपखाना, फुकोट, नानिकोटलगायतका गाविसबाट पशुचौपाया वैशाख महिनामा त्रिवेणी पाटनमा ल्याउने र साउन पूर्णिमा पूजा नहुन्जेलसम्म पाटनमै चराउने गर्दछन्।"
नेकपा सचेतकको घरमा पेट्रोल बम प्रहार,"बुटवल : नेपाल कम्युनिष्ट पार्टी (नेकपा) प्रदेश ५ संसदीय दलका प्रमुख सचेतक भुमिश्वर ढकालको घरमा पेट्रोल बम प्रहार भएको छ। सैनामैना नगरपालिका वडा नम्बर ७ मा रहेको उनको घरमा तीन वटा पेट्रोल बम प्रहार भएको हो। गएराति दुई बजेतिर अज्ञात समूहले लु १ ज ४५६ नम्बर गाडीसहित उनी र उनका बाबुआमा सुत्ने कोठामा बम प्रहार भएको छ। ढकाल केहि दिनदेखि उपचारका लागि काठमाडौंमा रहेका छन्। बम कसले हान्यो भन्ने पहिचान हुन नसकेको इलाका प्रहरी कार्यालय सालझण्डी प्रहरी निरीक्षक रवि मैनालीले जानकारी दिए। राति आफ्नो घरमा बम प्रहार भएको खबर पाएको जानकारी दिँदै ढकालले अन्नपूर्णसँग भने, म त उपचारका लागि काठमाडौं अस्पतालमा छु।' बम प्रहारबाट गाडीमा क्षति पुगेको छ। घरमा उनका बाबु,आमा र पत्नि थिए। घरभित्रै फालिएको बम नपड्किएका कारण ठूलो क्षति नभएको प्रहरी निरीक्षक मैनालीले बताए। उनले घटनाको अनुसन्धान भइरहेको बताए।"
पोखरामा गाईजात्रा महोत्सव : फेसन शोदेखि देउराली व्याण्डको प्रस्तुतिसम्म,"पोखरा : पोखरामा परम्परागत सांस्कृतिक पर्व गाईजात्रा सुरु भएको छ। भाद्र कृष्ण प्रतिपदादेखि अष्टमीसम्म आठ दिन यो पर्व मनाइन्छ। नेवा खल कास्कीको आह्वान तथा महेन्द्रपुल तायमचा समिती पोखराको आयोजनामा शुक्रबार देखि गाईजात्रा महोत्सव तथा तायमचा नृत्य प्रतियोगिता सुरु भएको हो। गाईजात्रा महोत्सवमा नेवारी सांस्कृतिक नृत्य, बाजा, तथा सांस्कृतिक कार्यक्रम भइरहेको छ। लाइभ कन्र्सटअन्र्तगत मौलिक बाजाका लागि ख्यातिप्राप्त लक्ष्य व्याण्ड, तन्त्र व्याण्ड तथा देउराली व्याण्डको प्रस्तुति रहने सांस्कृतिक कार्यक्रम संयोजक बुद्धराज बुद्धाचार्यले जानकारी दिए। प्रतियोगितामा ६ वटा महिला टोलीसहित पोखराका विभिन्न टोलका ३० टोलीले प्रतिस्पर्धा गर्ने बताइएको छ ।महोत्सवमा चेतनामुलक मुलक फेसन सो, लाइभ ब्याण्डमार्फत सांगीतिक कार्यक्रम, नेवारी मौलिक नाच, विभिन्न जातीका नाच, नेवारी खानाका परिकार साथै २० वटा स्टल रहनेसंयोजक मानकाजी माकाजुले बताए। पोखरामा ताय्मचा नाचको प्रतियोगिता गर्ने चलन २०२६ सालमा सुरु भएको हो। एक वर्षभित्र दिवंगत आफन्तको सम्झनामा गाई वा गाईको प्रतिमूर्तिलाई नगरपरिक्रमा गराउने चलन छ। गाईजात्राका दिनमा गाई अथवा वसाहा मूक्ति बनाई ताःहासा बनाई प्रमुख मन्दिर भीमसेन, गणेश, भैरव मन्दिरको दर्शन गर्ने परम्परा रहेको छ। यसरी नगर परिक्रमा गर्नाले वर्षभरि मृत्यु भएका व्यक्ति गाईको पुच्छर समाई वैतरणी पार हुन्छन् भन्ने धार्मिक विश्वास रहेको छ। राजा प्रताप मल्लले पुत्रशोकले विह्वल आफ्नी रानीलाई दुनियाँले पनि यस्तै शोक बेहोर्नु पर्छ भन्ने देखाउन जनतालाई आआप्ना मरेका व्यक्तिका नाममा गाईजात्रा निकाली शहर परिक्रमा गराउनू भनी आज्ञा दिएको भनाई छ। यतिले पनि रानीको मन शान्त हुन नसकेपछि विभिन्न प्रहसन तथा व्यङ्ग्यात्मक कार्यक्रम पनि गराउने आदेश दिएअनुरुप जात्रा सुरु भएको इतिहासमा उल्लेख रहेको छ। गाईजात्राका अवसरमा निकालिएको गाईजात्रामा तायमचा नृत्य प्रस्तुत गरिँदै।"
"दैलेखमा जीप दुर्घटना, चार घाइते",दैलेख : महाबु गाउँपालिका१ खरिगैरामा जिप दुर्घटना हुँदा ४ जना घाइते भएका छन्। खरिगैराबाट मान्म जान लागेको बा १६ च ४३६६ नम्बरको पिक अप जिप जयन्ती मावि नजिकै शुक्रबार दुर्घटना भएको हो। दुर्घटनामा चालक रमेश केसीसहित अन्य ३ जना घाइते भएको स्थानीय गोबिन्द भट्टराईले जानकारी दिए। जिप हिलोमा चिप्लिएर सडकदेखि करिब १ सय मिटर तल खसेको छ। गम्भीर घाइते भएका चालक केसीलाई उपचारका लागि एम्बुलेन्सबाट सदरमुकाम ल्याइँदै छ भने अन्यको स्थानीय मेडिकलमा उपचार भइरहेको छ। घटनाबारे प्रहरीले अहिलेसम्म जानकारी प्राप्त नभएको बताएको छ। विस्तृत विवरण आउन बाँकी छ।
बिदा भए मदनमणि,"काठमाडौं : चर्चित उपन्यास माधवी का स्रष्टा मदनमणि दीक्षितको ९७ वर्षको उमेरमा बिहीबार बिहान निधन भएको छ। उनलाई निमोनिया भएपछि गत साता अस्पताल लगिएको थियो। बुधबार डिस्चार्ज गरिएका उनको कालिकास्थानस्थित निवासमा निधन भएको हो। उनको बिहीबारै पशुपति आर्यघाटमा राष्ट्रिय सम्मानका साथ अन्त्येष्टि गरिएको छ। दीक्षित डेढ दशकदेखि मुटु, मिर्गौला र श्वासप्रश्वाससम्बन्धी रोगबाट पीडित थिए। राष्ट्रकवि माधव घिमिरेले ईश्वरको हस्तक्षेपलाई समेत चुनौति दिने दीक्षितको क्षमता, बौद्धिकता र सिर्जनात्मकता अब्बल रहेको बताए। यस्ता चिन्तक कि उहाँले ईश्वरले गरेको हस्तक्षेपसमेत मान्नुभएन तर यथार्थवादी चिन्तनमा अन्तर्राष्ट्रिय मञ्चमा उभ्याए पनि हाकाहाकी ढंगले बोल्न सक्ने खुबी उहाँमा थियो, घिमिरेले भने, वेदलाई अरूले भगवान्को वाणी भनेर विश्वास गरेकै सन्दर्भमा उहाँले करिब एक हजार वर्षको इतिहास अध्ययन गरेर माधवी लेख्नुभयो, त्यस्तो विषय चिर्ने हिम्मत चानुचुने मान्छेमा हुँदैन। १९७९ फागुन ६ गते काठमाडौंको गैरीधारामा जन्मिएका दीक्षितका माधवी, ग्याँस च्याम्बरको मृत्यु, ऋग्वेद ः केही प्रमुख सूक्त, भूमिसूक्त, मेरी निलिमा, चरैवेती, मेरी आमाको प्रश्नलाई आज जबाफ चाहिएको छ, त्यो युग, बर्लिन डायरीका पाना, दस लाख हिरोसिमातिर, जीवन महाअभियान, हिन्दूसंस्कृतिको परिशीलन, मेरी मातालगायत ४६ कृति प्रकाशित छन्। पूर्वीय र पाश्चात्य दर्शनमा गहिरो अध्ययन गरेका दीक्षित शिक्षक, पत्रकार, साहित्यकार हुँदै पूर्णकालीन लेखनमा सक्रिय थिए। वाङ्मय शताब्दी पुरुष सत्यमोहन जोशीले दीक्षितले याज्ञवल्क्य लेखेर मिथिलाञ्चलवासीलाई विशेष उपहार दिएको बताए। उनले भने, खासमा याज्ञवल्क्य मिथिलाञ्चलवासीले लेख्नुपर्ने हो तर विद्धान्समेतको सहयोग लिएर गहिरो अनुसन्धान गरी दीक्षितले लेख्ने काममा कुनै सम्झौता गर्नुभएको छैन। उनका अनुसार नेपाली भाषा, साहित्य, दर्शन र इतिहासका क्षेत्रमा दीक्षितले गरेको योगदान अतुलनीय छ। २०१९ सालको रुपरेखा पत्रिकामा कसले जित्यो कसले हार्यो शीर्षकको कथा प्रकाशन गरी दीक्षित साहित्य लेखनमा लागेका थिए। साहित्य लेखनमा पुर्याएको योगदानको मूल्यांकन गर्दै उनलाई मदन पुरस्कार, साझा पुरस्कार, पद्म श्री साधना सम्मान प्रदान गरिएको छ। नेपाल प्रज्ञा प्रतिष्ठानका कुलपति गंगाप्रसाद उप्रेतीले जीवनको अन्तिम घडीसम्म साहित्य प्रवद्र्धनमा लागेका दीक्षितको प्राज्ञिक उच्चता सदा जीवन्त रहने बताए। उनले भने, नेपाली भाषासाहित्यमा विशिष्ट योगदान दिइरहेका दीक्षितको प्राज्ञिक उच्चता सदा जीवन्त रहनेछ। सरकारले दीक्षितको योगदानको कदर गर्दै २०५१ सालमा पाँच वर्षका लागि नेपाल प्रज्ञा प्रतिष्ठानको उपकुलपतिमा नियुक्त गरेको थियो। तर उक्त समय सन्तोषजनक रहेन। उनको असफल पाँच वर्ष नामक किताब साझा प्रकाशनले छापेको थियो। तत्कालीन सदस्यसचिव ध्रुवचन्द्र गौतमसँग मनमुटाव भएकाले काम गर्न नसकेको सोही किताबमा लेखिएको छ। दीक्षितले गौतमलाई विश्वास गरेर लगे पनि कामको सिलसिलामा कुरा नमिलेको र क्रमशः द्वन्द्व बढ्दै गएको साहित्यकार नारायण ढकाल बताउँछन्। उनले भने, दीक्षितले प्रज्ञा प्रतिष्ठानका पाँच वर्षलाई सुखद हुन नसकेको मात्र होइन, जीवनकै अँध्यारो कालखण्ड भनी असन्तुष्टि जनाएका छन्। २०१३ सालमा हालखबर पत्रिकाको प्रधानसम्पादक बनेका दीक्षितले बिपी कोइराला प्रधानमन्त्री भएपछि आफ्नै सम्पादन र प्रकाशनमा २०१५ सालदेखि समीक्षा साप्ताहिक पत्रिका सुरु गरेका थिए। समीक्षामा छापिएका लेखको चिन्तन, सिर्जना र बौद्धिकताले तत्कालीन समयमा सबैलाई प्रभाव पारेको उनको बुझाइ छ। ढकालले थपे, उहाँ अब्बल फोटो पत्रकार पनि हो। मूलपानीमा पानी नभएको र पानी थाप्न गाग्रीको लाइन राखेको तस्बिर खिचेर छाप्नुभएको थियो। ग्यास चेम्बरको मृत्युमा नाजीहरूले क्याम्पमा गरेको अत्याचारको विषयलाई त्यो उचाई दिनसक्नु दीक्षितको बौद्धिक क्षमताको उपज भएको ढकालले बताए। किन लगिएन प्रज्ञा ? दीक्षितको शव अन्तिम श्रद्धाञ्जलीका लागि कालिकास्थानस्थित निवासमै राखियो। उनको शव नेपाल प्रज्ञा प्रतिष्ठान परिसरमा लगिएन। प्रतिष्ठानका कुलपति गंगाप्रसाद उप्रेतीले प्रज्ञा प्रतिष्ठानमा दिनहुँ विविध कार्यक्रम भइरहने भएकाले एकातिर उत्सव मनाइरहँदा अर्कोतिर मृत्युको दुःखद् दृश्य नदेखाउने निर्णय प्राज्ञ परिषद्ले गरेका कारण नलगिएको बताए। यद्यपि प्रतिष्ठानका पदाधिकारीलाई लैजाने निर्णय भने छ तर यसको अभियन्ता नै दीक्षित हुनुभएकाले उहाँकै अडानका कारण प्रतिष्ठान पुर्याइएन, उप्रेतीले भने। परराष्ट्रमन्त्री प्रदीप ज्ञवाली, संस्कृति तथा पर्यटनमन्त्री योगेश भट्टराई, पूर्वप्रधानमन्त्री माधव नेपाललगायतले पशुपति आर्यघाटमा दीक्षितलाई आर्यघाटमा अन्तिम श्रद्धाञ्जली दिएका थिए। दीक्षितका श्रीमती, तीन छोरा र एक छोरी छन्।"
रवि लामिछानेसहित तीनै जनालाई मध्यराति चितवन पुर्याइयो,चितवन : पत्रकार शालिकराम पुडासैनी आत्महत्या प्रकरणको छानबिनका क्रममा विषय पक्राउ परेका टेलिभिजन प्रस्तोता रवि लामिछानेसहित तीन जनालई चितवन ल्याइएको छ। बिहीबार काठमाडौंमा पक्राउ परेको तीनैजनालाई कडा सुरक्षाकासाथ चितवन ल्याइएको हो । लामिछानेसहित युवराज कँडेल र अस्मिता कार्कीलाई जिल्ला प्रहरी कार्यालय पुर्याउदा राति साढे एक बजेको थियो । उनीहरुलाई जिल्ला प्रहरी कार्यालयमा लैजानुअघि भरतपुर अस्पतालमा स्वास्थय परीक्षण गरिएको थियो । तीनै जनालाई जिल्ला प्रहरी कार्यालयको हिरासतमा राािखएको छ । उनीहरुलाई आत्महत्याका लागि दुरुत्साहन गरेको अभियोगमा पक्राउ गरिएको चितवन प्रहरीले जनाएको छ ।
संस्कार पद्धतिसित जोडिएको गाईजात्रा,"हरिराम जोशी मनुष्य शरीर पञ्चमहाभूत पृथ्वी, जल, तेज, वायु र आकाशबाट बनेको छ। यी तत्त्वको विखण्डन हुनासाथ शरीरको अवसान हुने गर्छ। त्यसैले हाम्रा प्राचीन मनीषीले पञ्चमहाभूतलाई अत्यधिक महत्त्व दिएका थिए। पञ्चमहाभूतबाटै पञ्चेन्द्रियको उत्पत्ति भएको थियो। मनुष्य जीवनको सफलताका लागि पाँच इन्द्रियलाई खुला छाड्नु अर्थात् कुनै प्रकारको अंकुश नराख्नु सफल मनुष्य जीवनका लागि हानिकारक हुने गर्छ। आध्यात्मिक तवरले भन्ने हो भने मनुष्यको जीवनमुक्ति तब नै सम्भव हुन्छ, जब उसले इन्द्रियमाथि विजय प्राप्त गर्न सक्दछ। त्यसैले हाम्रा प्राचीन मनीषीहरूले इन्द्रिय विजय गर्नुलाई नै मोक्ष प्राप्तिको मुख्य सोपान मानेका छन्। नेपालमा भाद्र कृष्ण प्रतिपदाका दिन मनाइने सापारु अर्थात् गाईजात्रा तिनै तथ्यहरूकै परिप्रेक्ष्यमा प्रचलित हुँदै आएको हो। यो परम्परा चौधौँ शताब्दीदेखि चलिआएको प्रतीत हुन्छ। यो पर्वको चर्चा तत्कालीन कान्तिपुर राज्यका राजा प्रताप मल्ल र रानीको पुत्र शोकसँग मात्र जोडेर हेर्नुले यो पर्वको वास्तविक मर्म मरेको छ। त्यसैले नेपाल खाल्डोको तीनै शहरमा भव्य रूपमा मनाइने पर्वको सम्बन्ध कान्तिपुर राज्यको एक घटनासँग मात्रै जोडेर हेर्नु कदापि जायज हुँदैन। गोयात्रा अर्थात् गाईजात्राको वास्तविक अर्थ थाहा नपाउनु वा जानकारहरूबाट यसको वास्तविक अर्थ प्रस्ट्याउने प्रयास नहुनुले जनमानसमा गलत सोचाइ प्रचारित हुन पुगेको छ। नेपालमा प्रचलित अनेकौँ जात्रामध्ये संस्कार पद्धतिसित सम्बन्धित जात्रा पनि छन्। गोयात्रा तीमध्ये एक हो। यो यात्राको सम्बन्ध मृत्यु संस्कारसित सम्बन्धित छ। यस दिन धर्मशास्त्रमा वर्णित विधानबमोजिम गोयात्रा ठीकठीक सञ्चालन गरिएमा मृतक व्यक्ति गाईको पुच्छर समाती वैतरणी नदी पार भई मोक्ष प्राप्त गर्दछ। रगत, हाड, छाला, गुहु, मूत्र आदि बग्ने वैतरणी नदीको कल्पना यहाँको मात्र नभई युनानी अनुश्रुतिहरूमा पनि पाइन्छ। तर, गोयात्राले मृतक संस्कारको अतिरिक्त मनुष्य जीवनको सफलताका लागि एक महत्त्वपूर्ण शिक्षा पनि प्रस्तुत गरेको छ। यस यात्राको गूढतम अध्ययन गरेमा यसले मनुष्य जीवनको सफलता इन्द्रियहरूको संयम गर्नसकेको खण्डमा मात्र सम्भव हुने कुरा इंगित गर्दछ। गोको अर्थ इन्द्रिय पनि हो, प्रकाश पनि हो र गाई पनि हो। त्यसैले गाईको पुच्छर समाती देश परिक्रमा गर्नु भनेको आफ्नो इन्द्रियलाई बडो यत्नसाथ संयम गर्न सकेमा मनुष्यले कुनै प्रकारको पाप कर्म गर्दैन र मोक्ष प्राप्त गर्दछ। उपत्यकामा मनाइने गाईजात्रा पर्वमध्ये पाटन शहरमा निकालिने जात्रा निकै भव्य हुन्थ्यो, पहिलेपहिले। पाटन कृष्ण मन्दिरको संयोजकत्वमा मन्दिर प्रांगणबाट सुरु हुने जात्रा हेर्न टाढाटाढाबाट मानिस आउने गर्थे। अहिले पाटन शहरमा हुने गाईजात्राको भव्यतामा ह्रास आएको छ। गाईजात्रा पर्वमा सहभागी भई शहर परिक्रमा गर्नेलाई स्थानीय केही टोलका मानिसहरू मारगणका रूपमा लिने गर्दथे। उनीहरू यो यात्रालाई भगवान् बुद्धको तपस्या भंग गर्न आएकाहरूको भीडका रूपमा लिने गर्दथे। त्यसैले गाईजात्रा हिरण्यवर्ण महाबिहारको अघिल्तिर पुग्दा बिहारको ढोका बन्द गर्ने चलन केही वर्षअघिसम्म पनि रहेको थियो। पाटन शहरमा मृतक संस्कारका रूपमा बौद्धमार्गीहरूले गाईजात्राको भोलिपल्ट मतया जात्रा मनाउने चलन रहेको छ। यी दुई यात्रा पर्वबारे गहन अध्ययन गरेमा हिन्दूबौद्ध दर्शनको एक उज्ज्वल आदर्श स्पष्ट रूपले दृष्टिगत हुनेछ। अन्नपूर्ण सम्पूर्णबाट"
