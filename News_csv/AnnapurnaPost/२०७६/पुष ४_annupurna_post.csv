शीर्षक,विवरण
एमसीसीमा राजनीति,"अमेरिकी सहयोग मिलेनियम च्यालेन्ज कर्पाेरेसन (एमसीसी) प्रस्ताव संसद्को यही हिउँदे अधिवेशनबाट पारित गर्ने सन्दर्भ उठिरहेका बेला सत्तारूढ नेकपाभित्रै यसका पक्ष र विपक्षमा चर्काे बहस सुरु भएको छ। नेपालमा ठूला परियोजना कार्यान्वयन हुने बेला राजनीतिक तहमा विवाद छताछुल्ल हुने गरेको छ। २०५२ सालमा अरुण ३ ठेक्कापट्टा भई निर्माण चरणमा पुगेपछि तत्कालीन एमालेले प्रमुख दातृ निकाय विश्व बैंकलाई लेखेको एउटा चिठीका कारण अवसान भएको झझल्को एमसीसीमा देखिएको विवादले गराएको छ। अरुण ३ अवसानको मूल्य आज राष्ट्रले चुकाइरहेको छ। अभै पनि भारतबाट बिजुली आयात भएकै भरमा देश लोडसेडिङमुक्त भएको छ। यो आलोकमा एमसीसी संसद्बाट पारित हुनुपर्ने समय घर्कन लागेका बेला उत्पन्न विवादले मुलुकको आर्थिक विकासमा केकति असर पर्छ, त्यसको मूल्यांकन भने कसैबाट भएको छैन। एमसीसी एउटा परियोजना हो, जुन देशका लागि प्रस्ताव गरिएको हुन्छ, उसको आवश्यकता र प्राथमिकताका आधारमा आयोजनाहरू निर्धारित हुन्छन्। अमेरिकाले यहाँ प्रसारण लाइन बनाएर नेपालको बिजुली अमेरिका लैजान लागेको होइन। नेपालमा एमसीसीअन्तर्गत मुख्यतः दुईवटा आयोजना प्रस्ताव गरिएको छ प्रसारण लाइन र सडक स्तरोन्नति। एमसीसीअन्तर्गत कुनकुन आयोजना अघि बढाउने भन्ने छलफलका क्रममा सरकारले एउटा अध्ययन गरेको थियो। नेपालको आर्थिक विकासका अवरोधहरू पहिचान गर्ने क्रममा निष्कर्ष निकालिएको थियो पर्याप्त तथा भरपर्दाे विद्युत् आपूर्ति अभाव र अपर्याप्त सडक मर्मतसम्भार। यी दुई क्षेत्रका उच्च लागत नेपालको आर्थिक वृद्धिका सन्दर्भमा गम्भीर अवरोधका रूपमा रहेको निष्कर्ष निकालेपछि नेपाल सरकारकै सिफारिसमा अघि बढाइएको थियो। अमेरिकाले करिब ५७ अर्ब रुपैयाँ अनुदान दिने भएकाले यसका केही शर्त राखिएका छन्। ब्याजसहित तिर्नुपर्ने ऋण (बहुपक्षीय वा द्विपक्षीय) मा शर्त हुन्छन् भने निःशर्त अनुदान सम्भवतः हुँदैन। फेरि यस्ता शर्तले राष्ट्रियता धरापमा पर्ने, सार्वभौमिकतामा खलल पुग्ने भए ठाडै अस्वीकार्य हुन्छन् तर एमसीसीमा त्यस्तो शर्त छैन। यी दुवै विशुद्ध आर्थिक मुद्दासँग सम्बद्ध छन्। जहाँसम्म भारतसित प्रसारण लाइन जोडिने कुरालाई नेकपाका सदस्यहरूले रहस्यमय भनेका छन्, त्यो आफैंमा पूर्ण ज्ञानको अभाव हो। किनभने अमेरिकाले विश्वका विभिन्न देशमा एमसीसी लागू गर्ने कल्पना गर्नुअघि (सन् २००४) नै नेपाल र भारतबीच अन्तर्देशीय सीमापार विद्युत् प्रसारण लाइन निर्माणसम्बन्धी छलफल हुँदै आएको हो। दुई देशबीच विद्यमान प्रसारण लाइन संरचना अपर्याप्त रहेको र आगामी दिनमा नेपाल र भारतबीच विद्युत् व्यापारको ठूलो सम्भावना रहेको तथ्यलाई मध्यनजर गर्दै नेपाल सरकारले यसलाई दशकअघि जोड दिँदै आएको हो। यसअघि नै सन् २०१४ मा नेपालभारत विद्युत् व्यापार सम्झौता भइसकेको छ। यो सम्झौता कार्यान्वयन हुन प्रसारण लाइनविना सम्भव छैन। नेपालले भारत मात्र होइन, बंगलादेशसम्म पनि बिजुली निर्यात गर्ने नीति लिएको छ। यो नीति पनि एकाएक लिइएको होइन। २०४८ को जलविद्युत् विकास नीतिले नै यी बिजुली निर्यातलाई अघि बढाउन खोजेको हो। कुनै पनि अनुदानमा शर्त हुन्छन्। ती शर्त राष्ट्रिय अहितमा हुनु हुँदैन। तर एमएसीसी राष्ट्रघात हुने शर्त कहींकतै उल्लेख छैन। विद्युत् नियमन आयोग स्थापना, राष्ट्रिय गौरवका आयोजना घोषणा, संसदीय अनुमोदन, वातावरणीय प्रभाव मूल्यांकन र जग्गा प्राप्ति यी मुख्य शर्त हुन्। यी शर्त पूरा गर्दैमा राष्ट्रघात हुँदैन। संसदीय अनुमोदनको अर्थ सबै राजनीतिक दल र कम्तीमा संसद्मा प्रतिनिधित्व गर्ने दलहरूले यस आयोजनाप्रति आफ्नो स्वामित्व ग्रहण गरून् भन्ने उद्देश्य हो। नेपाल र भारतबीच महिना दिनअघि (न्यु) बुटवल (न्यु) गोरखपुर ४०० केभी प्रसारण लाइन निर्माणसम्बन्धी सहमति भइसकेको छ। यस्तो सहमति हिजो ढल्केबरमुजफ्फपुर ४०० केभीमा पनि भएको थियो, जहाँ विश्व बैंकले लगानी गरेको थियो। नेपालबाट उत्पादित सात हजार मेगावाटसम्मको बिजुली धारण गर्न सक्ने गरी यसको क्षमता निर्धारण गरिएको छ। भोलि भारत र बंगलादेशसित कुरो मिलेपछि नेपालको बिजुली यही प्रसारण लाइनबाट निर्यात गर्न सहज हुन्छ। भारतसित जसरी रोड र प्रसारण कनेक्टिभिटी विद्यमान र प्रस्तावित छन्, एमसीसीअन्तर्गतको प्रसारण लाइन पनि त्यही हो। प्रसारण अवरोधका कारण उत्पादित बिजुली खेर फाल्नुपर्ने अवस्था छ। सीमापारका कुरा छाडौं, आन्तरिक प्रसारण लाइन र सबस्टेसन निर्माण तथा क्षमता सुदृढीकरणका लागि साढे तीन खर्ब रुपैयाँ आवश्यकता पर्छ, जबकि नेपाल सरकारले विद्युतीकरण र प्रसारण लाइनमा मुस्किलले ६०७० अर्ब रुपैयाँ विनियोजन गर्न सकेको छ। आन्तरिक प्रसारण लाइन र सबस्टेसन अभावकै कारण एक ठाउँबाट उत्पादित विद्युत् अर्काे ठाउँमा आपूर्ति गर्न नसकिएको अवस्था छ। विद्युत्जस्ता बृहत् लगानी पर्ने पूर्वाधारमा राज्यको मात्र लगानी कम्तीमा अभै केही वर्षका लागि मुस्किल नै छ। किनभने जनताले तिरेको कर (राजस्व) ले यिनै जनप्रतिनिधि र कर्मचारीलाई पाल्न पुग्दैन। यही बाध्यताले नै द्विपक्षीय तथा बहुपक्षीय ऋणअनुदान सहयोगका लागि सरकारले हरेक वर्ष याचना गर्दै आइरहेको छ। यो आर्थिक हविगत भएको मुलुकले आउन लागेको अनुदान लिनु हुन्न भन्नु आफैंमा खराब नियत उजागर गर्छ। एमसीसीका परियोजना पूरा भएपछि नेपालमा प्रतिव्यक्ति बिजुली खपत पाँच सय युनिट पुग्नेछ। हाल यो दुई ४५ युनिट मात्र छ भने दुई करोड ३५ लाख जनतालाई विद्युत् पहुँच सुनिश्चित हुन्छ। त्यसैगरी सडकको अन्तर्राष्ट्रिय मापदण्डअनुसार स्तरोन्नति भइसकेपछि यसबाट ९० लाख जनता लाभान्वित हुनेछन्। यसरी विशुद्ध आर्थिक मुद्दामा राजनीतीकरण गर्ने, विवादित तुल्याउने, विदेशी लगानी भित्रिन नदिई नेपालीलाई जहिले पनि गरिबको गरिब बनाइराख्ने हो भने यस्ता आयोजना कार्यान्वयन नगर्दा पनि हुन्छ। एकीकृत चुनावी घोषणापत्रमा भन्ने बेलामा समृद्ध नेपाल र सुखी नेपाली भन्ने र व्यवहार भने उल्टो गर्ने। तसर्थ एमसीसीले भोलिदेखि सुरु हुने हिउँदे अधिवेशनबाटै पारित गर्ने दिशामा सबै राजनीतिक दल लाग्नुपर्छ। यसैमा मुलुकको कल्याण छ।"
संसद् अधिवेशन आजदेखि : उपसभामुखले नै अध्यक्षता गर्ने,"काठमाडौं : उपसभामुख शिवमाया तुम्बाहाङफेले प्रतिनिधिसभा बैठकको अध्यक्षता गर्ने भएकी छन्। सभामुख नभएको अवस्थामा उपसभामुखले बैठकको अध्यक्षता गर्ने संवैधानिक व्यवस्था छ। तर, प्रतिनिधिसभा नियमावली र संसदीय अभ्यासले उपसभामुखलाई अध्यक्षता गर्न दिँदैन। संविधानको धारा ९१ को उपधारा (४) मा प्रतिनिधिसभाको सभामुखको अनुपस्थितिमा उपसभामुखले अध्यक्षता गर्ने व्यवस्था छ। प्रतिनिधिसभा नियमावलीमा भने बैठकको प्रारम्भ र स्थगन सभामुखले मात्र गर्न पाउने प्रावधान छ। संसदीय अभ्यास पनि बैठकको प्रारम्भ र स्थगन सभामुखले नै गर्दै आएको अवस्था छ। यस्तोमा उपसभामुखले अध्यक्षता गर्ने कि नगर्ने भन्ने अन्योल थियो। तर शुक्रबार सुरु हुन लागेको संसद् अधिवेशनको अध्यक्षता उपसभामुखले नै गर्ने टुंगो लागेको उनको सचिवालयले जनाएको छ। नियमावलीभन्दा संविधान माथि हुने भन्दै उपसभामुखलाई अध्यक्षता गराउन सत्तासीन नेकपा तयार भएको हो। संविधानविद् एवं कांग्रेस सांसद राधेश्याम अधिकारी उपसभामुखले अध्यक्षता गर्दा कुनै बाधा नपर्ने तर्क गर्छन्। संविधानभन्दा नियम ठूलो हुन्न, उनी भन्छन्,सभामुखको अनुपस्थितिमा उपसभामुखले अध्यक्षता गर्न पाउने संवैधानिक व्यवस्थाअनुसार अघि बढ्दा कुनै बाधा छैन। संविधानअनुसार नियमावली बनाउन नसक्नु प्रतिनिधिसभाको कमजोरी भएको सांसदहरू बताउँछन्। राष्ट्रियसभाले अध्यक्ष नभएको अवस्थामा उपाध्यक्षले बैठकको अध्यक्षता गर्न पाउने व्यवस्थासहित नियमावलीमा संशोधन गरिसकेको छ। अर्का संविधानविद् एवं नेकपाका सांसद रामनारायण बिडारी पनि संविधानभन्दा नियमावली ठूलो नहुने भएकाले उपसभामुखले बैठकको अध्यक्षता गर्न पाउने बताउँछन्। संवैधानिक व्यवस्थाअनुसार नियमावलीको व्याख्या गरे पुग्छ, बिडारी भन्छन्, संसद्को आन्तरिक कार्यविधिका विषयमा अदालतमा मुद्दा चल्दैन। संसद् नियमावलीको बाधाअडकाउ फुकाउ अधिकार पनि सभामुखलाई नै दिएको छ। प्रतिनिधिसभा नियमावलीमा भने सभामुख नभएको अवस्थामा उपसभामुखले बैठकको अध्यक्षता गर्ने व्यवस्था छैन। प्रतिनिधिसभा नियमावलीको नियम (६) को उपनियम (४) मा सभामुखले प्रत्येक बैठकको प्रारम्भ र स्थगनको घोषणा गर्नेछ भन्ने व्यवस्था छ। विगतमा सुवास नेम्वाङ सभामुख भएका बेला बैठकको प्रारम्भ र स्थगन सभामुखले नै गर्ने प्रचलन बसालेका थिए। त्यतिबेला बैठकको बीचबीचमा मात्र उपसभामुखले अध्यक्षता गर्थे। संसदीय अभ्यासमा प्रचलन र परम्परा पनि नियमकानुनसरह मान्य हुने जानकार बताउँछन्। यौन दुव्र्यवहार आरोपमा सभामुख कृष्णबहादुर महराले राजीनामा दिएपछि उपसभामुख तुम्बाहाङफेले प्रतिनिधिसभाबाट पारित ५ विधेयक प्रमाणीकरण गरेकी छैनन्। विधेयक प्रमाणीकरण नहुँदा कानुन बन्न सकेका छैनन्। सभामुख पद लिन सत्तासीन नेकपाले उपसभामुख तुम्बाहाङफेलाई राजीनामा गर्न भनिसकेको छ। पहिलो बैठकको अध्यक्षता गरेर राजीनामा दिने तयारीमा तुम्बाहाङफे रहेको उनको सचिवालयले जनाएको छ। सभामुख र उपसभामुख एउटै दलको हुन नहुने संवैधानिक व्यवस्था छ। नेकपाभित्र कसलाई सभामुख बनाउने टुंगो नलागेको नेताहरू बताउँछन्।"
वरुण बेभरेजविरुद्ध ६५ करोड राजस्व छलीको मुद्दा,"काठमाडौं : राजस्व अनुसन्धान विभागले पेप्सीलगायत पेय पदार्थ उत्पादन गर्ने बहुराष्ट्रिय कम्पनी वरुण बेभरेजविरुद्ध मूल्य अभिवृद्धि कर (भ्याट) छलीमा एक अर्ब ९४ करोड ८८ लाख मागदाबीसहित मुद्दा दायर गरेको छ। झुटा तथा नक्कली भ्याट बिल प्रयोग गरेर ६४ करोड ९६ लाख रुपैयाँ बिगो तथा बिगोको दोब्बर जरिबाना माग गर्दै बिहीबार काठमाडौं जिल्ला अदालतमा मुद्दा दायर भएको हो। विक्रेता र क्रेताबीचको बिलबिजक आपसमा नमिलेको (मिसम्याच) पाइएपछि विभागले अनुसन्धान थालेको थियो। आव ०७०७१ देखि ०७५७६ सम्म भ्याट र भ्याट छली गरेर आम्दानी बढाई बढी लाभांश वितरण गरेको भन्दै आयकरतर्फ लाभांशसमेत गरी ६४ करोड ९६ लाख रुपैयाँ कर छली गरेको विभागको अनुसन्धानमा देखिएको छ। राजस्व छलीमा वरुण बेभरेज प्रालि र यसका तत् समयदेखि सञ्चालकहरू अमित गुप्ता, रविकान्त जयपुरिया, रोहित कोहली, प्रबिनकुमार अग्रवाल, विनोदकुमार सिंह र अशोककुमारसहित सातलाई विपक्षी बनाई मुद्दा दायर गरिएको राजस्व अनुसन्धान विभागका महानिर्देशक दीर्घराज मैनालीले बताए। उनीहरूलाई बिगोको दोब्बरसम्म जरिबाना तथा तीन महिना कैद सजाय माग गरिएको छ। विभागले वरुण बेभरेज प्रालिबाट एक अर्ब ६० करोड रुपैयाँको बैंक जमानत लिई मुद्दा दायर गरेको हो। वरुण बेभरेजले कारोबार देखाएका कम्पनीसँग वास्तविक रूपमा मालवस्तु खरिद नै नगरी झुटो र नक्कली भ्याट बिल बनाएर भ्याट छली गरेको पाइयो, विभागका एक अनुसन्धान अधिकृतले भने। महानिर्देशक मैनालीका अनुसार विभागले ११ अर्ब रूपैयाँ राजस्व छलीको अनुसन्धान टुंग्याइसकेको छ। यीमध्ये अधिकांशको मुद्दा दायर भइसकेको छ। केही मुद्दा दायर हुने क्रममा छन्। नक्कली भ्याट बिल कारोबारमा उच्चतम कारोबार गर्नेमा बहुराष्ट्रिय कम्पनी वरुण बेभरेज एक हो। फर्महरूको खरिद खाता र बिक्री खातामा कारोबार गरेका कम्पनीसँगको कारोबार भिडाएर हेर्दा उक्त कारोबार नमिलेपछि उनीहरू भ्याट छलीको दायरामा आएका हुन्। राजस्व अनुसन्धान विभागका अनुसार यसमा १२५ विक्रेताले कारोबार देखाएका नौ सय खरिदकर्ता फर्म छन्।"
प्रचण्ड पत्नी सीता उपचारका लागि रामदेवको पतञ्जली योगपिठमा,"काठमाडौं : नेपाल कम्युनिस्ट पार्टी (नेकपा) अध्यक्ष पुष्पकमल दाहाल प्रचण्ड पत्नी सीता दाहाल उपचारका लागि हरिद्वार पुगेकी छन् । हरिद्वारमा रहेको पतञ्जली योगपिठ आयुर्वेदिक उपचारका लागि पुगेको छोरी गंगा दाहालले जानकारी दिइन् । उनले योगपिठमा बाबा रामदेव र आचार्य बालकृष्णसँग भेट गरेकी छन् । सामाजिक सञ्जालमार्फत् छोरी गंगाले रामदेव र बालकृष्णसँगको भेटका तस्बिर सार्वजनिक गरेकी छन् । सीता नेकपा नेता मातृका यादव, छोरी गंगासहित हरिद्वार पुगेकी हुन् । ममीको आयुर्वेदिक उपचारका लागि हरिद्वारस्थित पतन्जली योगपिठमा बाबा रामदेव अनि आचार्य बालकृष्णसँगै हामी, गंगाले तस्बिर सार्वजनिक गर्दै फेसबुकमा लेखेकी छन् । सीता लामो समयदेखि बिरामी छन् । उनको उपचार स्वदेश तथा विदेशमा निरन्तर भइरहेको भए पनि सुधार हुन सकेको छैन । छोरा प्रकाश दाहालको निधनपछि भने उनी हिडडुल गर्नसमेत नसक्ने अवस्थामा छन् । हिड्नका लागि उनलाई सहयोग अनिवार्य भएको छ ।"
घुस लिएको अभियोगमा वडाध्यक्ष पक्राउ,"काठमाडौं : स्थानीय जनप्रतिनिधिको हैसियतमा सेवाग्राहीलाई सहजै सेवा प्रवाह नगरी घुस लिने वडाध्यक्ष अख्तियार दुरुपयोग अनुसन्धान आयोगको फन्दामा परेका छन्। नवलपरासीको रामग्राम नगरपालिका१८ का वडाध्यक्ष गोपाल डिस्वा मगरले लेखनदास रविन्द्रप्रसाद यादवको सहयोगमा नाता, घरगोठ प्रमाणित तथा औषधोपचारको सिफारिश गर्ने क्रममा सेवाग्राहीसँग रु दुई लाख घुस लिएको आयोगको अभियोग छ। वडाध्यक्षले लिएको रकमको रसिद माग्दा नदिएको भन्ने उजुरी तथा अध्ययनका क्रममा सङ्कलन गरिएको प्रमाणको आधारमा आयोगको टोलीले वडाध्यक्ष मगरलाई सोही वडास्थित होली चाइल्ड स्कुल र लेखनदास यादवलाई मालपोत कार्यालय नजिकबाट नियन्त्रणमा लिएको प्रवक्ता प्रदीपकुमार कोइरालाले जानकारी दिए। यस्तै आयोगले शिक्षक भर्नामा अनियमितता, विज्ञान सामग्री खरिद तथा भवन निर्माणको रकम हिनामिना गरेको आरोपमा श्रीहाजी ऐनायतुल्लाह सामुदायिक उच्च माध्यामिक विद्यालय व्यवस्थापन समितिका अध्यक्ष जलामुद्दिन खाँ, तत्कालीन विज्ञान शिक्षक महुमद आलम खाँ तथा पूर्वप्रअ श्रीकान्त दुवेविरुद्ध आज विशेष अदालतमा मुद्दा दायर गरेको छ। विज्ञान सामग्री खरिदका लागि जिल्ला शिक्षा कार्यालय रुपन्देहीबाट आव २०७२०७३ मा विनियोजन भएको रु छ लाख ५० हजारबाट खरिद गरिएकोमध्ये रु दुई लाख ८२ हजार २८४ बराबरको सामग्री विद्यालयमा नभेटिएको आयोगको अनुसन्धानबाट खुलेको प्रवक्ता कोइरालाले जानकारी दिए।"
१३ वर्षमा विमानस्थलको निर्माण सम्पन्न,"ओखलढुंगा : पर्यटर्कीय स्थललाई केन्द्रित गरेर निर्माण थालिएको खिजीदेम्वाको खिजीचण्डेश्वरी विमानस्थल निर्माण सम्पन्न भएको छ। १३ वर्षपछि ३ करोड बढी खर्चेर बनाइएको उक्त विमानस्थलको काम सम्पन्न भएको हो। ०६३ सालमा निर्माण कार्य सुरु भएको थियो। कच्ची रनवे रहेको उक्त विमानस्थलको निर्माण कार्य पुरा भएको खिजीदेम्वा गाउँपालिकाका अध्यक्ष बेदबहादुर रोक्काले बताए । विमानस्थल सुचारु गर्न सके यस क्षेत्रको पर्यटन विकासमा ठूलो योगदान हुने रोकाको भनाइ छ । निर्माण सकिए पनि उडान भने अनिश्चित छ । पर्यटकीय क्षेत्र, सडक यातायातको पहुँच कम, तथा खिजीबाट लुक्लालगायतका ठाउँमा पर्यटक जान नजिक र सस्तो पर्ने भएकाले यो विमानस्थल सुचारु गर्नुपर्ने स्थानीयको माग छ । स्थानीय युवा चम्पक सुनुवारले यो विमानस्थल खिजीको लाइफलाइन भएकाले चाँडो सुचारु गर्नुपर्ने बताए । उनले सांसद र प्राधिकरणसँग गाउँपालिकाले समन्वय गरेर उडान सुचारु गर्नुपर्नेमा जोड दिए । ठेकेदारको ढिलासुस्ती र प्राविधकरणको वेवास्तका कारण काम थालेको १२ वर्षसम्म यो विमानस्थलको काम अलपत्र थियो । गत वर्षबाट धमाधम काम भएकाले अहिले रनवे पुरा भएको छ । यात्रु प्रतिक्षय, सुरक्षा पोष्ट लगायतका काम अझै अधुरै छन् । विमानस्थलको काम सकिएपछि अनुगमनमा सांसदसहितको प्राविधिक टोलीले अनुगमन समेत गरेको छ । संघीय संसदको विकास तथा प्रविधि समितिका सदस्य सांसद यज्ञराज सुनुवारले विमानस्थल साँघुरो भएकाले स्तरोन्नति गर्न र पर्यटकीय उडानका लागि सुरक्षित बनाउन पर्यटन मन्त्री ल्याएर परिक्षण उडान गरिने जानकारी दिए । सुनुवारले खिजीसम्म जहाजमा आएका पर्यटकलाई देम्वा, पिके हुँदै सगरमाथा जान पदमार्ग सहज रहेकाले विमानस्थल महत्वपूर्ण रहेको बताए । खिजी चण्डेश्वरी विमानस्थलले सगरमाथा पदमार्गलाई पनि जोड्छ । सगरमाथा जाने पदमार्ग पनि स्तरोन्नति गरेर विमानस्थल सुचारु गर्न सके यस क्षेत्रमा पर्यटन प्रवद्र्धनमा टेवा पुग्ने स्थानीय युवा सुदिप सुनुवारले बताए । ठेकेदारकै लापरवाहीले ३ करोडको पूर्वाधार बन्न १३ वर्ष लाग्नु दुःखद भएको उनको भनाइ छ । पर्यटकीय क्षेत्रका पूर्वाधार समयमै सम्पन्न गर्दा राज्यलाई नै फाइदा हुने भएकाले यस तर्फ स्थानीय सरकार जुट्नु पर्नेमा सरोकारवालाहरुले जोड दिएका छन् । यही विमानस्थलबाट ४ घण्टा पैदल दुरीमा नेपालका ७ अग्लामध्येको एक देम्वाडाँडा समेत रहेको छ । खिजी विमानस्थलले देम्वाको पर्यटनमा समेत योगदान हुने पर्यटन व्यवसायी पेम्वा शेर्पाले बताए । शेर्पाले अहिले उडान शुचारु गरेर यसको थप स्तरोन्नति पनि गर्न आवश्यक भएको जनाए । यो विमान स्थलको रनवे १२ मिटर फराकिलो विमानस्थल पाँच सय ८० मिटर लामो छ। खिजीदेम्वा विमानस्थल निर्माण सकिएपछि सांसदसहितको अनुगमन टोली लिएर आएको हेलिकप्टर ।तस्बिर : शिवप्रसाद ढुंगाना"
मुलुकभरका ६२५ सरकारी वकिलप्रहरी काठमाडौंमा,"सरकारी वकिल र नेपाल प्रहरीको राष्ट्रिय सम्मेलन शुक्रबारबाट काठमाडौंमा शुरु काठमाडौं : सरकारी वकिल र नेपाल प्रहरीको राष्ट्रिय सम्मेलन शुक्रबारबाट काठमाडौंमा शुरु भएको छ। सम्मेलनको उद्घाटन गर्दै प्रधानन्यायाधीश चोलेन्द्रशमशेर राणाले न्याय र कानुनी शासनको प्रत्याभूतिका लागि अपराध अनुसन्धान प्रभावकारी हुनुपर्ने भनाई राखेका छन्। एक निकायको सक्षमताले मात्र सुदृढ र सक्षम न्याय प्रणाली असम्भव रहेको उनको भनाई थियो। अनुसन्धान प्रणाली स्वतन्त्र, निष्पक्ष र सक्षम नभए न्याय र कानुनी शासनको लक्ष्य प्राप्ति जटिल हुने धारणा राणाको छ। फौजदारी न्याय प्रणालीमा अनुसन्धानकर्ता र अभियोजनकर्ताको सक्षमता र निष्पक्षता आवश्यक मानिन्छ, राणाले भने। उनले अनुसन्धानकर्ता र अभियोजनकर्ताको क्षमतावृद्धिमा ध्यान दिनुपर्ने आवश्यकता पनि औंल्याए। नयाँ लागू भएको मुलुकी संहिता महत्वपूर्ण रहे पनि जटिलसमेत रहेको राणाले बताए। सम्मेलनलाई शुभकामना दिँदै फौजदारी न्याय प्रणालीमा समय सापेक्ष सुधार गर्दै जानुपर्ने बताए। मन्तव्यकाक्रममा गृहमन्त्री रामबहादुर थापा बादल, महान्यायाधिवक्ता अग्निप्रसाद खरेल, प्रहरी महानिरीक्षक सर्वेन्द्र खनाललगायतले अपराध अनुसन्धान र अभियोजनको विद्यमान अवस्थाको समिक्षा गरी सुधारका लागि साझा दृष्टिकोण विकास गर्न सम्मेलनले मार्गनिर्देश गर्ने धारणा राखे। नयाँ कानूनहरूको प्रभावकारी कार्यन्वयनमासमेत सम्मेलन विशेष महत्वको हुने भनाई उनीहरुको थियो। महान्यायाधिवक्ताको कार्यालय र प्रहरी प्रधान कार्यालयद्वारा संयुक्तरूपमा आयोजित तीन दिने उक्त सम्मेलनमा सरकारी अभियोजनकर्ता वकिल र अनुसन्धानकर्ता प्रहरीसहित सरकारी निकाय, कूटनीतिक नियोगलगायतका प्रतिनिधिहरूको सहभागिता रहेको जानकारी आयोजकले दिएका छन्। सम्मेलनमा फौजदारी अपराध संहिताको कार्यान्वयनमा देखिएका चुनौती, अनुसन्धान पद्धती एवम् अभियोजनका कमजोरीमा बृहत छलफल हुनेछ। यसका लागि मुलुकभरबाट ६ सय २५ जना सहभागी राजधानी आइपुगेका छन्। जसमध्ये प्रहरी अधिकृत तीन सय सय २०, सरकारी वकिल दुई सय ७० र पर्यवेक्षक ३५ जनाको सहभागीता रहने छ। सम्मेलनमा दुबै तर्फबाट विज्ञहरुले १४ विषयमा कार्यपत्र प्रस्तुत गर्नेछन्। अपराध अनुसन्धानमा सरकारी वकिल र प्रहरीबीच समन्वय तथा सहकार्यमा बल पुर्याउने अपेक्षासमेत गरिएको छ। काठमाडौं घोषणापत्र जारी गर्दै आइतबार सम्मेलन समापन हुनेछ।"
नगरपालिकाको भ्रष्टाचारविरुद्ध युवाको प्रदर्शन (भिडियो),"सौरभ यादव राजविराज : विभिन्न माग राख्दै सप्तरीको डाक्नेश्वरी नगरपालिकामा लागेको ताला एक सातासम्म खुल्न सकेको छैन। स्थानीय युवाले नगरपालिकामा भ्रष्टाचार अन्त्य हुनुपर्नेलगायत तीन बुँदे माग राख्दै तालाबन्दी गरेका हुन्। आफ्ना मागको सम्बोधन नभएको भन्दै युवाले शुक्रबार पातो बजारमा प्रदर्शन गरेका हुन्। भ्रष्टाचार बन्द गर, भ्रष्टाचारीलाई कारवाही गरलगायतका तीन बुँदे माग गर्दै आन्दोलन थालेको एक सातासम्म पनि मागको सम्बोधन नभएको भन्दै युवा आन्दोलित भएका हुन्। स्थानीय युवाले नगरपालिकाले अतिरिक्त हरहिसाब सार्वजनिक गर्नुपर्ने, कार्यालयका लागि हालसम्म खरिद गरिएका सरसमानको विवरण र बिलसमेत सार्वजनिक गर्नुपर्ने मागसहित उनीहरुले गत मंसिर २९ गते नगरपालिका कार्यालयमा तालाबन्दी गरेका हुन्। नगर प्रमुख शिवनारायण साहले कार्यालयमा लगाइएको ताल्चा खुलाउन युवासँग वार्ताको पहल भइरहेको बताए।"
"खुलामञ्च बन्यो डम्पिङ साइट, धुवाँले क्यान्सरको खतरा","बाजुरा : सदरमुकाम मार्तडीमा रहेको खुलामञ्च पछिल्लो समय डम्पिङ साइट बनेको छ। माटो, वालुवा, ढुङ्गा, गिट्टिलगायत फोहोर फाल्ने ठाँउ बनेको छ। यसरी सार्वजनिक ठाँउमा डम्पिङ क्षेत्र बनाउँदा सम्बन्धित निकाय भने मुखदर्शक बनेको स्थानीयले बताएका छन्। जिल्ला प्रशासन कार्यालय, जिल्ला समन्वय प्रमुखको निवास, बडिमालिका नगरपालिकाको कार्यालय र बडिमालिका नगरपालिका८ वडा कार्यालयको बीचमा खुला मञ्च छ। तर डम्पिङ क्षेत्र बन्दासम्म सबै मुख दर्शक बनेका छन्। पटक पटक माटो हटाउनका लागि प्रशासनलाई आग्रह गर्दा पनि वास्ता नभएको नेकपा जिल्ला कमिटी सदस्य काशी विकले बताए। नगरपालिकाले नै ठेकेदार विजय पण्डितलाई माटो फाल्न लगायो। फेरि जिल्ला प्रशासन कार्यालय प्रशासनले निर्माण सामाग्री नहटाउँदा स्थानीय होटेल पसलवालाले फोहोर फाल्ने गरेपछि पुरै बजार दुर्गन्धित बनेको विकले बताए। खुलामञ्च डम्पिङ क्षेत्र बनेको १ वर्ष भइसकेको छ। मञ्च अस्तव्यस्त भएपछि कार्यक्रम गर्न मालिका उच्च मावि र जिल्ला समन्वय समितिको चौरमा हुने गरेका छन्। खेल खेल्न मैदानका रुपमा प्रयोग हुने गरेको मञ्च एक वर्षदेखि भलिबलसमेत खेल्न बन्द भएको भलिबल खेलाडी सुरेश खडकाले बताए। स्थानीयले खुला मञ्च खालि गर्न पटक पटक आग्रह गरे पनि समाधान नभएको स्थानीय तुलाबहादुर रोकायाले बताए। कसैलाई केही वास्ता छैन्। मञ्च बनाइएको छ। सबै अलपत्र अवस्थामा छ उनले भने वर्षा हुँदा मञ्चबाट फोहोर बगेर बजारमा दुर्गन्धित हुने गरेको छ। सुरुमा नगरपालिकाले ठेकेदार पण्डितलाई माटो थुपार्न लगाएको थियो। त्योसँगै जिल्ला प्रशासनले पनि सबै साम्रागी त्यहीँ जम्मा गर्यो। विस्तारै अरुले पनि माटो र फोहोर फाल्दै गए। वडा नम्बर ८ का अध्यक्ष प्रकाश रावलले पनि घरको माटो ल्याएर त्यहिँ थुपारेका छन्। खुला मञ्च डम्पिङ क्षेत्र बन्दा नजिकै रहेको वाल मन्दिर आधारभुत विद्यालयसमेत प्रभावित भएको छ। मञ्चमा डम्पिङ बनाएपछि बालबालिकालाई आवतजावत गर्न समस्या र खेलबाट वञ्चित भएको प्रधानाध्यापक सुशिला बुडथापाले बताएकी छन्। प्रमुख जिल्ला अधिकारी गंगाप्रसाद न्यौपानेले यो तत्काल हटाउन लगाउने बताए। बडिमालिका नगरपालिकाकी उपप्रमुख कविता विष्टले भनिन्, हामीले कसैलाई फाल्नु भनेकै होईन, हामीले पनि त के गर्नु? उनले गैरजिम्मेवारी जवाफ दिइन्। खुला मञ्चको जग्गा जिल्ला समन्वय समितिको हो, नजिकै समन्वय प्रमुख बस्ने निवास छ, तर उहाँले पनि बेवास्ता गर्नुभयो एक स्थानीयले भने। उनलाई किन यसरी जम्मा गर्न लगाएको भन्ने प्रश्नमा उनी सल्लाह गरौंला भन्दै पन्छिए। अरुले फालेकाले केही दिनका लागि माटो ल्याएर फालेको हुँ केही दिनमा हटाउँछु वडा अध्यक्ष रावलले भने तर प्रशासन र पहिला फाल्ने ठेकेदारले हटाउनुपर्छ। प्लाष्टिकको धुवाँले क्यान्सर हुने खतरा बडिमालिका नगरपालिकाले सडक छेउमै खुला ठाउँमा डम्पिङ साइड बनाएको छ। सदरमुकाम मार्तडीमा रहेको फोहोर नगरपालिकाले उठाएर त्यहीँ छेउमै फालेर वातावरण दुर्गन्धित बनाएको छ। साँफे मार्तडी सडकखण्डको थुवाँले छेउमै नगरपालिकाले खुला ठाउँमा चार वर्षदेखि फोहोर फालिरहेको छ। फोहोर मैला व्यवस्थापन ऐन २०६८ मा फोहोरमैला व्यवस्थापनको जिम्मा स्थानीय तहलाई रहेको छ। स्थानीयको सहमति र वातावरणमा असर नपर्ने गरी व्यवस्थापन गर्नुपर्ने ऐनमा उल्लेख रहेको छ। तर नगरपालिकाले भने मानवलाई प्रत्यक्ष असर पार्ने गरि डम्पिङ साइड बनाएको गैरसरकारी संस्था महासंघका केन्द्रिय सदस्य तथा स्थानीय काशी विकले बताएका छन्। डम्पिङ साइडको छेउबाटै बाहुली नदी रहेको छ। मार्तडीबाट फोहोर बोकेर टिपरले सडकबाट तल फाल्ने गरेको छ। प्लाष्टिकजन्य पदार्थ पनि त्यहाँ फालेर बाल्ने गरेका छन्। प्लाष्टिकको धुवाँले क्यान्सर बनाउने सबै भन्दा खतरा रहेको डा दुर्गाराज महर्जनले बताए। उनले भने सडकको छेउमै खुला ठाउँमा फोहोर फाल्नु र जलाउनुले स्वास्थ्यमा गम्भीर असर हुने बताए। प्लाष्टिकको धुवाँले सबै भन्दा ठुलो असर क्यान्सर हुने गरेको महर्जनले बताएका छन्। सदरमुकाम मार्तडी र चौराटा गाउा पनि डम्पिङ साइडको नजिकै रहेकोले धुवाँले मानव वस्तिमा असर गर्ने गरेको छ। सडकमा आवतजावत गर्दा त दुर्गन्धित नै छ, तर प्लाष्टिकको धुवाँले मानव वस्तिमा र वातावरण असर पारिरहेको स्थानीयले बताएका छन्। अर्को नजिकै बाहुली खोला भएकाले फोहोर बगेर नदीमा मिसिने गरेको छ। बाहुली हुँदै बुढिगंगा नदीसम्म असर पार्ने गरेको छ। बडिमालिका नगरपालिका९ मा यो क्षेत्र पर्ने गरेको छ, वडा अध्यक्ष विनोदकुमार विकले भने डम्पिङ साइड खुला ठाउँमा भएको थाहा छ, अरु कुनै जानकारी छैन्। डम्पिङ साइड बनाउँदा वातावरणीय प्रभाव मुल्याङ्कन गरेर मात्र बनाउनु परेको छ। तर नगरपालिकाले केही अध्ययन बिनानै डम्पिङ साइड बनाइरहेको स्वीकार गरेको छ। नगरपालिकाका नगर प्रमुख पदम बढुवालले भने ठाउँ नपाएर व्यवस्थापन गर्न गाह्रो रहेको भएको बताए। नगरपालिकामा जग्गाका लागि पटक पटक छलफल भइरहेको छ, उपयुक्त ठाउँ नपाउँदा समस्या भएको हो प्रमुख बढुवालले भने। नगरपालिका७ मा रहेको खडका बाडाको गाउँमाथि डम्पिङ साइड बनाएको छ। तल गाउँमा ७५ परिवार रहेका छन्, माथि डम्पिङ साइड निर्माण भएको छ वडा अध्यक्ष अशोक कुमार दानीले भने। डम्पिङ साइड नगरपालिका५ र ७ को सिमाना पर्ने दाडी चौरमा बनाउन लागे पनि स्थानीयको विवादपछि त्यहाँबाट सारेर गाउँ माथि निर्माण भएको स्थानीयले बताए। वातावरणिय प्रभाव मुल्याङ्कन गरेर मात्र निर्माण गर्नुपर्ने हुन्छ उपप्रमुख सृष्टि रेग्मीले भनिन् पहिलो बनाउने ठाउँको त विवादपछि बनाएको थियो, अहिले निर्माण भएको ठाउँमा भने कुनै अध्ययन बिना नै बनाएको हो। सरासर गलत हो। कुनै योजनाबिना नै बनाउनु। तर पहिलाको ठाउँमा नहुने भएपछि रकम फिर्ता जाने सम्भावना रहेकोले अर्को ठाँउमा बनाउन नगरपालिका बाध्य भएको हो। स्थानीयले विरोध स्वरुप बुढिन्नदा नगरपालिकामा ताला लगाएका थिए। डम्पिङ साइडको निर्माणको जिम्मा हण्डिक ईन्जिनियर एण्ड कन्टलसेन्सले पाएको थियो।"
चिकित्सक निर्वाचन : लोकतान्त्रिक प्यानलको घोषणापत्र,"काठमाडौं : नेपाल चिकित्सक संघको केन्द्रीय कार्यसमितिको निर्वाचनका लागि लोकतान्त्रिक तथा पेशागत समूहले ५ बुँदे प्रतिबद्धतासहित चुनावी घोषणापत्र सार्वजनिक गरेको छ। संघको निवर्तमान महासचिव लोचन कार्कीको अध्यक्षतामा चुनावी मैदानमा उत्रिएको समूहले शुक्रबार पत्रकार सम्मेलन गर्दै घोषणापत्र सार्वजनिक गरेको हो। चिकित्सकको पेशागत हितको रक्षाः समुचित वृत्ति विकास र सुरक्षा भन्ने नाराका साथ निर्वाचनमा प्यानल खडा गरिएको अध्यक्षका उम्मेदवार कार्कीले बताए। ५ बुँदे प्रतिबद्धतामा चिकित्सकहरुको पेशागत सुरक्षा र वृत्ति विकास, गुणस्तरीय चिकित्सा शिक्षा र स्वास्थ्य सेवा, राष्ट्रिय नीति, योजना निर्माणमा योगदान र अन्तर्राष्ट्रिय सम्बन्ध रहेको छ। त्यस्तै सरकारीनीजि साझेदारीको विषय र संघको संस्थागत विकास र सांगठनिक पुनः संरचनालाई पनि लोकतान्त्रिक समूहले प्रतिवद्धताका रुपमा समेटेको छ। संघले विगतमा उठाएका मुद्दालाई ठोस निष्कर्षमा पुर्याउन, गुणस्तरीय चिकित्सा शिक्षाका लागि दबाब सिर्जना गर्न र समग्र स्वास्थ्य प्रणालीलाई सहि दिशा दिने थिंक ट्याङक संस्थाको रुपमा स्थापित गराउनु पर्ने खाँचो रहेको कार्कीले बताए। लोकतान्त्रिक समूहबाट बरिष्ठ उपाध्यक्षमा शिवप्रसाद श्रेष्ठ, उपाध्यक्षमा अनिल विक्रम कार्की, महासचिवमा बद्री रिजाल, कोषाध्यक्षमा प्रकाश बुढाथोकीले उम्मेदवारी दिएका छन्। सह सचिवमा निरजकुमार सिंह, सह कोषाध्यक्ष विश्वराज दवाडी, सदस्यमा विक्रम ढकाल, विपेश आचार्य, नन्दकुमारी गुरुङ, प्रमोद जोशी, रितेश थापा र सञ्जीव तिवारीले उम्मेदवारी दर्ता गराएका छन्। संघको नयाँ नेतृत्वकालागि काठमाडौं उपत्यकामा आगामी माघ ४ र ५ गते उपत्यका बाहिर माघ १७देखि २१ गते मतदानको कार्यक्रम रहेको छ।"
राजधानीबाटै बालबालिका अपहरण : होटलबाटै फिरौतीको बार्गेनिङ,"काठमाडौं : एउटै व्यक्तिको मुख्य योजनामा भएका दुई अपहरणको घटनामा अपहृत व्यक्तिको प्रहरीले सकुशल उद्धार गरेको छ। गत सोमबार रुपादेवी विश्वकर्माकी छोराछोरी र भान्जी अपहरणमा परेका थिए। अपहरणको मुख्य योजनाकार थिए, धनगढी कैलाली घर भएर बानेश्वर बस्ने आशिष सिजापती। सिजापतीको विश्वकर्मासँग लेनदेनको कारोबार थियो। सहज रुपमा पैसा नपाउने भएपछि सिजापतीले विश्वकर्माको सामाखुसीस्थित डेरामा रहेका बच्चालाई अपहरण गर्ने योजना बनाएका थिए। प्रहरीका अनुसार सिजापती कामकाजको सिलसिलामा गत शनिबार पोखरा गएकी थिइन्। डेरामा आफन्तको रेखदेख गर्न छाडेको बच्चा एक्कासी अपहरणमा परेको सूचना पाएपछि उनले प्रहरीलाई खबर गरिन्। सिजापती विश्वकर्माको डेरामा आउजाउ गर्थे। विश्वकर्माका बच्चाहरुले सिजापतीलाई चिन्थे। विश्वकर्मा पोखरा गएको मौकामा उनले बच्चाहरुलाई तिम्रो ममीले तिमिहरुलाई होटलमा लगी राख्नु भनेको छ स्कुल जान लागेको बच्चाहरुलाई टोखा शान्तिटोलस्थित होटल ब्लु स्टार को कोठा नम्बर ४०४ मा पुर्याइ बन्धक बनाएका थिए। बच्चा कब्जामा लिएपछि सिजापतीले विश्वकर्मालाई फोन गरि तिम्रो बच्चा मेरो कब्जामा छ। तीन लाख दिने भएमात्रै बच्चा छाड्छु भनेर धम्की दिए। प्रहरीलाई बच्चा अपहरणमा परेको खबर विश्वकर्माले नै दिएकी थिइन्। लगत्तै महानगरीय प्रहरी परिसर टेकुको विशेष टोलीले फोन लोकेशनको आधारमा बच्चा राखेको होटल पहिचान गर्यो। होटलको कोठामा बच्चा कुरेर बसेका थिए, गोरखाका विनोद थापामगर। अपहरणको मुख्य योजनाकार सिजापतीको खोजीमा जुट्दै गर्दा उनी भने अर्को अपहरणको घटनामा मकवानपुरबाट समातिएका थिए। सिजापतीले रामेछाप दोरम्बा गाउँपालिकाका नरेश थापामगरलाई अपहरण गरेका थिए। अपहरणमा उनी एक्लै संलग्न थिएनन्। प्रहरीले नरेशलाई बुधबार हेटौंडा उपमहानगरपालिकास्थित लामासुरेबाट उद्धार गरेको थियो। उद्धारका क्रममा धादिङ नेत्रावती गाउँपालिका किसन गुरुङ, सोही ठाउँ बस्ने आशिक लामा, कन्चनपुर श्रीपुर गाउँपालिकाका सुनिता धामी र मकवानपुर हेटौंडा उपमहानगरपालिका लामसुरे बस्ने चितवन मेघौली घर भएकी सरस्वती तामाङललाई प्रहरीले पक्राउ गरेको थियो। यो समुहले थापामगरलाई टोखाबाटै बा २ ज ५३५६ नम्बरको ट्याक्सीमा राखेर अपहरण गरेको थियो। प्रहरी अनुसन्धानका क्रममा यो घटनामा पनि लेनदेनकै विवाद देखिएको छ। महानगरीय प्रहरी परिसर टेकुका प्रवक्ता प्रहरी नायब उपरीक्षक (डिएसपी) होविन्द्र बोगटीले दुई अपहरणको घटनाका मुख्य योजनाकार सिजापति हुन्। उनकै योजनामा तीन बालबालिका र एक युवकको अपहरण भएको हो। बोगटीले भने, हामी टोखामा भएको बालबालिका अपहरणबारे अनुसन्धान गर्र्दै थियौं। मकवानपुर प्रहरीले मुख्य योजनाकार सिजापतिलाई अर्कै अपहरणको घटनामा पक्राउ गर्यो।"
प्रदेश राजधानी घोषणापछि वन अतिक्रमण बढ्यो,"धनगढी : सुदूरपश्चिम प्रदेश सरकारले कैलालीको गोदावारीलाई प्रदेश राजधानी घोषणा गरेसँगै वन अतिक्रमण बढेको छ। सुदूरपश्चिम प्रदेशसभाले २०७५ असोज १२ गते गोदावरी नगरपालिका२ र ४ मा पर्ने तेघरी जंगलमा राजधानी बनाउने घोषणा गरेको थियो। प्रदेश सरकारले राजधानी तोकेको स्थानबारे अहिले सर्वोच्च अदालतमा मुद्दा विचाराधिन छ। तर, राजधानी तोकेको क्षेत्र आसपासका सामुदायिक वन भने अतिक्रमणको चपेटामा परेका छन्। कैलालीमा राजनीतिक दबाब र वनकर्मीकै संलग्नतामा वन अतिक्रमण गर्ने र गराउने क्रम बढ्दो छ। जिल्लामा वन अतिक्रमण हटाउने तर, कारबाही प्रक्रिया अघि नबढाउने प्रवृतिका कारण वन अतिक्रमण हटाउन चुनौति रहेको वन संरक्षणमा काम गर्दै आएका डण्डीराज सुवेदीले बताए। वन कर्मचारीकै प्रोत्साहन र राजनीतिक दलको भोट बैंकका कारण वन अतिक्रमण हटाउन चुनौति रहेको छ उनले भने। कैलाली वन क्षेत्रका दृष्टिकोणमा ठुलो भएकाले यहाँ वन प्रमुख बन्न पनि आर्थिक चलखेल हुन्छ। गोदावारी नगरपालिका१ र २ मा पर्ने दुर्गा लक्ष्मी सामुदायिक वन र सुरक्षा महिला सामुदायिक वन सबैभन्दा बढी अतिक्रमणमा परेका क्षेत्र हुन्। यी वनमा व्यत्तिगत भन्दा बढी संस्थागत रुपमा अतिक्रमण भएको छ। यस्तै गोदावरी नगरपालिकाको भवनदेखि महेन्द्रनगरतर्फको राजमार्गमा पर्ने चौकीडाँडा सामुदायिक वनमा पनि तीब्र रुपमा अतिक्रमण भएको छ। बाढी पीडित र सुकुम्वासीका नाममा अतिक्रमण भएको हो। वन अतिक्रमणमा स्थानीय राजनीतिक दलहरुको पनि संग्लनता हुने गरेका स्थानीयहरुको आरोप छ। सुरुमा बाढी पीडित, सुकम्वासीहरु बस्ने व्यवस्था स्थानीय राजनीतिक नेताहरुले गरेका हुन्छन् गोदावरी चौकीडाँडाका हिरेन्द्र रावतले भने। पछि त्यो नै एक घर, दुई घर हुँदै वस्ती विस्तार हुन्छ। चौकीडाँडा सामुदायिक वनमा मासिक ३० भन्दा बढी रुख लुकी चोरी काटिने गरेको स्थानीयहरुको भनाई छ। चार महिना अघि सो वनको छेउमा कुनै पनि टहरा थिएन्। अहिले आएर सानादेखि ठुला भवनसम्म सो वनभित्र निर्माणाधिन अवस्थामा रहेका छन्। कर्मचारीहरुका अनुसार राजनीतिक दलहरुले भोट संरक्षण गराउन जंगल क्षेत्रमै वस्ती बसाउने, वन क्षेत्रको जग्गा व्यक्ति वा संस्थाको नाममा लालपुर्जा उपलब्ध गराउन मालपोत तथा नापी कार्यालयमा दबाब दिने गरेका छन्। वनभित्र कुनै पनि भौतिक संरचना निर्माण गर्न मिल्दैन। तर, जानाजान वनभित्रै गौशाला निर्माण, संस्थागत तथा सरकारी भवन निर्माण हुने क्रम बढेको छ। वन विज्ञ रमेश चन्द ठकुरीले भने, स्थानीय जनप्रतिनिधि नै वन संरक्षणमा लाग्नुको सट्टा वन विनास गर्नेतर्फ बढी केन्द्रित भएको देखिन्छ। एक वर्ष पहिलेसम्म व्यक्तिगत र संस्थागत रुपमा वन अतिक्रमण तीब्र थियो सुरक्षा महिला सामुदायिक वनका अध्यक्ष लक्ष्मी भण्डारीले भनिन्। अहिले कसैबाट पनि वन अतिक्रमण भएको छैन्। कैलालीमा अहिलेसम्म झण्डै २१ हजार एक सय ५४ दशमलव ७७ हेक्टर वन क्षेत्र अतिक्रमण भएको तथ्यांक भए पनि डिभिजन वन कार्यालय धनगढी प्रमुख रामचन्द्र कँडेलले झण्डै २५ हजार बढी हेक्टर वन क्षेत्र अतिक्रमणको चपेटामा परेको दाबी गरे। यो तथ्यांकले देशभरकै सबैभन्दा बढी कैलाली जिल्लामा वन क्षेत्र अतिक्रमण भएको देखाउँछ। अहिले आएर राजनीतिक तथा वनकर्मीकै संरक्षणमा धमाधम वनलाई अतिक्रमण गरेर घर तथा खेत बनाउने काम अघि बढेको छ। चौकीडाँडा सामुदायिक वन उपभोक्ता समितिका अध्यक्ष प्रेम भण्डारीले भने। रुख त काटिएका छैनन्। तर, वन क्षेत्रभित्रनै अतिक्रमण गर्ने गरि सडक छेउछाउमा टहरा निर्माण गर्दै वनभित्र घर निर्माण भइसकेका छन्। उनले वन अतिक्रमण हटाउँदा पनि अतिक्रमण गरेर बस्ने क्रम तीब्र रहेको बताए। चिसापानीदेखि चौकीडाँडा, कैलारीदेखि चुरेसम्मका अधिकांस वनक्षेत्र अतिक्रमणको चपेटामा रहेका छन् उनले भने। विगतको अतिक्रमणलाई हटाउने तथा व्यवस्थित गराउन वन डिभिजन कार्यालयले नीति बनाइरहेको छ। डिभिजन वन कार्यालय धनगढीका प्रमुख रामचन्द्र कँडेल गोदावरी क्षेत्रमा भएको अतिक्रमण धेरै ठाउँमा भत्काएको दाबी गरे। व्यक्तिगत रुपमा अतिक्रमण भएका क्षेत्र खालि भएका छन् उनले भने। संस्थागत रुपमा निर्माण गरिएका घरहरु पनि हटाउननहटाउने विषयमा छलफल भइरहेको छ।"
मेलम्चीमा काम तिब्र : असार मसान्तमा काठमाडौंमा पानी !,काठमाडौं : मेलम्ची खानेपानी आयोजनाले अस्थायी बाँध बनाएर भए पनि असार मसान्तमा काठमाडौंमा पानी पुर्याउने दाबी गरेको छ। आयोजना प्रमुख तिरेख खत्रीले असार मसान्तभित्र अस्थायी बाँध बनाएर काठमाडौंमा पानी पुर्याउनेगरी काम भइरहेको दाबी गरेका हुन् । निर्माणस्थलमा पुगेका पत्रकारसँग कुरा गर्दै उनले हालसम्म ९५ प्रतिशत काम सम्पन्न भइसकेको दाबी गरे। उनका अनुसार अहिले आयोजनाको हेडबक्स र टनेलको काम तिब्र भइरहेको छ। हेडबक्सको काम ९० र टनेलको काम ६० प्रतिशत सम्पन्न भएको छ। इटालीय कम्पनी सीएमसी काम छोडेर भागेपछि चिनियाँ कम्पनी सिनो हाइड्रोले काम गरिरहेको छ। समय अगावै काम सम्पन्न हुने दाबी आयोजना प्रमुख खत्रीले गरे। काम छिटो गरेमा कम्पनीले १० प्रतिशत बोनस पाउने र ढिला गरेमा जरिवाना हुने उल्लेख सम्झौतामा भएको छ।
सडक दुर्घटना कसरी कम गर्ने ? बहसमा रोड सेफ्टी काउन्सिल,"काठमाडौं : मंसिर महिनामा मात्रै तीन ठूला सडक दुर्घटना भए। अर्घाखाँची, सुनसरी, गुल्मी र सिन्धुपाल्चोकमा भएका यी ठुला दुर्घटनामा ८० जनाले ज्यान गुमाए। देशभर भएका अन्य सानातीना दुर्घटनाको हिसाब नै छैन। नेपाल प्रहरी केन्दीय कार्यायलको तथ्यांक अनुसार पछिल्लो पाँच वर्षमा सडक दुर्घटनाका कारण ११ हजार ७२४ नेपालीले ज्यान गुमाएका छन्। आव ०७१०७२ मा २ हजार ४ जनाले ज्यान गुमाएका छन् भने ०७२०७३ मा दुर्घटनाबाट ज्यान गुमाउनेको संख्या २ हजार ६ पुग्यो। ०७३०७४ मा दुर्घटनाका कारण मृत्यु हुनेको संख्या २ हजार ३८४ पुग्यो। ०७४०७५ मा यो संख्या बढेर २ हजार ५४१ पुग्यो। दुर्घटनामा परी २०७५०७६ मा २ हजार ७८९ जनाले ज्यान गुमाए। चालु आवको कात्तिकसम्म दुर्घटनामा ८ सयको मृत्यु भइसकेको छ। सडक दुर्घटना न्यूनिकरणबारे संसद्को विकास तथा प्रविधि समितिले शुक्रबार सरोकारवालासँग छलफल गरेको छ। सिंहदरबारस्थित समिति कार्यालयमा भएको छलफलमा दुर्घटनाका प्रमुख तीन कारण पहिचान भए। सडक, मानवीय र सवारीको बनावटका कारण नै नेपालमा अधिकांश सडक दुर्घटना हुने गरेको सडक विभागका महानिर्देशक केशवकुमार शर्माले बताए। शर्माका अनुसार सडक दुर्घटनाको कारक नेपालको भौगोलिक अवस्था पनि हो। जटिल भूवनावटमा पनि सवारी पुर्याउनुपर्ने बाध्यताका कारण दुर्घटना भइरहेका उनले प्रष्ट पारे। दुर्घटनामा मानवीय कारण भनेको चालक, यात्रु तथा कुनैपनि मानिसको लापरवाही हो, सडक खाल्टा खुल्टी र बनावटका कारण पनि नेपालमा दुर्घटना हुने गरेका छन्, उनल भने,जटिल सडकमा चल्ने गाडी दक्ष इन्जिनियरले डिजाइन गरेको हुनुपर्छ। तर यहाँ वर्कशपमा यतिकै बनाइएका गाडी सडकमा छन्। ती गाडीले ग्रेभिटी सन्तुलन गर्न सक्दैनन् र दुर्घटना हुन्छन्। नेपालमा पनि रोड सेफ्टी काउन्सिलको आवश्यकता परेको छ, जतिसक्दो चाँडो यसको स्थापना गरेर सडक दुर्घटनाबारे काम गर्न जरुरी छ त्यस्तै समितिको छलफलमा महानगरीय ट्राफिक प्रहरी महाशाखाका प्रमुख एसएसपी भीमप्रसाद ढकालले सडक दुर्घटनामा बढी पैदल यात्रीले ज्यान गुमाइरहेको बताए। सडक अतिक्रमणका कारण पनि सडक दुर्घटना हुने गरेको छ जसको कारण सडक दुर्घटनाबाट सबैभन्दा बढी पैदल यात्रुले ज्यान गुमाइरहेका छन्, उनले भने,पछिल्लो समय सार्वजनिक यातायात सेवामुखी भन्दा पनि नाफामुखी भइरहेका छन्, जसको कारण प्रतिस्पर्धा हुन्छ र छिटो पुग्ने होडवाजीले दुर्घटना हुन्छ। नेकपाका सांसद गणेश पहाडीले भने सम्बन्धित निकाय सडक दुर्घटना न्यूनिकरणमा असफल भएको प्रष्ट्याए। दुर्घटना अहिलेबाट हुन थालेका होइनन्, यसबारे धेरै छलफल पनि भएका छन्, उनले भने,सडक दुर्घटना न्यूनिकरणका लागि काम थालेको अहिलेबाट होइन यो रणनीतिमा हामी सफल भयौं कि भएनौं भन्ने कुरामा ध्यान दिनुपर्छ। त्यस्तै सडक सुरक्षा सम्बन्धी काम गर्ने छुट्टै निकाय स्थापना नहुँन्जेल दुर्घटना न्यूनिकरण नहुने परिवहन इन्जिनियर आशीष गजुरेलको भनाइ छ। उनले समिति बैठकमा दुर्घटना बढी हुने देशले अबलम्बन गरेको सुरक्षा नीतिको व्याख्यासमेत गरे। सडक दुर्घटना रोक्नका लागि विभिन्न देशले रोड सेफ्टी काउन्सिल स्थापना गरेका छन्, यसमा यातायाता सम्बन्धी विभिन्न क्षेत्रका व्यक्तिलाई पदाधिकारी नियुक्ति गरिएको हुन्छ, ती देशमा यो काउन्सिलको प्रभावकारिता पनि देखिएको छ, इन्जिनियर गजुरेलले भने,नेपालमा पनि रोड सेफ्टी काउन्सिलको आवश्यकता परेको छ, जतिसक्दो चाँडो यसको स्थापना गरेर सडक दुर्घटनाबारे काम गर्न जरुरी छ। समितिको बैठकमा सहभागी भौतिक पूर्वाधार तथा यातायातमन्त्री वसन्तकुमार नेम्वाङ, मन्त्रालयका सचिव देवेन्द्र कार्की, यातायात व्यवस्था विभागका महानिर्देशक, महानगरीय ट्राफिक प्रहरी महाशाखा प्रमुख एसएसपी भीमप्रसाद ढकाललगायत यातायात सम्बन्धी विभिन्न क्षेत्रका प्रतिनिधि उपस्थित थिए। न्यूनिकरणका उपाय खोज्न उपसमिति सडक दुर्घटना न्यूनिकरणका उपाय खोज्न संसद्को विकास समितिले गर्न उपसमिति गठन गरेको छ। दुर्घटना कसरी न्यूनीकरण गर्ने जिम्ममेवारीका साथ शुक्रबार समितिले ५ सदस्यीय उपसमिति गठन गरेको हो। दुर्घटनाको अध्ययन गरी प्रतिवेदन बुझाउने गरी सांसद गणेश पहाडीको संयोजकत्वमा समितिले उपसमितिको गठन गरेको छ। सांसद दुर्गा पौडेल, रंगमती शाही, यज्ञराज सुनुवार र गौरीशंकर चौधरी उपसमितिमा सदस्य छन्। प्रतिवेदन तयार पार्न उपसमितिलाई दुई महिनाको समय दिइएको छ। उपसमितिले समितिमा दुर्घटनाको अध्ययन तथा संघ, प्रदेश र स्थानीय तहसँग छलफल गरेर दुर्घटना न्यूनिकरणका उपायसहितको प्रतिवेदन पेश गर्नुपर्नेछ। सडक दुर्घटनामा बालबालिका, अभिभावक उत्तिकै जिम्मेवार सडक दुर्घटनाको ग्राफ बढ्दो प्रधानमन्त्रीको कडा निर्देशन : सडक दुर्घटना घटाउने उपाय तत्काल खोज्नुस्"
२४ एसपीको सरुवा : को कहाँ पुगे ?,काठमाडौं : प्रहरी प्रधान कार्यालयले २४ प्रहरी उपरीक्षक (एसपी)को सरुवा गरेको छ। शुक्रबार प्रहरी महानिरीक्षक सर्वेन्द्र खनालले पुस महिनाको तलब भत्ता खानेगरि एसपीको सरुवा गरेका हुन्। सरुवा सूची अनुसार जिल्ला प्रहरी कार्यालय झापामा विमानस्थल सुरक्षा कार्यालयका एसपी कृष्ण कोइरालालाई पठाइएको छ। कोइरालाको ठाउँमा चितवनका प्रहरी प्रमुख एसपी दानबहादुर मल्ललाई सरुवा गरिएको छ। यूनएन जगेडामा रहेकी एसपी गंगा पन्तलाई चितवन प्रहरी कार्यालयको प्रमुखमा सरुवा गरिएको छ। जिल्ला प्रहरी कार्यालय काभ्रेका एसपी जयराज सापकोटालाई दुई नम्बर प्रदेश प्रहरी कार्यालय धनुषामा सरुवा गरिएको छ भने काभ्रेमा एसपी रविकुमार पौडेललाई पठाइएको छ। रौतहटका एसपी भुपेन्द्र खत्रीलाई राष्ट्रिय प्रहरी प्रशिक्षण प्रतिष्ठान महाराजगञ्जमा तानिएको छ। रौतहटमा रविराज खड्कालाई पठाइएको छ। महानगरीय प्रहरी अपराध महाशाखामा कार्यरत एसपी सुशिल सिंह राठौर जिल्ला प्रहरी कार्यालय मकवानपुरमा सरुवा भएका छन्। उनको स्थानमा मकवानपुरका एसपी मुकेश कुमार सिंहलाई ल्याइएको छ। कञ्चनपुरका एसपी दिनेशकुमार आचार्यलाई प्रहरी प्रधान कार्यालयको सुरक्षा सेवा व्यवस्थापन निर्देशनालयमा सरुवा गरिएको छ। कञ्चनपुरमा प्रहरी प्रधान कार्यालयका एसपी मुकुन्द मरासिनीलाई पठाइएको छ। सिन्धुलीको प्रहरी प्रमुख परिवर्तन गरिएको छ। सिन्धुलीमा प्रहरी मुख्यालयको वैदेशिक समन्वय महाशाखाकी एसपी रन्जु सिग्देललाई पठाइएको छ। सिन्धुलीका तत्कालीन एसपी चक्रबहादुर सिंहलाई सिग्देलको ठाउँमा सरुवा गरिएको छ। प्रहरी मुख्यालयका अनुसार जिल्ला प्रहरी कार्यालय स्याङ्जाको एसपी राजकुमार लम्साललाई यूएन जगेडामा सरुवा गरिएको छ। उनको ठाउँमा जनार्दन जिसीलाई पठाइएको छ। धादिङको एसपी परिवर्तन भएका छन्। उक्त जिल्लामा कर्णाली प्रदेश प्रहरी कार्यालय सुर्खेतका एसपी रविन्द्र रेग्मीलाई पठाइएको छ। धादिङका तत्कालीन एसपी राजकुमार वैदवार महानगरीय ट्राफिक प्रहरी महाशाखामा ल्याइएको छ। जिल्ला प्रहरी कार्यालय सर्लाहीको प्रमुखमा एसपी विश्वमणी पोखरेलको सरुवा भएको छ। धनुषाका एसपी शेखर खनाल प्रहरी महानिरिक्षकको सचिवालयमा पुगेका छन्। धनुषामा रमेशकुमार बस्नेतको सरुवा गरिएको छ। उनी यसअघि सुनसरीस्थित १ नम्बर प्रदेश दंगा नियन्त्रण गण दुहवी थिए। प्रदेश ट्राफिक प्रहरी कार्यालय पथलैया बाराका प्रमुख योगबहादुर पाललाई महानगरीय प्रहरी कार्यालय तालिम अन्वेषण विकास तथा समन्वय शाखामा सरुवा गरिएको छ। उनको स्थानमा श्यामकुमार महतोलाई पठाइएको छ।
चिसोले मोरङको जनजीवन कष्टकर,"विराटनगर : एक्कासी बढेको चिसोले जनजीवन कष्टकर बन्दै गएपछि प्रहरीको सक्रियता र समन्वयमा शुक्रबार बिहानैदेखि मोरङका एक सय ८५ स्थानमा आगो ताप्ने व्यवस्था मिलाइएको छ । समुदायप्रहरी साझेदारी कार्यक्रमअन्तर्गत प्रहरीले स्थानीय बासिन्दा, संघ संस्था र स्थानीय तहसँग समन्वय गर्दै दाउरा उपलब्ध गराएर आगो ताप्ने व्यवस्था मिलइदिएको हो । दाउरा वितरण गरेर आगोको व्यवस्था गरिएका ठाउँमा ताप्नेहरुको भीड लागेको छ । दाउराको व्यवस्था गर्दै विभिन्न चौक, सार्वजनिक स्थल, गाउँ र बजारमा बिहानैदेखि आगो बालेर ताप्ने व्यवस्था मिलाइएको मोरङ प्रहरी प्रमुख एसपी विश्व अधिकारीले बताए । विराटनगरलगायत मोरङका विभिन्न स्थानमा यस कार्यलाई निरन्तरता दिएर चिसोमा न्यानोपनको अनुभूति गराइने उनको भनाइ छ । एसपी अधिकारीले अत्यधिक चिसोका कारण सबै भन्दा बढी पीडित बनेकाहरुलाई लक्षित गरेर आगो ताप्ने व्यवस्था गर्न थालिएको उल्लेख गरे ।उनले भने, 'ठाउँठाउँमा प्रहरीले दाउराको जोहो गर्दै आगो ताप्ने व्यवस्था मिलाएको छ । जसले चिसोमा कठ्याङ्ग्रिदै बसेकालाई राहत मिलेको छ ।' चिसोले प्रभावित बनेका विशेष गरेर न्यानो कपडा किनेर लगाउन नसक्ने गरिबी, वृद्धवृद्धा, सुत्केरी महिला र बालबालिकाले न्यानो महसुस गर्न पाएको अधिकारीको भनाइ छ । घरमा न्यानो लुगा नभएर चिसोले कठ्याङ्ग्रिदै समय बिताइरहेकालाई केही राहत पुगोस र चिसोबाट हुने मानवीय क्षति नहोस् भन्ने उदेश्य रहेको उनको भनाइ छ । बढ्दो चिसो तथा शीतलहरबाट प्रभावित गरिब, वृद्धवृद्धा, सुत्केरी महिला तथा बालबालिका र विद्यार्थीको पहिचान गरी विभिन्न संघ संस्था तथा सरोकारवालासँग समन्वय गर्दै न्यानो कपडाको पनि व्यवस्था गरिने जानकारी एसपी अधिकारीले दिए। शुक्रबार विराटनगरको न्यूनतम तापक्रम ९५ डिग्री मापन गरिएको छ । केही दिनदेखि अधिकतम तापक्रम १६ डिग्री भन्दामाथि जान नसकेको हावापानी फिल्ड कार्यालय विराटनगरका प्रमुख विकाश देउजाले बताए । उनकाअनुसार केही दिनदेखि तापक्रम ओरालो झर्ने क्रममा छ । 'बाक्लो हुस्सु र दुईतीन दिनदेखि चलिरहेको पश्चिमी हावाले धेरै चिसो महसुस भइरहेको हो,' देउजाले भने, 'विराटनगर आसपासमा अहिले शीतलहर नचलेको भए पनि चिसोको यो अवस्था भने अझै केही दिनसम्म रहने अनुमान छ ।' तापक्रम अस्थिर बन्दै ओरालो झर्ने क्रममा रहेकाले अत्यधिक चिसो बढ्दै गएको अनुभव हुनुका साथै जनजीवन कष्टकर बन्दै गइरहेको उनको भनाइ छ । विराटनगरमा बुधबारदेखि घाम लागेको छैन। बाक्लो हुस्सु र पश्चिमी चिसो हावासँगै जाडो बढेर समय काट्न सर्वसाधारणलाई मुस्किल पर्न थालेको प्रमुख देउजाले बताए। विराटनगरकी गृहिणी मनमाया खड्काले चिसोका कारण घरबाटै बाहिर निस्कन सक्ने अवस्था नभएको बताइन् । सबै भन्दा बढी बालबालिका, वृद्धवृद्धा र महिला चिसोको जोखिममा परेको उनको भनाइ छ । खड्काले चिसोले सर्वसाधारणको दैनिकीमा समेत असर पुगेको बताइन्। बाक्लो हुस्सु र चिसोका कारण बजार, सार्वजनिक स्थल, सरकारी कार्यालयमा सर्वसाधारणको चहलपहल कम हुँदै गएको विराटनगरको विशाल युथ क्लबका अध्यक्ष संजोग श्रेष्ठको भनाइ छ । सडकमा सवारी साधनको चाप पनि कम हुँदै गएको उनले बताए । चिसोले घरवारविहीन भएका र जाडोमा न्यानो कपडा किनेर लगाउन नसक्ने सर्वसाधारणको कन्तविजोग भएको श्रेष्ठले बताए । हुस्सुकै कारण विराटनगर विमानस्थल पनि शुक्रबार ६ घण्टा ढिला सुचारु भयो । विमानस्थल प्रमुख टेकनाथ सिटौलकाअनुसार प्रत्येक दिन बिहान ६:३० बजेबाट सुचारु हुनुपर्ने विमानस्थलमा शुक्रबार १२:३० बजेबाट मात्रै उठान सुरु भयो । मौसममा आएको खराबीले भिजिविलिटी कम भएर समयमा जहाजले उडान भर्न नसक्दा विमानस्थल ढिलो सुचारु भएको सिटौलाले बताए । मोरङका प्रमुख जिल्ला अधिकारी मदन भुजेलले शुक्रबार जिल्ला प्रकोप व्यवस्था समितिको बैठकबाट निर्णय गरेरै चिसोबाट हुने क्षति रोक्न पूर्वतयारीमा जुटिसकेको जानकारी दिए । उनकाअनुसार बैठकमा चिसोबाट जोगिन सर्वसाधारणलाई सचेत गराउने, वन कार्यालयलाई आगो ताप्न दाउरा सहुलियतमा उपलब्ध गराउन निर्देशन दिने, जोखिममा रहेकाहरुलाई लक्षित गरेर न्याना कपडा वितरण गर्ने, चिसोबाट बच्न स्वास्थ्य सम्बन्धी चेतनामुलक सन्देश प्रवाह गर्ने, चिसोका कारण विभिन्न रोगका बिरामी बढ्न सक्ने अवस्थालाई मध्यनजर गर्दै औषधि र विशेषज्ञ चिकित्सक तयारी अवस्थामा राख्ने, तथा चिसोका कारण बिरामी परेकाको उपचार प्रभावकारी बनाउने निर्णय भएको छ । बालबालिका, वृद्धवृद्धा, विपन्न र सुकुम्बासी बस्तीहरुमा स्थानीय तहसँग समन्वय गरेर न्यानो कपडा वितरणको काम पनि थालिने बताउँदै प्रजिअ भुजेलले त्यसका लागि तयारी अवस्थामा रहन सबैलाई आह्वान गरिसकिएको जानकारी दिए । उनले चिसोबाट मानविय क्षति हुन नदिन सबैमा आह्वान पनि गरिसकिएको बताए । मौसमको भविष्यवाणी गर्नका लागि चिसोबाट विगतमा जस्तो मानविय क्षति नहोस भनेर हावा पानी फिल्ड कार्यालयसँग समन्वय गर्दै त्यहाँबाट बढ्दो चिसोका सम्बन्धमा दैनिक सूचना समेत लिन थालिएको भुजेलको भनाइ छ ।"
सञ्चार क्षेत्रमा प्रदेश३ को नयाँ अभ्यास,"काठमाडौं : आन्तरिक मामिला तथा कानुनमन्त्री शालिकराम जम्कट्टेलले प्रदेश सञ्चार माध्यम व्यवस्थापन ऐन कार्यान्वयनका क्रममा अहिले प्रदेश ३ को सञ्चार क्षेत्रमा प्रगति देखिएको बताएका छन्। सञ्चार रजिष्ट्रारको कार्यालय प्रदेश ३ ले शुक्रबार काठमाडौंमा गरेको अनलाइन पत्रकारिता अवस्था, सम्भावना र चुनौती विषयक गोष्ठीमा मन्त्री जम्कट्टेलले त्यस्तो अधिकारसहितको राजनीतिक नियुक्त नेपालमा नयाँ अभ्यास भएको बताए। त्यही व्यवस्था राख्दा प्रदेश सञ्चारमाध्यम व्यवस्थापन विधेयकको मस्यौदा तीन महिनासम्म अगाडि बढन सकेको थिएन। अहिले प्रदेश ३ को सञ्चार रजिष्टारको कार्यालयले पत्रकारको हितमा अगाडि सारेका कार्यक्रम परिणामुखी देखिएका छन्, मन्त्री जम्कट्टेलले भने, लोकसेवा पास गर्नेको क्षमता मात्रै विशिष्ट हुने होइन, अरुको पनि विशिष्ट क्षमता हुन्छ। अहिलेको कर्मचारी प्रशासनले सरकारलाई असफल बनाउने गरी ढिलासुस्ती गर्ने, मन्त्री र जनप्रतिनिधिले चाहदा चाहदै पनि काम गर्न नसक्ने देखिएको छ। यो बिषयमा समीक्षा हुन जरुरी छ। प्रदेश सञ्चारमाध्यम सम्बन्धी ऐनमा समस्या देखिएमा संशोधनको प्रक्रियाबाट अगाडि बढन सकिने धारणा पनि मन्त्री जम्कट्टेलले व्यक्त गरे। हामीले बनाएका कानुन संघीय कानुनसँग विवादित छैनन, हामी संघीय सरकारसँग विवाद गर्ने पक्षमा पनि छैनौँ। हामीले संविधानसँग बाझिने गरी कानुन बनाएका पनि छैनौँ। यसको स्वामित्व सबैले लिनुपर्छ, मन्त्री जम्कट्टेलले भने। कार्यक्रममा प्रदेशसभामा नेकपाका संसदीय दलका प्रमुख सचेतक रामेश्वर फुयालले कानुनमा भएका गल्ती सच्याउने आश्वसन दिँदै प्रदेशको स्थायी राजधानी एक महिना भित्र टुंगो लगाउने बताए। एक महिनापछि प्रदेश ३ लेख्नु पर्ने अवस्था रहने छैन, फुयालले भने। प्रदेशसभाका प्रदेश मामिला समितिका सभापति माधव पौडेलले प्रदेश सञ्चारमाध्यम व्यवस्थापन ऐन बनाउने समयमा विषयगत विज्ञलाई सञ्चार रजिष्टार नियुक्त गर्ने कि नगर्ने भन्ने विषयमा छलफल भएको उल्लेख गरे। उनले सञ्चार क्षेत्रप्रति प्रतिबद्ध नभएको व्यक्तिले प्रदेश सञ्चार माध्यम व्यवस्थापन ऐन लागू गर्न नसक्ने निष्कर्षसहित पूर्ण सञ्चार रजिष्टार नियुक्त गर्ने व्यवस्था गरेको बताए। सञ्चार रजिष्टार रेवतीप्रसाद सापकोटाले प्रदेश सञ्चारमाध्यम व्यवस्थापन ऐन र नियमावलीमा रहेको व्यवस्था जानकारी गराए। पाठक, स्रोता, दर्शक र विज्ञापनदाताको आकर्षण बढदै जाँदा अनलाइन पत्रकारितामा सम्भावना बढदै गएको छ, रजिष्टार सापकोटाले भने, अनलाइन पत्रकारितामा देखिएका विकृति र विसंगति हटाउँदै पत्रकारितालाई विश्वसनीय र गुणस्तरिय सूचना सामग्री पस्कनु आजको हाम्रो चुनौती हो। रजिष्टार सापकोटाले डिजिटल नेपालको परिकल्पनालाई साकार पार्न पनि अनलाइन पत्रकारितामा देखिदै आएका विकृति र विसंगतिलाई हटाउँदै व्यवसायिक ढंगले अनलाइन पत्रकारिताको विकास गर्नुपर्ने आवश्यकता औँल्याए। कार्यक्रममा पत्रकार प्रवेश सुवेदी र उमेश श्रेष्ठले अनलाइन पत्रकारिताको अवस्थाको बारेमा कार्यपत्र प्रस्तुत गरेका थिए। कार्यपत्रमाथि नेपाल पत्रकार महासंघको पूर्वसभापति विष्णु निष्ठुरी, प्रेस काउन्सिका पूर्वसदस्य सुदर्शन आचार्य, सामाजिक विकास मन्त्रालयका असिम घिसिङ, नेपाल पत्रकार महासंघ उपत्यका समितिका अध्यक्ष नारायण दाहाल, नेपाल पत्रकार महासंघ काठमाडौँका अध्यक्ष शान्तराम विडारी, नेपाल पत्रकार महासंघ भक्तपुरका अध्यक्ष पुष्करराज बुढाथोकी, अनलाइन पत्रकार संघका अध्यक्ष शिव सत्याल, पत्रकार राजकुमार रेग्मी, दीपक आचार्य र बालकुमार नेपालले अनलाइन पत्रकारिताको अवस्था, संभावना र चुनौतीका बारेमा सुझाव दिएका थिए।"
जनता आवास कि उठीबास,"जनकपुरधाम : मधेसमा शितलहरको प्रकोप सुरु भएको छ। मुटु नै कमाउने चिसोले जनजीवन अस्तव्यस्त छ। आर्थिक हैसियत राम्रै भएकाहरूका लागि पनि शितलहर चल्दा दैनिक कष्टपूर्ण नै हुन्छ। प्रदेश २ सरकारको लापरबाहीका कारण विपन्न, डोम, मुसहर, चमार र हल्खोर परिवारहरू एकसरो पालभित्र शितलहरसँग जुधिरहेका छन्। आर्थिक, सामाजिक र शैक्षिक रूपमा पछाडी रहेका यी समुदायको जीवनस्तर उकास्न प्रदेश सरकारले जनता आवास कार्यक्रम सुरु गरेको थियो। जनता आवास कार्यक्रमका लागि नयाँ घर निर्माण गर्न भएका छाप्रो पनि प्रदेश सरकारको तर्फबाट भत्काइयो। थोरै भए पनि चिसो छल्न काम लाग्ने छाप्रो पनि भत्काइएको र सरकारले घर पनि नदिएपछि तराईका विपन्नको विचल्ली भएको छ। छाप्रा र टहरा भत्काएपछि बसहियाका ८० परिवार अहिले घर न घाटका भएका छन्। खुला आकाशमुनि उनीहरू चिसो रातसँग संघर्ष गरिरहेका छन्। जनकपुरधाम उपमहानगरपालिका बसहियाका रामवरण सदा ८ महिनादेखि बृद्ध आमाबुवासँगै ८ जनाको परिवार पालमुनि बस्दै आएको बताउँछन्। जसोतसो बर्षात् झेले पनि हिउँद लागेसँगै पालमुनि बस्न कठिन भएको छ। बालबच्चा र गर्भवतीलाई त चिसोबाट जोगाउनै मुस्किल छ, उनले भने, भएको त्यही छाप्रो पनि सरकारले नयाँ घर दिने भन्दै भत्कायो, अहिले नयाँ घर पनि दिन सकेन। हामी त घर न घाटका भयौं। सुरक्षित बास नभएकै कारण मजदुरी गरि ल्याएको अन्नपात पनि बर्षात्को बाढीले बगायो। अहिले शितलहरले झन् उनीहरूलाई पीडा थपेको छ। जनता आवास कार्यक्रम कार्यान्वयन कार्यविधी२०७५ अनुसार सबै प्रक्रिया पूरा गरेपछि मुसहर परिवारलाई जस्ताको छाना भएको वरण्डासहितको दुई कोठे घर र शौचालय निर्माण गर्न प्रति परिवार साढे तीन लाख रुपैयाँ विनियोजन गरिएको छ। सरकारले आर्थिक वर्ष २०६६०६७ को नीति तथा कार्यक्रममा जनता आवास कार्यक्रम सञ्चालन गर्ने नीति ल्याएको थियो। त्यसैगरी आर्थिक वर्ष २०७३०७४ को मन्त्रिपरिषद्ले लक्षित वर्गलाई आवासको व्यवस्था गर्न सहरी विकास तथा भवन निर्माण विभागमार्फत २०७१ मा निर्मित कार्यविधि स्वीकृत गर्दै योजना अगाडि बढाएको थियो। संघीय सरकारले सञ्चालन गर्दा नै लथालिंग रहेको यो कार्यक्रम प्रदेश सरकार मातहतमा आउँदा पनि सुधार हुन सकेन। अघिल्लो आर्थिक वर्षमा योजना छनोट भए पनि कर्मचारी अभावका कारण काम अघि बढ्न नसकेको प्रदेश २ का भौतिक पूर्वाधार विकासमन्त्री जीतेन्द्र सोनलले बताए। मन्त्री सोनल भन्छन्, पछिल्लो दुई महिनादेखि हामीसँग कर्मचारी नै छैनन्। कार्यक्रम सञ्चालनका लागि जिल्लामा कम्तीमा तीन जना सिनियर डिभिजनल इन्जिनियर आवश्यक छ। मन्त्रालयमा एक जना पनि छैनन्। कर्मचारीनै नभएपछि कार्यक्रम प्रभावकारी रूपमा सञ्चालन हुन नसकेको मन्त्री सोनलको भनाइ छ। धनुषामा पहिलो चरणमा डोम, मुसहर, हलखोर र मेस्तर समुदायका लागि २ हजार घर निर्माण गर्ने लक्ष्य राखेको जनता आवास कार्यक्रममा धनुषा संयोजक परमेश्वर साह बताउँछन्। तर यति धेरै घर बनाउन मात्र २७ करोड रकम विनियोजन गरिएको हुँदा मुस्किलले सात सयसम्म मात्र घर बन्न सक्ने साहको भनाइ छ। उनी भन्छन्, बजेटको अख्तियारी ढिलो आउनु र त्यसैमाथि कर्मचारी नहुँदा विपन्नका लागि महत्वपूर्ण योजना कार्यान्वयन हुन सकेन।"
महिला बन्दी आन्दोलन : दुईको पाल्पा र नवलपरासीमा सरुवा,"नेपालगन्ज : बाँके कारागारका महिला बन्दीले चौकीदार हटाउनुपर्ने माग गर्दै आन्दोलन सुरु गरेका छन्। १४ कार्तिकमा पुरुष बन्दीले जेलर र चौकीदार सरुवाको आन्दोलन गरेको डेढ महिना नबित्दै महिला बन्दी पनि चौकीदार थुनेर आन्दोलित भएका हुन्। शुक्रबार बिहानदेखि चौकीदार ललिता रेग्मीलाई थुनेर बन्दी महिलाले आन्दोलन गरेका हुन्। आन्दोलनकारीमध्येका दुई जना महिलालाई सरुवा गरिएको कारागारका निमित्त जेलर दीपेन्द्र पौडेलले बताए। अपरान्ह पौने पाँच बजे एक जनालाई नवलपरासी र अर्कोलाई पाल्पा कारागारमा सरुवा गरिएको हो। महिला बन्दीले राम्रो खाना नपाएको र चौकीदारले मुख छाडेर बोल्ने गरेको आरोप लगाएका छन्, उनले भने, सुरुमा बन्दी महिलाले कुरानै गर्न चाहेनन्। उनीहरुका मागबारे थाहा नै भएन। दुई जनालाई सरुवा गरेसँगै हामीले छलफल सुरु गरेका छौं। निमित्त जेलर पौडेलले बिहान बाँकेका प्रमुख जिल्ला अधिकारी कुमारबहादुर खड्कालाई महिला बन्दीको आन्दोेलनका विषयमा जानकारी गराएका थिए। पुरुष बन्दीले आन्दोलन गरेर जेलर भरतराज पाण्डे, चौकीदार भरत फडेरालगायतको सरुवा गरेका थिए। मंसिरको दोस्रो साता यता बाँके कारागार जेलरबिहीन भएको छ। बाँकेका प्रमुख जिल्ला अधिकारी खड्काले जुम्ला जिल्लाका सहायक प्रमुख जिल्ला अधिकारी दीपेन्द्रप्रसाद श्रेष्ठलाई नयाँ जेलरको जिम्मेवारी दिइसकेको बताए। जेलर नभएर कारागारमा समस्या भएको हो। जुम्लामा सिडियो नभएर उहाँ रोकिनु भएको हो। आइतबार, सोमबारसम्म आइपुग्नु हुन्छ, उनले भने, चौकीदारले राम्रो खाना दिएन भनेका रहेछन्। नियम विपरित चौकीदार राखिएको छ भने अर्को व्यवस्था हुन्छ भनेर पठाएको छु। बाँके कारागारमा क्षमताभन्दा झन्डै तेब्बर बन्दी छन्। तीन सय जनाको क्षमता रहेको कारागारमा सात सय ९० जनालाई राखिएको कारागार प्रशासनले जनाइएको छ। ५० जनाको क्षमता रहेको महिला बन्दीगृहमा दुई जनालाई सरुवा गरेसँगै एक नाबालकसहित ४९ जना छन्। पुरुष बन्दीको संख्या भने सात सय ४१ रहेको छ। यहाँ पुरुष बन्दीगृहको क्षमता दुई सय ५० मात्र हो।"
"दाङमा भ्यान दुर्घटना, एकको मृत्यु, पाँच घाइते",दाङ : दाङमा पिकअप भ्यान दुर्घटना हुँदा एकजनाको मृत्यु भएको छ। दाङको तुलसीपुरदेखि सल्यान फलाबाङ जाँदै गरेको रा १ ज ८२२ नम्बरको पिकअप भ्यान दुर्घटना हुँदा एक महिलाको मृत्यु भएको हो। भ्यान तुलसिपर उपमहानगरपालिका ३ हनेटीमा दुर्घटना भएको हो। मृतकको नाम खुल्न नसकेको घटनास्थलमा रहेका नेपाल प्रहरीका सई दिपेन सापकोटाले जानकारी दिए। दुर्घटना एक बच्चासहित पाँचजना घाइते भएका छन्। घाइतेलाई उपचारका लागि राप्ति प्रादेशिक अस्पताल दाङमा पठाइएको छ।
इजलासमा रोशनीको बेचैनी,"ललितपुर : हल्का रातो रङको कुर्ता, कालो सुरुवाल र कालै सलमा रोशनी शाही बिहीबार उच्च अदालत पाटन पुगिन्। उनकै जाहेरीका आधारमा जबर्जस्ती करणी उद्योग मुद्दा चलाइएका तत्कालीन सभामुख कृष्णबहादुर महराको निवेदनउपर उच्चमा सुनुवाइ चल्दै थियो। उनी साढे ११ बजेतिर अदालतमा पुगेकी थिइन्। उनी अदालत परिसरमा पस्नुअघि मुख्य प्रवेशद्वारबाहिर केही समय रोकिइन्। अलमलमा परेजस्तो देखिन्थिन्। केही समयपछि उनी सिधै इजलासतर्फ लागिन्। कालो सलले टाउको ढाकेकी थिइन् भने मुखमा मास्क थियो। अदालतभित्र पस्दा दुवै आँखा झुकेका थिए। न मुहारमा चमक देखिन्थ्यो। उनी कसैसँग बोलिनन्। निराश अनि गम्भीर भावभंगीमा इजलासमा बसिरहिन्। अदालतबाट बाहिरिँदै गर्दा पनि उनी उस्तै भावभंगीमा देखिन्थिन्। महराविरुद्धको मुद्दामा दिनभर सुनुवाइ चलेको थियो। उनी इजलासको अन्तिम सिटमा एक्लै बसेकी थिइन्। उत्सुकताका साथ बहस सुनिन्। अदालतबाट अपराह्न ४ बजेतिर बाहिरिएकी थिइन्। उनलाई इजलासबाट तपाईंको केही भन्नु छ ? भनेर सोधिएको थियो। जवाफमा उनले आफूलाई के के भयो भयो ? मात्र भनिन्। फसाइयो भन्दै गर्दा उनको बोली रोकियो। उनी भावुक बनेकी थिइन्। आफ्ना कुरा राखेर उनी बाहिरिएकी थिइन्। अदालतबाट बाहिरिएको डेढ घण्टापछि मात्रै इजलासबाट महरालाई थुनामै राख्ने आदेश आयो। मुद्दामा सुनुवाइ चलिरहँदा अदालत परिसरमा महरातर्फका आफन्त र शुभेच्छुकको आउजाउ बाक्लो थियो। अदालतभित्र प्रवेश गर्न सुरक्षाकर्मीले प्रवेशद्वारमा कडा सुरक्षा जाँच गरेका थिए। कडा सुरक्षाबीच बन्द इजलासमा सुनुवाइ चलिरहँदा उपराष्ट्रपति नन्दबहादुर पुनका छोरा दीपेश पनि पुगेका थिए। राजनीतिक कार्यकर्ता, कानुन व्यवसायी, पत्रकार र सर्वसाधारणले उत्सुकतापूर्वक आदेशको प्रतीक्षा गरेका थिए।"
"सडक पुग्यो, गाडी गुडेन","धनबहादुर भण्डारीडडेल्धुरा : डडेल्धुरा जिल्लाका केही वडाबाहेक अन्य सबै ग्रामीण वस्तीमा सडकको पहुँच पुगेको छ । धेरैजसो स्थानमा सडक बाटो निर्माण भएपनि गाडी नचल्दा दुर्गमका स्थानीय भने खच्चर र घोडाकै भरमा समान ढुवानी गर्छन्। गाउँबाट बजारसम्म र बजारका उपभोग्य सामाग्री गाउँसम्म लैजाने कार्य खच्चरबाट भइरहेको छ। जिल्लाका भित्रि मधेश आलिताल र परशुराम नगरपालिकाका केही वडाबाहेक पहाडी क्षेत्रका सबै वडा सडक सन्जालले जोडिएका छन् । अमरगढी नगरपालिकासहित अन्य तीनवटा गाउँपालिकाका हरेक बस्ती तथा वडा सदरमुकामसम्म बाटोले छोएको भए पनि धेरैजसो ग्रामीण सडकमा गाडी नै चल्दैनन् । कतिपयमा भने फाट्फुट् गुडे पनि नियमित गाडी नचल्दा पुरानै साधनको भर पर्नु परेको अजयमेरु २ कोइरालीका मनोज ऐरले बताए । अजयमेरु, नवदुर्गा र भागेश्वर गाउँपालिकामा सडकको पहुँच पुगेका भएपनि धेरै व्यवसायीले खच्चर र घोडा पालेका छन्। दैनिक उपभोग्य सामाग्रीसँगै अन्य आवश्यक खाद्य पदार्थ पनि खच्चर कै साहारामा गाउँसम्म पुगाउने गरेको स्थानीय व्यापारीले बताए । खच्चरबाट समान मगाउँदा उपभोक्ता समेत मारमा पर्ने गर्दछन् । ढुवानी खर्च गाडीभन्दा बढी पर्ने भएकाले उभोक्ताले चर्को मुल्यमा दैनिक उपभेग्यका सामाग्री खरिद गर्नुपर्ने वाध्यता रहेको भागेश्र ४का निरज नाथले बताए । स्थानीय सर्वसाधारण सुत्केरी र बिरामी पर्दा समेत मानिसले स्टेचर वा घोडामा बोक्नुपर्ने वाध्यता हटेको छैन। नियमित गाडी नचल्दा बोकेर लैजानुपर्ने वाद्यता उस्तै रहेको भागेश्वर वलकाडेँका शिक्षक लिला मडैले बताइन् । वर्षात्को समयमा त जिल्ला सदरमुकामका स्वास्थ्य संस्थासम्म बोकेरै पुर्याउनुपर्ने पीडा भागेश्वर गाउँपालिका ४ वलकाँडेका स्थानीयको रहेको छ । अन्य समयमा वडा सदरमुकामसम्म गाडीको सहजता भएपनि धेरैजसो दुर्गम लेकाली वस्तीमा सडक पुगाउन नसकिएको भागेश्वर गाउँपालिका अध्यक्ष कौशिला कुमारी भट्टले बताइन्। पातलो वस्ती र दुर्गम स्थानको बसाईका कारण सडक लैजान धेरै खर्चिलो हुने उनको भनाई छ । तर, उनीहरुको सहजताका लागि कतिपय स्थानसम्म सडक पुर्याउने कार्य भइरहेको अध्यक्ष भट्टले बताइन्। त्यस्तै, महाभारत र महाकाली किनार तथा छेउछाउका मानिसर खच्चर, घोडा र भेडाकै भरमा सामाग्री ढुवानी गर्दछन् । उनीहरुलाई सदरमुकामसम्म पुग्न पनि दिनभरको बाटो हिँडेर आउनुपर्ने वाध्यता छ । बिरामीलाई पनि खच्चर घोडा कै भरमा अस्पताल लैजान्छन् । सिकिस्त बिरामी भए मानिसले बोकेरै लैजान्छन्। माहाभारतको छेउसम्म गाडी पुगेका छैन । गाउँपालिका तथा सदरमुकामसम्म पुग्न तीन चार घण्टा लाग्ने आलितालका स्थानीय रघुविर धामीले बताए। परशुरामका बसौटी, कुज्र्यानी, छेला, कुडाँजस्ता दुर्गम गाउँमा गाडीको पहुँच पुग्न सकेको छैन । तर केही स्थानमा अहिले सडक बाटो पुर्याउने काम भइरहेको परशुरामका मेयर भिमबहादुर साउदले बताए । ग्रामीण क्षेत्रबाट ढुवानी गर्नुपर्ने सल्लाको खोटो बजार पुर्याउने र बजारबाट निर्माणका सामाग्री सिमेन्ट, छड, बालुवा, गिट्टि, पेण्टजस्ता वस्तुहरु गाउँसम्म लैजान खच्चरको प्रयोग हुन्छ। खच्चरबाट नै आफूले परिवारको गुजार गरिरहेको भागेश्वर गाउँपालिका ४ आरुकुडाका खच्चर व्यवसायी हरि भाट (हरिजी )ले बताए । ग्रामीण सडक अवरुद्ध हुँदा ग्रामीण क्षेत्रमा दैनिक उपभोग्यदेखि अन्य सामग्री बोक्ने साधन खच्चर रहेका अर्का व्यवसायी भिम ठगुन्नाले बताए । खच्चरको माद्यमद्वारा सामाग्री ढुवानी गर्दा पुकाउनुपर्ने स्थानको दूरी हेरी पैसा लिने गरेको ठगुन्नाको भनाई छ । समान्यतया किलोको सात रुपैयाँदेखि १० रुपैयाँसम्म ढुवानी खर्चपर्ने गर्दछ। डडेल्धुरामा एक दर्जन खच्चर व्यवसायी छन् । जसअन्र्तगत एक सयभन्दा बढी खच्चर जिल्लाका दुर्गम ग्रामीण क्षेत्रमा दैनिक उपभोग्य सामग्रीदेखि अन्य सामग्री ढुवानी गर्न प्रयोग हुन्छन्। दैनिक उपभोग्य सामाग्रीमा चामल ,दाल ,नुन ,तेल ,आटाजस्तै निर्माण समाग्रीमा सिमेन्ट ढुवानी काममा बढी खच्चर प्रयोग हुन्छन् । अन्य समयमा सल्लाको खोटो बोक्ने काम पनि खच्चरबाट हुने गरेको व्यवसायी ठगुन्नाले बताए । राजनीतिक दबाबका कारण एक सडकको पूर्णरुपमा स्तरोउन्नति नगरी अर्को सडक निर्माण गर्ने प्रवृतिका कारण सडकमा गाडी चल्न सकेका छैनन् । मापदण्ड पूरा नहुँदा समान्य वर्षातले पनि बाटो अवरुद्ध हुन्छ । बाटो बन्द हुँदा खच्चर र घोडाकै प्राय प्रयोग बढी हुने गर्छन् । स्थानीय भन्छन्, 'सडक पुग्यो, गाडी गुडेन भर खच्चर कै पर्नुपर्यो ।'"
जेलभित्रै आन्दोलन : चौकीदारलाई थुने महिला बन्दीले,"नेपालगन्ज : बाँके कारागारका महिला बन्दीले आन्दोलन सुरु गरेका छन् । राम्रो खाना नदिएको भन्दै उनीहरुले चौकीदारलाई महिला बन्दी गृहमै थुनेर राखेका छन् । चौकीदारलाई जेल प्रशासनसँग भेट्न पनि दिएका छैनन् । निमित्त जेलर दीपेन्द्र पौडेलले चौकीदारसँग भेट गर्न नदिँदा के भएको हो भन्ने थाहा हुन नसकेको बताए । पौडेलले शुक्रबार नै बाँकेका प्रमुख जिल्ला अधिकारी कुमारबहादुर खड्कालाई महिला बन्दीको आन्दोलनका विषयमा जानकारी गराएका थिए । गत १४ कार्तिकमा पुरुष बन्दीले आन्दोलन गरेर जेलर भरतराज पाण्डे, चौकीदार भरत फडेरालगायतको सरुवा गरेका थिए । मंसिरको दोस्रो साता यता बाँके कारागार जेलरविहीन भएको छ । बाँकेका प्रमुख जिल्ला अधिकारी कुमारबहादुर खड्काले जुम्ला जिल्लाका सहायक प्रमुख जिल्ला अधिकारी दीपेन्द्रप्रसाद श्रेष्ठलाई जेलरको जिम्मेवारी दिइसकेको बताए । 'जेलर नभएर कारागारमा समस्या भएको हो । जुम्लामा सिडियो नभएर उहाँ रोकिनु भएको हो ।आइतबार, सोमबारसम्म आइपुग्नु हुन्छ,'उनले भने, 'चौकीदारले राम्रो खाना दिएन भनेका रहेछन् । नियम विपरित चौकीदार राखिएको छ भने अर्को व्यवस्था हुन्छ भनेर पठाएको छु।'"
त्रिवि दीक्षान्तमा १४ प्रतिशत सहभागी,"काठमाडौं : त्रिभुवन विश्वविद्यालयको ४५ औं दीक्षान्तमा १४ प्रतिशत विद्यार्थी मात्र सहभागी भएका छन्। गत वर्ष स्नातक, स्नातकोत्तर तथा विद्यावारिधि (पीएचडी) उपाधि हासिल गरेका ७० हजार ७७ जना दीक्षान्तका लागि योग्य भएका थिए। तीमध्ये १० हजार १ सय ८३ जनाले मात्र दीक्षान्तको फारम भरेको परीक्षा नियन्त्रण कार्यालयले जनाएको छ। पहिलो पटक अनलाइनबाट फारम भर्ने व्यवस्था गरिएको थियो। अनलाइन सुविधाका कारण गत वर्षको तुलनामा भने विद्यार्थी बढेको परीक्षा नियन्त्रक पुष्पराज जोशीले बताए। गत वर्षको दीक्षान्तमा पनि ७४ हजार विद्यार्थी योग्य भएका थिए। तीमध्ये १० प्रतिशत मात्रै सहभागी भएका थिए। यसपटक फारम भरेका पनि दीक्षित हुन सबै जना आएनन्। दीक्षान्त समारोह बिहीबार पुल्चोक इन्जिनियरिङ क्याम्पसको खेल मैदानमा आयोजना गरिएको थियो। त्यहाँ त्रिविले १७ हजार कुर्सी राखेको थियो। पनिकाका अनुसार प्रतिकुर्सी ३६ रुपैयाँ भाडामा ल्याइएको थियो। विद्यार्थी थोरैले मात्र अभिभभावक तथा आफन्तलाई साथमा ल्याएका थिए। परीक्षा नियन्त्रक जोशीका अनुसार धेरै परीक्षार्थी भएका कारण व्यवस्थापनमा कठिनाइ हुने गरेको छ। व्यवस्थापन चुस्त नहुँदा विद्यार्थीले पनि दीक्षान्तमा सहभागी हुन रुचि नदेखाएको त्रिवि पदाधिकारीको बुझाइ छ। थोरै विद्यार्थी भएका विश्वविद्यालयमा हरेकलाई प्रमुख अतिथिले हातमै दीक्षान्तको प्रमाणपत्र थमाउँछन्। त्रिविमा भने यस्तो सम्भव छैन। शिक्षा विज्ञान तथा प्रविधिमन्त्री गिरिराजमणि पोखरेलले विश्वविद्यालयको शिक्षा स्तरीय नभएकोमा दुखेसो पोखे। यहाँबाट उत्पादित विद्यार्थीले प्रमाणपत्र त पाउँछन् तर सीप सिक्दैनन् भन्ने गुनासो छ, विश्वविद्यालयका सहकुलपति मन्त्री पोखरेलले भने, पढाइमा सूचना प्रविधिको प्रयोगलाई व्यापक बनाउनुपर्छ। अब परम्परागत शैलीको पढाइले काम गर्दैन। उपकुलपति धर्मकान्त बाँस्कोटाले बजेट अभावमा त्रिविको शैक्षिक, भौतिक तथा प्रशासनिक कामलाई चुस्त बनाउन नसकिएको बताए। स्नातक तथा स्नातकोत्तर तहका विभिन्न संकायमा उत्कृष्ट भएका विद्यार्थीलाई प्रमाणपत्र प्रदान गरिएको थियो। समारोहमा बंगलादेशको ढाका विश्वविद्यालयका उपकुलपति प्रा डा मोहम्मद अख्तारुज्मान प्रमुख अतिथि थिए।"
सीमामा ११४ सुरक्षा पोस्ट थपिँदै,"काठमाडौं : सरकारले सीमा सुरक्षाका लागि सशस्त्र प्रहरी बलअन्तर्गत एक सय १४ वटा सीमा सुरक्षा पोस्ट (बीओपी) थप्ने निर्णय गरेको छ। सीमा अतिक्रमण र तस्करी नियन्त्रणका लागि सरकारले बीओपी थप्ने निर्णय गरेको हो। अहिले एक सय सात वटा बीओपी छन्। सशस्त्र प्रहरी मुख्यालयका अनुसार केही बीओपी पाँच किलोमिटर र केही ५० किलोमिटर दुरीमा छन्। मुख्यालयका अनुसार दाङको कोइलाबासमा एउटा बीओपी छ। पर्सा देखि झापासम्म भने व्यवस्थित छ। पश्चिम क्षेत्रमा भने बीओपी ज्यादै पातलो रहेको मुख्यालयले जनाएको छ। नेपालगन्जका बीओपी निकै टाढाटाढा छन्। सशस्त्र प्रहरी मुख्यालयले दुई वर्षअघि दुई सय ६५ स्थानमा बीओपी राख्नुपर्ने प्रस्ताव गृह मन्त्रालयमा गरेको थियो। तर, अहिलेसम्म पूर्ति हुन सकेको थिएन। उत्तरी नाका दार्चुलाको छाङ्रो, हुम्लाको हिल्सा, मुस्ताङको लोमान्थाङ र संखुवासभाको किमाथांकामा बीओपी राख्ने गृहकार्य सशस्त्रले थालेको छ। किमाथांकामा तत्काल जग्गा प्राप्ति नभएपछि घरभाडामै लिएर बीओपी राख्ने तयारी गरेको सशस्त्र प्रहरी बलका केन्द्रीय प्रवक्ता सुरजकुमार श्रेष्ठले दिए। सशस्त्रले उत्तरी सीमामा १७ वटा बीओपी स्थापना गर्ने स्थान गर्ने पहिचान गरिसकेको छ। त्यस्तै भारतीय सीमातर्फ दुई सय ४८ स्थानमा नयाँ बीओपी राख्ने ठाउँ पहिचान भएको छ। प्रवक्ता श्रेष्ठका अनुसार एक सय १४ वटा बीओपी स्थापना भएपछि प्रत्येक बीओपी १० देखि १२ किलोमिटर फरकमा हुन्छन्। उनले भने, हामीले दुई सय ६५ स्थानमा बीओपी आवश्यक रहेको सुझाव सरकारलाई दुई वर्षअघि नै दिएका थियौं। अहिले एक सय १४ वटा थप्ने निर्णय सकारात्मक छ। उनले पूर्वाधार निर्माण गर्दै बीओपी स्थापना गर्ने बताए। अब हामी पूर्वाधार निर्माणमा जुट्छौं। कतिपय स्थानमा जग्गा खरिद गर्नुपर्ने हुन्छ, श्रेष्ठले भने। कञ्चनपुरको प्याराताल, बर्दियाको गुलरिया, दाङको कोइलाबास, कैलालीको भजनी, पर्साको चमारटोला, बाराको भिटकैया, दार्चुलाको कालापानी, नवलपरासीको सुस्ता, मोरङको बरडंगा, झापाको भद्रपुर, महेशपुर, इलामको पशुपतिनगर र ताप्लेजुङको तिम्बापोखरीका बासिन्दा भारतीय सीमा सुरक्षा फोर्स (एसएसबी) कै कारण तनावमा हुन्छन्। मौजुदा दरबन्दीबाटै बीओपीमा खटाउने तयारी सशस्त्र मुख्यालयको छ। प्रवक्ता श्रेष्ठका अनुसार अहिले भन्सार, राजस्व र औद्योगिक सुरक्षा बलमा खटाइएका संख्या घटाएर बीओपीमा राख्ने तयारी गरेको जानकारी श्रेष्ठले दिए। सशस्त्रका गण र गुल्मबाटै बीओपीमा सुरक्षाकर्मी खटनपटन हुँदै आएको छ। अहिले भएका प्रत्येक बीओपीमा सशस्त्र प्रहरी निरीक्षकको कमान्डमा ३५ जना खटिँदै आएका छन्। उत्तरी नाकामा भौगोलिक विकटताले बीओपी स्थापनामा ढिलाइ भएको जानकारी श्रेष्ठले दिए।"
४ वर्षदेखि अलपत्र सुस्ता पुलको काम सुरु,"सुस्ता (पश्चिम नवलपरासी) : चार वर्ष अघिदेखि अलपत्र बनेको सुस्ता पुल निर्माण कार्य सुरु भएको छ । पश्चिम नवलपरासीको सुस्ता गाउँ पुग्नका लागि नारायणी नदीमा झोलुङ्गे पुलको निर्माण कार्य चार वर्षअघि सुरु गरिएको थियो । २०७६ भदौभित्र निर्माण सम्पन्न गर्ने गरी त्रिशुली आश्रय जेभी कम्पनीले २०७२ असोज २६ मा सम्झौता गरेको थियो । सम्झौतापछि केही दिन काम सुरु गरेको निर्माण कम्पनी त्यसपछि सम्पर्कविहीन बनेको थियो । सरकारले पटक पटक ताकेता गरेपनि निर्माण कम्पनीले पुल बनाउन वास्ता गरेको थिएन । पुल नबनाए नियमानुसार कारबाही प्रक्रिया अघि बढाउने चेतावनी दिएपछि निर्माण कम्पनीले चार वर्षपछि काम सुरु गरेको हो । निर्माण कम्पनीले १५ दिनअघिबाट विभिन्न नयाँ प्रविधिका मेसिनरी उपकरण ल्याएर काम सुरु गरेको जनाएको छ । काम सुरु भएपनि निर्माण कम्पनीले समयमै पुल बनाउला भन्नेमा स्थानीय विश्वस्त हुन सकेका छैनन् । पुल बनाउन वास्ता नगरे नयाँ टेण्डरबाट प्रक्रिया निर्माण कार्य सुरु गरिने झोलुङ्गे पुल महाशाखा ललितपुरले जनाएको छ । 'निर्माण कम्पनी आफैले पुल निर्माण गर्ने भन्दै काम सुरु गरेको छ । 'हामी एक महिना हेर्छौ नभए नियमानुसार असुल उपर गरेर नयाँ टेण्डर आव्हान गछौं,'महाशाखाका डिभिजन प्रमुख कुमार थापाले भने । सुस्ताको पुल निर्माण अब कुनै बहानामा नरोकिने थापाले बताए । पुलको लागत २० करोड ९० लाख छ । २ सय २० वटा पाईलिङ(तल्लो फाउण्डेशन) निर्माण गर्नुपर्नेमा सम्झौता लगत्तै ४२ वटा पाइलिङ निर्माण गरिएको थियो । एक वर्षभित्र बाँकी पाइलिङको काम सकिने र त्यसपछि अन्य काम सुरु हुने निर्माण कम्पनीले जनाएको छ ।' साउनसम्म पाइलिङको काम सक्छौं अर्को आर्थिक वर्षबाट फिटिङ्गसहितका अरु काम सुरु हुन्छन्। निर्माण कम्पनीका व्यवसायी श्याम पाख्रिनले भने, 'बलौटे जमिन भएकाले नयाँ प्रविधिका उपकरण र विदेशी कामदार आवश्यक पर्ने भएकाले समयमा काम गर्न नसकिएको हो। भूबनोटका कारण ल्याइएको नयाँ प्रविधि चलाउन नेपाली कामदारले नजान्ने भएकाले बंगलादेशबाट कामदार ल्याएर निर्माणको काम सुरु गरेको पाख्रिनले बताए । काम गर्ने सबै बंगलादेशी छन् । अबको २ वर्षभित्र काम सम्पन्न गरेर हस्तान्तरण गरिने पाख्रिनको भनाई छ । पुलमा ६२ वटा पिलर छन् । नदीको बीचमा पिलर बनाउनका लागि नारायणीको पानीलाई अर्को स्थानबाट लगेर काम सुरु गरिने इन्जिनियर अशोक कुमार मण्डल बताए । पुल बनाउनका लागि आवश्यक पर्ने सबै उपकरणहरु आइसकेकाले तोकिएको समयमा काम सकिने मण्डलले दावी गरे। भारतद्धारा पटकपटक अतिक्रमणको चपेटमा पर्दै आएको सुस्ता क्षेत्रका स्थानीयलाई आवतजावत गर्न समस्या भएपछि पुल निर्माण गर्न लागिएको हो । अरु समय डुंगाबाट आवतजावत गरेपनि वर्षायाममा सुस्ताबासीहरु दैनिक उपभोग्य सामाग्री खरिददेखि स्वास्थ्य उपचारका लागि भारतको बाटोहुँदै नेपाल आउनुपर्ने बाध्यता छ । सुस्ता गाउँमा २ सय ६५ घरधुरी छन् । जसमा ३ हजार १ सय ३३ जनसंख्या छ । यो नेपालकै लामो पुल भएको सुस्ता गाउँपालिकाका अध्यक्ष रामप्रसाद पाण्डेले दाबी गरे । 'अहिलेसम्म पुल निर्माण भइसक्नु पर्ने हो । ठेकेदारको लापरबाही र सरकारको बेवास्ताले अहिलेसम्म बन्न सकेन । निर्माणको काम सुरु भएपछि स्थानीय खुसी भएका छन्,' अध्यक्ष पाण्डेले भने । फेरि काम नरोकिने गरी ठेकेदारले जिम्मेवारी भएर काम गर्नुपर्ने र सरकारले पनि निगरानी बढाउनु पर्ने अध्यक्ष पाण्डेको भनाई छ । सुस्ता गाउँपालिका ५ को सकरदिनबाट सुस्ता गाउँको बाँधसम्म निर्माण हुने पुलको लम्बाई १५७१ मिटर लामो र १६ मिटर फराकिलो छ । यो पुलको निर्माण कार्य सम्पन्न भएमा संभवत नेपालकै लामो पुल हुने छ । नेपालकै लामो पुल मानिएको कञ्चनपुरको महाकाली नदीको दोधारा चाँदनी पुलको लम्बाई १४५२९६ मिटर छ ।"
संघले स्वायत्तता खोस्न लागेको छ,"नेपाल नगरपालिका संघका अध्यक्ष अशोक ब्यान्जु पर्यटकीय नगर धुलिखेलका मेयर हुन्। पहिला त्यही नगरमा उपमेयर भइसकेका उनले अन्तर्राष्ट्रिय स्तरमा पनि गरिमा बढाउँदै लगेका छन्। अन्तर्राष्ट्रिय नगरपालिका संघका उपाध्यक्षसमेत रहेका ब्यान्जुसँग अन्नपूर्ण पोस्ट्का रोजन तामाङले गरेको कुराकानीको सम्पादित अंश : नगरपालिका संघ पहिलाकै रूपमा छ कि अलि फराकिलो भयो ? स्थानीय तहमा रूपान्तरण भएपछि नगरपालिका संघको दायित्व बढेको छ। पहिला यसको उद्देश्य जनप्रतिनिधिहरूको क्षमता विकास गर्ने र उनीहरूका समस्या समाधान गर्ने थियो। अहिले यसको दायरा फराकिलो भएको छ। संघीय संरचनाअनुसार स्थानीय सरकार स्थापित भइसकेपछि हामीले विविध काम गरिरहेका छौं। क्षमता अभिवृद्धि, नगरपालिकाले भोगिरहेका, देखिरहेका अप्ठ्यारालाई सहजीकरण गर्ने, तिनका आवाजको वकालत एवं पैरवी गर्ने र उनीहरूको आफ्ना विकासका योजनाका अनुभवलाई संस्थागत रूपमा विकास गरेर एकअर्का नगरपालिकाबीचको सिकाइ बुझाइको आधार निर्माण गर्ने। नगरपिच्छेको अवस्था फरक हुन सक्छ नि ? विश्वव्यापी रूपमा सहरीकरणका मूल्य, मान्यता, सिद्धान्तको अध्ययन गर्दै छौं। हामीबीच मल्लकालीन अवस्थादेखि सहरीकरणका लागि केही मूल्यमान्यता छन्, त्यसै आधारमा सहरको व्यवस्था कसरी हुन सक्छ भन्ने सोचमा संघ छ। सहर केवल घरहरूको लाम होइन, त्यो सभ्यता, संस्कृति र संस्कार पनि हो। त्यो सहरी सभ्यता र संस्कृतिका आधारमा हरेक नगरपालिकाले गर्ने काममा पृथकता हुन सक्छ भने कहीँ समान पनि हुन सक्छ। त्यो फरक र समान कसरी हुन्छ भन्ने कुरालाई हामीले व्यवस्थापन गरेर काम गर्छाैं। संघमा सदस्य बन्ने प्रक्रिया कस्तो छ ? नेपाल नगरपालिका संघमा देशभरका सबै नगरपालिका सदस्य हुन्छन्। मेयर उपमेयरले यसको भौतिक प्रतिनिधित्व गर्छन्। नगरपालिकाहरूलाई संघको सदस्यता लिन इच्छात्मक व्यवस्था हो कि बाध्यात्मक ? इच्छा भएनभएको भन्ने हुँदैन। संयुक्त राष्ट्रसंघमा प्रत्येक राष्ट्र जसरी सदस्य हुन्छन् यहाँ पनि त्यस्तै हो। संघको तर्फबाट अनुभव आदानप्रदान पनि हुन्छ ? नेपाल नगरपालिका संघको केन्द्रीय तहमा र सातै प्रदेशमा संरचना छन्। केन्द्रमा महिला विभाग छ। २ वटा क्षेत्रमा नगरपालिका संघको लोकल लर्निङ सेन्टरहरू छन्। प्रत्येक प्रदेश कमिटीसँग जोडिएको विशेष कमिटीले काम गर्छन्। नेसनल लेभलमा जोडिएको कुरा नगरपालिका संघले गर्छ। अहिले नगरपालिका संघले ५ वटा कार्य गरिरहेको छ। एउटा, नगरपालिकाले गरेको काम अर्काे नगरपालिकाले सिक्ने हो। अर्काे, विभिन्न नगरपालिकामा फरक कानुन हुन सक्छन्। त्यसका लागि ७ वटै प्रदेशमा लर्निङ सेन्टर बनाएका छौं। त्यहाँ एकअर्काको कामको समीक्षा हुन्छ। अध्ययन, अनुसन्धान पृष्ठपोषण गर्ने काम गर्छाैं। सबै जनप्रतिनिधि विज्ञ नहुँदा कठिनाइ पो छ कि ? जनप्रतिनिधि विभिन्न पृष्ठभूमिबाट आएका छन्। कोही विकास बुझेका, कोही राजनीतिक क्षेत्रका, कोही सामाजिक आन्दोलनबाट। त्यस्तै कोही जाति, भाषा, संस्कृतिको प्रतिनिधित्वबाट आएका छन्। त्यो एक किसिमको सबल पक्ष हो। नेपालको संविधानले परिकल्पना गरेको स्थानीय सरकार कस्तो हो ? त्यसका लागि हामीले कस्तो दक्ष जनशक्ति तयार गर्नुपर्छ ? भन्ने आधारमै स्थानीय सरकारलाई अगाडि बढाउन खोजिरहेका छौं। नगरपालिकाले गडबड गरेको खण्डमा संघले सचेत गराउन सक्छ, होइन ? सकिन्छ, विराटनगर नगरपालिकामा कर वृद्धि भएको, ढुवानी कर लिएको, व्यावसायिक कर लिएको भनेर व्यापक विरोध भयो। उद्योग वाणिज्य संघले आन्दोलन गर्यो। त्यसमा हामीले मेयरसाबसँग छलफल गरी कानुनले दिएको क्षेत्राधिकारभित्र रहेर काम गर्न भन्यौं। काठमाडौं महानगरपालिका र अन्य नगरपालिकामा पनि हामीले त्यस्ता कार्य गरेका छौं। स्थानीय सरकार पनि संवैधानिक व्यवस्थाअनुसार चल्नुपर्छ। संघका सुझावलाई नगरपालिकाहरूले कसरी लिन्छन् ? नेदरल्यान्डमा भीएनजी भन्ने संस्थाले संसद्को जस्तै काम गर्छ। त्यहाँ नगरपालिकासम्बन्धी जति पनि कानुन बनाउनुपर्छ, त्यो भीएनजीले अध्ययन अनुसन्धान गरी बनाउँछ र संसद्मा पेस गर्छ। संसद्ले आवश्यक छलफल गरेर त्यसलाई पारित गर्छ। त्यस्ता अधिकारसम्पन्न नगरपालिका संघहरू पनि छन्। जर्मनीमा नगरपालिका संघले चाहिने कानुनहरू नै निर्माण गरिदिन्छ। पछिल्लो समय नेपाल सरकारले मन्त्रिपरिषद्बाट यसको संवैधानिक अधिकार सुरक्षित गरेको छ। नेपालमा संघ छाता संगठनका रूपमा संयोजन गरिरहेको छ। संविधानले स्थानीय तहलाई सम्पूर्ण स्वायत्तता दिएको छ, व्यवहारमा कत्तिको आएको छ ? स्वायत्तता एकैचोटि प्राप्त हुने अधिकारसँग मात्र जोडिन्न। अधिकार प्राप्त गर्ने एउटा पाटो हो। अधिकार क्षेत्रभित्र काम गर्ने हामीमा चाहिने ल्याकत फरक कुरा हो। अर्काे, हाम्रो स्थानीय सरकार अब संघसँग र प्रदेशसँग पनि जोडिन्छ, आफैंसँग पनि जोडिन्छ र आफूले दिनुपर्ने सेवासुविधा जनतासँग पनि जोडिन्छ। हाम्रा संघ सरकारसँग केही यस्ता पहिल्यै बनाइएका कानुनमा केही भिन्नता छन्। कतिपय प्रदेशले बनाएको कानुन पनि त्यही ढंगले आएका छन्। अहिले शिक्षा, वन, स्वास्थ्यका जति पनि कानुन बनिराखेका छन्, संविधानले दिएको अधिकारभन्दा फरक छन्। त्यसो भए संघले स्थानीय तहको स्वायत्तता खोसेको हो ? खोसेको छैन, खोस्न लागेको छ। त्यसमा हाम्रो मतभिन्नता छ। हाम्रो सरोकारवाला संघीय मामिला मन्त्रालयसँग पनि कतिपय भिन्नता छन्। सरकारले नगरपालिकामा कर्मचारीको दरबन्दी तोकेको छैन ? सरकारले बनाएको दरबन्दीअनुसार पनि काम भएको छैन। हामीले अहिले भनेको कुरा के हो भने धुलिखेल, हेटौंडा, विराटनगर, वीरगन्जजस्ता नगरपालिका पुराना हुन्। त्यहाँ पूर्वाधार छ, कर्मचारी छ, बजेट पनि छ। नयाँमा कर्मचारी छैन। एउटा एकाउन्टेन्टले ३ वटा नगरपालिका, एउटा इन्जिनियरले २ वटा नगरपालिका चलाइराखेका छन्। दोलखाको एउटा नगरपालिकामा अहिले पनि स्वास्थ्यका अहेवले दर्ता चलानी गरिराखेका छन्। सरकारले आवश्यक ठाउँमा नदिएर सहरमा कर्मचारीलाई राख्न कर्मचारी समायोजन गर्छ भने त्यो त हामी मान्दैनौं नि ! आगामी दिनमा कर्मचारीको व्यवस्थापन कसरी हुन सक्छ ? हाम्रो संवैधानिक व्यवस्था के छ भने एकपटक नेपाल सरकारले नै स्थानीय, प्रदेश र संघमा कर्मचारी समायोजन कानुन बनाउने भनिएको छ। त्यो कानुन बनाउने कुरामा पहिला अध्यादेश आयो। त्यो अध्यादेशअनुसार कानुन बन्यो, पछि त्यसलाई खारेज गरेर फेरि अर्काे कानुन आयो। पहिलाको कानुन हुँदाहुँदै किन अर्को ल्याउनुपर्यो ? केही कर्मचारीको हितमा मन्त्रालयले गडबड गर्यो, त्यसमा हाम्रो असहमति थियो। नगरपालिकाहरूले कानुन बनाउने कुरा कहाँ पुग्यो, कतिसम्म बने ? नेपाल नगरपालिका संघ, धुलिखेल नगरपालिका र काठमाडौं विश्वविद्यालय स्कुल अफ ल मिलेर संविधानबमोजिम २७ वटा कानुन बन्दै छन्। नगरपालिका सञ्चालन ऐन र बाँकी ऐन तयारी गर्दै छौं। मेरो तथ्यांकमा आएअनुसार कुनैकुनै नगरपालिकाले ३५३६ वटासम्म बनाइसकेका छन् भने कुनैले ८१० वटा। सर्वोच्चमा मुद्दाचाहिँ किन हाल्नुभएको ? सर्वाेच्च अदालतमा संघको अध्यक्षका हैसियतमा मैले कानुनकै सन्दर्भमा चार वटा मुद्दा हालेको थिएँ। ती मुद्दा साझेदारी, समुन्नत र सहअस्तित्वको सिद्धान्तअनुसार स्थानीय, प्रदेश र संघ सरकार चल्नुपर्छ र त्यसको कानुन निर्माण हुनुपर्यो भन्ने थियो। स्थानीय तहमा मौलिक राजनीतिक अभ्यास भइरहेको भनिन्छ, जनताले कत्तिको रुचाइरहेका छन् ? जनताले कति रुचाइराखेका छन् भनेर ठ्याक्कै त भन्न सक्दिनँ तर ३ वटा कुरालाई ध्यान दिनुपर्छ भन्ने मलाई लाग्छ। विगतका वर्षमा बजेट खर्च गरेको प्रणाली हेर्ने हो भने सबैभन्दा बढी स्थानीय तहले खर्च गरेको छ। नगरगाउँपालिकाले ७२ देखि ९२ प्रतिशत बजेट खर्च गरेर विकास योजनाका काम गरेको देखियो। कानुनको साक्षरता मात्रा बढेको छ। १७ वर्षसम्म चुनाव नभएर हाम्रा स्थानीय सरकार कर्मचारीमा आधारित थिए। अहिले जनप्रतिनिधि छन्। सहर केवल घरहरूको लाम होइन, त्यो सभ्यता, संस्कृति र संस्कार पनि हो। त्यो सहरी सभ्यता र संस्कृतिका आधारमा हरेक नगरले गर्ने काममा पृथकता हुन सक्छ भने कहीँ समान पनि हुन्छ। नेपाल सरकारले छुट्ट्याएको बजेट करिब ३ खर्ब, ३३ अर्ब स्थानीय सरकारमा गएको छ। पहिला १ खर्ब पनि जाँदैनथ्यो। विकासका काममा जनसहभागिता बढेको छ। दलित, महिला, युवा, अपांगता भएका, समाजका विविध क्षेत्र सांस्कृतिक, आर्थिक, लैंगिक, जातीय यी विविध क्षेत्रका मानिसले विकासमा आफ्नो साझेदारी बढाएका छन्। धुलिखेल नगरपालिकाको कुरा गर्ने हो भने यो आर्थिक वर्षमा झन्डै सबै काम जनसहभागितामा गरेका छौं। ५ वटा काम मात्रै टेन्डरबाट छन्। अधिकांश उपमेयर महिला हुनुहुन्छ, पुरुषबाट अधिकार नपाएको गुनासो गर्नुहुन्छ। खास के हो ? २ सय ९३ उपप्रमुखमा कुनै उपप्रमुखले ४ पटक, कुनैले २, कुनैले १ पटक मात्र भए पनि न्यायिक व्यवस्थापनको विषयमा तालिम प्राप्त गरिसक्नुभएको छ। नगरपालिकाले १ सय ६० जना उपप्रमुखलाई तालिम दिइसकेको छ। युनिसेफसँग मिलेर सिंगो नगरपालिकासँग उपप्रमुखहरूलाई न्यायिकसम्बन्धी थप तालिम दिँदै छौं। ऐनअनुसारको कसरी न्याय सम्पादन गर्ने भन्ने विषयमा तालिम गर्दै छौं। दोस्रो कुरा, हामीले अभ्यास गरेको राजनीतिक प्रणाली भनेको संविधान र कानुनले दिएको अधिकार कार्यान्वयन गर्ने हो। मेयरसँग भएको अधिकार मेयरले कार्यान्वयन गर्ने हो, उपमेयरसँग भएको अधिकार उपमेयरले। सबै ठेक्कापट्टा नजिककालाई पार्ने, डोजराध्यक्ष भई साधनस्रोत कब्जा गर्ने प्रवृत्ति भयो भन्ने समाचार धेरै आएका छन्, यसलाई कसरी अध्ययन गर्नुभएको छ ? संघको तेस्रो बैठकले यदि कुनै पनि जनप्रतिनिधिले आफू जनप्रतिनिधि रहेको संस्थाको बजेट तथा कार्यक्रम आफ्नो व्यावसायिक उपलब्धिका काम गरेका छन् भने त्यो नगर्न हामीले अपिल गरेका छांै। यदि, कसैले त्यस्तो गरेको छ भने अख्तियार दुरुपयोग गरेको ठहरिन्छ र अख्तियार दुरूपयोग अनुसन्धान आयोगले छानबिन गरेर आवश्यक कानुनी कारबाही गरेमा हामी अब्जेक्सन गर्नेवाला छैनौं। प्रदेश र स्थानीय सरकारबीचको समन्वय कस्तो छ ? प्रदेश र स्थानीयबीचको सम्बन्ध सकारात्मक रूपमा सुरु गरेका छौं। प्रत्येक स्थानीय तहका जनप्रतिनिधि प्रदेशस्तरीय मन्त्रीज्यूहरूसँग २३ पटक बैठक बस्दै एकअर्काका धारणा स्पष्ट पारिसकेका छौं। कतिपय प्रदेशका कानुन संविधानविपरीत बनाइएका छन् र तिनलाई सुधार्न, सच्याउन उहाँहरूसँग कुरा भइरहेको छ। हामी प्रतिस्पर्धी सरकार होइनांै, साझेदारी सरकार हौं। कतिपय गाउँलाई पनि नगरपालिका बनाइएको छ, यसले संघलाई थप चुनौती दिएको छैन ? ग्रामीण क्षेत्र दिएन भने सहरमा मात्र अत्यधिक विकास हुने, गाउँ पछाडि पर्ने हुनाले क्रमिक रूपमा कोर एरिया र सेमी कोर एरिया मिसाएर नगर बनाउने प्रणाली सुरु भयो। सहर भनेको धेरै घर भएको, मान्छेहरू हलचल गर्ने भन्ने बुझेका छौं। कोर एरियामा व्यापक बस्ती भएको सबै सेवासुविधा भएको सहरलाई व्यवस्थित गर्ने र सेमी कोर एरियालाई बत्ती, बाटो, पानी, शिक्षा, स्वास्थ्यजस्ता आधारभूत कुरा पुर्याउने। यसरी नगर बन्ने हो। गाउँमा जसले सुविधा पाएको हुँदैन उसले पनि त कर तिर्नुपर्छ नि ? जसले बढी सेवा लिन्छ उसले कर तिर्नुपर्छ। जहाँ धेरै कर प्रणाली निर्माण हुन्छ, त्यहाँको जग्गाको मूल्य फरक हुन्छ। त्यहाँ दिने सेवासुविधाको स्तर फरक हुन्छ र त्यहाँ तिर्ने प्रणाली पनि फरक हुन्छ। सबै कर समान हुँदैनन्, आयआर्जन र जमिनको मूल्यांकनका आधारमा फरकफरक हुन्छन्। त्यसैले कर भन्दैमा डराउनु पर्दैन। नयाँ नगरपालिकामा बढी कर लगाइएको हो ? कारोबार र पुँजीका आधारमा कर लगाउने संवैधानिक प्रावधान छ। स्थानीय सरकारले त्यहाँका जनताको अवस्था हेरेर तय गर्ने हो। कहीँकतै तलमाथि भएको अवस्थामा जनताका गुनासा सुुनुवाइ हुनुपर्छ। धुलिखेल नगरको कुरा गर्दा, केमा बढी जोड दिनुभएको छ ? हामीले ५ वटा कुरा घोषणा गर्छाैं भनेका छौं। खुला दिसामुक्त, साक्षर नगर र बाल श्रममुक्त नगर बनाइसक्यौं। अब हामी बालमैत्री नगर बनाउँदै छौं। एउटा वडा घोषणा भइसक्यो, यस वर्ष पाँच वटा वडा बालमैत्री घोषणा हुन्छ। बालमैत्री भनेको के हो ? संयुक्त राष्ट्रसंघले निर्धारण गरेअनुसार बालबालिकाको अधिकार बाल बचाऊ, बाल संरक्षण, बाल विकासको मूल्यमान्यतामा रही बालबालिकाको हितमा काम गर्ने सहरका रूपमा विकास गर्छाैं। त्यो काम हामी २ वर्षभित्र पूरा गर्छाैं। अरू नि ? त्यस्तै, एकीकृतको खानेपानी आयोजना सञ्चालन गरेका छौं १ अर्ब ९ करोडको। यो योजनाको ९७ प्रतिशत काम सम्पन्न भइसकेको छ। माघमा यो काम सम्पन्न गरेर धुलिखेल, बनेपा र पनौती नगर क्षेत्रभित्र सबैको घरमा गुणस्तरयुक्त खानेपानी वितरण गर्छाैं। गत वर्ष हामीले १ हजार ९३ घरलाई गुणस्तरीय पानी वितरण गरिसक्यौं। यस वर्ष करिब १८ सय घरपरिवारलाई दिने लक्ष्य राखेका छौं। धुलिखेल नगरभित्र एक घर, एक धारा बनाउने अभियान छ। थप केही छन् कि ? धुलिखेललाई शिक्षित सहर बनाउने अर्को योजना छ। पर्यटकीय गुरुयोजना बनाइसक्यौं। धुलिखेलका १२ वडामा २३ वटा पार्क बन्दै छन्। मेयर गरिबी निवारण कोषबाट दलित, जनजाति, महिलालगायत सशक्तीकरण, सीप विकास, आयआर्जनमा जोड दिइएको छ। भूमिहीनलाई जमिन दिन कोष स्थापना गरेका छौं। मेरो कार्यकालभित्र धुलिखेल नगरभित्र कुनै पनि जनता भूमिहीन हुने छैन। कृषिको गुरुयोजना बनाइएको छ। यसका धेरै परियोजना छन्। किसानलाई अनुदान दिएका छौं। स्वस्थ सहरको अवधारणाअन्तर्गत सबैको स्वास्थ्यमा पहुँच पुर्याउन काम गरिरहेका छौं। चुनौती पनि होलान् नि ? छन्। खासगरी धेरै योजना भएकाले बजेट र जनशक्तिको समस्या छ।"
