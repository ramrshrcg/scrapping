शीर्षक,विवरण
भ्रमका भाइरस,"नेपालमा कोरोना भाइरस (कोभिड १९) फैलिइसकेको भन्दै एउटा अडियो सार्वजनिक भयो, सामाजिक सञ्जाल फेसबुकमा। विश्वमा कोरोना भाइरसको संक्रमण फैलिएजत्तिकै रातारात सामाजिक सञ्जालमा उक्त (फेक) अडियो भाइरल भयो। चियापसलदेखि चुलाचौकासम्म आम सर्वसाधारण आतंकित बने। घरभित्र सुरक्षित बस्न भनिएका सर्वसाधारणको अमनचयन हराउने काम गरायो उक्त अडियोले। मुलुकले कोरोना संक्रमणको भयावह त्रासबाट जोगिने उपाय खोजिरहेका बेला समाजमा आतंक मच्चाउने, त्रास फैलाउने र सर्वसाधारणलाई असुरक्षित महसुस गराउने तत्वहरू सक्रिय देखिएका छन्। सरकारले सम्भावित ठूलो खतराबाट जोगाउन मिनी लक डाउन गरेसँगै विपत्तिलाई व्यापार बनाउनेहरू सक्रिय भए। यस्तो बेला त्रास फैलाएर आनन्द लिनेदेखि त्रासबीच फाइदा उठाउने तत्वहरू बेजोडले अग्रसर भए। त्यसकै प्रतिफल हुन् भ्रमात्मक सामग्री उत्पादन र प्रसार। नेपालमा भित्रभित्रै कोरोना संक्रमण फैलिसकेको र नियतवश सूचना लुकाइएको भन्दै केही बौद्धिक व्यक्तिहरूकै अभिव्यक्ति सामाजिक सञ्जालमा देख्न र सुन्न पाइन्छ। सम्भावित विपत्बाट जनतालाई जोगिने उपाय सिकाउनुपर्ने शिक्षित समुदाय नै आतंक मच्चाउने काममा लाग्नु शोभनीय होइन। सम्भावित जोखिमबाट त्रस्त सर्वसाधारण धैर्य टुट्न नदिने, त्यस्ता जोखिमबाट बच्ने उपाय सिकाउने र सरकारलाई उचित पहलका लागि घच्घच्याउने कालबेला हो यो। संसारै ठप्प बनाइरहेको कोरोना भाइरससँग मिलेर लड्ने उपाय खोज्ने समय हो यो। तर, यसलाई सामाजिक आतंकको विषय बनाउनु दुःखद छ। छिमेकी देशमा कोरोनाको संक्रमण फैलिएको समाचारलगत्तै देशमा खाद्यान्न, ग्यास, तेलदेखि मास्कको कृत्रिम अभाव सिर्जना गरेर रातारात धनी बन्न खोज्नेहरू सक्रिय भएकै छन्। देशै अप्ठ्यारोमा परेका बेला कृत्रिम अभाव सिर्जना गरेर कमाउन पल्केकाहरूमाथि सरकार कठोर बन्नैपर्छ। समाजमा अफवाह फैलाउनेप्रति पनि कडा कानुनी उपचार खोज्नैपर्छ। सरकारले यस्तो बेला सामाजिक सञ्जालदेखि सञ्चार जगत्मा ध्यान दिएर अफवाह फैलाउने तत्वमाथि सूक्ष्म निगरानी राख्नैपर्छ। नेपालीमा एउटा उखानै छ, बाघ आएको वर्ष बिरालो पनि बाघ हुन्छ। विश्वव्यापी रूपमा डरलाग्दो रूपमा फैलिइरहेको कोरोना संक्रमण र मानवीय क्षतिले आम जनतामा त्रास फैलिरहेका बेला सामाजिक सञ्जालमा हुने फेक प्रचारबाजी पनि सत्यजस्तै लाग्न थाल्छन् र जनतामा थप त्रास फैलिन सक्छ। मुलुकका लागि यतिबेलाको प्रमुख खाँचो हो धैर्य र सचेतना। सम्भावित जोखिम भित्रिन नदिन सर्वसाधारणलाई सचेत गराउने, सुरक्षाका उपाय अपनाउने र सामूहिक रूपमा महाविपत्तिको सामनाका लागि आम जनतालाई तयार गर्नुपर्छ। यसमा सरकारको एकल प्रयास मात्र पर्याप्त नहुन सक्छ। समाजका सबै वर्ग, क्षेत्र र समुदायले सामूहिक रूपमा मुलुकलाई सम्भावित महाविपत्तिबाट जोगाउन होस्टेमा हैंसे गर्नैपर्छ। त्यसो त, नेपाली समाजको विशिष्टकृत पहिचान छ विपत्तका बेला एकजुट भएर सामना गर्ने। महाभूकम्पदेखि विभिन्न समयमा हुने प्राकृतिक विपत्तका बेला एकले अर्कालाई सहयोग गर्ने, एकले अर्काको आँसु पुछ्न अघि बढ्ने र आफ्नोपराइ नभनी सहयोग गर्ने नेपालीको विशेषताकै कारण महाविपत्तिबाट जनताले सहजै मुक्ति पाएको अनुभूति गर्छन्। कोभिड १९ मानव जातिका लागि जति विषाक्त छ, अफवाह फैलाउनेहरू पनि समाजका लागि उत्तिकै विषाक्त छन्। मानसिक रूपमा जनतालाई त्रासमा डुबाउने र समाजलाई आतंकित बनाउने तत्वहरू विषाणु नै हुन्। सरकारी निकायले यस्ता विषाणुलाई समयमै चिन्ने र कारबाहीको दायरामा ल्याउनैपर्छ। अनावश्यक अफवाहकै कारण आम उपभोक्ता महँगीमा पिल्सिएका छन्। एयरपोर्ट र बसपार्कमा देखिएका भीडहरूमा कोरोना संक्रमणका जोखिम हुन सक्छन्। सरकारले आफ्ना नागरिकलाई आआफ्नो स्थानमा सुरक्षित भएर बस भनेर मात्र नपुग्न सक्छ। नागरिकले सुरक्षित भएको महसुस गर्ने गरी सरकारको पहल र कामकारबाही अघि बढ्नुपर्छ। भ्रम र भ्रमात्मक सामग्रीलाई परास्त गर्न सही सूचना आधिकारिक निकायबाट चाँडोचाँडो प्रवाहसमेत गरिनुपर्छ।"
छाउगोठ ब्यँताउने दुष्प्रयास,"अछाम : कालकोठरी समानको छाउगोठबाट मुक्ति पाएर अछामेली किशोरी तथा महिलाले राम्रोसँग सन्तोष र खुसीको सास फेर्न नपाउँदै जिल्लामा छाउगोठ ब्युँताउने दुष्प्रयास हुन थालेको छ। त्यसो त अछामका केही किशोरी तथा महिला छाउगोठमा कहिल्यै बसेनन्। बसाइएनन्। साँफेबगर नगरपालिका४ मष्टामाडौंकी करिश्मा दास पहिलोपटक महिनावारी भएकै बेलादेखि घरमै बस्छिन्। उनीसँग छाउगोठमा बसेको अनुभव नै छैन। घरपरिवारले उनलाई कहिल्यै गोठमा जाउ भनेनन्। स्नातक तह प्रथम वर्षमा अध्ययनरत उनी महिनावारी भएका बेला पनि नियमित रूपमा विद्यालय गइन्। उनी निर्धक्क भन्छिन्, मसँग देवीदेउता रिसाएका छैनन्। यस्तै, साँफेबगरकै ममता विक छाउ भएका बेला ढुक्कसँग घरमै सुत्न थालेको एक वर्ष भयो। उनी भन्छिन्, अहिलेसम्म आग लाग्ने, बाघ लाग्ने केही भएको छैन। बाघ कराउनु र बाख्रा हराउनु छाउगोठ ब्युँताउन खोज्नेले देवीदेवता रिसाएको बहाना गर्छन्। छाउगोठ भत्काउने अभियानलाई अप्रिय घटनासँग जोड्दै हाउगुजी बनाएर तर्साउने गर्छन्। माघ २६ गते साँफेबगर नपा १३ बाब्लाका जोगी कुँवरकोे चारवटा बाख्रामा काम्ने तथा मुखबाट र्याल निस्कने लक्षण देखा पर्यो। ती बाख्रा तत्कालै मरे। छाउगोठ भत्काएको भोलिपल्टको घटना हुँदा देवीदेउता रिसाएकाले बाख्रा मरे भन्ने हल्ला गाउँमा फैलियो। उनी बाख्राको क्षतिपूर्ति माग्न नगरपालिका पुगे। परीक्षणपछि थाहा भयो, बाख्रा मर्नुको कारण त विषालु घाँसपात पो रहेछ, पशु सेवा शाखाका प्रमुख पदम थापा भन्छन्। क्षतिपूर्तिका लागि पालिकामा आए पनि बिमा नगरेकाले केही गर्न सकिँदैन। साँफेबगर नगरपालिका ७ रिडिकोटमा छाउगोठ भत्काउन थालेपछि जितेन्द्र नगार्जीका चारवटा बाख्रा मरे। जिमराडी देवताका लागि भाकल गरिएका बोका घरबाट हराए। विषालु घाँसपात खाएर बाख्रा मरेका थिए। गोठमा राम्रोसँग नबाँधिएकाले बाख्रा हराएको थिए। तर, दुवै घटनामा छाउगोठ भत्काएर त्यस्तो भएको भनी हल्ला चलाइयो। जिमराडी देवताका धामी तथा रिडिकोटका वडाध्यक्ष मिठु भाट भन्छन्, बाख्रा मर्ने वा गाउँमा हुने गरेका सबै कुरालाई छाउगोठ भत्काएकै कारण भएका भन्दै कतिपयले गाउँमा त्रास फैलाए। सम्झाई बुझाई पठाउने गरेका छौं। शारीरिक र मानसिक हिंसा महिनावारी भएका बेला घरका कुनै पनि सामान, गाईवस्तुलाई छुन नहुने र घरबाट अलग्गै बस्नुपर्ने कुप्रथा हो, छाउपडी। सुदूरपश्चिमका अछाम, बाजुरा, बझाङ, डोटी, दार्चुला, बैतडी तथा डडेल्धुराका ग्रामीण क्षेत्रमा किशोरी तथा महिला महिनावारी अर्थात् छाउ भएका बेला घरभन्दा टाढा साँघुरो, सानो तथा अँध्यारो छाउगोठ मा बस्ने चलन छ। विवाहिताभन्दा अविवाहिता किशोरीलाई कठोर रूपमा छाउ बार्न लगाइन्छ। विवाहिताले पाँच दिनसम्म र अविवाहिताले सात दिनसम्म साना, साँघुरा र सास पनि राम्ररी फेर्न नमिल्ने गोठमा रात बिताउनुपर्छ। राष्ट्रिय मानव अधिकार आयोगको छाउपडी प्रथाले महिलाको जीवनमा पारेको प्रभाव अध्ययन प्रतिवेदन २०७५ मा छाउ बार्न बाध्य पारिएका किशोरी तथा महिलालाई विभिन्न प्रकारका शारीरिक र मानसिक हिंसा हुने गरेको र वातावरणीय जोखिम मोल्न बाध्य भएको उल्लेख छ। जंगली जनावरहरूको आक्रमण, सर्पको डसाईका कारणबाट अकालमा ज्यान गुमाउने साथै यौनजन्य हिंसाको शिकारसमेत हुनुपरेको प्रतिवेदनले औंल्याइएको छ। छाउपडी कुप्रथाको बढी प्रभाव रहेको अछाममा हालसम्म कतिले छाउगोठमा ज्यान गुमाए भन्ने कुराको आधिकारिक तथ्यांक कसैसँग छैन। पछिल्लो एक दशकको अवधिमा मात्रै साँफेबगरकी पार्वती बुढा रावत, तुर्माखादकी पार्वती बुढा र गौरी बुढा, गाज्राकी रोशनी तिरुवालगायत १४ जनाभन्दा बढीले छाउगोठमा सुतेको बेला विभिन्न कारणले ज्यान गुमाए। यसमध्ये सर्पको डसाइबाट दुई जनाको, केहीको गोठमा बालेको आगोको धुँवाबाट निस्सासिएर र केहीको कठ्याङ्ग्रिएर ज्यान गएको छ। केहीको मृत्युको कारण खुलेको छैन। सर्वोच्च अदालतले २०६२ वैशाख १९ मा एक महिनाभित्र छाउपडी प्रथालाई कुरीति घोषणा गरी तीन महिनाभित्र निर्देशिका बनाई लागू गर्न सरकारलाई निर्देशनात्मक आदेश दिएको थियो। तत्कालीन सरकारले २०६३ वैशाख २६ गतेको निर्णयले छाउपडी प्रथालाई कुरीति घोषणा गर्यो। त्यसको झन्डै वर्ष दिनपछि महिला, बालबालिका तथा समाज कल्याण मन्त्रालयले छाउपडी प्रथा उन्मूलन निर्देशिका, २०६४ जारी गर्यो। २०७५ भदौ १ गतेदेखि लागू हुने गरी २०७४ असोजमा जारी भएको मुलुकी अपराध (संहिता) ऐन, २०७४ ले स्पष्ट रूपमा भनेको छ, महिलाको रजस्वला वा सुत्केरीको अवस्थामा छाउपडीमा राख्न वा त्यस्तै अन्य कुनै किसिमको भेदभाव, छुवाछुत वा अमानवीय व्यवहार गर्नु वा गराउनु हुँदैन। यस्तो कसुर गर्ने व्यक्तिलाई तीन महिनासम्म कैद वा तीन हजार रुपैयाँसम्म जरिवाना वा दुवै सजाय हुनसक्ने र कसुर गर्ने व्यक्ति राष्ट्रसेवक भएमा थप तीन महिनासम्म कैद सजाय हुने कानुनी व्यवस्था छ। कानुनले नै निषेध गरेपछि अछामेली किशोरी तथा महिलाले सुख र सन्तोषको सास फेरेका हुन्। साँफेबगरकी सुनिता कुँवर भन्छिन्, कानुन कार्यान्वयनमा आइसकेपछि घरपरिवारले गोठमा जाउँ भनेका छैनन्। अहिले नियमित सुत्ने कोठामा नै सुत्ने गरेकी छु। पहिले महिनावारी हुने समय आयो कि तनाव हुन्थ्यो तर अहिले छैन। छाउपडी कुप्रथाविरुद्ध कानुनी व्यवस्था भएपछि पहिलोपटक अछामका गोठमा मंसिर १५ गते ज्यान गुमाएकी पार्वती बुढा रावतको जेठाजुलाई अछाम जिल्ला अदालतले माघ ७ गते ४५ दिनको कैद फैसला सुनायो। अभियानविरुद्ध प्रतिकार कानुनी व्यवस्था र छाउपडी कुप्रथाविरुद्ध बढ्दो दबाबकै कारण छाउगोठहरू भत्काउने काम अभियानकै रूपमा सञ्चालन हुन थालेका छन्। २०७३ सालमा महिला तथा बालबालिका कार्यालयले छाउगोठ अवस्था विश्लेषणसबन्धी घरधुरी सर्वेक्षण गरेको थियो। सर्वेक्षणबाट जिल्लामा ३२ हजार ६०६ गोठ रहेको थाहा भयो। जिल्ला प्रहरी कार्यालयका अनुसार प्रहरी, जनप्रतिनिधि र स्थानीयको सक्रियतामा २०७६ पुसदेखि फागुनको पहिलो सातासम्ममा चार हजार सात सय ८७ छाउगोठ भत्काइएका छन्। सबैभन्दा बढी चौरपाटी गाउँपालिकामा ८ सय ५३ छाउगोठ भत्काइएका छन्। अन्य गाउँपालिकामा ढकारीमा ६५४, तुर्माखादमा ४४९, मेल्लेखमा ४२७, बान्नीगढी जयगढमा ५७६ तथारामारोशनमा २७२ र नगरपालिकाहरूमा मंगलसेनमा ५०४, साँफेबगरमा ४६४, कमलबजारमा २२० तथा पञ्चदेवल विनायक ३३१ छाउगोठ भत्काइएका छन्। कानुन कार्यान्वयनका प्रयास भएका छन् तर जिल्लामा कुप्रथा निमिट्यान्न चाहिँ भएको छैन। भत्काइएका छाउगोठलाई ब्युँताउने दुष्प्रयास हुन थालेको छ। छाउगोठ भत्काउने अभियान चलिरहँदा गोठ जोगाउन स्थानीयले अनेक उपाय गर्न थालेका छन्। केही त प्रतिकारमा समेत उत्रेका छन्। छाउगोठ भत्काउन पुगेका जनप्रतिनिधि, प्रहरी र अगुवाले अपशब्द प्रयोग गरिएका गाली खानुपरेको तीतो अनुभव छ। बान्नीगढी जयगढ गाउँपालिकामा गोठ भत्काउन पुगेका प्रहरीलाई एक महिलाले भैंसी बाँध्ने किलाले प्रहार गरिन्। पातलकोटमा गोठ भत्काउन पुगेका साँफेबगर नगरपालिका प्रमुख कुलबहादुर कुँवरलाई प्रहरीकै अगाडि एक वृद्धाले अपशब्द प्रयोग गरी गाली गरिन्। हतियार देखाउनेहरू पनि छन्, साँफेबगर नगरपालिका ५ का वडाध्यक्ष उजिर साउद भन्छन्, गोठ भत्काउँदा हँसिया ल्याएर काट्न आए। डरले भाग्नुपरेको छ। घरमै बसेका महिलालाई केही हुने हो कि भन्ने डर उस्तै छ। प्रहरी र जनप्रतिनिधिका अगाडि गोठ भत्काउने तर पछि गोठलाई मर्मत गरी बस्ने गरेको पनि पाइएको छ। कतिपयले त गोरु बाँध्ने गोठको भित्रतिर नदेखिने ठाउँमा गोठ बनाउने गरेको साँफेबगर नपा९ का वडासदस्य नर कुँवर बताउँछन्। उनका अनुसार, गोठ बचाउन निकै बुद्धि प्रयोग गर्ने गरिएको छ। छाउ भएका बेला गोठ बनाउने र अरू बेला त्यसलाई भत्काएको जस्तो गर्ने गरिएको छ। घरभन्दा टाढा बनाइएका गोठहरू भत्काउन सजिलो छ। घरको मुनि, गोरुको गोठभित्र बनाइएको छाउगोठ भत्काउन गाह्रो। घर नै भत्किने डर छ। भत्काउन खोज्नेले कुटाइ खानुपर्ने अवस्था पनि छ। साँफेबगर नगरपालिका ९ बुढाकोटकी एक महिलाका श्रीमान् रोजगारीका लागि भारतमा छन्। केही समयअघि श्रीमान्को आँखामा समस्या देखापर्यो। छाउ भएका बेला घरमा बसेकै कारण आँखामा समस्या देखिएको भन्दै श्रीमान्ले उनलाई गाली गरे। द्विविधामा रहेकी महिला भन्छिन्, तर अझै पनि म घरमै बस्छु। गोठमा बसे जेल जानुपर्ने, नमाने श्रीमान्को डर छ। साँफेबगर नगरपालिका स्वास्थ्य शाखाका सिनियर अनमी जानकी शाह महिनावारी नितान्त जैविक प्रक्रिया रहेको र यस्तो बेला सरसफाइ, खानपान र आराममा विशेष ध्यान दिनुपर्ने बताउँछिन्। शाहका अनुसार, छाउ भएका बेला प्रयोग भएका प्याड अरूले देख्छन् भनी लाजले घाममा नसुकाउने चलन छ। त्यस्तो प्याडको पुनः प्रयोगले पाठेघरमा संक्रमण हुने सम्भावना हुन्छ। छाउ भएका बेला कम्तिमा पनि दिनको पाँचदेखि छ पटकसम्म योनीको सफाइ गर्नुपर्छ। साबुन, जेल वा एन्टिसेप्टिक र टाल्कम पाउडर प्रयोग गर्न हुँदैन। यसले योनीमा ब्याक्टेरिया र पीएच लेभलको सन्तुलन बिगार्न सक्छ। टाल्कम पाउडरले पाठेघरको क्यान्सर हुनसक्ने, तीनदेखि छ घण्टाको अन्तरालमा प्याड बदल्नुपर्ने, योनी सफा गर्दा सफा पानी र सफा हातको प्रयोग गर्नुपर्ने अनमी शाहको सुझाव छ। थप प्रयास आवश्यक व्यक्ति र परिवारको सोचमा परिवर्तन नआएसम्म छाउपडी कुप्रथा कुनै न कुनै रूपमा जीवितै रहिरहन्छ र किशोरी तथा महिलालाई सताइरहन्छ। तसर्थ सोच परिवर्तन नै छाउपडी कुप्रथाविरुद्धको सशक्त प्रहार हुनसक्छ। वडाध्यक्षद्वय मिठु भाट र उजिरसिंह साउदले महत्वपूर्ण पाटो औंल्याएका छन्। भाट छाउगोठ भत्काएपछि जनचेतना जगाउने कार्य निकै आवश्यक भएको बताउँछन् भने साउद गोठ भत्काउनुसँगै काउन्सिलिङको पनि आवश्यकता रहेको औंल्याउँछन्। विद्यमान ऐनकानुनको पालना, अन्तर्राष्ट्रिय सन्धि, महासन्धि, अनुबन्धहरूका प्रावधानको सम्मान पनि त्यतिकै आवश्यक छ। नेपालको संविधानको प्रस्तावनामै नागरिकका आधारभूत मानवअधिकारको सुरक्षा गर्ने उल्लेख छ। प्रत्येक व्यक्तिले सम्मानपूर्वक बाँच्न पाउने र वैयक्तिक स्वतन्त्रताको अपहरण नगरिने प्रत्याभूति गरेको छ। धर्म, प्रथा, परम्परा, संस्कार, प्रचलन वा अन्य कुनै आधारमा कुनै पनि व्यक्तिलाई कुनै पनि किसिमले शोषण गर्न नपाइने उल्लेख छ। महिला विरुद्ध धार्मिक, सामाजिक, सांस्कृतिक परम्परा, प्रचलन वा अन्य कुनै किसिमको हिंसाजन्य कार्य वा शोषण गरिने छैन भन्ने उल्लेख पनि संविधानमा गरिएको छ। छाउपडी कुप्रथाका सन्दर्भमा घरेलु हिंसा (सजाय र कसुर) ऐन पनि आकर्षित हुन्छ। मानवअधिकारको विश्वव्यापी घोषणापत्र, नागरिक तथा राजनीतिक अधिकारसम्बन्धी अन्तर्राष्ट्रिय अनुबन्ध, सामाजिक तथा सांस्कृतिक अधिकारसम्बन्धी अन्तर्राष्ट्रिय अनुबन्ध, महिला विरुद्धका सबै प्रकारका भेदभावको अन्त्य गर्ने महासन्धि आदि पनि छाउपडी कुप्रथाका सन्दर्भमा आकर्षित हुन्छन्। छाउपडी कुप्रथाविरुद्ध सार्वजनिक चेतना जगाउन स्थानीय तहहरूले निर्वाह गर्दै आएको भूमिकाको समीक्षा गर्नु र उनीहरूको भूमिकालाई सशक्त पार्नु पनि जरुरी छ। भत्काइ सकिएका छाउगोठलाई ब्युँताउने दुष्प्रयास आफैंमा एउटा संकेत हो, छाउपडी कुप्रथाविरुद्धको वर्तमान प्रयास अपर्याप्त र एकांगी छ। साँफेबगर नपा १२ खप्तडका किशोरी तथा महिला छाउ भएका बेला कहिले पनि गोठमा बसेनन्। खप्तडमा छाउगोठ नै छैनन्। नगरपालिकाको सबैभन्दा विकट मानिएको खप्तडमा छाउ भएका बेला गोठमा बस्दैनन्। छाउगोठमा नबसेकै कारण अहिलेसम्म आफ्नो परिवारमा केही नभएको अनुभव सुनाउने स्थानीय चन्द्रादेवी कडायत भन्छिन्, छाउगोठमा नबस्दैमा केही अप्रिय हुन्छ भन्नेका लागि खप्तड एउटा जवाफ हो। महिनावारी पाप हो भन्ने गलत सोचमाथि चौतर्फी प्रहार हुनुपर्छ। तर यो शक्ति प्रयोगबाट होइन, सोचमा परिवर्तनबाट हुनुपर्छ। होइन भने छाउगोठ भत्किइरहने र बनिरहने प्रक्रिया चलि नै रहने उनको भनाइ छ। अछामलाई फागुन महिनाभित्र छाउगोठ मुक्त जिल्ला घोषणा गर्ने जिल्लास्तरको निर्णय भए पनि त्यो हुन सकेन। दश स्थानीय तह रहेका अछाममा फागुनभित्र ४ पालिका छाउगोठमुक्त घोषणा भएका छन्। बान्नीगढी जयगढ गाउँपालिका, तुर्माखाद गाउँपालिका र कमलबजार नगरपालिका र मंगलसेन नगरपालिका छाउगोठमुक्त घोषणा भएका छन्।"
तीनवटै तहलाई बजार अनुगमनको अधिकार,"काठमाडौं : उद्योग, वाणिज्य तथा आपूर्ति मन्त्रालयले तीनवटै तहले बजार अनुगमन गर्न पाउने व्यवस्था गरेको छ। यसअनुसार केन्द्र, प्रदेश र स्थानीय तहले आफ्नो अधिकारक्षेत्रभित्र रहेर बजार अनुगमन गर्न पाउनेछन्। तीनवटै तहले बजार अनुगमन गर्न पाउने भए पनि कसुरका आधारमा कारबाही गर्ने जिम्मेवारी भने केन्द्रीय अनुगमन समिति र वाणिज्य, आपूर्ति तथा उपभोक्ता संरक्षण विभागलाई मात्रै दिने व्यवस्था गरिएको छ। मन्त्रालयले उपभोक्ता संरक्षण नियमावली २०७६ मार्फत यस्तो व्यवस्था गरेको हो। वाणिज्य, आपूर्ति तथा उपभोक्ता संरक्षण विभागका महानिर्देशक नेत्रप्रसाद सुवेदीले सबै तहलाई एकैपटक कारबाही गर्ने जिम्मेवारी सुम्पिदा पारदर्शी र प्रभावकारी नहुने जानकारी दिए। प्रदेश र स्थानीय तहले बजार व्यवस्थित गर्ने सवालमा अनुगमन गर्न पाए। तर कारबाही गर्न पाएनन्, सुवेदीले भने,सबैले कारबाही गर्दा निष्पक्ष, पारदर्शी र प्रभावकारी नहुन सक्छ। दुरुपयोग हुने जोखिम बढ्ने खतरा हुन्छ। स्थानीय जिल्ला प्रशासन कार्यालय तथा स्थानीय तहबीच द्वन्द्व निम्तिने अवस्था आउन सक्ने भएकाले कारबाहीको जिम्मा केन्द्रीय अनुगमन समिति र विभागलाई दिइएको हो। उपभोक्ता संरक्षण ऐन आएको झण्डै डेढ वर्षपछि सरकारले ल्याएको उपभोक्ता संरक्षण नियमावलीमार्फत तीन तहको बजार अनुगमन र कारबाहीको जिम्मेवारीको बाँडफाँट गरिएको छ। य मन्त्रिपरिषद्बाट स्वीकृत प्राप्त गरेको यो नियमावली गत सोमबार राजपत्रमा प्रकाशित गरिएको छ। नियमावली नहुँदा ऐनले गरेको व्यवस्थाअनुसार संघीय सरकार, प्रदेश सरकार र स्थानीय सरकारबीच बजार अनुगमनका विषयमा मतभिन्नता उत्पन्न भएको थियो। अनुगमन क्षेत्राधिकारका विषयमा तीनवटै तहबीच मतभिन्नता उत्पन्न हुँदा प्रभावकारी अनुगमन गर्न सकिएको थिएन। उपभोक्ताको हकहित संरक्षणको सवालमा नियमावलीले केन्द्रीय बजार अनुगमन समिति, प्रदेश बजार अनुगमन समिति र स्थानीय बजार अनुगमन समिति भनेर तीनवटै तहको लागि छुट्टाछुट्टै समिति गठन गरी प्रभावकारी अनुगमन गर्न सकिने व्यवस्था गरेको छ। प्रदेश अनुगमन समितिको हकमा प्रदेश बजार अनुगमन समितिले बजार अनुगमन गर्दा केन्द्रीय बजार अनुगमन समिति र विभागसँग सहकार्य गर्नुपर्ने र स्थानीय तहले प्रदेश बजार अनुगमन समितिसँग सहकार्य गर्नुपर्ने जिम्मेवारी तोकिएको छ। स्थानीय तहका लागि बजार अनुगमन अनुगमन गर्न आवश्यक कार्यविधि सम्बन्धित स्थानीय तहले आफैले निर्धारण गर्नुपर्ने व्यवस्था छ। ऐनको दफा ३८ अनुसार कसुर हुने कार्य भएको पाइएमा कारबाहीका लागि विभाग र सम्बन्धित निरीक्षण अधिकृतलाई पत्राचार गर्नेपर्ने स्थानीय तहको हकमा व्यवस्था गरिएको छ। बजार अनुगमन गर्न आवश्यक दक्ष जनशक्तिका लागि अनुगमन गरिने वस्तु वा सेवासम्बन्धी विज्ञ, निरीक्षण अधिकृत, सुरक्षा निकायका प्रतिनिधि, अन्य निकाय वा संस्थाका प्रतिनिधिसहितको टोली गठन गर्न सकिने व्यवस्था गरिएको छ। यसबाहेक अनुगमनमा जाने निरीक्षणको नियुक्ति र योग्यता पनि तोकिएको छ। निरीक्षण हुन कुनै पनि विषयमा कम्तीमा स्नातक उत्तीर्ण गरेको र कुनै पनि सेवामा कम्तीमा राजपत्रांकित तृतीय श्रेणीको अधिकृत पदमा कार्यरत रहेको हुनुपर्ने व्यवस्था छ। तर कुनै विषयको विशेष ज्ञान आवश्यक पर्नेमा त्यस्तो विषयमा कम्तीमा स्नातक गरेको हुनुपर्ने भनिएको छ। वस्तु वा सेवाको गुणस्तर निर्धारण तथा परीक्षणसम्बन्धी विषय वा कानुन, न्याय वा अपराध अनुसन्धानसम्बन्धी विषयमा मान्यताप्राप्त संस्थाबाट कम्तीमा ३० दिनको तालिमसमेत लिएको व्यवस्था गरिएको छ। नेपाल न्याय सेवामा कार्यरत अधिकृत वा यो नियमावली लागू भएको अवस्थामा वाणिज्य, आपूर्ति तथा उपभोक्ता संरक्षण विभाग तथा यो अन्तर्गत कार्यालयमा वा प्रचलित कानुनअनुसार अपराधको अनुसन्धान तहकिकात काम गर्ने सरकारी निकायमा कम्तीमा ६ महिनाको अनुभव भएको अधिकृतलाई निरीक्षण अधिकृतका रूपमा जिम्मेवारी दिन सकिने नियमावलीमा उल्लेख छ। महानिर्देशक सुवेदीका अनुसार नियमावलीले गरेको व्यवस्थाअनुसार जिल्लामा निरीक्षण अधिकृत तोक्न गृह मन्त्रालयसँग सूची माग गरिएको छ।"
कांग्रेस महाधिवेशन प्रभावित : क्रियाशील सदस्यता वितरण र नवीकरण स्थगन,"काठमाडौं : कोरोना भाइरसको जोखिमका कारण नेपाली कांग्रेसको १४ औं महाधिवेशन कार्यतालिका प्रभावित भएको छ। केन्द्रीय महाधिवेशन २०७७ फागुन ७, ८, ९ र १० गते गर्ने गरी कार्यतालिका सार्वजनिक गरिएको थियो। यसअघि नै पार्टीका ठूला सभासम्मेलन नगर्ने निर्णय गरिसकेको कांग्रेसले महाधिवेशनसम्बन्धी गतिविधि भने रोकेको थिएन। सरकारले कोरोना संक्रमणको जोखिमबाट बच्न अत्यावश्यकबाहेकका सबै सेवामा रोक लगाउने निर्णय गरेसँगै कांग्रेसले पनि क्रियाशील सदस्यता वितरण र नवीकरण कार्य स्थगित गरेको हो। क्रियाशील सदस्यता वितरण र पार्टीको समायोजन रोकिएसँगै महाधिवेशनको समग्र कार्यतालिका प्रभावित हुने देखिएको छ। महाधिवेशन कार्यतालिकाअनुसार फागुन १६ गतेदेखि चैत मसान्तसम्म क्रियाशील वितरण र नवीकरण कार्य सम्पन्न गर्ने उल्लेख छ। संघीय व्यवस्थाअनुसार पार्टीको आन्तरिक संगठन समायोजन पनि प्रभावित हुने भएको छ। पार्टी प्रवक्ता एवं सूचना, संचार एवं प्रचार विभाग प्रमुख विश्वप्रकाश शर्माले चैत मसान्तसम्म महाधिवेशन तयारीसम्बन्धी कार्य पनि स्थगन गरिएको जानकारी दिए। प्राणघातक कोरोना भाइरसको जोखिम दृष्टिगत गरेर ठूला भेला र सम्मेलन यसअघि नै स्थगित गरिए पनि १४ औं महाधिवेशन तयारीसँग सम्बन्धित (क्रियाशील सदस्यता नवीकरण र वितरण एवं बाँकी समायोजन) कार्य जारी थिए, प्रवक्ता शर्माले भने, तर पछिल्लो समयमा अझै बढेको जोखिमबाट थप सतर्कताका लागि चैत ९ देखि लागू हुने गरी ती कार्य चैत्र मसान्तसम्मका लागि स्थगित गरिएका छन्। यसअघि चैत मसान्तसम्म क्रियाशील सदस्यता वितरण र नवीकरण कार्य सम्पन्न गर्ने उल्लेख थियो। समायोजनको काम लम्बिएपछि कार्यतालिका संशोधन गरिएको थियो। फागुन १५ सम्म ३५ जिल्लाको मात्र पार्टीको संगठन समायोजन काम सकिएको थियो। अझै एक तिहाइ जिल्लामा समायोजनको काम बाँकी छ। कांग्रेसको १४ माघमा बसेको केन्द्रीय कार्यसमिति बैठकले महाधिवेशनको कार्यतालिका परिमार्जनसहित सार्वजनिक गरेको थियो। ११ पुसमा बसेको केन्द्रीय कार्यसमिति बैठकले बहुमतबाट सार्वजनिक गरेको कार्यतालिकाप्रति वरिष्ठ नेता रामचन्द्र पौडेल समूहले असहमति जनाएपछि संशोधन गरिएको थियो। संशोधित कार्यतालिकामा विधानले तोकेको कार्यविधिबमोजिम प्रतिनिधिसभा क्षेत्रीय कार्यसमितिले नयाँ क्रियाशील सदस्यता वितरण र जिल्ला कार्यसमितिले क्रियाशील सदस्यता नवीकरण फागुनदेखि चैत मसान्तसम्म गर्ने उल्लेख छ। त्यस्तै प्रतिनिधिसभा क्षेत्रीय कार्यसमितिले वितरण गरेको नयाँ क्रियाशील सदस्यता र जिल्ला कार्यसमितिले नवीकरण गरेको क्रियाशील सदस्यताको सूची अर्काे वर्ष वैशाख मसान्तभित्र केन्द्रमा पठाइसक्नुपर्नेछ। नयाँ क्रियाशील सदस्यता वितरण सम्बन्धमा जिल्लास्तरीय क्रियाशील सदस्यता प्रारम्भिक छानबिन समितिमा उजुरी र नवीकरणउपर क्रियाशील सदस्यता केन्द्रीय छानबिन समितिमा उजुरी दिने अन्तिम अवधि जेठ १५ गतेसम्मका लागि तोकिएको छ। यस्तै क्रियाशील सदस्यता केन्द्रीय छानबिन समितिले साउन १५ गतेभित्र निर्णय गरिसक्नुपर्नेछ। नयाँ क्रियाशील सदस्यता र नवीकरणको अन्तिम सूची तयार गरी छानबिन समितिले केन्द्रीय सभापतिलाई साउन २५ गतेभित्र बुझाइसक्नुपर्ने परिमार्जित कार्यतालिकामा उल्लेख छ। केन्द्रीय कार्यालयले केन्द्रीय सभापतिबाट प्रमाणित क्रियाशील सदस्यताको नामावलीको अन्तिम सूची केन्द्रीय निर्वाचन समितिलाई साउन मसान्तभित्र बुझाइसक्नुपर्नेछ। कार्यतालिकाअनुसार गाउँनगर वडा अधिवेशन अर्काे वर्ष कात्तिक १६ गते, गाउँनगर अधिवेशन कात्तिक १८, प्रदेशसभा क्षेत्रीय अधिवेशन कात्तिक २१ गते हुनेछ। एकमात्र प्रतिनिधिसभा निर्वाचन क्षेत्र भएको जिल्ला अधिवेशन कात्तिक २३ गते, एकभन्दा बढी प्रतिनिधिसभा निर्वाचन क्षेत्र भएको जिल्ला अधिवेशन कात्तिक २५ गते र प्रदेश अधिवेशन मंसिर २९ गते सम्पन्न गर्ने गरी कार्यतालिका परिमार्जन भएको थियो। कांग्रेसले महाधिवेशन तयारीसम्बन्धी कार्यहरु स्थगन गरिए पनि कोरोना सम्बन्धी सचेतना फैलाउन पार्टी नेता कार्यकर्तालाई निर्देशन दिएको छ। सहरदेखि गाउँसम्म, गाउँको टोल हुँदै घरघरसम्म कोरोना सचेतना अभियानमा पार्टीपंक्तिको क्रियाशीलता भने सतर्कतापूर्वक विविध ढंगले जारी रहनेछ, प्रवक्ता शर्माद्वारा शनिबार जारी विज्ञप्तिमा भनिएको छ, जिल्ला, क्षेत्र, गाउँनगर हुँदै टोल तहसम्म जोखिम सामना गर्ने राष्ट्रिय दायित्व निर्वाहमा कांग्रेसको सम्बन्धित तहका साथीहरूले विभिन्न दल, समुदाय र स्वास्थ्यकर्मीसँग आवश्यक समन्वय, सहयोग र स्वयंसेवीको भूमिका निर्वाह गर्नुहुनेछ। पार्टीका सांगठनिक गतिविधि रोकिए पनि केन्द्रीय कार्यालय खुला रहने कांग्रेसले जनाएको छ।"
विदेश जान नपाएकालाई स्वदेशमै रोजगारी,"काठमाडौं : कोरोना भाइरस (कोभिड१९) का कारण वैदेशिक रोजगारीमा जान नपाएकालाई सरकारले स्वेदशमै रोजगारी दिने भएको छ। विदेश जान नपाएकालाई प्रधानमन्त्री रोजगार कार्यक्रममार्फत न्यूनतम् रोजगारी दिने सरकारको तयारी छ। कारोनाका कारण सरकारले वैदेशिक रोजगारीमा जान प्रतिबन्ध लगाएसँगै विदेश जान नपाएकालाई स्थानीय तहबाट रोजगारी दिने व्यवस्था गरेको हो। अर्थमन्त्री डायुवराज खतिवडाले विदेश जान नपाएकालाई प्रधानमन्त्री रोजगार कार्यक्रममा जोडिन आह्वान गरेका छन्। उनीहरू आफ्नो स्थानीय तहमा गएर बेरोजगार फारम भरी प्रधानमन्त्री रोजगार कार्यक्रममा आबद्ध हुन पाउनेछन्। सरकारले यस कार्यक्रममार्फत सय दिने रोजगारी दिने घोषणा गरेको छ। यस कार्यक्रममार्फत दैनिक ५ सय १७ रुपैयाँ पाउने व्यवस्था छ। बेरोजगारले सय दिनसम्म काम पाए ५१ हजार सात सय रुपैयाँ पाउँछन्। कुनै स्थानीय तहले कामको आधारमा त्योभन्दा पनि दिन सक्छन्। नेपाल वैदेशिक रोजगार व्यवसायी संघका अनुसार वैदेशिक रोजगारीमा जान तयारी अवस्थामा रहेका ४५ हजारभन्दा बढी कामदार विदेश जान नपाएर रोकिएका छन्। सरकारले ती कामदारलाई प्रधानमन्त्री रोजगार कार्यक्रममा आबद्व गराएर न्यूनतम् एक सय दिनको रोजगारी दिने तयारी गरेको हो। श्रम, रोजगार तथा सामाजिक सुरक्षा मन्त्रालयले प्रधानमन्त्री रोजगार कार्यक्रम कार्यान्वयन गर्न स्थानीय तहलाई दुई अर्ब अनुदान गत फागुन पहिलो सातामै पठाइसकेको छ। उक्त कार्यक्रमका लागि चालु आर्थिक वर्षमा ४ अर्ब ८२ करोड ३२ लाख बजेट विनियोजन गरिउको छ। सोमध्ये २ अर्ब ६२ करोड विश्व बैंकबाट ऋण सहयोग प्राप्त हुने र २ अर्ब २० करोड ३२ लाख आन्तरिक स्रोतबाट व्यहोर्ने गरी बजेट निकासा भएको छ। बजेट नपुगे सरकारले थप गरेर भएपनि लाखौं युवालाई रोजगारी दिने सरकारको तयारी छ। सरकारले कामका लागि पारि श्रमिकमा आधारित सामुदायिक आयोजना सञ्चालन कार्यविधि बनाएर गत वर्षदेखि प्रधानमन्त्री रोजगार कार्यक्रम सुरु गरेको हो। गत वर्ष झण्डै दुई लाख युवाले न्यूनतम् १३ दिन मात्रै रोजगारी पाएका थिए। गत वर्ष १७ लाखले बेरोजगार फारम भरेका थिए। गत आवमा वर्ष रोजगार ऐन, रोजगार नियमावली, प्रधानमन्त्री रोजगार कार्यक्रम निर्देशिका, रोजगार सेवा केन्द्र, रोजगार संयोजक चयनमा काम गर्नुपरेकाले अपेक्षाकृत रोजगारी सिर्जना हुन नसकेको मन्त्रालयले जनाएको छ। तर, चालु आर्थिक वर्षमा प्रधानमन्त्री रोजगार कार्यक्रम समयमै निकासा गरिएकाले प्रभावकारी कार्यान्वयन हुने मन्त्रालयका अधिकारी दाबी गर्छन्। मन्त्रालयका प्रवक्ता सुमन घिमिरेले जो जहाँ बसेको छ। त्यही स्थानीय तहमा रोजगारी दिने गरी गृहकार्य सुरु भएको बताए। प्रधानमन्त्री रोजगार कार्यक्रम सञ्चालन बेग्लै कार्यविधिबाट सञ्चालन हुने भएकाले कोरोनाका कारण परेको असर सम्बोधन गर्न बेग्लै प्रकारको सम्बोधन गर्नुपर्ने देखिन्छ, उनले भने। श्रम मन्त्रालयले विकासे आयोजनासँग छलफल गरी आन्तरिक रोजगारी सिर्जना गर्न सकिने विषयमा छलफल सुरु भएको बताए। श्रममन्त्रीले पूर्वाधारजन्य मन्त्रालयका सचिवलगायत सरोकारवाला निकायसँग छलफल गर्नुभएको छ, उनले भने, श्रममूलक परियोजनाको अध्ययन गरिरहेका छौं। स्थानीयस्तरमै सानो समूहमा रोजगारी सिर्जना गर्न सकिने भए पनि कोरोनाका कारण उक्त काम पनि प्रभावित भइरहेको छ। प्रधानमन्त्री रोजगार कार्यक्रम सञ्चालन गर्न बेरोजगार सूचीसमेतको आधारमा सरकारले न्यूनतम् १० लाख र अधिकतम् ७५ लाख रुपैयाँ स्थानीय तहलाई हस्तान्तरण गरेको छ। स्थानीय तहले बेरोजगार पहिचान गरेका सम्पूर्ण व्यक्तिको पूर्णविवरण अनलाइन सूचना प्रणाली (इमाइस)मा प्रविष्ट गरेर मात्रै आयोजना सञ्चालन गर्नुपर्छ। स्थानीय तहले आयोजनाको लागत अनुमान स्वीकृत गर्ने, बजेट खर्च गर्ने, लेखापरीक्षण गराउनुपर्ने प्रावधान छ। कोरोनाका कारण अनिश्चितकालीन रूपमा वैदेशिक रोजगारी बन्द भएसँगै रेमिट्यान्समा असर पर्ने देखिएको छ। राष्ट्र बैंकका अनुसार गत आर्थिक वर्षमा ८ खर्ब रकम रेमिट्यान्स भित्रिएको थियो। चालु आर्थिक वर्षका सुरुका महिनामा रेमिट्यान्स घटिरहेको अवस्थामा केही समयपछि रेमिट्यान्स घट्ने देखिएको छ। विभागका अनुसार ४३ लाखभन्दा बढी कामदार वैदेशिक रोजगारीमा छन्। नेपालमै रोजगारी सिर्जना गर्ने सरकारको प्रामथिमता भएको बताइए पनि दैनिक एक हजार तीन सयभन्दा बढी व्यक्ति वैदेशिक रोजगारीमा जान वाध्य छन्। वर्षेनी ५ लाखभन्दा बढी मानिस श्रम बजारमा आउँछन्। सरकारले ५ वर्षभित्र वाध्यात्मक वैदेशिक रोजगारीको अवस्था अन्त्य गर्ने घोषणा गरेको छ। तर स्वदेशमै रोजगारी सिर्जना कसरी गर्ने भन्नेमा अझै अन्योलमै छ। श्रमविज्ञ मधुविलास पण्डितले सरकारले कोरोनालाई अवसरका रूपमा लिएर स्वदेशमै रोजगारी सिर्जना गर्न सक्नुपर्ने बताए। सामान्य दालभात, तरकारीका लागि विदेश जानुपर्ने वाध्यता अन्त्य गर्र्नैपर्छ, उनले भने। श्रमबजारमा आएका मध्ये ५० हजारले पनि रोजगारी पाउन सकेका छैनन्। सरकारले आफै लगानी गरेर भए पनि ठूला उद्योग कलकारखाना सञ्चालन गर्नुपर्ने पण्डितले बताए। ठूल्ठूला उद्योग, कलकारखानामा स्वेदशी तथा विदेशी लगानी आकर्षित गरेर श्रमबजारमा आउने सबैका लागि रोजगारी गर्न सरकारले आवश्यक वातावरण बनाउन चुकेको पण्डितले बताए।"
नाकाबाट हुलका हुल,"शिवराज भट्ट धनगढी, महादेव अवस्थीमहेन्द्रनगर,शंकरप्रसाद खनालनेपालगन्ज : भारतमा कोरोना भाइरस (कोभिड१९) संक्रमण फैलिएपछि विभिन्न कामले त्यहाँ रहेका नेपाली हुलका हुल स्वदेश फर्किन थालेका छन्। कञ्चनपुरको पश्चिमी नाका गड्डाचौकीबाट शनिबार १० हजारभन्दा बढी नेपाली फर्किएका छन्। बाँकेको जमुनाहा नाका हुँदै शनिबार २० हजारले आवतजावत गरेको नेपालगन्ज उपमहानगरपालिकाले जमुनाहामा सञ्चालन गरेको हेल्थ डेक्सका अहेव शालिकराम कश्यपले बताए। उनका अनुसार चार दिनमा ३३ हजार आठ सय २० जना भारतबाट आएका छन्। गड्डार्चाकीमा श्रीसिंह शार्दूल गुल्म भगतपुर ब्यारेकका गुल्मपति सेनानी प्रणयजंग मल्लको नेतृत्वमा सैनिक टोली खटिएको छ। बिहान एक्कासि घर फर्किनेको भीड लागेपछि स्वास्थ्य परीक्षण गर्नै गाह्रो भयो, सहायक रथी शंकर पण्डितले भने, तापनि हामीले त्यसको व्यवस्थापन गर्यौं। जमुनाहा नाकामा नेपाली र भारतीय स्वास्थ्यकर्मीले गरेको कोरोना परीक्षण रिपोर्टका आधारमा विगत चार दिनमा ६४ हजार ५४ जनाले सीमा वारपार गरेका छन्। शनिबार साँझ ६ बजेसम्म ९ हजार पाँच सय ८८ जना आएका छन्। राति १० बजेसम्म चार पाँच हजार थपिन सक्ने अनुमान छ। जमुनाहा हेल्थ डेक्सका अहेव कश्यपका अनुसार हरेक दिन भारतबाट नेपाल आउने बढेको बढ्यै छन्। जमुनाहबाट बुधबार सात हजार सात सय २३, बिहीबार आठ हजार ७ सय ५०, शुक्रबार सात हजार सात सय ५९ नेपाली स्वदेश फर्किएका छन्। सीमामा कोरोना परीक्षणका लागि शुक्रबारदेखि नेपाली सेना पनि खटिएको छ। नेपालगन्ज उपमहानगरपालिकाबाट पनि एक सिफ्टमा दुई जनाका दरले दैनिक आठ जना स्वास्थ्यकर्मी खटिएका छन्। बिहान ६ बजेदेखि राति १० बजेसम्म चार सिफ्टमा स्वास्थ्यकर्मीले कोरोना जाँचिरहेका छन््। रुपैडियामा कोरोना जाँच गरिरहेको बहराइच जिल्लाको सामुदायिक स्वास्थ्य केन्द्र चर्दाका इएमटी दीपक मि श्राका अनुसार चार दिनमा ३० हजार भारत प्रवेश गरेका छन्। भारत जाने पनि हरेक दिन बढिरहेका छन्। बुधबार साढे चार हजार, बिहीबार साढे पाँच हजार, शुक्रबार सात नौ हजार र शनिबार १३ हजारभन्दा बढी पुग्ने मि श्राले बताए भारतबाट हजारौं नेपाली घर फर्किन थालेपछि सुदूरपश्चिममा स्थानीय प्रशासनले संक्रमण हुन नदिन शनिबार विभिन्न निर्णय गरेको कञ्चनपुरका प्रमुख जिल्ला अधिकारी नूरहरि खतिवडाले बताए। उनका अनुसार कञ्चनपुरका गड्डाचौकीबाहेक अन्य नाकाबाट भारततर्फको आवागमन तत्कालका लागि बन्द गर्ने निर्णय भएको छ। भीमदत्त नगरपालिकामा रहेको सीएमए छात्रावास र जिल्ला प्रशासनको पुरानो भवनलाई तत्काल क्वारेन्टाइन स्थलका रूपमा प्रयोग गर्ने निर्णय गरिएको उनले बताए। प्रदेश सरकारले भारतबाट फर्किएका नेपालीलाई सेल्फ क्वारेन्टाइन बसिदिन आग्रह गरेको छ। मुख्यमन्त्री त्रिलोचन भट्टले सीमा क्षेत्रमा ज्वरो नदेखिएपछि ढुक्क भएकालाई घर गएर केही दिन सेल्फ क्वारेन्टाइन बस्न भनेका हुन्। वर्षौंदेखि भारतमा काम गरेर फर्केकाहरूले बुवाआमा, पत्नी, छोराछोरी र छिमेकीलाई जोगाउन पनि घरलाई क्वारेन्टाइन बनाउन आग्रह गर्दछु, मुख्यमन्त्री भट्टले भने, कोरोनाबाट जोगिन हरेक नेपालीको उत्तिकै जिम्मेवारी छ। उनले शनिबार बिहान कैलालीस्थित गौरीफन्टा नाका र कञ्चनपुरको गड्डाचौकी नाकाको स्थिति अवलोकन गरेका थिए। उनले घर जाने बाटोमा रहेका हरेक हेल्थ डेस्कमा झन्झट नमानी ज्वरो मापन गर्न आग्रह गरे। प्रदेश सरकारले गेटामा निर्माणाधीन मेडिकल कलेजलाई १ हजार शड्ढयाको आइसोलेसन बनाउने भएको छ। मुख्यमन्त्री भट्ट र सामाजिक विकासमन्त्री कृष्णराज सुवेदीले शनिबार निर्माणाधीन कलेज निरीक्षण गरेका थिए। गेटामै रहेको झन्डै ४ सय शड्ढयाको गेटा आँखा अस्पताललाई पनि आइसोलेसन वा क्वारेन्टाइनका रूपमा प्रयोग गर्न सकिने मन्त्री सुवेदीले बताए। उनले गड्डाचौकी हेल्थ डेस्कलाई दुई थान इन्फ्रारेड थर्मोमिटर उपलब्ध गराएका थिए। गड््डाचौकीमा सेनाको स्वास्थ्य टोली खटिएको छ। बजारमा भीड बाँकेको सीमावर्ती रुपैडिया नाकामा कफ्र्यु लाग्ने भन्दै ठूलो संख्यामा नेपाली शनिबार किनमेल गर्न पुगेका थिए। दैनिक उपभोग्य, वस्तु, खाद्यान्न, तरकारी, नुन, चिनी, तेल, पिठो बोकेर फर्केका थिए। साढे दुई किलो टमाटर किनेर हिँड्दै गरेका नेपालगन्जको जैसपुरका कुँवारे सोनीले बजार बन्द भए पनि टमाटरको चटनी (अचार) बनाएर भात खान सक्ने बताए। बैजनाथ गाउँपालिका ४ तिलकपुरमा किराना पसल गरिरहेका शिवप्रसाद थारू पसलका लागि केही सामान किनेर फर्कंदै गरेको अवस्थामा जमुनाहा भेटिएका थिए। दुई पैसा सस्तो पर्र्छ भनेर आएको हुँ। सीमा बन्द हुुन्छ भन्छन्। हामीले के खाएर बाँच्ने ? , उनले भने। नेपालगन्जमा बजार बन्द नेपालगन्ज उपमहानगरपालिकामा अत्यावश्यक सामानबाहेकको आइतबार बजार बन्द गर्ने निर्णय गरिएको छ। बाँकेका प्रमुख जिल्ला अधिकारी कुमारबहादुर खड्काको संयोजकत्वमा गठित जिल्लास्तरीय कोरोनाविरुद्धको टाक्स फोर्सको शनिबार बसेको बैठकले दैनिक उपभोग्य वस्तु, मेडिकलबाहेकका सम्पूर्ण व्यवसाय बन्द गर्ने, आइतबारदेखि लायन्स डेन्टल अस्पतालमा ४० बेडको आइसोलेसन स्थापना गर्ने र वडास्तरमा क्वारेन्टाइनका लागि स्थानीय तहलाई अनुरोध गर्ने, सेल्फ आइसोलेसनमा बस्न आमनागरिकमा आह्वान गर्ने निर्णय गरिएको छ। सीमावर्ती बहराइचमै कोरोना संक्रमित फेला परेकाले नेपालगन्ज नाका पूर्ण रुपमा बन्द गर्न टाक्स फोर्सले नेपाल सरकारसँग आग्रह गरेको छ। पश्चिमी सीमा नाका गड्डाचौकीमा शनिबार बिहान स्वास्थ्य परीक्षणका लागि लामबद्ध नेपाली। भारतमा कोरोना भाइरस संक्रमणपछि उनीहरू स्वदेश फर्किएका हुन्।"
कोरोना त्रास : नयाँ बसपार्कमा घर फर्कनेको घुइँचाे (फोटो फिचर),"काठमाडौं : कोरोना भाइरस (कोभिड१९)को त्रासले काठमाडौं उपत्यका छाडी गाउँ जानेको यात्रुहरुको गोंगबुस्थित नयाँ बसपार्कमा घुइँचाे छ। आइतबार बिहानैदेखि घर जान काठमाडौँको गाैशाला, कोटेश्वर, बसपार्क र कलंकी क्षेत्रमा भिड लागेको थियो। कोरोना संक्रमण, रोकथाम गर्न सरकाले सोमबारबाट लामो दूरीका सवारी साधन सञ्चालनमा रोक लगएसँगै घरजाने यात्रुको संख्या बढेको हो। सोमबारबाट लामो दूरीका सवारी नचल्ने भएकाले नयाँ बसपार्कमा बिहानैदेखि काठमाडौंबाट बाहिर जाने यात्रुको भिड लागेको हो।"
रोहिणी नाकाबाट भारतीय आवागमन बन्द,भैरहवा : रुपन्देहीको रोहिणी गाउँपालिकाले सोमबारदेखि भारतीय नागरिक आवगमन बन्द गर्ने भएको छ। रोहिणी भारतीय सीमासँग जोडिएको गाउँपालिका हो। भारतीय नागरिकको अवागमनले गाउँपालिकाको नागरिक उच्च जोखिममा रहेको कारण आवगमन बन्द गर्ने निर्णय भएको गाउँपालिका अध्यक्ष सनोजकुमार यादवले जानकारी दिए। गाउँपालिको यो निर्णयसँगै रोहिणी मात्र नभई जोडिएको ओमसतिया गाउँपालिका र देवदह नगरपालिकाको नागरिक पनि प्रभावित हुनेछन्। यी तिनवटै गाउँपालिकाका अधिकांश सर्वसाधरण बजार गर्नका लागि सीमावर्ती भारतीय बजार भगवानपुरमा जाने गर्छन्। भगवानपुर नाकाबाट सर्वसाधरणहरु बढी आवतजावत हुन्छ। विगत १५ दिन देखी सीमा नाकामा हेल्थ डेस्क राखेर नेपाल प्रवेश गर्नेको स्वास्थ्य जाँच गर्दै आएको गाउँपालिकाले सोमबारखि उक्त क्याम्प गाउँपालिकाकै सदरमुकाम धकधईमा सार्ने अध्यक्ष यादवले बताए। यादवले अबको दिनमा गाउँपालिकामा पनि उच्च सर्तकता अपनाउने जनाएका छन्। उनले गाउँपालिकामा आउने सेवाग्रही मात्र नभई गाउँपालिकावासीलाई पनि विभिन्न सचेतनामूलक काम गरिने बताए। गाउँपालिकाका प्रवक्ता तथा वडा नम्बर २ का वडा अध्यक्ष सरोज कुमार पाण्डेले गाउँपालिकाले सचेतना मूलक कार्यको साथै स्थानीयलाई मास्क वितरण गरिरहेको बताए। उनले प्रत्येक पालिकावासीलाई पुग्ने गरी मास्क वितरण भइरहेको बताए। गाउँपालिकाका ५ वटा वडाहरु भारतीय सीमासगँ जोडिएको छ।
सडक विस्तारका नाममा रुख नकाट्न माग,"ईश्वरकाजी खाइजू भक्तपुर : सडक विस्तारको नाममा भक्तपुरको सूर्यविनायकदेखि काभ्रेको सीमा साँगासम्मका रुख नकाट्न स्थानीयले माग गरेका छन्। उनीहरुले रुख विरुवा हुर्काउन वर्षौं लाग्ने भएकाले हुर्के बढेका रुखहरुश्ररु नकाट्न माग गरेका हुन्। सडक विभागले अरनिको राजमार्गअन्तर्गत भक्तपुरको जगातीदेखि काभ्रेको धुलिखेलसम्म सडक खण्डलाई ६ लेन बनाउन सडकका दायाँबायाँका रुखहरु काट्न डिभिजन वन कार्यालय भक्तपुरलाई पत्र काटिसकेको छ। सोही पत्रको आधारमा डिभिजन वन कार्यालय रुख कटान गर्न अहिले धमाधम त्यसको लगत लिन थालेको छ। वन कार्यालयले काटिने रुखको लगत लिएपछि स्थानीयले ती रुखहरु नकाट्न माग गरेका हुन्। भक्तपुरका स्थानीय राजकुमार सुवालले वायु प्रदूषण बढिरहेका बेला भएका रुखहरु काट्न नहुने माग गरे। ती रुखले वायु प्रदूषण न्यूनीकरण गर्नुका साथै सडकमा हिँड्ने बटुवालाई छहारीसमेत दिँदै आएकाले ती रुखहरुलाई यथावत राख्नुपर्ने उनको भनाइ थियो। सडक विस्तार गर्ने बेला सडकका दायाँबायाँ हरियाली प्रवद्र्धन गर्नैपर्छ, सुवालले भने, त्यसैले अहिले भएकै रुखहरुलाई हरियाली क्षेत्रमा पर्ने गरी सडक विस्तार गर्नु बुद्धिमानी हुन्छ। तर डिभिजन वन कार्यालय भक्तपुरले सडक विस्तार आयोजनाको लागि सरकारको वन ऐनअनुसार ती रुखहरु हटाउने प्रक्रिया अघि बढिसकेको जनाएको छ। कार्यालयका प्रमुख प्रेमप्रसाद खनालले ती रुखहरुको आयु पूरा भइसकेकाले प्राविधिक रुपले पनि काट्नैपर्ने स्पष्ट पारे। सडक विभागबाट ती रुखहरु हटाउन पत्र प्राप्त भएको जानकारी दिँदै उनले करिब डेढ महिनाभित्र वन कार्यालयले ती रुखहरु हटाउने प्रक्रिया अघि बढाइएको बताए। रुख हटाउनको लागि अहिले धमाधम लगत लिने काम भइरहेको छ, प्रमुख खनालले भने, ती रुख हटाइएपछि सरकारको नीतिअनुसार सडक विभागलाई एक रुख बराबर नयाँ दस वटा रुख रोप्ने सहमति गराइनेछ। उनका अनुसार रुखको कटान, मुछान र ढुवानी गर्न लागत व्यहोर्ने जिम्मेवारी सडकको हो। वन कार्यालयले कानुनी प्रक्रिया पूरा गरेर कटान भएपछि त्यसको लिलामी गर्ने कार्य गर्ने प्रमुख खनालले जानकारी दिए। लिलामी गरेर प्राप्त हुने रकम सरकारको खातामा राजस्वको रुपमा जम्मा हुने उनको भनाइ थियो। उनका अनुसार अहिले अरनिको राजमार्गको भक्तपुर खण्डको दायाँबायाँ कति रुख छन् भन्ने संख्या एकिन भएको छैन। पूरा लगत लिइसकेपछि मात्रै रुखको संख्या थाहा हुने उनको भनाइ थियो। प्रमुख खनालले मौजुदा रुखहरुमध्ये अधिकांश उमेरले बुढो भइसकेको सुनाए। त्यसैले हुरीबतास तथा उमेरका कारण ती रुखहरु कुनै पनि बेला ढल्न सक्ने सम्भावना रहेको उनको भनाइ थियो। भएका रुखहरुको प्रकृति हेर्दा त्यसको उमेर पार गरिसकेको छ, उनले भने, त्यसैले त्यसलाई हटाएर नयाँ विरुवा रोप्नु नै राम्रो हुन्छ। उनले रुख कटान र लिलाम गर्नुअघि डिभिजन वन कार्यालयले लिएको लगत वन विभागमा पठाइने बताए।"
"आँबुखैरेनीमा बस दुर्घटना, तीनको मृत्यु (अपडेट)",गोरखा : पृथ्वीराजमार्गको आँबुखैरेनीको ऐनापहराबाट मस्र्याङ्दीमा बस खस्दा तीन जनाको मृत्य भएको छ। पोखराबाट नेपालगञ्ज जाँदै गरेको ना ५ ख ४२९४नम्बरको बस आइतबार साँझ ६ : ३० बजे सडकबाट करिब एकसय मिटर तल खसेको ट्राफिक प्रहरी चौकी आँबुखैरेनीका प्रमुख रामकृष्ण गौलीले जानकारी दिए। उनका अनुसार तीन जनाको शव भेटिएको छ। मृतकको सनाखत भने भएको छैन। उद्धार कार्य जारी रहेको र घाइते १२ जनाको उद्धार भएको उनले बताए। बसमा सवार धेरै यात्रु घाइते भएका छन्। थप विवरण आउन बाँकी
तनहुँ बस दुर्घटना : तीन जनाको घटनास्थलमै मृत्यु,"दमौली : एक यात्रुवाहक बस तनहुँको आँबुखैरेनी नजिक दुर्घटनाग्रस्त हुँदा तीन जनाको घटनास्थलमै ज्यान गएको हो। आँबुखैरेनी ३ ऐना पहरास्थित सडकबाट तल खसेको बसमा सवार तीन पुरुषको मृत्यु भएको हो। मृत्यु हुनेमा सल्यान १ का २२ वर्षका सन्दीप ओली र सोही जिल्लाका ४० वर्षका चूडामणि रेग्मी छन्। अन्य एकको परिचय भने खुलिसकेको छैन। मृतकमध्ये एकको शव बसले च्यापेको अवस्थामा झिकिएको प्रहरी उपरीक्षक विनोद सिलवालले जानकारी दिए। पोखराबाट दाङ जाँदै गरेको सो बस क्षतविक्षत अवस्थामा रहेकाले राति अवेरसम्म शव झिक्ने काम गरिएको ट्राफिक प्रमुख पूर्ण अधिकारीले बताए। बस सडकबाट करिब डेढसय मिटर तल मस्र्याङ्दी किनारमा खसेको उनले बताए। घटनामा २१ यात्रु घाइते छन्। प्रहरीका अनुसार घाइतेमध्ये दुईको पोखरा, सातको चितवन मेडिकल कलेजमा भरतपुरमा उपचार भइरहेको छ। बाँकीको भने आँबुखरेनीमा रहेको छिम्केश्वरी पोलिक्लिनिकमा उपचार भइरहेको प्रहरीले जनाएको छ। घाइते मध्ये पाँचको अवस्था गम्भीर रहेको प्रहरी उपरीक्षक सिलवालले बताए। घाइते मध्ये केही तनहुँ र अधिकांश सल्यान, दैलेख, सुर्खेत लगायत पश्चिम जिल्लाका छन्।"
मास्क र सेनिटाइज कालोबाजारी गर्ने चारजना पक्राउ,"जनकपुरधाम : कालोबजारीको आरोपमा जनकपुरबाट चार जना पक्राउ परेका छन्। विश्वभरी महामारीको रुपमा फैलिएको कोरोना भाइरसको संक्रमणबाट बच्न प्रयोग गरिने मास्क र सेनेटाइजर लुकाएर चर्को मूल्यमा बिक्री वितरण गरेको आरोपमा पक्राउ परेका हुन्। जिल्ला प्रशासन कार्यालय धनुषा र जिल्ला प्रहरी कार्यालयबाट खटेको अनुगमन टोलीले मास्क र सेनिटाइजरको कालोबाजारी गर्ने चार जनालाई पक्राउ गरेको हो। जनकपुरधाम उपमहानगरपालिका ४ स्थित सुस्मिता मेडिकलका सञ्चालक सर्लाही जिल्ला बरहथवा नगरपालिका ८ का संजय साह, सम्पूर्ण मेडिकलबाट जनकपुरधाम उपमहानगरपालिका ४ का ३२ वर्षीय संजय साहलाई मास्कको कालोबजारी गरिरहेको अवस्थामा पक्राउ हो। त्यस्तै जनकपुरधाम ८ भमरपुरा चौकस्थित अटल फार्मेसीबाट लक्ष्मीनिया गाउँपालिका ३ का २६ वर्षीय अनिल यादव र महोत्तरी जिल्लाको जलेश्वर नगरपालिका ६ का ३० वर्षीय प्रभन्स चौधरीलाई सेनिटाइजरको कालोबाजारी गरेको आरोपमा पक्राउ गरेको धनुषाका प्रहरी उपरीक्षक रमेशकुमार बस्नेतले जानकारी दिए।"
क्वारेन्टाइनका लागि निःशुल्क होस्टेल दिन तयार,विराटनगर : समाजवादी पार्टीका विद्यार्थी नेता रोशन यादवले कोरोना भाइरस (कोभिड (१९) को सम्भावित परिस्थितिलाई नियन्त्रण गर्न क्वारेन्टाइनका लागि होस्टेल दिने घोषणा गरेका छन्। लामो समयदेखि सामाजिक अभियन्ताका सक्रिय रहेका यादवले कोरोना भाइरस (कोभिड१९) को सम्भावित परिस्थितिलाई नियन्त्रण गर्न क्वारेन्टाइनका लागि सञ्चालन गर्दे आएको होस्टेल दिने घोषणा यादवले गरेका हुन्। विराटनगरमा उनले लामो समयदेखि होस्टेल सञ्चालन गर्दे आएका छन् । आइतबार प्रदेश १ का सामाजिक विकासमन्त्री जीवन घिमिरेलाई लिखित रुपमा पत्र बुझाउँदै आफ्नो होस्टेल निशुल्क उपलब्ध गराउने प्रतिवद्धता जनाएका हुन्। कोरोनासँग लड्न भौतिक पूर्वाधार आवश्यक भएमा १६ वटा कोठा भएको हाम्रो नेपाल होस्टेल निःशुल्क उपलब्ध गराउने उनले प्रतिवद्धता गरेका हुन्। कोरोना भाइरसविरुद्ध लड्नका लागि आवश्यक परेको खण्डमा प्रदेश नम्बर १ सरकार सामाजिक बिकास मन्त्रालयले प्रयोग गर्न सक्ने गरी लिखित प्रतिवद्धता मन्त्री घिमिरेलाई बुझाएका हुन। चीनको वुहानबाट फैलिएको कोरोना भाइरसको संक्रमणबाट विश्वनै त्रसित रहेको बेला हाम्रो देश पनि उच्च जोखिमको सूचीमा रहेकाले प्रदेश सरकारलाई सम्भावित जोखिम वाट जोगाउन निशुल्क होस्टेल उपलब्ध गराएको यादवले बताए। प्रदेश सरकारको महामारी विरुद्ध को महाअभियानमा जनस्तरवाट सहयोग गर्न प्रदेशको बासिन्दाको नाताले सहयोग गर्न तयार भएको उनले बताए ।
भाइरस परीक्षण मेसिन : पाँच वर्षदेखि प्रयोगविहीन,"हेटौंडा : विज्ञ अभावमा कोरोनालगायत अन्य भाइरसको अध्ययन गर्न र स्वरूप परिवर्तनबारे जानकारी दिन मेसिन हेटौंडामा उपयोग हुन सकेको छैन। भाइरस व्याक्टेरिया, प्यारासाइटहरूको प्रजाति अध्ययन गर्न र भाइरसको स्वरूप परिवर्तनबारे बुझ्न हेटौंडामा पाँच वर्षअघि आधुनिक पोलिमेयर चेन रियाक्सन ल्याब (पीसीआर) स्थापना गरिएको थियो। किटजन्य रोग अनुसन्धान तथा तालिम केन्द्रमा रहेको उक्त मेसिन सञ्चालनको लागि माइक्रोबायोलोजिस्ट आवश्यक पर्छ। तर उक्त पदको दरबन्दी यस कार्यालयमा छैन। पीसीआर मेसिन सञ्चालनको लागि पारासाइकोलोजिस्टको दरबन्दी कायम गरिए पनि दरबन्दी खाली रहेको केन्द्रका इन्टोमोलोजिस्ट (किट विज्ञ) शिशिरकुमार पन्तले बताए। यो मेसिनको काम नै भाइरसहरूको प्रकार र स्वरूप परिवर्तनबारे अध्ययन गर्ने हो, तर हामीसँग यो मेसिन सञ्चालन गर्ने जनशक्ति छैन, उनले भने, माइक्रोबायोलोजिस्ट नभए पनि विषयको अध्ययन छ भने यो मेसिन पारासाइकोलोजिस्टले पनि सञ्चालन गर्नसक्छ। आवश्यक उपकरण हेटौंडामै भए पनि कोरोना भाइरसको आशंका भएमा परीक्षणका लागि नमुना काठमाडौं नै पठाउनुपर्ने बाध्यता रहेको केन्द्रका ल्याब टेक्निसियन निरीक्षक रामबाल यादवले बताए। केन्द्रमा रहेको ल्याब पनि पूर्ण रूपमा सञ्चालनमा छैन। जनशक्तिसँगै थप उपकरण र केमिकलको अभावमा ल्याब पूर्ण क्षमतामा सञ्चालन हुन नसकेको केन्द्रले जनाएको छ। २०७१ सालमा दाताको सहयोगमा स्थापना गरिएको यो ल्याबमा अहिले ल्याब टेक्निसियन निरीक्षक र ल्याब असिस्टेन्ट गरी दुई जना प्राविधिक कर्मचारी कार्यरत छन्। तीन जना माइक्रोबायोजिस्टको दरबन्दी थप गर्ने हो भने कोरोना भाइरसको अध्ययन र परीक्षण हेटौंडामै हुन सक्छ, ल्याव टेक्निशियन निरीक्षक यादवले भने। दाताकै सहयोगमा कार्यरत माइक्रोबायोलोजिस्ट डा विजय ब्रज्राचार्य इपिडिमियोलोजी तथा रोग नियन्त्रण महाशाखामा सरुवा भएर गएका छन्। संघीय सरकार मातहत रहेको यो ल्याबमा जनशक्ति अभाव हुँदा नियमित सञ्चालन हुन सकेको छैन। अधिकांश समय बन्द हुने यो ल्याबलाई नियमित सञ्चालन गर्ने हो भने बागमती प्रदेशको राजधानी हेटौंडामा भाइरस, ब्याक्टेरिया र प्यारासाइटहरूको अध्ययन गरी उपचारलाई सहज बनाउन सकिनेछ, हेटौंडा उपमहानगरपालिकाका स्वास्थ्य तथा वातावरण शाखा प्रमुख सुपेन्द्र कार्कीले भने। यो ल्याब सञ्चालन भए मानव शरीरमा न्यून घनत्वमा रहने भाइरसको परीक्षण र संक्रमण फैलिँदा फरक ठाउँमा भाइरसमा देखिने परिवर्तनको अध्ययन गरी रोग पहिचान गर्न सकिने चिकित्सकहरू बताउँछन्। कुल २१ जना दरबन्दी रहेको केन्द्रमा हाल प्राविधिकसहित हाल १६ जना कार्यरत छन्। कार्यालय प्रमुख डा यदुचन्द्र घिमीरे दुई साताअघि सरुवा भएर अन्यत्र गएपछि केन्द्र प्रमुखविहीन रहेको छ।"
लोमान्थाङमा छैनन् स्वास्थ्यकर्मी,"जोमसोम : उपल्लो मुस्ताङको लोमान्थाङ गाउँपालिकास्थित लोमान्थाङ, छोनुप र छोसेरका ३ हेल्थ पोस्ट विगत ४ महिना देखि स्वास्थ्यकर्मीबिहीन छ । गत मंसिरदेखि ताल्चा मारिएको लोमान्थाङका ३ हेल्थ पोस्ट भवन ४ महिना बितिसक्दा समेत भवन अझ खुल्न नसकेको हो । जिल्लामा ५ दर्जन स्वास्थ्यकर्मी कार्यरत रहेको जिल्ला स्वास्थ्य कार्यालय मुस्ताङले जनाएपनि लोमान्थाङ गाउँपालिकामा रहेका हेल्थ पोस्टमा स्वास्थ्यकर्मी पुग्न सकेका छैनन्।स्वास्थ्यकर्मी हेल्थ पोस्ट नगएपछि स्थानीयबासीले लगायतले पाउने स्वास्थ्य लाभको सुविधाबाट बञ्चित अन्योल बनेको हो। उपल्लो मुस्ताङमा यार्तुङ पर्व सकिए लगत्तै उपल्लो मुस्ताङीहरु जाडो छल्न धमाधम जिल्ला बाहिरिन्छन् । उपल्लो मुस्ताङमा जाडो बढेपछि स्थानीयका साथै त्यहा संञ्चालित स्थानीय तह ,कार्यालयहरु बन्द हुने गरेको छ । तर, अन्नपूर्ण संरक्षणक्षेत्र आयोजना एक्याप कार्यालय मात्र खुल्ला हुने गरेको स्थानीय बताउँछन् । लोमान्थाङका हेल्थ पोस्टहरु गत मंसिरदेखि बन्द भएको र गर्मीयामको चैत्र महिना लाग्दा समेत अझै हेल्थ पोस्टको स्वास्थ्य सुविधा नियमित हुन नसकेको लोमान्थाङका स्थानीय सोनाम ढुके गुरुङले जानकारी दिए । उपल्लो मुस्ताङबाट जाडो छल्न बेशी झरेका अधिकाश स्थानीयहरु यतिखेर घर फर्किसकेको अवस्था छ । जाडो छल्न झरेको लोमान्थाङ गाउपालिका पनि ४ महिनादेखि बन्द छ । स्थानीय तहका कर्मचारी तथा जनप्रतिनिधि समेत अझै पालिका नफर्किएको स्थानीय गुरुङले उल्लेख गरे । स्थानीयले गाउँ पुगेको १ महिना बितसक्दा समेत नजिकैको हेल्थ पोस्टमा एकजना स्वास्थ्यकर्मी पनि देख्न नपाउदा स्थानीय खिन्न छन्। जाडो यामभरी गाउ कुरेर बसेका स्थानीयले पनि स्वास्थ्य सुविधा पाउनबाट बञ्चित रहनु रहे । उत्तरी चीनसँग सीमाना जोडिएको लोमान्थाङ गाउँपालिका पनि कोरोनाको सम्भावित जोखिम छ । पालिकाका स्वास्थ्य संयोजक सम्बन्धित कार्यस्थलमा नफर्किएपछि स्वास्थ्य चेकजाचको समस्या थप जटिल बनेको हो । पछिल्लो समय नोभेल कोरोना भाइरस ( कोभिड१९ )ले विश्व समुदाय नै आतंकित बनाइरहेको अवस्थामा समेत लोमान्थाङका ३ हेल्थ पोस्ट कर्मचारीबिहीन बनेको हो । विश्व स्वास्थ्य संगठनले नेपाल पनि कोरोनाको उच्च जोखिममा रहेको बताएपनि उपल्लो मुस्ताङी अहिले सामान्य रुघाखोकी लाग्दा समेत उपचार पाउनबाट बञ्चित छन् । जिल्ला स्वास्थ्य कार्यालयका प्रमुख टिकाराम भण्डारीले उपल्लो मुस्ताङका स्वास्थ्यकर्मी जाडो बिदामा रहेको जानकारी दिए । उनले उपल्लो मुस्ताङमा स्थानीय फर्किसकेकाले अब छिट्टै स्वास्थ्यकर्मीलाई साविक स्थानमा खटाइने बताए । तर ,लोमान्थाङ हेल्थ पोस्टमा स्थानीय स्वास्थ्यकर्मी रहने गरेपनि उनी पनि बिदामा बसेको जनाइएको छ । पछिल्लो समय जिल्ला प्रशासन कार्यालयको पहलमा लोमान्थाङमा कोरोना हेल्थ डेस्क स्थापना गर्ने भनिए पनि स्थापना हुन सकेको छैन । प्रमुख जिल्ला अधिकारी वेदप्रकास अर्यालले कोरोना रोकथाम गर्न उपल्लो मुस्ताङको लोमान्थाङमा स्थानीय तह ,सेना ,प्रहरी र एक्याप लगायतको समन्वयमा हेल्थ डेस्क स्थापना राख्ने जनाए पनि त्यसले पूर्णता नपाएको स्थानीय बताउँछन् । तर जिल्लाको मुक्तिनाथ ,घासा र जोमसोम विमानस्थलमा भने कोरोना हेल्थ डेस्क स्थापना भइसेको छ ।"
मुक्तिनाथ र कागबेनी श्राद्धस्थलमा प्रवेश रोक,जोमसोम : विश्वभर माहामारीको रूपमा फैलिरहेको कोरोना भाइरस ( कोभिड१९ ) को सक्रमणलाई मध्यनजर गर्दै मुक्तिनाथ विकास समितिले सोमबारदेखि लागु हुने गरी मुस्ताङको मुक्तिनाथ मन्दिर र कागबेनी श्राद्ध स्थल प्रवेशमा रोक लगाएको छ । जिल्ला समन्वय समितिको कार्यालय जोमसोममा आईतबार बसेको मुक्तिनाथ विकास समितिको आकस्मिक बैठकले उक्त निर्णय गरेको हो । यसअघि कोरोना प्रकोपलाई मध्यनजर गर्दै उपप्रधानमन्त्री ईश्वर पोखरेलको संयोजकत्वमा गठित कोभिड१९ सक्रमण रोकथाम तथा नियन्त्रण उच्चस्तरीय समितिले गरेका निर्णयसमेतका आधारमा मुस्ताङको धार्मिक स्थलमा पर्यटक तथा तिर्थालु आवागमन नरोकिएकाले अर्को व्यवस्था सूचना जारी नभएसम्मका लागि मुक्तिनाथ दर्शन र कागबेनी श्राद्ध स्थल प्रवेशमा रोक लगाइएको मुक्तिनाथ विकास समितिले जनाएको छ । मुक्तिनाथ विकास समितिका अध्यक्ष एवं प्रजिअ वेदप्रकास अर्यालले कोरोना संक्रमण फैलिने सम्भावना बढेकाले आन्तरिक तथा बाह्य पर्यटक तथा तिर्थालुलाई धार्मिक केन्द्र प्रवेशमा रोक लगाएको बताए ।
कोरोना त्रास : रातारात भित्रिए नेपाली,"धनगढी : नेपाल भारत सीमा नाका बन्द हुने भनेपछि कैलालीको गौरीफन्टा नाकाबाट रातारात नेपालीहरु भित्रिएका छन् । कोरोना भाइरस फैलिन नदिन भारत सरकारले आइतबार बिहान ७ बजे देखि बेलुकी ९ बजेसम्म सीमानाका बन्द गरेको हो । शनिबार राति १२ बजेदेखि बिहान ७ बजेको तथ्यांक अनुसार गौरीफन्टा नाकाबाट २७ सय बढी व्यक्ति नेपाल भित्रिएका छन् । हेल्थ डेस्क इन्चार्ज दिनेश ठकुल्लाका अनुसार सीमा बन्द हुने डरले रातभर सीमा व्यस्त रह्यो । 'बाहिरबाट आउनेका चाप अत्याधिक भएपछि १२ बजे देखि बिहान ७ बजे व्यस्त भयो,' उनले भने,' अहिले भने कसैलाई पनि आवतजावत गर्न दिएको छैन ।' सीमा नाका बन्द भएपछि बाटोमा आइरहेका गाडी नाकामै थन्किएका छन् ।शनिबार हुलका हुल आएका नेपाली नाका बन्द भएपछि सुनसान भनेको छ । नजिकैको बजारमा सामान किन्नेलाई समेत जान दिएको छैन् । सीमामा सेना, प्रहरी, सशस्त्र प्रहरी र स्वास्थ्यकर्मी चेकजाँचमा खटिएका छन्। कोरोनाको संक्रमण फैलिन नदिने सीमामा नै हात धुने पानीको समेत व्यवस्था गरेको छ । सुदूरपश्चिमको महत्वपूर्ण विसु पर्व जनिक आइरहेका बेला रोजगारको सिलसिलामा भारत गएका यतिखेर फर्किने समय पनि भएकाले सीमानाकामा चाप बढेको हो । भारतबाट आउने व्यक्तिको संख्या धेरै भएपछि धनगढी बसपार्कमा पनि चाप बढेको छ । बसमा टिकट पनि सहजै पाउने अवस्था छैन । 'एक बजे राति धनगढी पुगेको हुँ,' भारतबाट आएका डोटी सिलगढी घर भएका मोहन विष्टले भने,'टिकट काउन्टरमा सोधपुछ गर्दा टिकट छैन भन्ने जवाफ आएपछि बाहिर बाट महँगोमा गाडी रिर्जभ गर्ने तयारी भएको छ ।' गाडी नभएपछि ५ सय लाग्ने टिकटको १४ सय रुपैयाँ तिर्न यात्रुहरु तयार भएका छन् । सरकारले चैत १० गते देखि लामो दूरीका यातायात बन्द हुने भनेपछि जनमानसमा झनै त्रास छ । 'काउन्टरमा टिकट छैन भनेपछि ५ सय लाग्ने डोटी सिलगढीको भाडा १४ सय तिर्नु पर्यो,' डोटी सिलगढीकै पूर्णबहादुर विष्टले भने, 'भोलिदेखि गाडी बन्द हुने भनेपछि महँगो भाडा तिरेर भए पनि घर पुग्नु छ ।' शनिबार नियमित रुटबाहेक थप गाडी पहाडमा पठाएपछि टिकटको समस्या भएको बस काउन्टरमा टिकट दिने मोती कान्त उपाध्यायाल बताए । सुदूरपश्चिम प्रदेशका पहाडी जिल्लामा जाने यात्रुहरुको चाप अत्याधिक भएपछि राजमार्ग जाम भएको प्रहरीले जानकारी दिएको छ । सीमा बन्द भएपछि सुनसान भनेको गोरीफण्टा नाका ।तस्बिर : कैलाश जोशी"
व्यापारव्यवसाय चैत २१ सम्म बन्द,"काठमाडौं : कोभिड : १९ को सङ्क्रमणलाई ध्यानमा राखेर नेपाल व्यापार संघले यही चैत २१ गतेसम्म व्यापार व्यवसाय बन्द गर्ने भएको छ । संघको आइतबार बिहान बसेको पदाधिकारी बैठकले कोरोना भाइरसको सङ्क्रमण नेपालमा फैलन सक्ने जनाउँदै सो दिनसम्म सम्पूर्ण बजार बन्द गर्ने निर्णय गरेको हो । संघका अध्यक्ष कुमार कार्कीले सरकारले अत्यावश्यकबाहेक सेवा बन्द गर्ने निर्णय गरेकाले संघले पनि बजार बन्द गर्ने निर्णय गरेको जानकारी दिए।'व्यापार संघमा आवद्ध व्यवसायीलाई अत्यावश्यक सामानबाहेक अरु सामग्री बिक्रीवितरण बन्द गर्ने निर्णय गरेका छौँ, उनले भने। अध्यक्ष कार्कीले अत्यावश्यक वस्तुको बिक्री वितरण पारदर्शी र प्रभावकारी बनाउनुपर्ने समेत बताए। बैठकले कोभिड१९ का कारण उद्योग, तथा व्यापार क्षेत्रसमेतमा ठूलो धक्का लागेकाले बैंक तथा वित्तीय क्षेत्रलाई व्याजदर र घरधनीलाई घरभाडामा विशेष सहुलियत दिन माग समेत गरेको छ । २०४७ मा स्थापित संघमा हाल झण्डै एक हजार व्यवसायी आबद्ध छन् । नागढुंगामा 'हेल्थ डेस्क' स्थापना कोभिड१९ को सङ्क्रमणलाई ध्यानमा राखेर काठमाडौं उपत्यका भित्रिने मुख्य प्रवेशद्वार नागढुङ्गामा सहायता कक्ष स्थापना गरिएको छ । चन्द्रागिरि नगरपालिकाको आयोजनामा स्थापना भएको उक्त स्वास्थ्य सहायता कक्ष आइतबार बिहान चन्द्रागिरि नगरपालिकाका प्रमुख घनश्याम गिरीले शुभारम्भ गरे। नागढुंगामा स्वास्थ्य सहायता कक्ष स्थापनासँगै काठमाडौं उपत्यका भित्रिने सवारी साधनका चालक, सहचालक तथा यात्रुको जाँचमा सहयोग पुग्ने भएको छ । नगरपालिकाका प्रमुख गिरीले कोरोना सङ्क्रमणको जोखिमलाई ध्यानमा राखेर उपत्यकाको प्रमुख नाका नागढुङ्गामा स्वास्थ्य सहायता कक्ष स्थापना गरिएको बताए।'सार्वजनिक बसमा एकैपटक धेरै यात्रु ओहोरदोहोर गर्ने भएकाले ज्वरोलगायतका विभिन्न रोग परीक्षणका लागि स्वास्थ्य सहायता कक्षमा सहयोग पुग्नेछ,' उनले भने। नगरपालिकाका प्रवक्ता हरिभक्त महर्जनले कक्ष स्थापनासँगै चार समूह बनाएर २४ सै घण्टा यात्रु, चालक र सहचालकको स्वास्थ्य परीक्षण गरिने बताए। नेपाल यातायात व्यवसायी राष्ट्रिय महासङ्घका महासचिव सरोज सिटौलाले कक्षको स्थापनासँगै काठमाडौँ भित्रिने तथा बाहिरिने यात्रुको स्वास्थ्य परीक्षणमा सहयोग पुग्ने बताए। चन्द्रागिरिले स्वास्थ्य सहायता कक्षमा बस्नका लागि १५ स्वास्थ्यकर्मीसमेत परिचालन गरिसकेको छ।"
"सिल्क एयरमा आएका सबै क्वारेन्टाइनमा , विमान अपरान्ह स्वदेश फर्किदै","काठमाडौं : नेपाल छिर्न प्रतिबन्ध लगाइएका मुलुकबाट यात्रु ल्याएको भन्दै विवादमा फसेको सिल्क एयरको जहाज आइतबार अपरान्ह २:३० बजे स्वदेश फर्किने भएको छ । विमान करिब ११८ जना यात्रु लिएर फर्किने तयारी गरेको नेपाल उड्डयन प्राधिकरणले जनाएको छ। सरकारले कोभेड १९ को प्रकोप नियन्त्रणका लागि अस्थायी समयका लागि प्रतिबन्द लगाइएका मुलुकबाट यात्रुसहित शनिबार नेपाल आएको सिल्क एयरको जहाजलाई नेपाल छिर्न दिने कि नदिने विवादमा तानिएको थियो । अन्तर्राष्ट्रिय विमानस्थलमा अवतरण गरेको ३ घण्टापछि मात्र विमानमा सवार सबै ८५ यात्रुलाई ओरालेको थियो। जहाजमा प्रतिबन्धित मुलुकसहित अन्य मुलुकबाट आएका नेपाली रहेको विमानस्थल अनुगमन शाखा प्रमुख सागर आचार्यले जानकारी दिए । उक्त विमानमा ३ जना यात्रु कोरोना संक्रमण मुलुकबाट आएको र उनीहरुलाई खरिपाटीस्थित क्वारेन्टाइनमा राखिएको छ। सरकारले नेपाल छिर्न प्रतिबन्ध लगाइएका तर ती देशमा अस्थायी रुपमा बसोबास गर्ने नेपाली नै भएको आचार्यले बताए । ३ जना मध्ये १ जना नेदरल्यान्डबाट र २ जना जापानबाट आएका हुन् । अन्य ८२ जनालाई भने १४ दिनसम्म होम क्वारेन्टाइनमा बस्न निर्देशन दिएको छ। ८२ जनामा एकजना अष्ट्रेलियन नागरिक पनि रहेका छन् । ती बाहेक माल्दिभ्स, इन्डोनेसिया, फिलीपिन्स र अमेरिकामा रहेका नेपाली भएको बताइएको छ । सिंगापुरको सिल्क एयरले सरकारको निर्णयविपरित काम गरेकाले अन्य कारवाही नभए सचेत रहन आग्रह गरिने प्राधिकरणका प्रवक्ता राजकुमार क्षेत्रीले बताए।"
तीन सय बालबालिका घर फर्काउँदै,"डोल्पा : डोल्पा जिल्लाको काईके गाँउपालिकाले तीन सय बालबालिका घर फर्काउन लागेको छ । गाँउपालिकाको करिब ३० लाख खर्चमा तीन सय बालबालिका घर परिवारसम्म ल्याउने भएको हो । काईके गाँउ कार्यपालिकाको चैत्र ९ गतेको आपतकालीन बैठकको निर्णयअनुसार काठमाण्डौ, पोखरा, नेपालगञ्ज, सुर्खेत लगायत देशका विभिन्न शहरमा रहेका तीन सय बालवालिकालाई गाँउपालिकाको खर्चबाट गाँउ फर्काउन लागेको गाँउपालिका अध्यक्ष अंगदकुमार रानाले जानकारी दिए । रानाका अनुसार कोरोना भाइरसले विश्व आक्रान्त भएको बेलामा स्थानीय आत्तिएपछि स्थानीय सरकारले आर्थिक सहयोग गरेर घरसम्म ल्याइदिन लागेको बताए । अध्ययन गर्न देशका विभिन्न शहरमा गएका बालबालिकाको उद्धारमा स्थानीय सरकारले जुनसुकै मुल्य चुकाउन तयार रहेको भन्दै विद्यालय बन्द भएपछि अलपत्र जस्तै परेका नागरिकलाई भाइरसबाट बचाउन स्थानीय सरकारको जिम्मेवारी रहेको गाँउपालिका अध्यक्ष रानाले ठोकुवा गरे । जहाजमा गाडीमा जसरी भए पनि गाँउपालिकासम्म ल्याउन यात्राका क्रममा पर्ने असहजतालाई सहज गराइदिन भन्दै गाँउ कार्यपालिकाले सबै निकायलाई पत्रचार गरेको प्रमुख प्रशासकीय अधिकृत सम्झना अधिकारीले जानकारी दिइन् । उनले भनिन्, 'धेरै बालबालिकाले यात्रा गर्नुपर्ने बाध्यता छ । यातायात ब्यवासायी प्रहरी प्रशासनसमेतले सहयोग गर्नुहुनेछ । बालबालिकालाई घरसम्म अभिभावकको जिम्मा लगाउन सबैको सहयोग हुने छ ।' अधिकारिका अनुसार गाँउपालिकामा तत्कालका लागि आवश्यक पर्ने औषधि डाक्टरसँग परामर्श गरी खरिद गर्न लागिएको र केही दिनमा गाँउगाँउमा पुगेर जनतलाई औषधिसहित माक्स, सेनिटाइजर र साबुन वितरण गरी कोरोनाबाट बच्न सचेत गराउने बताइन् । कोभिड१९ ले विश्व आक्रान्त भएको बेलामा नेपाल सरकारले गरेको सबै खाले निर्णयको स्वागत गर्दै स्थानीय सरकारको जिम्मेवारीसमेत पूरा गर्न जनताको स्वास्थ्यमा कुनै पनि कसुर बाँकी नराख्ने अध्यक्ष रानाले दाबी गरे । गाँउ कार्यपालिकाले स्वास्थ्य संस्थाका सबै कर्मचारी सेवा क्षेत्रमा तैनाथ रहन निर्देशन दिएको र कार्यालय बन्द नगरिने तर काम भने अत्यावश्यकबाहेक बन्द गरिएको प्रमुख प्रशासकीय अधिकृत सम्झना अधिकारीले जानकारी दिइन् । चिनसँग सीमा जोडिएको जिल्ला डोल्पा भएकोले निकै जोखिम भएको सचेतनाको लागि हरेक नागरिकले सहयोग गर्न गाँउपालिकाले नागरिकलाई आग्रह गरेको छ ।"
तिनपाटनका दुईस्थानमा हेल्पडेक्स,"सिन्धुली : सिन्धुलीको तिनपाटनमा दुईवटा हेल्प डेक्स स्थापना गरिएको छ । कोरोना भाइरसको संभावित संक्रमणबाट जोगिन हेल्प डेक्सको स्थापना गरिएको हो । लाम्पन्टार बहुमुखी क्याम्पसमा र चकमके बजारमा हेल्प डेस्क स्थापना गरेको हो ।गाउँपालिका भित्र कोरोनाको संक्रमण भित्रन नदिनका लागि गाउँपालिकामा प्रवेश गर्नेहरुको स्वास्थ्य परीक्षणका लागि दुईवटा हेल्प डेक्स स्थापना गरिएको उक्त गाउँपालिकाका अध्यक्ष कर्णबहादुर थापाले जानकारी दिए । 'गाउँपालिकाले हेल्प डेस्क स्थापना गरी सर्वसाधरणमा सचेत गाराउने काम गरेको छ । यहाँ आउने सबैको स्वास्थ्य परीक्षण तथा ज्वरो जाँच गर्ने व्यवस्था मिलाइएको छ,'थापाले भने । गाउँपलिकाअन्तर्गतका सबै स्वास्थ्य संस्थामा कार्यरत कर्मचारीलाई अत्यावश्यक बाहेक अवस्थाबाहेक बिदामा नबस्न पनि निर्देशन दिइएको उनले बताए। गाउँपालिकाले चकमके बजारमा शुक्रबार लाग्दै आएको हाटलाई पनि चैत्र मसान्तसम्मका लागि बन्द गर्ने निर्णय गरेको छ । उता बजारमा मास्कको अभाव हुन नदिन स्थानीय स्तरमै मास्क उत्पादन गर्ने चकमके उधोग बाणिज्य संघका अध्यक्ष मुकुन्द तिमल्सिनाले बताए।"
बजारमा झन् बढ्यो चहलपहल,"इटहरी : कोरोनाको त्रासका कारण सरकारले भीडभाड नगर्न अनुरोध गरेको छ। तर बजारमा भने भीड झन् बढेको छ। पूर्वी नेपालका बजारमा उपभोक्ताको चहलपहल बाक्लिएको हो। अत्यावश्यक सामग्री किन्न उपभोक्ताको भीड बढेको हो। विश्वका विभिन्न देशमा सहर नै लकडाउन हुने र बाहिर ननिस्कने क्रम बढेपछि त्यस्तै लकडाउन सुरु हुने डरले उपभोक्ताको भीड पसलमा लागेको हो। नाका पनि बन्द भन्दैछन्, बाहिर पनि ननिस्कनु भन्दैछन्, इटहरी ४ की मीना थापाले भनिन्, भोलिको दिन के हो के हो ? , त्यसैले सामान किनेर राख्न खोजेको। बजारमा खाद्यान्न र अत्यावश्यक वस्तुको किनबेच बढेको छ। पूर्वका डिपार्टमेन्ट स्टोर, सपिङ मलमा सामान किन्नेको भीड थियो। दैनिक उपभोग्य सामानमा मानिसको भीड जम्मा भएको हो। कोरोनाबाट जोगिन भीडभाडमा नजान र सावधानी अपनाउन सरकारले अनुरोध गरे पनि बजारमा मानिसको चहलपहल झन् बढेको हो। स्टक राख्ने गरी खरिद गर्दा उपभोक्ताको भीड मात्र बढेको छैन, उपभोग्य सामग्रीको अभाव पनि देखिएको छ। बजारमा नुन, ग्याँसको अभाव सुरु भएको छ, इटहरीका दिवस निरौलाले भाउसमेत महँगिएको बताउँदै भने, सामान नभएरभन्दा पनि धेरै स्टक राख्न थालेकाले नपाइएको जस्तो लाग्छ। अघिपछि बन्द र नाकाबन्दीमा हुने अभावभन्दा यो पटक फरक अनुभव भएको स्थानीयको भनाइ छ। बन्द र नाकाबन्दीमा क्षणभरका लागि भए पनि बजार खुल्दा उपभोक्ताको भीड लाग्थ्यो। यहाँ त भीडभाडमा पनि जान नसकिने अवस्था आउन सक्छ, विराटनगरबाट आएका शरद भट्टराईले भने, त्यसैले बेलैमा किनेर स्टक राख्नुपरेको हो। यता व्यवसायी भने खाद्यान्न आपूर्तिमा संघले नै ध्यान दिएको बताउँछन्। वस्तुगत व्यवसायी संघ इटहरीका अध्यक्ष कमल पौडेलका अनुसार आपूर्तिलाई सहज बनाउन आफूहरूले व्यवसायीलाई अनुरोध गरिएको छ। कालाबजारी नहोस् र सहज आपूर्तिका लागि हामीले विगत झैं यसपटक पनि ध्यान दिएका छौं, उनले भने। कोरोनाको त्रासका कारण शैक्षिक संस्था बन्द गरिएका छन् भने कार्यक्रम र जमघट भने ठप्प बनेको छ।"
काठमाडौंका सपिङ मल बन्द,"काठमाडौं : राजधानीका अधिकांश ठूला व्यापारिक प्रतिष्ठान बन्द भएका छन् । सपिङ मलको नाममा सञ्चालनमा रहेका व्यापारिक प्रतिष्ठान आइतबारदेखि बन्द भएका हुन् । सरकारले अत्यावश्यक वस्तुबाहेक अन्य क्षेत्र बन्द गर्ने घोषणासँगै यस्ता व्यापारिक प्रतिष्ठान बन्द भएका हुन् । राजधानीको न्युरोडस्थित विशाल बजार, पिपुल्स प्लाजा, काठमाडौं मल, रञ्जना ट्रेड सेन्टर, सिभिल मललगायतका व्यापारिक प्रतिष्ठान बन्द भएका छन् । सिभिल मल व्यवसायी संघका अध्यक्ष रत्न घिमिरेकाअनुसार अधिकांश यस्ता व्यापारिक प्रतिष्ठानको कामदारसमेत त्रासका कारण बिदामा घर गइसकेका र यस्ता व्यापारिक प्रतिष्ठानबाट अत्यावश्यक बस्तु बिक्री नहुने भएपछि बन्द गरिएको हो। 'अत्यावश्यक वस्तुभन्दा लुगाफाटो, जुक्ता, ब्यागलगायतका वस्तु बिक्री हुने र अहिलेको समयमा यस्ता वस्तु खरिद गर्ने उपभोक्ता समेत नआउने भएकाले बन्द गर्ने निर्णय गरेका हौं,' घिमिरेले भने । नेपाल राष्ट्रिय व्यवसायी महासंघका अध्यक्ष नरेश कटुवालकाअनुसार महाबौद्ध, कोटेश्वर, भृकुटीमण्डप, रत्नपार्क, न्युरोड, असनलगायतका स्थानमा रहेका होलसेल पसलसमेत बन्द भएको छ । केही पसल सोमबारदेखि पूर्णरुपमा अवस्था समान्य नहुँदासम्म बन्द हुने बताइएको छ । बाणिज्य, आपूर्ति तथा उपभोक्ता संरक्षण विभागका अधिकृत दिपक पोखरेलकाअनुसार अत्यावश्यक पसल बन्द नगर्ने सरकारको नीति छ । अत्यावश्यकबाहेक अन्य बन्द हुँदा कुनै समस्या नहुने उनले बताए।"
सरकारी कोटामा पढेकाले कोरोना संक्रमितको उपचारले गर्नुपर्ने,"काठमाडौं : सरकारी कोटामा पढेका चिकित्सकले कोरोना भाइरस संक्रमितको उपचारमा खटिनुपर्ने भएको छ।कोरोना भाइरस नियन्त्रणलाई थप प्रभावरी बनाउन स्वास्थ्यमन्त्री भानुभक्त ढकालले सरकारी छात्रवृत्तिमा पढेका चिकित्सकलाई संक्रमितको उपचारमा खटाउने निर्णय गरेका हुन्। सोबारे स्वास्थ्य तथा जनसंख्या मन्त्रालयले सातवटै प्रदेश सरकारलाई पत्रमार्फत जानकारी गराएको छ। स्वास्थ्य मन्त्रालयले मुख्यमन्त्रीलाई पत्र पठाउँदै सरकारी छात्रवृत्तिमा एमबीबीएस र एमडीएमएस अध्ययन गरेका चिकित्सकलाई आवश्यकताअनुसार परिचालन गर्न आग्रह गरेको छ। त्यस्तै, प्रदेशअन्तर्गत संचालनमा रहेका मेडिकल कलेजमा छात्रवृत्तिमा एमबीबीएस अध्ययनरत विद्यार्थीलाई पनि सम्बन्धित मेडिकल कलेजसँग आवश्यक समन्वय गरी कोरोना भाइरस रोकथाम तथा नियन्त्रण कार्यमा सहयोगीको रुपमा परिचालन गरिने पत्रमा उल्लेख छ।"
"भारतीय 'जनता कर्फ्यू'को असर वीरगन्जमा, रक्सौल नाका ठप्प","वीरगन्ज : भारतमा कोरोना भाइरसको संक्रमणबाट जोगिन त्यहाँको सरकारले आइतबार आह्वान गरेको जनता कर्फ्यूको प्रत्यक्ष असर वीरगन्ज नाकामा परेको छ । कोरोना भाइरस फैलिन नदिन भन्दै भारत सरकारले आइतबार आफ्नो देशमा जनता कर्फ्यू लगाएर रक्सौल वीरगन्ज नाका पनि पूर्ण रुपमा बन्द हुँदा त्यसको प्रत्यक्ष असर वीरगन्ज नाकामा पनि परेको हो । भारतमा तीब्र गतिमा बढ्दै गइरहेको कोरोनाको संक्रमणसँग जुध्ने भन्दै भारतका प्रधानमन्त्री नरेन्द्र मोदीको आह्वानमा आइतबार भारतमा जनता कर्फ्यू लगाइएको हो । आइतबार बिहान ७ देखि राती ९ बजेसम्म घर बाहिर ननिस्कन त्यहाँको सरकारले जनतामा अपिल गरेको छ । योसँगै भारतले नेपालसँग जोडिएका नाका पनि बन्द गरेका कारण त्यसको प्रत्यक्ष असर नेपालको मुख्य नाका वीरगन्जमा पनि परेको हो। जनता कर्फ्यूमा भारतले नाका बन्द गरेका कारण रक्सौल वीररगन्ज नाका आइतबार बिहानैदेखि ठप्प छ । वीरगन्जबाट भारतको रक्सौल जाने पैदल यात्री र सवारीसाधानलाई भारतीय सुरक्षाकर्मीले दशगजा क्षेत्रमा रहेको मितेरीपुलबाटै फर्काइ दिने गरेका छन् । रक्सौलबाट फाट्टफुट्ट संख्यामा नेपालतर्फ आउने खोज्ने भारतीयलाई पनि भारतीय सुरक्षाकर्मीले मितेरीपुलमै रोकीरहेका छन् । जसका कारण दिनहुँ १० हजार भन्दा बढी मानिस र करिब २ हजार भन्दा बढी सवारीसाधन आउजाउ हुने वीरगन्ज नाका बिहान ५ बजे देखि नै सुनसान भएको हो । आइतबार बिहानैदेखि रक्सौल वीरगन्ज नाकाहुँदै भारतबाट एउटा पनि मालवाहक सवारीसाधन नेपाल नभित्रिएको वीरगन्ज भन्सारमा खटिएका सशस्त्र प्रहरी नायव उपरीक्षक अमर खत्रीले बताए । नाका बिहानदेखि सुनसान छ, उताबाट आइतबार एउटा पनि मालवाहक वा अरु कुनै सवारी यता आएकै छैन,' खत्रीले भने ,यतबाट जानेलाई पनि मितेरी पुलमै रोकेर भारतीय सुरक्षकर्मीले फिर्ता पठाइरहेका छन् । वीरगन्ज भन्सार कार्यालयका सूचना अधिकारी विमल साहले पनि आइतबार बिहानदेखि रक्सौल तर्फबाट वीरगन्ज भन्सार नाका हुँदै कुनै पनि मालवाहक गाडी नभित्रिएको जानकारी दिए । नाका ठप्प भएपछि कोरोना भाइरसको संक्रमण लक्षित गरी वीरगन्ज नाकामा स्थापना गरिएको हेल्थ डेस्कमा पनि अरु दिनको जस्तो चाप छैन । रक्सौलको मुख्य नाका बन्द रहेका कारण छेउछाउको अन्य बाटो भएर पैदल र साइकलमा आउनेलाइ हेल्थ डेस्कका स्वास्थ्यकर्मी र सुरक्षाकर्मीले तापक्रम नापेर वीरगन्ज प्रवेश गर्न दिएका छन् । आइतबार बिहान ५ देखि १० बजे सम्म ५ सय ३१ जना मात्रै भारतबाट नेपाल प्रवेश गरेको हेल्थ डेस्कमा खटिएका स्वास्थ्यकर्मी सैनुल्लाह हवारीले जानकारी दिए । जबकी यो भन्दा पहिले हरेक दिन बिहान ५ देखि १० बजे सम्ममा औसतमा ३ देखि ४ हजार प्रवेश गर्दै आएको हवारीले बताए । 'नाका नै ठप्प छ, हवारीले भने, 'फाट्ट फुट्ट एक दुईजना पैदल र साइकलमा आइरहेका छन्। उनीहरुलाई तापक्रम स्क्रयानिङ गरेर मात्रै छिर्न दिइरहेका छौं । आइतबार वीरगन्जबाट रक्सौल जाँदै गरेकालाई मितेरीपुलमा रोकेर फर्काउँदै भारतीय सुरक्षाकर्मी ।तस्बिर : क्रान्ति शाह वीरगन्ज"
सीमामा नाममात्रका हेल्थ डेस्क,"कपिलवस्तु : कपिलवस्तुका सीमा क्षेत्रमा राखिएका हेल्थ डेस्कमा उपकरणबिनै स्वास्थ्यकर्मी खटिँदा परीक्षण प्रभावकारी छैन भने स्वास्थ्यकर्मी पनि संक्रमणको अत्यधिक जोखिममा छन्। कृष्णनगर, मर्यादपुर र चाकरचौडा सीमानाकामा हेल्थ डेस्क राखिएको छ। यी डेस्कमा ज्वरो जाँच्ने थर्मल गन, ग्लोब्स, मास्क, सेनेटाइजरलगायत कुनै पनि सामग्री छैनन्। तौलिहवास्थित महेन्द्र आधारभूत विद्यालयको क्वारेन्टाइनमा कोरोनाको लक्षण देखिएका २ शंकास्पदलाई १४ दिनका लागि राखिएको कपिलवस्तु अस्पतालका प्रमुख डा किशोर बन्जाडेले बताए। कोरोना संक्रमण हुन नदिन जिल्ला प्रशासन कार्यालयको अगुवाइमा कपिलवस्तु अस्पतालमा ४ बेडसहितको आइसोलेसन कक्ष तयार पारिएको छ। आइतबारदेखि भारतीय सवारीसाधनलाई नजिकको बजारसम्म जान दिने सुविधा अर्को आदेश नहुन्जेल रोक लगाइएको प्रमुख भन्सार अधिकृत तीर्थराज पासवानले बताए। परीक्षणका आवश्यक स्वास्थ्य सामग्री नहुँदा आफूहरू नै उच्च जोखिममा परेको चाकरचौडाको हेल्थ डेस्कमा खटिएका मायादेवी गाउँपालिका, बलुहवा स्वास्थ्य चौकीका अहेब सागर थारुले बताए। कोरोनाको सबैभन्दा बढी जोखिम हेल्थ डेस्कमा खटिएका कर्मचारीमा रहेको मायादेवी गाउँपालिकाकी सिनियर अहेब माला झाले बताइन्। आवश्यक स्वास्थ्य सामग्री नदिने अनि हेल्थ डेस्कको नाममा कर्मचारीलाई जोखिममा राखिएको छ, उनले भनिन्, कोरोना भाइरस सर्छ कि भन्ने त्रासमा रहेर स्वास्थ्यकर्मीले कसरी काम गर्न सक्छन् ? दिनहुँ भारतका विभिन्न सहरबाट आउने सर्वसाधारणको सघन स्वास्थ्य परीक्षण हुन सकेको छैन। सीमामा राखिएका डेस्क साँझ ६ बजेपछि बन्द हुन्छन्। त्यसपछि भित्रने सर्वसाधारणको कुनै जाँच हुँदैन। यसबाट कोरोना संक्रमण फैलन सक्ने त्रास जिल्लावासीमा छ। नाकाबाट हुलका हुल हेटौंडामा सय आइसोलेटेड बेड बनेपा र धुलिखेलमा आइसोलेसन कक्ष पुर्खौली थलो फर्कने बढे नेपाल टेक्दा राहत महसुस बजारमा झन् बढ्यो चहलपहल कोरोना त्रास : रातारात भित्रिए नेपाली भाइरस परीक्षण मेसिन : पाँच वर्षदेखि प्रयोगविहीन लोमान्थाङमा छैनन् स्वास्थ्यकर्मी तिनपाटनका दुईस्थानमा हेल्पडेक्स"
कोरोना प्रभाव : फेवातालमा डुंगा बन्द,"पोखरा : कोरोना भाइरसका कारण पोखराको प्रसिद्ध फेवातालमा आइतवारदेखि डुंगा चल्न छाडेका छन् । फेवा डुंगा ब्यवसायी समितिको आइतबार बिहान बसेको बैठकले कोरोना भाइरसको जोखिमलाई हेरेर फेवातालमा डुंगा चलाउन रोक्ने निर्णय गरेको हो । कोरोना भाइरसको सक्रमण हुन सक्ने अवस्थालाई मध्यनजर गर्दै सरकारले २५ जना भन्दा धेरै भेला नहुन र सतकर्ता अपनाउन अनुरोध गरिरहेको अवस्थामा समितिको बैठकले आइतवारदेखि डुंगा सञ्चालन नगर्ने निर्णय गरेको फेवा डुंगा व्यवसायी समितिका अध्यक्ष बुद्धिबहादुर नेपालीले जानकारी दिए । कोरोनाको प्रभाव र अवस्था हेरेर पछि डुंगा सञ्चालन गर्ने गरी अनिश्चिकालका लागि डुंगा सञ्चालनमा रोक लगाइएको उनले बताए । फेवातालको ८ डुंगा घाटमा कुल ७ सय डुंगा रहेको समितिका सहसचिव रुद्ध भुजेलले जानकारी दिए । सबैभन्दा धेरै फेवातालको बिचमा रहेको तालबाराही मन्दिर जाने बाराही घाटमा ३ सय ५६ डुंगा छन् । शनिबार भारतीय र आन्तरिक पर्यटक डुंगा सयर गर्न धेरै आएकोले पनि कोरोना जोखिम हुन सक्ने भएकोले यो निर्णयमा पुगेएको भुजेलले सुनाए । ब्यवसाय नै ठुलो कुरो होइन । ज्यान रहे ब्यवसाय त हुँदै गर्ने भएकोले विश्वभर फैलिएको कोरोनाबाट पहिले ज्यान जोगाउनु पर्ने अवस्था आएकोले यस्तो निर्णय गर्नु परेको समितिका अध्यक्ष नेपालीले बताए । यसरी फेवातालमा डुंगा नै चलाउन रोक्नु पर्ने अवस्था पहिलोपटक आएको पनि उनले बताए । फेवातालमा ६ सय जनाले दैनिक डुंगा चलाएर जीवन निवार्हा गर्ने गरेको अध्यक्ष नेपालीले बताए । सिजनमा बाराही घाटका सबै ३ सय ५६ डुंगाले पालो पाउने र अफसिजन असार साउनमा भने पर्यटक कम आउने भएकोले रोल ढिलो आउने पनि उनले जानकारी दिए । कोरोना भाइरसका कारण ब्यस्त रहने पोखराको लेकसाइड क्षेत्र, अन्नपूर्ण पदयात्रा क्षेत्र, प्याराग्लाइडिङ गर्ने पर्यटकले रंगीने पोखराको सराङ्कोटको आकाश सुनसान देखिएको छ । बिहानै उठ्ने बित्तिकै सूर्योदयको अवलोकन गर्न र सुनौलो हिमाल हेर्न पुग्ने सराङ्कोट पनि अहिले बिहान सुनसान हुन थालेको छ ।"
ताप्लेजुङको साँघु बजारमा आगलागी,"ताप्लेजुङ : ताप्लेजुङको मैवाखोला गाउँपालिकाको केन्द्र साँघु बजारमा आगलागी भएको छ । आइतबार दिउँसो स्थानीय मानबहादुर प्रसाईंको घरबाट आगलागी सुरु भएको हो । प्रसाईंको घर पूर्ण रुपमा जलेको छ।नजिकै रहेको राम शेर्पाको घर पनि आशिंक जलेको स्थानीय चिरिञ्जिवी चोङवाङले बताए । आगलागी पूर्ण नियन्त्रणमा आइनसकेको छैन । प्रसाईंको घरको चौथो तलाबाट आगलागी सुरु भएको हो । उक्त तला गाउँपालिकाले भाडामा लिएको थियो । चोङवाङले भने, 'त्यहाँ गाउँपालिका उपाध्यक्ष कौसिला थत्लुङको क्वाटर थियो, कृषी शाखाका कर्मचारी, वडा नं ३ का सचिव र नारायणी माविका शिक्षक पनि त्यहिँ बस्थे । भूँइतलामा किराना, भाडा पसल, औषधि पसल र टेलर्स समेत थियो । ती सबै जलेर नस्ट भएका छन्।' स्थानीय, नेपाल प्रहरी, जनप्रतिनिधि र कर्मचारी मिलेर आगलागी नियन्त्रणको प्रयास भइरहेको अर्का स्थानीय कमल विष्टले बताए । क्षतिको विवरण आउन बाँकी छ ।"
बन्दको हल्लाले नुन र चामल लिनेको भिड,मुगु : सरकारले आइतबारदेखि अति आवश्यकबाहेक लामो दूरीका सवारीसाधन बन्द गर्र्ने निर्णय गरेपछि मुगुमा नुन र चालम किन्नेको भिड लागेको छ। कोराना (कोभिड१९) भाइरस संक्रमण नफैलियोस भनेर सरकारले निर्णय गरेपछि नुन र चालमको जोहो गर्न खाद्य संस्थान र साल्ट ट्रेडिङमा सर्वसाधारणको भिड लागेको हो। सरकारले आइतबारदेखि चैत्र २१ गतेसम्म अति आवश्यकबाहेक सबै क्षेत्र बन्द गर्ने निर्णय गरेपछि सर्वसाधारणको भिड लागेको हो। गाउँगाउँबाट सर्वसाधारण सानासाना बालबालिका बोकेर खाद्यन्न जोहो गर्न सहर आइपुगेका छन्। छाँयानाथ रारा नगरपालिका५ कि करिष्मा भामले आइतबार एक घण्टा लाइन बसेर ३० केजी चामल लिएकी छन्। सोही नगरपालिका१३ का प्रेम रावतले समेत एक घण्टा लाइन बसेपछिमात्र खाद्यन्न पाएको बताए। बजारको मूल्य भन्दा १ सय ५० रुपैयाँ कम पर्ने भएकाले खाद्यमा सर्वसाधारणको भिड लागेको हो। खाद्यले ३० किलोको एक बोरा मात्र चामल दिएपछि ठूलो परिवार हुनेलाई समस्या भएको छाँयानाथ रारा नगरपालिका ११ का बिर्ख बुढाले गुनासो गरे। खाद्य संस्थान मुगु शाखाममा अहिले २६ क्विन्टल चामल मौज्जाद रहेको छ। सोरु गाँउपालिकाको सोरुकोट डिपोमा ३ सय क्विन्टलमा मौज्जाद रहेको छ।
"कैलालीमा विस्फोट, एकजनाको मृत्यु",धनगढी : कैलालीको गोदावरी नगरपालिका ४ मा विस्फोटक पदार्थ पड्किदा एकजनाको मृत्यु भएको छ । जिल्ला प्रहरी कार्यालय कैलालीका प्रहरी नायव उपरीक्षक दक्षकुमार बस्नेतका अनुसार गोदावरी नगरपालिका फुलबस्तीमा भएको विस्फोटमा स्थानीय नरबहादुर विकको मृत्यु भएको हो । विकले घर नजिकै भेटेको फलाम जस्तो वस्तुलाई चलाउन खोज्दा पड्किएर मृत्यु भएको हो । घटनाको थप अनुसन्धान भइरहेको प्रहरीले जनाएको छ।
फुटपाथका तरकारी पसले र रिक्सा चालकलाई निशुल्क मास्क र सेनिटाइजर,"वीरगन्ज : बजारमा व्यपारीले मास्क र सेनिटाइजरको कालोबजारी गर्न कृत्रिम अभाव सृजना गरेको गुनासो आएपछि प्रतिनिधिसभा सदस्य प्रदीप यादवले आइतबार वीरगन्जमा निशुल्क सर्जिकल मास्क र सेनिटाइजर वितरण गरेका छन् । पर्सा क्षेत्र नम्बर १ का सांसद यादवले सडकपेटी र तरकारी बजारका खुद्रा व्यपारी र रिक्सा चालकलाई २ हजार थान सर्जिकल मास्क र ५ सय बोतल सेनिटाइजर बाडेका हुन् । वीरगन्ज माइस्थानको गहवामाई मन्दिरदेखि मिनाबजारसम्मको सडकपेटीमा तरकारी फलफुल पसल थापेका खुद्रा व्यपारी र रिक्सा चालकलाई सांसद यादवले मास्क र सेनिटाइजर वितरण गरेका हुन् । 'अहिले बजारमा मास्क र सेनिटाइजर दुवैको चरम अभाव भएकाले सर्वसाधरण जनताले पाउन सकेका छैनन् , त्यसमा पनि सागसब्ज तरकारी बेचेर रोजीरोटी चलाउने गरिब र रिक्सा चलाउनेसँग त त्यति पैसा पनि हुँदैन', उनले भने, विपन्न र गरिबहरू पनि कोरोनाबाट बचुन् भनेर एकएक थान मास्क र सेनिटाइजर बाडेको हुँ।' माक्स र सेनिटाइजर वितरण गर्ने क्रममा सांसद यादवसँगै जिल्ला समन्वय समिति पर्साका संयोजक नेक महमद अंसारी, प्रदेश सांसद जन्नत अंसारी, समाजवादी पार्टीका जिल्ला सचिव तबरेज अहमद, नगर अध्यक्ष ईश्वर यादवको पनि सहभागिता थियो । यस्तै जिपी कोइरला फाउण्डेशनले पनि आइतबार वीरगन्जमा सर्वसाधरण र सवारी चालकलाई निशुल्क मास्क वितरण गरेको छ । वीरगन्जको आदर्शनगरदेखि घण्टाघर चोकसम्मको मुख्य सडकमा बिहान फाण्डेशनका पदाधिकारी र सदस्यले मास्क वितरण गर्नुका साथै पैदल यात्री र सवारी चालकलाई सेनिटाइजरले हात धुने तरिका पनि सिकाएका थिए ।"
ट्याक्टर पल्टिएर १ जनाको मृत्यु,मलंगवा : सर्लाहीको चक्रघट्टा गाउँपालिका ८ औरहीमा ट्याक्टरले किचिएर एक युवकको मृत्यु भएको छ । सोही गाउँका परमेश्वर राउतका ३० वर्षीय छोरा शिवजी राउतको मृत्यु भएको जिल्ला प्रहरी कार्यालय सर्लाहीले जनाएको छ। ज१त १६९१ नम्बरको ट्याक्टर वडा नं ७ सगरदिनाबाट माटो झारेर औरहीतर्फ आउँदै थियो । बाटोमा ट्याक्टर पल्टिँदा ट्याक्टरमा सवार राउतको मृत्यु भएको हो । उनी ट्याक्टरमा माटो लोड गर्ने काम गर्थे । बागमती सिंचाइ आयोजनाको नहरको बाटोमा ट्याक्टर पल्टिँदा किचिएर घटना स्थलमै उनको मृत्यु भएको जिल्ला प्रहरी कार्यालय सर्लाहीका प्रहरी नायव उपरीक्षक मदन कुवँरले जानकारी दिए । ट्याक्टर राउत आफैँले चलाएका थिए कि चालक अर्कै थियो त्यो खुल्न नसकेको नायव उपरीक्षक कुवँरले बताए । घटनाबारे अनुसन्धान भइरहेको उनले जानकारी दिए ।
कोरोना संक्रमण प्रभाव : भिसा जारी प्रक्रिया स्थगित,"काठमाडौं : अध्यागमन विभागले आइबारबाट सबै प्रकारका प्रवेशाज्ञा (भिसा) जारी गर्ने प्रक्रिया स्थगित गरेको छ। विभागले कोरोना भाइरसको रोकथाम र नियन्त्रणका लागि सबै प्रकारका भिसा जारी र नविकरण गर्ने प्रक्रिया स्थगित गरेको हो। कोरोना भाइरसको संक्रमणको जोखिमलाई मध्यनजर गर्दै अध्यागमन विभागले विदेशी नागरिकका लागि जारी गर्दै आएको भिसा चैत्र २१ गते सम्मका लागि स्थगित गरेको छ। विभागले आइतबारबाट कुनै पनि प्रकारका भिसा जारी गरेन। भिसा नविकरण समेत नगर्ने जनाएको छ। विभागले आफ्नो कार्यालय प्रवेश गर्ने मुल गेटमा सूचना टाँस गरेर भिसा प्रदान गर्ने प्रक्रिया स्थगित गरेको जनाएको छ। उसले आफ्नो वेवसाइट मार्फत समेत भिसा जारी गर्ने प्रक्रिया स्थगन गरिएको जानकारी गराएको छ। नेपालस्थित अमेरिकी दूतावासले समेत भिसा जारी गर्ने प्रक्रिया स्थगित गरिसकेको छ। विश्वव्यापी महामारीका रुपमा फैलिएको कोरोना भाइरसको संभावित जोखिम र त्यसबाट उत्पन्न हुन सक्ने प्रभावलाई नियन्त्रण गर्न नेपाल सरकारले आइतबारदेखि चैत्र २१ गतेसम्म अत्यावश्यक बाहेक सबै सेवाहरु बन्द गर्ने निर्णय गरेको थियो। सरकारको सोही निर्णयलाई आधार मान्दै अध्यागमन विभागले आइतवारबाट सबै प्रकारका भिसा जारी गर्ने प्रक्रिया स्थगित गरेको हो। सेवा प्रवाह बन्द भएका बेला भिसाको अवधि समाप्त भएमा सेवा सुचारु भए पछि नियम अनुसार भिसा नियमित गरिने अध्यागमन विभागले जनाएको छ। आइतबार भिसा सम्बन्धी काम लिएर अध्यागमन विभाग पुगेका विदेशीहरु सेवा वन्द भएको सुचना पढेर फर्किएका छन। भिसा नविकरण गर्न दिनहुँ सयौं विदेशीहरु अध्यागमन विभाग पुग्ने गरेका थिए। अध्यागमन विभागले पर्यटक, ध्ययन, वैवाहिक, नातेदार, व्यापार लगायतका भिसा जारी गर्दै आएको छ। विभागले उपत्यका बाहिरका अध्यागमन नाकाहरुबाट भिसा जारी गर्ने प्रक्रिया यस अघि नै स्थगित गरेको थियो। सरकारले कोरोना भाइरसको रोकथाम र नियन्त्रणका लागि गत साता युरोपेली मुलुक, पश्चिम एसियाली मुलुकलगायत खाडी क्षेत्रका मुलुकहरु, इरान, टर्की, मलेसिया, दक्षिण कोरिया, जापानका नागरिक र ती मुलुकमा रहेका नेपालीलाई नेपाल प्रवेशमा प्रतिबन्ध लगाएको थियो। सरकारले विदेशमा रहेका नेपालीलाई जे जस्तो अवस्थामा रहेपनि त्यही अवस्थामा सुरक्षित रहन आग्रह गर्दै आएको छ। चीनको वुहानबाट सुरु भएको कोरोना भााइरसको संक्रमण अनियन्त्रित रुपमा विश्वव्यापी फैलिरहेको छ। विश्व स्वास्थ्य संगठनले चीनबाट सुरु भएको कोरोना भाइरसको संक्रमण दक्षिण एसियाली मुलुकमा फैलनसक्ने चेतावनी दिएपछि पूर्वसावधानी अपनाउँदै सरकारले अत्यावश्यक बाहेकका सवै सेवा वन्द गर्ने निर्णय गरेको हो।"
नेपाल टेक्दा राहत महसुस,"भैरहवा : भारतमा रहेका नेपाली स्वदेश धमाधम फर्किइरहेका छन्। घर फर्किनेमा विद्यार्थी संख्या बढी देखिन्छ। भारतीय सेनामा कार्यरत नेपाली पनि बिदा लिएर फर्किएको भेटिएको छ। भारत आउने नेपालीको संख्यामा कमी आए पनि भारतमा रहेका नेपाली फर्किने क्रम बढ्दो देखिएको उत्तर प्रदेश राज्य परिवाहनका कर्मचारी हरिनाथ चौधरीले बताए। बेलहिया नाकामा भेटिएका बुटवलका प्रीतम घिमिरेले कोरोना संक्रमण फैलिएपछि साथीहरूसहित घर फर्किएको बताए। उनी भारतको चेन्नईको भेलटेक इन्जिनियरिङ कलेजमा अध्ययन गर्छन्। उक्त कलेजमा १ सय ५० जना नेपाली विद्यार्थी रहेको उनले सुनाए। उनीहरू सबै जना घर फर्किंदै छन्। नवलपरासीका प्रज्वल ज्ञवाली पनि सोही कलेजमा अध्ययन गर्छन्। कलेज बन्द भएपछि होस्टलमा बस्ने वातावरण पनि नभएकाले फर्किएको उनले सुनाए। यहाँ आउँदा राहत महसुस भएको उनको भनाइ छ। चेन्नईमै अध्ययनरत रूपन्देही रामापुर कोलोनीका मनीष घिमिरेले भारतमा कोरोना सन्त्रासका कारण हतारमै घर फिर्ता आएको बताए। हरियाणामा होटलमा कुकको काम गर्ने प्युठानका कुलबहादुर थापाले भारतमा बस्न असुरक्षित भएकाले छुट्टी लिएर घर फर्किन लागेको बताए। दिल्लीमा संक्रमित बढेका बढ्यै छन्। दिल्लीसँगै जोडिएको हरियाणामा पनि संक्रमितहरू छन्, उनले भने, बजार जुनसुकै बेला बन्द हुने अवस्था छ। त्यसैले त्यहाँ बसे संक्रमित हुने सम्भावना बढी भएपछि घर फर्किएको हुँ।"
कविता दिवसमा कोरोना,"विश्वभरि कोरोनाको कहर छ मरिन्छ कि भन्ने सबैलाई डर छ। यसको कुनै औषधि छैन भन्छनअब त आफ्नै भाग्यको भर छ। लमही नपा४, भैस्कोर्मा, दाङदेउखुरीका गोविन्द चौधरीको मुक्तक हो यो। शनिबार विश्व कविता दिवस थियो। तर औपचारिक रूपमा यस दिवसबारे कुनै कार्यक्रम गरिएन। कारण थियो, कोरोना कहर। सामाजिक सञ्जालमा कोरोनाबारे विभिन्न सूचना जारी गरिए पनि यसैलाई लक्षित गरी रचना सम्प्रेषण गरेको खास भेटिन्न। लाग्छ, कोरोनाको त्रासले साहित्यकारहरूको कलमको निब पनि सर्न मानेको छैन। तर केही स्रष्टाले भने आफ्ना अभिव्यक्ति कविता शैलीमा पस्किएका छन्। कवि एसपी कोइरालाले कोरोना कोरस शीर्षकको कवितामा आफ्ना अभिव्यक्ति यसरी पोखेका छन् भाइरस न हो आखिर मुखले केही भन्दैन तर मान्छेलाई मान्छे नै गन्दैन साँच्चि नै कोरोनाको त्रासले विश्वलाई गाँजेको छ। सबै त्राहिमाम छन्। कवि एसपी कोइरालाको कविताको थप लाइन यसरी मुखरित भएका छन् आज बाँचिएछ भने गाउनुपर्ला भोलि भाइरस भगवान्को भजन हे, कोरेनेश्वर अवतार हाम्रो कोटि कोटि नमस्कार। टिकटकमा पनि कोरोनाले स्थान नजमाउने कुरै भएन। धनगढी पहुरा दैनिकका संवाददाता दुर्जन चौधरीले कोरोना, कोरोना, इतना भी मत परेसान करो ना बोलको हिन्दी गीतको टुक्रा टिकटकमा राखेका छन्। उता कवि सुविद गुरागाईंले पनि आफ्नो अभिव्यक्ति हिन्दीमा दिएका छन् दुनियाँ में चाहे जो हो जाए लेकिन हम नहीं डरेंगे। कोरोना हो या इबोला कहर सावधानी से सामना करेंगे। अर्का कवि राकेश सिंहले आफ्नै मातृभाषा थारूमा बालकविता पस्केका छन् कोरोना छुट्टी कैर देलक विद्यालय सब बन्द भगेल छुट्टी के खुसी से बच्चा फुइल के दङ भगेल। यसैगरी अज्ञात कविले हातले लेखेर पोस्ट गरेको कविता पनि भाइरल भइरहेको छ। एसईई परीक्षा सारिएकोमा पनि चिन्ता छ। कविताको सार छ भो कोरोना, नगर आश हाम्रो यो ज्यानमा हुँदैन बास तिम्रो कोरोना कोरोना छिटो जाऊ हामीलाई छाडेर फसाउन नखोज कमजोर ठानेर भो भो कोरोना, नसराऊ एसईई तिमीले गर्दा भइसक्यो छटपटी कोरोना कोरोना छिटो जाऊ हामीलाई छाडेर फसाउन नखोज कमजोर ठानेर। गायक रेशम सापकोटा र मञ्जु गुरुङले कोरोना सन्देशबारे दोहोरी गीत नै बनाएका छन्। डाक्टर पात्र भएर पुरुष स्वरमा भनिएको छ सबलाई सुनाएँ सबलाई सुनाएँ भाइरसबाट बच्ने उपाय। उता बिरामी महिला पात्र भएर गायिका सोध्छिन् खान्छन् रक्सी भनेर भाइरसबाट बच्ने उपाय के के होला ए ? भाइरसबाट बच्ने उपाय उता अवसरको सधैं उपयोग गर्ने लोकगायक पशुपति शर्माले कोरोना सचेतनाबारे गीत बनाएका छन्। गीतमा उनी भन्छन्, साबुनपानीले राम्रोसँग हात धुनोस् है सबै कोरोना भाइरस लाइहाल्यो भने छैन भन्छन् दबै आउन सक्छ, कोरोना भाइरस सचेत हौं है मनमा पीर लाइराछ यसैगरी साहित्यकार अभय श्रेष्ठले कोरोनासँग जोडिएको फरक अभिव्यक्ति फेसबुकमा दिएका छन्। उनले भनेका छन् प्राज्ञ जगमान गुरुङले कोरोना भगाउने मन्त्र फेसबुकमा राखे। अहिले गुरुङ स्रष्टाहरूसमेत सहभागी भएर पोखरामा कोरोना रोकथामका लागि ढ्यांग्रो ठटाउँदै पूजापाठ गरेको दृश्य देखियो। यो हदसम्मको चरम अन्धविश्वास जुनसुकै समुदाय र संस्कृतिको भए पनि विरोध गरौं। स्मरण रहोस्, कोरोना रोकथामका लागि पशुपतिमा गरिने विशेष पूजा पनि स्थगित गरिएको छ। साहित्यिक कार्यक्रम स्थगित कोरोना भाइरसका कारण साहित्यिक कार्यक्रम पनि स्थगित भएका छन्। आगामी चैत २० देखि २१ सम्म थारू लेखक संघ नेपाल तथा हौली परिवारको आयोजनामा विराटनगरमा हुने पाँचौं थारू साहित्य सम्मेलन स्थगित गरिएको छ। आयोजकमध्ये एक हौली परिवारका अध्यक्ष श्रवण चौधरीले भने, विपत्को यस घडीमा सरकारले २५ जनाभन्दा बढी एक ठाउँमा भेला नहुन सूचना जारी गरेपछि कार्यक्रम गर्ने कुरै भएन। अध्यक्ष चौधरीका अनुसार यसै आर्थिक वर्षभित्र सम्पन्न गर्ने गरी सम्मेलनको अर्को सूचना पछि जारी गरिनेछ। नेपाल प्रज्ञाप्रतिष्ठान मातृभाषा विभाग प्रमुख लक्ष्मी मालीका अनुसार प्रज्ञाले मोफसलका कुनै पनि कार्यक्रममा सरिक नहुन आफ्ना प्राज्ञहरूलाई सकुर्लर जारी गरेको छ। गण्डकी वाङ्मय प्रतिष्ठान तनहुँले फागुनको अन्तिम साता तय गरेको राष्ट्रिय साहित्य सम्मेलन अनिश्चित समयका लागि स्थगन गरिसकेको छ। भाषा, साहित्य र संस्कृतिको उत्थान ः साहित्यिक जागरण हाम्रो अभियान भन्ने मूल नाराका साथ प्रतिष्ठानले आयोजना गर्न लागेको साहित्य सम्मेलनको तयारी अन्तिम चरणमा पुगे पनि कोरोना भाइरसका कारण हाललाई उक्त कार्यक्रम स्थगन गरिएको प्रतिष्ठानका अध्यक्ष अर्जुन अधिकारीले जानकारी दिए। साहित्य सम्मेलनका लागि स्वदेश र विदेशबाट गरी २३७ वटा कविता प्राप्त भइसकेको थियो। यसैगरी गायक दीपक वज्राचार्य र उनको रिदम ब्यान्डका सदस्यहरू गत बुधबारदेखि क्वारेन्टाइनमा बसेका छन्। अस्ट्रेलिया र न्युजिल्यान्डको दुई महिना लामो सांगीतिक भ्रमणका लागि गएको ब्यान्ड कोरोना भाइरसका कारण दुई हप्तामै नेपाल फर्केको थियो। दीपकसंँगै ब्यान्डका रिकी शाक्य, रोजन कायस्थ, विकी शाक्य, राजीव वज्राचार्य (लाखे) र लिजेन्द्र महर्जन (झाँक्री) ललितपुर, भैंसेपाटी नजिकैको मेरो घर नामक होमस्टेमा अरूबाट बेग्लै बसेका हुन्। उनीहरू विमानस्थलबाट सीधै सेल्फ क्वारेन्टाइनमा आएका थिए।"
"गल्ती अभिभावकको, सजाय भोग्दै शिशु",खाँदबारी : आमाबुबाले गरेको गल्तिको सजाय भोग्दै दुई महिने शिशु अहिले कारागार छन्। चिचिला गाउँपालिका५ घर भएकी सुस्मा विश्वकर्मा बहुविवाह मुद्दामा हिरासतमा रहेका बेला शिशुको जन्म भएको थियो। विशेष स्याहारसुसार गर्नुपर्ने समयमा आमा र बच्चा दुवै जिल्ला कारागार खाँदबारीमा छन्। ५३ दिने शिशुको विशेष स्याहार र सुत्केरी आमा पौष्टिक आहारबाट वञ्चित भएका छन्। अवोध शिशुको कुनै दोष नभए पनि बुबाआमाको कर्मको कारण बाहिर वातावरणसमेत केही बुझन नसक्ने अवस्थामा कारागारमा दिनचर्या बिताइरहेका छन्। हजार दिनका आमा पौष्टिक आहारको आवश्यक भए पनि शिशु अहिले कारागारमा कैदी जीवन बिताइरहेकी छन्। गत माघ १६ गते जिल्ला प्रहरी कार्यालयको हिरासतमा नै जन्मिएकी ति शिशुसहित उनको बुबा भक्तबहादुर र आमा सुष्मा विश्वकर्मालाई गएको फागुन १४ गते कारागार चलान भएको जिल्ला कारागारका जेलर विनोद अधिकारीले जानकारी दिए। उनले भनेअवोध शिशुको कुनै दोष नै छैन् तर पनि उनको बाबुआमा कारागार चलान भएपछि रेखदेख र हेरचाहको लागि भए पनि सँगै कारागारमा राखिएको छ। जेलमा बच्चा जन्मिएकाले बच्चाको नाम समेत जेलिशा नै राखेका छन्। नवजात शिशुलाई न्यानो सफा कपडाको आश्यक हुने भए पनि हिरासतमा जन्मिएकी शिशुलाई पर्याप्त कपडासमेत नभएको महिला अधिकारकर्मी बविता कटुवालले बताइन्। शिशु र आमाको अस्वस्था हेरेर शिशुलाई आवश्यक केही न्यानो कपडाहरू दिएको कटुवालले जानकारी दिइन्। सुत्केरी आमालाई अहिले पर्याप्त पौष्टिक आहारा आवश्यभ भए पनि कैदी हुँदा त्यो पूरा हुन नसकेको बविता बताउँछिन्। सुत्केरी आमा र बच्चाका लागि छुट्टै बासको व्यवस्था पनि छैन। अन्य कैदीसँगै आमा र बच्चालाई राख्दा दुवैको स्वास्थ्यमा असर पुग्न सक्ने कटुवालको भनाइ छ। सभापोखरी गाउँपालिका६ बस्ने भक्तबहादुर विश्वकर्माले चिचिला गाउँपालिका५ घर भएकी सुस्मा विश्वकर्मालाई दोस्रो विवाह गरेका थिए। दोस्रो विवाह गरेको थाहा पाउने बित्तिकै भक्तबहादुरकी जेठी पत्नी रुमिता विश्वकर्माले जिल्ला प्रहरी कार्यालय संखुवासभामा आफ्नो पतिविरुद्ध बहुविवाहको मु्द्दा दर्ता गरेकी थिइन्। मुद्दा दर्ता भएपछि प्रहरीले दुवै जनालाई पक्राउ गरेको थियो। माघ १५ मा पक्राउ परेका उनीहरूलाई जिल्ला अदालतको आदेशमा फागुन १४ गते कारागार चलान भएका हुन्। बहुविवाह मुद्दामा लागेका सुष्मालाई ७५ हजार र भक्तबहादुरलाई २ लाख ३५ हजार रुपैयाँ धरौटी रकम जिल्ला अदालत संखुवासभाले तोकेको थियो। धरौटीवापतको रकम तिर्न नसक्दा उनीहरूलाई कारागार चलान गरिएको जिल्ला अदालतका स्रेस्तेदार डिल्ली प्रसाइँले बताए। उनीहरूले अझै पनि धरौटीवापतको रकम बुझाए तारेखमा छुट्नसक्ने स्रेस्तेदार प्रसाइँ बताउँछन्।
पुर्खौली थलो फर्कने बढे,"सुर्खेत : कोरोना भाइरसको त्रासका कारण धमाधम गाउँ फर्किनेको संख्या बढ्दै गएको छ। कर्णाली प्रदेश राजधानी वीरेन्द्रनगर सुर्खेतमा विभिन्न कामको सिलसिलामा बस्दै आएका लाखौं मानिसहरु धमाधम गाउँ फर्किन थालेका हुन्। सहरमा कोरोना भाईरसको त्रास बढ्दै गएपछि गाउँमा सुरक्षित महशुस गर्दै दिन प्रतिदिन गाउँ फर्किनेको संख्या बढेको हो। विद्यालयसहित अत्याआवश्यक बाहेकका सबै सेवा बन्द हुनथालेपछि स्थानीय धमाधम गाउँ फर्किदै छन्। गाउँमा खासै नयाँ मान्छेको आउजाउ हुदैन। त्यहाँ कोरोनाको संक्रमणबाट सुरक्षित हुन सजिलो होला जस्तो लाग्छ सुर्खेतबाट जुम्ला फर्किएका रारालिही जुम्लाका प्रेमबहादुर बुढाले भने, सहरमा कालोबजारी बढ्दै छ। ग्याँस र खाद्यन्नको पनि कृतिम अभाव हुन थालेको छ। त्यसैले यस्तो संत्रासको बेला सुख ः दुखमा साथ दिने गाउँले र घरपरिवारसँग बस्न गाउँ फर्केको हुँ। स्थानीय गाउँ फर्किन थालेपछि वीरेन्द्रनगर सहर सुनसान हुन थालेको छ। कर्णाली टाईगर यातायात प्रालिका धनप्रसाद गौतमका अनुसार नेपालगंज, सुर्खेत हुदै कर्णालीका १० वटै जिल्लामा गाउँ फर्किने यात्रुको चाप ह्वातै बढेको छ। हिजोआज गाउँ फर्किने यात्रुहरुको भिँड दसैं, तिहारको जस्तो छ उनले भने कोरोनाको संत्रासका कारण गाउँ फर्किने यात्रुको चाप बढेपछि टिकट व्यवस्थापनमा पनि सकस छ। नेपालगंज र सुर्खेतबाट झण्डै ५० हजार नागरिक कर्णालीका गाउँ फर्किएको उनको अनुमान छ। सुर्खेतबाट मुगु जानका लागि बसपार्क पुगेका नन्द तिरुवाले यात्रुको चापकै कारण आफुले दुई दिनसम्म गाउँ फर्किन सवारी टिकट नपाएको बताए। लोकसेवा आयोगको तयारीका लागि सुर्खेत बस्दै आएको थिएँ उनले भने, आयोगले परिक्षा नै स्थगित गरेपछि सबै साथीहरु घर फर्किदा मलाई पनि परिवारले घर आउन दवाब दिएका हुन्। कोरोनाको त्रासका कारण उनी जस्तै अधिकांश अभिभावकले सहरमा रहेका आफ्ना आफन्तजनलाई गाउँ फर्किन सुझाब दिईरहेका छन्। तीन छोरोछोरी सहित गाउँ फर्किएकी कालिकोट रासकोटकी माया शाहीले भनिन्, विद्यालय बन्द हुदाँ छोराछोरी जथाभावी खेल्न थाले। कोरोनाको संक्रमण भएमा उपचार गर्ने पैसा र आफन्तको सहयोगको कमि हुने महसुश हुन थाल्यो। त्यसैले सुरक्षित महसुशका लागि गाउँ फर्कियौं। कोरोनाको त्रासले गाउँ फर्किनेको संख्या बढेपछि सामान र यात्रुले सवारी साधान खचाखच भरिन थालेका हुन्। एक्कासी गाउँ फर्किनेको संख्या बढेपछि सवारी दुर्घटनाको पनि जोखिम बढेको छ। सुर्खेत बसपार्कका टिकट काउण्टरमा निकै भिँडभाड हुन थालेको छ। भने प्रदेश सरकारले पनि कोरोना संक्रमण भए उपचारका लागि आईसोलेशन कक्षहरु ीनर्माण गर्न थालेको छ। फर्किए मुग्लानी कामको सिलसिलामा कालापहार (भारत) पुगेका मुग्लानी घर फर्किएका छन्। भारतमा कोरोनाको संक्रमण बढेपछि कामको सिलसिलामा भारतका विभिन्न सहरमा पुगेका मुग्लानी घर पर्किन थालेका हुन्। कामका लागि भारत गए पनि कोरोनाको त्रासका कारण काम पाउन छाडेपछि हजारौ मुग्लानी निराश हुदै घर फर्किएका छन्। दुई महिना अघि कामका लागि भारतको हिमाञ्चलमा पुगेका जुम्लाका गोर बोहोराले भने, सुरु सुरुमा काम खोज्दै हैरान भयो। पछि काम पाउन थालेका थियौँ। तर कोरोनाका कारण त्यहाँको व्यपार व्यवसार ठप्प भएपछि हामि पनि घर फर्किनुको विकल्प रहेन। कामका लागि भारत गएका अधिकांश मुल्लानीहरुले छोटो समयमा कमाई राम्रो नभएको भन्दै रित्तै हात घर फर्किनु परेको बताएका छन्। दैलेख ठाँटीकाँधका वीरेन्द्र थापाले भारतमा कोरोनाको संक्रमण बढेपछि घर फर्किन लागेको बताए। आफ्नै गाउँमा पर्दा, मर्दा सहयोग हुन्छ उनले भने, भारतमा हामि नेपालीलाई राम्रो कोठा पाईदैन। खानपान र जीवनशैली नै अस्वस्थ हुन्छ। त्यसैले मर्न परे पनि आफ्नै भुमीमा मर्नका लागि गाउँ फर्किने सोच बनाएको हुँ। हरेक वर्ष मंसिर महिना सुरु भएसँगै जाडोका कारण कर्णालीका जुम्ला, मुगु, कालिकोट, हुम्ला, डोल्पा र जाजरकोटमा काम नहुने भएकाले धन कमाउन लाखौंको संख्यामा भारत जाने गर्दछन्। जुम्ला र मुगुका कतिपय बस्ती नै रित्तो पारी युवाहरु धन कमाउन मुग्लान पुगेका थिए। गाउँमा कामको सिजन पनि सुरु भएको छ। र कोरोनाको त्रास पनि कम छ जुम्ला सिंजाका धनवीर बुढाले भने, भारतमा कोरोनाकै कारण काम पाईन छाडेपछि आफ्नै गाउँका काम गर्ने ध्येयले घर फर्किएँ।"
कवाडी संकलकलाई निषेध,"काठमाडौं : काठमाडौं महानगरपालिकाको वातावरण व्यवस्थापन विभागले ल्यान्डफिल साइटमा कवाडी सामान संकलन गर्न निषेध गरेको छ। कोरोना भाइरस संक्रमण, रोकथाम तथा नियन्त्रणका लागि शनिबारबाट कवाडी सामान बटुल्न महानगरले रोक लगाएको महानगरका वतावरण विभागका प्रमुख हरिकुमार श्रेष्ठले बताए। सुरक्षाका लागि हामीले कवाडी संकलकलाई रोक लगाएका हौं, उनले भने, अर्को सूचना नगरुन्जेलका लागि रोक लगाइएको छ। फोहोरमा काम गर्ने सफाइ कर्मचारीले मास्क, पञ्जा, टोपी र जुत्ता नलगाई सफाइमा आउन नपाउने व्यवस्था गरिएको छ। महानगरमा हाल ९५० जना सफाइमा काम गर्ने कर्मचारी छन्। विभागले सफाइ कर्मचारीका लागि साबुनपानीले हात धुने व्यवस्था गरिएको वातावरण व्यवस्थापन विभागका प्रमुख हरिकुमार श्रेष्ठले बताए। हामीले सफाइ कर्मचारीलाई छुट्टि दिने अवस्था त छैन, उनले भने, तर कर्मचारीलाई गोल्बस, मास्क लगायतका सामग्री उपलब्ध गराएका छौं। साबुनपानीले हात धुने व्यवस्था पनि मिलाएका छौं। महानगर कार्यालय प्रवेशद्वारमा पनि आइतबारबाट स्वास्थ्य सहायता कक्ष स्थापना गरिनेछ। कार्यालय प्रवेश गर्ने कर्मचारी र सेवाग्राहीको ज्वरो मापन गरेर मात्र प्रवेश व्यवस्था मिलाइनेछ। टेकुस्थित ट्रान्सफर स्टेसन, सिसडोलस्थित ल्यान्डफिल साइट र फोहोर ढुवानी हुने सडकमा किटनाशक औषधि छर्कने मात्रा बढाइने भएको छ। जोखिमपूर्ण सेवामा काम गर्ने कर्मचारीको बिमा प्रक्रिया विभागले अघि बढाएको उनले बताए। विभागले शनिबारबाट एक सूचना जारी गर्दै महानगरवासीलाई सडकमा फोहोर ननिकाल्न अनुरोध गरेको छ। सूचनामा आआफ्नो घर, पसल, उद्योग, कलकारखाना, व्यवसाय तथा कार्यालयबाट उत्सर्जन हुने फोहोर कुहिने र नकुहिने छुट्याएर फोहोरको गाडी आएको समयमा मात्र बाहिर निकाल्न आग्रह गरिएको छ।"
बनेपा र धुलिखेलमा आइसोलेसन कक्ष,काभ्रे : विश्वव्यापी रुपमा फैलिएको नोबेल कोरोना भाइरस कोभिड१९ को जोखिको तयारीका लागि काभ्रे जिल्लाका दुई अस्पतालमा आइसोलेसन कक्ष तयार गरिएको छ। काभ्रेको धुलिखेलस्थित धुलिखेल अस्पताल र बनेपामा रहेको शिरमेमोरियल अस्पतालमा आइसोलेसन कक्ष स्थापन गरिएका हो। भाइरसबाट प्रभावित भइ आकस्मिक रुपमा बिरामी आएमा तत्काल उपचार गराउनका लागि आइसोलेसन कक्ष तयार गरिएको अस्पतालले जनाएको छ। बनेपास्थित शिरमेमोरियल अस्पतालमा आइसोलेसन कक्षमा ५ वटा वेडसहित आवश्यक व्यवस्थापन गरिएको अस्पतालका आकास्मिक कक्ष प्राविधिक आनन्दप्रसाद दाहालले बताए। हामीले अस्पतालको अरु विभाग भन्दा अलगै आइसोलेसन कक्ष स्थापना गरी आउने बाटो समेत छुटै गरेका छौँ दाहालले भने उपचार गर्ने स्वास्थ्यकर्मीको लागि समेत तयारी अवस्थामा राखिएको छ आइतबारदेखि अस्ताल आउने हरुको बाहिरी प्रवेशद्धारमा नै ज्वरो नापेर मात्रै प्रवेश गर्ने व्यवस्था गर्दै आएको अस्पतालले जनाएको छ । सामान्य भन्दा बढी ज्वरो आएको पाइएमा छुट्टै निगरानी कक्षमा राखीसल्लाह सुझाव दिएर अवस्था अनुसार चेकजाँजका लागि पठाउने तयारी भएको धुलिखेल अस्पतालले जनाएको छ । घाँटी र र्याल जाँचका लागि अस्पतालमा उपकरण नभएकोले त्यस्तो लक्षण देखिएका बिरामीहरुलाई परीक्षण गर्न टेकुमा पठाउने गरेको अस्पतालले जानकारी दिएको छ। धुलिखेल अस्पतालको मुल गेटमा स्वास्थ्य चेक गर्दै स्वास्थ्यकर्मीहरु । तस्बिर : रोजन तमाङ शंका लागेर आफैँ जाँच्न आउनेहरुलाई के कस्तो लक्षणहरु छन् र कस्तो अवस्थामा छ भनी सोधपुछपछि घरैमा छुट्टै क्यारेनटाइनमा बस्न र त्यसरी बसेकालाई के कस्तो छ ? भनी अस्पतालको हटलाइनबाट नै फोन गरेर बुझ्ने काम भइरहेको अस्पतालले जानकारी दिएको छ। स्वास्थ्य कार्यालय काभ्रेका प्रमुख डाक्टर नरेन्द्र कुमार झाका अनुसार धुलिखेल अस्पतालमा ६ बेडको आइसोलेसन कक्ष तयारी अवस्थामा छ । त्यैसैगरी नमोबुद्ध नगरपालिकाको नौविसेमा रहेको मेथिनकोट अस्पतालमा र पाँचखाल नगरपालिकको दुलालथोकमा रहेको पाँचखाल प्राथमिक उपचार केन्द्रमा ५५ बेडको आइसोलेसन कक्ष स्थापना गर्ने तयारीमा रहेको बताए। आइसोलेसन कक्षका लागि चाहिने सामग्री जुटाउने काम भइरहेको डाक्टर झाले जानकारी दिए । सेनाले निर्माण गरे क्वारेन्टाइन स्थल काभ्रेको धुलिखेलमा रहेको विष्णु दल गणका नेपाली सेनाले कोरोना भाईरस संक्रमण रोकथाम तथा नियन्त्रणका लागि क्वारेन्टाइन निर्माण गरिको छ। गणका गणपति सुवास खड्काका अनुसार गणभित्र नै नमुनाका रुपमा सयवटा बेड तयार गरेको र जिल्ला विपत व्यवस्थापन समितिले उपलब्ध गराएको टेन्ट र अन्य सामग्री जुटाएर व्यवस्थापनमा जुटेको गणपति खड्काले जानकारी दिए। आपतकालिन अवस्था आइपरेको खण्डमा एक सय जनाको लागि व्यवस्थापन गर्न सकिने गरी तयारीमा रहेको विष्णु दल गणले जनाएको छ ।
साँफेबगरका युवाले बाँडे ३ हजार मास्क,"अछाम : अछामको साँफेबगरमा यूवाहरुले सर्वसाधारणलाई निःशुल्क मास्क वितरण गरेका छन् । साँफेबगर युवा समूहले यस क्षेत्रका नागरिकलाई ३ हजार भन्दा बढी मास्क वितरण गरिएको हो। नोबेल कोरोना भाइरसको संक्रमणबाट बच्न मास्क वितरण गरिएको स्थानीय युवा उमेश कुवँरले बताए । उनले भने देश संकटमा छ, यति बेला सरकारको बिरोध गर्नु भन्दा युवाहरु सक्रिय सबैले सहयोग गर्नुपर्ने बेला आएको छ। अछाममा भारतबाट आउनेको संख्या बढीरहेकाले कोरोना भाइरसको संक्रमण हुनसक्ने सम्भावना छ । जिल्लाबाट बाहिरीने र भित्रिने यात्रुहरुलाई पनि मास्क वितरण गरिएको छ ।"
वीरगन्जमा थप कडाइ,"वीरगन्ज : भारतबाट नेपाल प्रवेश गर्ने मुख्य नाकामा कोरोना संक्रमण परीक्षणमा कडाइ गरिएको छ। रक्सौलवीरगन्ज नाका हुँदै भारतबाट प्रवेश गर्नेको निगरानीमा लापरबाही गरिएको गुनासो आएपछि शनिबारदेखि कडाइ गरिएको हो। वीरगन्जको इनर्वा नाकामा महानगरपालिकाले माघदेखि नै हेल्थ डेस्क स्थापना गरी भारतबाट प्रवेश गर्नेको परीक्षणका लागि स्वास्थ्यकर्मी खटाएको थियो। तर नाकामा खटिएका सीमित स्वास्थ्यकर्मीले भारतबाट प्रवेश गर्ने सबैको परीक्षण गर्न नभ्याएका कारण अधिकांश भारतीय बिनापरीक्षण नेपाल प्रवेश गर्दै आएका थिए। वीरगन्ज नाकामा नेपाल प्रवेश गर्नेको स्वास्थ्य परीक्षणका लागि शनिबारदेखि नेपाली सेनाको चण्डीप्रसाद गण खटिएको छ। महानगरपालिकाका स्वास्थ्यकर्मीसँगै सेनाले पनि नेपाल प्रवेश गर्नेको तापक्रम स्क्रयानिङ गरिरहेका छन्। त्यसमा सशस्त्र प्रहरी र नेपाल प्रहरीले पनि सहयोग गरिरहेका छन्। स्वास्थ्य परीक्षणका लागि नाकामा सेना पनि खटाइएको गणका प्रमुख सेनानी मदनजंग राणाले जानकारी दिए। उनले भने, एकपटकमा २ वटा अल्ट्रा थर्मोमिटरसहित चार जनाको टोली खटाएका छौं। आवश्यक परे संख्या थप्न सकिन्छ। वीरगन्ज महानगरपालिकाका स्वास्थ्य महाशाखा प्रमुख अरुणकुमार महतोले नाकामा स्वास्थ्य परीक्षणमा कडाइ गरिएको बताए। महानगरपालिकाका तर्फबाट ७ जना स्वास्थ्यकर्मी खटाइएको छ। वीरगन्ज नाकामा चैत १ देखि ७ गतेसम्म ४३ हजार ९ सय १० जनाको तापक्रम स्क्र्यानिङ गरिएको छ। तीमध्ये कसैलाई पनि कोरोनाको संक्रमण फेला नपरेको उनले बताए। पर्साका प्रमुख जिल्ला अधिकारी विष्णुकुमार कार्कीले भने, शनिबारदेखि नाकामा सेनाले पनि सघाइरहेको छ। सीमामा निगरानी कक्ष कोरोना संक्रमण : भारतीय सीमाबाट फैलिने जोखिम सीमाका हेल्थ डेस्कमा सेना नाकामा मुख्यमन्त्रीको अनुगमन (तस्बिर) ४१ नाकामा सेनासहितको हेल्थ डेस्क नाकाबाट हुलका हुल"
"बेड तयार, छैनन् उपकरण","बुटवल : कोरोना संक्रमितको उपचारका लागि प्रदेश ५ मा अस्थायी अस्पताल बनाउने होडबाजी छ। कुनै पनि निकायले ती अस्पतालमा खटिने स्वास्थ्यकर्मीले प्रयोग गर्ने व्यक्तिगत सुरक्षा उपकरण (पीपीई) तयार पारेका छैनन्। प्रदेशभरि ३ सय ७० आइसोलेसन बेड तयार गरिएको छ। ती बेड प्रयोगमा आउनासाथ करिब ५ सय पीपीई चाहिन्छ। प्रदेशसँग जम्मा २५ मात्र छन्। चिकित्सकका अनुसार तिनले एक साता पनि धान्न कठिन छ। कोरोना नदेखिएको भन्दै प्रदेशको सामाजिक विकास मन्त्रालय मातहतका निकायले पीपीईको व्यवस्था गरेका छैनन्। मास्क र पन्जासमेत सीमित संख्यामा छन्। उपकरण खोजीकै क्रममा छौं, स्वास्थ्य निर्देशनालयका प्रवक्ता रोशनलाल चौधरीले भने, संक्रमण देखिहाले तयारी गरिहाल्छौं। कोरोना संक्रमितको उपचारमा मात्र नभएर शंकास्पदको उपचार गर्ने चिकित्सकले समेत पीपीई लगाउनुपर्छ। लुम्बिनी प्रादेशिक अस्पतालमा केही चिकित्सकले आइसोलेसनमा रहेका बिरामीको उपचारमा पीपीई प्रयोग गरेका छन्। तर मन्त्रालयसँग नै सीमित संख्यामा भएकाले चिकित्सकले जोखिममै काम गर्नुपरेको छ। लुम्बिनी प्रादेशिक अस्पतालका मेडिकल सुपरिन्टेन्डेन्ट डा राजेन्द्र खनालले बिरामीको स्क्रिनिङ गर्दा मास्क र पन्जाबाट नै काम चलाइएको बताए। आशंकित बिरामीसँग नछोइकनै अलि टाढैबाट सोधपुछ गरिरहेका छौं, आइसोलेसनमा राखेका बिरामीको उपचार गर्ने चिकित्सकले भने पीपीई लगाउनुभएको छ, उनले भने। प्रारम्भिक अवस्थाका बिरामीसँग सजग भएर काम गर्न पनि सकिने उनले बताए। कतिपय अस्पतालले पीपीई नभएकै कारण उपचार नगरी शंकास्पद बिरामी फिर्ता पठाएका छन्। यसबाट बिरामी झन् त्रासमा छन्। सीमित पीपीई मौज्दात रहेको र मागका आधारमा वितरण गरिने मन्त्रालयले जनाएको छ। प्रदेश ५ मा लुम्बिनी र भेरी प्रादेशिक अस्पतालमा मात्रै शंकास्पद बिरामीको स्वाब निकाल्ने गरिएको छ। स्वाब काठमाडौं पठाउने भीटीएम उपकरणसमेत सीमित भएकाले कठिन भइरहेको चिकित्सकहरू बताउँछन्। प्रयोगशालाको काममा जनस्वाथ्य कार्यालयले समन्वय गरेका छन्। स्वाब संकलन गर्नेले पनि पीपीई लगाउनुपर्छ। प्रदेश सरकारसँग ज्वरो नाप्ने थर्मलगन समेत २५ वटा मात्र छन्। पन्जा हजार थान, एन ९५ मास्क ४० थान, भीटीएम उपकरण २ वटा मात्र छन्। अस्थायी अस्पताल निर्माण गरेका स्थानीय सरकार पनि उपकरण व्यवस्थापनमा बेखबर छन्। कतिपय स्थानीय तहमा थर्मल गनसमेत छैन। हेल्थ डेस्कसमेत असुरक्षित तवरबाट सञ्चालन भइरहेका छन्। सामान्य मास्क प्रयोग गरेर परीक्षण गरिरहेका छन्। सर्जिकल मास्क कालोबजारी भइरहँदा सरकारी निकायले भने उपलब्ध नभएको बताउँदै आएका छन्। उपचारमा खटिने स्वास्थ्यकर्मीले पीपीई नभए समस्या हुने बताए। अहिले संक्रमण छैन र काम चलिरहेको छ, संक्रमण देखिए अहिलेको तयारीले पुग्दैन, एक चिकित्सकले भने, स्वास्थ्यकर्मी चाहेर पनि उपचारमा जान नसक्ने हुनसक्छ। २४ घण्टामै सय बेड बुटवलको धागो कारखानामा सय बेडको आइसोलेसन कक्ष बनाइएको छ। बुटवल उपमहानगरपालिका र लुम्बिनी प्रादेशिक अस्पतालले धागो कारखानाको खाली भवनमा बेडसहितको अस्थायी अस्पताल बनाएका हुन्। २४ घण्टामै अस्पताल तयार पारिएको छ। अस्पतालमा बस्ने चिकित्सक र उपकरण पनि तम्तयार गरिएको छ। बुटवल उपमहानगरका स्वास्थ्य, जनसंख्या एवं शिक्षा एकाइ प्रमुख मित्रमणि खनालले चिकित्सक व्यवस्थापनको काम लुम्बिनी अस्पतालले गर्ने बताए।"
छाउगोठ ब्यँताउने दुष्प्रयास,"अछाम : कालकोठरी समानको छाउगोठबाट मुक्ति पाएर अछामेली किशोरी तथा महिलाले राम्रोसँग सन्तोष र खुसीको सास फेर्न नपाउँदै जिल्लामा छाउगोठ ब्युँताउने दुष्प्रयास हुन थालेको छ। त्यसो त अछामका केही किशोरी तथा महिला छाउगोठमा कहिल्यै बसेनन्। बसाइएनन्। साँफेबगर नगरपालिका४ मष्टामाडौंकी करिश्मा दास पहिलोपटक महिनावारी भएकै बेलादेखि घरमै बस्छिन्। उनीसँग छाउगोठमा बसेको अनुभव नै छैन। घरपरिवारले उनलाई कहिल्यै गोठमा जाउ भनेनन्। स्नातक तह प्रथम वर्षमा अध्ययनरत उनी महिनावारी भएका बेला पनि नियमित रूपमा विद्यालय गइन्। उनी निर्धक्क भन्छिन्, मसँग देवीदेउता रिसाएका छैनन्। यस्तै, साँफेबगरकै ममता विक छाउ भएका बेला ढुक्कसँग घरमै सुत्न थालेको एक वर्ष भयो। उनी भन्छिन्, अहिलेसम्म आग लाग्ने, बाघ लाग्ने केही भएको छैन। बाघ कराउनु र बाख्रा हराउनु छाउगोठ ब्युँताउन खोज्नेले देवीदेवता रिसाएको बहाना गर्छन्। छाउगोठ भत्काउने अभियानलाई अप्रिय घटनासँग जोड्दै हाउगुजी बनाएर तर्साउने गर्छन्। माघ २६ गते साँफेबगर नपा १३ बाब्लाका जोगी कुँवरकोे चारवटा बाख्रामा काम्ने तथा मुखबाट र्याल निस्कने लक्षण देखा पर्यो। ती बाख्रा तत्कालै मरे। छाउगोठ भत्काएको भोलिपल्टको घटना हुँदा देवीदेउता रिसाएकाले बाख्रा मरे भन्ने हल्ला गाउँमा फैलियो। उनी बाख्राको क्षतिपूर्ति माग्न नगरपालिका पुगे। परीक्षणपछि थाहा भयो, बाख्रा मर्नुको कारण त विषालु घाँसपात पो रहेछ, पशु सेवा शाखाका प्रमुख पदम थापा भन्छन्। क्षतिपूर्तिका लागि पालिकामा आए पनि बिमा नगरेकाले केही गर्न सकिँदैन। साँफेबगर नगरपालिका ७ रिडिकोटमा छाउगोठ भत्काउन थालेपछि जितेन्द्र नगार्जीका चारवटा बाख्रा मरे। जिमराडी देवताका लागि भाकल गरिएका बोका घरबाट हराए। विषालु घाँसपात खाएर बाख्रा मरेका थिए। गोठमा राम्रोसँग नबाँधिएकाले बाख्रा हराएको थिए। तर, दुवै घटनामा छाउगोठ भत्काएर त्यस्तो भएको भनी हल्ला चलाइयो। जिमराडी देवताका धामी तथा रिडिकोटका वडाध्यक्ष मिठु भाट भन्छन्, बाख्रा मर्ने वा गाउँमा हुने गरेका सबै कुरालाई छाउगोठ भत्काएकै कारण भएका भन्दै कतिपयले गाउँमा त्रास फैलाए। सम्झाई बुझाई पठाउने गरेका छौं। शारीरिक र मानसिक हिंसा महिनावारी भएका बेला घरका कुनै पनि सामान, गाईवस्तुलाई छुन नहुने र घरबाट अलग्गै बस्नुपर्ने कुप्रथा हो, छाउपडी। सुदूरपश्चिमका अछाम, बाजुरा, बझाङ, डोटी, दार्चुला, बैतडी तथा डडेल्धुराका ग्रामीण क्षेत्रमा किशोरी तथा महिला महिनावारी अर्थात् छाउ भएका बेला घरभन्दा टाढा साँघुरो, सानो तथा अँध्यारो छाउगोठ मा बस्ने चलन छ। विवाहिताभन्दा अविवाहिता किशोरीलाई कठोर रूपमा छाउ बार्न लगाइन्छ। विवाहिताले पाँच दिनसम्म र अविवाहिताले सात दिनसम्म साना, साँघुरा र सास पनि राम्ररी फेर्न नमिल्ने गोठमा रात बिताउनुपर्छ। राष्ट्रिय मानव अधिकार आयोगको छाउपडी प्रथाले महिलाको जीवनमा पारेको प्रभाव अध्ययन प्रतिवेदन २०७५ मा छाउ बार्न बाध्य पारिएका किशोरी तथा महिलालाई विभिन्न प्रकारका शारीरिक र मानसिक हिंसा हुने गरेको र वातावरणीय जोखिम मोल्न बाध्य भएको उल्लेख छ। जंगली जनावरहरूको आक्रमण, सर्पको डसाईका कारणबाट अकालमा ज्यान गुमाउने साथै यौनजन्य हिंसाको शिकारसमेत हुनुपरेको प्रतिवेदनले औंल्याइएको छ। छाउपडी कुप्रथाको बढी प्रभाव रहेको अछाममा हालसम्म कतिले छाउगोठमा ज्यान गुमाए भन्ने कुराको आधिकारिक तथ्यांक कसैसँग छैन। पछिल्लो एक दशकको अवधिमा मात्रै साँफेबगरकी पार्वती बुढा रावत, तुर्माखादकी पार्वती बुढा र गौरी बुढा, गाज्राकी रोशनी तिरुवालगायत १४ जनाभन्दा बढीले छाउगोठमा सुतेको बेला विभिन्न कारणले ज्यान गुमाए। यसमध्ये सर्पको डसाइबाट दुई जनाको, केहीको गोठमा बालेको आगोको धुँवाबाट निस्सासिएर र केहीको कठ्याङ्ग्रिएर ज्यान गएको छ। केहीको मृत्युको कारण खुलेको छैन। सर्वोच्च अदालतले २०६२ वैशाख १९ मा एक महिनाभित्र छाउपडी प्रथालाई कुरीति घोषणा गरी तीन महिनाभित्र निर्देशिका बनाई लागू गर्न सरकारलाई निर्देशनात्मक आदेश दिएको थियो। तत्कालीन सरकारले २०६३ वैशाख २६ गतेको निर्णयले छाउपडी प्रथालाई कुरीति घोषणा गर्यो। त्यसको झन्डै वर्ष दिनपछि महिला, बालबालिका तथा समाज कल्याण मन्त्रालयले छाउपडी प्रथा उन्मूलन निर्देशिका, २०६४ जारी गर्यो। २०७५ भदौ १ गतेदेखि लागू हुने गरी २०७४ असोजमा जारी भएको मुलुकी अपराध (संहिता) ऐन, २०७४ ले स्पष्ट रूपमा भनेको छ, महिलाको रजस्वला वा सुत्केरीको अवस्थामा छाउपडीमा राख्न वा त्यस्तै अन्य कुनै किसिमको भेदभाव, छुवाछुत वा अमानवीय व्यवहार गर्नु वा गराउनु हुँदैन। यस्तो कसुर गर्ने व्यक्तिलाई तीन महिनासम्म कैद वा तीन हजार रुपैयाँसम्म जरिवाना वा दुवै सजाय हुनसक्ने र कसुर गर्ने व्यक्ति राष्ट्रसेवक भएमा थप तीन महिनासम्म कैद सजाय हुने कानुनी व्यवस्था छ। कानुनले नै निषेध गरेपछि अछामेली किशोरी तथा महिलाले सुख र सन्तोषको सास फेरेका हुन्। साँफेबगरकी सुनिता कुँवर भन्छिन्, कानुन कार्यान्वयनमा आइसकेपछि घरपरिवारले गोठमा जाउँ भनेका छैनन्। अहिले नियमित सुत्ने कोठामा नै सुत्ने गरेकी छु। पहिले महिनावारी हुने समय आयो कि तनाव हुन्थ्यो तर अहिले छैन। छाउपडी कुप्रथाविरुद्ध कानुनी व्यवस्था भएपछि पहिलोपटक अछामका गोठमा मंसिर १५ गते ज्यान गुमाएकी पार्वती बुढा रावतको जेठाजुलाई अछाम जिल्ला अदालतले माघ ७ गते ४५ दिनको कैद फैसला सुनायो। अभियानविरुद्ध प्रतिकार कानुनी व्यवस्था र छाउपडी कुप्रथाविरुद्ध बढ्दो दबाबकै कारण छाउगोठहरू भत्काउने काम अभियानकै रूपमा सञ्चालन हुन थालेका छन्। २०७३ सालमा महिला तथा बालबालिका कार्यालयले छाउगोठ अवस्था विश्लेषणसबन्धी घरधुरी सर्वेक्षण गरेको थियो। सर्वेक्षणबाट जिल्लामा ३२ हजार ६०६ गोठ रहेको थाहा भयो। जिल्ला प्रहरी कार्यालयका अनुसार प्रहरी, जनप्रतिनिधि र स्थानीयको सक्रियतामा २०७६ पुसदेखि फागुनको पहिलो सातासम्ममा चार हजार सात सय ८७ छाउगोठ भत्काइएका छन्। सबैभन्दा बढी चौरपाटी गाउँपालिकामा ८ सय ५३ छाउगोठ भत्काइएका छन्। अन्य गाउँपालिकामा ढकारीमा ६५४, तुर्माखादमा ४४९, मेल्लेखमा ४२७, बान्नीगढी जयगढमा ५७६ तथारामारोशनमा २७२ र नगरपालिकाहरूमा मंगलसेनमा ५०४, साँफेबगरमा ४६४, कमलबजारमा २२० तथा पञ्चदेवल विनायक ३३१ छाउगोठ भत्काइएका छन्। कानुन कार्यान्वयनका प्रयास भएका छन् तर जिल्लामा कुप्रथा निमिट्यान्न चाहिँ भएको छैन। भत्काइएका छाउगोठलाई ब्युँताउने दुष्प्रयास हुन थालेको छ। छाउगोठ भत्काउने अभियान चलिरहँदा गोठ जोगाउन स्थानीयले अनेक उपाय गर्न थालेका छन्। केही त प्रतिकारमा समेत उत्रेका छन्। छाउगोठ भत्काउन पुगेका जनप्रतिनिधि, प्रहरी र अगुवाले अपशब्द प्रयोग गरिएका गाली खानुपरेको तीतो अनुभव छ। बान्नीगढी जयगढ गाउँपालिकामा गोठ भत्काउन पुगेका प्रहरीलाई एक महिलाले भैंसी बाँध्ने किलाले प्रहार गरिन्। पातलकोटमा गोठ भत्काउन पुगेका साँफेबगर नगरपालिका प्रमुख कुलबहादुर कुँवरलाई प्रहरीकै अगाडि एक वृद्धाले अपशब्द प्रयोग गरी गाली गरिन्। हतियार देखाउनेहरू पनि छन्, साँफेबगर नगरपालिका ५ का वडाध्यक्ष उजिर साउद भन्छन्, गोठ भत्काउँदा हँसिया ल्याएर काट्न आए। डरले भाग्नुपरेको छ। घरमै बसेका महिलालाई केही हुने हो कि भन्ने डर उस्तै छ। प्रहरी र जनप्रतिनिधिका अगाडि गोठ भत्काउने तर पछि गोठलाई मर्मत गरी बस्ने गरेको पनि पाइएको छ। कतिपयले त गोरु बाँध्ने गोठको भित्रतिर नदेखिने ठाउँमा गोठ बनाउने गरेको साँफेबगर नपा९ का वडासदस्य नर कुँवर बताउँछन्। उनका अनुसार, गोठ बचाउन निकै बुद्धि प्रयोग गर्ने गरिएको छ। छाउ भएका बेला गोठ बनाउने र अरू बेला त्यसलाई भत्काएको जस्तो गर्ने गरिएको छ। घरभन्दा टाढा बनाइएका गोठहरू भत्काउन सजिलो छ। घरको मुनि, गोरुको गोठभित्र बनाइएको छाउगोठ भत्काउन गाह्रो। घर नै भत्किने डर छ। भत्काउन खोज्नेले कुटाइ खानुपर्ने अवस्था पनि छ। साँफेबगर नगरपालिका ९ बुढाकोटकी एक महिलाका श्रीमान् रोजगारीका लागि भारतमा छन्। केही समयअघि श्रीमान्को आँखामा समस्या देखापर्यो। छाउ भएका बेला घरमा बसेकै कारण आँखामा समस्या देखिएको भन्दै श्रीमान्ले उनलाई गाली गरे। द्विविधामा रहेकी महिला भन्छिन्, तर अझै पनि म घरमै बस्छु। गोठमा बसे जेल जानुपर्ने, नमाने श्रीमान्को डर छ। साँफेबगर नगरपालिका स्वास्थ्य शाखाका सिनियर अनमी जानकी शाह महिनावारी नितान्त जैविक प्रक्रिया रहेको र यस्तो बेला सरसफाइ, खानपान र आराममा विशेष ध्यान दिनुपर्ने बताउँछिन्। शाहका अनुसार, छाउ भएका बेला प्रयोग भएका प्याड अरूले देख्छन् भनी लाजले घाममा नसुकाउने चलन छ। त्यस्तो प्याडको पुनः प्रयोगले पाठेघरमा संक्रमण हुने सम्भावना हुन्छ। छाउ भएका बेला कम्तिमा पनि दिनको पाँचदेखि छ पटकसम्म योनीको सफाइ गर्नुपर्छ। साबुन, जेल वा एन्टिसेप्टिक र टाल्कम पाउडर प्रयोग गर्न हुँदैन। यसले योनीमा ब्याक्टेरिया र पीएच लेभलको सन्तुलन बिगार्न सक्छ। टाल्कम पाउडरले पाठेघरको क्यान्सर हुनसक्ने, तीनदेखि छ घण्टाको अन्तरालमा प्याड बदल्नुपर्ने, योनी सफा गर्दा सफा पानी र सफा हातको प्रयोग गर्नुपर्ने अनमी शाहको सुझाव छ। थप प्रयास आवश्यक व्यक्ति र परिवारको सोचमा परिवर्तन नआएसम्म छाउपडी कुप्रथा कुनै न कुनै रूपमा जीवितै रहिरहन्छ र किशोरी तथा महिलालाई सताइरहन्छ। तसर्थ सोच परिवर्तन नै छाउपडी कुप्रथाविरुद्धको सशक्त प्रहार हुनसक्छ। वडाध्यक्षद्वय मिठु भाट र उजिरसिंह साउदले महत्वपूर्ण पाटो औंल्याएका छन्। भाट छाउगोठ भत्काएपछि जनचेतना जगाउने कार्य निकै आवश्यक भएको बताउँछन् भने साउद गोठ भत्काउनुसँगै काउन्सिलिङको पनि आवश्यकता रहेको औंल्याउँछन्। विद्यमान ऐनकानुनको पालना, अन्तर्राष्ट्रिय सन्धि, महासन्धि, अनुबन्धहरूका प्रावधानको सम्मान पनि त्यतिकै आवश्यक छ। नेपालको संविधानको प्रस्तावनामै नागरिकका आधारभूत मानवअधिकारको सुरक्षा गर्ने उल्लेख छ। प्रत्येक व्यक्तिले सम्मानपूर्वक बाँच्न पाउने र वैयक्तिक स्वतन्त्रताको अपहरण नगरिने प्रत्याभूति गरेको छ। धर्म, प्रथा, परम्परा, संस्कार, प्रचलन वा अन्य कुनै आधारमा कुनै पनि व्यक्तिलाई कुनै पनि किसिमले शोषण गर्न नपाइने उल्लेख छ। महिला विरुद्ध धार्मिक, सामाजिक, सांस्कृतिक परम्परा, प्रचलन वा अन्य कुनै किसिमको हिंसाजन्य कार्य वा शोषण गरिने छैन भन्ने उल्लेख पनि संविधानमा गरिएको छ। छाउपडी कुप्रथाका सन्दर्भमा घरेलु हिंसा (सजाय र कसुर) ऐन पनि आकर्षित हुन्छ। मानवअधिकारको विश्वव्यापी घोषणापत्र, नागरिक तथा राजनीतिक अधिकारसम्बन्धी अन्तर्राष्ट्रिय अनुबन्ध, सामाजिक तथा सांस्कृतिक अधिकारसम्बन्धी अन्तर्राष्ट्रिय अनुबन्ध, महिला विरुद्धका सबै प्रकारका भेदभावको अन्त्य गर्ने महासन्धि आदि पनि छाउपडी कुप्रथाका सन्दर्भमा आकर्षित हुन्छन्। छाउपडी कुप्रथाविरुद्ध सार्वजनिक चेतना जगाउन स्थानीय तहहरूले निर्वाह गर्दै आएको भूमिकाको समीक्षा गर्नु र उनीहरूको भूमिकालाई सशक्त पार्नु पनि जरुरी छ। भत्काइ सकिएका छाउगोठलाई ब्युँताउने दुष्प्रयास आफैंमा एउटा संकेत हो, छाउपडी कुप्रथाविरुद्धको वर्तमान प्रयास अपर्याप्त र एकांगी छ। साँफेबगर नपा १२ खप्तडका किशोरी तथा महिला छाउ भएका बेला कहिले पनि गोठमा बसेनन्। खप्तडमा छाउगोठ नै छैनन्। नगरपालिकाको सबैभन्दा विकट मानिएको खप्तडमा छाउ भएका बेला गोठमा बस्दैनन्। छाउगोठमा नबसेकै कारण अहिलेसम्म आफ्नो परिवारमा केही नभएको अनुभव सुनाउने स्थानीय चन्द्रादेवी कडायत भन्छिन्, छाउगोठमा नबस्दैमा केही अप्रिय हुन्छ भन्नेका लागि खप्तड एउटा जवाफ हो। महिनावारी पाप हो भन्ने गलत सोचमाथि चौतर्फी प्रहार हुनुपर्छ। तर यो शक्ति प्रयोगबाट होइन, सोचमा परिवर्तनबाट हुनुपर्छ। होइन भने छाउगोठ भत्किइरहने र बनिरहने प्रक्रिया चलि नै रहने उनको भनाइ छ। अछामलाई फागुन महिनाभित्र छाउगोठ मुक्त जिल्ला घोषणा गर्ने जिल्लास्तरको निर्णय भए पनि त्यो हुन सकेन। दश स्थानीय तह रहेका अछाममा फागुनभित्र ४ पालिका छाउगोठमुक्त घोषणा भएका छन्। बान्नीगढी जयगढ गाउँपालिका, तुर्माखाद गाउँपालिका र कमलबजार नगरपालिका र मंगलसेन नगरपालिका छाउगोठमुक्त घोषणा भएका छन्।"
बन्द अस्पतालमा आइसोलेसन वार्ड,"इलाम : इलाम नगरपालिका६ सिंगफ्रिङस्थित बन्द रहेको डा मेघबहादुर पराजुली सामुदायिक अस्पताललाई क्वारेन्टाइन तथा आइसोलेसन वार्डका रूपमा प्रयोग गर्ने इलाम नगरपालिकाले काम सुरु गरेको छ। वार्ड सञ्चालनका लागि आवश्यक कारबाही अगाडि बढाउन कोरोना भाइरसको रोकथाम र नियन्त्रणका लागि इलाम नगरपालिका, नगर कार्यपालिका कार्यालयअन्तर्गत गठित समितिलाई कार्यपालिकाले निर्देशन दिएको इलाम नगरपालिका प्रशासकीय अधिकृत रामकुमार शाहले जानकारी दिए। नगरपालिकाबाट आवश्यक सहयोग गर्नेसमेत निर्णय भएको इलाम नगरपालिका प्रशासकीय अधिकृत रामकुमार शाहले जानकारी दिए। अत्यावश्यक सेवाअन्तर्गत रहेका स्वास्थ्य संस्था पूर्णरूपमा सञ्चालन गर्नुका साथै दमकल, खानेपानी, सरसफाइ, जिन्सी र नगर प्रहरी सेवा पूर्णरूपमा सञ्चालन गर्ने, कार्यालयको सवारीसाधन तथा मेसिनरी उपकरण र चालकलाई जुनसुकै समयका लागि तयारी अवस्थामा राख्ने, कर्मचारीलाई किरिया बिदा, बिरामी बिदा र प्रसूति बिदाबाहेक अन्य बिदा नदिने निर्णय गरेको छ। खानेपानी सेवाका मिटर रिडरलाई चेतनामूलक तथा सन्देशमूलक पर्चासहित घरदैलो अभियानमा परिचालन गरिने भएको छ। यसैगरी, इलाम नगरपालिकाअन्तर्गतका वडा कार्यालयबाट प्रवाह हुने सेवा प्रवाह स्थगन गर्ने तर कर्मचारीलाई तयारी हालतमा राख्नेसमेत शाहले बताए। यसअघि इलाम अस्पतालमा २ शड्ढया आइसोलेसन कक्ष स्थापना गरिएको इलाम अस्पतालका व्यवस्थापक क्षीतिज खतिवडाले बताए। उनले एम्बुलेन्स तयारी हालतमा राखेको पनि जानकारी दिए। इलामको पशुपतिनगर नाकामा भारतबाट आउने मानिसको जाँच थप कडा बनाइएको इलाका प्रहरी कार्यालय पशुपतिनगरले जनाएको छ।"
हेटौंडामा सय आइसोलेटेड बेड,"बागमती प्रदेश ब्युरो : चीन र भारतसँग सीमा जोडिएका बागमती प्रदेशका विभिन्न जिल्लामा कोरोना भाइरस संक्रमण रोक्न उच्च सतर्कता अपनाउन थालिएको छ। जिल्ला र स्थानीय तहले विभिन्न निर्णय गर्दै पूर्वतयारीको कामलाई तीव्रता दिएका छन्। बागमती प्रदेशको राजधानी हेटौंडा अस्पतालमा सय शैय्याको आइसोलेटेड बेड बनाउन थालिएकोे अस्पताल विकास समितिका अध्यक्ष प्रकाश पौडेलले बताए। ठाउँ तयार भयो, उपचार कक्षका लागि आवश्यक सामग्री आउँदै छ, उनले भने। अस्पतालको निर्माणाधीन भवनमा आइसोलेटेड बेड निर्माण गरिने पौडेलले बताए। कोभिड१९को जोखिमलाई ध्यान दिँदै हेटौंडा अस्पतालले ज्वरो आएका बिरामी र ज्वरो नआएका बिरामीलाई आइतबारदेखि छुट्टाछुट्टै समयमा उपचार गर्ने व्यवस्था मिलाएको मेडिकल सुपरिन्टेन्डेन्ट प्रवीण श्रेष्ठले बताए। प्रदेश सरकारको निर्णयअनुसार हेटौंडामा पाँच सय शैय्याको क्वारेन्टाइन (निगरानीकक्ष) निर्माण स्थलको शनिबार सरसफाइ गरिएको छ। प्रदेशस्तरीय विपद् व्यवस्थापन निर्देशक समितिको बिहीबार बसेको बैठकले हेटौंडा अस्पतालसहित, हेटौंडा एकेडेमी, वन विज्ञान अध्ययन संस्थान, गौरीटार खेलकुद एकेडेमी र सशस्त्र प्रहरीको हेटौंडा क्याम्पमा निगरानी कक्ष निर्माण गर्ने निर्णय गरेको थियो। प्रदेश सरकारले आफ्नो क्षेत्रमा पर्ने सबै १३ जिल्ला माकोरोनाविरुद्ध लड्ने रणनीति तयार पारिसकेकोे बागमती प्रदेशका सामाजिक विकासमन्त्री युवराज दुलालले बताए। आइसोलेसनमा राखिएका बिरामीमा कोरोना देखिएन उच्च ज्वरो आएपछि तीन दिनअघि सिन्धुली अस्पतालको आइसोलेसनमा राखिएका बिरामीमा कोभिड१९ नरहेको पुष्टि भएको छ। १०४ डिग्री ज्वरो आई निमोनियासमेत भएका कमलामाई नगरपालिका७ का ८१ वर्षीय वृद्ध बिरामीमा कोभिड१९ नरहेको पुष्टि भएको सिन्धुली अस्पतालका प्रवक्ता डा प्रसन्न राजभण्डारीले बताए। उनको टेकु अस्पतालमा नमुना परीक्षण गराउँदा भाइरल इन्फ्लुएन्जा मात्र रहेको पाइएको छ, डा राजभण्डारीले भने। जिल्ला प्रशासन कार्यालय सिन्धुलीमा बसेको सरोकारवालाहरूको सर्वपक्षीय बैठकले यहाँको भूसंरक्षण कार्यालयको भवनलाई क्वारेन्टाइन स्थल तोकेको छ। सहायक प्रमुख जिल्ला अधिकारी विजया प्रसाईंले उक्त भवनमा २० देखि ३० जनासम्म राख्न सकिने गरी क्वारेन्टाइन निर्माण गर्ने बताए। प्रहरीद्वारा कार्यालयमै मास्क उत्पादन जिल्ला प्रहरी कार्यालय नुवाकोटले आफ्नै कार्यालयभित्र मास्क उत्पादन थालेको छ। कोभिड१९ कोरोना भाइरसबाट प्रहरी कर्मचारीलाई जोगाउनुका साथै सचेतना फैलाउन मास्क उत्पादन सुरु गरिएको प्रहरी कार्यालय नुवाकोटले जनाएको छ। बजारमा मास्क अभाव भएपछि आफैंले उत्पादन सुरु गरिएको जिल्ला प्रहरी प्रमुख तथा प्रहरी उपरीक्षक अविनारायण काफ्लेले जानकारी दिए। सचेत गराउँदै स्थानीय सरकार कोरोना संक्रमण आफ्नो क्षेत्रमा आउन नदिन जिल्लाका स्थानीय तहले सचेतना अभियानलाई तीव्र बनाएका छन्। कोरोना भाइरस कोभिड१९ बाट बच्न त्रसित नभई सचेत भएर लाग्न सर्वसाधारणलाई सचेत बनाउने अभियानमा स्थानीय सरकार लागेका हुन्। आफ्नो क्षेत्रमा उपलब्ध सञ्चारमाध्यम र अन्य माध्यमको प्रयोग गरी कोभिड १९ विरुद्ध जनचेतना फैलाउन थालेको इन्द्रावती गाउँपालिका अध्यक्ष बंशलाल तामाङले बताए। तामाङका अनुसार कोरोनाबाट बच्ने उपायको विषयमा पर्चा छापेर टोल टोलमा स्वयंसेवक परिचालन गरिएको छ। जिल्ला प्रहरी कार्यालय नुवाकोटमा मास्क उत्पादन गरिँदै। तस्बिर : देवचन्द्र भट्ट संक्रमण भित्रीहाले सहज उपचारका लागि चौतारा साँगाचोकगढी नगरपालिकाले आइसोलेसन वार्डको व्यवस्था गर्ने स्थान चयन गरेको छ। सकेसम्म भाइरस भित्रिन नदिन सचेतना अभियान सञ्चालन गरेको र केही गरी संक्रमण सुरु भइहाले सहज उपचारका लागि स्थान र स्वास्थ्यकर्मीलाई तयारी हालतमा राखिएको नगर प्रमुख अमानसिं तामाङले जानकारी दिए। हेलम्बु गाउँपालिकाले कोरोनाबाट बच्ने उपायको प्रचार प्रसारसँगै शंकास्पद व्यक्ति भेटिएमा सहज रूपमा राजधानी लैजाने तयारी गरेको गाउँपालिका अध्यक्ष निमाग्याल्जेन शेर्पाले बताए। जिल्लामा भएका सबै एम्बुलेन्सलाई उपचारका लागि तयारी हालतमा राखिएको एम्बुलेन्स सञ्चालन जिल्लास्तरीय समितिका संयोजक एवं प्रमुख जिल्ला अधिकारी उमेश ढकालले जानकारी दिए। भाइरस आतंकका कारण बजारमा कृत्रिम अभाव सिर्जना गर्न नदिन जिल्लाका प्रमुख बजारमा अनुगमन थालनी गरिएको उनले बताए। बनेपा र धुलिखेलमा आइसोलेसन र क्वारेन्टाइन काभ्रे जिल्लाको धुलिखेल अस्पताल र बनेपामा रहेको शिरमेमोरियल अस्पतालमा आइसोलेसन कक्ष स्थापन गरिएको छ। बनेपास्थित शिर मेमोरियल अस्पतालले ५ वटा बेडसहितको आइसोलेसन कक्ष निर्माण गरेको हो। काभ्रेको धुलिखेलमा रहेको विष्णु दल गणका सेनाले कोरोना भाइरस संक्रमण रोकथाम तथा नियन्त्रणका लागि क्वारेन्टाइन निर्माण गरेको छ। काभ्रेका ६ नगरपालिका र ७ गाउँपालिकाले कोरोना संक्रमण रोक्न पूर्व तयारीको काममा जुटेका छन्। जिल्लाको मुख्य बजार क्षेत्रमा रहेको बनेपा, धुलिखेल र पनौती नगरपालिकाले आइसोलेसन कक्ष स्थापनसँगै तयारीमा जुटेका हुन्। (मकवानपुरबाट शुभलक्ष्मी विश्वकर्मा, सिन्धुलीबाट राजन गाउँले, नुवाकोटबाट देवचन्द्र भट्ट, सिन्धुपाल्चोकबाट युवराज पुरी र काभ्रेबाट रोजन तामाङ)"
"मिनीट्रकले मोटरसाइकललाई ठक्कर दिँदा बाबुछोराको मृत्यु, श्रीमती घाइते","बनेपा : काभ्रेमा मिनीट्रकले मोटरसाइकललाई ठक्कर दिँदा मोटरसाइकलमा सवार बाबु,छोराको मृत्यु भएको छ। बनेपाबाट भक्क्तपुरतर्फ जाँदै गरेको बा५ख २३९० नम्बरको मिनीट्रकले काठमाडौंबाट धुलिखेल आउँदै गरेको बा५७प ७२८ नम्बरको मोटरसाइकललाई आइतबार बिहान ६ बजे बनेपा नगरपालिकाको भैसेपाटीमा ठक्कर दिएको हो। मोटरसाइकल चालक उदयपुर जिल्ला रौतमाई गाउँपालिका४ का ३५ वर्षीय मिनबहादुर श्रेष्ठ र उनका ५ बर्षीय छोरा सुविनको मृत्यु भएको इलाका प्रहरी कार्यलय बनेपाका प्रहरी निरीक्षक योगेन्द्र तिमिल्सिनाले जानकारी दिए । घाइते श्रेष्ठ बाबु, छोराको बनेपाको शिरमेमोरियल अस्पतालमा उपचारका क्रममा बिहान ८ बजे मृत्यु भएको प्रहरी निरीक्षक तिमिल्सिनाले बताए। मृतक मीनबहादुरकी श्रीमती सुनिता श्रेष्ठ घाइते छिन्। उनको धुलिखेल अस्पतालमा उपचार भइरहेको प्रहरीले जानकारी दिएको छ । ठक्कर दिने मिनीट्रक र चालक रामेछाप खाडादेवी गाउँपालिका ७ का लक्ष्मिनारायण श्रेष्ठलाई प्रहरीले नियन्त्रणमा लिई अनुसन्धान गरिरहेको प्रहरी निरीक्षक तिमिल्सिनाले बताए।"
नाकाबाट हुलका हुल,"शिवराज भट्ट धनगढी, महादेव अवस्थीमहेन्द्रनगर,शंकरप्रसाद खनालनेपालगन्ज : भारतमा कोरोना भाइरस (कोभिड१९) संक्रमण फैलिएपछि विभिन्न कामले त्यहाँ रहेका नेपाली हुलका हुल स्वदेश फर्किन थालेका छन्। कञ्चनपुरको पश्चिमी नाका गड्डाचौकीबाट शनिबार १० हजारभन्दा बढी नेपाली फर्किएका छन्। बाँकेको जमुनाहा नाका हुँदै शनिबार २० हजारले आवतजावत गरेको नेपालगन्ज उपमहानगरपालिकाले जमुनाहामा सञ्चालन गरेको हेल्थ डेक्सका अहेव शालिकराम कश्यपले बताए। उनका अनुसार चार दिनमा ३३ हजार आठ सय २० जना भारतबाट आएका छन्। गड्डार्चाकीमा श्रीसिंह शार्दूल गुल्म भगतपुर ब्यारेकका गुल्मपति सेनानी प्रणयजंग मल्लको नेतृत्वमा सैनिक टोली खटिएको छ। बिहान एक्कासि घर फर्किनेको भीड लागेपछि स्वास्थ्य परीक्षण गर्नै गाह्रो भयो, सहायक रथी शंकर पण्डितले भने, तापनि हामीले त्यसको व्यवस्थापन गर्यौं। जमुनाहा नाकामा नेपाली र भारतीय स्वास्थ्यकर्मीले गरेको कोरोना परीक्षण रिपोर्टका आधारमा विगत चार दिनमा ६४ हजार ५४ जनाले सीमा वारपार गरेका छन्। शनिबार साँझ ६ बजेसम्म ९ हजार पाँच सय ८८ जना आएका छन्। राति १० बजेसम्म चार पाँच हजार थपिन सक्ने अनुमान छ। जमुनाहा हेल्थ डेक्सका अहेव कश्यपका अनुसार हरेक दिन भारतबाट नेपाल आउने बढेको बढ्यै छन्। जमुनाहबाट बुधबार सात हजार सात सय २३, बिहीबार आठ हजार ७ सय ५०, शुक्रबार सात हजार सात सय ५९ नेपाली स्वदेश फर्किएका छन्। सीमामा कोरोना परीक्षणका लागि शुक्रबारदेखि नेपाली सेना पनि खटिएको छ। नेपालगन्ज उपमहानगरपालिकाबाट पनि एक सिफ्टमा दुई जनाका दरले दैनिक आठ जना स्वास्थ्यकर्मी खटिएका छन्। बिहान ६ बजेदेखि राति १० बजेसम्म चार सिफ्टमा स्वास्थ्यकर्मीले कोरोना जाँचिरहेका छन््। रुपैडियामा कोरोना जाँच गरिरहेको बहराइच जिल्लाको सामुदायिक स्वास्थ्य केन्द्र चर्दाका इएमटी दीपक मि श्राका अनुसार चार दिनमा ३० हजार भारत प्रवेश गरेका छन्। भारत जाने पनि हरेक दिन बढिरहेका छन्। बुधबार साढे चार हजार, बिहीबार साढे पाँच हजार, शुक्रबार सात नौ हजार र शनिबार १३ हजारभन्दा बढी पुग्ने मि श्राले बताए भारतबाट हजारौं नेपाली घर फर्किन थालेपछि सुदूरपश्चिममा स्थानीय प्रशासनले संक्रमण हुन नदिन शनिबार विभिन्न निर्णय गरेको कञ्चनपुरका प्रमुख जिल्ला अधिकारी नूरहरि खतिवडाले बताए। उनका अनुसार कञ्चनपुरका गड्डाचौकीबाहेक अन्य नाकाबाट भारततर्फको आवागमन तत्कालका लागि बन्द गर्ने निर्णय भएको छ। भीमदत्त नगरपालिकामा रहेको सीएमए छात्रावास र जिल्ला प्रशासनको पुरानो भवनलाई तत्काल क्वारेन्टाइन स्थलका रूपमा प्रयोग गर्ने निर्णय गरिएको उनले बताए। प्रदेश सरकारले भारतबाट फर्किएका नेपालीलाई सेल्फ क्वारेन्टाइन बसिदिन आग्रह गरेको छ। मुख्यमन्त्री त्रिलोचन भट्टले सीमा क्षेत्रमा ज्वरो नदेखिएपछि ढुक्क भएकालाई घर गएर केही दिन सेल्फ क्वारेन्टाइन बस्न भनेका हुन्। वर्षौंदेखि भारतमा काम गरेर फर्केकाहरूले बुवाआमा, पत्नी, छोराछोरी र छिमेकीलाई जोगाउन पनि घरलाई क्वारेन्टाइन बनाउन आग्रह गर्दछु, मुख्यमन्त्री भट्टले भने, कोरोनाबाट जोगिन हरेक नेपालीको उत्तिकै जिम्मेवारी छ। उनले शनिबार बिहान कैलालीस्थित गौरीफन्टा नाका र कञ्चनपुरको गड्डाचौकी नाकाको स्थिति अवलोकन गरेका थिए। उनले घर जाने बाटोमा रहेका हरेक हेल्थ डेस्कमा झन्झट नमानी ज्वरो मापन गर्न आग्रह गरे। प्रदेश सरकारले गेटामा निर्माणाधीन मेडिकल कलेजलाई १ हजार शड्ढयाको आइसोलेसन बनाउने भएको छ। मुख्यमन्त्री भट्ट र सामाजिक विकासमन्त्री कृष्णराज सुवेदीले शनिबार निर्माणाधीन कलेज निरीक्षण गरेका थिए। गेटामै रहेको झन्डै ४ सय शड्ढयाको गेटा आँखा अस्पताललाई पनि आइसोलेसन वा क्वारेन्टाइनका रूपमा प्रयोग गर्न सकिने मन्त्री सुवेदीले बताए। उनले गड्डाचौकी हेल्थ डेस्कलाई दुई थान इन्फ्रारेड थर्मोमिटर उपलब्ध गराएका थिए। गड््डाचौकीमा सेनाको स्वास्थ्य टोली खटिएको छ। बजारमा भीड बाँकेको सीमावर्ती रुपैडिया नाकामा कफ्र्यु लाग्ने भन्दै ठूलो संख्यामा नेपाली शनिबार किनमेल गर्न पुगेका थिए। दैनिक उपभोग्य, वस्तु, खाद्यान्न, तरकारी, नुन, चिनी, तेल, पिठो बोकेर फर्केका थिए। साढे दुई किलो टमाटर किनेर हिँड्दै गरेका नेपालगन्जको जैसपुरका कुँवारे सोनीले बजार बन्द भए पनि टमाटरको चटनी (अचार) बनाएर भात खान सक्ने बताए। बैजनाथ गाउँपालिका ४ तिलकपुरमा किराना पसल गरिरहेका शिवप्रसाद थारू पसलका लागि केही सामान किनेर फर्कंदै गरेको अवस्थामा जमुनाहा भेटिएका थिए। दुई पैसा सस्तो पर्र्छ भनेर आएको हुँ। सीमा बन्द हुुन्छ भन्छन्। हामीले के खाएर बाँच्ने ? , उनले भने। नेपालगन्जमा बजार बन्द नेपालगन्ज उपमहानगरपालिकामा अत्यावश्यक सामानबाहेकको आइतबार बजार बन्द गर्ने निर्णय गरिएको छ। बाँकेका प्रमुख जिल्ला अधिकारी कुमारबहादुर खड्काको संयोजकत्वमा गठित जिल्लास्तरीय कोरोनाविरुद्धको टाक्स फोर्सको शनिबार बसेको बैठकले दैनिक उपभोग्य वस्तु, मेडिकलबाहेकका सम्पूर्ण व्यवसाय बन्द गर्ने, आइतबारदेखि लायन्स डेन्टल अस्पतालमा ४० बेडको आइसोलेसन स्थापना गर्ने र वडास्तरमा क्वारेन्टाइनका लागि स्थानीय तहलाई अनुरोध गर्ने, सेल्फ आइसोलेसनमा बस्न आमनागरिकमा आह्वान गर्ने निर्णय गरिएको छ। सीमावर्ती बहराइचमै कोरोना संक्रमित फेला परेकाले नेपालगन्ज नाका पूर्ण रुपमा बन्द गर्न टाक्स फोर्सले नेपाल सरकारसँग आग्रह गरेको छ। पश्चिमी सीमा नाका गड्डाचौकीमा शनिबार बिहान स्वास्थ्य परीक्षणका लागि लामबद्ध नेपाली। भारतमा कोरोना भाइरस संक्रमणपछि उनीहरू स्वदेश फर्किएका हुन्। हल्लाले सीमावासी हैरान सीमामा निगरानी कक्ष कोरोना संक्रमण : भारतीय सीमाबाट फैलिने जोखिम नाकामा मुख्यमन्त्रीको अनुगमन (तस्बिर) ४१ नाकामा सेनासहितको हेल्थ डेस्क वीरगन्जमा थप कडाइ"
