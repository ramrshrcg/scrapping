शीर्षक,विवरण
तातो तावामा अग्नि,"हिउँदे अधिवेशन बैठक सुरु भएको सैंतीस दिनपछि प्रनिनिधिसभाले सभामुख पाएको छ। पूर्वमाओवादीले आफ्नो भागमा परेको पद छाड्न नचाहेपछि सत्तारूढ दलभित्र रस्साकस्सी पर्यो। अन्ततः भागबन्डाअनुरूप पद पूर्वमाओवादीले नै पायो। सभामुखजस्तो गम्भीर र जिम्मेवार पदमा व्यक्ति हत्याको अभियोग लागेका अग्नि सापकोटा एकल उमेदवार घोषित भए, आइतबार निर्विरोध रूपमा निर्वाचित भए। उनी निर्वाचित भएको घोषणा भइरहँदा बाहिर नागरिक समाजका प्रतिनिधिहरू विरोध प्रदर्शनमा थिए। अग्लो शारीरिक बनावट र कुटिल हाँसोका नवनिर्वाचित सभामुख सापकोटामाथि लागेको हत्या अभियोग मुद्दा विचाराधीन अवस्थामा छ। नेकपाले सभामुखमा अघि सारेदेखि नै उनीविरुद्ध मावनअधिकार उल्लंघन र व्यक्ति हत्याको प्रश्न जोडतोडले उठे। तर कतै र कसैबाट जवाफ मिलेन। सर्वोच्च अदालतमा विचाराधीन रहेकै बेला उनीविरुद्ध अर्को मुद्दा पनि पर्यो। एकातिर न्यायिक लडाइँ निरन्तर छ, मुद्दामा पदीय प्रभाव पर्ने खतरा पनि उत्तिकै। राष्ट्रपतिका सल्लाहकार सुशील प्याकुरेलको राजीनामादेखि मावनअधिकारवादीले सापकोटाविरुद्ध उठाएका माग पनि कम आँक्न मिल्दैन। त्यहीकारण सभामुख तातो तावामाथि छन्। अघिल्ला सभामुखमाथि बलात्कारको अभियोग अनि निर्वाचित सभामुखमाथि व्यक्ति हत्याको अभियोग। संसद्का नेतामाथि अभियोग लागेपछि यस्ता दृश्यले संसदीय पद्धति र मूल्यमान्यतामै आघात पुर्याउने सम्भावना पनि उत्तिकै छ। अझ प्रमुख विपक्षी कांग्रेसले सापकोटालाई सर्वसम्मत हुन मैदान खाली गरिदिएको दृश्य पनि आलोच्य नै रह्यो। गणितीय रूपमा कांग्रेसले सभामुख जित्ने अवस्था नभए पनि एक अर्थमा सापकोटाप्रति कांग्रेसले सदाशयता राखेको रूपमा व्याख्या गर्न थालिएको छ। तर प्रमुख विपक्षी कांग्रेसले यो सदाशयता पर्ख र हेर को नीतिमा आधारित देखिन्छ। विधिको शासन, लोकतान्त्रिक प्रक्रिया र संसदीय अभ्यासलाई बलियो बनाउन सभामुख सापकोटाले खेल्ने भूमिकाले नै आगामी दिनमा सभामुखप्रतिको दृष्टिकोण बनाउने कांग्रेसले स्पष्ट गरिसकेको छ। संसद् सञ्चालनमा विपक्षीको सहयोगी भूमिका सापकोटाका लागि सहज बाटो हुनेछ। सापकोटालाई विपक्षीको मात्र होइन, आफ्नै पार्टीभित्रको चुनौती पनि कम आँक्न मिल्दैन। लामो रस्साकस्सीपछि सभामुखका उम्मेदवार बनेका सापकोटालाई आफ्नै पार्टीका प्रधानमन्त्री एवं सरकारको विश्वास जोगाइराख्न पनि कम चुनौतीपूर्ण छैन। पार्टीभित्रको जुन रणनीति, लडाइँ र समीकरणबाट सापकोटा उम्मेदवार बने, आगामी यात्राका लागि उनलाई पाइलैपिच्छे चुनौतीका चाङ छन्। सरकारको जन्म र अन्त्य संसद्बाट हुन्छ। सरकारलाई निरन्तर संसद्प्रति उत्तरदायी बनाउने काम पनि संसद्को हो। बलियो सरकार बनेका बेला संसद् निरिहजस्तो बन्ने गर्छ। उत्तरदायी बनाउनुपर्ने निकायको छायाँमा संसद् पर्ने हो भने यसको गरिमा र उचाइ कायम रहन सक्दैन। संसद्को सर्वोच्चता र गरिमा उचो राख्ने सापकोटाका लागि यो अर्को चुनौती हो। कार्यकारीले संसद्लाई सहयोगी नभनी अवरोधक ठान्ने पुरानै प्रवृत्ति हो। यतिबेला आफ्नै पार्टीको शक्तिशाली सरकारले गरेका कामकारबाहीप्रति प्रश्न उठाउने, अनुगमन गर्ने र गलत कार्यमाथि रोक लगाउने अर्थमा संसद् कसरी अघि बढ्छ भन्नेमा सबैको ध्यान केन्द्रित छ। संसद्मा विचाराधीन प्रेस, मानवअधिकार, अभिव्यक्ति स्वतन्त्रता, सुरक्षासम्बन्धी विधेयक विवादमा छन्। सापकोटाका लागि विवादास्पद विधेयकलाई सर्वस्वीकार्य बनाएर किनारा लगाउनु अर्को चुनौती थपिएको छ। शक्तिशाली सरकारको बनोट र विपक्षी कांग्रेसको निरिह भूमिकाका कारण संसद्को प्रभावकारिता र जीवन्तता हराउँदै गएको छ। एक थान मन्त्री को स्वार्थमा सत्तापक्षका सांसद बोल्न डराउने र हामीले बोलेर के हुन्छ र भन्ने प्रमुख विपक्षी कांग्रेसका सांसदको मनोविज्ञानले संसद्मा जनताका आवाज मलिन हुँदै गएका छन्। जनताका आवाज बोल्ने ठाउँकै अवस्था नाजुक भयो भने जनताका आवाज दबिने र सत्तामा बस्नेहरूमा मनपरी बढ्न गई शासन व्यवस्थाप्रति नै वितृष्णा उत्पन्न हुन जान्छ। सरकार र विपक्षीको विश्वास लिँदै संसद्लाई प्रभावकारी र जीवन्त बनाउन सापकोटाले नेतृत्वदायी भूमिका निर्वाह गर्नैपर्छ।"
कांग्रेस केन्द्रीय समिति बैठक आज,"काठमाडौं : कांग्रेस केन्द्रीय समिति बैठक सोमबार बस्दैछ। पार्टीको १४औं महाधिवेशनको आन्तरिक कार्यतालिका संशोधनसहितको प्रस्ताव केन्द्रीय समिति बैठकमा पेश हुने कांग्रेसले जनाएको छ। महाधिवेशनको कार्यतालिकाको विषयलाई लिएर कांग्रेसभित्र चुलिएको आन्तरिक विवाद शीर्ष नेताको बैठकले टुंग्याएपछि केन्द्रीय समिति बैठक बस्न लागेको हो। यसअघि केन्द्रीय समिति बैठक बहिस्कार गर्दै आएको संस्थापन इतर समूह पनि आजको बैठकमा सहभागी हुने कांग्रेस प्रवक्ता विश्वप्रकाश शर्माले बताए। अर्काे वर्ष फागुन ७ देखि १० गते महाधिवेशन गर्ने मिति यतावत् राखेर आन्तरिक कार्यतालिका संशोधन गर्ने सहमति शीर्ष नेताबीच भएपछि आज बस्ने बैठकमा संशोधित कार्यतालिका पेश हुनेछ। बैठकमा महामन्त्रीले पुरानै मितिमा महाधिवेशन गर्ने गरी परिमार्जन सहितको आन्तरिक कार्यतालिका प्रस्तावका रूपमा पेश गर्नु हुनेछ, शर्माले भने, मुख्यतः यही विषयमा बैठकमा छलफल हुनेछ। शुक्रबार बसेको शीर्ष नेताले बैठकले आन्तरिक कार्यतालिका परिमार्जन गरी प्रस्ताव पेश गर्न महामन्त्रीद्धय डा शशांक कोइराला र पूर्णबहादुर खड्कालाई जिम्मेवारी दिएको थियो। कांग्रेसमा भदौमा स्थानीय अधिवेशन गर्ने गरी कार्यतालिका संशोधनको तयारी भइरहेको एक नेताले बताए। पुस ११ गतेको केन्द्रीय समिति बैठकले अर्काे वर्ष मंसिरमा स्थानीय अधिवेशन गर्ने गरी कार्यतालिका पारित गरेको थियो। २०७७ मंसिर ९ मा गाउँनगर वडा अधिवेशन, मंसिर ११ मा गाउँनगरपालिका अधिवेशन, मंसिर १५ मा प्रदेश सभा क्षेत्रीय अधिवेशन, मंसिर १७ गते प्रतिनिधि सभा क्षेत्रीय अधिवेशन, मंसिर २५ मा जिल्ला अधिवेशन, पौष १५ गते र फागुन ७, ८, ९ र १० गते काठमाडौंमा केन्द्रीय महाधिवेशन गर्ने कार्यतालिकामा उल्लेख छ। कोरोना भाइरसबारे सतर्कता अपनाउन ध्यानाकर्षण नेपाली कांग्रेसले कोरोना भाइरसबाट प्रभावित चीनको उहान सहरमा रहेका नेपाली नागरिकको उद्धार गर्न सरकारको ध्यानाकर्षण गराएको छ। उहान सहरमा ठूलो संख्यामा नेपाली विद्यार्थी र व्यवसायी रहेको उल्लेख गर्दै कांग्रेसले कोरोना भाइरसको उच्च जोखिममा रहेको उहानमा रहेका नेपालीको उद्धार गर्न नेपाल सरकारको ध्यानाकर्षण गराएको हो। कांग्रेसले आइतबार विज्ञप्ति जारी गर्दै कोरोना भाइरसको जोखिममा नेपाल पनि रहेकाले सरकारलाई आवश्यक सुरक्षा व्यवस्था गर्न भनेको छ। महामारीको रूपमा फैलन सक्ने उक्त कोराना भाइरस फैलन नदिन आवश्यक सुरक्षा व्यवस्था तथा संक्रमित व्यक्तिको उचित उपचारको व्यवस्था मिलाउन सरकारको ध्यानाकर्षण गराउँदछौं, कांग्रेस संसदीय दलका प्रमुख सचेतक बालकृष्ण खाँणद्धारा जारी विज्ञप्तिमा उल्लेख छ।"
नेकपा केन्द्रीय समिति बैठक १५ माघमा,"काठमाडौं : सत्तारुढ नेकपाको पार्टी एकतापछि पहिलोपटक केन्द्रीय समितिको बैठक बुधबार बस्ने भएको छ । बैठक ५ दिनमा सक्ने तयारी भएको छ ।विधानतः ६६ महिनामा बस्नुपर्ने बैठक नेकपाले २१ महिनासम्म पनि नबोलाएकोमा पार्टीभित्र अध्यक्षद्वयको आलोचना हुँदै आएको थियो । तत्कालीन एमाले र माओवादी केन्द्रबीच २०७५ जेठ ३ मा पार्टी एकता भएको थियो । अब केन्द्रीय समिति बैठक बस्ने गरी सम्पूर्ण तयारी पूरा भएको छ, केन्द्रीय कार्यालयका सचिव श्रीराम ढकाल (प्रशान्त) ले बताए । गत मंसिर २९ देखि पुस ६ सम्म बसेको पार्टी स्थायी समिति बैठकले केन्द्रीय समिति बैठक २३ पुसबाट बोलाउने निर्णय गरेको थियो । तर २० पुसको सचिवालय बैठकले राष्ट्रिय सभा चुनाव, सभामुख चयन प्रक्रिया लगायतका कारण देखाउँदै बैठक माघ १५ सम्मलाई सार्ने निर्णय गरेको थियो ।एकतापछि केन्द्रीय समिति जम्बो (४४१ सदस्य) बनेको नेकपाको अब हुने उक्त बैठकमा आमन्त्रित नेतासहित ४४७ जना नेता सहभागी हुनेछन् । पार्टी केन्द्रीय कार्यालयमा बैठक बस्न असहज हुने भएपछि उक्त बैठक राजधानीको प्रर्दशनीमार्गस्थित राष्ट्रिय सभागृहमा बस्ने भएको छ । पार्टीले पाँच दिनका लागि सभागृह बुकिङ गरिसकेको कार्यालय सचिव ढकालले बताए । बैठकका लागि बुकिङ गरिसकेका छौं, अन्य आवश्यक तयारी पनि सोमबारभित्र सक्छौं, ढकालले भने । महासचिव विष्णु पौडेल र कार्यालय सचिवद्वय ढकाल र ईश्वर रिजालले आइतबार सभागृह पुगेर बैठक कक्षदेखि सभागृहमा गर्नुपर्ने अन्य तयारीका बारेमा जानकारीसमेत लिएका छन् । प्रधानमन्त्री निवास बालुवाटारमा आइतबार नै बैठकको तयारीका विषयमा केन्द्रीत रहेर छलफलमा बसेका दुई अध्यक्षको निर्देशनपछि महासचिव पौडेलको नेतृत्वको टोलीले सभागृह पुगेर बैठकस्थलको अवलोकन गरेका छन् । बैठकमा अध्यक्षद्वयले प्रस्तुत गर्ने राजनीतिक प्रतिवेदन, महासचिवले प्रस्तुत गर्ने विधान संशोधन प्रस्ताव र समसामयिक प्रस्तावका विषयमा पार्टी नेताबीच समूह विभाजन गरी छलफल गराउने तयारी अध्यक्षद्धयले गरेका छन् । बैठकको पहिलो दिन अध्यक्षद्धयका तर्फबाट राजनीतिक प्रतिवेदन र महासचिवका तर्फवाट विधान संशोधन प्रस्ताव पेश भएपछि सहभागी नेताको समूह विभाजन गर्ने नेकपाले जनाएको छ । समूह विभाजन गरेपछि प्रतिवेदन माथिको समूह छलफलका लागि भने पार्टी केन्द्रीय कार्यालय धुम्बाराही, पेरिसडाँडास्थित कार्यालय र सभागृह गरी तीन स्थानमा ठाउँ व्यवस्थापन गरिन लागिएको छ । समूह छलफल सहज रूपमा होस् भन्न तीन ठाउँमा गराउने तयारी भएको छ, यसरी गर्दा ठाउँ सहज पुग्छ पनि, ढकालले भने । केन्द्रीय समितिका सबै सदस्यलाई बोल्न दिँदा समय व्यवस्थापन जटिल हुने भएकाले समूह विभाजन गरी महाधिवेशन शैलीमा बैठक सञ्चालन गर्ने योजना छ ।देशभर परिचालन भएका नेकपाका केन्द्रीय समिति सदस्यलाई पार्टी बैठकमा आउँदा खाने बस्ने व्यवस्था आफैं मिलाउन केन्द्रीय कार्यालयले सूचना पठाएको छ । कार्यालय सचिवद्वयले आवश्यक तयारी पूरा भएको र दस्तावेज छपाई बाँकी रहेको सचिव ढकालले वताए । दुई अध्यक्ष चार घण्टा छलफलमा केन्द्रीय समिति बैठक, बैठकमा पेश गर्ने राजनीतिक दस्तावेज, विधान संशोधन प्रस्ताव लगायतका विषयमा नेकपाका दुई अध्यक्ष ओलीदाहालले छलफलसमेत गरेका छन् । आइतबार बिहान १० बजेदेखि दिउँसो २ बजेसम्म प्रधानमन्त्री निवास बालुवाटारमा ओलीदाहालले छलफल गरेका हुन् । छलफलमा पार्टी केन्द्रीय समिति बैठकको तयारी, सभामुख चयनपछि उपसभामुख चुनाव, विभिन्न राजनीतिक नियुक्तिदेखि एमसीसीमा पार्टी धारणा लगायतका विषयमा केन्द्रीत रहेर दुई अध्यक्षले छलफल गर्नुभएको बुझिन्छ, बालुवाटार स्रोतले भन्यो । बैठकमा केहीबेर महासचिव पौडेल पनि सहभागी थिए ।"
नेपालभारत सीमा बैठक फागुनमा,"काठमाडौं : कालापानी, लिपुलेक र लिम्पियाधुरा क्षेत्रमा सीमा विवादबारे नेपाल र भारतका परराष्ट्रसचिवस्तरीय वार्ता फागुनमा हुने भएको छ। भारतीय नेतृत्वले विदेश मन्त्रालयमा नयाँ सचिव हर्षवद्र्धन श्रिंलाले जिम्मेवारी लिएसँगै वार्ता हुने जनाउ दिएपछि परराष्ट्र मन्त्रालय त्यसको तयारीमा जुटेको हो। मिति भने तय भएको छैन। दुई औपचारिक पत्र र पटकपटक अनौपचारिक छलफलपछि नेपाल हेर्ने डेस्कले फागुन अन्त्यसम्ममा बैठक बस्ने जानकारी दिएको परराष्ट्र अधिकारीको भनाइ छ। भारतले सबै समस्या वार्ताबाट समाधान हुने भनेर कूटनीतिक नोटको उत्तर पठाएको एक महिनापछि त्यस्तो जानकारी दिएको हो। यसअघि परराष्ट्रसचिव स्तरमा वार्ता गर्न आलटाल भइरहेको थियो। पछिल्लो समय संवादबाट विवाद समाधान गर्न भारत इच्छुक देखिएको परराष्ट्र अधिकारीको बुझाइ छ। यसअघि भारतले नेतृत्व आन्तरिक राजनीतिमा केन्द्रित हुनुपरेको, विदेश मन्त्रालयको संयन्त्र र नेपालमा राजदूत परिवर्तनजस्ता विषय देखाउँदै तत्काल वार्ता नगर्ने बताएको थियो। भारतीय विदेशसचिव विजय गोखलेको कार्यकाल मंगलबार सकिँदै छ। त्यस स्थानमा श्रिंला आउँदै छन्। अमेरिकामा राजदूत रहेका उनी नेपाली बोल्छन्। बैंकक र ढाकामा राजदूत भइसकेका उनले नेपालभारत सम्बन्धका विषयमा गम्भीर रूपले छलफल गर्ने संकेत दिएको कूटनीतिक स्रोतले बतायो। उनले डीसीमा हुँदा कूटनीतिज्ञसँगको छलफलमा भन्ने गरेका थिए नेपालभारत समस्याको समाधान वार्ता नै हो। अमेरिकास्थित एक कूटनीतिज्ञले टेलिफोनमा भने, नेपाललाई राम्ररी बुझेका व्यक्ति भारतमा बुधबारदेखि विदेशसचिव बन्दै हुनुहुन्छ। उहाँले पक्कै छलफल गरेर समस्या समाधानमा जोड दिनुहुनेछ। नयाँ सचिव र राजदूत आएपछि सीमाका विषयमा थप छलफल अघि बढ्ने परराष्ट्रसचिव शंकरदास वैरागीले बताए। हामी छलफलका लागि पहल गरिरहेका छौं, उनले भने, भारतमा विदेश मन्त्रालयको नेतृत्व र नेपालका लागि राजदूत पनि परिवर्तनको अवस्था थियो, त्यसैले ढिलाइ भएको हो। सरकारले भारतलाई दुईपटक कूटनीतिक नोट पठाएर सीमाका विषयमा वार्ताको पहल गरेको थियो। प्रधानमन्त्री केपी ओली र भारतीय समकक्षी नरेन्द्र मोदीबीच भएको टेलिफोन वार्ता होस् या भिडियो कन्फरेन्स दुवैमा अन्य दुईपक्षीय विषयमा पनि छलफल गर्ने भनिएको थियो। सबै समस्याको सम्बोधन क्रमशः गर्दै जाने भन्दै छलफल भइरहेको अवस्थामा नयाँ राजदूत विनयमोहन क्वात्रा र सचिव श्रिंलाले यसलाई कसरी लिन्छन् त्यसमा भर पर्ने अधिकारीको भनाइ छ। सचिव स्तरमा ६ वर्षयता छलफल हुने भनिँदै आएको छ। सैन्य कूटनीतिमार्फत पनि वार्ता अघि बढाउन सकिने सुझाव सरकारले विभिन्न क्षेत्रबाट पाएको एक अधिकारीले बताए। सैन्य सम्पर्क बलियो रहेको अवस्थामा यो संयन्त्रबाट छलफल गर्दा उपयुक्त हुने धारणा परराष्ट्र अधिकारीको छ। परराष्ट्रसचिवस्तरीय संयन्त्र नेपाल र भारतबीच सीमासम्बन्धी विवाद समाधानका लागि गठित सबैभन्दा माथिल्लो निकाय हो। काठमाडौंमा सन् २०१४ मा सम्पन्न नेपालभारत संयुक्त आयोग बैठकले कालापानी र सुस्तासम्बन्धी विवाद प्राविधिकको सुझावका आधारमा विदेश सचिवस्तरमा टुंग्याउने निर्णय गरेको थियो। त्यसपछि दुई संयुक्त आयोग (विदेशमन्त्रीस्तरीय) बैठक बसे पनि छलफल भएको छैन। यहाँ मन्त्रीहरूको धारणा बाझिँदा पनि समस्या आउने गरेको छ। कालापानीका विषयमा मन्त्रीहरूले कूटनीतिक मामिलामा ध्यान नदिएर बोल्ने र त्यसको फाइदा छिमेकलाई नै हुने गरेको तर्क परराष्ट्र अधिकारीको छ।"
अध्यागमनमा अमेरिकी सफ्टवेयर रद्द गरी नेपाली पोर्ट,"काठमाडौं : गृह मन्त्रालयले अध्यागमनमा अमेरिकी सफ्टवेयर रद्द गरेर बायोमेट्रिक्ससहितको नेपाली पोर्ट नामक आफ्नै सफ्टवेयर राखेको छ। अध्यागमन विभागले सबै नाकामा यो सफ्टवेयर परीक्षण गरिरहेको छ। प्रधानमन्त्री केपी ओलीले सोमबार अपराह्न उद्घाटन गरेपछि अध्यागमन नाकामा अत्याधुनिक बोर्डर कन्ट्रोल सिस्टम कार्यान्वयनमा आउनेछ। नेपाली पोर्ट अत्याधुनिक बोर्डर कन्ट्रोल प्रणाली हो। त्रिभुवन अन्तर्राष्ट्रिय विमानस्थलसहित १२ अध्यागमन नाकामा बायोमेट्रिक्ससहितको सफ्टवेयर प्रणाली जोडिनेछ। अध्यागमनमा बायोमेट्रिक्स प्रणाली लागू भएसँगै यात्रुको तस्बिर र हस्तरेखा रेकर्ड हुनेछ। यसले यात्रुको आँखाको नानी (रेटिना)समेत पढ्न र त्यसको रेकर्ड राख्न सक्नेछ। नेपाली पोर्ट लागू भएसँगै अध्यागमनमा संदिग्ध व्यक्तिले गर्न लागेको यात्राको सहजै विश्लेषण गर्न सकिन्छ। विभागका महानिर्देशक ईश्वरराज पौडेलले नेपाली पोर्ट लागू भएपछि धेरै सुरक्षा चुनौती घट्ने विश्वास व्यक्त गरे। विगतमा अध्यागमनको सुरक्षा अवस्था भयावह थियो, भिसा नलिइ विदेशी ठमेल पुग्थे, महानिर्देशक पौडेलले अन्नपूर्णसँग भने, त्यस्तो गतिविधि अब रोकिनेछ। आगमन र प्रस्थान दुवै पटक यात्रुको बायोमेट्रिक्स लिइनेछ। एकपटक बायोमेट्रिक्स लिइसकेका यात्रु पुनः अर्काको राहदानी दुरुपयोग गरी यात्रा गरे त्यस्ता व्यक्ति तत्काल पक्राउ पर्न सक्छन्। यात्रुको बायोेमेट्रिक्स फरक प बित्तिकै ती यात्रु शंकास्पद ठहरिन्छन्। हामी अनुसन्धान गर्छौं, महानिर्देशक पौडेलले भने। नाबालक, अपांगता भएका व्यक्तिको भने बायोमेट्रिक्स लिइनेछैन। इन्टरपोलको डाटामा पनि अनलाइन पहुँच हुनेछ, जसले गर्दा इन्टरपोलमा सूचीकृत संदिग्धको आवागमन रोकिनेछ। नाकामा बायोमेट्रिक्स प्रणाली नहुँदा अर्काको राहदानी प्रयोग गरी संदिग्ध व्यक्तिले सहजै अध्यागमन पार गरेका धेरै उदाहरण छन्। विभागले वैदेशिक रोजगार विभाग, राहदानी विभाग, वैदेशिक यात्रा अनुमति शाखा, नेपाल प्रहरीको स्पेसल ब्युरोसँग नेपाली पोर्ट जोडेको छ। नेपाल आउने पर्यटकको गतिविधि नियाल्न प्रत्येक होटलमा सफ्टवेयरको पहुँच दिने तयारी छ। मन्त्रालय परिसरमा रहेको राष्ट्रिय सूचना प्रविधि केन्द्र (जीआईडीसी)मा नेपाली पोर्टको छुट्टै सर्भर रहनेछ। पूर्ण सुरक्षित सर्भरमा नेपालको कन्ट्रोलमा सबै डाटा रहन्छन्। डाटा दुरुपयोगको सम्भावना छैन। अध्यागमन नाकामा बायोमेट्रिक्ससहितको सफ्टवेयर प्रणालीले बोर्डरबाट हुने अवाञ्छित व्यक्तिको आवागमन रोक्नेछ। सरकारले सम्भावित आतंककारी गतिविधि र आवागमन रोक्ने उद्देश्यले अमेरिकाले निर्माण गरेको पर्सनल आइडेन्टिफिकेसन सेक्युअर कम्प्यारिजन एन्ड इभ्यालुएसन सिस्टम (पाइसेज) नामको सफ्टवेयर राख्ने निर्णय गरेको थियो। तत्कालीन माओवादी अध्यक्ष पुष्पकमल दाहालले आफू दोस्रो पटक प्रधानमन्त्री बनेका बेला २०७४ मा मन्त्रिपरिषद्बाट अध्यागमनमा अमेरिकी सफ्टवेयर राख्ने निर्णय गराएका थिए। त्यो निर्णय उल्ट्याउँदै सरकारले गत वैशाखमा नेपाली अध्यागमनमा पाइसेज नामको अमेरिकी सफ्टवेयर कार्यान्वयन नगर्ने निर्णय गरेको थियो। सोही मन्त्रिपरिषद् बैठकले अमेरिकी सफ्टवेयरलाई अस्वीकार गर्दै नेपाली पोर्ट नामको बोर्डर कन्ट्रोल सिस्टममा आधारित बायोमेट्रिक्ससहितको आफ्नै सफ्टवेयर बनाउने निर्णय गरेको थियो। संवेदनशील डाटा अर्को मुलुकको पहुँचमा पुग्ने आशंका गर्दै सरकारले अमेरिकी सफ्टवेयर नराख्ने निर्णय गरेको अध्यागमनका अधिकारीको दाबी छ। २०७४ जेठ ४ मा मन्त्रिपरिषद् बैठकले विभाग र त्यसअन्तर्गतका कार्यालयमा अमेरिकाले विकास गरेको पाइसेज नामक अध्यागमन सुरक्षा तथा सूचना प्रणाली कार्यान्वयन गर्न मेमोरेन्डम अफ इन्टेन्न (एमओआई)लाई सैद्धान्तिक स्वीकृति प्रदान गरेको थियो। केपी ओली नेतृत्वको सरकारले राष्ट्रिय सुरक्षाका हिसाबले संवेदनशील विषयमा मित्र राष्ट्रमा निर्भर नभई आफ्नै स्रोतसाधनबाट सफ्टवेयर बनाउने भन्दै अमेरिकी सफ्टवेयर स्वीकार नगर्ने निर्णय गरेको थियो। त्यसपछि विभागले नेपाली पोर्ट नामको सफ्टवेयर बनाउन प्रक्रिया अघि बढाएको थियो। नेपाली अध्यागमनमा बायोमेट्रिक्ससहितको सफ्टवेयर प्रणाली नहुँदा अमेरिकालगायत विकसित मुलुकले नेपालका विमानस्थल र अध्यागमनमा व्यापक सुरक्षा चुनौती भएको भन्दै आलोचना गर्दै आएका थिए। नेपाली पोर्टले अध्यागमनमा देखिएका सुरक्षा चुनौती सम्बोधन गर्न नसक्ने केही सूचना प्रविधिका विज्ञले आरोप लगाउँदै आएका छन्। विभागले भने सफ्टवेयरको कमीकमजोरीलाई सुधार्दै लैजाने दाबी गर्दै आएको छ। विभागका निर्देशक रामचन्द्र तिवारीले बायोमेट्रिक्स प्रणालीा लागू भएसँगै इमी नामको पुरानो सफ्टवेयर विस्थापित हुने बताए। विभागले गत वैशाखदेखि नेपाली पोर्ट नामको सफ्टवेयर बनाउन प्रक्रिया अघि बढाएको थियो। विभागले २०६० देखि इमी सफ्टवेयर प्रयोग गर्दै आएको हो। फोकस वान नामक निजी कम्पनीले इमी बनाएको थियो। प्राविधिक र सुरक्षाका हिसाबले इमी सफ्टवेयर सुरक्षित नभएपछि मन्त्रालयले आफैंले बायोमेट्रिक्स प्रणालीसहितको अत्याधुनिक सफ्टवेयर बनाउने निर्णय गरेको थियो। यी हुन् विशेषता अत्याधुनिक बोर्डर कन्ट्रोल सिस्टम तस्बिर, हस्तरेखा विश्लेषण आँखाको नानी पढ्न सक्ने इन्टरपोलको डाटामा अनलाइन पहुँच संदिग्ध व्यक्तिको आवागमन रोकिने"
एमबीबीएसका विद्यार्थीको गुनासो : अतिरिक्त ६ लाख मागियो,"काठमाडौं : चिकित्सा शिक्षा अध्ययनका लागि सरकारले तोकेकोभन्दा बढी रकम नदिने विद्यार्थीलाई भर्ना नगर्ने धम्की मेडिकल कलेज सञ्चालकले दिएका छन्। सरकारले तोकेको रकमबाट विद्यार्थीको सम्पूर्ण खर्च टार्न नसक्ने भन्दै उनीहरूले विद्यार्थीसँग थप रकम मागिरहेका छन्। केही समयअघि मात्र कलेज सञ्चालकको मनपरिविरुद्ध देशव्यापी आन्दोलनमा उत्रेका विद्यार्थीहरूले सरकारले तोकेकै शुल्कमा कलेज सञ्चालकले भर्ना नगरे फेरि आन्दोलनमा उत्रने चेतावनी दिएका छन्। सरकारी निर्णयअनुसार एमबीबीएस अध्ययनका लागि मेडिकल कलेज सञ्चालकले उपत्यकाभित्र ४४ लाख र बाहिर ४० लाख रुपैयाँ मात्र लिन पाउँछन्। यो शुल्कको एक तिहाइ रकम सुरुमा विद्यार्थीले आफू पढ्ने कलेजले सम्बन्धन पाएको विश्वविद्यालयमा बुझाउनुपर्छ। बाँकी रकम विभिन्न किस्तामा सम्बन्धित कलेजलाई बुझाउनुपर्ने चिकित्सा शिक्षा ऐनमा छ। अहिले एमबीबीएस प्रथम वर्षका विद्यार्थीको भर्ना चलिरहेको छ। प्रथम वर्षका अधिकांश विद्यार्थीले कानुनी व्यवस्थाअनुसार पहिलो चरणको रकम सम्बन्धित विश्वविद्यालयमा बुझाइसकेका छन्। विश्वविद्यालयमा रकम बुझाएर पढाइको मितिबारे जानकारी लिन कलेज जाँदा सञ्चालकले अतिरिक्त शीर्षकमा रकम माग्न थालेको गुनासो विद्यार्थीले गरेका छन्। सरकारले तोकेको रकमबाहेक विद्यार्थीले नेपाल मेडिकल काउन्सिलले तोकेको दर्ता शुल्क मात्र अतिरिक्त रुपमा बुझाउनुपर्छ। योबाहेक विद्यार्थीले पढाइका लागि कुनै रकम बुझाउनुपर्दैन, चिकित्सा शिक्षा आयोगका सदस्यसचिव डा हरिप्रसाद लम्सालले भने। तर अहिले नेपाल मेडिकल कलेज, काठमाडौं मेडिकल कलेज, नेपालगन्ज मेडिकल कलेजलगायतले पढाइबारे बुझ्न गएका विद्यार्थीसँग ६ लाख रुपैँया अतिरिक्त शुल्क मागिरहेको चिकित्सा शिक्षा संघर्ष समितिका प्रवक्ता सुजन कडरियाले बताए। उनका अनुसार यी कलेज गएका विद्यार्थी तथा तिनका अभिभावकले कलेज सञ्चालकले आफूखुसी शीर्षकमा शुल्क मागिरहेका छन्। ६ लाख रुपैयाँ थप रकम नदिए भर्ना नगर्ने धम्की कलेज सञ्चालकले विद्यार्थीलाई दिइरहेका छन्, प्रवक्ता कडरियाले भने, कतिपय कलेजले इन्टर्नसिपका लागि भनेर समेत शुल्क मागिरहेका छन्। जबकि विद्यार्थीले इन्टर्नसिप गर्न अझै पाँच वर्ष बाँकी छ। कलेज सञ्चालकले मानसिक तनाव दिने त्रासले विद्यार्थीले नाम सार्वजनिक गर्न मानेका छैनन्। चिकित्सा शिक्षा आयोगका सदस्यसचिव लम्सालले पनि मौखिक रुपमा यस्तो गुनासो आएको बताए। तर लिखित रुपमा गुनासो नआउँदासम्म कारवाही प्रक्रियामा जान सकिँदैन, उनले भने। सम्बन्धित विश्वविद्यालयले सरकारले तोकेकोभन्दा बढी शुल्क तिरेमा त्यसको जिम्मेवार विद्यार्थी नै हुने भन्दै अतिरिक्त रकम नतिर्न यसअघि नै विद्यार्थीलाई सचेत गराइसकेको छ। नेपाल मेडिकल कलेजका निर्देशक (हस्पिटल) राजेशकिशोर श्रेष्ठले भने सरकारले तोकेकोभन्दा बढी शुल्क नलिएको दाबी गरे। विद्यार्थीले शुल्क विश्वविद्यालयलाई नै बुझाउने हो। हामीले मागेका छैनौं, उनले भने। सेनाको प्रस्ताव फिर्ता सरकारले तोकेकोबाहेकका शीर्षकमा पनि शुल्क लिन पाउँ भन्दै नेपाली सेना स्वास्थ्य विज्ञान प्रतिष्ठानले गरेको प्रस्ताव चिकित्सा शिक्षा आयोगले फिर्ता पठाइदिएको छ। सेनाले केही दिनअघि विद्यार्थीको बिमा, धरौटीलगायत शीर्षकमा विद्यार्थीसँग शुल्क लिन पाउनुपर्ने र यसबारे लिखित निर्णय गरिदिन पत्रमार्फत अनुरोध गरेको थियो। तर ऐनमा तोकिएकोभन्दा फरक शीर्षकमा रकम लिन हामीले अनुमति दिन मिल्दैन भन्ने बेहोराको पत्र पठायौं, आयोगका सदस्यसचिव डा हरिप्रसाद लम्सालले भने।"
"काठमाडौँ विश्वविद्यालयको विवाद बालुवाटारमा, २१ गतेलाई सर्यो सभा","काठमाडौं : प्राध्यापक र कर्मचरीबाट भएको आन्दोलनको विषयमा छलफल गर्न सोमबार बसेको काठमाडौं विश्वविद्यालयको सभा (सिनेट) माघ २१ गतेका लागि सरेको छ । विश्वविद्यालयको कुलपतिको हैसियतमा प्रधानमन्त्री केपी शर्मा ओलीले सरकारी निवास वालुवाटारमा सभा बोलाएका थिए । प्राध्यापक तथा कर्मचारी संघलाई कानुनी मान्यता दिने कि नदिने विषयमा विवाद भएपछि सभा अर्को दिनलाई बोलाइएको हो । झण्डै महिना दिनदेखि आन्दोलन गर्दै आएका प्राध्यापक र कर्मचारी संघलाई मान्यता दिनुपर्ने माग गरेका छन् । सभामा दुवै संघका सभापतिलाई सदस्यको हैसियतमा बस्न दिनुपर्ने माग पनि उनीहरुले गरेका छन् । सोमबारको सभामा पक्ष र विपक्षमा चर्काचर्की भएपछि प्रधानमन्त्री ओलीले यस विषयमा आन्तरिक सहमति कायम गरेर अर्को वैठक बस्ने जानकारी गराएका थिए । अर्को बैठक २१ गतेलाई बोलाइएको विश्वविद्यालयका प्राध्यापक संघका पूर्व सभापति विभुतीरञ्जन झाले बताए । शिक्षक,कर्मचारी र व्यवस्थापनबीचको द्धन्द्धले दुई सातादेखि काठमाडौं विश्वविद्यालयको शैक्षिक, आर्थिक तथा प्रसाशनिक काम रोकिएको छ । व्यवस्थापन र आन्दोलनकारीको विवादका कारण विश्वविद्यालयको स्कुल अफ ल, विज्ञान, इन्जिनियरिङ, व्यवस्थापन, मानविकी शास्त्र, शिक्षा र मेडिकल शिक्षा अन्तर्गतका सम्पूर्ण काम रोकिएको छ । यि सबै स्कुलका डिन कार्यालयमा पुस १६ गतेदेखि आन्दोलनकारीले ताला लगाएका छन् । उनीहरुले विश्वविद्यालयको परीक्षा नियन्त्रण कार्यालयमा पनि ताला लगाएका छन् । आन्दोलनकारीले ताला लगाएपछि सोही दिन प्रशासनले विश्वविद्यालयमा असहज परिस्थिती उत्पन्न भएको बताउँदै विद्यार्थीलाई अर्को सूचना नआउन्जेलको लागि पढाइ बन्द भएको जानकारी गराएको थियो । स्थापनाको तीन दशकमा विश्वविद्यालयमा भएको अहिलेसम्मकै यो सबैभन्दा ठूलो आन्दोलन हो ।"
लागूऔषधसहित प्रहरी पक्राउ,विराटनगर : प्रतिबन्धित लागूऔषधसहित प्रहरी जवान पक्राउ परेका छन्। कारागार सुरक्षागार्ड झापा दरबन्दी भई दंगा नियन्त्रण प्रहरी गण दुहवी सुनसरीमा कार्यरत २३ वर्षीय सरोज गिरीलाई विराटनगर महानगरपालिका१५ स्थित विराटनगर भन्सार कार्यालयको १ नम्बर ढाटबाट पक्राउ गरिएको हो। भारतको जोगवनी बजारबाट लागूऔषध लिएर आउँदै गर्दा धनकुटाको पाख्रिबास नगरपालिका१४ घर भएका गिरी पक्राउ परेको मोरङ प्रहरीका प्रवक्ता डीएसपी लोकदर्शन थापाले बताए। जोगवनी बजारबाट पैदल आउँदै गरेको अवस्थामा लागूऔषध नियन्त्रण व्युरो विराटनगरको टोलीले चेकजाँच गर्दा उनले लगाएको ज्याकेटको गोजीमा लागूऔषध फेला पारेको थियो। उनको साथबाट एक सय ४४ ट्याब्लेट स्पास्मोप्रोक्सिभन नामक लागूऔषध बरामद भएको डीएसपी थापाले बताए। उनकाअनुसार गिरीविरुद्ध लागुऔषध ऐन अन्तर्गतको मुद्दा चलाउन सोमबार जिल्ला अदालत मोरङबाट म्याद थप गरेर अनुसन्धान थालिएको छ। पक्राउ परेका प्रहरी जवान गिरीले कहिले काहीँ सेवन गर्ने गरेका कारण लागूऔषध लिएर आएको बताए।
"क्रसर उद्योग छानविन गर्दै सरकार, गृहमन्त्रीको नेतृत्वमा समिति गठन","काठमाडौं : देशभर सञ्चालित क्रसर उद्योगको अवस्थाबारे जानकारी लिन सरकारले छानविन समिति गठन गरेको छ। अवैद्य रुपमा ढुंगा, गिटी, बालुवा, लगायत नदी तथा खानीजन्य पदार्थको उत्खनन र प्रयोग बढेपछि सरकारले सत्यतथ्य बुझ्न समिति गठन गरेको हो। गृहमन्त्री रामबहादुर थापा बादल को अध्यक्षतामा मन्त्रालयमा सोमबार बसेको बैठकले गृहकै सहसचिवको संयजकत्वमा पाँच सदस्यीय समिति गठन गरेको छ। समितिमा संघिय मामिला तथा सामान्य प्रशासन मन्त्रालय, वन तथा वातावरण मन्त्रालय, उद्योग वाणिज्य तथा आपूर्ति मन्त्रालय र भौतिक पूर्वाधार तथा यातायात मन्त्रालयका सहसचिव सदस्य छन्। यो समितिलाई नदी तथा खानीजन्य पदार्थको उत्खनन र प्रयोगका सम्बन्धमा दर्ता भए नभएको, मापदण्ड पुगे नपुगेको र पर्यावरण अनुकुल भए नभएको विषयमा यकिन गरि विस्तृत विवरण सहितको प्रतिवेदन बुझाउन भनिएको छ। बैठकले खानी तथा नदीजन्य पदार्थ माटो, ढुंगा गिटी वालुवाको उत्खनन र प्रयोगलाई व्यवस्थित गर्न तयार गरिएको राष्ट्रिय मापदण्ड लाई मन्त्रिपरिषदबाट पारित गर्न आग्रह गर्ने निर्णय गरेको छ। बैठकमा संघिय मामिला तथा सामान्य प्रशासन मन्त्री हृदयस त्रिपाठी, वन तथा वातावरण मन्त्री शक्ति बहादुर बस्नेत, उद्योग वाणिज्य तथा आपूर्ति मन्त्री बसन्त नेम्वाङ, भौतिक पूर्वाधार तथा यातायात मन्त्री लेखराज भट्ट र तीन वटै सुरक्षा निकायका प्रमुख बसेका थिए। मन्त्रालयका अनुसार हाल देशभर ६ सय कम्पनीले मात्रै अनुमति लिएर क्रसर उद्योग सञ्चालन गर्दै आएका छन्। तर ६ हजार बढीले अनुमति बेगर सञ्चालन गरेको रिर्पोट बैठकमा मन्त्रीहरुले पेस गरेका थिए। धनुषाको मिथिला नगरपालिका५ स्थित औरही खोलामा जथााभवी तरिकाले उत्खनन् गरि बालुवा र गिट्टी झिकेको कार्यलाई रोक्न खोज्दा स्थानीय दिलिपकुमार महतोको टिपरले किचेर हत्या गरेपछि गृहमन्त्री थापाले क्रसर उद्योगलाई मापदण्डमा ल्याउनुपर्ने कुरा बैठकमा बताएका थिए।"
"उधारोमा उखु, नगदमा चिनी : ७२ घण्टामै यसरी बनाइन्छ चिनी (फाेटाेभिडियाे)","महोत्तरी : उखु उब्जाउन किसानलाई एक वर्ष लाग्छ। तर, उद्योगीले किसानसँग उखु लिएको ७२ घण्टाभित्र चिनी तयार गरेर गोदाममा भित्र्याउँछ । चिनी तयार हुने बित्तिकै चिनीले बजार भाउ पाउँछ, उद्योगीले चिनी बिक्री गरेर कमाउँछ । नगदमा उखु उब्जाएर उधारोमा उद्योगीलाई उखु बिक्री गर्न बाध्य किसानले आफ्नै पसिनाको मुल्य पाउन पनि आन्दोलन गर्नुपरेको छ । तराइका ३६ जिल्लाका किसान उखु खेतीमा परनिर्भर छन् । उखु खेती नेपालको नगदे बालीको सूचीमा पर्छ । तर, उखु उब्जाउने किसानलाई सधैँ उधारोमा बाली बिक्री गर्नु परेको पीडा छ । उद्योगीलाई उखु बिक्री गरेको तीन वर्षमा पनि किसानले भुक्तानी पाउन सकिरहेका छैनन्। सरकारले अनुदान रकम दिन पनि ढिलाइ गर्छ । किसानसँग उद्योगीले उखु लिएको ७२ घण्टामा क्रसिङ गरेर कसरी चिनी उत्पादन हुन्छ ? अन्नपूर्णकर्मी राजकरण महतोले महोत्तरीको गौशालास्थित रामनगरमा रहेको एभरेस्ट सुगर मिल पुगेर तयार पारेको भिडिओ हेर्नुस् :"
"भोलिदेखि देशभर मौसम प्रभावित, फेरि वर्षा र हिमपात","टीका बन्धन काठमाडौ : पश्चिमी वायुको प्रभावले फेरि देशैभरीको मौसम प्रभावित बन्ने भएको छ । भूमध्य सागरबाट सोमबार अपरान्ह्र भित्रिएको जलवाष्पयुक्त वायु (हावामा पानीको अंश) ले बुधबार देशैभर हिउँदे वर्षा र हिमपात हुँदैछ । भूमध्य सागर र अरब सागरको वायुको दोहोरो मिश्रणले मध्य र सुदुर पश्चिमका उच्च पहाडी र हिमाली भेगमा भारी हिमपात हुने जल तथा मौसम पूर्वानुमान महाशाखाले जनाएको छ । सोमबार साँझदेखि नै सुदुरपश्चिमका उच्च पहाडी र हिमाली भेगमा हिमपात सुरु भइसकेको महाशाखाकी मौसमविद् मञ्जु बासीले बताइन् । अहिले भित्रिएको वायुको असर त देशैभरी नै देखिन्छ तर केही बढी असर भने पश्चिमी भेगमा पर्नेछ, पश्चिममा अहिले साँझदेखि नै असर शुरु भइसक्यो, महाशाखाकी मौसमविद् मञ्जु बासीले अन्नपूर्णसँग भनिन् । अहिले भित्रिएको वायुको आंशिक प्रभाव आज मंगलबार मध्य र पूर्वी भेगमा आंशिक प्रभाव पर्ने र भोली सबैभागमा फैलिने र त्यसको प्रत्यक्षअप्रत्यक्ष असर बिहिवारसम्म रहने उनले प्रष्ट्याइन् । डेढ साता अघिको जस्तो निरन्तर झरीको संभावना भने नरहेको महाशाखाका अधिकारी बताउँछन् । हिउँदे झरी र हिमपात गराउने भूमध्य सागरको वायु इरान, अफगानिस्तान, पाकिस्तान, भारतको जम्मु काश्मीर हुँदै भित्रिने गर्छ । विज्ञहरुका अनुसार भूमध्य सागरको वायु जति कम उचाई हुँदै बहन्छ त्यसले अरब सागरको वायुलाई समेत दक्षिण एसियाली मुलुकतर्फ धकेल्न सघाउ पुर्याउँछ । दुवै सागरको वायुमा पर्याप्त जलवाष्पको मात्रा भएपछि मौसम धुमिने र हिउँदे झरी गराउने उच्च सम्भावना रहन्छ । पश्चिमी वायु जमिनको सतहबाट साढे पाँच किमी वा सो भन्दा कम उचाइ दुरी हुँदै बहेमा वर्षा र हिमपातको संभावना उच्च रहने गर्छ ।"
मिडिया विधेयक : नयाँ पत्रकारले लाइसेन्स लिनुपर्ने,"काठमाडौं : मिडिया काउन्सिल सम्बन्धी कानूनलाई संशोधन र एकीकरण गर्न बनेको विधेयक संसदीय समितिबाट पारित भएको छ । राष्ट्रियसभाको विधायन व्यवस्थापन समितिबाट सोमबार नयाँ पत्रकारले लाइसेन्स लिनुपर्ने प्रावधानसहित यो विधेयक पारित गरेको हो । विधेयकको दफा १७ मा पत्रकारको लाइसेन्स परीक्षा दर्ता तथा अभिलेखसम्बन्धी प्रावधान राखिएको छ । सत्तारुढ नेपाल कम्युनिस्ट पार्टी (नेकपा)का सांसद ठगेन्द्र प्रकाश पुरीसहितले यो प्रस्ताव राखेका थिए । समितिमा भएको सहमति अनुसार पत्रकारको रुपमा काम गर्न चाहनेको व्यक्तिले लाइसेन्स परीक्षामा सहभागि हुनुपर्ने र यसको सामान्य व्यवसायिक पत्रकारिता, पाठ्यक्रम मिडिया काउन्सिलले तोके अनुसार हुनेछ । यो विधेयक तयार हुनुभन्दाअघि नै कार्यरत पत्रकारले भने लाइसेन्स दिनुनपर्ने व्यवस्थासमेत विधेयकमा गरिएको छ । समामान्य पत्रकारिता सम्बन्धी ज्ञान पाठ्यक्रम काउन्सिलले तयार पार्नुपर्ने सञ्चार तथा सूचना प्रविधिमन्त्री गोकुल बाँस्कोटाले बताए । जसमा साइसेन्स लिन पत्रकारिता पाठ्यक्रम बनाउँनुपर्ने प्रस्ताव सांसदहरुको थियो । खासमा मिडिया काउन्सिलले आचार संहिता सम्बन्धी पाठ्यक्रम बनाउँनुपर्ने हो, अन्य पाठ्यक्रम त विश्व विद्यालयहरुले नै उत्पादन गरिरहेकै हुन्छन् नि, मन्त्री बास्कोटाले भने,पाठ्यक्रम र परीक्षाको प्रावधानले विश्व विद्यालय र काउन्सिलबीच ठुलो अन्तर पैदा गरिदिन्छ । अब पत्रकार लाइसेन्सको प्रावधान राख्न अलमलिने अवस्था नरहेको सांसद पुरीले बताए । लाइसेन्सको प्रावधानले केही समस्या निम्त्याउँदैन, यो धेरै सोचेर आएको प्रावधान हो, उनले भने,यो प्राणलीले पछि समस्या पारे हठाउँला केही समस्या परेन भने यही ठिक छ । प्रमुख प्रतिपक्षी नेपाली कांग्रेसका सांसद राधेश्याम अधिकारीले भने पत्रकारलाई लाइसेन्सको प्रावधान राख्न नहुने बताए । बार काउन्सिल र इन्जिनियरिङ काउन्सिल जस्तो पत्रकारिता क्षेत्र होइन, यसलाई कसरी नियमन गर्न सकिन्छ भनेर पछि छलफल गर्न सकिन्छ तर लाइसेन्सको प्रावधानलाई अहिले राख्न हुँदैन, उनले भने,यसमा अहिले नै हतारो गर्यो भनेपछि कार्यन्वयनको बेला समस्या पैदा हुन्छ । हट्यो दण्ड सजाय मिडिया काउन्सिल विधेयकबाट दण्ड सजायको प्रावधान भने हटाइएको छ । सोमबार दिउँसो बसेको समितिले दण्डसजायसम्बन्धी व्यवस्था हटाएको हो । सरकारले ल्याएको विधेयकमा आम सञ्चार माध्यम, पत्रकार र प्रकाशकलाई मिडिया काउन्सिलले २५ हजारदेखि १० लाख रुपैयाँसम्म् जरिवाना गर्ने सक्ने व्यवस्था थियो । यो प्रावधानमा नेपाल पत्रकार महासंघसहित सञ्चार क्षेत्रले विरोध गर्दै आएका थिए । सहमति भए अनुसार अब मिडिया काउन्सिलले अदालतलाई सिफारिस मात्र गर्न सक्ने व्यवस्था मात्र रहनेछ ।"
तनहुँमा चितुवाको आक्रमणबाट १० वर्षीय बालकको मृत्यु,दमौली : तनहुँको बन्दीपुरस्थित आगनमा खेल्दै गरेका एक बालकको चितुवाको आक्रमणबाट मृत्यु भएको छ । तनहुँ बन्दिपुर ४ लोईपाखामा सोमबार साँझ स्थानीय १० वर्षीय ईस्क सुनारको मृत्यु भएको हो । आगनमा खेल्दै गरेका उनलाई चितुवाले समातेर जंगलसम्मै पुर्याएको थियो । जंगल नजिकै रहेको घरबाट बालक बेपत्ता भएपछि परिवारका सदस्य र छिमेकीले उनको खोजीको क्रममा बालकलाई खोल्सीमा मृत भेटेका थिए । यसअघि भानु नगरपालिका र आँबुमा पनि चितुवाले मान्छेलाई आक्रमण गरेको थियो । स्थानीयले थापेको पासोमा चितुवा पर्यो
छाउपडीविरुद्ध अभियान : जेष्ठ नागरिकलाई टार्गेट,"बाजुरा : बडीमालिका७ का ७० वर्षीय किटो धामी उपचार गर्न जिल्ला आयुर्वेद स्वास्थ्य केन्द्र मार्तडीमा पुगे। स्वास्थ्यकर्मीले पहिला उनको उपचार गरे। तर उपचार सकिएपछि घर फर्किने तयारीमा रहेका धामीलाई एकछिन रोक्नुस् भन्दै स्वास्थ्यकर्मीले आफूहरूको कुरा सुन्न आग्रह गरे। उपचारसँगै स्वास्थ्यकर्मीले धामीलाई छाउपडी प्रथा र यसले निम्त्याउने जोखिममा बारेमा सचेत गराए। करिब १० मिनेसम्म उनलाई छाउपडीबारे सम्झाएपछि आफ्नो घरमा महिनावारी भएका महिलालाई छिर्न नदिने धामीले यो कुप्रथा नमान्ने प्रतिबद्धता जनाए। बाहिर निस्कँदै गर्दा उनले भने, अब म छाउपडी गोठ बनाउँदिन। यस्तै, गौमुल गाउँपालिका२ की ६० वर्षीया कुन्ता रोकाया पनि एक पैदल हिँडेर आयुर्वेद अस्पतालमा उपचार गर्न आइन्। उपचारपछि उनलाई पनि कुप्रथाका बारेमा सचेत गराइयो। उपचार मात्र गरेनन्, छाउगोठमा बस्नु हुँदैन भनेर पनि सिकाए कुन्ताले भनिन्। सुदूरपश्चिम र कर्णालीका जिल्लामा यतिबेला छाउगोठ भत्काउने अभियान चलिरहेको छ। संघीय सरकारका मन्त्रीदेखि प्रहरी महानिरीक्षकसम्मको अभियानमा सहभागीता रहेको छ। गोठ भत्काउँदै गर्दा सोँच पनि भत्काउन जरुरी भएको भन्दै अहिले अस्पताल, स्थानीय तह र ज्येष्ठ नागरिकलाई टार्गेट गरिएको छ। उपचार गर्ने मात्र होइन छाउपडीजस्तो कुप्रथा अन्त्यका लागि उपचार गर्न आउने विरामीलाई सचेत गराउँदै प्रतिवद्धता जाहेर गर्न पनि लगाउने गरिएको अस्पतालका प्रमुख दीक्षा भण्डारीले बताइन्। पहिलो चरणमा छाउ बार्न निर्मुल पार्न नसके पनि गोठबाट महिलालाई घरभित्र लैजान सेवा प्रदायक नियकाबाट पनि सचेतना अभियान थालिएको उनको भनाई छ। सेवा लिन आउने ज्येष्ठ नागरिकलाई केन्द्रमा राखेर सचेतना अभियान अघि बढाइएको हो। प्रतिबद्धतासँगै छाउपडी नमान्ने भन्दै हस्ताक्षर पनि गर्न लगाइएको छ। सरकारी कार्यालयमार्फत सेचना फैलाउँदा प्रवभावकारी हुने ठानेर अभियान चलाइएको प्रमुख जिल्ला अधिकारी गंगाप्रसाद न्यौपानेले बताए। जिल्ला प्रशासन कार्यालयमा पनि सेवा लिन आउने सेवाग्राहीलाई छाउगोठ भए नभएको सोध्ने गरेका छांै, त्योसँगै छाउप्रडी कुप्रथाबारे जानकारी पनि दिने गरेका छौं उनले भने। भत्ता लैजान आउने ज्येष्ठ नागरिकलाई बढी लक्षित गरिएको छ। ज्येष्ठ नागरिकलाई घरमूली हुने भएका कारण उनीहरूलाई नै पहिलो प्राथमिकतामा राखेर अभियान अघि बढाइएको प्रजिअ न्यौपानेले बताए। धेरै स्थानीय तहहरूले त छाउगोठ हुने परिवारलाई कुनै पनि सेवा नदिने निर्णयसमेत गरेका छन्। सबै स्थानीय तहले घरघरमै पुगेर छाउगोठको तथ्यांक संकलन गरेका छन्। धेरै छाउगोठ त भत्काइसक्यौं, बाँकी रहेकाले नभत्काए सरकारी सेवाबाट नै वञ्चित गर्ने निर्णय गरेका छौं गौमुल गाउँपालिकाकी उपाध्यक्ष सीता थापाले भनिन्।"
नवलपुरका दुई एनसेल टावरमा आगजनी,नवलपुर : पूर्वी नवलपरासीका दुई एनसेल टावरमा अज्ञात समूहले आगजनी गरेका छन् । आइतबार राती बौदीकाली गाउँपालिका २ को कोटथरमौला र कावासोती नगरपालिका १७ बुनौलीमा रहेका एनसेल टावरमा आगजनी भएको जिल्ला प्रहरी कार्यालय नवलपुरका निरीक्षक एंव सूचना अधिकृत गणेशबहादुर नराल क्षेत्रीले जानकारी दिए । टावरमा आगजनी भएको खबर पाएपछि प्रहरीको टोली त्यस स्थानमा पुगेको थियो। एनसेल टावर रहेको कम्पाण्डको ताला फोडेर आगजनी गरिएको हो । जुटको बोरामा मट्टितेल राखेर गरेको आगजनीबाट जेनेटर र मेसिनमा क्षति पुगेको प्रहरी निरीक्षक क्षेत्रीले बताए। स्थानीयको सहयोगमा समयमा आगो नियन्त्रण लिएकाले थप क्षति हुन नपाएको उनले जानकारी दिए । आगजनी गर्ने व्यक्तिहरुको खोजी कार्य भइरहेको प्रहरीले जनाएको छ। आगजनी विप्लव समूहले गरेको हुन सक्ने आशंकका प्रहरीको छ।
गैरसुकुमबासीलाई पनि जग्गा वितरण,"काठमाडौं : सुकुमबासी समस्या समाधान आयोगले गतल व्यक्ति (गैरसुकुमबासी)लाई जग्गा वितरण गरेको खुलासा भएको छ। रौतहटको गुजरा नगरपालिका१ स्थित श्री माध्यमिक विद्यालयको कित्ता नम्बर १३७ को एउटै प्लटको जग्गा ०६७ सालमा तत्कालीन सुकुमबासी आयोगले व्यक्तिलाई बाँडेको हो। विशेष अदालतका पूर्वअध्यक्ष मोहनरमण भट्टराईको संयोजकत्वमा गठित सरकारी, सार्वजनिक, तथा गुठी जग्गा संरक्षण सम्बन्धी जाँचबुझ आयोगले सरकारलाई बुझाएको प्रतिवेदनमा वर्षौंदेखि विद्यालयले उपयोग गरेको ५ बिघामध्ये ३ बिघा अन्यत्र जग्गा भएका सुकुमबासी भन्न नमिल्ने गलत व्यक्तिलाई सुकुमबासी समस्या समाधान आयोगले उपलब्ध गराएको देखिएको उल्लेख छ। जग्गा दिएका व्यक्ति आयोगका पदाधिकारीले अव्यवस्थित बसोबासी भन्नसमेत नमिल्ने अवस्थाका भएको प्रतिवेदनमा उल्लेख छ। सुकुमबासी आयोगले सुकुमबासीका नाममा पुख्र्यौली सम्पत्ति भएका व्यक्तिलाई नै विद्यालयको बाँडेको पाइएको छ। यो जग्गा सुमित्रादेवी सापकोटा, नवराज खुलाल र पनिलाल चौधरीका नाममा पास गरिएको छ। पनिलालको जग्गा छोरा शंकर चौधरीको नाममा नामसारी भइसकेको छ। प्रतिवेदनअनुसार सुमित्रादेवीको नाममा १ बिघा १० कठ्ठा, खुलालको नाममा १० कठ्ठा र चौधरीको नाममा १० कठ्ठा जग्गा मालपोत कार्यालय रौटहटले पास गरिदिएको छ। अरू जग्गा पनि हडपिएको छ। सुकुमबासीको नाम लिएर उनीहरूले यो जग्गा अन्य व्यक्तिलाई बेचिसकेका छन्। सुमित्रादेवीको जग्गा कित्ताकाट गरी कित्ता नम्बर ६८० को एक बिघा मकवानपुरका सुशीलप्रसाद सिनुरियालाई बिक्री गरिएको छ भने कित्ता नम्बर ६६१ को १० कठ्ठा जग्गा मुन्नाप्रसाद सिनुरियालाई बेचिएको छ। खुलालले कित्ता नम्बर ८६२ को १० कठ्ठा जग्गा काठमाडौंका सुजन कालिका र ८६३ को १० कठ्ठा जग्गा श्रीहरिप्रसाद कालिकालाई बेचिसकेका छन्। सुकुमबासी आयोगले सुकुमबासी भनेर जग्गा दिएका सुमित्रादेवीको नाममा रौतहटमै ३ कठ्ठा जग्गा छ। खुलालका नाममा ७ कठ्ठा १३ धुर छ भने उनको बुबा कृष्ण खुलालको नाममा २ कठ्ठा पुख्र्यौली जग्गा छ। चौधरीको नाममा १३ कठ्ठा १० धुर जग्गा रहेको मालपोतको अभिलेखमा देखिएको प्रतिवेदनमा उल्लेख छ। तीन पुस्तासम्म जग्गा नभएका, बन्द व्यापार र सरकारी जागिर नभएका व्यक्तिलाई आयोगले जग्गा दिन सक्ने व्यवस्था छ। ०४४ सालमा तत्कालीन रंगपुर गाउँ पञ्चायतले वडा नम्बर १, ७, ८ र ९ मा पर्ने जग्गा विद्यालयलाई दिएको हो। त्यसबेला प्रधानपञ्च रामस्वरूप बन्ठाले विद्यालय सञ्चालनका लागि यो जग्गा दिएका थिए। शंकर चौधरी, सुमित्रादेवी सापकोटा र नवराज खुलाललाई दिने गरी गैरकानुनी रूपमा भएको निर्णय बदर गर्न भट्टराई आयोगले सरकारसमक्ष सिफारिस गरेको छ। सरकारी सम्पत्ति हानि नोक्सानी गरी व्यक्ति विशेषलाई फाइदा पुर्याउने कार्य गरी अख्तियार दुरुपयोग अनुसन्धान आयोगबाट थप अनुसन्धान गर्न जाँचबुझ आयोगले सिफारिस गरेको छ। यता, सरकारले जाँचबुझ आयोगको सिफारिसअनुसार त्यो जग्गा सरकारी स्वामित्वमा ल्याउने र गैरसुकुमबासीलाई जग्गा दिने आयोगका पदाधिकारीमाथि कारबाही गर्ने निर्णय गरिसकेको छ। भूमि व्यवस्था, सहकारी तथा गरिबी निवारणमन्त्री पद्माकुमारी अर्यालले सरकारले निर्णय गरिसकेको अब कारबाही प्रक्रिया अगाडि बढाउने जानकारी दिएकी छन्। आयोगले छानबिन गरेर प्रतिवेदन दियो, प्रतिवेदनलाई कार्यान्वयन गर्ने निर्णय सरकारले गरिसकेको छ, अब धमाधम कारबाही प्रक्रिया अगाडि बढ्छ, मन्त्री अर्यालले भनिन्।"
अज्ञात समूहद्वारा विभिन्न ठाउँमा आगजनी र विष्फोट : कहाँ के भयो ?,"रुकुमवीरगन्जसिन्धुलीनवलपुरसोलुखुम्बुपाल्पा विराटनगर : आइतबार राती र सोमबार बिहान देशका विभिन्न ठाउँमा अज्ञात समूहले आगजनी र विष्फोट गरेका छन्। आगजनी र विष्फोट एनसेल, रेडियोको टावर,वडा कार्यालय र नेताको घरमा लक्षित गरेर गरिएको छ। विष्फोट र आगजनीबाट भौतिक संरचनामा क्षति पुगेको छ । अन्नपूर्ण जिल्ला संवादाताहरुले आआफ्नो क्षेत्रमा भएको आगजनी र विष्फोटबारे समाचार पठाएका छन्। हेरौं कहाँ के भयो? रुकुमको वडा कार्यालयमा आगजनी रुकुम पश्चिमको बाँफिकोट गाउँपालिका९ को वडा कार्यालयमा आगलागी भएको छ । सोमबार बिहान अज्ञात समूहले वडा कार्यालयमा आगजनी गरेको प्रहरीले जानकारी दिएको छ । आगजनीबाट वडा कार्यालयमा भएका सम्पूर्ण कागजात पूर्ण रूपमा जलेर नष्ट भएको जिल्ला प्रहरी कार्यालय रुकुम पश्चिमका प्रमुख प्रहरी नायव उपरीक्षक ठगबहादुर केसीले जानकरी दिए । आगलागी भएको जानकारी पाउने बित्तिकै इलाका प्रहरी कार्यालय बाँफिकोट र अस्थायी प्रहरी चौकी छिन्खेतबाट प्रहरी टोली घटना स्थलमा पुगेको थियो । कसले र किन आगजनी गरेको हो ? भन्ने अहिलेसम्म केही नखुलेको डिएसपी केसीले बताए । घटनाको विषयमा अनुसन्धान भइरहेको उनले बताए । प्रहरीले विप्लव समूहको संलग्नता रहेको हुनसक्ने अनुमाण गरेको छ । तर अहिलेसम्म घटनाको कसैले पनि जिम्मा लिएको छैन । वीरगञ्ज मेडिकल कलेज सञ्चालकको घरमा प्रेसर कुकर बम नेशनल मेडिकल कलेज सञ्चालक बसरुद्धिन अन्सारीको घरमा सोमबार बिहान प्रेसर कुकर बम भेटिएको छ । वीरगन्ज महानगरपालिका८ पानीटंकी गल्लीमा रहेको अन्सारीको घरको मु्लगेटमा बिहान भेटिएको कालो रंगको ब्यागभित्र प्रेसरकुकर बम रहेको नेपाली सेनाले जनाएको छ । झोला भित्र डेटनेटेर, ब्याट्री र विफोटक पदार्थसहितको प्रेसर कुकर बम भेटिएको वीरगन्जमा रहेको नेपाली सेनाको चण्डी प्रसाद गणका सेनानी नरबहादुर विष्टले बताए । उनले भने, सेनाको बम डिस्पोजल टोलीले झोला खोलेर हेर्दा प्रेसर कुकर भित्र २ वटा डेटोनेटर र ब्याट्री जडान गरेर बिस्फोटक पदार्थ राखिएको भेटिएको हो । उक्त प्रेसर कुकर बम , सेनाको टोलीले निस्कृया पारेर ब्यारेकमा ल्याएको छ,' उनले भने, अब यसलाई ल्याब टेष्ट गरेपछि यो कुन प्रविधिको विस्फोटक बम हो भन्ने थाहा हुन्छ ।' नेकपाका जिल्ला सदस्यसमेत रहेका अन्सारीको परिवार बस्दै आएको घरको फलामे गेटमै बिहान झोला सहितको शंकास्पद वस्तु देखेपछि अन्सारीले प्रहरीलाई खबर गरेका थिए । अन्सारीको घरअगाडि रहेको डेसीमल कलेजको सिसिटिभी क्यामेरमा रेकर्ड भएको श्रव्यदृश्यमा बिहान २ बजेतिर एक जना अपरिचित व्याक्तिले अन्सारीको घरको गेट अगाडि झोला राखेर गएको देखिएको छ । उक्त श्रव्यदृश्यमा देखिएका व्याक्तिको खोजीका लागि शंकास्पद होटल र स्थानहरुमा प्रहरी परिचालन गरिएको पर्साका प्रहरी नायव उपरीक्षक गौतम थापाले जानकारी दिए । सिन्धुलीमा एनसेल टावरमा आगजनी सिन्धुलीको मरिण गाउँपालिका ७ स्थित जयमंगलमा रहेको एनसेल टावरमा आगजनी भएको छ । गएराती अज्ञात समुहद्वारा एनसेल टावरमा आगजनी गरेको जिल्ला प्रहरी कार्यालय सिन्धसुलीकी एसपी रञ्जु सिग्देलले जानकारी दिइन् । आगजनीबाट टावर पुर्ण रुपमा जलेर ध्वस्त भएको छ । एनसेल टावरमा विप्लव माओवादीका कार्यकर्ताले आगजनी गरेको हुन सक्ने आशंका गरिएको छ, उनले भनिन् । आगलागी कारण त्यस क्षेत्रमा एनसेल सेवा अवरुद्ध भएको छ । आगलागी स्थलमा इलाका प्रहरी कार्यालय कपिलाकोटको टोली पुगेर क्षतिको विवरण संकलन गरेको छ । एसपी सिग्देलका अनुसार आगलागीमा संलग्न व्यक्तिको खोजी भइरहेको छ । सोलुखुम्बुको रेडियो टावरमा आगोलागी सोलुदुधकुण्ड नगरपालिका ८ पत्तालेडाँडामा रहेको रेडियो दुधकोशी ९४६ मगाहर्जको रिपिटर टावरमा आगोलागी भएको छ । गए राति भएको आगोलागीबाट काठ र ढुंगाबाट बनेको तीन कोठे एक तले घर जलेर नष्ट भएको हो । केही महिनादेखि प्रसारण बन्द रहेको रेडियोको केही सामाग्री जलेको छ भने, ईन्टरनेट प्रदायक संस्था वेव सर्वर प्रालिका विद्युतीय सामाग्रीसमेत जलेको छ । साँझदेखि लागेको आगो स्थानीयले थाहा पाएपछि पत्तालेबाट प्रहरी र स्थानीय पुग्दा घर पुर्ण रुपमा जलिसकेको थियो । ईन्टरनेटका सामाग्री राखिएको कोठाबाट आगो फैलिएको प्रहरीले जनाएको छ । क्षतिको यकिन विवरण आउन बाँकी रहेको प्रहरी नायव उपरीक्षक नारायणप्रसाद चिमोरियाले जानकारी दिए । पाल्पामा एनसेल टावरमा आगजनी अज्ञाता समुहले पाल्पाको बगनासकाली गाउँपालिका९ चापपानी बगनासडाडामा रहेको एनसेल टावरमा आगजनी गरेको छ । आइतबार राति करिब १० बजेको समयमा कमाण्डको ताला फोरेर जुटको बोरामा मट्टिटेल छर्की एनसेन टावरमा अज्ञात समुहले आगजनी गरेको जिल्ला प्रहरी कार्यालय पाल्पाले जनाएको छ । आगजनीले टावरमा जाने तार पुर्णरुपमा जलेको छ । आगजनीबाट जेनेरेटर, बिटिएस सिस्टम, जिएसएम एन्टेना, ब्याट्री प्यानल, मिटर बक्स, केबल तारलगायतका सबै सामग्री पुर्ण रुपमा क्षति भएको पाल्पाका प्रहरी प्रमुख प्रहरी उपरीक्षक दिपेन्द्र जिसीले बताए । आगजनी कसले र किन गर्यो भन्नेबारे अहिलेसम्म आधिकाररिक रुपमा पहिचान नभए पनि प्रहरीले विप्लप माओवादीलाई आंशका गरी अनसुन्धान अगाडि बढाएको छ । यस अघि पनि पाल्पामा विप्लप माओवादी कार्यकर्ताले रहवास, जप्कादीमा एनसेलको टावरमा आगजनी गरी क्षति गरेका थिए । आगजनी भएपछि बगनासकालीदेखि स्याङ्गजाको विर्गा, आलमदेवी लगायतका क्षेत्रमा एनसेनलको मोबाइलको सम्पर्कविच्छेद भएको छ । नवलपरासीका ३ एनसेल टावरमा आगजनी पूर्वी र पश्चिम नवलपरासीका तीन एनसेल टावरमा अज्ञात व्यक्तिले आगजनी गरेका छन् । दुई जिल्लामा आइतबार राती आगजनी भएको हो । पूर्वी नवलपरासीको बौदीकाली गाउँपालिका२ को कोटथरमौला र कावासोती नगरपालिका१७ बुनौलीमा रहेका एनसेल टावरमा आगजनी भएको जिल्ला प्रहरी कार्यालय नवलपुरका निरीक्षक एंव सूचना अधिकृत गणेशबहादुर नराल क्षेत्रीले जानकारी दिए । टावरमा आगजनी भएको खबर पाएपछि प्रहरीको टोली त्यस स्थानमा पुगेको थियो । एनसेल टावर रहेको कम्पाउन्डको ताला फोडेर आगजनी गरिएको हो । जुटको बोरामा मट्टितेल राखेर गरेको आगजनीबाट जेनेरेटर र मेशिनमा क्षति पुगेको प्रहरी निरीक्षक क्षेत्रीले बताए । स्थानीयको सहयोगमा समयमा आगो नियन्त्रण लिएकाले थप क्षति हुन नपाएको उनले जानकारी दिए । त्यसैगरी पश्चिम नवलपरासीको रामग्राम नगरपालिका९ करमैनीस्थित एनसेल टावरमा आगजनी भएको जिल्ला प्रहरी कार्यालयका उपरीक्षक लालमणि आचार्यले जानकारी दिए । आगजनीबाट तारहरु जलेका छन् । आगजनी गर्ने व्यक्तिहरुको खोजी कार्य भइरहेको प्रहरीले जनाएको छ । आगजनी विप्लव समूहले गरेको हुन सक्ने आशंकका प्रहरीको छ । मोरङको एनसेल टावरमा बम विष्फोट मोरङको केराबारी गाउँपालिका२ सिंहदेवीको ढ्याङ्ग्रेडाँडामा रहेको एनसेल टावरमा अज्ञात समूहले बम विष्फोट गराएको छ । आइतबार साँझ ७ बजेतिर गराइएको विष्फोबाट टावरमा क्षति पुगेको मोरङ प्रहरीका प्रवक्ता डीएसपी लोकदर्शन थापाले बताए । बम विष्फोटसँगै गरिएको आगजनीबाट जेनेरेटर, पावर प्लान्ट, एलटी पेनल र केवल वायरहरुमा क्षति पुगेको जानकारी थापाले दिए । वायरहरु काटेर पनि क्षति पुर्याइएको उनले बताए । स्थानीय बासिन्दाले तीन पटकसम्म विष्फोटको ठूल्ठूला आवाज आएको बताएका छन् । १०१२ जनाको संख्यामा रहेको समूहले घटना गराएर त्यहाँबाट फरार भएको जानकारी स्थानीयले प्रहरीलाई दिएका छन् । इलाका प्रहरी कार्यालय केराबारीबाट नायव निरीक्षक (सइ) खड्ग राईको नेत्रृत्वमा प्रहरी टोली सोमबार बिहान ९ बजे मात्रै घटनास्थलमा पुगेको छ । प्रहरीका अनुसार सुगम जिल्ला मोरङको दुर्गम र विकट क्षेत्र भनेर चिनिने सिंहदेवी केराबारी गाउँपालिका केन्द्रबाट लगभग ३५ किलोमिटर उत्तरमा पर्छ । घटना कसले गराएको हो भन्ने यकिन भइनसकेको र घटनास्थलमा कुनै प्रमाणहरु फेला नपरेको डीएसपी थापाले बताए । नेत्रविक्रम चन्द विप्लव नेत्रृत्वको नेकपाले विष्फोट गराएको हुन सक्ने आशंका गरिएको उनले बताए । टावरको सुरक्षाका लागि तारले घेराबारा गरेर भित्र प्रवेश गर्नका लागि बनाइएको मुख्य गेटमा बम जस्तै अज्ञात वस्तु पनि झुन्ड्याइएको छ । पहेंलो झोलामा बम छ भन्ने लेखेर झुन्ड्याइएको पोकोबाट प्वाल पारेर तार बाहिर निकाल्दै गेटमा झुन्ड्याएको अवस्थामा अज्ञात वस्तु फेला परेपछि जनजीवन त्रसित बनेको छ । टिकाराम खनालक्रान्ति शाहराजन गाउँलेकृष्ण पोखरेलहरि शर्मा किशोर बुढाथोकी"
बन्दीपुरमा 'मिनी ग्रेटवाल',"दमौली : चीनमा रहेको विश्वकै प्रसिद्ध ग्रेटवालको झल्को दिने गरी तनहुँको बन्दीपुर गाउँपालिकामा पदमार्ग पर्खाल निर्माण शुरु गरिएको छ। बन्दीपुर गाउँपालिकाले पर्यटन प्रवर्द्धन गर्ने उद्देश्य राखेर गत आर्थिक वर्षदेखि पदमार्ग पर्खाल निर्माण गरेको हो। विश्वमाझ प्रख्यात बन्दीपुरमा धेरैभन्दा धेरै स्वदेशी तथा विदेशी पर्यटक भित्र्याउने लक्ष्य राखेर पदमार्ग पर्खाल निर्माण शुरु गरिएको गाउँपालिकाका अध्यक्ष पूर्णसिं थापाले जानकारी दिए। बन्दीपुर गाउँपालिका२ स्थित थानीमाई मन्दिरबाट निर्माण शुरु गरिएको पदमार्ग पर्खाल मुकुन्देश्वरी डाँडामा पुगेर टुङ्गिनेछ। गत आवमा रु दश लाखको लागतमा तीन सय मिटर पदमार्ग पर्खाल निर्माण सम्पन्न भएको र चालु आवमा रु ६० लाखको लागतमा एक हजार तीन सय मिटर पदमार्ग पर्खाल निर्माण गरिनेछ। करीब तीन किलोमिटर दूरी रहने उक्त पदमार्ग पर्खाल निर्माणका लागि करीब रु दुई करोड बजेट अनुमानित गरिएको अध्यक्ष थापाले बताउनुभयो। 'गत वर्ष र चालु आर्थिक वर्षमा गरी एक हजार ६ सय मिटरको काम सम्पन्न हुन्छ, बाँकी अर्को वर्षमा गर्ने गरी बजेट विनियोजन गर्छौं,' थापाले भने। डाँडामा सवारीसाधन नपुग्ने भएकाले कामदारले निर्माण सामग्री बोकेरै लैजानुपर्ने बाध्यता छ। जसकारण निर्माण लागत केही बढ्न सक्ने अनुमान गरिएको छ। मुकुन्देश्वरी डाँडा तत्कालीन राजा मुकुन्द सेनले शासन गरेको ठाउँ हो। उक्त पदमार्ग पर्खाललाई पनि मुकुन्देश्वरी पर्खाल को नामकरण गरिएको छ। पदमार्ग पर्खाल तीन मिटर फराकिलो रहनेछ। मुकुन्देश्वरी डाँडामा सङ्ग्रहालय बनाउने लक्ष्य पनि राखिएको छ। 'पदमार्ग पर्खालले राजा मुकुन्द सेन बसेको ठाउँको प्रचारसँगै बन्दीपुरको पर्यटन प्रवद्र्धनमा महत्वपूर्ण योगदान दिने विश्वास गरेका छौँ,' थापाले भने। बन्दीपुरमा वार्षिक एक लाखभन्दा बढी पर्यटक भ्रमणका लागि पुग्ने गरेका छन्। पदमार्ग पर्खाल निर्माण सम्पन्न भएसँगै पर्यटकको सङ्ख्या अझै बढ्ने अनुमान छ। बन्दीपुरको पर्यटन प्रवर्द्धनका लागि गाउँपालिकाले सिसाको दृश्यावलोकन स्तम्भ निर्माणको तयारी पनि थालेको छ। बन्दीपुरको विकासका लागि गुरुयोजना बनाएर नै अगाडि बढेको अध्यक्ष थापाले बताउनुभयो। गाउँपालिकाले बन्दीपुरको बीसवर्षे गुरुयोजना तयार गरिसकेको छ। काठमाडौँ, पोखरा र सौराहा जस्ता पर्यटकीय केन्द्रहरुको बीचमा रहेको बन्दीपुरलाई यिनै केन्द्रहरुको पनि केन्द्रका रुपमा विकास गर्ने गाउँपालिकाको सोच छ। बन्दीपुर आफैँमा एउटा प्राकृतिक सौन्दर्यता र पर्यटकीय सम्भावना बोकेको ठाउँ भएकाले यसलाई संरक्षण, सम्वर्द्धन र विकास गरी यो क्षेत्रको प्रमुख आयस्रोत नै पर्यटन बनाउने योजनासहित गाउँपालिकाले कार्यक्रमहरु अगाडि बढाउने थापाले जानकारी दिए। बन्दीपुरमा ढुङ्गाले छापेको बाटोबाट सवारीसाधन जान निषेध गरिएको छ। कोलाहल, धुँवाधुलोबाट केही टाढा घुम्न जाने सोच बनाएकाहरुलाई बन्दीपुर उत्कृष्ट गन्तव्य हो। सदरमुकाम दमौलीदेखि १८ किलोमिटर डुम्रे हुँदै आठ किलोमिटरको उकालो यात्रा तय गरेपछि बन्दीपुर पुगिन्छ। जहाँबाट मनोरम हिमशृङ्खला, पहाड, टाकुरा हेर्न सकिन्छ। प्राकृतिक सुन्दरता बोकेको बन्दीपुरबाट अन्नपूर्ण, माछापुच्छ्रे, धौलागिरिलगायत हिमशृङ्खला देखिने भएकाले यहाँ पुग्ने जो कसैको मन लोभिने गर्दछ। भक्तपुरे शैलीमा निर्माण गरिएको घरहरु, टुँडिखेल, थानीमाई, तीनधारा, रानीवन, रामकोट, सुनखरी, खड्देवी मन्दिर, बिन्ध्यवासिनी मन्दिर, महालक्ष्मी मन्दिर, सूचना केन्द्रलगायत स्थलहरु यहाँ आउने पर्यटकहरुको पहिलो रोजाइ बन्ने गरेको छ।"
आगोले जलेर घाइते खातुनको मृत्यु,मलंगवा :आगोले जलेर गम्भीर घाइते भएकी लालबन्दी नगरपालिका २ जुटपानीकी जैतुन खातुनको मृत्यु भएको छ। जाडोबाट बच्नका लागि घर अगाडि बालेको घुरमा आगो ताप्ने क्रममा माघ ६ गते जलेर खातुन गम्भीर घाइते भएकी थिइन् । गम्भीर घाइते खातुनको जिल्ला अस्पताल मलंगवामा उपचारको क्रममा आज मृत्यु भएको जिल्ला प्रहरी कार्यालय सर्लाहीले जनाएको छ ।
गायिका आस्था राउत प्रहरीमा,"काठमाडौं : गायिका आस्था राउत आफैं प्रहरी कार्यालय पुगेकी छिन्। सोमबार बिहान राउत महानगरीय प्रहरी परिसर काठमाडौं टेकुमा पुगेकी काठमाडौं प्रहरी प्रमुख उत्तमराज सुवेदीले जानकारी दिए। त्रिभुवन अन्तर्राष्ट्रिय विमानस्थलमा महिला प्रहरीमाथि दुव्र्यवहार गरेको अभियोगमा जिल्ला प्रशासन कार्यालय काठमाडौंले राउतविरुद्ध माघ ५ गते पक्राउ पुर्जी काटिएको थियो । विमानस्थलमा नियमित चेकजाँचका क्रममा प्रहरीले अभद्र व्यवहार गरेको भन्दै राउतले भिडियो लाइभ गरेकी थिइन्। उनलाई चेकजाँच गर्ने महिला प्रहरी जवान रमिता श्रेष्ठले उनीविरुद्ध अभद्र व्यवहार मुद्दामा थप अनुसन्धान गर्न माग गरेकी थिइन्। सामाजिक सञ्जाल र मिडियामा उनले विमानस्थलमा प्रहरी चेकिङपछि सार्वजनिक गरेको भिडियोमा उनले बोलेका शब्दको चर्को आलोचना भएपछि उनी फेरि फेसबुक लाइभमा आएकी थिइन्। ड्युटीमा रहेका प्रहरीमाथि उनले प्रयोग गरेको भाषाशैलीलाई लिएर चर्को आलोचना भएको छ। उक्त भिडियोमा उनले ड्युटीमा रहेकी प्रहरीमाथि डन्ठीनी, प्युसिनी लगायत अपशब्द प्रयोग गरेकी थिइन्। विमानस्थलको सीसीटीभी फुटेज हेरेपछि फेसबुक लाइभमा आस्थाका आँसु (भिडियो) आस्था राउतले अभद्र व्यवहार गरेको देखियो : डिआइजी पोखरेल आस्थालाई राजेशपायलको सुझाव : धेरै रुन्ची नबन तिमी ठूली भइसक्यौ ! गायिका आस्था राउतलाई पक्राउ गर्न प्रहरीको पुर्जी विमानस्थलमा प्रहरीसँग मुख छोडेकी आस्था फेसबुक लाइभमा माफी माग्दै रोइन्"
शरीरमा पेट्रोल खन्याएर पत्नीको हत्या,"सिरहा : शुक्रबार राति आठ बजेतिर औरही गाउँपालिका५ औरहीकी २३ वर्षीया अनिता यादव घरमा खाना पकाउँदै थिइन्। त्यहीबेला पति विनोद यादवसँग घरायसी विवाद सुरु भयो। रिसको झोंकमा विनोदले अनिताको जीउमा घरमै राखेको पेट्रोल छर्किदिए। चुलोमा बलेको आगो उनी शरीरमा सल्कियो। एकैछिनको आगोले उनको शरीर जल्यो। तत्कालै विनोदले उपचार गराउन विराटनगरेको म्याक्स अस्पताल पुर्याए। त्यहाँ उपचार सम्भव नभएपछि अनितालाई किर्तिपुरस्थित मोडल अस्पताल रेफर गरियो। आइतबार बिहान ३ बजे उनको मृत्यु भएको प्रहरीले जनाएको छ। गहुँ खेतमा मोटर चलाउन ल्याएको पेट्रोल छर्किदा खाना पकाउने चुल्होबाट सल्केको आगोबाट अनिता घाइते भएको विनोदले प्रहरीसमक्ष स्वीकारेका छन्। अनिताको मृत्युपछि उनका बुबाले ज्वाइँले हत्या गरेको भन्दै जिल्ला प्रहरी कार्यालयमा किटानी जाहेरी दिएका छन्। विनोदलाई पक्राउ गरेर अदालतबाट म्याद थप गरी अनुसन्धान भइरहेको सिरहा प्रहरी प्रमुख एसपी उमाप्रसाद चतुर्वेदीले बताए। ०६८ सालमा औरही गाउँपालिका१ दरहिया गाउँकी अनितासँग विनोदको विवाह भएको थियो। बिहेको तीन वर्षपछि ०७१ सालमा उनी वैदेशिक रोजगारमा मलेसिया गए। आफूले विदेशमा कमाएको रुपैयाँ अनिताले माइतमा दिएको विषयमा विवाद हुँदै आएको थियो। गत कात्तिकमा तीन महिनाको लागि बिदामा घर आएका विनोदले गाउँका महेन्द्र यादवसँग एक महिनाअघि एक लाख ८० हजारको प्रतिकठ्ठाका दरले ४ कठ्ठा जग्गा किन्ने टुंगो लगाए। स्थानीयकाअनुसार रकम अपुग भएपछि जग्गाधनिलाई तीन लाखको कपाली तमसुक विनोदले गरे। पत्नी अनिताकै नाममा जग्गा नामसारी गराए। त्यो रुपैयाँ तिर्न उनले गाउँकै रामअषिशसँग तीन लाख रुपैयाँ कर्जा लिए। घरमा ल्याएर पैसा राखे। त्यो पैसा लिएर अनिता माइत गइन। स्थानीय राजदेव यादवलगायतका व्यक्तिहरुले छलफल गरेपछि विनोदका ससुरा अशोक यादवले ३ लाख रुपैयाँ फिर्ता दिए। अनिता पनि घर फर्किइन्। हिसाब हुँदा ६५ हजार ससुरामाथि विनोदको रुपैयाँ बाँकी रह्यो। त्यो रुपैयाँ ब्याजमा लगाइदिएको उनका ससुराले दाबी गरेका छन्। स्थानीयका अनुसार विनोद वैदेशिक रोजगारमा हुँदा आर्थिक कारोबार ससुरामार्फत नै गर्दै आएको थिए। ससुरामाथि गिरानी भएको पैसाको विषयमा पतिपत्नीबीच महिना दिनदेखि विवाद सुरु भएको थियो। विनोद विदेश हुँदा अधिकांश समय अनिता माइतमै हुन्थिन्, विनोद विदेशबाट आएपछि अनिताले आफ्नो पति अरु महिलासँग सम्बन्धमा रहेको शंका गर्दै गुनासो गर्थिन्। यही विषयमा विवाद हुँदै आएको थियो, एक स्थानीयले भने। अनिता र विनोदको ५ वर्षीय छोरा ओमप्रकाश छन्। आमाको मृत्यु र बुबा प्रहरी हिरासतमा पुगेपछि उनी मामाघर दरहियामा छन्। घटनाको रात बुबाले ट्युसन सेन्टरमा पढ्न पुर्याए, पढेर घर फर्केपछि आमालाई देखेको छैन, ओमप्रकाशले भने।"
घुम्टेको काखमा मूर्तिकला,"बागलुङ : सहरमा अनाज पिस्ने कुट्ने आधुनिक मिल, मेसिन छन्। तर, गाउँका घरमा अहिले पनि अनाज पिस्ने ढुंगाका झाटो र ओखल छन् । सहर बजारमा चटनी पिस्ने छुट्टै उपकरण छन् । गाउँघरमा अझै चटनी, मरमसला पिस्ने ढुंगाकै सिलौटा प्रयोगमा छन् । तर, अहिलेका नयाँ पुस्तालाई गाउँघरमै कला प्रयोग गरेर दैनिकी सञ्चालनका लागि बनाइएका ढुंगाका झाटो, ओखल, सिलौटाहरु अपत्यारिलो कथा जस्तो लाग्न थालेको छ भने पुरानो पुस्ताका कला चिन्तक त्यो अभुतपूर्व मूर्तिकला लोप हुने भवस्थामा छन् । तीनै मूर्तिकलाका चिन्तक, सामाजिक अभियन्ताको पहलमा पुरानो राजाको दरबार रहेको ऐतिहासिक ठाउँ गलकोटमा मूर्तिकलाको पुर्नजागरण ल्याउने गरि अन्र्तराष्ट्रिय कार्यशाला आयोजना गरिएको छ। कार्यशालास्थल टेउवा ३ हजार १ सय १० मिटर उचाइमा रहेको पर्यटकीय लेक घुम्टेको तल पर्छ । सदरमुकाम बागलुङ बजारदेखि ५५ किमि मोटर यात्रामा टेउवा पुग्न सकिन्छ । टेउवा पुग्ने पर्यटकले ऐतिहासिक गलकोट दरबार, गाईघाट झरनालगायत आसपासका पर्यटकीयस्थल घुम्न सक्छन् । जिल्लाको गलकोटमा कलाको अनुसन्धान केन्द्र बनाउने महत्वकांक्षी लक्ष्यसहित अन्र्तराष्ट्रिय मूर्तिकला कार्यशाला गर्न लागिएको गलकोट कला प्रतिष्ठानका अध्यक्ष पूर्णबहादुर राना बताउँछन् । गलकोट नगरपालिका ५ टेउवामा आउँदो फागुन ५ गतेदेखि २१ गतेसम्म हुने कार्यशालाको अहिले तयारी तीव्र छ । कार्यशालामा दश विदेशी सहित १५ मूर्तिकारले भाग लिनेछन् । मुर्तिकारले १५ दिनको अवधिमा १५ वटा आकर्षक मुर्ति बनाउनेछन् । तर, उनीहरुले ढुंगा कुँदेर बनाउने मुर्ति कुनै राजनीतिक नेता, धार्मिक देवीदेवता, भगवान र आँफ्ना बिदेशी संस्कृतिको बनाउन पाउने छैनन् । कार्यशालाका लागि दरमखोलाबाट ढुंगा संकलन गरिँदै। तस्बिर : अन्नपूर्ण कार्यशालामा मानव सभ्यता, भेषभुषा लगायतका प्रतिकात्मक मुर्ति बनाइने गलकोट कला प्रतिष्ठानका अध्यक्ष रानाले जानकारी दिए । यो हाम्रो बहृत्तर योजना हो, अहिलेको कार्यशाला शुभारम्भ हो,' उनले भने, 'तीन लाख रुपैयाँमा डिपिआर नै तयार गरेर १२ करोडको लागतमा गलकोटमा मूर्तिकलाको अनुसन्धान केन्द्र बनाउने गरि काम गर्ने योजना छ ।' पर्यटकीय सहर पोखरा र नेपालकै एक मात्र शिकार आरक्ष ढोरपाटन पुग्ने पर्यटकलाई जोड्ने बीचको सेतुको रुपमा गलकोटमा मूर्तिकलालाई अनुसन्धान केन्द्रको रुपमा विकास गर्न खोजिएको छ । अन्तराष्ट्रिय स्तरको खुला मूर्तिकला सङ्ग्रहालय तथा अनुसन्धान केन्द्र बनाउने उद्देश्यले कार्यशाला आयोजना गरिएको नेपाल ललितकला प्रज्ञा प्रतिष्ठानका पूर्व प्राज्ञ एवं कार्यशाला मूल समारोह समितिका संयोजक मूर्तिकार ओम खत्रीले बताए । गलकोटमै जन्मेका मूर्तिकार खत्रीकै सोच र योजनामा कार्यशालाले मूर्त रुप लिन लागेको हो । कार्यशालाका लागि पूर्वाधार निर्माण र कच्चा पदार्थ सङ्कलनको काम दुई वर्ष अघिदेखि नै सुरु गरिएको थियो । कार्यशालास्थलमा सडक, शौचालय लगायतका संरचना बनिसकेका छन् । खानेपानी, बिजुली, सवारी राख्ने ठाउँ, वनभोज स्थल र तारबारको काम अन्तिम चरणमा पुगेको छ । मूर्ति बनाउन योग्य ढुङ्गाको खोजी र सङ्कलन पनि भइसकेको मुर्तिकार खत्रीले जानकारी दिए । कार्यशालाका लागि दुई टन भन्दा ठूला ३० वटा ढुङ्गाको जोहो गरिएको छ । पूर्वाधार तयारीका काममा हाल सम्म रुएक करोड जति खर्च भइसकेको छ । कार्यशालाका लागि गत आर्थिक वर्षमा संघीय सरकारबाट रु५० लाख र गण्डकी प्रदेश सरकारबाट रु४० लाख बजेट छुट्टिएको थियो । कार्यशालास्थल निर्माणका लागि स्थानीयवासीले २५ रोपनी जग्गा निःशुल्क रुपमा प्रतिष्ठानलाई उपलब्ध गराएका थिए । अन्तराष्ट्रिय स्तरमा ख्याती आर्जन गरेका मूर्तिकारहरुले कार्यशालास्थलमै बसेर सिर्जना गरेका मूर्तिकलाका कृतिहरु सङ्ग्रहालय बनाएर राखिनेछ । कलाप्रेमीसहित सर्वसाधारणले पनि कार्यशालाको प्रत्यक्ष अवलोकन गर्न पाउनेछन् । मूर्तिकला सङ्ग्रहालय कलाकार, अनसुन्धानकर्मी, विद्यार्थी, कलाप्रेमीलगायतलाई अध्ययन, अनुसन्धानको केन्द्र समेत बन्नेछ । आयोजक गलकोट कला प्रतिष्ठानका अनुसार कार्यशालामा भाग लिनका लागि देश विदेशका गरी दुई सय ५ जना मूर्तिकारले आवेदन दिएकोमा ११ देशका १५ मुर्तिकार छानिएका थिए। त्रिभुवन विश्वविद्यालय, केन्द्रीय ललितकला विभागका सहप्राध्यापक हृदयबल्लभ पाण्डेसहितको विज्ञ समूहले मूर्तिकारको छनोट गरेको हो । कार्यशालामा नेपालबाट मूर्तिकार प्रविणकुमार श्रेष्ठ, ओम खत्री, राजन काफ्ले, बुद्ध चौधरी र राजु पिठाकोटेले भाग लिनुहुनेछ । यस्तै जुनीचिरो सुगीमोतो (जापान), ल्यू याङ्ग (चीन), बिटिनो फ्रान्सेनी (इटाली), जिवियर गोञ्जालेज (फ्रान्स), लिन लि जेन (ताइवान), जुली ग्लास्पी (क्यानाडा), टुटु पटानायक (भारत), तान्या प्रिमेन्जर (इजरायल), जर्ज लुइज (ब्राजिल) र युक्रेनका मूर्तिकार ल्यूडमाइला माइस्को कार्यशालामा सहभागी हुनेछन् । 'देश विदेशका मूर्तिकारका अमुल्य कलाकृतिहरु सङ्ग्रहित हुँदा यसले पर्यटकलाई पनि आकर्षित गर्छ, गलकोट समाजका पूर्वअध्यक्ष डादिनबहादुर थापाले भने, 'यसले गलकोट, बागलुङ जिल्ला, गण्डकी प्रदेश र सिंगो मुलुककै पृथक पहिचान दिनेछ ।' अघिल्लो वर्ष नै कार्यशाला गर्ने भनिएपनि बजेट अभावमा ढिलाइ भएको थियो । गलकोट नगरपालिकाले पनि कार्यशालाका लागि गत आर्थिक बर्षमा तीन लाख रुपैयाँ बजेट छुट्टाएको थियो । उक्त बजेटबाट विस्तृत परियोजना प्रतिवेदन (डीपीआर) बनाइएको छ । कार्यशाला सम्पन्न गर्न थप एक करोड ४१ लाख बजेट लाग्ने आयोजकको अनुमान छ । यो वर्ष गण्डकी प्रदेश सरकारले ३० लाख, प्रतिनिधिसभा सदस्य देवेन्द्र पौडेलको निर्वाचन क्षेत्रको बजेटबाट दश लाख र प्रदेशसभा सदस्य चन्द्रबहादुर बुढा 'सागर' बाट पाँच लाख सहयोग प्राप्त भएको प्रतिष्ठानले जनाएको छ । स्थानीयवासी पूर्ण काउचाले पाँच लाखसहित अन्य व्यक्तिले आर्थिक सहयोगको घोषणा गर्ने क्रम जारी छ । पूर्वाधार र कार्यशाला सञ्चालनमा कुल तीन करोड खर्च हुने जनाइएको छ । डेढ करोड रुपैयाँ कार्यशालामा मात्र खर्च हुनेछ । कलाकार ल्याउन, राख्न लाग्ने सबै खर्चको व्यवस्थापन प्रतिष्ठानले गर्नेछ ।"
"वडाध्यक्षसहित १६ जुवाडे पक्राउ, २३ लाख बरामद","धनगढी : धनगढी उपमहानगरपालीका ३ मिलनचोकबाट १६ जना जुवाडेलाई प्रहरीले आइतबार राती पक्राउ गरेको छ । विशेश सूचनाका आधारमा राती करिब १० बजे मिलन चोकका तिलक अधिकारीको घरमा छापामारी प्रहरीले जुवाडेलाई पक्राउ गरेको हो । जिल्ला प्रहरी कार्यालयका प्रहरीनायब उपरीक्षक दक्षकुमार बस्नेतको कमाण्डमा खटिएको टोलीले सो क्षेत्रमा छापा मारी जुवाडेलाई पक्राउ गरेको हो । उनीहरुको साथबाट प्रहरीले २२ लाख ८२ हजार रुपैयाँ पनि बरामद गरेको छ । प्रहरीले ठूलो रकमसहित जुवातास भइरहेको भन्ने जानकारी पाएपछि घर घेरा हालेको थियो । प्रहरी आएको थाहा पाएपछि जुवाडेको भाग दौड मच्चिएको थियो । कतिपयले छतबाट समेत हाम फालेर भाग्न खोजेपनि प्रहरीको बलियो तयारीका कारण उम्किन सकेनन् । प्रहरीले राती १० देखि बिहान ३ बजेसम्म सो क्षेत्रमा अप्रेशन जारी राखेको थियो । 'यो गिरोह ठूलो रकम सहित जुवातास खेलिरहेको छ भन्ने सूचना आएको थियो त्यसैका आधारमा पिछा गर्दै जाँदा प्रकाउ गर्न सफल भयौं, डिएसपी बस्नेतले भने। उनीहरुलाई जुवातास ऐनअन्र्तगत कारवाही गरिने प्रहरीले जनाएको छ।"
बल्ने ढुंगा को लोभ देखाएर ५० लाख लुटियो,"काठमाडौं : बल्ने ढुंगाको लोभ देखाएर स्वयम्भू भगवान्पाउ बस्ने बच्चुराम गुरुङलाई ६ जनाको गिरोहले ५० लाख रुपैयाँ लुटेको तथ्य खुलेको छ। सिन्धुपाल्चोक मेलम्ची घर भएका गुरुङलाई लुटेराको समूहले काभ्रेस्थलीको कच्चीबाटोमा पुर्याई लुटेको हो। गुरुङलाई मित्रनगरका भीमबहादुर घर्तीमगरले आफ्ना बाजेसँग बल्ने ढुंगा रहेको र बिक्री गर्न लागेको सुनाएका थिए। गुरुङले उक्त ढुंगा आफूले खरिद गरी महँगोमा बिक्री गर्ने योजनाअनुसार जग्गा एक सहकारीमा धितो राखेर ५० लाख रुपैयाँ झिकेका थिए। ढुंगा जथाभावी बिक्री गर्नु हुँदैन भन्दै गुरुङलाई माघ ९ गते काभ्रेस्थलीस्थित शान्तिधाम मन्दिर जाने बाटोमा बोलाएका थिए। गुरुङ बिहान १० बजे ५० लाख रुपैयाँ लिएर उतै पुगे। ढुंगा खै ? भनेर प्रश्न गर्नेबित्तिकै उनलाई घर्तीमगरसहितको लुटेरा समूहले आँखामा खुर्सानीको धुलो छर्केर ५० लाख रुपैयाँ लुटेर भागे। गुरुङ चिच्याए। कसैले सुनेन। उनले आफू लुटिएको बारे प्रहरीमा जानकारी गराए। महानगरीय प्रहरी अपराध महाशाखाले अनुसन्धान थाल्यो। अनुसन्धानका क्रममा प्रहरीले घर्तीमगरको फोनको कलडिटेल हेरेर उनीसँग सम्पर्कमा रहेका काभ्रेस्थलीकै नकुर तामाङ, तेन्जिङबहादुर तामाङ, तार्केश्वर डाँडागाउँका दावाछिरिङ तामाङ, बालाजु बाइपासका कुमारबहादुर बुढाथोकी, र गोंगबुका सञ्जित वाइवालाई पक्राउ गर्यो। लुटेरा समूहले लुटपाटको रकम जनही बाँडेर लिएको पाइएको छ। घटनाबारे जानकारी दिन आइतबार महाशाखाले पत्रकार सम्मेलन गरेको थियो। सम्मेलनमा महाशाखा प्रमुख एसएसपी सहकुलबहादुर थापाले भने, लुटेको पैसाले मोटरसाइकलदेखि सुनका गरगहनासमेत किन्न भ्याइसकेका रहेछन्। प्रहरीले १८ लाख ७५ हजार ५ सय रुपैयाँ मात्रै बरामद गरेको छ। बाँकी रकम भने लुटेरा समूहले खर्चिसकेको थियो। एसएसपी थापाका अनुसार यो गिरोहले लुटेको रकममध्ये ५० हजार रुपैयाँ नगरकोटमा रमाइलो गरी खर्चिएको थियो। वाइवाले पाएको ५ लाखमध्ये २ लाख ११ हजार सानिमा विकास बैंकमा जम्मा गरेका थिए। उनले पवित्र सुनचाँदी पसलबाट ७७ हजारको औंठी मात्रै बनाएनन्, १९ हजार तिरेर मोबाइल खरिद गरेको प्रहरीले जनाएको छ। लुटेकै पैसामध्ये वाइवाले घर बनाएबापत लागेको ऋण तिर्न दिदीलाई एक लाख रुपैयाँ दिएका थिए। अर्का लुटेर घर्तीमगरले डाँका गरी पाएको ७ लाखमध्ये ३ लाख ३० हजार तिरेर नयाँ पल्सर मोटरसाइकल खरिद गरेको प्रहरी अनुसन्धानबाट खुलेको छ। दावाछिरिङ लामाले भने पाँच लाख पाएका थिए। उनले ऋण लिएको एक लाख ५० हजार तिरेका थिए। महाशाखाका अनुसार बुढाथोकीको भागमा साढे ४ लाख रुपैयाँ परेको थियो। उनले ७५ हजार रुपैयाँ घरबेटीलाई भाडा तिरे भने एक लाख २५ हजार रुपैयाँ ठेकेदारलाई ऋण तिरेका थिए। अर्का लुटेर नकुर तामाङले भागमा परेको पाँच लाखमध्ये ३० हजार रुपैयाँ फाइनान्समा किस्ता तिरे भने बाँकी खर्च गरिसकेका थिए। तेन्जिङ तामाङले भागमा परेको ५ लाख ८० हजार रुपैयाँ खर्चिन भ्याएका थिएनन्। प्रहरीले सञ्जितको साथबाट २३ हजार पाँच सय, तेन्जिङबाट ५ लाख ८० हजार, भीमबहादुरबाट ३ लाख ५ हजार, नकुरबाट ४ लाख ३१ हजार, कुमारबहादुरबाट २ लाख ५ हजार र दावाछिरिङको साथबाट ३ लाख ३१ हजार रुपैयाँ बरामद गरेको छ। त्यसैगरी, लुटेराले लुट्न प्रयोग गरेको तीन वटा मोटरसाइकल, लुटेको पैसाले खरिद गरेको नयाँ मोटरसाइकल, खरिद गरेको मोबाइल र औंठी बरामद गरेको महाशाखा प्रमुख एसएसपी थापाले जानकारी दिए। यो गिरोहले अन्यलाई पनि यसैगरी लुटपाट गरेको आशंका प्रहरीको छ। बल्ने ढुंगा, वनझाँक्रीको हड्डी, गौलोचन, एकमुखे रुद्राक्ष, दाहिने शंख र पुरातात्विक वस्तु आफूसँग छ भनेर ठगी गर्ने र लुटपाट गर्ने गिरोहमाथि सावधानी अपनाउन प्रहरीले आग्रह गरेको छ। हुँदै नभएका वस्तु आफूसँग छ भनेर लोभ देखाउने र पछि लुट्ने घटना हुन सक्छ, एसएसपी थापाले भने, यस्ता गिरोहदेखि बेलैमा सावधानी अपनाउनुपर्छ।"
किशोरी जबरजस्ती गर्ने पक्राउ,डडेल्धुरा : डडेल्धुरामा एक किशोरीलाई जबरजस्ती करणी गरेको आरोपमा एकजना पक्राउ परेका छन्। प्रहरीले जिल्लाको आलिताल गाउँपालिका ५ बाहिरीसैन गुरेनीका २८ वर्षीय हुकुम ताम्राकारलाई पक्राउ गरेको हो। ताम्राकारले गत बिहीबार १७ वर्षीय किशोरीलाई करणी गरेर फरार रहेको भन्ने जाहेरीको आधारमा उनलाई शुक्रबार पक्राउ गरिएको जिल्ला प्रहरी कार्यालयका प्रहरी नायव उपरीक्षक दधिराम न्यौपानेले बताए। पक्राउ परेका ताम्राकारमाथि जबरजस्ती करणीसम्बन्धी कसुरमा मुद्धा दर्ता गरी अदालतबाट म्याद थप गरेर अनुसन्धान भइरहेको जिल्ला प्रहरी कार्यालय डडेल्धुराले जानकारी दिएको छ।
"कांग्रेसको बैठक अघि नै सानेपामा झडप, पार्टी कार्यालयमा प्रहरी तैनाथ (भिडियाे)",काठमाडौं : नेपाली कांग्रेससँग सम्वद्ध नेपाल विद्यार्थी संघ ( नेविसंघ) को एक समूहले नेतृत्वका लागि उमेरको हदबन्दी तोकिनुपर्ने माग राख्दै पार्टी कार्यलयमा आमरण अनसन सुरु गरेपछि त्यहाँ दुई पक्षबीच झडप भएको छ। कांग्रेस केन्द्रीय कार्यलय सानेपामा पार्टीको केन्द्रीय समितिको बैठक बस्नुअघि नै पूर्वमहामन्त्री कुन्दन काफ्लेसहितको समूह आमरण अनसनमा बसेपछि संस्थापन पक्षसँग निकट कार्यकर्ताहरूले हातपात गरेका थिए। दुईपक्षबीच केही बेर तनाव र झडप भएको थियो। झडपलाई नियन्त्रण गर्न सुरक्षाकर्मीहरु परिचालन गरिएको थियो। संभावित मुठभेडलाई ध्यानमा राखेर कांग्रेस कार्यलयमा सुरक्षाकर्मीहरु तैनाथ रहेका छन्। झडपका क्रममा पूर्वमहामन्त्री काफ्ले र कमल पन्तलगायत केही घाइते भएका छन्। अनसनमा बस्ने तयारी गरेका नेविसंघका नेता कार्यकर्ताले नाराबाजी गर्सदै भापति शेर बहादुर देउवालाई समेत रोक्न खोजेका थिए। १ बजे बस्ने भनिएको बैठक झडप र तनावका कारण साढे तीन बजेसम्म पनि सुरु भएको छैन। कांग्रेसको आन्तरिक विवाद मिलेपछि पार्टीको केन्द्रीय समितिको बैठक सोमबार पार्टी कार्यलय सानेपामा बस्ने तयारी छ। पहिले नेविसंघको विवाद मिलाएर मात्र पार्टी सुरु गर्नुपर्ने दबाब दिइएपछि नेताहरु आन्तरिक परामर्शमा जुटेका छन्। गत शुक्रबार पार्टी सभापति शेरबहादुर देउवाको निवास बूढानीलकण्ठमा संस्थापन पक्ष र असन्तुष्ट पक्षबीच भएको सात घन्टा लामो वार्तापछि आन्तरिक विवाद समाधान गर्ने सहमति भएको हो। संस्थापन पक्ष र असन्तुष्ट पक्षबीच भएको सहमतिमा नेविसंघको पदाधिकारी र केन्द्रीय समितिमा साठी चालिसको अनुपातमा भागबन्डा गर्ने सहमति भए पनि उमेरको हदबन्दीबारे केही भनिएको छैन। काफ्ले समूहबाट पूर्व केन्द्रीय सदस्य नवराज त्रिपाठी अनसनमा बसेका छन्। नेविसंघको नेतृत्वका लागि ३२ वर्षको उमेर हद तोकिनुपर्ने माग राखेका छन्। यही माग राखेर काफ्लेसहितको समूहले डेढ महिनादेखि कांग्रेस कार्यलयमा धर्ना दिँदै आएका छन्। अनसन बस्ने समूह कृष्णप्रसाद सिटौला पक्षसँग निकट छ। काफ्लेले अनसनमा बस्नेहरूमाथि हातपात भएपछि स्थिति तनावपूर्ण भएको थियो। कांग्रेसको आन्तरिक विवाद मिलेपछि सोमबार बस्न लागेको केन्द्रीय समितिको बैठकलाई दबाब दिन उनी अनसनमा बसेका हुन्। गत वर्ष असोज २१ गतेको काँग्रेस केन्द्रीय समिति बैठकले बहुमतका आधारमा ३२ वर्षे उमेरहदसहित नेविसंघको विधान पारित गरेको थियो । त्यतिबेला बहुमतको आडमा एकलौटी रुपमा विधान पारित गरेको भन्दै असन्तुष्ट पक्षले विरोध गर्यो र नोट अफ डिसेन्टसमेत लेख्यो। तर दुवै पक्षको पोजिसन पछिल्लो समय फेरि यु टर्न भएको छ। असन्तुष्ट पक्ष विधानमा तोकिए अनुसार ३२ वर्ष मुनिकै उमेर समूहबाट तदर्थ नेतृत्व छानेर महाधिवेशनमा जानुपर्ने दबाब दिइरहेको छ भने देउवा पक्ष उमेर हदलाई वास्ता नगर्दै उमेर ढल्किसकेका पात्रलाई नेविसंघ जिम्मा लगाउने रणनीतिमा छ। संस्थापन पक्षले ५० वर्ष हाराहारीका राजीव ढुंगानाको नाम अघि सारेपछि विवादले जटिल रुप लिएको हो। १२ औँ महाधिवेशनबाट लागु हुने गरी नेविसंघको विधानमा ३२ वर्ष उमेर हदबन्दी तोकेको छ।तरुण दलमा समेत ४५ वर्षको उमेर हद तोकिएको छ।
गायिका राउतलाई चार दिन हिरासतमै राख्न प्रहरीलाई अनुमति,काठमाडौं : जिल्ला प्रशासन कार्यालयले गायिका आस्था राउतलाई चार दिन हिरासतमा राख्न प्रहरीलाई अनुमति दिएको छ । जिल्ला प्रशासन कार्यालय काठमाडौँले राउतलाई थुनामा राखेर अनुसन्धान गर्न प्रहरीलाई अनुमति दिएको हो । काठमाडौं प्रहरी परिसर टेकुले राउतका लागि म्याद थपका लागि प्रशासन समक्ष अनुरोध गरेको थियो । विमानस्थलमा प्रहरीलाई दुव्र्यहार गर्दै त्यसबारे भिडिओ बनाएर अपशब्द बोलेपछि गायिका राउतलाई प्रहरीले पक्राउ गरेको थियो । विमानस्थलको सीसीटीभी फुटेज हेरेपछि फेसबुक लाइभमा आस्थाका आँसु (भिडियो) आस्था राउतले अभद्र व्यवहार गरेको देखियो : डिआइजी पोखरेल आस्थालाई राजेशपायलको सुझाव : धेरै रुन्ची नबन तिमी ठूली भइसक्यौ ! गायिका आस्था राउतलाई पक्राउ गर्न प्रहरीको पुर्जी विमानस्थलमा प्रहरीसँग मुख छोडेकी आस्था फेसबुक लाइभमा माफी माग्दै रोइन् गायिका आस्था राउत प्रहरीमा
करेन्ट लागेर मृत्यु,सिन्धुली : सिन्धुलीको गोलन्जोर गाउँपालिका ७ खुर्कोटमा करेन्ट लागेर एकजनाको मृत्यु भएको छ । मृत्यु हुनेमा स्थानीय ४५ वर्षीय टिकाबहादुर कार्की रहेको प्रहरीले जनाएको छ । कार्कीलाई आफ्नै बारीमा पिपलको रुखमा चढी घाँस काटने क्रममा नजिकै ३३ हजार भोल्टेज प्रवाह भइरहेको विद्युतको मुख्य प्रशारण लाइनबाट करेन्ट लागेको जिल्ला प्रहरी कार्यालय सिन्धुलीकी प्रमुख रन्जु सिग्देलले जानकारी दिइन् । 'पिपलको हाँगा काट्ने क्रममा हाँगाले विद्युतको लाइनमा छोएपछि त्यही करेन्टले कार्कीलाई छोएको थियो । करेन्ट लागेपछि उनी अचेत भइ रुखबाट खसेका थिए । स्थानीयले उद्धार गरेर खुर्कोटकै सुभ जीवन अस्पतालमा उपचारका लागि ल्याएका भएपनि डक्टरले मृत घोषणा गरेका हुन्' उनले भनिन् । उता स्थानीयले भने विद्युत प्राधिकरणको लापरवाहीका कारण दुर्घटना भएको बताएका छन् । मुख्य प्रशारण लाइन आसपासका रुख विद्युत प्राधिकरणले नै कटान गरी सुरक्षित गर्नुपर्ने भएपनि वेवास्था गरेको बताइएको छ । एसपी सिग्देलले भने घटनाका विषयमा अनुशन्धान भइरहेको बताइन्।
