शीर्षक,विवरण
वार्ताबाटै निकास खोज,"दसबर्से सशस्त्र विद्रोह, हिंसात्मक क्रियाकलापबाट आजित मुलुकले भर्खर शान्तिको सास फेर्न मात्रै के खोज्दै थियो, परिदृश्यमा फेरि त्यही प्रकृतिको दुर्घटना को कालो बादल मडारिन थालेको छ। सरकारद्वारा प्रतिबन्धित नेपाल कम्युनिस्ट पार्टी विप्लव समूहको हिंसाका कारण पछिल्लोपटक चारजनाको ज्यान गयो भने आधा दर्जनभन्दा बढी घाइते भए। आइतबार अपरान्हदेखि सोमबार दिनभर ठाउँठाउँमा बम आतंक मच्चियो भने सवारी साधनमाथि आगजनी गरी क्षति पुर्याइयो। शान्ति प्रक्रियापछिकै सबैभन्दा ठूलो विस्फोटको परिघटना आइतबार देखियो। यसले मुलुकलाई सन्त्रस्त बनाएको छ। अरूका निम्ति धराप थाप्न निर्मित बम विस्फोटमा विप्लव समूहकै कार्यकर्ता परेका छन्। पञ्चायतकालमा अराष्ट्रिय तत्व घोषित गरिए झैं गृहमन्त्री रामबहादुर थापाले संसद्मै तिनलाई गैरनागरिक घोषित गर्न पुगे। यसप्रति संसदमा आपत्ति भयो। विप्लव समूहले वैज्ञानिक समाजवाद को नारा दिँदै बल प्रयोगको सिद्धान्तलाई रणनीतिक उद्देश्य प्राप्तिको कार्यदिशा बनाउन खोजिरहेका छन्। आर्थिक, राजनीतिक, सांस्कृतिक, बजार, जमिन, शिक्षा, स्वास्थ्य क्षेत्रमा देखिएका बेथिति अन्त्य गर्न संघर्ष अपरिहार्य भएको जिकिर लिएका छन्। उनकै भाषामा, त्यही दलाल पुँजीवादी सत्ता मिल्काउन क्रान्तिको मार्गमा हिँड्नुपरेको दलील विप्लवको पार्टीले पेस गर्न खोजेको देखिन्छ। माग राख्नु संविधानप्रदत्त अधिकार हो। तर त्यस्ता माग पूरा गर्न हिंसा होइन कि राजनीतिक बाटो अपनाउनुपर्छ। लामो समय राजनीतिक संक्रमणमा परेपछि मुलुकले अनेक झमेला, संकट र ठूलो क्षति खेप्नुपर्यो। सँगै विकास र समृद्धिको दीर्घकालीन यात्रामा सहज हिँड्न पाएन। शान्ति प्रक्रियाको समाप्तिसँगै मुलुकले शान्तिको सास फेर्ने र समृद्धिको यात्रामा हिँड्ने आमनेपालीको अपेक्षा हो। पूर्वमाओवादीबाट चोइटिएको समूहले उस्तै प्रकृतिको क्रियाकलाप अघि बढाएपछि आमनेपालीमा त्रास थपिएको छ। सँगै हिंसा देखाउँदै विदेशी चलखेल बढ्छ। कतिपय बाह्य शक्तिको सधैंभरिको प्रपञ्च हो, नेपाललाई अस्थिर तुल्याउँदै आफ्नो स्वार्थ पूरा गर्ने। जानेर होस् या नजानेर होस्, तिनको स्वार्थपूर्ति गर्ने माध्यम कुनै पनि दल बन्नु हुन्न। राष्ट्रिय र अन्तर्राष्ट्रिय परिस्थिति, जनताका चाहना, भावना, राष्ट्रको आवश्यकता बम पड्काएर खोजिने परिवर्तनले हुँदैन। शान्ति प्रक्रियासँगै मुलुकले जनप्रतिनिधिनिर्मित संविधान, गणतन्त्र, संघीयता, समानुपातिक समावेशिताजस्ता उपलब्धि प्राप्त भएका छन्। यतिखेर तिनलाई संस्थागत गर्र्नुपर्ने समय हो। अब मुलुकले बारम्बार हिंसा र आतंक थेग्न सक्दैन। विप्लवको हिंसा र त्यसलाई नियन्त्रण गर्ने नाममा सरकारले लिने नीतिले फेरि कुनै न कुनै रूपमा हिंसालाई नै प्र श्रय दिन्छ। प्रधानमन्त्रीले विप्लव समूहलाई आतंककारी भनी त्यसलाई नियन्त्रण गरिने बताएपछि परिस्थिति झनै भयग्रस्त बन्न सक्छ। अझ भोजपुरमा विप्लवका एक जिल्लास्तरीय नेताको हत्यापछि उत्पन्न प्रतिहिंसाको राजनीति प्रतिशोधपूर्ण मात्र हो। वार्ताको गाम्भीर्य नबुझी विप्लवको पार्टीमाथि प्रतिबन्ध लगाउनु सरकारको पनि कमजोरी रह्यो। विद्रोहीको पनि हिंसात्मक यात्राप्रति मोह देखिनु दुर्भाग्य हो। सरकार पनि कम्युनिस्ट पार्टीकै छ। अझ विप्लव समूहकै सहयोद्धा र सहयात्री सरकारमा सामेल छन्। त्यसकारण सत्तारुढ दलले निषेध होइन कि वार्ताको बाटो खोज्नुपर्छ। यद्यपि सरकारले औपचारिक वार्ता को आह्वान गरेको देखिन्न। गृहमन्त्री थापाले पनि विप्लव समूहलाई नियन्त्रण र वार्ता प्रक्रियाद्वारा मूल प्रवाह मा ल्याउने अभिव्यक्ति संसद्मा दिएका छन्। समयमै वार्ता प्रक्रिया थालनी नगरिए त्यसलाई मुलुकभित्रकै र बाह्य समूहले खेलाउँदै ठूलो आकार लिन सक्ने खतरा छ। फेरि देशमा द्वन्द्व भड्कियो भने मुलुकले धेरै ठूलो क्षति बेहोर्नुपर्छ। त्यसकारण सरकार र विद्रोही विप्लव पक्षबीच वार्ताको विकल्प छैन। वार्ताबाटै समस्या समाधान भएको इतिहास हामीसँग छ। मुलुक द्वन्द्वको मारमा परिसकेपछि समाधान खोज्दा त्यो धेरै ढिलाइ हुन सक्छ। यसर्थ, वार्ता नै एक मात्र विकल्प हो। सरकारविप्लव दुवैले बल प्रयोगको बाटो छाड्नैपर्छ। वार्ता र शान्तिपूर्ण राजनीतिक प्रतिस्पर्धाले मात्र समस्याको समाधान दिन सक्छ।"
सिम्रिक एअरलाई सरकारको सम्मान,"काठमाडौं : पहिलोपटक सगरमाथाको उचाइ नाप्न गएको नेपाली टोलीलाई सहयोग गरेबापत् सरकारले सिम्रिक एअरलाई सम्मान गरेको छ। नापी विभागले मंगलबार सिम्रिक एअरका म्यानेजिङ डाइरेक्टर प्रमे थापालाई विभाग कार्यालयमा सम्मान गरेको सगरमाथा मापन कार्यक्रमका संयोजक एवं प्रमुख नापी अधिकृत सुशील डंगोलले जानकारी दिए। भूमि व्यवस्था सहकारी तथा गरिबी निवारण मन्त्री पद्माकुमारी अर्यालले म्यानेजिङ डाइरेक्टर थापालाई प्रमाणपत्र सहित समान गरेकी हुन्। यस्तै हिमाल आरोहणमा सहयोग गर्ने संस्था पिक प्रमोसनलाई पनि सम्मान गरिएको छ। सिम्रिक एअरले सगरमाथाको उचाइ नाप्ने प्राविधिक टोली, आवश्यक सामग्री ल्याउने र लैजान कार्यमा सहयोग गर्दै आएको छ। सगरमाथाको उचाइ नापेर नेपाली टोली फर्किसकेको छ।"
२ सय ३५ ग्राम हेरोइन सहित भारतमा नेपाली युवक पक्राउ,भैरहवा : नेपालभारतको सीमा सुनौली क्षेत्रबाट लागुऔषध सहित एक नेपाली युवा पक्राउ परेका छन् । पक्राउ पर्नेमा रुपन्देही मर्चवारी गाउँपालिका७ मन्झरियाका सुदामा गौतम रहेको भारतीय सीमा सुरक्षा बल (एसएसबी) ले जनाएको छ । पक्राउ परेका गौतमलाई सुनौली क्षेत्रको सामकाठ नाकाबाट नेपाल जाने क्रममा २ सय ३५ ग्राम लागुऔषध हेरोइन सहित पक्राउ गरिएको एसएसबीको सुनौली कम्पनीका प्रमुख एवं निरीक्षक अमित कुमारले जानकारी दिए । प्रहरीका अनुसार अभियुक्तकाे साथबाट २ सय ३५ ग्राम हेरोइन बरामद गरिएको हो । पक्राउ परेका गौतममाथि भारतीय कानुन अनुसार मुद्दा दायर गरी घटनाको थप अनुसन्धान भइरहेको एसएसबीले जनाएको छ ।
माछा मार्ने क्रममा खोलाले बगाएर बालिकाको मृत्यु,स्याङ्जा : स्याङ्जाको वालिङस्थित आँधीखोलामा माछा मार्न गएकी एक बालिकालाई खोलाले बगाउँदा मृत्यु भएको छ । वालिङ नगरपालिका२ का ६ वर्षीया आयुष्मा गुरुङको मंगलबार मृत्यु भएको हो । आयुष्मा आफ्नी आमाको साथमा माछा मार्न खोलामा गएकी थिइन् । खोलाले बगाएको केही बेरमा उनको स्थानीयले उद्धार गरेर अस्पताल पुर्याए पनि उपचारको क्रममा वालिङ अस्पतालमा उनको मृत्यु भएको प्रहरीले जनाएको छ ।
"राजधानीका सडकमा नियम : न गुड्नेले मान्छन्, न हिँड्नेले (फोटो फिचर)","काठमाडौं : सडकमा गुड्नेहरूलाई होस् वा हिँड्नेहरूलाई केही नियमहरू छन्। सडक दुर्घटना घटाउन र सवारी आवागमन व्यवस्थित बनाउन तथा पैदल हिँड्नेहरूलाई सजिलो बनाउन सडकमा जेब्रा क्रसिङदेखि ट्राफिक संकेत र विभिन्न नियमहरू बनाइएको हुन्छन्। तर यी नियम नमान्ने र आफूअनुकूल सडकमा गुड्ने र हिँड्नेको कमी छैन, चाहे जानेर होस् वा नजानेर। तलको फोटो नयाँ बानेश्वरको हो। जेब्रा क्रसिङ यात्रुलाई बाटो कट्न सजिलो होस् र सवारीसाधन रोकिउन् भनेर राखिन्छ। तर यस्तो लाग्छ यहाँ कुनै अर्थ छैन। यात्रु जेब्रा क्रसिङबाट बाटो कट्दै छन्। तर यहाँ न मोटरसाइकल रोकिन्छन् न त अरु गाडी नै। बानेश्वरमा मात्र होइन, अति व्यस्त न्युरोडमा पनि यही हाल देखियो। जेब्रा क्रसिङ राख्ने पनि ठाउँ हुन्छ। तर कहाँ राख्ने भन्ने यहाँ कसलाई मतलब ? साँघुरो सडकमा भित्तैमा टासिने गरी राखिएको क्रसिङबाट कसरी बाटो कट्ने ? कहाँ उभिएर गाडीलाई पालो दिने। गाडी कहाँ रोक्ने ? कुन ठाउँको फोटो हो भन्नुहोला, यो काठमाडौंको बालुवाटारस्थित एक सडकको हो। मानिसहरू बाटो कट्दैछन् तर फुत्त यही बीचमा एउटा मोटरसाइकल छिरिसक्यो। यो नयाँ बानेश्वर चोकको दृश्य हो जहाँ बाटो कट्दाको दृश्य हेर्न लायक हुन्छ। जेब्रा क्रसिङमा लेनको कसलाई के मतलब ? जो जसरी हिँडे पनि वा गुडे पनि भयो। सडकमा यस्तै देखिन्छ। बाटो पार गर्न आकाशे पुल बनाइएको छ। यहाँबाट एकछिन समय लिएर बाटो कट्दा एक त दुर्घटना हुने डर पनि नहुने त अर्को कारबाहीमा परिने डर पनि नहुने। तर पैदलयात्रीलाई पनि के मतलब ? जहाँसुकैबाट आफूअनुकूल बाटो कट्ने प्रवृत्ति कहिले बदलिने होला ? तलका दुई फोटा पनि कम छैनन्। यहाँ जेब्रा क्रसिङ छैन। न त आकाशे पुल नै। यसरी बाटो कट्दा गाडी वा मोटरसाइकलले पैदल यात्रुलाई ठक्कर दिने डर पनि कम छैन। धन्न जेनजेत चलेको छ सहरको सवारी। अन्तिममा आशावादी हुनुस्। र, तपाईँ पनि नियम मान्नुस्। जसरी नियम छन्, त्यसरी नै नियम मान्नेहरू पनि छन्। यी दुई दिदीबहिनी यसरी ढुक्कसँग गफिँदै बाटो कट्दै गरेका भेटिए।"
बलात्कार आरोप लागेका विराटनगरका व्यवसायी गाैतम थुनामा,विराटनगर : बलात्कारको आरोप लागेका विराटनगरका उद्योगी दीपक गौतमलाई पुर्पक्षका लागि थुनामा राख्न जिल्ला अदालत मोरङले मंगलबार आदेश दिएको छ । आफ्नै उद्योगमा काम गर्ने कर्मचारीकी श्रीमतीलाई उद्योगभित्रै बन्धक बनाएर बलात्कार गरेको आरोपमा गत बैशाख १८ गते ४५ वर्षीय गौतम पक्राउ परेका थिए । विराटनगर महानगरपालिका३ घर भएका उनलाई जिल्ला अदालत मोरङका न्यायाधीश महेन्द्रप्रसाद पोखरेलको इजालशले तत्काल प्राप्त प्रमाणका आधारमा थुनामा राखेर मुद्दाको अनुसन्धान अघि बढाउन आदेश दिएको अदालतका सूचना अधिकारी युवराज पौडेलले बताए । पौडेलका अनुसार अदालतको आदेशपछि गौतमलाई कारागार चलान गरिएको छ । गौतम विराटनगरको बरगाछीमा सञ्चालित फस्ट ग्रेभियर उद्योगका सञ्चालक हुन् । लामो समयदेखि सञ्चालित यस उद्योगमा प्लाष्टिक प्याकेजिङका लागि प्रि डिजाइनको काम हुँदैआएको थियो । सोही उद्योगमा कार्यरत एक कर्मचारीकी श्रीमतीलाई बैशाख १५ गते साँझ ७ बजे गौतमले उद्योगको कोठामा लगेर बलात्कार गरेको भन्दै प्रहरीमा १८ गते जाहेरी परेको थियो । प्रहरीले पक्राउ गर्दै घटनाको अनुसन्धान सकेर जेठ ९ गते मिसिल बुझाएपछि सरकारी वकिल कार्यालय मोरङले उनी विरुद्ध सोमबार अदालतमा जवरजस्ती करणी मुद्दा दर्ता गरेको थियो । वादी र प्रतिवादीका कानुन व्यवसायीको थुनछेक बहस सकिएपछि मंगलबार अदालतले पुर्पक्षका लागि थुनामा राख्न आदेश दिएको सूचना अधिकारी पौडेलले बताए । प्रहरीका अनुसार गौतमको उद्योगमा काम गर्ने कर्मचारी र उनकी श्रीमती उद्योग परिषरमै रहेको कोठामा लामो समयदेखि बस्दैआएका थिए । उद्योग सञ्चालकले आफूमाथि बलात्कार गरेको कुरा महिलाले आफ्ना श्रीमानलाई बताएपछि घटना बाहिर आएको थियो । त्यसअघि पनि उद्योग सञ्चालकले पटकपटक बलात्कारको प्रयास गरेको जानकारी महिलाले प्रहरीलाई दिएकी थिइन् ।
नक्कली जग्गाधनी खडा गरेर ९२ रोपनी जग्गा हाउजिङ कम्पनीको नाममा,"काठमाडौं : मालपोत कार्यालय कलंकीका मालपोत अधिकृतसहित ७ जना विरुद्ध अख्तियार दुरुपयोग अनुसन्धान आयोगले मुद्दा दायर गरेको छ । गैरकानुनी रुपमा सरकारी जग्गा हाउजिङ कम्पनीको नाम पास गरिदिएको अभियोगमा मालपोत अधिकृत शिवप्रसाद रिमाल, नायब सुब्बा हरीप्रसाद आचार्यविरुद्द विशेष अदालतमा मुद्दा दायर गरिएको छ । भूमाफियाको मिलोमतोमा उनीहरुले चन्द्रागिरी नगरपालिकाको ९२ रोपनी जग्गा हाउजिङ कम्पनीको नाम गैरकानुनी रुपमा पाताल तथा ठोट्ने खोला र चिसापानी सामुदायिक वन उपभोक्ता समूहले उपभोग गरिरहेको सरकारी जग्गा मालपोत कार्यालय कलंकीले व्यक्ति विशेषको स्वामित्वमा रहेको सुयल हाउजिङ कम्पनीका नाममा गैरकानूनी रूपमा श्रेस्ता खडा गरी पुर्जासमेत उपलब्ध गराएको अख्तियारको दाबी छ । अख्तियारका अनुसार सुयल हाउजिङ कम्पनी प्रलिका सञ्चालक रामकुमार सुयल थापाले आफ्नै एकाघरकी दिदी मिनाकुमारी थापालाई नक्कली जग्गाधनी बनाएका थिए । मालपोतका कार्मचारी र सुयल थापाको मिलोमतोमा भोगचलन र स्वामित्वमा नै नभएको १२ कित्ता सरकारी जग्गाको मिनाकुमारीको नाम बनाएको छ । सुयल कम्पनीका सञ्चालक थापा, नक्कली जग्गा धनी मिनाकुमारी, उनको वारेस दिपेन्द्रविक्रम शाहलाई प्रतिवादी बनाइएको छ । अख्तियारले निजी कम्पनीको नाममा जग्गाधनी स्रेस्ता गराउन भूमिका खेल्ने कानुन व्यवसायीपनि मुद्दा हालेको छ । अधिवक्ता बाबुराम (शर्मा) रेग्मी र योगेन्द्र पोखरेलविरुद्ध विशेष अदालतमा मुद्दा दायर गरिएको अख्तियारले दायर गरेको छ ।"
हिरासतमा साथी भेट्न जाँदा लागुऔषध उपहार !,"काठमाडौं : हिरासतमा रहेका एक युवालाई भेट्न गएका उनका साथीहरू उल्टै पक्राउ परेका छन्। कारण हो लागु लागुऔषध मुद्दामा हिरासतमा रहेका साथीलाई लगेको उपहार। प्रहरी हिरासतमा रहेका साथी भेट्न गएका उनीहरूले उपहारबापत लागुऔषध नै लगेका थिए। लागुऔषध मुद्दामा हिरासतमा रहेका रहेका नवीन शाहीलाई भेट्न गएका उनका दुई साथीले उनलाई दिन लागुऔषध ल्याएको थाहा भएपछि प्रहरीले उनीहरूलाई पक्राउ गरेको हो। कालिकोटका नवीन शाहीलाई महानगरीय प्रहरी प्रभाग बलम्बुको हिरासतमा ललितपुर ईमाडोल बस्ने पुजन बम ठकुरी र झापा दमकका धर्मेन्द्र लिम्बु सोमबार भेट्न पुगेका थिए। नवीनलाई दिन भनि लगेको दुई वटा चाउचाउको पोकाभित्र उनीहरूले चलाखी गरी लागुऔषध लुकाएर लगेका प्रहरीले जनाएको छ। लागुऔषध लुकाउन पुजन र धर्मेन्द्रले चाउचाउको पोका फोरेर लागुऔषध लुकाएर फेरि सुपर ग्लुले टालेका थिए। प्रहरीले शंका लागेर खोलेर हेर्दा १५ वटा नाइट्राभेट ट्याब्लेट, दुई वटा चुरोट र तीन ग्राम कालो चरेश फेला परेको थियो। महानगरीय प्रहरी परिसर टेकुका प्रवक्ता डीएसपी होबिन्द्र बोगटीका अनुसार प्रहरीको आँखा छल्न चाउचाउको पोका भित्र लागुऔषध पठाएको पाइएपछि पूजन र धर्मेन्द्रलाई पक्राउ गरिएको हो। उनीहरू विरुद्ध महानगरीय प्रहरी वृत्त थानकोटले अनुसन्धान गरिरहेको छ।"
"सिलगढीमा खानेपानीको हाहाकार, ०१७ सालदेखिकाे याेजना अव्यवस्थित","डोटी : गर्मीयामसँगै डोटीको सदरमुकाम सिलगढी तथा आसपासका बजार क्षेत्रमा खानेपानीको हाहाकार छ । खानेपानीको अभावका कारण सदरमुकामबासीहरु घण्टौंको पैदल बाटो हिँडेर पानी बोक्न बाध्य छन् । २०१७ सालदेखिको खानेपानी योजना व्यवस्थित नहुँदा प्रायः गर्मीयाममा यस्तै समस्या देखिन्छ । स्थानीयबासीहरु भने उपभोक्ता समितिको लापर्वाहीका कारण पानीको समस्या बढेको गुनासो गर्दैआएका छन् । सिलगढीका स्थानीय चक्र कठायत भन्छन्, खानेपानी उपभोक्ता समितिको लापर्वाहीका कारण यस्तो भएको हो । पानीको स्रोत कसरी खोज्ने भन्नेबारे समितिले ध्यान नै दिएको छैन । अर्का उपभोक्ता लोकबहादुर बोहराले भने, उपभोक्ता समिति मनोमानी ढंगबाट चलिरहेको छ । दुई वर्षसम्म साधारणसभा राख्न सकेको छैन । पानीको लागि लाग्ने अव्यवस्थित लाइन पनि समितिले व्यवस्थित गर्न नसकेको उनीहरुको गुनासो छ । सिलगढी नगरपालिकाका६ का कृष्ण श्रेष्ठ गुनासो गर्छन्, घरमा धारा त छ, तर पानी आउँदैन । पानी नआउँदा बिहान उठेर कसको घरमा पानी आएको छ भन्दै खाली भाँडा बोकी दौडनु पर्छ । कर्मचारीले पनि अनियमित रुपमा पानी बाँड्ने गरेको श्रेष्ठ बताउँछन्, उनीहरु आफ्ना मान्छेलाई मात्रै सजिलै पानी उपलब्ध गराउँछन् । २०१७ सालदेखिको योजना अहिले उपभोक्ताहरु बढ्न थालेपछि पनि समस्या देखिएको बताउँछन् सिलगढी खानेपानी उपभोक्ता तथा सरसफाइ समितिका अध्यक्ष गणेश जोशी । सदरमुकामल लगायत आसपासका क्षेत्रमा दैनिक ६ लाख लिटर पानी आवस्यक रहेको भए पनि अहिले आफूहरुसँग अढाई लाखजति मात्र रहेको उनको भनाइ छ ।"
लोक सेवा आयोगले ९ हजारको विज्ञापन खोल्दै,"काठमाडौं : लामो प्रतिक्षापछि लोक सेवा आयोगले करिब ९ हजार कर्मचारीको विज्ञापन आह्वान गर्ने भएको छ। बुधबार स्थानीय तहका लागि विज्ञापन आह्वान गर्ने तयारी भइरहेको आयोगका प्रवक्ता एवं सचिव किरणराज शर्माले जानकारी दिए। स्थानीय तहको चौथो तहदेखि छैठौं तहसम्मको विज्ञापन हुने उनले बताए। ५१५ स्थानीय तहले कर्मचारीको माग आए बमाजिम विज्ञापन आह्वान हुन लागेको बताए। कर्मचारी समायोजनका कारण चालू आर्थिक वर्षमा आयोगको कार्यतालिका प्रभावित हुदै आएको थियो। २०७५ सालमा समायोजनका कारण उल्लेख रुपमा कर्मचारीको विज्ञापन आह्वान हुन सकेन। अब भने प्रदेश, संघको क्रमश विज्ञापन आह्वान हुदै जाने आयोगले जनाएको छ।"
सुस्त मनस्थितिकी किशोरीलाई बलात्कार गर्ने ६५ वर्षे बृद्धलाई जेल सजाय,उदयपुर : सुस्त मनस्थिति भएकी १८ वर्षीया एक किशोरीलाई बलात्कार गरेको अभियोगमा पुर्पक्षका लागि थुनामा रहेका उदयपुरका एकजनालाई ३ वर्ष ४ महिना कैद सजाय सुनाइएको छ । मंगलबार जिल्ला अदालतमा न्यायाधीश तेजेन्द्र शर्मा सापकोटाको इजलासले कटारी नगरपालिका२ गरासका ६७ वर्षीय रामबहादुर विष्टलाई कैद सजाय फैसला गरेको हो । विष्टलाई अभियोग अनुसार ३ वर्ष ४ महिना १५ कैद तथा पीडितलाई ५० हजार क्षतिपुर्ति र ३५ हजार जरिवानाको फैसला सुनाइएको थियो । तर पीडित सुस्त मनस्थितिको भएकाले थप एक वर्ष थप्दै ४ वर्ष ६ महिना कैद तोकिएको स्रेस्तेदार राजकुमार आचार्यले जानकारी दिए । तर सजाय निर्धारणसँगै कसुरदार जेष्ठ नागरिक भएको प्रमाणित हुन गएकाले पूर्ण कैदको २५ प्रतिशत छुट गरिएको पनि बताइएको छ । जसअनुसार कसुरदारले अब ३ वर्ष ४ महिना १५ दिन कैद भुक्तान गर्नु पर्नेछ । क्षतिपुर्ति र जरिवानाको हकमा भने छुट नहुने आचार्यले बताए । नयाँ कानुनको जेष्ठ नागरिक महलमा ६५ वर्ष माथिकालाई जेष्ठ नागरिकको परिभाषा गरेको छ । कसुरदारले पुस ३ गते पीडित किशोरीलाई बलात्कार गरेको भन्दै पीडितको परिवारले पुस ४ गते इलाका प्रहरी कार्यालय कटारीमा निवेदन दिएका थिए । निवेदनसँगै गिरफ्तार परेका कसुरदारलाई अदालतले पुस २९ गते पुर्पक्षका लागि थुनामा राख्ने आदेश दिएको थियो ।
बसको ठक्करबाट बृद्धकाे मृत्यु,स्याङ्जा : बसको ठक्करबाट एकजना पैदल यात्रीको मृत्यु भएको छ । मंगलबार दिउसो पोखराबाट बुटवल जाँदै गरेको ना ४ ख २३२२ नम्बरको यात्रुवाहक बसले पुतलीबजार नगरपालिका१ स्थित बजारमा ७३ वर्षीय बृद्धलाई ठक्कर दिँदा ज्यान गएको छ । पुतलीबजार१३ लाम्पाटाका पूजा भन्ने मनबहादुर दमैलाई बसले ठक्कर दिएको हो । त्यसपछि उनलाई जिल्ला अस्पताल स्याङ्जा लगियो । स्याङ्जाबाट रिफर गरी गण्डकी मेडिकल अस्पताल पुर्याइएकाे थियो । अस्पतालमा उपचारका क्रममा बृद्धको मृत्यु भएको हो । चालक चन्द्रबहादुर राना र बस प्रहरीको नियन्त्रणमा रहेको प्रहरी निरिक्षक विजयकुमार सिंहले जानकारी दिए ।
मोरङ प्रहरीको अभियानमा मापसे परीक्षादेखि चिया कार्यक्रमसम्म,"विराटनगर : मोरङ प्रहरीले शान्ति सुरक्षाका लागि विभिन्न अभियान सञ्चालनमा ल्याएको छ। नयाँनयाँ अभियान अपराध नियन्त्रण र अनुसन्धानका लागि प्रभावकारी बनेको प्रहरीको दाबी छ। समुदायसँग चिया, लागुऔषध नियन्त्रण, मादक पदार्थ सेवन (मापसे) परीक्षा र नागरिकलाई सेवा प्रवाह कार्डलगायत कार्यक्रम प्रभावकारी देखिएको प्रहरीको दाबी छ। प्रहरीले अगाडि सारेको एप्स, नागरिक सूचना कार्ड, इन्टरकम टेलिफोन सेवा, प्राथमिकताका सेवा, छलफल, साइकल गस्ती समेतले प्रहरीका काम कारवाहीमा सहयोग पुगेको छ। प्रहरीका अभियान प्रभावकारी हुँदा सर्वसाधारणलाई राहत मिलेको नागरिक अगुवा रामबाबु दाहालको भनाइ छ। मोरङ प्रहरी प्रमुख एसपी मनोजकुमार केसीका पालामा ल्याइएका योजना सफल भएको दाहालको भनाइ छ। २०७५ भदौ ८ गतेबाट समुदायसँग अनौपचारिक संवाद निरन्तर गर्ने गरी महिनाको २ पटक नागरिकसँग चिया कार्यक्रम सञ्चालन गरिएको एसपी केसीको भनाइ छ। उनले प्रहरीका विभिन्न युनिटमार्फत् हालसम्म १ सय ३४ पटक कार्यक्रम सञ्चालन भइसकेको छ। यो अभियानमा ७ हजार ३ सय ६९ सँग प्रत्यक्ष संवाद भएको थियो। अपराधबाट युवा जमातलाई मुक्त बनाउने उद्देश्यले भारतीय सीमावर्ती क्षेत्रमा प्रहरीले २०७५ भदौ २५ बाट लागुऔषधविद्ध विशेष अभियान सुरु गरेको थियो। हालसम्म १ हजार ६ सय ७८ जना दुव्र्यसनीलाई कोसी अस्पतालका विशेषज्ञ चिकित्सक र प्रहरीको संयुक्त टोलीले काउन्सिलिङ गरेको मोरङ प्रहरीका प्रवक्ता डीएसपी घनश्याम श्रेष्ठले बताए। प्रहरीले मापसे गरेर सवारी साधन चलाए अनिवार्य लिखित परीक्षा दिनु पर्ने नियम २०७५ असोज २४ गतेबाट मोरङमा लागू गरेको थियो। ८० प्रतिशत अंक ल्याएर परीक्षा उत्तीर्ण भएपछि मात्रै ट्राफिक नियम अनुसार कारवाही गरेर मापसे गर्ने चालकलाई सवारी साधन र कागजपत्र फिर्ता दिने नियम एसपी केसीले बनाएका हुन्। यो नियमपछि दुई हजार छ सय एकले परीक्षा लेखेका छन्। प्रहरीले एक वर्षको अवधिमा मोरङका ५५ हजार ४ सय ५६ घरधुरीमा जनचेतनामुलक नागरिक सूचना कार्ड वितरण गरेको छ। त्यस्तै सेवाग्राहीलाई लक्षित गरेर प्रहरीले ५ प्रकारको सेवा प्रवाह कार्डको व्यवस्था गरेको छ। जिल्ला प्रहरी कार्यालयमा काम विशेषले पुग्ने सेवाग्राहीले आफ्नो काम अनुसारको कार्ड अनिवार्य प्रयोग गर्नु पर्ने र यसले सेवा प्रवाहलाई समेत प्रभावकारी बनाएको डीएसपी श्रेष्ठको भनाइ छ। डेढ महिनाको अवधिमा २ हजार २ सय २३ सेवाग्राहीले कार्डको प्रयोग गरिसकेका छन्। मोरङमा नागरिक सहायता कक्षबाट अशक्त, अपांगता भएका, वृद्धवृद्धा र गर्भवतीका लागि जाहेरी, घाउ जाँच केश फारम, सीआरएस सम्बन्धी सेवा, कानुनी परामर्श, आवश्यक मुचुल्कालगायतका सम्पूर्ण सेवा निःशुल्क गरिएको छ। साइकलमा गस्तीमा निस्कने प्रहरीले समुदायसम्म पुगेर त्यहाँका समस्या र अवस्थाका बारेमा बुझेर त्यही अनुसारको सुरक्षा व्यवस्था मिलाउन सहयोग गर्ने गरेको एसपी केसीले बताए। अदालतले दोषी ठहर गरे पनि फरार रहेका ४ सय ८६ प्रतिवादी एक वर्षको अवधिमा मोरङमा पक्राउ परेका छन्। पक्राउ परेकाबाट ८७ लाख ११ हजार ६ सय ६० रुपैयाँ जरिवाना असुल भएको छ। जिल्ला प्रहरी कार्यालय मोरङमा लिखित परीक्षा दिँदै मापसे कारबाहीमा परेका चालक।"
उदयपुरमा पहिलो महिला भेला,"उदयपुर : महिलाको सुरक्षा, पहिचान, सम्मान, अभिवृद्धि, अधिकार लगायत १४ बुँदे घोषणापत्र जारी गर्दै उदयपुरमा पहिलो महिला भेला सम्पन्न भएको छ । जिल्ला समन्वय समितिको सभाहलमा मंगलबार पत्रकार सम्मेलनमार्फत घोषणापत्र सार्वजानिक गरिएको हो । भेलाले स्थानीय सरकारका सबै संरचनामा लैगिंक समनताका नीति बनाइ सोहीअनुरुप बजेट विनियोजन तथा कार्यान्वयनका लागि पहल गर्ने, लैंगिक हिंसा निवारण कोष, मानव वेचविखन राहत कोष, एकल महिला सुरक्षा कोष, बाल संरक्षण कोष, जेष्ठ नागरिक स्वास्थ्य विमा लगायत कार्यक्रम सञ्चालन गर्न माग गरेको छ । यस्तै, स्थानीय स्तरका न्यायिक समितिको कार्यसम्पादनलाई सहज तथा प्रभावकारी बनाउन नेतृत्व विकास तथा साशकीय क्षमता अभिबृद्धी गराउन राष्ट्रिय न्यायीक प्रतिष्ठान, स्थानीय विकास प्रशिक्षण प्रतिष्ठानसँग समन्वय गर्ने, महिलालाई हेर्ने दृष्टिकोणमा परिवर्तन गर्न स्थानीय समुदाय तथा वडास्तरदेखि नै वालविवाह, जातीय विभेद र लैगिंक हिंसामुक्त नमुना बस्ती, वडा घोषणा गर्न अभियान चलाउने घोषणा गरिएको छ । मेलामा जिल्लाका १ सय ५८ जना जनप्रतिनिधि र अन्य अधिकारकर्मी गरी ४ सयको सहभागिता थियो ।"
वनक्षेत्र अतिक्रमण गरी बनाइएका टहरामा डोजर,"नुवाकोट : जिल्ला प्रशासन कार्यालय नुवाकोट अगाडि लामो समयदेखि वनक्षेत्रको जग्गा अतिक्रमण गरी बनाइएका अस्थायी घर टहरा हटाउन सुरु गरिएको छ। २० वर्षदेखि स्थानीय वनको जग्गामा अस्थायी घरटहरा बनाएर प्रशासन कार्यालय अगाडि अतिक्रमण भएको उजुरीपछि अस्थायी घरटहरा हटाइएको हो। विदुर नगरपालिका वडा नं २ विदुरस्थित जिल्ला प्रशासन कार्यालय अगाडि रहेको वनको जग्गामा बनाइएका टहरा प्रहरीका साथ डोजर लगाई भत्काइएको छ। प्रशासन अगाडि नै वनदेवी सामुदायिक वनको नेपाल सरकारको स्वामित्वको जग्गा अतिक्रमण गरी बनाइएको ६ वटा अस्थायी घरटहरा नेपाल प्रहरी, सशस्त्र प्रहरी तथा डोजर लगाएर डिभिजन वन कार्यालयले खाली गराएको हो। दुई दशकदेखि स्थानीयले विनाइजाजत अवैध तरिकाले घरटहरा निर्माण गरी बसोवास गर्दै आइरहेकोमा उजुरी आएपछि डोजर लगाएर हटाइएको डिभिजन वन कार्यालयका निमित्त प्रमुख राजकुमार यादवले जानकारी दिए। जिल्ला प्रशासन कार्यालय अगाडि नै वन क्षेको जग्गा अतिक्रमण गरी निर्माण गरेका घर, टहराहरुमा व्यापार, व्यवसाय गरी अवैधरुपमा सन्चालन गरीएका ति टहराहरु हटाएर खाली गराइएको उनले बताए। सो स्थानमा विश्रामस्थलसहितको पार्क निर्माण गर्ने तयारी भइरहेको छ। अस्थायी रुपमा वसेकाहरुलाई खाली गर्न पटकपटकको आग्रहलाई नटेरेको कारण डोजर नै लगाएर वल प्रयोग गरी हटाउनु परेको डिभिजन वन कार्यालय नुवाकोटले जानकारी दिएको छ। घर टहरा तथा जग्गा खाली गरिदिन दिइएको १० दिनको समयलाई बेवास्ता गरेपछि जिल्ला प्रशासन कार्यालय, जिल्ला प्रहरी कार्यालय र सशस्त्र प्रहरीको समन्वयमा अवैध टहरा डोजर लगाई भत्काएको डिभिजन वन कार्यालय नुवाकोटले जानकारी दिएको छ। वन ऐन, २०४९ को दफा १७ अनुसार राष्ट्रिय वनमा कुनै पनि व्यक्तिलाई हक वा सहुलियत प्राप्त नहुने भएकोले सो कार्य वन ऐन, २०४९ को दफा ४९ को उपदफा (क) विपरीतको कार्य भएकोले सो वन क्षेत्र अतिक्रमण गरी निर्माण गरिएको जग्गा सरकारी नाममा फिर्ता हुने डिभिजन कार्यालय नुवाकोटले जानकारी दिएको छ। अतिक्रमण गरी निर्माण गरिएका घरटहरा अवैधरुपमा व्यापारव्यवसाय गर्नेहरुलाई इमानदारीपूर्वक हट्न माग गर्दै पटकपटक गरिएको आग्रहलाई नटेरेको डिभिजन वन कार्यालय नुवाकोटले जनाएको छ। नुवाकोटका अन्य स्थानहरुमासमेत सरकारी वन क्षेत्र कब्जा गरेर स्थायी वा अस्थायी टहरा हालेर वसेको उजुरी परेको वन कार्यालयको भनाई छ। प्रक्रिया मिलाएर सवै वन क्षेत्रका जग्गा खाली गरिने वन कार्यालयको योजना रहेको छ।"
चार वर्षपछि तातोपानी नाका खुल्दै,"तातोपानी : चार वर्षदेखि बन्द रहेको नेपाल चीन जोड्ने पहिलो तातोपानी नाका बुधबारबाट औपचारिक रुपमा सञ्चालनमा आउने भएको छ।नेपाल चीनबीच नाका सञ्चालनको सहमतिपछि तातोपानीमा भन्सारलगायत सम्बन्धित कार्यालयले आफ्नो तयारी पूरा गरेका छन्। २०७२ वैशाख १२ को भूकम्पले दुबैतर्फको भौतिक संरचनामा क्षति पुर्याएपछि बन्द भएको नाका उद्योग बाणिज्य मन्त्री मातृका यादवको उपस्थितिमा बुधबारबाट पुनः सञ्चालनमा ल्याउन लागिएको हो। भूकम्पले क्षति पुर्याएको तातोपानी क्षेत्रमा २०७३ साउनमा भोटेकोशी नदीले सडकलगायत संरचनामा थप क्षति पुर्याएपछि नाका सञ्चालनमा अन्यौलता थपिएको थियो। स्थानीय व्यवसायी, राजनीतिक दल, जनप्रतिनिधि एवम नेपाल सरकारको लामो प्रयत्नपछि चिनियाँपक्ष नाका पुनः सञ्चालनमा ल्याउन सहमत भएको हो। नाका पुनः सञ्चालनमा आउने भएपछि आम्दानीको स्रोत खोसिएका स्थानीय खुसी भएका छन्।औपचारिक रुपमा व्यवसाय सञ्चालनमा आउने भएपछि भन्सार, अध्यागमनलगायत सम्बन्धित कार्यालयका कर्मचारी तातोपानी पुगिसकेका छन्। भन्सारले व्यवसाय सञ्चालनका लागि सम्पूर्ण तयारी पूरा गरिसकेको तातोपानी भन्सार कार्यालयका प्रमुख भन्सार अधिकृत कृष्ण बस्नेतले बताए। बस्नेतका अनुसार पुरानो भन्सार कार्यालयको लिपिङमा कन्टेनर शील गरी छ किलोमिटर तल लार्चामा नवनिर्मित सुख्खा बन्दरगाहमा सामान जाँच गरी पठाउने व्यवस्था मिलाइएको छ। 'बुधबार औपचारिक रुपमा व्यापार सुरु हुने छ,' बस्नेतले भने, 'पूर्ण रुपमा सञ्चालनमा आउन भने केही समय लाग्न सक्छ।' भन्सारले नियमित व्यापार सञ्चालन गर्न सक्ने व्यवस्था मिलाइ सकेको पनि बस्नेतले जानकारी दिए। 'हाम्रो तर्फबाट भन्दा पनि चिनियाँका कारण पूर्ण व्यापार सञ्चालनमा आउन केही दिन लाग्न सक्छ,' बस्नेतले भने, 'हामी भोलीदेखि नै पूर्णरुपमा कारोबार अघि बढाउन तयारीमा छौं।' भूकम्पले मितेरी पुलमा क्षति पुर्याएपछि लार्चामा बन्दै गरेको सुख्खा बन्दरगाह निर्माणमा समेत समस्या परेको थियो। चिन सरकारको सहयोगमा २० करोड रुपैयाँ (आठ दशमलव ६२ करोड युआन) को लागतमा सुविधासम्पन्न सुख्खा बन्दरगाहको निर्माण पनि हालै सम्पन्न भएको हो। भूकम्पपछि बन्दरगाहसँगै छ किलोमिटर सडक र मितेरी पुलको चिन सरकारले पुर्ननिर्माण गरेको थियो। बाह्रबिसेदेखि लार्चा सम्मको सडक डिभिजन कार्यालय दोलखाले मर्मत गरेको हो। तातोपानी नाकाबाट पुनः व्यवसाय सञ्चालन हुन लाग्दा व्यवसायीमा मात्र नभएर स्थानीयमा समेत खुसीयाली छाएको सिन्धुपाल्चोक उद्योग बाणिज्य संघका अध्यक्ष बेदबहादुर श्रेष्ठले बताए। नाका नियमित सञ्चालन हुनासाथ व्यवसाय सुरु गर्न व्यवसायी आतुर रहेको उनी बताउँछन्। 'लामो समयको प्रतिक्षापछि नाका सञ्चालन हुन लागेको छ, हामी व्यापार सुरु गर्छौं,' अध्यक्ष श्रेष्ठले भने।"
मोबाइल चार्ज गर्नसमेत सदरमुकाम धाउने गाउँमा बिजुली बल्दाको खुसी,"ओखलढुंगा : सदरमुकाम ओखलढुंगासँगै जोडिएको ज्यामिरे गाउँ बत्तिमुनिको अध्यारोमा थियो। आधा घण्टाको दुरीमा रहेको सदरमुकाम झिलिमिलि हुँदा पनि यो गाउँमा टुकी बाल्नु पर्ने बाध्यता थियो। लामो समयको प्रतिक्षा र प्रयासपछि गाउँमा बिजुली पुगेको छ। बिजुली पुगेपछि स्थानीय खुसी छन्। दुई वर्षदेखिको प्रयासपछि बिजुली बाल्न पाएपछि यहाँका स्थानीय खुसी छन्। सिद्धिचरण नगरपालिका ९ ज्यामिरे नगरपालिकाको नजिक र सुगम मानिए पनि यहाँ विद्युत पुगेको थिएन। गाउँमा बिजुली बत्ति नहुँदा बालबालिकालाई पढ्नदेखि घरमा उज्यालो बाल्न निकै कष्ट भएको स्थानीयवासी पहलमान खड्काले बताए। गाउँमा विद्युत नहँदा मोबाइल चार्ज गर्न समेत सदरमुकाम धाउनुपर्ने बाध्यता रहेको उनले बताए। अहिले बिजुली पुगेपछि स्थानीयले घरघरै मोबाइल, रेडियो, टिभी तथा अन्य बिजुलीबाट चलाउने विद्युतीय सामग्री चलाउन थालेका छन्। यहाँका दुई सयभन्दा बढी घरधुरीमा टुकीका भरमा जीवन यापन गर्दै आएका थिए। गाउँमा बिजुली आएपछि मुहार नै परिवर्तन भएको स्थानीय टोकल श्रेष्ठले बताए। वर्षाद् र हिउँदमा सोलरले काम नगर्दा अन्धकारमा बस्नु पर्ने बाध्यता टरेको उनले सुनाए। ज्यामिरेमा बिजुली बाल्ने नेपाल विद्युत प्राधिकरण ओखलढुंगाको प्रयासमा स्थानीयले बिजुलीका पोल बोक्ने, गाड्ने तथा तार तान्ने गरेर सघाएका थिए। सुगम भएर पनि अहिलेसम्म बिजुली नपुग्नु दुःखद् रहेको नेपाल विद्युत् प्राधिकरण ओखलढुंगा वितरण शाखा रुम्जाटारका प्रमुख सञ्जिव शाहले बताए। निर्वाचनका बेला गाउँमा स्थानीयको माग घरघरमा बिजुली रहेको र आफूले पनि ग्रामीण विद्युतिकरणका लागि सक्दो पहल गरेको वडा नं ९ का वडाध्यक्ष दानबहादुर बानियाँले बताए। २०० परिवारलाई चालु आर्थिक वर्षमा बिजुली वितरण गरिसक्ने उनले बताए। पहिलो चरणमा ३० घर परिवारमा बिजुली बलेको छ।"
श्रीमती र सासूमाथि नै हत्याको आरोप लागेपछि घटना रहस्यमय,"भोजपुर : भोजपुरको षडानन्द नगरपालिका९ किमालुङका ३५ वर्षीय सुरेश भनिने मानबहादुर तामाङको मृत्यु रहस्यमय बन्दैगएको छ । आत्महत्या गरिएका भनिएका तामाङको हत्या गरिएको आरोप उनकै सासू र श्रीमतीमाथि लागेपछि रहस्यमय बनेको हो । षडानन्द नगरपालिका३ खार्तम्छास्थित ससुराली घरमा गत शनिबार विषादी सेवन गरी आत्महत्या गरेको भनिएका तामाङको सिरानीले थिचेर हत्या गरेको आरोप लगाइएको हो । तामाङ परिवारले विषादी सेवन गरेको नभइकन श्रीमतीसँग मिलेर ससुराली पक्षले हत्या गरेको आरोप लगाएको छ । दाजु चक्रबहादुरले किटानी जाहेरी दिएपछि प्रहरीले मानबहादुरकी श्रीमती २२ वर्षीया कविता तामाङ, सासू ४५ वर्षीया पम्फा तामाङ र भान्जा भनिने ३३ वर्षीय पूर्ण तामाङलाई पक्राउ गरेर अनुसन्धान थालेको छ । धरान घर भएका पूर्ण मृतकको ससुराली घरमा मिस्त्री काम गर्दैआएका व्यक्ति हुन् । मृतकको भान्जा भन्दै प्रहरीलाई झुक्याउने गरेको र घटनामा उनको पनि संलग्नता रहेको आशंकामा पक्राउ गरेर अनुसन्धान सुरु गरिएको प्रहरी निरीक्षक पाण्डव राजवंशीले बताए । शवको धरानस्थित बिपी कोइराला स्वास्थ्य विज्ञान प्रतिष्ठानमा पोस्टमार्टम गरिएपछि परिवारका सदस्यले मंगलबार अन्त्यष्टी गरे । घटनामा संलग्नताको आशंका गरिएका पूर्ण तामाङले आफ्नै मामा भन्दै मृतकका श्रीमती र सासूलाई पनि धरान लैजानुपर्ने भन्दै आफूहरुलाई झुक्काएको राजवंशीको भनाइ छ । पीडित पक्षसँग बुझ्दा कुनै नाता सम्बन्ध नभएको पाइएपछि पक्राउ गरिएको बताइएको छ । घटनाको प्रकृति हेर्दा हत्या नै जस्तो देखिएको र पक्राउ गरिएकाहरुले शंकास्पद व्यवहार देखाइरहेका कारण संवेदनशील रुपमा अनुसन्धान सुरु गरिएको डीएसपी केशवकुमार थेवेले बताए । शवको पोस्टमार्टम भए पनि रिपोर्ट आइसकेको छैन । घटनालाई सबै प्रमाणसँग जोडेर अनुसन्धान गर्ने काम भइरहेको छ, उनले बताए । पोस्टमार्टम रिपोर्टले पनि विषादी सेवनका कारण मृत्यु भएको हो वा अर्कै कारणले घटना भएको हो भन्ने प्रष्ट पार्ने डीएसपी थेवेको भनाइ छ । मृतकका दाजु चक्रबहादुरले भाईको शव भेटिएको ओछ्यान छेउमै विषादीको बट्टा भेटिएको भए पनि धेरै पहिले प्रयोग गरिसकेको अवस्थामा रहेको र त्यसबाट विषादीको कुनै गन्ध नआएको बताएका छन् । घटनाको प्रकृति हेर्दा निदाएको मौका छोपी सिरानीले घाँटी थिचेर हत्या गरिएको धनबहादुरको आरोप छ । प्रहरीका अनुसार मृतककी श्रीमती कविताले गत शुक्रबार बेलुकी खाना खाइ साथै मोबाइलमा फिल्म हेर्दै बसेको र तल्लो गाउँतिर पुगेर राति करिव १० बजे फर्किँदा श्रीमान मृत भेटिएको बताएकी छन् ।"
गौशालाको जग्गा खाली गराउने अदालतको फैसला कार्यान्वय भएन,"महोत्तरी (गौशाला) : निगौल गाई गौशालाको अतिक्रमित जग्गा खाली गराउन अदालतले गरेको फैसला कार्यान्वय हुन सकेको छैन। महोत्तरी जिल्ला अदालतका न्यायाधीश कैलाशप्रसाद सुवेदीले पाँच वर्ष अघि गाई गौशालाको जग्गा खालि गराउन आदेश गरेका थिए। गौशाला बजार क्षेत्रमा पर्ने कित्ता नं८२, ८३ र ४६ मा गौरकानुनी रुपमा जग्गा अतिक्रमण गरेर बनाइएका पक्की घर खाली गराउन जिल्ला अदालतले २९ पौष २०७१ मा आदेश दिएको थियो। गाई गौशालाका तत्कालीन मेनेजर दीपनारायण राउतले आर्थिक चलखेल गरेर बिटौरीको नाममा जग्गा भोग्न पत्र दिएका थिए। रक्सी भट्टीमा उनले नेपालकै पुरानो गाई गौशालाका जग्गा अनाधिकृतरुपमा टुक्राटुक्रा गरेर स्थानीयलाई वितरण गरेका थिए। मेनेजर राउतले ८ साउन, २०६५, ३० चैत्र २०६२ र ३१ असार २०६० मा ३२ जनालाई जग्गा बाँडेका थिए। जिल्ला प्रशासन कार्यालयका प्रमुखको रेखदेखमा सो ताका थियो। निगौल गाई गौशाला सहयोग समितिको निर्णयले उनले बाँडेको बिटौरी गैरकानुनी रहेको भन्दै ९ साउन २०७० मा खारिज गरिदिएको थियो। १९ जेष्ठ २०६७ देखि गाई गौशाला राष्ट्रिय सहकारी बोर्ड मार्फत संचालनमा छ। घर खाली गराउन कदम चालिएपछि बिटौरीवलाहरूले अदालतमा मद्दा हालेका थिए। मुद्दा गाई गौशालाको पक्षमा फैसला भयो। पछि विपक्षी पुनरावेदन गए। पुनरावेदनको निर्णय पनि गौशालाको पोल्टामा भयो। अदालतको फैसला कार्यान्वयनको लागि अघि बढ्दा राष्ट्रिय सहकारी बोर्डबाटै रोकिएको गाई गौशाला व्यवस्थापन कार्यालयका निमित्त प्रमुख रामछविला रायले जनाए। गतको छठमा जग्गा खाली गराउन दलबल सहित निगौल गाई गौशाला, गौशाला नगरपालिका, प्रहरी प्रशासन गएका थिए। गाई गौशालाको दुई सय विघा जग्गामा मध्य ५२ विघा जग्गा हराइरहेको छ। त्यसको खोजबिनमा कसोको आँखा पुगेको छैन।"
बाल विवाहक रोक्दै आमा समूह,"मुगु : कार्मारोङ गाउँपालिका८ माँग्री गाउँका महिलाहरू बाल विवाहविरुद्धको अभियानमा सक्रिय भएका छन्। आमा समूहका उनीहरू एकजुट भएर अभियानमा लागेका हुन्। गाउँपालिकाको तथ्यांक अनुसार वर्षेनी गाउँमा एक दर्जन बढी बालविवाह हुने गरेका छन्। एकसय ४८ परिवारका आमाहरूले पाँच वटा समूह गठन गरी बाल विवाहविरुद्धको कार्ययोजना निर्माण गरेका छन्। घरघरमा पुगेर सचेतना अभियान चलाइरहेको नर्बु समूहकी अध्यक्ष छिरिङ च्यामा लामाले बताइन्। सानै उमेरमा हुने विवाहले पढाइ रोकिँदा उनीहरूको भविष्य नै अन्धकारमा पुगेको छ उनले भनिन्, विवाह गर्ने बित्तिकै बच्चा जन्माउँछन्, परिपक्व नहुँदा कतिपय सुत्केरी हुन नसकी मृत्युको मुखमा पनि पुगेका छन्। विवाह भएको केही समयमा नै सम्बन्ध बिच्छेद, घरेलु हिंसा बढ्न थालेपछि यस्तो विकृति रोक्न समूहमा कार्ययोजना बनाइएको उनको भनाइ छ। वार्षिक योजना बनाएर सचेतना जगाउने र हुन लागेका विवाहलाई कानुनी दायरामासमेत पुयाउने गरेका छन्। गाउँको बिचमा माध्यमिक विद्यालय भए पनि बालविवाह गरेका अधिकांश बालिकाहरू स्कुल छाड्ने गरेका छन्। उनीहरूलाई पुनः विद्यालयमा फर्काउन आमाहरू घरदैलो अभियानमा जाने गरेका छन्। महिलाहरूले सञ्चालन गरेको सहयोगका कारण केही बालिका अध्ययन गर्न विद्यालयमा फर्किएको बुद्ध मावि माँग्रीका निमित्त प्रधानाध्यापक डिलेन्द्र शाहीले बताए। दलित समुदायको बढी बसोबास रहेको गाउँमा बालविवाह पनि यही समुदायमै छ। बैठकमा बालविवाहको असर, कानुनी सजाय, भविष्य निर्माणमा पुग्ने बाधाका विषयमा छलफल गरी किशोर किशोरीलाई सम्झाउने गरेका छन्। माँग्री गाउँमा अन्यत्र भन्दा धेरै बालविवाह हुने भएका कारण आमा समूहको अभियानलाई गाउँपालिकाले सहयोग गर्ने मुगुम कार्माराङ गाउँपालिका उपाध्यक्ष छिरिङ तामाङले बताइन्।"
पाइलट च्यानल खोल्दा नेपाली गाउँ डुबानमा,"विराटनगर : भारतीय पक्षले पाइलट च्यानल खोल्दा सप्तरीको हनुमाननगर कंकालिनी नगरपालिका एक वडाका बासिन्दा बस्तीमै थुनिएका छन्। नेपालभारत कोसीसम्झौता १९५४ को मर्म र भावनाविपरीत कोसी परियोजनाका भारतीय अधिकारीले बिनासूचना पानी छाडेको स्थानीय बताउँछन्। परियोजनाअन्तर्गतका बाँध नियन्त्रण एवं जल निस्सरण कार्यालय वीरपुरले सम्झौताविपरीत नेपाली भूभागमा बिनाजानकारी खनेको पाइलट च्यानलमा पानी छाड्डा सप्तरी हनुमाननगर कंकालिनी नगरपालिका१३, गोवरगाढाको बस्तीमा स्थानीय थुनिएका हुन्। कोसीको प्राकृतिक बहाव भारत विहार लोकहा पुनर्वासस्थित स्पर नम्बर २०५० मा पुगेका बेला परियोजनाका भारतीय अधिकारीले नेपाली पक्षलाई जानकारी नदिई पाइलट च्यानल खनेर पानी छाडेका हुन्। एकतर्फी रूपमा बनाएको पाइलट च्यानलमा बिनाजानकारी पानी छाडिएपछि सप्तरीको हनुमाननगर कंकालिनी नगरपालिका१३ गोबरगाढाका ९० परिवार बस्तीमै थुनिएका छन्। सोही नगरपालिका१३ का वडाध्यक्ष विन्देश्वर यादवले अचानक पानी छाड्डा गाउँभन्दा बाहिर जान सक्ने अवस्था नरहेको बताए। समान्य रूपमा पानी बगिरहेकाले डुंगा राखेर आवतजावत भइरहेको थियो, उनले भने, अचानक पानी छाड्डा डुंगासमेत बगाएर लगेको छ, अहिले गाउँमा कुनै समस्या भए अकालमै ज्यान पनि जान सक्छ। हनुमाननगर कंकालनी नगरपालिका प्रमुख शेलेशकुमार साहले ३ वर्षदेखि कोसीको ५० ढोकामध्ये २८ नम्बरबाट पाइलट च्यानल खनेर कोसीलाई बीच बाटोबाट बगाउने भन्दै खन्दै आएको बताए। उनले भने, भारतीय अधिकारीले नेपाली भूभाग डुबानमा पर्ने गरी पूर्वपट्टि खनिएको बालुवा थुपार्दे बहाव नै नेपालतिर बनाएको छ। लामो समयदेखि नेपाली भूभागमा निर्माण गरिएको पश्चिमी तटबन्धको मर्मत सम्भार नगरी पूर्वी तटबन्ध जोगाउन मात्र परियोजनाका कर्मचारी लागेको उनले बताए। पाइलट च्यानलमा पानी छाड्दा पानीमा डुबेर आवतजावत गर्दै स्थानीय र साथमा वडाध्यक्ष (यादव) ब्याग लिएका। तस्बिर : जितेन्द्रनारायण ठाकुर वडाध्यक्ष विन्देश्वरका अनुसार अहिले त्यहाँका बासिन्दा पौडेर बस्तीतर्फ आवतजावत गर्छन्। पाइलट च्यानलमा ७० किलोमिटर प्रतिघण्टाका दरले पानीको बहाव रहेको स्थानीय बताउँछन्। नेपालतर्फको तटबन्ध भने ३ दशकदेखि मर्मतसम्भार भएको छैन। कोसी सम्झौताअनुसार नै कोसीको नेपाल भूभागमा हुने कामको जानकारी दिन र लेखाजोखा गर्न सन् १९५५ मा नेपालमा दुई सम्पर्क कार्यालय स्थापना गरिएको थियो। तर, विराटनगरमा रहेको सम्पर्क कार्यालयको जानकारीबिना परियोजनाका भारतीय अधिकारीहरूले काम गर्ने गरेको पाइएको छ। सम्झौताको बुदा नम्बर १४ मा नेपाल भूभागमा काम गर्दा नेपालको सार्वभौम अक्षुण्ण राखी काम गर्नुपर्ने उल्लेख छ। विहारको ५ जिल्ला जोगाउन नेपालतिर च्यानल विहारको भीमनगरदेखि दक्षिण करिब १५ किमि रहेको कोसी स्पर नम्बर २०५० देखि अगाडि कोसीको बहाव पूर्वीतटबन्धमा छोएको छ। कोसीको प्राकृतिक बहाव १० वर्षदेखि पूर्वीतटबन्धलाई छोएर बग्दै छ। कोसीमा पानीको बहाव बढे सो स्थानमा खतरा हुने भन्दै परियोजनाले त्यहाँ युद्धस्तरमा मर्मत सम्भार गर्दै आएको छ। त्यहाँ बाँधमा कटान भए विहारको सुपौल, अररिया, पूर्णिया, मधेपुरासहित आसपासका बाढी पसेर ठूलो धनजनको क्षति हुने देखिन्छ। त्यसकारण पानीको बहाव पश्चिमी तटबन्धतर्फ योजनाबद्ध रूपमा पाइलट च्यानल बनाएर मोड्ने गरेको बताइएको छ। पश्चिमी तटबन्धतर्फ पानीको बहाव बढे नेपालतर्फको चार स्थानीय तहमा कोसीको पानी पस्छ। हनुमाननगर कंकालनी नगरपालिकाका मेयर शैलेन्द्र साहका अनुसार पश्चिमी तटबन्धतिर पानीको बहाव बढे नेपालको हनुमाननगर कंकालनी नगरपालिकाका अधिकांश वडासहित कोइलारी तिलाठी नगरपालिका, छिन्नमस्ता गाउँपालिका र राजविराज नगरपालिका जोखिममा पर्नेछ।"
रेडियो अन्नपूर्ण ५ औं वर्षमा : मदनकृष्ण श्रेष्ठलाई दीर्घ साधना सम्मान,"काठमाडौं : रेडियो अन्नपूर्णले ५ औं वार्षिकोत्सव मनाएको छ। मंगलबारदेखि रेडियो अन्नपूर्ण नेपाल ९४ मेगाहर्ज चार वर्ष पूरा गरेर पाँच वर्षमा प्रवेश गरेको हो। सञ्चार तथा सूचना प्रविधिमन्त्री एवम् सरकारका प्रवक्ता गोकुल बाँस्कोटाको प्रमुख आतिथ्यमा विशेष कार्यक्रम गरेर रेडियो अन्नपूर्णले ५ औं वार्षिकोत्सव मनाएको हो। मन्त्री बाँस्कोटाले अन्नपूर्ण मिडिया नेटवर्क र अन्नपूर्ण रेडियोको यात्रा अन्नपूर्ण हिमाल जस्तै अटल रहोस् भन्ने शुभकामना दिए। मन्त्री बाँस्कोटाले संसदमा पेश भएको मिडिया काउन्सिल विधेयकको विषयमा नपढिकन टिप्पणी नगर्न सबैलाई आग्रह गरे। यो विधेयकले लोकतन्त्र नै खतरामा छ भनेको सुन्छु, कहाँ छ त्यस्तो ? त्यो त देखाउनु पर्यो नि !, मन्त्री बाँस्कोटाले भने, अलिअलि मिस गाइड भयो। पढेर मात्र टिप्पणी गरिदिनुहुन आग्रह गर्दछु। उनले विधेयकले मिडियालाई स्वनियमनको अधिकार दिएको दाबी गरे। पत्रकारिता तथ्यकारिता हो। आशंकाकारिता होइन, बाँस्कोटाले भने, एउटा अध्यारो कोठामा बसेर लोकतन्त्र बचाउन नसक्नेहरुले विधेयकको विषयमा अफवाह फैलाए। अन्नपूर्ण मिडिया नेटवर्क अध्यक्ष रामेश्वर थापाले ५ औं वर्षमा प्रवेश गरेको अन्नपूर्ण रेडियो राष्ट्रिय प्रसारणमा जाने तयारीमा रहेको बताए। हामी छिट्टै राष्ट्रिय प्रसारणमा जाँदैछौँ, अध्यक्ष थापाले भने। थापाले आम मिडियाका लागि पाठक नै न्यायाधीश भएकाले राज्यपक्षले मिडियामा अंकुश लगाउने काम गर्नु नहुनेमा जोड दिए। समाज र समुदाय स्वतन्त्र रुपमा जति अगाडि जान्छ त्यत्ति नै विकास हुन्छ, अध्यक्ष थापाले भने, मिडियाका न्यायाधीश स्रोता, पाठक र दर्शक हुन्। व्यवसायिक मिडियामा अंकुश लगाउने काम गर्नु हुँदैन। अन्नपूर्ण पोस्ट्का प्रधान सम्पादक हरिबहादुर थापाले रेडियो अन्नपूर्ण ५ औं वर्षमा प्रवेश गरेको उपलक्ष्यमा बधाई तथा शुभकामना दिँदै मिडिया काउन्सिल विधेयकका केही प्रावधान सच्याउनुपर्नेमा जोड दिए। मिडिया आफ्नै आचारसंहितामा अगाडि बढ्ने भएकाले सरकारले कानुनमा बाध्नु नहुने उनको भनाइ थियो। हामी सरकारको कानुनमा होइन, आफ्नै आचारसंहिता बनाएर अगाडि बढ्छौँ, प्रधान सम्पादक थापाले भने, मिडियालाई स्वनियमनमा छोडिदिनुपर्छ। संसदमा पेश भएको विधेयकका केही प्रवधानले प्रश्न उठाएका छन्। यसलाई संशोधन गर्नुपर्छ। प्रधान सम्पादक थापाले मिडिया काउन्सिल विधेयकको अध्यक्ष हुन पत्रकारितामा १० वर्ष अनुभव हुनुपर्ने र सदस्य बन्नका लागि भने १५ बर्षको अनुभव चाहिँने प्रावधान नै गलत भएको उनको भनाइ छ। प्रधानसम्पादक थापाले मन्त्रिपरिषद्का निर्णय तत्काल सार्वजनिक गर्ने प्रबन्ध मिलाउनसमेत मन्त्री बाँस्कोटालाई आग्रह गरे। वार्षिकोत्सव समारोहमा अन्नपूर्ण मिडिया नेटवर्कका एमडी लक्ष्मी पौडेल, अन्नपूर्ण पोस्ट्का सिइओ मानस घिमिरे, रेडियो अन्नपूर्णका स्टेशन म्यानेजर ठाकुर बेल्बासे, वरिष्ठ नाटककार अशेष मल्ल, जनवादी गायक रायनलगायत विभिन्न क्षेत्रका विशिष्ट व्यक्तित्वको सहभागीता थियो। वार्षिकोत्सवको अवसरमा वरिष्ठ कलाकार मदनकृष्ण श्रेष्ठलाई रेडियो अन्नपूर्णा नेपाल दीर्घ साधना सम्मान२०७६ ले सम्मान गरियो। उत्कृष्ट कर्मचारी सम्मानित रेडियो अन्नपूर्णमा कार्यरत विभिन्न शाखाका उत्कृष्ट कर्मचारी सम्मानित भएका छन्। समाचार शाखातर्फ केशव भट्टराई, कार्यक्रम शाखाकी चन्दा आले र प्रविधि शाखाका विभोर अधिकारी सम्मानित भएका हुन्। त्यसैगरी ज्योतिष विज्ञान कार्यक्रम सञ्चालक तुल्सी भारद्वज निरौला र बद्रप्रसाद पुडासैनी सम्मानित भएका हुन्। उनीहरुलाई नगद पाँच हजारसहित सम्मान गरिएको हो।"
"घरको जग खन्ने क्रममा दुई मजदुरको मृत्यु, एक गम्भीर","वीरगन्ज : वीरगन्जमा घरको जगका लागि खनिएको खाल्डोमा पुरिएर दुईजना मजदुरको मृत्यु भएको छ। एकजना गम्भीर घाइते भएका छन्। वीरगन्ज महानगरपालिका १४ बाइपासस्थित राजाराम जलानको घर निर्माणका क्रममा जगका लागि खनिएको खाल्डोमा काम गरिरहेकै बेला माथिबाट खसेको मोटोको ढिस्कोले पुरिएर तीनजना गम्भीर घाइते भएका थिए। घाइते दुईजनाको उपचारका क्रममा मृत्यु भएको प्रहरीले जनाएको छ। मृत्यु हुनेमा बाराको विश्रामपुर गाउँपालिका ५ इटियाही घर भएका ५० वर्षीय दशरथ पण्डित र बाराकै परवानिपुर गाउँपालिका  ४ चैनपुर घर भएका ५० वर्षीय जवाहिर हुन्। दशरथको तराई अस्पतालमा र जवाहीरको गण्डक हस्पिटलमा उपचारका क्रममा मृत्यु भएको हो। घाइते परवानीपुर गाउँपालिका ४ कै ४५ वर्षीय राजेन्द्र रामको भने वीरगन्जकै न्युरो हस्पिटलमा उपचार भइरहेको पर्साका प्रहरी नायव उपरीक्षक अनन्तराम शर्माले जानकारी दिए।मृतक दशरथ र जवाहीरको शव पोष्टमार्टमका लागि नारायणी अस्पतालमा राखिएको छ। दुवै शवको मङगलबार पोष्टमार्टम गरी आफन्तको जिम्मा लगाइने शर्माले जानकारी दिए। निर्माणाधीन घरको ठेक्का लिएका ठेकेदार प्रहरीको सम्पर्कमा रहेको जानकारी दिँदै प्रहरी नायव उपरीक्षक शर्माले घाइतेको उपचार खर्च र मृतकका परिवारलाई क्षतिपूर्ति दिलाउने विषयमा प्रहरीले पहल गरिरहेको बताए। बेपत्ता भएका बालक मृत भेटिए पर्साको पकाहा मैनपुर गाउँपालिका २ सुर्जाहा गाउँबाट जेठ १२ गतेदेखि बेपत्ता भएका एक बालक मृत अवस्थामा फेला परेका छन्। सुर्जाहा गाउँका बिनोद दासका छोरा अन्दाजी १० वर्षीय कुन्दन दास, जेठ १२ गते बिहान ११ बजेतिर विद्यालयबाट घर आएपछि बेपता भएका थिए। बेपत्ता भएका बालक कुन्दन,पकाहामैनपुरस्थित दिनानाथ चौहानको माछा पोखरीमा डुबेको अवस्थामा सोमबार साँझ मृत फेला परेको प्रहरीले जनाएको छ। घटनास्थलमा जाँच मुचुल्का बनाई प्रारम्भिक अनुसन्धान पूरा गरी शव पोष्टमार्टमका लागि नारायणी अस्पतालमा ल्याइएको र यस बारेमा थप अनुसन्धान भइरहेको प्रहरी नायव उपरीक्षक अनन्तराम शर्माले जानकारी दिए।"
जुम्लामा बसेर राजधानीमा कोठा खोजी दिन्छु भन्दै ठगी गर्ने पक्राउ,काठमाडौं : कोठा खोजी दिन्छु भन्दै ठगी गर्दै आएका भोजपुरका रामचन्द्र भट्टराई पक्राउ परेका छन्।लामो समयदेखि राजधानीका विभिन्न स्थानमा कोठा र फ्ल्याट खोजि दिनेभन्दै रकम असुल्दै आएका भट्टराईलाई प्रहरीले जुम्लाबाट पक्राउ गरेको हो। ठगी धन्दा गर्दै आएका भट्टराईलाई जुम्लाबाट पक्राउ गरेको महानगरीय प्रहरी अपराध महाशाखाका चोरी पिलरका इन्चार्ज इन्सपेक्टर भरत थापाले जनाएका छन्। उनले आफ्नो फेसबुक पेजमा उपत्यकाका विभिन्न स्थानमा भाडामा कोठा र फ्ल्याट उपलब्ध गराइन्छ भन्ने सूचना राखेर ठगी गरेको खुलेको छ।उनी विरुद्ध ठगी गरेको आरोपमा १० जनाले प्रहरीमा उजुरी दिएपछि उक्त कुरा खुल्न आएको हो। ठगिनेमध्येका रौतहत घर भएका जितेन्द्र कुमार गुप्ताले कोठा खोजी दिनका लागि भट्टराईलाई आइएमइमार्फत २५ सय रुपैयाँ पठाएका थिए।तर भट्टराईले कोठा नखोजी दिएपछि उनी प्रहरीकोमा पुगेका हुन्।भट्टराईले गुप्ताजस्तै २५० जनालाई ठगेको प्रहरीको बयानमा स्वीकारेका छन्।
पप्पुको पुल र सडक अलपत्र,"जनकपुरधाम : प्रदेश २ मा रहेका ठुला पुल तथा सडक निर्माणको ठेक्का पाएको पप्पु कन्स्ट्रक्सनले समयमा काम नगर्दा नागरिकले सास्ती झेल्नुपरेको छ । तराई मधेशमा महत्वपूर्ण मानिएको सिरहा र धनुषा जोड्ने हुलाकी राजमार्गअन्तर्गत कमला नदीका साथै महोत्तरीको रातो नदी पुल र दुई वटा सडकको ठेक्का लिएको पप्पुले समयमा काम नसक्दा वर्षायाममा हिलो र सुख्खायाममा धुलोले जनजीवन प्रभावित भएको छ । सिरहा र धनुषाको सिमा भएर बग्ने कमलानदी र सिरहा सप्तरीको सिमामा बग्ने बलान नदीको पुल ठेक्का लागेको वर्र्षौ भए पनि अवस्था उस्तै छ । ५५ करोड रुपैयाँभन्दा बढीको लागतमा ४ वर्षभित्र निर्माण पुरा गर्ने शर्तमा ठेक्का लिएको पप्पुले ९ वर्ष बित्दा पनि काम सकेको छैन् । त्यस्तै महोत्तरीमा रामजानकी पथ, लोहारपट्टीदेखि पश्चिम रातु खोलामा पर्ने रातो पुल र जलेश्वर सदरमुकामस्थित खाद्य संस्थानदेखि धिरापुर जाने सडक निर्माण पनि पप्पु कन्स्ट्रक्सनको लापरबाहीका कारण अलपत्र छ । जनकपुरधाम कुर्थादेखि लोहारपट्टी हुँदै रौजामजार र बलवा नगरपालिका भएर महोत्तरीको सिमावर्ती सडक सम्सी जोड्ने निर्माणाधीन रातु नदीको पुल निर्माण थालेको पाँच वर्षभन्दा बढी भए पनि पुरा हुन सकेको छैन् । १४ करोड ६४ लाख ७४ हजार रुपैयाँमा ठेक्का सम्झौता गरेको पप्पुले चारवटा पिलर उठाएर काम अत्रपत्र छाडेको छ । सडक डिभिजन कार्यालय जनकपुरले २०७१ असार ३१ मा महोत्तरीको लोहारपट्टीरौजाबीचमा पर्ने रातुखोलामा पुल निर्माण सम्झौता गरी २०७३ पुस ३१ सम्म निर्माण सम्पन्न गर्ने सम्झौता भए पनि हालत उस्तै छ । ठेक्काको म्याद समाप्त भएको तीन वर्ष भए पनि निर्माण अलपत्र छ । सडक डिभिजन कार्यालयका अनुसार पुलमा हालसम्म २३ प्रतिशतमात्रै काम भएको छ । लोहारपट्टी नगरपालिकाका मेयर शैलेन्द्रकुमार यादवले भने ५ प्रतिशत पनि काम नभएको दावी गरेका छन् । समयमा निर्माण पुरा नभएकाले खोलामा बाढी आएका बेला स्थानीय लामो घुमाउरो बाटोबाट कष्टकर यात्रा गर्न बाध्य भएको बलवा नगरपालिकाका मेयर बिनोदकुमार यादवले बताए । सामान्य वर्षा हुँदा पनि आवतजावत ठप्प हुने गरेको छ । बिरामीलाई उपचारका लागि अस्पताल लैजान समस्या हुने गरेको छ, मेयर यादवले भने, पप्पु कन्स्ट्रक्सनले समयमा पुल नबनाएकाले सडक पनि अलपत्रजस्तै भएको छ । रातु र कमलानदीको पुलमात्र होइन, महोत्तरीको प्रमुख सडक रामजानकी पथसमेत चार वर्षदेखि स्तरोन्नती हुन सकेको छैन । जनकपुरधाममटिहानी १५ किलोमिटर सडकमध्ये ६ किमी सडक बने पनि उक्त सडक निर्माण नसकिँदै भत्किन थालेको छ । अन्य ६ किमी सडकसमेत जीर्ण अवस्थामा छ । २०७२ असार १३ मा स्तरोन्नति र कालोपत्रे गर्न ९ करोड ४७ लाख रुपैयाँमा ठेक्का लिए पनि कम्पनीले काम पुरा गर्न नसकेपछि पप्पुमार्फत ब्रदर्स कन्स्ट्रक्सनले काम गरिरहेको छ । महोत्तरी सदरमुकाम जलेश्वरको खाद्य संस्थानदेखि धिरापुर जाने सडक २०७२ असार ३१ मा ३ करोड ४९ लाख ६८ हजारमा ठेक्का लिएको पप्पुले सम्झौतामा ०७३ असार ३१ मा काम सक्ने सम्झौता छ । तर हाल सम्म सडकमा केही प्रगति देखिएको छैन् । पप्पुले विभिन्न बहाना बनाएर दुई पटकसम्म म्याद थपेको छ । थप म्यादमा समेत काम सकेको छैन । खरिद ऐन नियमानुसार पप्पुले अधिकांस योजना सुरु गरेको देखाएर कुल लागतको २० प्रतिशत रकम झिके पनि भौतिक पूर्वाधार निर्माण अलपत्र पारेको सडक डिभिजन कार्यालयका प्रमुख बिनोद मौवारले बताए ।"
विश्वकै अग्लो स्थानमा मार्सी रोपियो,"जुम्ला : सामान्यतया अन्य जिल्लामा असारमा मात्रै धान रोपिन्छ । तर जुम्लामा भने जेठमै धान रोप्ने चलन छ । चिसोका कारण असारमा रोपेको धान समयमै नपाक्ने भएकाले यहाँ जेठमै धान रोप्ने गरिएको हो । यतिखेर जुम्लाका कृषकलाई कालीमार्सी धान रोप्ने चटारो छ । जसअनुसार सोमबार विश्वकै अग्लो स्थान पातारासी गाउँपालिकाको छुमचौर ज्युलो (खेतहरु) मा कृषकले मार्सी रोपेका छन् । पछिल्लो समय बजारमा मार्सी चामलको माग उच्च रहे पनि यसको उत्पादन घट्दै गएकाले मार्सी लोप हुन नदिन पातारासी गाँउपालिका र कर्णाली कला केन्द्रको आयोजनामा छुमचौर ज्युलोमा सामुहिक रोपाइ गरिएको हो । मार्सी संरक्षणका लागि छुमचौरमा महोत्सवको आयोजना गरिएको थियो । जेठमा धान नरोपे असोजमा पर्ने तुसारोका कारण यँहा धान पाक्दैन । कृषिविज्ञ बालकराम देवकोटाले भने, धान रोपेपछि पाक्नलाई आवाश्यक पर्ने एक सय ५० देखि एक सय ६५ दिन हो, असारमा धान रोपे कार्तिकसम्म पाक्दैन, त्यसैले परम्परादेखि जेठमै धान पर्ने चलन छ । गिनिजबुक अफ द वल्र्ड रेकर्डका अनुसार समुन्द्री सतहदेखि दुई हजार सात सय ९० मिटर उचाइ जो विश्वकै अग्लो स्थान जुम्ला छुमचौर ज्युलोमा मार्सी फल्ने गर्दछ । पछिल्लो समय मार्सी लोप हुँदै गएपछि यसको संरक्षणमा कृषकदेखि स्थानीय सरकार लागि परेका छन् । बजारमा मार्सीको माग बढ्दो छ । तर ब्लास्ट रोगको संक्रमण र असिना पानीले मार्सी झर्न थालेपछि यसको उत्पादन निरन्तर घट्दै गइरहेको छ। कृषि विज्ञान केन्द्रका अनुसार जिल्लाको १३ सय हेक्टरमा मार्सी खेती हुँदै आएको छ । यो धान शितोष्ण हावापानीको लागि उपयुक्त मानिन्छ । पातारासी गाँउपालिकाको छुमचौर ज्युलो बाहेक अन्य गाँउका नागरिकले करिब एक दशकअघिदेखि मार्सी रोप्न छोडेका छन् । मार्सी संरक्षण र जिल्लाको पहिचानका लागि पनि यसको खेती छाड्न नहुने पातारासीका प्रमुख प्रशासकीय अधिकृत टेकबहादुर बुढ्थापाले बताए । मार्सीको इतिहास जुम्ली कालीमार्सी धानको उत्पति १२ औँ शताब्दीमा भएको उल्लेख छ । सन् १३०० सालमा गुरु चन्दननाथ स्वामीले भारतको कास्मीरबाट कालीमार्सी धानको बिउ ल्याइ तातोपानीमा लछालकृति पैकलालाई तालिम दिइ धान खेती बिस्तार गरेको इतिहास छ । मार्सीधानको सफल परीक्षणपछि चन्दननाथ मन्दिरको शेरा ज्युलोमा खेती गरेर किसानलाई वितरण गरिएको थियो । अहिले पनि मार्सीधानको चामल चन्दननाथ मन्दिरमा सिक दिने प्रचलन छ । मार्सी धान खेतीले नेपालमा हुलाक स्थापना गर्न प्रेरणा दिइएको किम्बदन्ती छ । जुम्ली किसानले उत्पादन गरेको मार्सीधानको चामल तत्कालीन राजा रजौटालाई हुलाकबाटै पठाउन थालिएको थियो । जंगली धान भएकाले काली मार्सी भनिएको जुम्लाका संस्कतविद् रमानन्द आचार्यले बताए । जुम्लामा धान खेती बेसी क्षेत्र (समुद्र सतहबाट दुई हजारदेखि २२ सय मिटर) र उच्च क्षेत्र (समुद्र सतहबाट २८ सय देखि तीन हजार मिटर) मा हुने गरेको छ ।"
भारतले अनलाइन सिस्टम लागू गर्दा पेट्रोलियम आयातमा समस्या,"बिर्तामोड : भारतले अनलाइन माध्यमबाट भन्सार इन्ट्री सिस्टम सुरु गर्दा पूर्वी नाका काँकडभिट्टाबाट पेट्रोलियम पदार्थ आयातमा समस्या भएको छ। गत शुक्रबारदेखि भारतले नेपाल निर्यात गरिने वस्तुको अनलाइन माध्यमद्वारा तथ्याङ्क राख्न सुरु गरेसँगै नेपाल आउने ट्याङ्कर भारतमा नै रोकिएपछि समस्या आएको हो। पूर्वी नाकाबाट पेट्रोलियम पदार्थ बोकेर नेपाल भित्रिन लागेका ७३ वटा ट्याङ्कर पश्चिम बङ्गालको पानीट्याङ्की भन्सारमा रोकिएका छन्।अनलाइन इन्ट्री सिस्टममा केहि समस्या आएकाले ढिला भएको भारतीय अधिकारीलाई उदृत गर्दै नेपाल आयल निगम चारआली कार्यालयका सूचना अधिकृत लोकमणि पौडेलले बताए। काँकडभिट्टा नाकाबाट नेपाल निर्यात हुने वस्तुको पहिलोपटक अनलाइन माध्यमद्वारा तथ्याङ्क राख्न सुरु गरिएकाले सुरुवातमा समस्या भएको हुनसक्ने सूचना अधिकृत पौडेलको भनाई छ। 'पहिलोपटक सिस्टम राख्दा प्राविधिक समस्या आएको हुनसक्छ, मंगलबार राति वा बुधबार बिहानबाट नेपाल आउने ट्याङ्करको इन्ट्री सकिने भएकाले बुधबारसम्ममा सबै ट्याङ्कर नेपाल भित्रन सक्छन्,' पौडेलले भने। पूर्वका पम्पमा तेल अभाव शुक्रबारदेखि नेपाली ट्याङ्कर नेपाल भित्रन नपाउँदा पूर्वका केही स्थानमा पेट्रोलियम पदार्थको अभाव देखिन सुरु भएको छ। पेट्रोलियम पदार्थ बोकेका मेचीका ५३ र विराटनगरका २० गरी ७३ वटा ट्याङ्कर पानीट्याङ्की नाकामा रोकिदा तेल अभाव हुन सुरु भएको हो। केही पम्पमा तेल भएपनि धेरै पम्पमा सकिएकाले अभावको महसुस भएको सूचना अधिकृत पौडेलले बताए। केही पम्प बन्द भए पनि केहि पम्पले भने तेल वितरण गरिरहेको बताउँदै उनले ट्याङ्कर नेपाल प्रवेश गर्नसाथ पर्याप्त तेल पम्पमा पुर्याउने बताए। ट्याङ्कर रोकिँदा झापा, इलाम, पाँचथर र ताप्लेजुङका ६० पेट्रोल तथा डिजल पम्प बन्द भएको उनले बताए। मेचीका यी चार जिल्लामा मात्र दैनिक १ लाख लिटर पेट्रोल र ३ लाख लिटर डिजेल खपत हुने गरेको पौडेललको भनाई छ। कम्प्युटर सिस्टमले काम नगरेको भन्दै ट्याङ्कर लामो समयसम्म अड्काएर राखेको हुँदा मेनुयल सिस्टमबाट तथ्याङ्क राखेर भए पनि नेपाली ट्याङ्कर छाडिदिन भारतीय भन्सारलाई नेपाल आयल निगमले आग्रह समेत गरेको पौडेलले बताए।"
वडा कार्यालयबाट सामान चोरी गर्ने एकजना पक्राउ,"राजविराज : वडा कार्यालयमा चोरी गरेको आरोपमा सप्तरीको डाक्नेश्वरी नगरपालिका६ का २२ वर्षीय बुधन यादव पक्राउ परेका छन् । इलाका प्रहरी कार्यालय पातोले डाकनेश्वरी नगरपालिका वडा नम्बर ६ को कार्यालयबाट दुई थान मोबाइल, एक थान ल्यापटप, एक थान एलइडी र शान्ति सुरक्षा भरपाइ पुस्तिका चोरी गरिरहेको अवस्थामा यादवलाई पक्राउ गरेको जनाएको छ । वडा कार्यालयको झ्याल फोरेर कार्यालयमा चोरी गरेको आरोपमा सामान सहित पक्राउ परेका यादवलाई थप अनुसन्धान गरी कारवाही गरिने डिएसपी भावेश रिमालले बताए ।"
"मदनकृष्ण भन्छन् : स्वास्थ्य ठीक छ तर, शरीर गोलमाल छ","काठामाडौं : वरिष्ठ हास्य कलाकार मदनकृष्ण श्रेष्ठ 'रेडियो अन्नपूर्ण नेपाल दीर्घ साधना सम्मान २०७६' बाट पुरस्कृत भएका छन्। रेडियो अन्नपूर्ण नेपाल ९४ मेगाहर्जको ५ औं जन्मोत्सवका अवसरमा मंगलबार श्रेष्ठलाई ५० हजार नगद र ताम्रपत्रसहित सम्मान गरिएको हो। अन्नपूर्ण मिडिया नेटवर्कका अध्यक्ष रामेश्वर थापाले मदन कृष्णलाई दोसल्ला ओढाएर सम्मान गरे । आनी छोइङ डोल्माको संयोजकत्वमा कवि एवं फिल्म निर्देशक राजेन्द्र सलब र रेडियो अन्नपूर्णका स्टेसन म्यानेजर ठाकुर बेलबासेसहितको जुरीले श्रेष्ठलाई सम्मान गर्ने निर्णय गरेको थियो। कार्यक्रमका प्रमुख अतिथी सूचना तथा सञ्चार मन्त्री गोकुल बास्कोटाले रेडियो अन्नपूर्णको सफलताको लागि शुभकामना दिँदै मदनकृष्ण श्रेष्ठलाई बधाइ दिए। उनले भने, 'अन्नपूर्ण मिडिया अन्नपूर्ण हिमालजस्तै टल्की रहोस् र नेपालको कलालाई संसारभर पुर्याओस्।' उनले ०७२ वैशाखको भूकम्पताका अन्नपूर्ण मिडियाले खेलेको भूमिकाको प्रशंसा गरे। रेडियो अन्नपूर्णले चार वर्षदेखि निरन्तर देश र जनतालाई सूसुचित गर्दै आएको छ। कार्यक्रममा क्याप्टेन रामेश्वर थापाले ०७२ को भूकम्पमा रेडियो अन्नपूर्णले खेलेको भूमिका अतुलनीय रहेको बताए। उनले भने, 'भूकम्पको समय रेडियो नेपाल पछि रेडियो अन्नपूर्ण सुनेर जनताले सूसुचित हुने मौका पाएका थिए।' सार्वभौम जनताको हितमा रेडियो अन्नपूर्ण निरन्तर लाग्ने पनि उनले बताए।रेडियो अन्नपूर्णले गरेको सम्मानप्रति बोल्दै मदनकृष्णले खुसी व्यक्त गरे। उनले सम्मानको रकम सानो ठूलो नहुने भन्दै त्यसको ठूलो महत्व हुने बताए। यो खुसीलाई व्यक्त गर्न उनले गीत नै गाएर सुनाए। धेरै माया नदेऊ हजुर मलाई भार भो लिन सजिलै भो माया तिर्न गाह्रो भो बच्चैदेखि अहिलेसम्म चुलबुले पो छु म धेरै धेरै माया पाइ पुल्पुलेको छु म । कार्यक्रममा उनले आफ्नो स्वास्थ्य ठीक रहेको तर शरीर गोलमाल छ भन्दै ठट्यौली शैलीमा रेडियोमा गीत गाएका दिनहरु सम्झिए। उनले भने, 'मैले रेडियो नेपालमा विभिन्न गीत गाउँदै आफ्नो कलाकारितालाई अगाडी बढाएको हुँ।' आजको पुस्ताका लागि कला प्रदर्शन गर्न विभिन्न 'प्ल्यार्टफर्म' भएको बताउँदै उनले आफ्नो पालामा त्यो 'प्ल्यार्टफर्म' आफैंले निर्माण गरेको बताए। उनले भने, 'हेपिएको हास्यव्यङ्ग्य कलालाई गरिमामय बनाउन सफल भएँ।' नेपाली कला क्षेत्रलाई व्यवसायिक बनाउन सफल मदनकृष्ण आफ्नो कलाप्रतिको लगाव जन्म गाउँ जितपुरफेदीलाई मान्छन् ।कार्यक्रममा वरिष्ठ साहित्यकार अशेष मल्लले मदनकृष्ण कलाकर्मीका साथै सामाजिक परियान्ता भएको बताए। 'प्रजातन्त्रको बहाली र कलाकारिताको माध्यमबाट नेपाली भाषा बाङ्मयमा मदनकृष्णले ठूलो योगदान दिएका छन्,' उनले भने । एउटै क्षेत्रमा निरन्तर लाग्नु चुनौतीपूर्ण भएको बताउँदै मदनकृष्णको सालिनता, मानवता, राजनीति र सामाजिक परिवर्तनका राम्रापक्षबारे मल्लले चर्चा गरे। स्टेसन म्यानेजर ठाकुर बेलबासेले रेडियो अन्नपूर्ण रेडियोको ठूलो जंगलबाट अगाडी बढिरहेको बताए।'समाज र राष्ट्रप्रति गम्भीर हुँदै रेडियो अन्नपूर्णले व्यवसायिक प्रसारणलाई जोड दिएको छ,' उनले भने। रेडियो अन्नपूर्ण काठमाडौंलगायत अन्य २५ जिल्लामा प्रसारण हुँदै आएको छ। समाचार र मनोरञ्जनलाई प्राथमिकता दिँदै आएको रेडियो २४ घण्टा संचालन हुँदै आएको छ। रेडियो अन्नपूर्णलाई राष्ट्रिय प्रसारण लाइनमा जोड्न प्रशासनिक झन्झटका कारण ढिलाइ भएको बताउँदै उनले अब छिट्टै प्रसारणको तयारीमा रहेको जानकारी गराए।"
सुदूरपश्चिम प्रदेशको सिंगो मन्त्रीमण्डल सडकमा आएपछि,"धनगढी : सुदूरपश्चिम प्रदेशको सिंगो मन्त्रीमण्डल धनगढीस्थित सेतीअञ्चल अस्पताल परिसरमा पुग्यो।मंगलबार बिहान ७ बजे हातमा पञ्जा लगाएर झाडु बोकेर अस्पताल परिसरमा प्रदेशको सिंगो मन्त्रीमण्डल प्रवेश गरेपछि धेरैको ध्यान त्यतातिर मोडियो । गणतन्त्र दिवसको पूर्वसन्ध्यामा आयोजित सरसफाइ कार्यक्रममा अस्पताल अगाडि फोहोर नभए पनि झाडु लगाएर सांकेतिक रुपमा मुख्यमन्त्री त्रिलोचन भट्टको नेतृत्वमा पुगेका टोली सरसफाइमा जुट्यो। सुदूरपश्चिम प्रदेशका मुख्यमन्त्री त्रिलोचन भट्टले सेतीअञ्चल अस्पतालमा आवश्यक पूर्वाधार र उपकरणको अभाव हुन नदिने बताए। सांकेतक रुपमा सुरु गरेको सरसफाइ कार्यक्रममा मुख्यमन्त्री भट्टले अस्पतालको व्यवस्थापनपक्ष, स्वास्थ्यकर्मी र कर्मचारीले इमान्दारिताका साथ काम गर्नुपर्ने बताए।उनले अस्पतालका सेवा सुविधा अझैं व्यवस्थित गर्न प्रदेश सरकार लागि परेको आश्वासन दिए। सांकेतिक रुपले सरसफाई गरेपनि मुख्य उद्देश्य सेती अस्पतालको स्तरोन्नति नै गर्नु रहेको सामाजिक विकासमन्त्री कृष्णराज सुवेदीले बताए। उनले बजेटको कुनै चिन्ता नगरी अस्पताल स्तरोन्नतिको काम गर्न अस्पताल प्रशासनलाई निर्देशन दिए।बजेट जति आवश्यक परेपनि सबै प्रदेश सरकारले लगानी गर्ने बताउँदै मन्त्री सुवेदीले सेती अस्पतालको विकासका लागि आफू कटिवद्ध भएको स्पस्ट पारे। गणतन्त्र दिवसकै अवसरमा मंगलबार अस्पतालका बिमारीलाई फलफूल वितरण कार्यक्रम रहेको सामाजिक विकासमन्त्री कृष्णराज सुवेदीले बताए। अस्पतालका मेडिकल सुपरिटेन्डेन्ट डाहेमराज पाण्डेय अस्पतालको सम्पूर्ण अवस्था सुधार गरिरहेको बताए। अस्पताल प्रदेश सरकार मातहत हस्तान्तरण भएको छ।सरसफाइ कार्यक्रममा प्रदेश सरकारका मन्त्रीहरु, प्रदेशसभा सदस्य र स्वास्थ्यकर्मीको सहभागिता थियो।"
आमाले गरिन् २२ महिने छोराको घाँटी रेटेर हत्या,"भोजपुर : भोजपुर सदरमुकाममै एक महिलाले आफ्नै नाबालक छोराको विभत्स हत्या गरेकी छन्। भोजपुर नगरपालिका ९, पानीट्याङ्कीमा भाडामा बस्दै आएकी सम्झना थापाले धारिलो खुकुरी प्रहार गरी २२ महिने छोराको हत्या गरेकी हुन्। मंगलबार बिहान करिब साढे ७ बजेतिर कोठामै रामप्रसाद राई गाउँपालिका ७ बासीखोरा घर भएका सूर्यबहादुर थापाकी श्रीमती २५ वर्षीया सम्झनाले छोरालाई अचानोमा राखी दुई टुक्रा बनाएको जिल्ला प्रहरी कार्यालय भोजपुरका डिएसपी केशव कुमार थेबेले जानकारी गराए। उनी पानीट्याङ्कीस्थित जेठा भिनाजु रमन राईको घरको माथिल्लो तल्लामा छोरा र श्रीमानसँग बस्दै आएको प्रहरीले जनाएको छ। हत्या गर्ने सम्झनाको केही महिनादेखि मानसिक सन्तुलन ठिक नभएको स्थानीयले बताएका छन्। घटनापछि उनलाई प्रहरीले नियन्त्रणमा लिइ अनुसन्धान सुरु गरेको छ। मृतक बालकको शव पोष्मार्टमका लागि जिल्ला अस्पताल भोजपुरमा ल्याइएको प्रहरीले जनाएको छ।"
विप्लव कार्यकर्ताको कुटपिटबाट एक दम्पती गम्भीर घाइते,"सिन्धुली : नेत्रविक्रम चन्द (विप्लव) नेतृत्वको नेपाल कम्युनिस्ट पार्टीका कार्यकर्ताको कुटाइबाट सिन्धुलीमा एक दम्पती सख्त घाइते भएका छन्। १५ जना बढीको सहमूहमा आएका विप्लव कार्यकर्ताको कुटपीटबाट हरिहरपुरगढी गाउँपालिका७ क्यानखोला निवासी ३५ वर्षीय हरिकृष्ण घिमिरे र उनको ३० वर्षीय श्रीमती गांगा सापकोटा गम्भीर घाइते भएका हुन्। उनीहरुलाई विप्लवको बन्दका दिन सोमबार साँझ हरिहरपुरगढी गाउँपालिकाको कार्यालय झनझनेबाट योजनाको काम सकेर घर फर्कदै गर्दा २ को जखौली चुरेमा मार्ने उद्देश्यले कुटपिट भएको पाइएको जिल्ला प्रहरी कार्यालय सिन्धुलीले जनायो। घिमिरे दम्पती गत मंसिर २० गते विप्लव समूह छाडेर नेकपामा प्रवेश गरेका थिए। उनले विप्लव समूहको जनकपुर व्यूरो सदस्य, सिन्धुली जिल्लाको सेक्रेटरीबाट महोत्तरी सरुवा भई केही समय काम गरेपनि विप्लवका हिंसात्मक गतिविधि मन नपरेपछि उक्त पार्टी परित्याग गरी नेकपामा प्रवेश गरेका थिए। कुटपीटबाट घिमिरेको देव्रेहात र सापकोटाको दाइने हात भाँचिका छन् भने शरीरभरी गम्भीर चोट लागेको छ।घटनाबारे गाउँपालिकाका अध्यक्ष कार्साङ लामाबाट जानकारी पाउनसाथ इलाका प्रहरी कार्यालय कपिलाकोटबाट गएको प्रहरी टोलीले घाइतेको उद्धार गरी उपचारका लागि हेटौंडा पठाइएको जिल्ला प्रहरी कार्यालय सिन्धुलीका प्रहरी नायव उपरीक्षक लोकदर्शन थापाले जानकारी दिए। 'गाउँपालिकाबाट मोटर साइकलमा घर फर्कदै गरेका घिमिरे दम्पतीलाई चुरे जंगलमा मोटरसाइकल रोकी कुटपिट गरी चुरेबाट ढुंगा लडाएर मार्ने प्रयास गरेको पाइएको छ,' घाइतेलाई उदृध गर्दै थापाले भने। विप्लव कार्यकर्ताले कुट्न थालेपछि उनीहरु भागेका थिए।तर, विप्लवका कार्यकर्ताले लखेट्दै गएर कुटपिट गरेपछि उनीहरुलाई गम्भीर घाइते अवस्थामा स्थानीयले बचाउन सफल भएको प्रहरीले जनाएको छ। घटनाको कारणबारे विस्तृत खुल्न सकेको छैन्। घट्नामा संलग्नलाई मकावनपुर र सिन्धुलीका सीमा क्षेत्रमा प्रहरी परिचालन गरेर अप्रेसन थालिएको पनि थापाले जानकारी दिए। लुटपाट गर्नेलाई पक्राउ गरी अनुसन्धान थालियो सस्तो मुल्यमा डलर साटिदिने भन्दै लुटपाट गर्ने ३ जनालाई सिन्धुली प्रहरीले पक्राउ गरेको छ।लुटपाट तथा डकैत गरेको अभियोगमा प्रहरीले दुधकौसीका गाउँपालिका ६ बाह्रविसे सिन्धुपाल्चोकका वर्ष ३३ का सागर गहतराज, सोही गाउँपालिका वडा नम्बर ५ का वर्ष ४० का रामबहादुर तामाङ र वडा नम्बर २ का वर्ष ५४ का जीतबहादुर तामाङलाई पक्राउ गरेको हो। उनीहरुले २५ हजार रुपैयाँ डलर भएको र सस्तोमा नेपाली पैंसासँग साटिदिने भन्दै बागचौर नगरपालिका ९ सल्यान घरभई दाङको तुलसीपुरमा बस्ने सान्तोष डाँगीलाई सिन्धुलीको खुर्कोटमा बोलाई १ लाख पचास हजार रुपैयाँ र उनका एक साथीको साथमा रहेको मोबाइल सेट समेत लुटी भागेको अवस्थामा प्रहरीले पक्राउ गरेको प्रहरी नायव उपरीक्षक थापाको भनाई छ। उनीहरुलाई डलर साटीदिने भन्दै बोलाएरपछि सबै पैसा नदिए मारेर फालीदिने डरत्रास देखाएर डकैत गरेको बताइएको छ ।घटनालगत्तै पीडितले प्रहरीलाई खबर गरेपछि प्रहरी चौकी गढीले डकैतमा संलग्न तीनैजनालाई सोबार साँझ नियन्त्रणमा लिएको थियो। प्रहरीले उनीहरुका साथबाट लुटिएको १ लाख पचास हजार, पाँचवटा मोबाइल, दुईवटा मोटरसाइकल नियन्त्रणमा लिइएको प्रहरीले जनाएको छ।उनीहरुमाथि जिल्ला अदालतमा म्याद थप गरी अनुसन्धान अघि बढाइएको प्रहरी जनाएको छ।"
अब जाजरकोटदेखि काठमाडौंसम्मको भाडा एक हजार मात्र !,जाजरकोट : अबदेखि एक हजार रुपैयाँले जाजरकोटदेखि काठमाडौंसम्मको यात्रा गर्न सकिने भएको छ। यातायात व्यवसायीको प्रतिस्पर्धाका कारण झण्डैं आधा भाडामा यात्रुले काठमाडौंसम्मको यात्रा गर्न पाउने भएका छन्। जाजरकोट यातायात प्रालिले जाजरकोटकाठमाडौं चल्ने रात्री बसमा प्रति व्यक्ति एक हजार रुपैयाँ भाडादर कायम गरेपछि यात्रुहरु खुसी भएका छन्। प्रालिले ८ सय ५० रुपैयाँ भाडा घटाएको छ। जाजरकोट खलंगादेखि काठमाडौंसम्मको यात्रुभाडा एक हजार रुपैयाँ मात्र तोकिएको प्रालिका सञ्चालक महेश चौधरीले जानकारी दिए। अन्य यातायात व्यवसायी समितिले भने जाजरकोटबाट काठमाडौंको भाडा एक हजार आठ सय पचास रुपैयाँ कायमै राखेका छन्।अन्य समितिले पनि भाडा घटाउने तयारी गरिरहेका छन्।जाजरकोटदेखि काठमाडौंको दूरी ८ सय २९ किलोमिटर रहेको छ।
"सुनसान हुलाक, फुर्सदिला कर्मचारी","काठमाडौं : बिहान १० बजे सुन्धारास्थित गोश्वारा हुलाक कार्यालय पुग्दा कर्मचारी आइरहेका थिए तर सेवाग्राहीको चहलपहल न्यून थियो। सेवाग्राहीको चाप कम भएकाले पनि होला, कर्मचारी फुर्सदिला देखिन्थे। उनीहरू आफ्नो कार्यकक्षमा नबसी झुन्डझुन्ड बनाएर गफमा मस्त थिए। उनीहरूको चासोे नेपाल बन्द र आइतबारको बम विस्फोटका विषयमा केन्द्रित थिए। १६ हजार कर्मचारी ! मुलुकभर ८४२ वटा हुलाक कार्यालय छन्। ३०७४ अतिरिक्त हुलाक कार्यालय छन्। ४ वटा निर्देशनालय र ४ केन्द्रीय कार्यालय छन्। यसरी ३९९२ हुलाक कार्यालय सञ्चालनमा छन्। जसका लागि ६ हजारभन्दा निजामति कर्मचारीको दरबन्दी छ भने १० हजार अतिरिक्त हुलाक कर्मचारी कार्यरत छन्। गोश्वारा हुलाक कार्यालय सुन्धारामा मात्रै ३६० कर्मचारीको दरबन्दी छ। विगतमा दरबन्दीअनुसार कर्मचारी संख्या नभए पनि अहिले समायोजनका कारण कर्मचारी भरिभराउ छन्। २०५५ सालदेखि हुलाकमा कर्मचारी पदपूर्ति रोकिएको छ। जति छन्, यथावत् छन्। करारबाट कर्मचारी भर्ना गरिन्छ। ५० भन्दा बढी जिल्लामा कार्यालय अधिकृतविहीन छन्। नेतृत्व नहुँदा कर्मचारी कार्यालयमै बस्न रुचाउँदैनन्। आकर्षण छैन हुलाकमा हुलाक कार्यालय कर्मचारी आकर्षणमा छैन। सरकारी कार्यालयलाई अतिरिक्त लाभका आधारमा वर्गीकरण गरिएको हुँदा निम्सरो कार्यालयका रुपमा मानिन्छ हुलाक। त्यसैले पनि धेरै कर्मचारीको रोजाइमा पर्दैन। हुलाकका उपसचिवलाई छोरी दिनुभन्दा राजस्वको सुब्बालाई छोरी दिन मन पराउने समाज हो यो, एक कर्मचारीले पीडा सुनाए। गोश्वारा हुलाक कार्यालयमा रहेका इएमएस र पार्सल काउन्टरमा भने भीड भइरहन्छ। तीमध्ये पनि अधिकांश विदेशी नै हुन्छन्। विगतमा लोकसेवा आयोगको राजस्व दाखिला गर्ने काम हुलाक कार्यालयलाई जिम्मा दिइएको थियो तर अहिले यसलाई हटाएर निजी बैंकलाई जिम्मा दिइएको छ। सरकारी निकायहरुले नै हुलाकको प्रयोग नगरी निजी कुरियरको प्रयोग गर्दा हुलाक कार्यालयको सेवा कम भएको कर्मचारी बताउँछन्। विदेशीले धानिदिएको हुलाक काठमाडौंमा ५४ ठाउँमा स्ट्रिट लेटर बक्स थिए। भीडभाड हुने ठाउँमा हुलाक कार्यालय सहजताका लागि लेटर बक्स राखेको थियो। तर हुलाकमार्फत चिठी आदानप्रदान गर्ने काम ह्वात्तै घटेपछि अहिले १२ ठाउँमा मात्र लेटर बक्स राखिएको छ। पर्यटकीय स्थलमात्र लेटर बक्स राखिएका छन्। अहिले पनि यहाँ चिठी खचाखच हुन्छ। दिनदिनै चिठी राखिएका हुन्छन्, त्यहाँ विदेशका चिठी, पोस्ट कार्ड मात्रै हुन्छन्, हुलाक कार्यालयका प्रमुख वेदराज भण्डारीले भने, विदेशीले पठाउने चिठी बढी हुन्छ। उनीहरुले नै धानिदिएका छन्। नेपाली दाजुभाइले लेटर बक्स प्रयोग गर्नै छाडिसके। प्राधिकरण बनाइँदै परम्परागत रुपमै सेवा प्रवाह गरिरहेको हुलाक कार्यालयलाई सुधार गर्ने सरकारी योजना छ। हुलाकलाई सेवा प्राधिकरण बनाउन सरकारले विधेयक ल्याउने तयारी गरेको छ। हुलाकलाई व्यावसायिक बनाउने गरी कानुन बनाउन लागिएको हो। अहिले हुलाक पुरानै संरचनाबाट गुज्रिएको छ। न प्रविधि छ, जनशक्ति छ तर प्रविधिमैत्री छैनन्, लगानी पर्याप्त छैन। आवश्यक भौतिक पूर्वाधार पनि छैन, एक कर्मचारीले गुनासो गरे, अनि कसरी हुलाक कार्यालयले प्रभावकारी रूपमा काम गर्छ ? हुलाक सेवा विभागलाई सरकारले वर्षमा तीन अर्ब ५० करोड बजेट विनियोजन गरे पनि ८७ प्रतिशत बजेट कर्मचारी तलबभत्तामै खर्च हुन्छ। १३ प्रतिशत बजेट विकासका काममा खर्च हुने गरेको हुलाक कार्यालयले जनाएको छ। हुलाकको भविष्य ? हुलाक सेवा प्रभावकारी नभएको र सेवाग्राही पनि घट्दै जाँदा हुलाक कार्यालयको औचित्यमाथि पनि बेलाबेलामा प्रश्न उठ्ने गरेको छ। तर हुलाकलाई प्रविधिमैत्री बनाउन सके यसको प्रभावकारी बढ्नेमा कर्मचारी विश्वस्त छन्। पुरानो प्रविधि, प्रविधिमैत्री नभएको जनशक्ति, सीमित साधनस्रोत र आवश्यक भौतिक संरचना नहुँदा पनि हुलाक कार्यालयको आवश्यकता बढ्दै गएको छ, कर्मचारी भन्छन्, चिठी पत्रको संख्या तुलनात्मक रुपमा घटेको हो। तर पार्सल, पुलिन्दा, द्रुत डाँक सेवा दिनानुदिन बढेको छ। हुलाक कार्यालयले वर्षमा २० करोडको आम्दानी गर्छ। यसमध्ये ५ करोड इएमएस सेवाबाट कमाइ हुन्छ। विश्व बजारमा बर्सेनि ३४ प्रतिशत हुलाक सेवा प्रयोगमा गिरावट आए पनि नेपालमा भने यो संख्या बढ्दो छ। नेपालमा ७८ प्रतिशत हुलाक सेवा प्रयोगमा गिरावट आउने गरेको तथ्यांक छ। अहिले अनलाइन सेवाबाट चिठीपत्र कहाँ पुग्यो हेर्ने प्रावधान गरिएको छ। काठमाडौं उपत्यकामा घुम्ती हुलाक सेवाको सुरुवात गरिएको छ। तीन वटा गाडी निश्चित क्षेत्रमा घुमाउने व्यवस्था छ। घुम्ती सेवा सरकारी कार्यालयलाई केन्द्रित गरिएको छ। हुलाक सेवालाई आधुनिकीरकण र व्यावसायिक बनाउन इकर्मसको काम भइरहेको छ। हुलाक खुम्चिँदै, कुरियर फैलिँदै हुलाकले सेवा दिन थालेको दशकौं भइसकेको छ। गाउँगाउँसम्म यसको संरचना छ। तर यो दिनानुदिन खुम्चिँदै जाँदा कुरियर व्यवसाय भने फस्टाउँदो छ। हुलाकले चिठी आदानप्रदान भन्छ, त्यसैलाई कुरियरले डकुमेन्ट भन्छ। हुलाकको विश्वसनीयता नै हुँदैन, कहिले पत्र पुग्छ टुंगो हुँदैन, एक सेवाग्राहीले भने, तर कुरियरले दिने सेवा सहज र प्रभावकारी छ। बढी शुल्क लिए पनि कुरियर नै प्रयोग गर्न बाध्य छौं। गोश्वरा हुलाक कार्यालय प्रमुख सहसचिव हुने व्यवस्था थियो। अहिले उपसचिव कार्यालय प्रमुख हुन्छन्। त्यस्तै जनशक्ति रहेकोमा अहिले त्यसलाई घटाएर ३६० मा झारिएको छ। सुधार गर्न सकिन्छ : प्रमुख हुलाक सेवा प्राथमिक सेवामै केन्द्रित भएको छ। यो राज्यको आधारभूत दायित्व हो। यो विशुद्ध सेवा हो। दुरदराजका जनतालाई सर्वसुलभ दरमा हुलाक सेवा पुर्याउने व्यवस्था छ। विश्व बजारमा हुलाक सेवाको प्रभावकारिता घटेको छैन। अवरुद्ध बढ्दै गएको अवस्थामा हामीले पनि यसलाई सोहीअनुसार अगाडि लैजान सक्छौं। त्यसका लागि हामीले नीतिगत सुधारका साथै संरचनामा पनि परिवर्तन ल्याउनु जरुरी छ। आधुनिक प्रविधिको उच्चतम प्रयोग गर्दै व्यावसायिक योजनाका साथ अगाडि बढ्न सके हुलाक सेवाप्रति गिर्दाे विश्वसनियतालाई फेरी उठाउन सकिन्छ। यसमा कुनै शंका छैन। पा"
