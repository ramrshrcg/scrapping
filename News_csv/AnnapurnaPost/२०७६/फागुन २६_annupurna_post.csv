शीर्षक,विवरण
नेपाली सेनाको व्यापार मोह,"चालु आर्थिक वर्षको फागुन पहिलो सातासम्म ८० अर्ब २५ करोड रुपैयाँ मात्र पुँजीगत खर्च भयो। यो रकम कूल विकास खर्च ४ खर्ब ८ अर्ब रुपैयाँको केवल १९६७ प्रतिशत मात्र हो। अझ बजेटको अर्धवार्षिक समीक्षाका क्रममा पुँजीगत खर्चलाई ८१ अर्ब १९ करोड रुपैयाँले घटाइएको छ। राज्यले गरेको पुँजीगत खर्च परिमाणले हाम्रो विकासनिर्माणको अवस्था प्रस्ट पार्छ। विकास खर्च हुन नसक्नुका अनेक कारणमध्ये मुख्य हो सुशासन अभाव। मुलुक सुशासनतर्फ कति अग्रसर छ भन्ने स्वयं सरकारी आँकडाले नै उजागर गरेका छन्। सरकारी खर्च हुन नसक्नुमा गर्नुपर्नेले नगरिदिने र नगर्नुपर्नेले टाङ अड्काइदिने प्रवृत्ति पनि एउटा प्रमुख चासोको विषय हो। यसै सिलसिलामा नेपाली सेनाले विस्फोटक पदार्थ आपूर्तिमा टाङ अड्काइदिँदा यस्तै विकास खर्च हुन नसकेका थुप्रै उदाहरण छन्। सेनाले भारतबाट कच्चा पदार्थ झिकाई चीनबाट आयातीत प्लान्टमा विस्फोटक पदार्थ उत्पादन गर्दै आएको छ। केही महिनायता देशभरका लागि आवश्यक विस्फोटक पदार्थ आफैं आपूर्ति गर्न सेना अग्रसर भएको छ। तर सेनाले आपूर्ति गर्ने विस्फोटक पदार्थमा प्रयोगकर्ता (सरकारी वा निजी परियोजना) ले विश्वास गरिहालेका छैनन्। र, किन्न चाहिरहेका छैनन्। यद्यपि सेनाले आफ्नो मात्र विस्फोटक पदार्थ जबर्जस्ती भिडाउन खोजिरहेको छ। यसले सुरुङ, सडकलगायतका पूर्वाधार निर्माण कार्य सहज हुन सकेका छैनन्। यसैको पछिल्लो उदाहरण हो नागढुंगाथानकोट सुरुङ मार्ग। प्रधानमन्त्री केपी ओलीले गत अक्टोबरमा शिलान्यास गरेको यो पूर्वाधारमा सेनाले विस्फोटक पदार्थ आयात गर्ने अनुमति जापानी ठेकेदार हाजमालाई नदिँदा काम सुरु हुन सकेको छैन। हाजमाले सेनाको विस्फोटक पदार्थ लिन नसकिने लिखित र मौखिक जानकारी दिएको छ, तर सेनाले पनि आफ्नो अडान छाडेको छैन। सेनाले विस्फोटक पदार्थसहित आवश्यक अन्य बन्दोबस्ती (एसोसरिज) उपलब्ध गराउन नसक्ने, चाहिएको परिमाण दिन नसक्ने, हालसम्म सेनाद्वारा उत्पादित विस्फोटक पदार्थ उपयोग भएको देखाउन नसक्ने र अन्य निकायबाट आयात गरिनेभन्दा मूल्य पनि महँगो भएकालगायत कारण देखाउँदै हाजमाले अस्वीकार गरेको हो। त्यसैगरी भारतीय सरकारी कम्पनी सतलज जलविद्युत् निगमले पनि आपूले पर्याप्त मात्रामा विस्फोटक पदार्थ प्राप्त गर्न नसकेको गुनासो गर्दै आएको छ। गत साता भारतीय राजदूतले ऊर्जामन्त्रीसित भेटी विस्फोटक पदार्थ आपूर्तिका लागि पहल गर्न अनुरोध गरेका थिए। अन्य निजी क्षेत्रका परियोजना पनि विस्फोटक पदार्थ नपाएका कारण छटपटिँदै छन्। आखिर यो अवस्था आउनुमा सेनाको व्यापारिक मोह नै हो। सेनाले व्यापार गर्ने होइन, सुरक्षा दिने हो। बंकर बनाइदिने हो। आफ्नो नलिए घाँटी नै अँठ्याउने गरी अनुमति नदिने भन्ने हुँदैन। सेनाले पूर्ण तवरमा आपूर्ति गर्न सक्ने अवस्था पनि छैन। विस्फोट गराउने डेटोनेटर, तारलगायतका एसोसरिज एकसाथ उपलब्ध गराउन पनि सक्दैन। इमोल्सन सेनाबाट, अरू बन्दोबस्ती अर्कातिरबाट आयात गर्नुपर्दा खरिद प्रक्रिया नै लम्बेतान हुन पुग्छ। यसले अन्ततः परियोजनामा ढिलाइ गराउँछ। त्यसै पनि विस्फोटक पदार्थ आयात प्रक्रिया लामो छ। त्यसमाथि यस्ता अड्चनले झन् समस्या पार्ने देखिन्छ। सेनाले व्यापार गर्दै गएको अवस्थामा उसको आलोचना हुँदै आएको छ। सेना भनेको राज्यको अन्तिम शक्ति हो। यो शक्ति राष्ट्रियतासित जोडिएको हुन्छ। सेनालाई आधुनिक प्रविधिसित सुसज्जित गर्नुपर्छ। सेनाले ठेक्का लिने, व्यापारिक मल चलाउने, विस्फोटक पदार्थ बेच्ने अनि लिन चाहनेलाई दुःख दिने काम गलत हुन्। सेना गठन व्यापारका लागि होइन। व्यापार गर्ने निकाय अरू नै छन्। राज्यको सुरक्षामा चुनौती आइपर्दा र प्राकृतिक प्रकोप तथा दैवी विपत्तिमा उद्धार गर्नुपर्ने अवस्थामा सेनाको भूमिका स्तुत्य देखिएको छ। जब व्यापारिक मानसिकता उत्पन्न हुन्छ, यसले व्यावसायिक विचलन ल्याउँछ नै। तसर्थ विस्फोटक पदार्थसम्बन्धी नीति परिमार्जन गरी सेनालाई आपूर्ति प्रक्रियामा सुरक्षा उपलब्ध गराउने कार्यमा मात्र सीमित राखिनुपर्छ। विस्फोटक पदार्थ नपाएकै कारण ठेक्का तोडेर जाने अवस्था उत्पन्न भएमा त्यो दुःखद मात्र होइन, देशको प्रतिष्ठानको सवाल पनि हो।"
तीनकुनेएअरपोर्टतिलगंगा सडक विस्तार गर्न डीपीआर तयार,"काठमाडौं : सडक विभागले चक्रथप सडक अन्तर्गतको तीनकुनेएअरपोर्टतिलगंगा खण्डको सडक विस्तार प्रक्रिया अघि बढाउने भएको छ। तीनकुनेएअरपोर्टतिलगंगा २४ किलोमिटर सडकखण्ड विस्तार गर्न सडक डिभिजन काठमाडौंले विस्तृत परियोजना प्रतिवेदन डीपीआर तयार गरेको छ। दुईलेनको तीनकुनेएअरपोर्टतिलगंगा खण्ड आठ लेनमा विस्तार गर्न डिभिजन कार्यालयले डीपीआर तयार गरेको हो। डिभिजन कार्यालय काठमाडौंका प्रमुख कुबेर नेपालीले सडक विस्तार गर्न करिब दुई अर्ब रुपैयाँ लाग्ने जानकारी दिए। चक्रपथलाई आठ लेनमा विस्तार गर्ने योजना अनुरुप नेपाल सरकारको लगानीमा तीनकुनेएअरपोर्टतिलगंगा खण्ड विस्तार गर्न लागिएको नेपालीले जानकारी दिए। २७ किलोमिटर लामो चक्रपथको एउटा खण्ड नेपाल आफैले बनाउने रणनीतिअनुसार तीनकुनेएअरपोर्र्टतिलगंगा खण्डको डीपीआर तयार पारिएको हो। सन् १९७७ मा चीनकै सहयोगमा चक्रपथ निर्माण गरिएको थियो। चक्रपथकै कलंकीकोटेश्वर खण्ड चीन सरकारको आर्थिक तथा प्राविधिक सहयोगमा विस्तार भइसकेको छ। साढे १० किलोमिटर कलंकीकोटेश्वर सडक आठ लेनमा विस्तार गरिसकिएको छ। चीनको सांघाइ कन्स्ट्रक्सन गु्रपले २०७० सालदेखि विस्तारको काम अघि बढाएको थियो। २०७३ मागसम्म विस्तार सडक विस्तार गर्ने लक्ष्य राखिएको थियो। सडकको सीमा क्षेत्र खाली नगरी ठेक्का लगाइएको यो सडक निर्माण गर्न पाँच वर्ष लागेको थियो। यस्तै दोस्रो चरणमा कलंकीधोवीखोला (चाबहिल) खण्ड पनि चीनले विस्तार गर्ने प्रतिबद्धता जाहेर गरिसकेको छ। तर, यो खण्डमा कलंकीकोटेश्वर सडक विस्तारका क्रममा भएको ढिला सुस्ती चीन दोहोयाउन चाहँदैन। साइट क्लियर नभएसम्म डीपीआर नगर्ने चीनको अडान छ। कलंकीधोविखोला सडक खण्डको चीनले पूर्वसम्भाव्यता अध्ययन पूरा गरिसकेको छ। तर डीपीआर निर्माण गर्न सीमा क्षेत्र खाली हुनुपर्ने चीनको अडान छ। सडक विभागले सडक विस्तार गर्न आवश्यक साइड क्लियर प्रक्रिया अघि बढाइसकेको छ। महारागन्ज खण्डमा पर्ने घर जग्गाको मुआब्जा विवरणप गर्न सरकारले स्वीकृति प्रदान गरिसकेको छ। काठमाडौं उपत्यका विकास प्राधिकारणसँगको सहकार्यमा सडक विभागले मुआब्जा वितरणको प्रक्रिया अघि बढाएको छ। एअरपोर्र्ट र स्थानीयको सहयोग आवश्यक तीनकुनेएअरपोर्टतिलगंगा सडक खण्ड २४ किलोमिटर छ। सडकलाई आठ लेनमा विस्तार गर्ने गरी विभागले डीपीआर तयार पारेपनि यो खण्डको राइटअफवे ३० मिटरमात्र छ। लक्ष्यअनुरुप सडक चौडा गर्न थप ३२ मिटर जग्गा आवश्यक पर्छ। सडकको एकतर्फ अन्तर्राष्ट्रिय विमानस्थल र अर्को थप व्यक्तिको घरजग्गा छ। सडक विस्तार गर्न सडक विभागलाई स्थानीय र एअरपोर्टको जग्गा उपयोग गर्नुपर्ने हुन्छ। अहिलेको प्रचलित दरमा मुआब्जा वितरण गर्दा पनि कम्तीमा पनि आठ अर्ब रुपैयाँ लाग्ने सडक विभागका अधिकारी बताउँछन्। यस्तै एअरपोर्टसँग पनि जग्गा उपलब्ध गराउने विषयमा विस्तृत छलफल हुन सकेको छैन। एअरपोर्र्टको जग्गा उपयोग गर्न उच्चस्तरीय तबरबाट सहजीकरण गरिनुपर्ने विभागका अधिकारी बताउँछन्। यस्तै गल्फ कोर्स पशुपति गुठीको नाममा छ। सहरी सडक तीनकुनेएअरपोर्टतिलगंगा सडकखण्ड सहरी सडकको अवधारणा अनुरुप डिजाइन गरिएको प्रमुख नेपालीले बताए। सडक आठ लेनको हुनेछ। चारचार लेनको बिचमा मेडियन हुनेछ। एउटा लेन ३५ मिटरको हुनेछ। तीनदेखि साढे तीन मिटरको मेडियनमा कोटेश्वरसूर्यविनायक र तीनकुनेमाइतीघर खण्डको जस्तै बोट विरुवा लगाइनेछ। सडकको दायाँबायाँ एकएक सर्भिस लेन हुनेछ। सर्भिस लेन र मुख्य लेनकाबीचमा विद्युत्का तार, टेलिफोन, इन्टरनेट र केबल, ढल तथा खानेपानीलगायत युटिलिटिजका तार र पाइप अन्डर ग्राउन्ड गर्ने ठाउँ छोडिनेछ।"
कोविड १९ : ३ हजार ६ सयको मृत्यु,"कोविड१९ विश्वका १०१ मुलुकमा फैलिइसकेको विश्व स्वास्थ्य संगठनले जनाएको छ। विश्वभर १ लाख ५ हजार ८३६ पुगेको छ भने यसका कारण ३ हजार ५९५ व्यक्तिको मृत्यु भएको छ। डिसेम्बरमा चीनको मध्य क्षेत्रमा यसको पुष्टि भएपछि विश्वभर चिन्ताको विषय बनेको यस स्वास्थ्य समस्याका कारण एशियामा सबैभन्दा बढी ८९ हजार ५२५ जनामा संक्रमण पुष्टि भएको छ। संक्रमणका कारण शनिबारसम्म एशियामा ३ हजार १६२ जनाको मृत्यु भएको छ। त्यस्तै यूरोपमा कोविड१९ संक्रमित संख्या ९ हजार ६६५ रहेको छ भने २६३ जनाको मृत्यु भएको छ। मध्यपूर्वमा ५ हजार १५८ संक्रमित व्यक्ति रहेका छन् भने १४९ को मृत्यु भएको छ। अमेरिका र क्यानडामा २७० जनामा संक्रमण पुष्टि भएको छ भने १६ जनाको मृत्यु भएको छ। चीनमा नयाँ संक्रमण र मृत्युदर घट्दै पइचिङ : सबैभन्दा पहिले कोविड१९ को संक्रमण भएको चीनमा डिसेम्बरदेखि शनिबारसम्म ८० हजार ६९५ व्यक्तिमा संक्रमणको पुष्टि भएको छ। यो अवधिमा चीनमा ३ हजार ९७ जनाको मृत्यु भएको छ। शनिबार साँझ ५ बजेपछि करिब १८ घण्टाको अवधिमा चीनमा थप संक्रमितको संख्या ४४ रहेको छ भने यही समयमा २७ जनाको मृत्यु भएको छ। चीनमा करिब २० दिन पहिले संक्रमणका कारण एकै दिनमा २ सयभन्दा बढीको मृत्यु हुने गरेको थियो। अहिलेसम्म चीनबाहिर संक्रमितको संख्या २५ हजार १४१ रहेको छ भने ४९८ जनाको मृत्यु भएको छ। त्यस्तै शनिबार साँझ ५ बजेपछि समाचार तयार पार्दासम्म करिब १८ घण्टामा विश्वभर थप ८८९ जनामा संक्रमण पुष्टि भएको र यो समयमा १२ जनाको मृत्यु भएको बताइएको छ। चीनपछि सबैभन्दा बढी प्रभावित पाँच मुलुकमा क्रमशः दक्षिण कोरिया, इटाली, इरान, फ्रान्स र जर्मनी रहेका छन्। दक्षिण कोरियामा ७ हजार ३१३ संक्रमित रहेका छन् भने ५० जनाको मृत्यु भएको छ। इटालीमा ५ हजार ८८३ संक्रमित भएका छन् भने २३३ को मृत्यु भएको छ। इरानमा ५ हजार ८२३ जनामा संक्रमण पुष्टि भएकोमा १४५ जनाको मृत्यु भएको छ। त्यस्तै जापानमा शनिबारसम्म फ्रान्समा ९४९ संक्रमितमध्ये १६ जनाको अहिलेसम्म मृत्यु भएको छ। जर्मनीमा फेब्रुअरीको अन्तिम दिनसम्म ६६ जनामा संक्रमण पुष्टि भएकोमा यो संख्या त्यसपछिको एक साताको अन्तरालमा ६८४ पुगेको छ भने जापानमा विदेशी पानीजहाजमा संक्रमण भेटिएका यात्रुबाहेक कुल ४३८ जनामा संक्रमण पुष्टि भएको छ। दक्षिण कोरियामा मृत्यु संख्या नियन्त्रणमा सोल : दक्षिण कोरियामा कोविड १९ संक्रमण विगत २४ घण्टामा थप २७२ व्यक्तिमा पुष्टि भएको दक्षिण कोरियाली अधिकारीले जनाएका छन्। यससँगै दक्षिण कोरियामा संक्रमितको संख्या ७ हजार ३१३ पुगेको छ। विगत एक सातामा कोरियामा नयाँ संक्रमणदरमा निकै कमी देखिएको उल्लेख छ। यहाँ गत साताको मध्यतिर संक्रमण दर दैनिक ५ सयभन्दा बढी रहेको थियो। यो भाइरसका कारण कसैको पनि मृत्यु नभएको दक्षिण कोरियाले सार्वजनिक गरेको तथ्यांकमा उल्लेख छ। यहाँको स्वास्थ्य मन्त्रालयले उपलब्ध गराएको तथ्यांकअनुसार कोविड१९ संक्रमणका कारण देशभर ३६ जनाको स्वास्थ्य अवस्था गम्भीर रहेको छ। विश्वव्यापी चिन्ताको विषय बनेको यो भाइरसको संक्रमणका कारण भएको मृत्यु दर ०७ रहेको छ। दक्षिण कोरियाको थेगु शहर र उत्तरी ग्योङसाङ प्रान्तमा मात्र ७ हजार १०३ व्यक्तिमा संक्रमण भेटिएको छ। यो दक्षिण कोरियामा संक्रमितमध्ये ९० प्रतिशतभन्दा बढी व्यक्ति यिनै दुई स्थानका व्यक्ति रहेका छन्। राजधानी सोल र ग्योंगी प्रान्तमा क्रमशः १२० र १४१ जनामा संक्रमण पुष्टि भएको छ। दक्षिण कोरियाले देशभर स्वास्थ्य आपत्कालको घोषणा गरी नियन्त्रण प्रयास गरिरहेको छ। करिब २५ लाख जनसंख्या रहेको थेगुलाई दक्षिण कोरियामा भाइरस संक्रमणको उद्गमस्थल मानिएको छ भने सरकारले यस क्षेत्रलाई संक्रमण खतराका दृष्टिकोणले विशेष क्षेत्र घोषणा गरी नियन्त्रण अभियानमा जुटेको छ। थेगुमा रहेको धार्मिक अल्पसंख्यक समुदाय सिन्चोन्जीबाट चर्चमा प्रार्थनाका लागि पुगेका व्यक्तिबाट यो संक्रमण फैलिएको थियो। दक्षिण कोरियामा संक्रमितमध्ये ७९४ प्रतिशत व्यक्तिमा सामूहिकरूपमा संक्रमण भेटिएको र यसको ६२८ अर्थात् ४ हजार ४८२ संक्रमित व्यक्ति सिन्चोन्जी समुदायका रहेको कोरियाली स्वास्थ्य अधिकारीले बताएका छन्। कोरियामा जनवरी ३ देखि संक्रमण परीक्षण शुरु गरिएको र मार्च ७ सम्म १ लाख ८८ हजारमा संक्रमण जाँच भएको र तीमध्ये १ लाख ६२ हजार व्यक्तिमा संक्रमण देखिएको छैन। बाँकी १९ हजारमध्ये ७ हजार ३१३ मा संक्रमण पुष्टि भएको छ भने केहीको परीक्षण रिपोर्ट आउन बाँकी छ।"
शान्ति मिसनमा नेपाली सेना अब्बल,"काठमाडौं : विश्व शान्तिका लागि सुरक्षा फौज पठाउने सूचीमा चौथो स्थान हासिल गरेपछि नेपालले सेक्टर कमाण्डरपर्यवेक्षक (उच्च तह) मा दाबी गर्ने भएको छ। जंगी अड्डाले परराष्ट्र मन्त्रालयसँगको सहकार्यमा कूटनीतिक पहलकदमी अझै बलियो र प्रभावकारी बनाउँदै उच्च तहका लागि नेपाल योग्य भएको रक्षा मन्त्रालयका एक अधिकारीले जानकारी दिए। सरकारले नेपाली सेनामा हाल रहेको संख्याको १० प्रतिशत सेनालाई विश्व शान्तिमा खटाउने निर्णयसँगै यो पहलकदमी गर्न आवश्यक रहेको सरकारी ठम्याइ छ। यसबाट नेपालको सैन्यकूटनीति थप प्रभावकारी हुने विश्वास मन्त्रालयको छ। यसअघि नै सेनाले फ्रान्स, रसिया, ब्रसेल्स, इजिप्ट वा दक्षिण अफ्रिकामा पनि सैन्य सहचारी राख्न प्रस्ताव गरिसकेको छ। न्यूयोर्क, बासिङ्टन, दिल्ली, बेइजिङ, इस्लामावाद, लण्डन र ढाकामा सैनिक सहचारी छन्। विश्वमा पछिल्लो समय सैन्य कूटनीतिको दबदबा बढ्दै गएका बेला परराष्ट्र मन्त्रालयले मात्र नसक्ने आँकलन गर्दै रक्षाले यस्तो योजना बनाएको हो। रक्षाका अधिकारीले सैन्य सहचारी थप प्रभावकारी बनाउने विषयमा परराष्ट्रको समन्वयमा छलफल भइरहेको बताए। सेनाले सैन्य सहचारी माग गरेको निकै समय भइसकेको र यसमा छलफल भइरहेको रक्षासचिव रेश्मीराज पाण्डेले बताए। नेपाली सेनाले विदेशी भूमिमा गरेको कार्यको प्रशंसा गर्दै त्यसलाई कूटनीतिमा पनि रूपान्तरण गर्नपर्ने सुझाव उनको छ। अन्तर्राष्ट्रिय शान्ति सेनामा सेनाले माथिल्लो पद पाउन कूटनीति र राजनीतिक लविङ नै तीव्र आवश्यक भएकाले निष्कर्ष निकालेको छ। रक्षा मन्त्रालयको निर्देशनमा परराष्ट्र र नेपाली सेनाले संयुक्त रूपमा कूटनीतिक पहल गर्ने भनिएको छ। शान्ति मिसनमा नेपाली सेनाले निकै डरलाग्दो भनिएका कार्यसमेत सहजै सम्पन्न गरिरहेकाले नेतृत्व स्तरमा पनि आवश्यक पर्ने धारणा अन्य बहुराष्ट्रिय सेनाको समेत माग छ। नेपालीको नेतृत्व रहेका स्थानमा उसको कार्यशैली राम्रो, स्थानीयसँग सहज घुलमिल हुने हुनाले नेपाली नेतृत्व रुचाइएको पनि छ, रक्षाको सुझावमा उल्लेख छ। नेपालले उच्चस्तरीय भेटघाट होस् या सुरक्षा परिषद्का स्थायी सदस्य राष्ट्रसँग उच्चस्तरको सहभागिता समानुपातिक रूपमा हुनुपर्ने धारणा राख्दै आएको छ। पछिल्लो समय अफ्रिकी मुलुक मालीमा राखिएको बिस्फोटक पदार्थ नेपाली सेनाले हटाएपछि उसको प्रशंसा चुलिएको छ। प्रमुख सेनानी दिनेश बानियाँको नेतृत्वमा १ सय ४० शान्ति सैनिक मालीमा बिस्फोटक पदार्थ हटाउन त्यहाँ तैनाथ छन्। मालीस्थित शान्ति सैनिकका फोर्स कमाण्डर डेनिश ग्यालेन्सपोर्रेले संयुक्त राष्ट्रसंघ पदक सम्मान गर्दै नेपाली शान्ति सेनाको प्रशंसा गरेका हुन्। नेपाली सेनाको योगदानबाट मालीको शान्ति सुरक्षामा उल्लेखनीय सुधार आएको पनि उनले बताएका थिए। नेपाली शान्ति सैनिकले शान्ति स्थापनामा गरेको योगदान प्रशंसनीय छ, स्थानीयवासीले त्यसको प्रत्यक्ष अनुभूति गरिरहेका छन्, उनले भनेका थिए। ६ दशकदेखि प्रतिनिधित्व गरेको शान्ति मिसनमा एक लाख ३० हजार नेपाली सेना सहभागी भइसकेका छन्। यति हुँदासमेत नेपालबाट फोर्स कमाण्डरको पदमा जम्मा ६ जनाले अवसर पाउनु दुःखद् भन्दै कूटनीतिक र सैन्य लविङ तीव्र पार्ने निर्णयमा सरकार पुगेको हो। पछिल्लो समय मिसन प्रमुखका रूपमा उपरथी ईश्वर हमाल सिरियाको गोलानहाइट्स जाँदैछन्। तर नेपालबाट अहिले कतै सेक्टर कमाण्डर नै छैनन्। विश्वका एक सय २२ राष्ट्रले शान्ति मिसनमा सेना पठाउने गरेकोमा नेपाल चोथौमा आएको हो। हाल द्वन्द्वग्रस्त ११ मुलुकमा पाँच हजार ६ सय ५८ (नेपाल प्रहरी र सशस्त्र प्रहरी बलका ५ सय ६२ सहित) नेपाली सुरक्षाकर्मी विदेशी भूमिमा रहेको सैनिक जनसम्पर्क तथा सूचना निर्देशनालयले जानकारी दिएको छ। शान्ति मिसनमा सहभागी भएको ६ दशक लामो इतिहासमा ६५ जनाले ज्यान गुमाएका छन् भने ६६ जना गम्भीर घाइते भएर फर्केका छन्।"
श्रमिक महिलालाई नगरको सम्मान,"सिन्धुली : कमलामाई नगरपालिका६ सिन्धुलीकी ७४ वर्षीया दालकुमारी खड्का सदाझै आइतबार बिहानदेखि ग्वाङ खोलामा गिटी कुट्दै थिइन्। दैनिक छाक टार्नकै लागि चिसो भए पनि हात कपाउँदै ढुंगामा हथौडा बजार्दै गर्दा एक हुल मान्छे उनको छेउमै आए। अघिपछि बाटोमा भेट हुँदा पनि वास्ता नगर्ने नगरपालिकाका प्रमुख खड्गबहादुर खत्रीसहित जनप्रतिनिधिको टोली आफू बसेको ठाउँमा आएपछि उनी अचम्मित भइन्। मेयर खत्रीले हातजोडेर नमस्कार गर्दै खड्कालाई भने, आमा कति वर्ष पुग्नुभयो ? यो बगरमा गिटी कुट्न थाल्नुभएको कति भयो ? जवाफमा खड्काले भनिन्, अहिले ७४ वर्षकी भएँ, १८ वर्षदेखि यही बगरमा गिटी कुटिरहेकी छु। मेयर खत्रिका आँखा मलिन भए, उनले अर्को प्रश्न गर्न सकेनन्। भावुक हुँदै भने, लौ आमा म तपाइँहरूकै भोटले जितेर मेयर बनेँ, मैले केही गर्न सकेको थिइन। अहिले म तपाइँलाई सम्मान गर्न आएको। आज तपाइँहरूले वि श्राम गर्ने दिन हो। तपाइँहरूले गर्ने श्रमको मूल्य दिन आएको हुँ। यसले मीठो तरकारी किनेर खानु, अनि घरमै बस्नु, खत्रीले ७४ वर्षीयालाई पछौरा ओढाउँदै एक हजार रुपैयाँ हातमा थमाए। मार्च ८ अर्थात ११० औं अन्तर्राट्रिय नारी दिवसको अवसरमा मेयर खत्रीले नगरका श्रमिक महिलाहरूलाई उनीहरूले श्रम गरीरहेकै ठाउँमा पुगेर एक हजार नगदसहित सम्मान गरे। कोरोना भाइरसको त्रासका कारण जिल्लामा गत वर्षझै यसवर्ष ठूला तामझामका कुनै कार्यक्रम भएनन्। कार्यक्रम हुँदा पनि यस्ता मजदुरलाई दिवसकाबारे कुनै जानकारी हुँदैनथ्यो। तर, मेयर खत्रीले आफूहरूलाई सम्मान गर्ने कुराको सुइकोसमेत नपाएका श्रमिक महिलाहरू नगदसहित सम्मानित हुन पाउँदा खुसी बनेका छन्। खत्रीले ग्वाङखोलाको किनारमा वर्षौंदेखि गिटी कुटेर जिविकोपार्जन गरिरहेका ६५ जना महिला श्रमिकलाई दोसल्ला ओढाएर एक दिनको श्रमको मूल्य भन्दै एकएकहजार रुपैयाँले प्रदान गरेका छन्। मजदुर महिलाले पहिलोपटक जनप्रतिनिधिले खोलामै पुगेर गरेको पहिलो सम्मान भएको बताए। महिला श्रमिक सीता रम्तेलले भनिन्, हामीलाई परिवार पाल्नकै पिरलो हुन्छ। दिवस मनाउन जाँदा साँझको छाक टार्नै मुस्किल हुन्छ। तर, मेयर सापले आज वि श्राम गर्नुस्, भन्दै एक दिनको ज्याला पनि दिनुभयो। यो हाम्रो कामको अहिलेसम्मकै पहिलो सम्मान हो। बृद्ध भएका श्रीमान र अपांग नाती पाल्नकै लागि गिटी कुट्ने काममा लागेको उनले बताइन्। सरकारी तथा गैरसरकारी संस्थाले अनेक अभियान र कार्यक्रमहरू ल्याए पनि ग्रामीण महिलाहरू त्यसको पहुँचमा छैनन्। तर, अन्तर्राष्ट्रिय श्रमिक महिला दिवसको अवसरमा नगरले सरेको सम्मानले आफूहरूले गरेको श्रमको पनि मूल्य रहेको महिलाहरूले प्रतिक्रिया दिए। सम्मानित हुने अधिकांश महिलाहरू सुकुम्वासी बस्तीका हुन्। ऐलानी जमिनमा झुपडी बनाएर उनीहरू बसोबास गर्दै आएका छन्। महिलाहरूले बालबालिकाको शिक्षामा नगरले सहयोग गरिदिन आग्रह गरे। मेयर खत्रीले सरकारले निःशुल्क किताब दिएको र आफूहरूले आवश्यक पर्ने पोशाक, कापीकलम र झोला पनि उपलब्ध गराउने आश्वासन दिए। यसअघि नगरपालिकाले विपन्न मजदुरहरूको निःशुल्क स्वास्थ्य बिमा पनि गरिदिएको छ।"
अधिकारविहीन जिसस पदाधिकारी,"भोजपुर : अधिकारविहीन बनाएर जिसस पदाधिकारीलाई पाल्न मात्र पद दिएजस्तो भएको जिल्ला समन्वय समिति (जिसस) भोजपुरका उपप्रमुख अनिषा खड्काले बताइन् । उनले भनिन्, भूमिकाविहीन भएर जिससको पदाधिकारी हुनुभन्दा पद नै हटाइदिए हुन्थ्यो । विभिन्न दिवस, संघसंस्थाका औपचारिक कार्यक्रम र केही अनुगमनमा बोलाउँदा मात्र समय कटाउन सहज हुने उनले बताइन् । उनले दुखेसो पोखिन्, जनताको काम गर्न हामीलाई अधिकार नै नभएपछि चुनावका बेला उनीहरूसँग गरिएको वाचा पनि पूरा गर्न सकिएन, आफंैमा शरम लाग्छ । जिसस भोजपुरका प्रमुख लक्ष्मण खड्काले पनि समय बिताउनै गाह्रो परेको बताए । काम नभए पनि दिनहुँ कार्यालय जान्छु, पद त पाएँ तर अधिकार छैन, खड्काले भने, प्रदेशसभाले कानुन नबनाउँदा संविधानले दिएका अधिकारसमेत प्रयोग गर्न पाएनौं । स्थानीय तहमा विकास निर्माणको अनुगमन गरे पनि औपचारिकतामा सीमित भएको उनको भनाइ छ । स्थानीय तहका उपाध्यक्षको नेतृत्वमा विकास निर्माणको अनुगमन गरिए पनि गलत काम रोक्ने, आर्थिक कारोबारमा निरीक्षण गर्ने र कारबाही गर्ने अधिकार नहुँदा स्थानीय तहमा हुने त्रुटिलाई टुलुटुलु हेरेर मात्रै बस्ने स्थिति भएको उनले गुनासो गरे । केही पदाधिकारी आआफ्ना गाउँपालिका क्षेत्रमा बसेर सामाजिक काम र विकास निर्माणमा व्यस्त हुने गरेको प्रमुख खड्काले बताए । विकासे योजनाको अनुगमन गरे पनि आवश्यक निर्देशन र कारबाही गर्ने अधिकार नहुँदा भत्ता खान मात्र अनुगमनमा हिँडेजस्तो भएको जिसस सदस्य सविना राईले बताइन् । उनले भनिन्, अनुगमनको पाटोलाई प्रभावकारी बनाउँदै जिससलाई थप जिम्मेवारी दिए राम्रो हुन्थ्यो । जिल्ला समन्वय समितिमा १ समन्वय अधिकारी, १ अधिकृत, १ सुब्बा, १ खरिदार र ४ कार्यालय सहयोगी गरी ८ जनाको दरबन्दी रहे पनि कार्यालय सहयोगीबाहेक सबै पद रिक्त छ । भएका कर्मचारीका लागि पनि काम नहुँदा दिन कटाउनै मुस्किल भएको जिसस भोजपुरका एक कर्मचारीले बताए । उनले भने, प्रमुख र उपप्रमुख पनि बाहिर कार्यक्रममा नगएको दिन मात्र कार्यालयमा आउनुहुन्छ, अरू पदाधिकारी पनि कार्यालयमा नआउँदा हामीले नै कार्यालय कुर्ने गरेका छौं ।"
प्रहरीलाई छल्दै बालविवाह,"नेपालगन्ज : बाँकेको डुडुवा गाउँपालिकाको एक गाउँमा केही दिनअघि प्रहरीलाई बालविवाह भइरहेको खबर आयो। प्रहरी घटनास्थलमा पुग्दा अभिभावकले बेहुलीकी २१ वर्षकी दिदीको नामको बिहे कार्ड देखाइदिए। बुझ्दै जाँदा उनको भारतमा बिहे भएर बच्चा भइसकेको रहेछ। प्रहरीले थप खोजी गर्दा गर्दा फेरि अर्को नाम दिइयो। जुन व्यक्तिको केही समयअघि मृत्यु भइसकेको थियो। प्रहरी विवाहिताको पत्तो लगाउनै नसकेर फक्र्योे। नेपालगन्ज उपमहानगरपालिका क्षेत्रमै केही दिनअघि प्रहरीलाई स्थानीयले बालविवाहको सूचना दिए। प्रहरी निरीक्षकको कमाण्डमा टोली टोलमा पुग्दा भारतबाट झिकाइएका नर्तकी नाँच्दै थिए। भोज चलिरहेको थियो। बेहुलीको घरमा रातारात बच्चाको मुण्डन गरेको भेटियो। त्यहाँबाट पनि प्रहरी टोली फर्कियो। प्रहरी फर्केपछि रातारात बिहे भयो। जानकी गाउँपालिकाको एक गाउँमा दाजुभाइको बिहे हुँदै थियो। दाइको उमेर पुगेको थियो। भाइको बाल विवाह हुँदै थियो। बाइ वान गेट वान फ्रि भने झैं दुईजनाको एकै दिन बिहे हुन लागेको रहेछ, बाँके प्रहरी प्रमुख वीरबहादुर ओलीले अनुभव सुनाए, प्रहरी आउँदा उमेर पुगेको देखाउने र उमेर नपुगेकाको पनि बिहे गर्ने रणनीति रहेछ। दाइको बिहे भयो। उमेर नपुगेका भाइको बिहे हामीले रोक्यौं। यी तीन विवाहका दृष्टान्त बाँकेका प्रहरी प्रमुख ओलीले आइतबार नेपालगन्ज उपमहानगरपालिकाले ११०औं महिला श्रमिक दिवसकोे अवसरमा आयोजना गरेको अन्तरक्रिया कार्यक्रममा सुनाएका थिए। उनले चेतावनी दिए, प्रहरीलाई छक्याएर वा झुक्याएर बालविवाह भइरहेको हामीले सुनेका छौं। बाल विवाह गर्ने र गराउने १३१४ परिवार प्रहरी निगरानीमा छ। प्रमाण भेटिनेबित्तिकै हामी मुद्दा चलाउँछौं। प्रहरीले यो वर्ष दुईवटा बालविवाहविरुद्ध मुद्दा दर्ताको तयारी थालेको छ। बाँकेमा प्रहरीले ५१ बालविवाह रोक्यो। प्रहरीको आँखा छल्दै अर्कैको जन्मदर्ता देखाएर, बच्चाको मुण्डन गरेर, दुई सन्तानको सँगै बिहे गरेर र जन्मदर्तामा उमेर बढाएर रातारात बिहे गर्ने परिपाटी बढ्दैछ। गत साउनयता बाँके प्रहरीले ५१ वटा बालविवाह रोकेको छ। प्रहरीले रोकेको भनिएका बालविवाह अधिकांशको पुनः भएको र रोकिएकोभन्दा दोब्बर तेब्बर बालविवाह गाउँसहरमा भएको कार्यक्रममा सरोकारवालाले बताएका थिए। उनीहरूले प्रहरीले बालविवाह रोक्नेभन्दा सामाजिक संस्कार बिथोलेको आरोप लगाएका थिए। बालविवाहका विषयमा गैसस महासंघ बाँकेले आइतबार नेपालगन्जमा आयोजना गरेको अर्को कार्यक्रममा फातिमा फाउन्डेसनका उमेश गुप्ता र गैसस महासंघ बाँकेका निवर्तमान अध्यक्ष सपना भट्टराईले बालविवाहविरुद्ध मुद्दा दायर नगर्दा प्रहरीको आँखा छलेर बिहे गर्नुलाई समाजमा बहादुरी ठान्न थालिएको बताएका थिए। भट्टराई भन्छिन्, चेतनशील समुदायबाट बालविवाहमा चोर पुलिस खेल भइरहेको छ। बालविवाह नगर्नेभन्दा पनि प्रहरीबाट कसरी बच्ने भन्ने उपाय समुदायले सिकिरहेको छ। बालविवाहको क्षेत्रमा क्रियाशील रुम टु रिड संस्थाकी सामाजिक परिचालक विमला परियार विपन्न, दुईमध्ये एक अभिभावक नभएका र सौैतेनी आमा भएका बालबालिका बालविवाहको शिकार भइरहेको बताउँछिन्। गैरसरकारी संस्था महासंघ बाँकेका अध्यक्ष नमस्कार शाह बालविवाह सामाजिक अपराध भएकाले रोकथाम गर्न आफूले बालविवाह नसहने र नगर्नु नै न्यूनीकरणको उत्तम उपाय ठान्छन्। प्लान इन्टरनेशनल नेपालको सहयोगमा स्याक नेपालगन्जले सन् २०१९ मा जिल्लाका ८ वटै स्थानीय तहमा बालविवाह रोकथाम परियोजनाअन्तर्गत गरेको प्रारम्भिक सर्वेक्षणमा बाँकेमा बालिका बालविवाह ८०७९ प्रतिशत र बालक बालविवाह ६०९२ प्रतिशत रहेको परियोजना प्रबन्धक जगदीश थापा बताउँछन्। नेपालको कानुनले २० वर्षमुनिको बिहे स्वतः रद्द हुन्छ। बालविवाह गर्ने वा गराउनेलाई तीन वर्ष कैद र ३० हजार रुपैयाँ जरिवानाको व्यवस्था छ। बालविवाहविरुद्ध बालबालिका बाल क्लब र किशोरी क्लब बालविवाहविरुद्ध सक्रिय छन्। किशोरी क्लब नेपालगन्ज नगर सञ्जालकी अध्यक्ष पूजा बर्मा हरेक चारवटा बिहेमा दुईवटा बालविवाह हुने गरेको बताउँछिन्। उनी भन्छिन्, प्रहरीकै अगाडि आँखा छलेर बालविवाह हुन्छ। नेपालगन्जमै केही दिनअघि केटाकोे उमेर २० वर्ष पूरा भएको टोल भेलाबाट सर्जिमिन गरेर पनि बिहे भयो। बाल क्लब सञ्जालका सल्लाहकार ऋतिक शाहीले अनुभव सुनाए, उसका साथीहरू ६ र सात कक्षामा पढ्छन्। उसको उमेर २० वर्ष पुगेको बनाएर बिहे गरिदिए। बालअधिकारकर्मी साहिल अन्सारी बालविवाह रोकथाममा राजनीतिक दल र स्थानीय तहको भूमिका महत्वपूर्ण ठान्छन्। बालविवाह गर्ने र गराउनेको पार्टी सदस्यता खारेज गर्न दल लाग्नुपर्छ, उनको सुझाव छ। जिल्ला बाल क्लब सञ्जाल बाँकेका अध्यक्ष मेनुका रावत बालविवाहविरुद्ध प्रहरीलाई कडा कारबाही गर्न आग्रह गर्छिन्। प्रहरी आउँछ। दुई चार घण्टा बस्छ। बिहे बिथोलिन्छ। त्यही दिन वा नभए अर्को दिन वा अर्को गाउँ वा भारतमा लगेर फेरि बिहे हुन्छ, उनको सुझाव छ, बालविवाह न्यूनीकरण वा रोकथामका लागि बिहे गर्ने वा गराउनेविरुद्ध मुद्दा नै दायर गर्नु नै एक मात्र विकल्प हो।"
"छोरी खोरमा, बुवा थला","फिदिम : सडकनजिकै सानो घर छ। घरछेउ टिनले बारेको साँघुरो खोर। खोर पूरै बन्द थियो। झ्याल र दैलोमा ताल्चा ठोकिएको थियो। त्यसभित्र पशु, चौपाया नभई ३४ वर्षीया नन्दकुमारी नेम्बाङलाई थुनिएको रहेछ। झ्यालका ससाना प्वालबाट बाहिर चियाउँदै शनिबार उनी चिच्याइरहेकी थिइन्। यो घटना पाँचथरको फाल्गुनन्द गाउँपालिका४ हेलाङस्थित नेम्बाङ बस्तीको हो। शनिबार दिउँसो मुसलधारे वर्षा सुरु भएपछि ओतको खोजी गर्दा अचानक अन्नपूर्णको टोली उक्त घरमा पुगेको हो। त्यही बेला महिलाको आवाज आयो दाजु नमस्कार ! त्यता नजर लगाउँदा अर्को आवाज पनि आयो आच्छुछ जाडो भयो। नमस्कार गर्ने उनै नन्दकुमारी खोरभित्र कोचिएको पाँच वर्ष भएछ। छोरीको मानसिक अवस्था ठीक छैन, उनकी आमा पृथीमाया आङ्देम्बे (नेम्बाङ)ले भनिन्, खर्च अभावका कारण उपचार गर्न नसकेर छोरीलाई खोरमा थुनेर राख्नुपरेको हो। घर छाडेर हिँडेपछि फर्किएर नआउने भएकाले थुन्न बाध्य भएको उनले सुनाइन्। खोरभित्रै दिसापिसाब गर्ने ठाउँ बनाइएको छ। खोरभित्रै खान दिइन्छ। नन्दकुमारी त्यहीं बसेर फोहोरमैला गर्छिन्, चिच्याउँछिन्। थाकेपछि आराम गर्छिन्। थुनिएपछि उनी कुजिन थालेकी छन्। हिँडडुल गर्न नपाएर होला छोरी कुजिन थालेकी छ, पृथीमायाले भनिन्, खोरमा थुन्नुभन्दा पहिले छोरी राम्ररी हिँडडुल गर्न सक्थिन्। नन्दकुमारी सानो छँदा बाठी थिइन्। उनी विद्यालय जान्थिन्। पढाइमा पनि अरूभन्दा तेज थिइन्। सात वर्षकी भएपछि स्वास्थ्यमा समस्या देखिन थालेको पृथीमायाको भनाइ छ। मानसिक सन्तुलन बिग्रिँदै गएपछि छोरी यस्तो स्थितिमा आइपुगेकी हो, उनले भनिन्। नन्दकुमारीको अवस्था बुझ्न झ्याल खोल्न लगाउँदा उनी त्यहींबाटै हाँस्दै बाहिर निस्किइन्। उनले सबैलाई नमस्कार गरिन्। उनले पानी तताइन्। घरमा भएकाहरूलाई चिया दिइन्। यस्तो गतिविधि हेर्दा उनले पूर्णरूपमा मानसिक सन्तुलन गुमाएजस्तो देखिएन। भनेको कुरा बुझ्छिन् र अह्राएको काम गर्छिन्। उपचार पाए छोरी ठीक हुन्छे होला, पृथीमायाले भनिन्, आर्थिक अवस्था कमजोर भएर उपचारमा लैजान सकिएन। पृथीमायाका नन्दकुमारीबाहेक पाँच छोरी र दुई छोरीको विवाह भइसकेको छ। छोराहरू विवाह गरेर वैदेशिक रोजगारीमा गएका छन्। बुहारीहरू छुट्टिएर बसेका छन्। उनी रोगी पति र छोरीको रेखदेख गर्दै घरमा बसेकी छन्। ६८ वर्षीया पृथीमायाका पति हर्कबहादुर रोगले थलिएर दुई वर्षदेखि ओछ्यानमा छटपटाइरहेका छन्। उनी हिँडडुल गर्न सक्दैनन्। उहाँ आफैं खान पनि सक्नुहुन्न, पृथीमायाले भनिन्, अहिले त उठेर बस्न नसक्ने हुनुभएको छ। हर्कबहादुर घरको काम गर्ने क्रममा चार वर्षअघि लडेर बिरामी परेका थिए। बाहिर चोटपटक नदेखिए पनि उनी बिस्तारै थला परेको छिमेकी बताउँछन्। हर्कबहादुर ओछ्यान परेको दुई वर्ष भयो, पूर्वगाविस अध्यक्ष सिंघराज नेम्बाङले भने, राम्रो उपचार पाए बाबुछोरीकै स्वास्थ्य ठीक हुन सक्छ।००"
९ वर्षमा बन्यो राहुघाटको भवन,"बेनी : नेपाल विद्युत् प्राधिकरणको सहायक कम्पनी रघुगंगा हाइड्रो लिमिटेडले म्याग्दीमा निर्माण गर्न लागेको राहुघाट जलविद्युत् आयोजनाको प्रशासनिक र आवास भवन निर्माण सम्पन्न भएको छ। यो निर्माण सुरु भएको ९ वर्षमा पूरा भएको हो। रघुगंगा३ पिप्लेमा ४० मेगावाट क्षमताको आयोजनाको कार्यालय र कर्मचारी आवासका लागि २०६७ मा १० वटा भवन निर्माण सुरु गरेको थियो। पहिलेको ठेकेदार कम्पनीले अधकल्चो बनाएर छोडेको भवन उसँग सम्झौता रद्द गरेर नयाँ ठेक्का प्रक्रियाबाट पूरा गरिएको रघुगंगा हाइड्रो लिमिटेडका सिभिल महाशाखा प्रमुख राजकुमार श्रेष्ठले बताए। गोर्खा कन्स्ट्रक्सन एन्ड स्वच्छन्द जेभीसँग २०६७ कात्तिक ४ गते ११ करोड १० लाख ६७ हजार रुपैयाँमा ठेक्का सम्झौता भएको थियो। १८ महिनामा भवन बनाइसक्ने सम्झौता गरेका दुईवटा कम्पनीको आन्तरिक द्वन्द्वले ढिलासुस्ति भएपछि २०७५ कात्तिक ९ गते रद्द गरेको थियो। चारवटा भवन बनाएको ठेकेदारले एउटा भवनको जगसमेत हालेको थिएन्। सिभिल महाशाखा प्रमुख श्रेष्ठका अनुसार अधुरा पाँचवटा भवन बनाउन दुईवटा प्याकेजमा ठेक्का सम्झौता गरिएको थियो। नयाँ ठेक्काबाट झ्यालढोका राख्ने, टायल बिछ्याउने, वायरिङ, पलम्बिङसम्बन्धी काम गरेको हो। एक करोड २७ लाखमा सम्झौता गरेको जम्बुदिप कन्स्ट्रक्सनले तीनवटा र ७९ लाख ७२ हजारमा सम्झौता गरेको दावात्रिशक्तिले दुईवटा भवन सकेर हस्तान्तरण गरेको हो। जम्बुदिपले लक्ष्यभन्दा एक महिना अघिनै काम सकेको थियो। एक करोड ३५ लाख रुपैयाँ लागतमा ११ तले दुईवटा स्टोर र कन्टिन भवन निर्माणको ठेक्का मूल्यांकनको चरणमा रहेको श्रेष्ठले बताए। भवन निर्माणमा ढिलाइ हुदाँ कम्पनी रघुगंगा हाइड्रो लिमिटेडको कार्यालय बेनी र काठमाडौंबाट सञ्चालन गरिएको थियो। भवन बनेपछि सबै कार्यालय पिप्लेबाटै सञ्चालन गरिएको कम्पनीका प्रशासन प्रमुख मदन गिरीले बताए। आयोजनाको सुरुङ, विद्युत्गृह र बाँध निर्माणको काम तीव्र गतिमा अघि बढेको छ। २०७४ मंसिर ५ गते छ अर्ब रुपैयाँमा सम्झौता गरेको भारतीय जेपी एसोसिएट्सले सिभिल निर्माणको कामलाई तीव्रताका साथ अघि बढाएको जनाएको छ। भारतीय एक्जिम बैंकको ४४ मिलियन डलर सहुलियत ब्याजदरको ऋणमा निर्माण गर्न लागिएको आयोजनाको २६ महिनाको भौतिक प्रगति २२ प्रतिशत पुगेको छ। ठेक्का अवधि ४५ महिनाको हो। घुमाउनेतालदेखि दग्नाम र झिँको सिमानामा बन्ने बाँधसम्म ११ किलोमिटर पहुँचमार्ग बनाएको छ। पहुँचमार्गमा नाली र पर्खाल निर्माण गरिरहेको छ। बाँधतर्फ जाने बाटोमा पर्ने बुक्लस्थित रघुगंगा नदीमाथि बेलिब्रिज निर्माण कार्य अन्तिम चरणमा पुगेको छ। झिँ र दग्नामको सिमामा बाँध बन्ने आयोजनाको छ किलोमिटर २ सय मिटर सुरुङ र एक किलोमिटर पेनस्टक पाइप रहनेछ। पिप्लेको तिल्केनीचौरमा विद्युत्गृह बन्नेछ। अधेरीखोलाको अडिट २ को ३ सय मिटर सुरुङ खनेर सकेको छ। अडित १ र अडित ३ तर्फ मुख्य सुरुङ खन्न थालेको छ। पिप्लेको अडिट ३ को २ सय ५५ मिटर सुरुङ खनेको छ। पिप्लेमै बनाउन लागिएको ५२ मिटर गहिरो सर्च ट्र्याकको १२ मिटर खाडल खनेको छ। पावर हाउस र बाँधको फाउन्डेसन खन्न थालेको छ। अडिट १ मा पुग्ने रघुगंगा नदीमाथि अर्को अस्थाई बेलिब्रिज बनाउन लागेको छ। भारत हेभी इलेक्ट्रकल्स लिमिटेड (भेल)सँग एक करोड दुई लाख ९३ हजार २२३५ अमेरिकी डलरमा आयोजनाको इलेक्ट्रोमेकानिकल ठेक्का सम्झौता भएको रघुगंगा हाइड्रो लिमिटेडका प्रबन्ध सञ्चालक गणेश केसीले बताए। सबैभन्दा कम दररेट कबोलेको भेलसँग भएको सम्झौता ऋण लगानीकर्ता भारतीय एक्जीम बैंकले स्वीकृत गरेको छ। भेल भारतको सरकारी निर्माण कम्पनी हो। भोइट हाइड्रो र एन्ड्रिज हाइड्रो पनि ठेक्का प्रक्रियामा सहभागी भएका थिए। भेलसँग विद्युत्गृह भित्रका उपकरण र स्वीचार्डका उपकरण आपूर्ति, ढुवानी र जडान गर्ने प्रयोजनका लागि सम्झौता गरिएको हो। कम्पनीको अवधारणा र इन्जिनियरिङ प्रक्युमेन्ट एन्ड कन्ट्र्याक्ट (ईपीसी) प्रारूपमा राहुघाट बनाउन लागिएको हो। रघुगंगा हाइड्रो लिमिटेड विद्युत् प्राधिकरणको सहायक कम्पनी हो। ०००००००००००० अर्धजलाशययुक्त (पिआरओआर) प्रबिधिको बाँध रहने यस आयोजनाले सन २०२३ को जनवरी ३१ देखि वार्षिक चौबिस करोड पाँच लाख ९३ हजार ३४ युनिट विद्युत उत्पादन गर्ने लक्ष्य सहित २०७५ चैतमा विद्युत खरिद बिक्री सम्झौता (पिपिए) गरेको थियो। २०७२ मा पुरानो ठेक्का तोडेपछि रोकीएको राहुघाटको सुरुङ खन्ने काम चार वर्षपछि गत असार ७ गतेबाट सुरु भएको थियो। रघुगंगा लगायतका निर्माणाधिन जलविद्युत आयोजनाबाट उत्पादीत विद्युत केन्द्रीय प्रशारण लाइनमा जोड्नका लागि विद्युत प्राधिकरणले खुर्कोट दाना प्रशारण लाइनका साथै राहुघाटमा सब स्टेशन बनाउन जग्गा अधिग्रहण गरेको छ। आयोजनाको सामाजिक समस्या समाधानका लागि जनप्रतिनिधि, प्रभावित र कम्पनीका प्रतिनिधि सहभागि संयन्त्र बनाइएको प्रशासन प्रमुख गिरीले बताए। उनका अनुसार आयोजना प्रभावित २० जनालाई साढे दुई महिने हाउस वायरीङ सम्बन्धी तालिम सञ्चालन गर्न लागिएको छ।"
असुरक्षित अनलाइन बजार,"काठमाडौं : नेपाली अनलाइन रेस्टुरेन्ट फुडमान्डूको वेवसाइट ह्याक भएको छ। कम्पनीले आइतबार दिउँसो साढे १ बजे ट्विटरमार्फत एक वक्तव्य जारी गर्दै यससम्बन्धी जानकारी दिएको हो। उसले गए राति आफ्नो वेवसाइटमा साइबर हमला भएको बताएको छ। त्यसमा आफ्ना ग्राहकको नाम, ठेगाना, इमेल र फोन नम्बरजस्ता व्यक्तिगत सूचनामा कोही अञ्जान व्यक्ति वा समूहले अनधिकृत पहुँच स्थापित गरेको फुडमान्डूको भनाइ छ। बैंक तथा वित्तीय संस्था र सरकारी वेवसाइटमा आक्रमण गर्दै आएका ह्याकरको नजर अब ईकमर्सका यस्ता अनलाइन प्लेटफममा पर्न थालेको छ। यससँगै नेपाली ईकमर्स अर्थात् अनलाइन बजारको साइबर सुरक्षाबारे प्रश्न उठेको विज्ञले बताएका छन्। नेपालमा फुडमान्डूजस्ता दराज, हाम्रो बजार, सस्तोडिल, मुञ्चा, नेप्बे, सपमान्डू, साउजीस्टोर, मेट्रोतरकारी, फुचेलगायत थुप्रै ईकमर्स प्लेटफर्म छन्। टुटल, पठाओ, ईजी ट्याक्सीजस्ता यातायात सेवा होस् वा मेरोजबजस्ता रोजगारी मध्यस्थता सेवा दिने अनलाइन प्लेटफम पनि थुप्रै सञ्चालनमा छन्। घरजग्गा, जनस्वास्थ्य, शिक्षा, खानपान, किनमेल र भुक्तानी प्रणालीका थुप्रै वेवसाइटसँग लाखौं नेपाली प्रयोगकर्ताको व्यक्तिगत विवरण छन्। तर ग्राहकका त्यस्ता व्यक्तिगत विवरण सुरक्षित गर्नेमात्र होइन, वेवसाइटको साइबर सुरक्षामा समेत नेपाली ईकमर्स कम्पनीले चाहिने मात्रामा प्रतिरक्षा गर्न नसकिरहेको साइबर सुरक्षा विज्ञ प्रमोद पराजुली बताउँछन्। कम्पनीले साइबर सुरक्षामा बेलाबेला विज्ञद्वारा परीक्षण गराउने, साइबर अडिट गर्ने र प्रयोगकर्ताको व्यावहारलाई नियमित निगरानी गर्नुपर्छ, उनले भने, तर धेरै नेपाली कम्पनीले यसबारे खासै ख्याल गरेको देखिन्न। यसले गर्दा अनलाइन बजारको साइबर प्रतिरक्षा संयन्त्र कमजोर भएको उनी बताउँछन्। साइबर सुरक्षामा पर्याप्त ध्यान नदिने हो भने विस्तारै फस्टाउँदै गएको ईकमर्सप्रतिको जनविश्वास संकटमा पर्नसक्ने र चलेका कम्पनीको व्यापार धरासायी हुनसक्ने जोखिम हुन्छ। त्यसबाहेक सरकारले सूचनाको सुरक्षित भण्डारण नगरेको भन्दै ठूलोमात्रामा जरिवजाना गराउनसक्ने भएकाले नवप्रवर्तनमा लागेका उद्यमी निरुत्साहित हुने जोखिम पनि अर्कातिर रहेको पराजुली बताउँछन्। त्योभन्दा ठूलो जोखिम चाहिँ उपभोक्ताको हित र उनीहरूको सूचना चुहावटबाट सिर्जना हुन सक्ने खतरा हो। यसरी ग्राहकका सूचना चोरिसकेपछि ह्याकरले ती सूचनाको गलत प्रयोग गर्न सक्छन्, साइबर सुरक्षासम्बन्धी परामर्श सेवा प्रदायक कम्पनी वान कभरमा प्रबन्ध निर्देशकसमेत रहेका पराजुली भन्छन्। ईमेल ठेगाना र फोन नम्बर प्रयोग गरेर ह्याकरले प्रयोगकर्ताका अन्य व्यक्तिगत खातासम्म पहुँच पाउन सक्छन्। उनीहरूले यस्ता सूचना अरु कम्पनी वा व्यक्तिलाई बेचिदिन पनि सक्छन्। यस्ता सूचनामार्फत ह्याकर प्रयोगकर्ताको बैंक खातासम्म पहुँच पाउनसक्ने पराजुली बताउँछन्। मोबाइल बैंकिङ वा अनलाइन बैंकिङको बाटो भएर बैंक खातासम्म पुग्न पनि सक्छन्, उनी भन्छन्, प्रयोगकर्ताका निजी कम्प्युटरमा पहुँच पाएर अरु थुप्रै सूचना चोर्ने जोखिम पनि हुन्छ। त्यति खतरनाक केही काम नगरे पनि प्रयोगकर्तालाई अनावश्यक फोन गरेर वा ईमेल गरेर हैरानी पार्ने समस्या पनि हुनसक्छ। इन्टरनेटमा आधारित व्यवसायीले आफ्ना प्रयोगकर्ता वा उपभोक्ताको सूचना सुरक्षण गर्नुपर्ने कानुनी आधारसहित युरोपेली संघले ११ जेठ २०७५ देखि नयाँ नीति कार्यान्वयनमा ल्याएको छ। जनरल डेटा प्रोटेक्सन रेगुलेसन भनिने उक्त नीतिगत खाका युरोपेली संघले २ वैशाख २०७३ मा तयार पारेको थियो। यो नीतिले कुनै पनि इन्टरनेटमा आधारित सेवाप्रदायकसँग भएको ग्राहकका विवरणलाई स्वयम् ग्राहकको निजी सम्पत्तिका रूपमा व्याख्या गरेको छ। त्यस्ता सूचना सेवाप्रदायकले सुरक्षित गर्नुपर्ने र त्यसो गर्ने अर्बौं डलरसम्म जरिवानाको व्यवस्था गर्न बाटो फुकाइएको छ। यो एउटा नीतिमात्र नभएर खाका पनि हो। हामीले पनि यस्तो नीतिलाई अंगिकार गर्न सक्छौं, पराजुली भन्छन्, त्यस्तै तर आफ्नै नीति तर्जुमा गरेर लागू गर्न पनि सक्छौं। तर यसतर्फ सरकार र सेवा प्रदायक कम्पनीले पहल थाल्नुपर्ने बेला आएको उनले बताए। कुनै कम्पनीले स्वेच्छिक रूपमा उक्त नीति स्वीकार गर्न पनि सक्ने भएकाले कम्पनी पनि त्यसतर्फ अग्रसर हुन सक्ने उनी बताउँछन्।"
इरान एअरद्वारा यूरोपका लागि उडान रोक्ने निर्णय,"तेहरान : इरानी वायुसेवा प्रदायक इरान एअरले अर्को सूचना नहुँदासम्मका लागि यूरोपका लागि उडान नगर्ने आइतवार घोषणा गरेको छ। विश्वमा कोविड १९ को संक्रमण भइरहेका वेला इरानले उक्त निर्णय लिए पनि यो संक्रमण नियन्त्रणका लागि चालिएको कदम भने नभएको बताइएको छ। इरानी वायुसेवा कम्पनीले विज्ञप्ति जारी गरी अर्को सूचना नहुँदासम्मका लागि यूरोपका लागि सबै उडान रोक्ने निर्णय सार्वजनिक गरेको हो। यद्यपि इरानले यसलाई महामारी नियन्त्रणका उपायका लागि लिइएको निर्णय नभई यूरोपेली अधिकारीहरूले विनाकारण लगाएको प्रतिबन्धपछि चालिएको कदम बताएको छ। यूरोपेली उड्डयन सुरक्षानिकाय (इएएसए) ले खासगरी एउटा एअरबस ए३२१२०० र अन्य दुईवटा एअरबस ए३३०२०० इरान एअरका विमानलाई यूरोपेली आकाश प्रयोग गर्नमा गत फेब्रुअरी ३ देखि रोक लगाएको घोषणा गरेको थियो। ती विमानले अन्तरराष्ट्रिय वायुसेवा नियमअनुसार उनीहरूलाई अद्यावधिक (सुधार) नगरेका र यूरोपेली आकाश प्रयोग गर्न अयोग्य भएको इएएसएले आरोप लगाएको छ। स्वीडेनले यही मार्च २ मा एअर इरानलाई दिएका सबै स्वीकृतिलाई अस्थायीरूपमा रद्द गरिएको जनाएको थियो। तर उक्त निर्णयमा इरानले माहामारीलाई रोक्न गरेका प्रयास पर्याप्त नभएको उल्लेख गरिएको थियो। इरानी ध्वजावहाक यस विमान कम्पनीले पेरिस, लण्डन, आर्मस्टर्डम, स्टकहोम, फ््रयाङफर्ट, भियना तथा रोमलगायत यूरोपका धेरै ठाउँमा उडान भर्दै आएको थियो।"
कृषिमा जापानको सहयोग,"काठमाडौं : जापानले सिन्धुपाल्चोकमा जनजीविका सुधारका लागि ६ करोड ४० लाख रुपैयाँ अनुदान दिएको छ। जापान एसियन एसोसिएसन एन्ड एसियन फ्रेन्डसीप सोसाइटीले कार्यान्वयन गर्ने परियोजनाअन्तर्गत स्थानीय कृषकलाई सिँचाइ सुविधा र तालिम प्रदान गरिनेछ। परियोजना कार्यान्वयन गर्ने गैरसरकारी संस्थाले कृषि सहकारी स्थापना र कृषि उत्पादनको मूल्य अभिवृद्धिमा सहयोग गर्नेछ। जापानको ओसाकामा रहेको यो गैरसरकारी संस्थाले परियोजनाअन्तर्गत सागपात, किवी, अंगुर र आँप उत्पादनबारे किसानलाई प्रशिक्षित गर्नेछ। यो सम्झौतामा नेपालका लागि जापानी राजदूत मासामिची साइगो र परियोजना कार्यान्वयन गर्ने गैरसरकारी संस्थाका उपनिर्देशक अत्सुता नोरिकोले हस्ताक्षर गरेका छन्। यसैबीच जापान सरकारले गोर्खामा दृष्टिविहीनका लागि निर्माण गरेको पुनस्र्थापना केन्द्र सञ्चालनमा आएको छ। ८८ लाख ६० हजार रुपैयाँ लागतमा निर्मित यस पुनस्र्थापना केन्द्र नेपालस्थित जापानी दूतावासका मिसन उपप्रमुख योशिको युजोले उद्घाटन गरे। यो पुनस्र्थापना केन्द्र गोर्खा दृष्टिविहीन संघले व्यवस्थापन तथा सञ्चालन गर्नेछ। दुईतले यो पुनस्र्थापना केन्द्रले स्याहारसुसार घरको रूपमा काम गर्नेछ। यस पुनस्र्थापना केन्द्रले दृष्टिविहीनको क्षमता विकास कार्यक्रममार्फत आर्थिक उपार्जनमा सहयोगी हुने बताइएको छ।"
भट्ट बनिन् सुदूरपश्चिमकी पहिलो डोजर चालक,"धनगढी : दिनभरी मेलापातमा ब्यस्त, बस्तुभाउका लागि घास दाउरा, घरको चुलोचौको र परिवारका लागि खानपानको ब्यवस्था। सुदूरपश्चिमका अधिकांश गाउँबस्तीका महिलाको यस्तै दैनिकीमा पृथक परिचय बनेको छ, कौशिला भट्टको। उनी सुदूरपश्चिमकै पहिलो महिला स्काभेटर चालक बनेकी छिन्। भट्टले गत माघ २४मा यातायात कार्यालय महेन्द्रनगरबाट जे २ वर्गबाट स्काभेटरको लाइसेन्स पाएकी हुन्। माघ १८ गते लिखित थियो, त्यसमा पास भए, माघ २४ गते ट्रायल दिए, त्यसमा पनि पास भएकी छु, उनले भनिन्। भट्ट बैतडीको दोगडाकेदार गाउपालिका७ चडेपानी (तल्लाकोडा) मा सामान्य परिवारमा परिवारमा जन्मिएकी हुन्। कैलालीको सहजपुरका पुष्पप्रसाद जैशीसँग ०७२मा विवाह गरेकी उनलाई चालक बन्न श्रीमान्ले सहयोग गरे। पुष्पप्रसाद विगत १२ वर्षदेखि विभिन्न निर्माण कम्पनीका स्काभेटर चालक हुन्। श्रीमतिलाई चुलो चौकोमा मात्रै राख्नुपर्छ भन्ने मान्यता तोड्दै स्काभेटर चलाउन सिकाए, छोटो समयमा उनले सिकिन्, निकै खुशी हुँदै जैशीले भने, अहिले उनी सुदूरपश्चिमकै पहिलो महिला स्काभेटर चालक बनेकी छिन्। महिलाले मोटरसाईकल चलाउदा छक्क पर्ने समाज हो सुदूरपश्चिमको। यस्तै अवस्थालाई चिर्दै कौशिला सुदूरपश्चिमकै पहिलो स्काभेटर चालक बन्न सफल भएकी सेती यातायात कार्यालयका निमित्त प्रमुख वीरबहादुर ऐरले बताए। हाम्रो कार्यालयको तथ्यांकमा महिला स्काभेटर चालक छैनन्, हलुवा सवारीपछि एक महिलाले मात्रै मिनि ट्रकको लाइसेन्स लिएको तथ्यांक छ, उनले भने। सुदूरपश्चिमका ९ जिल्लाका लागि कैलाली र महेन्द्रनगर यातायात कार्यालयबाट मात्रै सवारी अनुमति पत्र वितरण हुन्छ। महाकाली यातायात कार्यालयका निमित्त प्रमुख कविन्द्र ओझाले अहिलेसम्म कौशिला बाहेक अन्य महिलाले स्टाभेटर चलाउने इजाजत नलिएको पुष्टी गरे। पुरस्कारपछि प्रेरणा गत वर्ष मुख्यमन्त्री त्रिलोचन भट्टको गृहजिल्ला डोटीमा सडक खन्नुपर्ने थियो। कौशिलाका श्रीमान् पुष्पको स्काभेटरले मुढगाँउखचाडा सडक खन्ने जिम्मा पायो। पुष्पले कौशिलालाई पनि सँगै लगे, श्रीमतिलाई पनि सिकाए। श्रीमान् श्रीमतिले आलोपालो स्काभेटर चलाए। हप्तादिनसम्म कौशिलाले स्टाभेटर चलाएको देखेपछि उपभोक्ता समिति पदाधिकारीले ३२ हजार पुरस्कारसहित सम्मान गरे। स्थानीय महिला भेला भएर मलाई ३२ हजार नगदसहित सम्मान गरेपछि थप हौसला मिल्यो अनि यसपटक लाइसेन्स लिए, भट्टले भनिन्।"
कामै नगरी १० लाख भुक्तानी,"डोल्पा : जिल्लाको त्रिपुरासुन्दरी नगरपालिकाको उपभोक्ता समितिले नक्कली कागजपत्र बनाएर १० लाख रकम भुक्तानी लिएको पाइएको छ । अनुगमन प्रतिवेदन नै नक्कली बनाएर समितिले रकम लिएको हो । त्रिपुरासुन्दरी मन्दिरदेखि कुमारीकोट बगरहुँदै फोक्सुण्डो प्रवेशद्धार सुलिगाड जाने पदमार्ग निर्माणका लागि नेपाल पर्यटन बोर्डले १० लाख रूपैयाँ उपलब्ध गराएको थियो । आर्थिक वर्ष ०७५०७६ को पर्यटन पूर्वाधार विकास कार्यक्रम अन्तर्गत पदमार्ग निर्माणको जिम्मा उपभोक्ता समितिलाई दिइएको थियो । समितिको मिलोमतोमा सव ओभरसियर जंगबहादुर थापाले तयार गरेको प्रतिवेदनको आधारमा नगरपालिकाले रकम भुक्तानी दिएको हो । तत्कालिन निमित्त नगर कार्यकारी प्रमुख हिराचन्द्र धरलाले कामै नभएको योजनामा रकम भुक्तानी दिएको भन्दै चौतर्फी आलोचना भइरहेको छ । योजना अनुगमन संयोजक समेत रहेकी नगर उपप्रमुख चन्द्रकुमारी बुढाको किर्ते दस्तखत गरेर रकम भुक्तानी दिइएको हो । म नभएको अवस्थामा निमित्त कार्यकारी हिराचन्द्र धरलासँगको मिलेमतोमा रकम दिइएछ उपप्रमुख बुढाले भनिन्, फागुन २० गते नगर प्रमुखलाई निवेदन लेखेर कारवाही गर्न माग गरेपछि मात्रै कामै नगरी रकम दिएको खुलेको हो । धरलालाई काम नभएको योजनाको रकम भुक्तानी नगर्न बारम्बार सचेत गराउँदा आफ्नै किर्ते दस्तखत भुक्तानी दिदाँ निकै अचम्म लागेको उनको भनाइ छ । सो योजना आफूले अनुगमन नगरेको बुढाले बताइन् । भुक्तानीका लागि दिइएको सिफारिसमा ०७६ बैशाख २८ मा सुरू भएको काम ०७६ असार १९ मा सम्पन्न भएको उल्लेख छ । धरलाले पदमार्ग तथा नगरका नीतिगत निर्णयमा मेयरउपमेयरलाई थाहा नदिइ स्वनिर्णय गरेको पाइएको छ । मनोमानी ढङ्गबाट उनले रकम भुक्तानी गर्न थालेपछि फागुन २३ मा कार्यपालिकाको बिशेष बैठक बस्यो । बैठकले धरला र उपभोक्ता समिति पदाधीकारीमाथि छानविन गरी कारबाहीको लागि सिफारिस गर्ने निर्णय गरेको छ । तर नगरप्रमुख ओमबहादुर बुढा भने नक्कली कागजातका आधारमा रकम भुक्तानी लिने र दिनेमाथि कारबाही हुने दावी गर्छन् । रकम भुक्तानी दिने उपभोक्ता समितिका अध्यक्ष खिमबहादुर बुढाले योजना सम्पन्न नभएको स्विकारे । म काम विशेषले जिल्ला बाहिर थिए, समितिका सदस्य र गाउँलेलाई काम गर्न आदेश थियो । म आउँदा आर्थिक मसान्त सकिन लागेपछि प्रक्रिया मिलाएर रकम भुक्तानी लिएका हौ, उनले भने । रकम लिन उपप्रमुखको दस्तखत किर्ते नगरिएको र फिर्ता जाने रकम सबैको सल्लाहमा पछि काम गर्ने गरी उपभोक्ताको खातामा राखिएको उनले बताए । कामै नगरी रकम लिएको हल्ला भएपछि दुई दिनदेखि पदमार्ग निर्माणको काम थालिएको छ । धरलाले उपभोक्ताको मिलेमतोमा कमिसनका लागि रकम भुक्तानी दिएको स्थानीयको आरोप छ । अन्नपूर्णसँग धरलाले भने, मैले एक रूपैंयाँ पनि कमिसन खाएको छैन, प्राविधिकले तयार गरेको कार्यसम्पन्न रिर्पोट र योजना शाखाको टिप्पणीका आधारमा रकम भुक्तानीका लागि लेखालाई सिफारिस दिएको थिए । योजनाको कामै नभएको उनले पनि स्विकारे । कामै नभएको योजनाको टिप्पणी नगरपालिका योजना शाखा प्रमुख हेमन्त बोहराले उठाएका थिए ।"
२५ मेगावाटको सोलार प्लान्ट वैशाखभित्रै,"काठमाडौं : नुवाकोटमा निर्माणाधीन २५ मेगावाट जडित क्षमताको ग्रिडमा आवद्ध नेपालकै सबैभन्दा ठूलो सोलार आयोजना निर्माण अन्तिम चरणमा पुगेको छ। २५ मेगावाटमध्ये १५ मेगावाट विद्युत् आगामी वैशाखभित्र उत्पादन गर्ने लक्ष्यका साथ काम भइरहेको कम्पनीले जानकारी दिएको छ। यसमध्ये १० मेगावाट यही चैतभित्र र बाँकी ५ मेगावाट वैशाखभित्रमा उत्पादन गरिनेछ। बाँकी १० मेगावाटका लागि प्यानल राख्ने ठाउँको पहिचाहन गरी निर्माण अगाडि बढाइएको छ। विद्युत् प्राधिकरणको स्वामित्वमा रहेको देवीघाट विद्युत् केन्द्रको नाममा रहेको जग्गामा राखिएको सोलार प्यानलमार्फत दिउँसो उत्पादित विद्युत् सोझै राष्ट्रिय प्रसारण लाइनमा जोडिनेछ। ब्याट्री नराखिएकाले घाम लागेको समयमा मात्रै सोलार प्लान्टबाट विद्युत् उत्पादन हुनेछ। विद्युत् केन्द्रको कर्मचारी आवास क्षेत्र नजिक रहेको खाली जग्गामा १० मेगावाट र पावर हाउस नजिक रहेका ३ ठाउँमा ५ मेगावाट विद्युत् उत्पादन गर्न सक्ने सोलार प्यानलको जडान भइरहेको छ। एउटा प्यानलबाट २ सय ७५ वाट विद्युत् उत्पादन हुनेछ। एक मेगावाट उत्पादन गर्ने प्यानल राख्न २० रोपनी जग्गा प्रयोग गरिएको छ। देवीघाट विद्युत्गृह नजिकै सोलार आयोजनाबाट उत्पादित विद्युत् जडान गर्न ६६३३ केभीको नयाँ सबस्टेसन पनि निर्माण भइरहेको छ। प्राधिकरणका कार्यकारी निर्देशक कुलमान घिसिङ, उपकार्यकारी निर्देशक हरराज न्यौपाने र बज्रभूषण चौधरीलगायतको टोलीले शनिबार आयोजना निर्माणस्थलको निरीक्षण गरी निर्माणमा देखिएका समस्या, विद्युत् उत्पादन मितिलगायत विषयमा छलफल गरेको छ। ऊर्जा, जलस्रोत तथा सिँचाइमन्त्री वर्षमान पुनले २०७५को वैशाखमा आयोजनाको शिलान्यास गरेका थिए। त्यतिबेला एक वर्षभित्रमा निर्माण सक्ने लक्ष्यका साथ सुरु गरिएको आयोजनाको डिजाइन स्वीकृति, रुख कटानलगायत कारण ढिलाइ भएको जानकारी दिइएको छ। विश्व बैंकको ग्रिड सोलार तथा ऊर्जा दक्षता परियोजना अन्तर्गत प्लान्ट स्थापनाका लागि चिनियाँ कम्पनी राइजन इनर्जीसग तीन करोड ८० लाख अमेरिकी डलरमा ठेक्का सम्झौता गरिएको थियो। सोलार प्लान्टको डिजाइन, आपूर्ति, निर्माण, सञ्चालन र मर्मतसम्भार ठेकेदार कम्पनीलेनै ५ वर्षसम्म गर्ने छ। कम्पनीले ५ वर्षसम्म प्लान्टको सञ्चालन तथा मर्मतसम्भार गरी प्राधिकरणलाई चालू अवस्थामा हस्तान्तरण गर्नेछ। कम्पनीले प्लान्टबाट वार्षिक तीन करोड ३० लाख युनिट सुनिश्चित ऊर्जा (ग्यारेन्टेड इनर्जी) आपूर्ति गर्नुपर्नेछ। सुरुमा जर्मन कम्पनी फिस्नरले परामर्शदाताको काम गरेको थियो। तर, परामर्शदाताले डिजाइन स्वीकृतिमा ढिलाइ र रेट वृद्धिको माग गरेपछि फिस्नरसँगको सम्झौताको म्याद थपिएको थिएन। अहिले एनइए इन्जिनियरिङ कम्पनीले परामर्शदाताको काम गरिरहेको छ। प्लान्ट सञ्चालनमा आएपछि हिउँदमा राष्ट्रिय प्रणालीमा रहेको ऊर्जा अभावलाई कम गर्न सहयोग गर्नेछ। काठमाडौं लोड सेन्टरबाट प्लान्ट नजिक रहेकाले यसबाट काठमाडौं उपत्यकाको विद्युत् आपूर्ति प्रणालीलाई थप विश्वसनीय बनाउन महत्वपूर्ण योगदान पुग्नेछ। प्लान्ट सञ्चालनमा आएपछि कुलेखानी जलाशययुक्त र कालीगण्डकी ए मध्यमस्र्याङदी,मस्र्याङदी, चिलिमे जस्ता अर्धजलाशययुक्तको जलाशयमा दिउँसो पानी सञ्चित गरी ती विद्युत् केन्द्र विद्युत्को माग बढी हुने बेलुका र बिहान (पिक समय) सञ्चालन गर्न मद्दत पुग्नेछ। यसले पिक समयको विद्युत् माग र आपूर्तिको व्यवस्थापनलाई थप सहज बनाउने अपेक्षा प्राधिकरणको छ।"
पूर्वका होटल ८० प्रतिशत खाली,"इटहरी : नोबेल कोरोना भाइरसको संक्रमण त्रासका कारण पूर्वी नेपालका होटल व्यवसायमा ठूलो असर परेको छ। पूर्वमा मात्र नभएर नेपालमै अहिलेसम्म कोरोनाको संक्रमण भेटिएको छैन। तर, यसैको त्रासले होटल व्यवसायलगायत पर्यटन गतिविधिमा ८० प्रतिशतले गिरावट आएको पूर्वका पर्यटन व्यवसायीले बताएका छन्। यसले होटल व्यवसायी र त्यहाँ काम गर्ने जनशक्तिको आम्दानीमा प्रत्यक्ष असर पर्न थालेको छ। होटल व्यवसायी महासंघ प्रदेश १ अध्यक्ष मणिन्द्र कटुवाल होटलको व्यापार ह्वात्तै घटेको बताउँछन्। उनका अनुसार आन्तरिक र बाह्य पर्यटक आइरहेका छैनन्। ८० प्रतिशत नै व्यवसाय खस्केको छ, उनले भने, यही अवस्था लामो समयसम्म रहे व्यवसायीलाई कर्मचार पाल्न र बैंकको ऋण तिर्न समस्या हुन्छ। इटहरीका होटल व्यवस्थापनको क्षेत्रमा काम गरिरहेका स्किल कलेजका सञ्चालक पृथ्वी पराजुलीका अनुसार ४० प्रतिशत व्यवसाय कटौती भएको छ। उनका अनुसार राम्रो होटलमा पनि पर्यटकको संख्या घट्दो छ। हाम्रो क्षेत्रमा असर देखिएको छैन। हुन त केही भन्न सकिन्न तर सम्भावना न्यून छ, उनी भन्छन् आफू सुरक्षित हुनुभन्दा पनि त्रस्त हुन थालेका छौं अनि आफैलाई लक डाउन गरेर बसेका छौं। यता इलामका होटलमा अहिलेसम्म त पाहुना छन्। माइभ्याली गोल्डकपको कारण होटलमा पाहुना भए पनि गोल्डकप सकिएसँगै होटल रित्तो हुने डरले होटल ग्रिन भ्यूका सञ्चालक डम्बर सापकोटालाई सताइरहन्छ। नेपाल जोखिममा छ भन्ने समाचार आइरहँदा मानिस घरबाहिर निस्कनै छाडे, उनी भन्छन्, इलामका होटल प्रायःजसो ६० प्रतिशत प्याक हुने गरेकोमा अहिले १०१५ प्रतिशत मात्र प्याक छन्। उनका अनुसार संक्रमण नभएको अवस्थामा हल्लैले पनि मानिसलाई निस्क्रिय बनाएको छ। सबैले लगाएपछि आफूले पनि मास्क लगाएर बस्नुपरेको छ, उनी भन्छन्, कुन दिनदेखि ताला लगाएर बस्नुपर्ने हो। होटल व्यवसायी संघ इलामका अध्यक्ष देवी पौडेलका विचारमा पर्यटक घट्नुमा नचाहिने सरकारी होहल्ला पनि कारक रहेको बताउँछन्। कोरोना सामान्य रोग रहेछ सचेतना अपनाउँदा हुने रहेछ, उनी भन्छन्, सबैसँगको छलफलमा उपयुक्त कदम चाल्नुपर्नेमा स्थानीय तह र सरकारले नै अनावश्यक हल्ला गरेकोले ठूलो असर पर्दै छ। उता गर्मी सुरु हुनै लाग्दा सधैं भरिभराउजस्तै हुने धनकुटाको भेडेटारका होटलमा पनि यतिबेला पर्यटक घटेका छन्। आन्तरिक र बाह्य दुवै पर्यटक घटेको व्यवसायीको भनाइ छ। सरकारले पर्यटन वर्ष मनाइरहँदा उत्साहित देखिएका होटल व्यवसायी अहिले निराश देखिएका छन्। पर्यटकको आवागमन र कार्यक्रम ठप्प जस्तै भएपछि सरकारसँग विशेष सहयोग तथा कर र जरिवाना छुट माग गरिरहेका छन्। यस्तै होटल व्यवसाय प्रदेश समितिले विज्ञप्ति जारी गर्दै व्यवसायीलाई सचेतता अपनाउन आग्रह गरेको छ। काउन्टरमा बस्नेले बारम्बार स्यानिटाइजर प्रयोग गर्न, सिरक, डसना बारम्बार परिवर्तन गर्न तथा कोरोनाको लक्षण भएको ग्राहक आएमा उपचार गर्न सल्लाह दिन आग्रह गरेको छ।"
"सडकमा आधा दर्जन घर, निजी जग्गामा सडक","बुटवल : रुपन्देहीको सैनामैना नगरपालिकाको मुर्गियालुम्बिनी सडकको सिसौंडाडा खण्डमा सार्वजनिक बाटो मिचेर आधा दर्जन घर र अन्य संरचना बनाइएको छ । मुर्गिया बजारदेखि पश्चिमतर्फ सिसौडाडामा सडक नै मोडिने गरी संरचना बनेका हुन् । पाँच घरले सडक मिचेपछि हालको सडक भने पारीपट्टी निजी जग्गाबाट गएको छ । जग्गाधनीले आफ्नो जग्गा मिचिएको दावी गरेपछि सडकमा घर बनेको खुलेको हो । आफ्नो स्वामित्वको जग्गामा सडक बनाइएको भन्दै स्थानीयले तुलसीपुर उच्च अदालत बुटवलमा उजुरी दिएका थिए । गत साउन १५ को फैसलामा अदालतले निजी जग्गाबाट सडक विस्तार नगर्न आदेश दिएको छ । तर आदेश कार्यान्वयनमा सैनामैना नगरले चासो दिएको छैन । आदेश कार्यान्वयन नभएपछि स्थानीयबीच विवाद चुलिएको छ । सैनामैना नगरपालिका४ सिसौडाडामा रहेको सार्वजनिक बाटो कित्ता नं २३२ को करिब तीन कठ्ठा जमिन अक्रिमणमा परेको हो । यसको चलन चल्तीको मूल्य सवा करोडभन्दा बढी छ । हाल कित्ता नं २३२ को सार्वजनिक बाटोमा कित्ता नं १७७०, ५१५, १३६९, १३७०, १०६७ र ७४० का जग्गाधनीले अतिक्रमण गरी भौतिक संरचना निर्माण गरेका हुन् । बाटोको जग्गामा तुलसा बस्याल, डीलबहादुर खत्री, लालबहादुर रावल, पदमलाल श्रेष्ठ लगायतले घर र भौतिक संरचना निर्माण गरेका हुन् । सडक क्षेत्रबारे जानकारी नभएकाले घर र संरचना बनाइएको उनीहरूको तर्क छ । बस्याल, खत्री, रावल, श्रेष्ठ लगायतले सडक अतिक्रमण गर्दा कित्ता नं ३३६ र २४९५ का धनी कृष्णबहादुर थापाको २७ धुर जमिनमा सडक बनेको छ । सो सडक नक्साअनुसार कायम गर्न माग गर्दै उनले अदालतमा मुद्धा दायर गरेका हुन् । अदालतको फैसाला, अख्तियार दुरुपयोग अनुसन्धान आयोग र नापी कार्यालयले नापचाँज गरी सडक मिचिएको ठहर गरेका छन् । अदालतमा नगरपालिकालाई विपक्षी बनाइएको थियो । नगरपालिकाले अदालतको निर्णय नमानेको र आफूहरूको माग समेत नसुनेको भन्दै जग्गाधनी थापाले गत बुधबार सडकमै पर्खाल लगाएका छन् । पर्खाल निर्माणपछि सडक पूर्णरूपमा बन्द छ । मैले आफ्नो जग्गा छेकवार गरेको छु, उनले भने, मेरै जग्गाबाट मात्रै सडक बनाएर अन्याय गरिएको छ । नक्सा अनुसार नै सडक कायम हुनुपर्छ । फिल्ड नक्सा अनुसार सडक कायम गर्दा आधा दर्जन घर भत्काउनुपर्छ । जनप्रतिनिधिले राजनीतिक प्रभावमा सडक मिच्ने घर भत्काउन आनाकानी गरेका छन् । घर नभत्काए थापा सहितका केही व्यक्तिको जग्गामा ३० फुटे सडक हुनेछ । त्यसो हुँदा उनीहरू घरबार विहिन हुनेछन् । यसअघि सडक मिचेर घर बनाउनेहरूले थापालाई प्रतिधुर एक लाखका दरले रकम बुझाउने सहमति गरेका थिए । थापाले पनि रकम बुझ्न तयार भए । तर सहमति बमोजिम अझै रकम दिइएको छैन । सैनामैना नगरपालिकाले अदालतको आदेश बमोजिम सडक कायम गराई पाउ भन्ने निवेदन समेत दर्ता गर्न अस्विकार गरेको थापा बताउँछन् । नगरपालिकाले अदालतको फैसला समेत कार्यान्वयन गर्न सक्दैन, मेरो जायजेथा सडकलाई दान गर्न सक्ने हैसियत नभएपछि पर्खाल बनाएको छु, उनले भने । सैनामैना नगर४का वडाध्यक्ष धनवहादुर कार्कीले पुरानो बाटो नक्साभन्दा पश्चिम सरेकाले समस्या भएको बताए । विवाद मिलाउने गरी रकम उपलब्ध गराउन द्धिपक्षिय सहमति गरिएको हो, तर अहिले फेरि बाटो नै बन्द छ, उनले भने । ००००००००००० आफ्नो जग्गा ओगट्नेगरी पीडित थापाले सडकमै लगाएको पर्खाल ।"
मनाङ सेमिफाइनलमा,पोखरा : पाँच पटकको विजेता मनाङ मस्र्याङ्दी क्लब आहा रारा गोल्डकप फुटबल प्रतियोगिताको सेमिफाइनलमा प्रवेश गरेको छ। आइतबार भएको खेलमा झापा११ लाई १० गोलले पराजित गर्दै मनाङ सेमिफाइनलमा प्रवेश गरेको हो। पोखरा रंगशालामा भएको क्वार्टरफाइनलमा अञ्जन विष्टको एक मात्र गोलको मद्दतमा मनाङले अन्तिम चारमा स्थान बनायो। खेलको ७५औं मिनेटमा उजन उपरकोटीबाट पाएको बललाई सदुपयोग गर्दै अञ्जनले डीबक्स भित्रबाट प्रहार गरेको बलले विपक्षी पोस्टको जाली चुमेको थियो। यसअघि खेलको २१औं मिनेटमा मनाङका विमल रानाले प्रहार गरेको बल पोस्टमाथिबाट बाहिरिएको थियो। निशान लामाको पासमा उनले बललाई विपक्षी पोस्टमा प्रहार गर्ने प्रयास गरेका थए। यसैगरी खेलको अन्तिम समयमा मनाङका जीवन गुरुङले प्रहार गरेको बलले पनि सही दिशा लिन सकेन। झापाका खेलाडीले पनि पाएका केही राम्रो अवसर सदुपयोग गर्न सकेनन्। खेलको इन्जुरी समयमा हेमन्त थापामगरले उपलब्ध गराइदिएको पासमा श्याम मुरमुको हेडलाई मनाङका गोलरक्षकले उत्कृष्ट बचाउ गरेका थिए। खेलमा मनाङका अञ्जन विष्ट म्यान अफ दी म्याच बने। खेलपछि झापा११ का प्रशिक्षक मिलन गुरुङले आफ्ना तीन खेलाडी घाइते हुँदा पनि मनाङसँग प्रतिस्पर्धात्मक खेल खेलेको बताए। मनाङका प्रशिक्षक फुजा टोपेले आफ्ना खेलाडी धरानबाट पोखरा थालेकाले पनि जितका लागि संघर्ष गर्नुपरेको बताए। मनाङ सेमिफाइनलमा पुग्ने दोस्रो टोली हो। यसअघि आयोजक सहरालाई हराउँदै नेपाल पुलिस क्लबले सेमिफाइनलमा स्थान बनाइसकेको छ। मनाङले सेमिफाइनलमा त्रिभुवन आर्मी र संकटा क्लबबीचको विजेतासँग खेल्नेछ। प्रतियोगितामा १० टोलीको सहभागिता रहेको छ। विजेताले १० लाख एक हजार र उपविजेताले पाँच लाख एक हजार रुपैयाँ पुरस्कार पाउने छन्।
अध्यागमनमा कडाइ : कोरोना छैन ? प्रमाणपत्र ल्याउनुस्,"काठमाडौं : नेपाल प्रवेश गर्ने विदेशी नागरिकले कोरोना भाइरसबाट संक्रमित नभएको स्वास्थ्य प्रमाणपत्र अनिवार्य बुझाउनुपर्ने भएको छ। चीन, दक्षिण कोरिया, इटाली, इरान र जापानबाट आउने विदेशीले आफू संक्रमित नभएको स्वास्थ्य प्रमाणपत्र हवाई कार्यालय र अध्यागमन नाकामा बुझाउनुपर्नेछ। यी मुलुकलाई ट्रान्जिट बनाई नेपाल प्रवेश गर्न खोज्ने विदेशीका हकमा पनि यो नियम लागू हुनेछ। रिपोर्टमा कोरोनाबाट प्रभावित नभएको व्यहोरा उल्लेख हुनुपर्नेछ। हवाई तथा स्थल मार्गबाट नेपाल प्रवेश गर्नेले अध्यागमन नाकामा कोरोना भाइरसबाट संक्रमित नभएको व्यहोराको स्वास्थ्य प्रमाणपत्र अनिवार्य बुझाउनुपर्नेछ। यो नियम मंगलबारदेखि लागू हुनेछ। गृह मन्त्रालयले नेपालस्थित विदेशी कूटनीतिक नियोगलाई पत्राचार गरी यसबारे जानकारी गराएको छ। अध्यागमन विभागका महानिर्देशक ईश्वरराज पौडेलले कोरोनाबाट संक्रमित नभएको स्वास्थ्य प्रमाणपत्र नबुझाउने विदेशीलाई नेपाल प्रवेशमा रोक लगाइने बताए। कोरोना भाइरस नभएको हेल्थ सर्टिफिकेट नबुझाउने विदेशीलाई फिर्ता (इन्ट्री रिफ्युज) गर्छौं, महानिर्देशक पौडेलले अन्नपूर्णसँग भने, त्यस्ता विदेशीलाई नेपाल प्रवेश गर्न दिन्नांै। गृहले चीन, दक्षिण कोरिया, इटाली, इरान र जापानीलाई तत्कालका लागि स्थल मार्गबाट नेपाल प्रवेशमा रोक लगाउने तयारी गरेको छ। ती मुलुकका नागरिकलाई हवाई मार्गबाट मात्र प्रवेश गर्न अनुमति दिइने भएको छ। नेपालमा संक्रमण नफैलियोस् भनेर गृहले ती मुलुकका नागरिकलाई स्थल मार्गबाट नेपाल प्रवेशमा रोक लगाउन लागेको हो। गृहले यो विषयमा फागुन २२ गते कन्सुलर सेवा विभागमार्फत विदेशस्थित सबै नेपाली नियोगमा पत्राचार गरेको छ। अध्यागमनले कन्सुलर सेवालाई पठाएको पत्रमा भनिएको छ, अनअराइभल भिसा दिन रोक लगाइएका मुलुकका राहदानीवाहक र ती मुलुकलाई ट्रान्जिट बनाई नेपाल आउने अन्य मुलुकका राहदानीवाहकले पनि आफूलाई कोरोना संक्रमण नभएको हेल्थ सर्टिफिकेट अध्यागमन कार्यालयमा अनिवार्य बुझाउनुपर्नेछ। सुरुमा चीनमा देखापरेको कोरोना भाइरस विश्वभर फैलिन थालेपछि गृहले चीन, इरान, इटाली, दक्षिण कोरिया र जापानलाई दिँदै आएको अनअराइभल भिसा बन्द गरेको छ। यो निर्णय पनि गृहले मंगलबारदेखि कार्यान्वयन गर्दै छ। दक्षिण कोरिया, जापानलगायतले पनि आफ्नो मुलुकलाई ट्रान्जिट बनाई अन्य मुलुक जाने विदेशीको स्वास्थ्य परीक्षण गर्दै आएका छन्। विश्वका अधिकांश विमानस्थलले एक महिनाअघिसम्म चिनियाँ र चीनबाट हालै फर्केकाको मात्र स्वास्थ्य जानकारी लिँदै आएका थिए। दक्षिण कोरिया, इरान, जापान, इटालीलगायत मुलुकमा पनि कोरोना संक्रमण फैलिएपछि सबै मुलुकले सावधानी अपनाएका हुन्।"
इटालीका १ करोड ६० लाख क्वारेन्टाइनमा,"रोम : कोरोना भाइरस संक्रमण तीव्र भएपछि इटालीमा सरकारले १ करोड ६० लाख नागरिकलाई क्वारेन्टाइनमा बस्न आइतबार निर्देशन दिएको छ। क्वारेन्टाइन नबसी भागे तीन महिना जेलमा राख्ने चेतावनी दिइएको छ। इटालीका प्रधानमन्त्री ज्युसेप्पे कोन्तेले भेनिस र मिलानोलगायत क्षेत्रमा कम्तीमा एक महिना आवागमनमा कडाइ गर्ने योजनामा हस्ताक्षर गरेको ट्विटरमा बताएका छन्। प्रधानमन्त्री कोन्तेको आदेशमा सिनेमाघर, संग्रहालय, थिएटर सबै बन्द गर्न भनिएको छ। कोरोना भाइरसकै कारण नयाँ आदेशलाई अन्ततः अनुमोदन गरेको छु, कोन्तेले भने। इटालीमा कोरोना (कोविड१९) कै कारण २ सय ३० जनाको मृत्यु भएको छ। चीनपछि दोस्रो ठूलो संख्यामा मृत्यु भएको इटालीमै हो। चीनमा गत डिसेम्बरमा देखापरेको यो प्रकोपले धेरै देशलाई प्रभावि पारिरहेको छ। बुढ्यौली उमेरका मानिसको बसोबास जापानपछि इटालीमा विश्वमै सर्वाधिक छ। कोरोनाबाट वृद्धहरू बढी प्रभावित हुने गरेका छन्। सरकारले स्थगन गर्नै नसकिने गम्भीर कारण, जरुरी काम वा पारिवारिक समस्याबाहेकका अवस्थामा क्वारेन्टाइन क्षेत्रमा प्रवेश गर्न वा छाड्न अनुमति नदिने भएको छ। सरकारको यो निर्णयले इटालीको ६ करोड जनसंख्याको एकतिहाइलाई असर पार्नेछ। उत्तरी क्षेत्रका प्रभावित इलाकामा संग्रहालय, रात्रि क्लब, जिमखाना र क्यासिनो बन्द गरिनेछन्। प्रतिबन्ध कम्तीमा अप्रिल ३ सम्म लागू हुनेछ। सबैलाई घरभित्रै बस्न सल्लाह दिइएको छ। यो क्षेत्रबाहिरका कोही भए आआफ्ना घर फर्किन दिइनेछ। बार र रेस्टुराँमा ग्राहक एकअर्कासँग करिब एक मिटर टाढै रहने प्रबन्ध गर्न सके खुला राख्न अनुमति दिइनेछ। विश्वव्यापी रूपमा कोविड१९ संक्रमित व्यक्तिको संख्या १ लाख नाघेको छ। यो रोगबाट मृत्यु हुनेको संख्या ३ हजार ५ सय पुगेको छ। यो रोग ९५ भन्दा बढी देशमा फैलिएको छ।"
