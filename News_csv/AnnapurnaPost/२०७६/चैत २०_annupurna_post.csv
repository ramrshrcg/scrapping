शीर्षक,विवरण
नागरिकप्रतिको जिम्मेवारी,"कोरोना भाइरस (कोभिड१९) संक्रमणले थिलोथिलो भएका मुलुकले आफ्ना नागरिक नेपालबाट फिर्ता लगेका छन्। आफ्ना नागरिक फिर्ता लैजानेमा अमेरिका, जर्मनी, फ्रान्स,बेलायत,अस्ट्रेलियालगायत पश्चिमा मुलुक छन्। सरकारी घोषणासँगै उनीहरूले सहजरूपमा बसोवास गरिरहेका आफ्ना कूटनीतिक परिवारलाई समेत फिर्ता बोलाएका छन्। ती मुलुक नेपालभन्दा बढी संक्रमित छन्। नेपाल चैत ११ बाट लकडाउनमा भए पनि उनीहरूले नेपालमा कुनै कठिनाइ भोग्नुपरेको थिएन। छिमेकी मुलुक चीनबाट फैलिएको कोरोना भाइरसको संक्रमणले यतिबेला मानव जगत्को जग हल्लाइदिएको छ। संक्रमणको तीन महिनापछि नेपाल प्रवेश गरेको यो भाइरसले यतिबेला आम नागरिकलाई बन्दीसरह जीवन बिताउन वाध्य पारेको छ। हरेक मुलुकले आफ्ना नागरिकको रक्षा गर्नु उसको दायित्वभित्र पर्छ। तर, यस्तो अवस्थामा नेपालमा कोरोना भाइरस नफैलिँदै आफ्ना नागरिक बोलाउनुको अर्थ यहाँको कमजोर तयारीलाई मानिएको छ। नेपालमा संक्रमणको त्रास बढेसँगै यहाँ आश्रित परिवारलाई त्यहाँका सरकारले टिकट खर्च उपलब्ध गराएर फिर्ता बोलाएको हो। नेपालमा संक्रमित भए उपचार गर्ने स्थानको कठिनाइलाई मध्यनजर राखेर उनीहरूले आफ्ना नागरिकलाई स्वदेशमै थप सुरक्षित हुने सन्देश यसले दिएको छ। कूटनीतिमा सबै विषय औपचारिक शैलीमा नभनिने भएकाले सांकेतिक रूपमा प्रस्तुत हुनुपर्छ भन्ने सन्देश पनि हो यो। यसलाई पुष्टि गर्न हामीले केही दृष्टान्त हेर्न सक्छौं, जबकि नेपालले भारतसँग सम्बन्ध राम्रो भनिरहेका बेला दिइरहेको दुईपक्षीय सहयोगमा भारी कटौती छन्। त्यस्तै चीनसँग सम्बन्ध बढ्दै गएको र ऐतिहासिक भ्रमण (राष्ट्रपति सी चिनफिङ) भएको भनिए पनि ठूला सहयोग घोषण भएका छैनन्। तिनै राष्ट्रपति अन्य मुलुकमा गएको अवस्थामा भएका घोषणाले त्यसको पुष्टि गर्छ। अस्ट्रेलियामा नेपालीको उपस्थिति बढ्दै जाँदा पनि त्यहाँको सरकारले दुईपक्षीय सहयोगको ४० प्रतिशत कटौती गर्नुलगायतको दृष्टान्तबाट पनि हामी बुभ्न सक्छौं, कूटनीतिमा बोलिने भन्दा सांकेतिक कार्य धेरै महत्तवपूर्ण हुन्छन्। सरकारका तालुकवाला मन्त्रीले आफ्नो कूटनीतिक दायरा बलियो भएको भनेर थाकेका छैनन्। कतिसम्म भने विदेशबाट ल्याइने औषधी तथा उपकरणसमेत कूटनीतिकै पाटोका रूपमा लिँदै त्यसको बचाउमा समेत उत्रिरहेका छन्। तर, आफ्नो मातहतलाई बलियो बनाउने र समस्या कहाँनेर हो भनेर खोज्ने कार्य भएको देखिँदैन। सरकारलाई सोझो रूपमा नभने पनि उनीहरूले सरकारको तयारी र यहाँको स्वास्थ्य क्षेत्रको अवस्था हेरेर नै आफ्ना नागरिकसँगै आ िश्रत परिवारलाई पनि फिर्ता लगेका हुन्। सरकारले आफ्नो लाज छोप्न जान खोज्नेलाई नजानु भन्न सक्ने अवस्था पनि देखिएन। किनकि उनीहरूले यहाँको उपचार शैलीबारे प्रश्न गरे सरकार निरत्तार हुनु पर्नेछ। यहाँ भाइरस संक्रमण बढ्दो छैन, तर बढेमा के गर्ने भन्नेबारे सरकार गम्भीर छैन। यस्तो समयमा समेत कमाउने प्रवृत्तिा नै हाबी भएको बुझाइ कूटनीतिक समुदायको छ। चीन, इटाली, दक्षिण कोरियाको पाठ सिकेर नेपालले समयमै आफ्नो तयारी गर्न सक्थ्यो। तर, वैचारिक सहकार्यमा काम गर्दा मुलुक दुर्घटनातर्फ जाने बुझाइ सर्वसाधारणदेखि कूटनीतिज्ञसम्मको छ। समिति बनेको डेढ महिनासम्म गफ मात्रै गरेर बस्नु र संक्रमण भएको भेटिएपछि रातारात बैठक गरेर औषधी र अत्यावश्यक सामग्री अस्वाभाविक मूल्यमा मगाउनु गैरजिम्मेवारीको पराकाष्ठा हो। यतिबेला गफ होइन काम खोजिरहेका नागरिकलाई ढुक्क बनाउन स्वास्थ्य क्षेत्रमा सुधारका नयाँ योजनासहित अघि बढ्न आवश्यक छ। आफ्नो नागरिकको जीवन र स्वास्थ्यलगायतको हकको संरक्षण गर्नु राज्यको दायित्व हो। बाहिर अलपत्र परेका आफ्ना नागरिकलाई समेत राज्यले तत्काल ल्याएर क्वारेन्टाइनमा राख्ने व्यवस्था मिलाउनुपर्छ। स्वास्थ्य उपकरण र औषधी खरिदमा अनियमितता भएको विषयबारे सत्यतथ्य पत्ताा लगाई संलग्न व्यत्तिउपर छानबिन गरी कारबाहीको दायरामा ल्याउन ढिला गर्नु हुन्न। जिम्मेवार मन्त्रीले आमनागरिकको स्वास्थ्यसँग सरोकार राख्ने विषयमा जथाभावी बोल्दा त्यसले सरकारकै ओज घटाउनेछ।"
लकडाउनमा अनलाइनबाट पढाइ,"काठमाडौं : कोरोना फैलिन नदिन सरकारले लकडाउन गरेपछि कलेजहरूले अनलाइनबाटै विद्यार्थीलाई पढाउन थालेका छन्। लकडाउनका कारण समयमा कोर्स सक्न कठिन हुने भएपछि कलेजहरूले अनलाइन माध्यम रोजेका हुन्। कतिपय कलेजले भने फुर्सदका कारण विद्यार्थीमा पढ्ने बानी हराउन सक्ने भएका कारण उनीहरूलाई व्यस्त राख्न अनलाइनबाट पढाइ सुरु गरिएको बताएका छन्। इस्लिङटन कलेजले अनलाइनबाटै विद्यार्थीलाई पढाइरहेको छ। कलेजका अनुसार लकडाउनले शिक्षक र विद्यार्थीबीच प्रत्यक्ष भेट नभए पनि पढाइमा भने कुनै समस्या छैन। शिक्षक र विद्यार्थीबीच प्रत्यक्ष भेट गरेर पढाउन पाएको भए अझै प्रभावकारी हुन्थ्यो। तर, लकडाउन भयो, पढाउन पाइएन भनेर तनाव लिनुपर्ने अवस्था आएको छैन, कलेजका प्रमुख कार्यकारी अधिकृत सुलभ बुढाथोकीले भने, पहिलो कुरा त यो प्रविधिले हामीलाई समयमै पढाइ सकिँदैन कि भन्ने चिन्ताबाट मुक्त राख्न मद्दत गरेको छ। सँगसँगै विद्यार्थी र शिक्षकलाई व्यस्त राख्न मद्दत गरेको छ। यो कलेजलाई सम्बन्धन दिने लन्डन मेट्रोपोलिटन विश्वविद्यालय रहेको बेलायतमा पनि कोरोनाका कारण लकडाउन छ। यसले गर्दा त्यहाँ पनि पढाइ प्रभावित भएको छ। अनलाइनबाट भए पनि पढाउन सकिने विश्वविद्यालयको सुझावका आधारमा पढाइ सञ्चालन गरिएको बुढाथोकीको भनाइ छ। भूकम्पका बेला पनि यो कलेजले नेपाली विद्यार्थीलाई लक्ष्य गरी छुट्टै पढाइ तथा परीक्षाको व्यवस्था गरेको थियो। लर्ड बुद्ध एजुकेसन फाउन्डेसनका प्रबन्ध निर्देशक पंकज जलानले पनि लकडाउनका कारण नियमित पढाइ चलाउन नसकेपछि विद्यार्थीलाई अनलाइनबाट निःशुल्क पढाइरहेको बताए। उनका अनुसार अमेरिकाको एक संस्थाले तयार गरेको ३० हजार कोर्स आफ्ना विद्यार्थीले पढ्न पाउने गरी लर्डबुद्ध कलेजले सदस्यता लिएको छ। ती सबै कोर्स हाम्रा विद्यार्थीले पढ्न पाउँछन्। लकडाउनमा के गरौं भनेर चिन्तामा रहेका विद्यार्थीको समय सदुपयोग गर्न यो कोर्सले सहयोग गर्छ, जलानले भने। मलेसियाको एक विश्वविद्यालयको सम्बन्धनमा सूचनाप्रविधिसम्बन्धी पढाइ सञ्चालन गरिरहेको यो कलेजले थप एघारवटा कोर्स आफंै तयार गरेको छ। जुन कोर्स विद्यार्थीले निःशुल्क पढ्न पाउने व्यवस्था छ। अन्य कलेजले पनि विद्यार्थीलाई फुर्सदको सदुपयोग गर्न विभिन्न प्रकारका अनलाइन कोर्स तथा तालिम सञ्चालन गरिरहेका छन्। कोरोना भाइरस फैलिन नदिन सरकारले चैत ११ गतेदेखि मुलुकभर लकडाउन गरेको छ। संक्रमण त्रासकै कारण सरकारले एसईई स्थगन गरेको थियो। विश्वविद्यालय तहका पनि थुपै्र परीक्षा स्थगन गरिएका छन्।"
जीवनरक्षक औषधि अभाव,"काठमाडौं। विश्वव्यापीरुपमा फैलिएको कोरोना भाइरस (कोभिड १९) को महामारीका कारण नेपाललगायत विभिन्न मुलुकले लकडाउन गर्दा जीवनरक्षक औषधिको ढुवानी ठप्प भएको छ। स्वदेशी उत्पादन फयाक्ट्रिमै रहेका कारण अभाव सिर्जना हुँदा विक्रेताले कालोबजारी शुरु गरेका छन्। नेपालमा कुल मागको करिब ४५ प्रतिशत मात्र स्वदेशी उत्पादनले धान्दै आएको छ। बाँकी ५५ प्रतिशत भारत, बंगलादेश, पाकिस्तान, मलेशिया, जर्मनीलगायत मुलुकबाट आयात हुने गरेको छ। ती सबै मुलुकमा कोरोना भाइरसको संक्रमणका कारण लकडाउन गरिएको छ। नागरिकको स्वास्थ्यलाई पहिलो प्राथमिकता दिंदै जीवनरक्षक औषधिको पर्याप्त व्यवस्था गर्नुपर्नेमा अभाव सिर्जना भएको विरामीको गुनासो छ। क्यान्सर प्रभावित श्रमतीको केमोथेरापीद्वारा उपचार गराउँदै आएका ज्ञानेन्द्रविक्रम महतले औषधिको अभाव गम्भीर समस्या रहेको बताए। हामी भारतमा उपचार गराई फर्केका हौं। अहिले नेपालमै थप उपचार भइरहेको छ, महतले भने, तर, औषधि पाउन नसकिर्एकाले समस्या खडा भएको छ। उनका अनुसार रमुसरम्याब ५०० एमजी र नानोपासिल २०० एमजीलगायत अन्य औषधि नेपालमा कतै पाइएको छैन। जीवनरक्षक औषधि नपाउनु धेरै बिरामीको समस्या हो, उनले भने, सरकारले विमान चार्टर गरेर भए पनि भारतबाट आयात गर्ने व्यवस्था मिलाए धेरेको जीवन जोगिने थियो। नेपाल क्यान्सर हस्पिटल एन्ड रिसर्च सेन्टरका अध्यक्ष वरिष्ठ क्यान्सर रोग विशेषज्ञ डा सुदीप श्रेष्ठले औषधिको आपुर्ति बन्द हुँदा क्यान्सरका विरामीलाई समस्या शुरु हुन थालेको बताए। जीवनरक्षक औषधिको तत्कालै आपुर्ति सहज हुनुपर्नेमा उनले जोड दिए। केमोथेरापिद्वारा उपचाररत क्यान्सरका विरामीलाई कुनै एउटा औषधि अभाव भएमा पनि अप्ठेरो पर्छ। चारपाँचवटा औषधिको मात्रा मिलाएर सेवन गर्नुपर्ने हुन्छ, उनले भने, दैनिक औषधि किन्नुपर्नेलाई समस्या हुन थालेको छ। अस्पतालले जेनतेन व्यवस्था गर्दै आएको छ। अब त्यो पनि गाह्रो छ। चैत १८ देखि मुलुकभर लकडाउन घोषणापछि स्वदेशमा उत्पादित औषधि पनि बजारमा पुग्न सकेको छैन। अत्यावश्यक औषधि, औषधिको कच्चा पदार्थ र औषधिजन्य सामग्रीको असहजता भइरहेको औषधि व्यवसायीको भनाइ छ। नेपाल औषधि व्यवसायि संघ जिल्ला शाखा काठमाडौंका महासचिव शुभमान श्रेष्ठले कतिपय औषधी ढुवानीकर्ता एवं आयातकर्ताको गोदाममै थन्किएको बताए। तर, एकाधबाहेक अन्य आवश्यक औषधि मौज्दात रहेको उनले दाबी गरे। चैत १२ गते उद्योग वाणिज्य तथा आपुर्ति मन्त्रालयले परराष्ट्र मन्त्रालयलाई विशेष परिस्थितिमा मानव स्वास्थ्यमा कुनै सम्झौता नहुने गरी भारत र तेस्रो मुलुकबाट भारत ट्रान्जिट हुँदै आउने वस्तुको पारवहन सुचारु राख्ने व्यवस्था मिलाउन आग्रहसाथ पत्राचार गरेको थियो। औषधि र औषधिजन्य सामग्रीको आपुर्ति व्यवस्थालाई सुचारु र सहज बनाउन आवश्यक सहयोगका लागि परराष्ट मन्त्रालयमार्फत भारत सरकारको सम्बन्धित निकायमा पत्राचार गरिदिन सचिवस्तरीय निर्णयसमेत भएको थियो। स्रोतका अनुसार भारत पनि यसमा सकारात्मक छ। तर, आएको औषधी कालोबजारी हुँदै आएको छ। औषधि विभागका महानिर्देशक नारायण ढकालका अनुसार, औषधि आयात भइरहेको मुलुकमा लक डाउन लम्बिएको अवस्थामा समस्या चुलिन सक्छ। महानिर्देशक ढकालले भने, ढुवानीका साधन बन्द छन। कर्मचारी क्वारेन्टाइनमा छन। लकडाउन लम्बिएको अवस्थामा औषधि व्यवस्थापन चुनौतिपूर्ण हुने देखिन्छ। भक्तपुर क्यान्सर अस्पतालका क्यान्सर रोग विशेषज्ञ डा ऋषिकेशनारायण श्रेष्ठले लक डाउनका कारण धेरै साइकल केमोथेरापि दिनुपर्ने विरामीलाई नियमित सेवा लिन अप्ठेरो परिरहेको बताए। अप्रेशन गर्नुपर्ने खालका विरामीलाई समय लम्ब्याउन सकिएला। तर, नियमित दिनुपर्ने केमोथेरापि पुरा नहुने चिन्ता बढेको छ। नेपाल औषधि व्यवसायि संघका जिल्ला शाखा काठमाडौंका महासचिव श्रेष्ठले आन्तरिक समस्याका कारण पनि आयातकर्ताको अर्डर प्लेसमेन्टमा ढीलाइ भइरहेको बताए। उनले भने, विशेष आवश्यकता परेको अवस्थामा सम्बन्धित निकायहरुको सहयोगमा औषधि ल्याउने योजना छ। बढ््यो कालोबजारी जीवनरक्षक औषधिको आप्ूर्ति चक्र नै ठप्प भएपछि केहि थोक एवं खुद्रा विक्रेताले तिनलाई लुकाउने एवं कृत्रिम अभाव सिर्जना गरेर कालोबजारी गर्न थालेका छन। स्वदेशमा ६३ औषधि उद्योग छन्। नेपालका औषधि फयाक्ट्रिमा तीन महिनासम्मका लागि औषधि छ, औषधि उत्पादक संघका केन्द्रीय महासचिव विप्लव अधिकारीले भने, थोक विक्रेताले माग गर्न थालेका छन। तर पुर्याउन सकिएको छैन। विदेशबाट औषधि आयात नभएको र स्वदेशमा उत्पादित औषधि पनि फयाक्टिमै रहेका कारण केहि थोक एवं खुद्रा विक्रेताले महंगो मुल्यमा विक्रि गरेकोसमेत पाइएको छ। विरामी आमाका लागि एक हजारमा पाइने औषधिलाई ३५ सय रुपैयाँ तिर्नु पर्यो, एक प्रबुद्ध व्यक्तिले भने, विपत््लाई दुरुपयोग गर्दै देशमा औषधिको समेत कालोबजारी मौलाइसकेछ। औषधि अभावको अवस्था देखाएर महंगोमा औषधि विक्रि गर्न नपाइने औषधि उत्पादक संघका महासचिव अधिकारीले बताए। उनले भने, औषधिको हरेक पत्तामा एमआरपी (औषधिको मुल्य) लेखिएको हुन्छ। यदि कसैले त्यो मुल्य भन्दा बढी लिएर विक्रि गरेको छ भने त्यो अपराध हो। त्यस्ता विक्रेतालाई कारवाही गर्नुपर्छ।"
विवादास्पद खरिद सम्झौता रद्द,"काठमाडौं : आर्थिक घोटालासम्बन्धी चर्काे विवादपछि सरकारले ओम्नी बिजनेस कर्पोरेट इन्टरनेसनल प्रालि (ओबीसीआई)सँगको स्वास्थ्य उपकरण खरिद सम्झौता रद्द गरेको छ। यससँगै बिहीबारै नयाँ प्रक्रिया थालनी गरिने भएको छ। अन्तर्राष्ट्रिय बजार मूल्यभन्दा महँगोमा चर्काे कमिसनमा खरिद सम्झौता गरिएको तथ्यसहित चौतर्फी आलोचना भएको छ। त्यही विवादबाट बच्न सरकार बुधबार ओम्नीसँगको सम्झौताबाट पछि हटेको हो। शासकीय वृत्तका पात्रहरूसँगको साँठगाँठमा अत्यधिक बढी अनुचित लाभ लिने गरी ओम्नीसँग सम्झौता भएको थियो। कोरोना भाइरस (कोभिड१९) संक्रमणको रोकथाम र नियन्त्रण गर्न आवश्यकताका आधारमा सरकारले १३ चैतमा १ करोड ३ लाख ९४ हजार ४ सय अमेरिकी डलरमा खरिद सम्झौता गरेको थियो। सरकारले सुरुमा संस्थागत रूपमै अनियमितता नभएको भन्दै ढाकछोपको प्रयत्न गरेको थियो। अनावश्यक रूपमा यो विषय उछालेको जिकिरसहित प्रधानमन्त्रीका सल्लाहकारदेखि मन्त्रीहरूसम्मले कुनै अनियमितता नभएको दाबी गरेका थिए। स्वास्थ्य मन्त्रालयअन्तर्गतको स्वास्थ्य सेवा विभागले बुधबार भने सम्झौता रद्द गरेको हो। ओम्नीले समयावधिभित्र औषधि तथा उपकरण ल्याउन नसकी प्रतिबद्धता तोडेको र सम्झौता पूरा गर्न नसकेको कारण विभागले दर्शाएको छ। ओम्नीले धरौटी राखेको ५ करोड रुपैयाँ सरकारले जफत गर्ने भएको छ। विभागका महानिर्देशक महेन्द्रप्रसाद श्रेष्ठले तीन चरणमा औषधि र मेडिकल उपकरण ल्याउने सम्झौता ओम्नीले कार्यान्वयन गर्न नसकेको बताएका छन्। सम्झौताअनुसार निश्चित समयमा उहाँ (ओम्नी समूह)हरूले हामीले जति भनेका थियौं त्यसअनुसारको सामग्री ल्याउन सक्नुभएन। मार्च ३० तारिख (चैत १७)भित्र ल्याउनुपर्ने जति सामग्री थियो त्यो अवधिभित्र कबुल गरेको १० प्रतिशतको हाराहारीमा सामग्री ल्याउनुभयो। कुल कबोलको पैसाको १८ प्रतिशतको मात्र सामान ल्याउनुभयो, महानिर्देशक श्रेष्ठले भने, त्यसपछि दोस्रो लटको उहाँहरूले बिहीबार (अप्रिल २)मा ल्याउनुपर्ने थियो। त्यो ल्याउने कुनै सम्भावना देखिएन, ल्याउन सक्छौं भन्ने कुनै प्रतिबद्धता पनि रहेन। त्यसैले सम्झौता रद्द गरी धरौटी जफत गर्ने र कालोसूचीका लागि प्रक्रिया अघि बढाउने कुरा भएको उनले बताए। ओम्नीले आइतबार मात्रै सरकारले पठाएको जहाजमार्फत २३ लाख ९४ हजार डलरबराबरको सामान ल्याएको थियो। त्यसरी ल्याइएका एन ९५ मास्क ८ सय ३३ रुपैयाँ (सात डलर), प्रोटेक्टिभ गगल्स २१ सय ५२ रुपैयाँ (१८ डलर) र इन्फ्रारेड थर्माेमिटर ७ हजार ७ सय ७१ (६५ डलर) मूल्यसम्मका महँगो रहेको सार्वजनिक भएपछि अनियमितिता भएको आशंका गरिएको छ। बागमती प्रदेशका विवेकशील नेपाली दलका सांसद रमेश पौडेलले बुधबार मात्रै स्वास्थ्यमन्त्री भानुभक्त ढकालमाथि अनुसन्धान गरी कारबाही गर्न माग गर्दै अख्तियारमा अनलाइन उजुरी दिएका छन्। नेपाली कांग्रेसका केन्द्रीय सदस्य डा शेखर कोइरालाले महामारीको समयमा सरकारले देखाएको यो शैलीप्रति दया लागेको बताए। यो हदसम्मको कार्य हुँदा कोही चुप लागेर बस्नुहुँदैन। जनताको स्वास्थ्यमा खेलवाड गर्ने अधिकार कसैलाई छैन, उनले भने, आउँदा दिनमा सरकारले यस्ता बिचौलिया कम्पनीहरूमार्फत नभई सरकारसरकार (जीटुजी) गरेर उपकरण खरिद गर्न आवश्यक छ। प्रधानमन्त्री केपी ओलीले आइतबार मन्त्रिपरिषद् बैठकमै खरिद प्रकरणमा देखिएको विवादबारे चासो देखाएका थिए। प्रधानमन्त्री निवास बालुवाटारमा बुधबार सम्झौता रद्द हुनुअघि पनि प्रधानमन्त्री ओली र नेकपाका अर्का अध्यक्ष पुष्पकमल दाहालबीच छलफलसमेत भएको थियो। उनीहरूबीच चीनबाट खरिद गरी ल्याइएको औषधि र स्वास्थ्य उपकरणमा देखिएको विरोधका विषयमा पनि छलफल भएको थियो। दाहाल दार्चुलालगायत सीमा क्षेत्रका नेपालीका समस्या, किसान मजदुरलगायतलाई राहत दिने विषयमा छलफल गर्न बालुवाटार पुगेका थिए। सरकारले औषधि तथा स्वास्थ्य उपकरण खरिदका लागि गत माघ २५ गतेयता छलफल चलाउँदै आएको थियो। उसले माघ २५ मा रसायन तथा मेडिकल आपूर्ति संघ नेपाललाई बोलाएर प्रस्ताव पेस गर्न अनुरोध गरेको थियो। तर, कसैले पनि प्रस्ताव पेस नगरेपछि फागुन २३ मा स्वास्थ्य सामग्री खरिद प्रक्रियाको सैद्धान्तिक सहमति गरेको र फागुन ३० मा सातदिने अवधि राख्दै बोलपत्र आह्वान गरिएको थियो। त्यस बेला १९ कम्पनी इच्छुक देखिएका थिए। उनीहरूले सरकारले भनेको समयभित्र ल्याउन नसक्ने बताएपछि भने कुनै पनि कम्पनीसँग खरिद सम्झौता नगरिएको महानिर्देशक श्रेष्ठको भनाइ छ। उच्चस्तरीय समितिले चैत १२ गते २४ घण्टाभित्र खरिद प्रक्रिया सुरु गर्न दिएको निर्देशनका आधारमा मन्त्रालयले १३ चैतमा मन्त्री, सचिवसहितको उपस्थितिमा ३५ वटा सप्लायर्स कम्पनीसँग छलफल गरेको थियो। त्यसमध्ये सातवटाले तत्काल स्वास्थ्य सामग्री उपलब्ध गराउने वचनबद्धता गरेपछि सरकारले सोही दिन तीन घण्टे बोलपत्र आह्वान गरेको थियो। त्यस बेला ओम्नीसहित दुई कम्पनीले कोटेसन प्रस्ताव पेस गरेका थिए। कम कोटेसनका आधारमा ओम्नीसँग सम्झौता गरिएको जिकिर मन्त्रालयका अधिकारीले गर्दै आएका थिए। ओम्नीसँगको सम्झौता र खरिद मूल्य महँगो देखिएपछि यो खरिद प्रकरणको कमिसनमा शासकीय वृत्तकै पात्रहरू लागेको भनी आरोप लाग्न थालेको थियो। सरकारले ओम्नीसँगको सम्झौता खारेज गरे पनि उच्च पदस्थ परिवारकै सदस्य खरिद प्रकरणमा जोडिएको भन्दै पहिलो चरणमा भित्रिएको सामग्रीमा भएको आर्थिक अनियमितताको पाटोमा छानबिन हुनुपर्ने माग उठेको छ। २० प्रतिशत बढी मूल्य ठूलो कुरा होइन स्वास्थ्य सेवा विभागका महानिर्देशक महेन्द्रप्रसाद श्रेष्ठले स्वास्थ्य उपकरण खरिद सम्झौता बजार मूल्यभन्दा २० प्रतिशत बढीमा मात्र गरिएको बताएका छन्। तत्काल औषधि तथा स्वास्थ्य उपकरण सरकारलाई आवश्यक रहेका कारण बजार मूल्यभन्दा २० प्रतिशत बढीमा सम्झौता गरिएको उनको स्विकारोक्ति छ। हामीले ओम्नीसँग उसले भनेको मूल्यभन्दा ०५ प्रतिशत घटाएर सम्झौता गरेका थियौं, उनले भने, ओम्नीसँग सम्झौता गर्दा हाम्रो बजार भाउभन्दा २० प्रतिशत बढी थियो, छ। २० प्रतिशत हामीलाई ठूलो कुरा थिएन। तुरुन्त हामीलाई औषधि तथा उपकरण चाहिएको थियो। त्यो असाध्यै महत्वपूर्ण र मान्छेको ज्यान सुरक्षा आवश्यकताका लागि भएकाले पनि त्यो ठूलो कुरा थिएन। आवश्यकता थियो। तुरुन्तै नयाँ प्रक्रिया ओम्नीले १० प्रतिशत मात्र सामान ल्याएपछि बाँकी आपूर्तिका लागि सरकार नयाँ प्रक्रियामा जाने भएको छ। त्यसका लागि बिहीबारै नयाँ प्रक्रिया सुरु गरिने स्वास्थ्य सेवा विभागका महानिर्देशक महेन्द्रप्रसाद श्रेष्ठले बताए। हामीले अब तुरुन्तै अर्काे प्रक्रिया सुरु गर्दै छौं। हामीसँग पहिले भएका सम्झौताका टेन्डरका सप्लायर्सहरूलाई बिहीबार बोलाएका छौं, उनले भने, हामीले छलफलका लागि बोलाउन खोजेका सप्लायर्सहरूलाई उहाँहरूले कहिलेसम्म के दिन सक्नुहुन्छ ? त्यसमा छलफल गरेपछि हामीलाई थप कति आवश्यकता पर्छ, फेरि तीन दिनभित्र सूचना हामी भोलि (बिहीबार) निकाल्छौं। तीन दिनभित्र सबैलाई आह्वान गर्छु। तीन दिनभित्र प्रस्ताव आएपछि सबैभन्दा कम जसको छ उसैसँग सम्झौता गर्छौं। उहाँहरूलाई पनि बढीमा पाँच दिनभित्र सामग्री ल्याउने गरी सम्झौता गर्छौं। फेरि सामग्री ल्याउँछौं। उनले र्यापिड टेस्ट किट तत्काल प्रयोगभन्दा पनि महामारी आए सयौंको संख्यामा परीक्षण एकैपटक गर्नुपर्ने अवस्थाका लागि ल्याइएको बताए। विश्व स्वास्थ्य संगठनदेखि अन्य संघसंस्थाले र्यापिड टेस्ट किट भरपर्दाे नभएको र सरकारले ७५ थान त्यस्ता किट नक्कली ल्याएको भनी आलोचना भएपछि त्यसबारे उनले प्रस्टोक्ति दिएका हुन्। चाइनाको रजिटर्स कम्पनीको किट हो, आइसकेको त्यो किटबारेमा हामी परीक्षण गर्दै छौं। त्यो १ सय प्रतिशत पास भएपछि मात्र हामी लिन्छौं। त्यसपछि मात्र हामी पेमेन्ट गर्छौं, उनले भने, यसको क्वालिटीमा अब शंका नगर्न हामी अनुरोध गर्छौं। उनले महामारी आए मात्र प्रयोग गर्ने गरी त्यस्तो किट ७५ हजार थान किनिएको बताए। त्यो हामीले ७५ हजार किट किनेका छौं। त्यो हामी प्रयोग गर्दैनौं। हामीमा महामारी नहोस्। कथंकदाचित भोलिका दिनमा महामारी भयो, ५ सयभन्दा बढी बिरामी भए तुरुन्तै त्यो टेस्ट गर्नुपर्छ, उनले भने, त्यस्तो बेला पीसीआर परीक्षण गर्न सक्दैनौं। त्यस्तो बेला परीक्षण गर्ने गरी ल्याइएको हो।"
"प्रधानमन्त्रीलाई विश्वप्रकाशको प्रेमपत्र : समाधान कोरौं, समाधि नखनौं","काठमाडौं : प्रमुख प्रतिपक्षी दल नेपाली कांग्रेसका प्रवक्ता विश्वप्रकाश शर्माले प्रधानमन्त्री केपी ओलीलाई उनको इमेलमा प्रेमपत्र पठाएका छन् । प्रधानमन्त्रीलाई इमेलमा पठाएपछि प्रेमपत्र मिडियामा दिएको शर्माले बताए । शर्माको पत्र पछिल्ला राजनीतिक घटनाक्रम र विश्वव्यापी महामारीको रुपमा फैलिएको कोरोना (कोभिड१९) भाइरसको संक्रमण र नियन्त्रणका लागि सरकारले चालेका कदममा केन्द्रित छ । शर्माले प्रधानमन्त्रीलाई लेखेको प्रेमपत्र जस्ताको तस्तै : सम्माननीय प्रधानमन्त्रीज्यू, सर्वप्रथम यहाँको उच्च मनोबलको प्रशंसा गर्दै स्वास्थलाभ कामना गर्दछु। विश्वब्यापी रूपमा फैलिएको कोरोनाको जोखिमसंग जुध्न यतिबेला अन्य सबै राजनीतिक विमती थाती राखेर हामी यहाँको साथमा उभिएका छौं र 'सरकारमा संगै नरहेर पनि संगै लड्न सकिन्छ' भन्ने संस्कार साथ यो संकटको घडी सरकारलाई साथ दिन सबै दल, संस्था र समुदायलाई अपील गरिरहेका छौं। प्रतिपक्षले सरकारलाई साथ दिनु भनेको म प्रस्ट्याउन चाहन्छु । ढिलासुस्ती, लापरबाही, अनियमितता र भ्रष्टाचारलाई पनि समर्थन गर्नु चाहिँ होइन। बरु सबै कमजोरीबारे प्रश्न उठाएर, तिनको निदान खोज्न घच्घच्याएर फेरि पनी सघाउनु संकटमुक्ती प्रतिको इमानदारीता हो। हाम्रो आग्रह छ यो प्रकरणमा चीनको सफलता एवं इटली र स्पेनको भयावह स्थितिबाट गहिरो शिक्षा लिउँ। हामी थप चुक्यौं भने भीषणस्थिति ब्यहोर्नेछौं ,सहि ढंगले जुट्यौं भने नेपाल र नेपालीको रक्षा गर्न समर्थ हुनेछौं। थोकमा मृत्यु हेर्ने कि एकएकलाई जोगाउने ? यो यक्ष प्रश्न इतिहासकै सबैभन्दा गम्भीर प्रश्न बन्न पुगेको छ। प्रधानमन्त्रीज्यू, उपप्रधानमन्त्रीको नेतृत्वमा जारी अभियानले यथासक्य प्रयत्न निस्चयनै गरिरहेको छ। हामी त्यसलाई प्रोत्साहित गरिरहेकै छौं तर यस्तो संकटको घडी हरेक कदमको समिक्षा हरेक दिन गर्न एवं बिज्ञ र आफू बाहिरको मत निरन्तर आत्मसात गर्न अत्यावश्यक हुन्छ। हाम्रो आग्रह छ लक डाउनको दोस्रो चरणको यो घडी हालसम्मको प्रगति र कमजोरीको वस्तुनिस्ठ समिक्षा गरौं,कमजोरी अन्त्य गरौं र अब पछिल्लो कदम निकै ब्यवस्थित र प्रभावकारी ढंगले अघि बढाऔं।यो संक्षिप्त पत्रमा पृष्ठभुमि देखि समग्र विश्लेषणमा म जान चाहन्न। तत्कालीन परिस्थिति,प्रश्न र चुनौती बारे आम नेपालीको भावना प्रतिनिधित्व गर्दै प्रमुख प्रतिपक्षी दलका तर्फबाट यहाँको ध्यानाकर्षण गराउन चाहन्छु। समीक्षा १ : परीक्षण र उपचारमा गम्भीर लापरबाही १, परिक्षण,परिक्षण र परिक्षणका लागि विश्व स्वास्थ संगठनले जोड दिएको छ। तर अझैपनी ७ प्रदेशको कम्तिमा ७ ठाउँमा परिक्षण गर्न सक्ने गरि क्षमता विस्तार गरिएको छैन। संक्रमण फैलनबाट रोक्न परिक्षणको व्यापक दायरा विस्तार गर्नैपर्ने बिषयमा यतिका समयसम्म प्रगति नहुनुलाई गम्भीरतापुर्वक लिएर प्रदेश हुँदै सबै जिल्लामा विस्तार गर्न यहाँबाट तत्काल परिणाममुखी पहलको अपेक्षा छ। २, हालसम्म पांच नेपालीमा कोरोना संक्रमण देखिएको मध्ये एक स्वस्थ भएर फर्किए भने चार उपचाररत छन्। तर उनीहरुको परिवारका सदस्यको परिक्षण गर्न सरकारको सम्बन्धित निकायले थाहा छैन कुन साइतको प्रतीक्षा गरेको छ। उनीहरुसंगै हवाई या सडक यात्रा या घुलमिल गरेका अन्य नागरिकको खोजविन शुरु गरियो तर परिक्षणको दायरामा ल्याइएको छैन। समुदायमा कोरोना फैलन छुट दिएझैं स्थिति हो यो। यहाँको जानकारीमा यो बिषयको गम्भीरता पुगेको छ कि छैन ? ३, यसविचमा उपत्यका र बाहिरका अस्पतालमा केही बिरामीमा कोरोना आशंका गरियो,मृत्यु पश्चात् मात्रै परिक्षणको रिपोर्ट आयो। बुटवलको एक अस्पतालमा लास उठेन,बिराटनगरमा चार अस्पताल दौडाउंदा दौडाउंदै एक महिलाको मृत्युु भयो। कोरोना बाहेक अन्य रोगलेपनि मृत्यु हुन्छ ,तर सुरक्षीत रुपले परिक्षण गर्न पिपीई नपाउंदा कयौं ठाउँमा कोरोनाको सन्त्रासले बिरामी हेर्न स्वास्थकर्मी हच्केका छन्। प्रधानमन्त्रीकै जिल्लामा चार बर्षे बालकको ज्वरो जचाँउन जांदा एक अस्पतालको गेटबाटै अभिभावक फर्काइए। यस्तो स्थिति समाधान गर्न यहाँको ध्यान तत्काल जान जरुरी भएको छ। ४, यसविचमा विदेशबाट जति नेपाली आए,ती मध्ये थोरै मात्र क्वारेन्टाइनमा छन्। बांकी कहाँ छन् सरकारसंग तथ्यांकसम्म छैन। क्वारेन्टाइन, परिक्षण र उपचारको ब्यवस्थित कार्ययोजना कठोरता पुर्वक कार्यान्वयन गरेर समुदायलाई आश्वस्त राख्न प्रधानमन्त्रीको ध्यानाकर्षण गराउंदछु। समीक्षा २ : लज्जास्पद अभाव र अनियमितताको प्रश्न ! ५, कोरोना भाइरस प्राणघातक रहेको सूचना विश्वब्यापी भएको चार महिना पुगिसक्दापनि पीपिइ,परिक्षण कीट,भेन्टिलेटर लगायत अत्यावश्यक सामग्रीको पर्याप्त जोहो नगरिनु सरकारको गैह्रजिम्मेवारी थियो। यो प्रकरणको चार गल्ती क्रमशः स्मरण गराउन चाहन्छु। क) समयमै सामग्री आयातको योजना ,तयारी र प्रक्रिया नथाल्नु। ख) लक डाउनमा पुगेपछि आकस्मिक रुपले खरिद योजना बनाउंदा आवश्यक पारदर्शी प्रक्रिया अवलम्बन नगरिनु। ग) बजार मूल्य भन्दा अत्यधिक रकम निकासा गराएर राज्यकोषको दुरुपयोग गरिनु। घ) विश्व स्वास्थ संगठनको मापदण्ड बाहिरका कतिपय कमसल सामग्री खरिद गरिनु। सम्माननिय प्रधानमन्त्रीज्यू, हामी यतिबेला यहाँको नेतृत्वमा आजको संकटबाट पार पाउन हर संभव साथ दिन तत्पर रहेका छौं। सरकार ,प्रतिपक्ष र सबै दल संकटको यस्तो बेला एक ठाउँमा उभिनु भनेको राजनीतिप्रती नागरिकको असन्तोषलाई न्यून गर्ने अवसरपनि हो। तर नागरिक पंक्तिबाट जब कात्रोमा पनि कमिसन ? भनेर प्रश्न आउँछ ,तब हामी नाजवाफ बन्छौं। प्रधानमन्त्रीज्यू समक्ष दुई विकल्प रहेको म सुझाउन चाहन्छु। एक,ढाकछोप गर्ने र त्यसको छिटा ब्यहोर्ने ,दुई सिंगो देशको आग्रह सुनेर निस्चित आरोपीहरुलाई पदमुक्त गर्दै अनुसन्धानलाई सघाउने। समीक्षा ३ : राहत अपर्याप्त, प्याकेजमा उदार बनौं ! ६ सरकारले ल्याएको राहतको प्याकेजलाई सकारात्मक रूपमा लिंदै त्यो अपर्याप्त रहेकोे ध्यानाकर्षण हामीले गरिसकेका छौं। प्रधानमन्त्रीज्यू हरेक बर्ष असार मसान्तमा हामीले फ्रीज हुन लागेको बजेट कनिकाझैं छर्ने गरेका छौं ,यसपालि त्यो नछरौं। अहिले नागरिक जोगाऔं,पछि पुल हालौंला,बाटो बनाऔंला। ज्यालादारी श्रमिककोमा राहत पुर्याउने तिब्रतामा ध्यान पुगोस्। रोजगार कार्यक्रमका नाममा अघिल्लो बर्ष पानी बगायौं हामीले ,अहिले बेरोजगार एवं शहरी क्षेत्रमा डेरा गरेर बसेका विद्यार्थीलाई राहतको योजना तर्फ त्यो कार्यक्रमलाई किन नमोड्ने ? ७ तेहेर्याउन चाहन्छौं ब्यवसायीहरुको बैंक ब्याज घटाएर राहत अनुभुती गराउन सरकार किन गम्भीर नभएको ? प्रधानमन्त्रीज्यूको निर्देशन सम्बन्धित मन्त्रालयलाई जाओस्। २० लाखसम्म ऋण लिएका साना ब्यवसायिको हकमा ३ महिनासम्मको ब्याज समेत मिनाहा गरियोस्। आज यिनलाई जोगाए भोलिको अर्थतन्त्र यिनैले उठाउने छन् प्रधानमन्त्रीज्यू। ८ छापा माध्यम क्रमशः बन्द हुंदैछन् , ब्यवसाय चौपट भएपछि रेडियो ,टिभी र अनलाइनपनि बिज्ञापन न्युनता हुँदै शुन्यताको मारमा पर्नेछन्। श्रमजीवी पत्रकारको चुल्हो क्रमश लक्ड हुन सक्छ लक डाउन लम्बिए। राज्यको चौथो अंगलाई बचाउन लोकतान्त्रिक संविधान भएको मुलुकमा गम्भीर ध्यान पुग्नुपर्यो प्रधानमन्त्रीज्यू। अनि काठमाण्डौं प्रेस माथी प्रधानमन्त्रीकै निकटटस्थको साइबर अपराधलार्इ अनुसन्धान र कार्वाहीको दायरामा सुम्पन जरूरी आग्रह म यसैमा गाँस्न चाहन्छु । समीक्षा ४ : नेपाली डायस्पोरा बारे सोचौं ९ नेपाल बाहिरपनि अर्को नेपाल छ प्रधानमन्त्रीज्यू,चालिस लाखको संख्यामा फैलिएको। हिजो निरन्तर रेमिटेन्स पठाएर देशको अर्थतन्त्र जोगाउने त्यो डायस्पोरालाई आज देशै संकटमा छ भनेर भुल्न मिल्दैन। क) अरु देशले आफ्ना नागरिक लगे र लगिरहेका छन् नेपालबाट। परदेशबाट घर फर्कन हाम्रा जो चाहन्छन् तिनलाई देशले ल्याउन सक्दिन भन्नुहुन्न। सोचौं,परामर्श गरौं र धैर्यसाथ आवश्यक निर्णयमा पुगौं। ख) सिमानामा आइपुगेर नारा लगाइरहेका अनुहार हेर्नोस् प्रधानमन्त्रीज्यू उनीहरु हिजो मत दिन आएका थिए, तपाईंलाई प्रधानमन्त्री बनाएर फर्किएका थिए ,दशैंमा आउन कतिले सकेनन् ,कोरोना संकटमा आउँदा देश छिर्न सकेनन्। अलिअघी सम्म हजारौंलाई अव्यवस्थित ढंगले प्रवेश गराएका थियौं ,आज सानो संख्यामा सिमानामा आइपुगेका नेपालीलाई ब्यवस्थित रुपले प्रवेश गराउने दायित्व देशको हो। संकटमा परदेशीलाई त सेवा पुर्याउनु पर्छ भने संकटमा आफ्नो देशमा शरण नपाउनु भन्दा ठूलो अन्याय के हुन सक्दछ। अत्यन्तै कारुणिक यो यथार्थप्रती प्रधानमन्त्रीज्यूको गम्भीर ध्यानाकर्षण गराउंदछु। हामी फेरिपनी यो संकटमा यहाँको साथमा छौं, दृढ ढंगले परिस्थितिको नेतृत्व गर्न यहाँलाई प्रतिपक्षी दलको हरसम्भव साथ र सहयोग रहनेछ। जय नेपाल ! विश्वप्रकाश शर्मा प्रवक्ता एवं प्रमुख सूचना, संचार तथा प्रचार विभाग"
कोरोना संक्रमण रोकथाम उच्चस्तरीय समिति बैठक केहीबेरमा,"काठमाडौं : उपप्रधान तथा रक्षामन्त्री ईश्वर पोखरेल संयोजकत्वको कोरोना (कोभिड१९) भाइरस संक्रमण रोकथाम तथा नियन्त्रण उच्चस्तरीय समन्वय समितिको बैठक केहीबेरमा बस्दै छ। विश्वव्यापी महामारीको रुपमा फैलिएको कोरोना भाइरस नियन्त्रणका लागि सरकारले चैत २५ गतेसम्म लकडाउनको घोषणा गरेको छ। चीनबाट फैलिएको कोरोनाको प्रभाव भारतमासमेत व्यापक बन्दै गर्दा नेपाल सरकारले संक्रमण फैलिनु अघि नै लकडाउन गरेर यसको नियन्त्रणको प्रयास गरेको छ। नेपालमा पाँचजनामा संक्रमण देखिएको छ। त्यसमध्ये चारजनाको उपचार भइराखेको छ भने एकजना निको भएका छन्। अहिलेसम्म सरकारले सातै प्रदेशमा कोरोना परीक्षण ल्याब बनाउने काम गरिसकेको छ। यद्यपि सबै प्रदेशमा काम भने भइसकेको छैन। उपप्रधानमन्त्रीको निजी सचिवालयका अनुसार बिहीबार दिउँसो ३ : ३० बजे प्रधानमन्त्री तथा मन्त्रिपरिषद्को कार्यालय सिंहदरबारमा उच्चस्तरीय समितिको बैठक बस्न लागेको हो। विश्वभर अहिलेसम्म २ सय ३ देशमा कोरोना फैलिइसकेको छ। यसरी विश्वव्यापी महामारी बनेको कोरोना संक्रमितको संख्या ९ लाख नाघेको छ। विश्व स्वास्थ्य संगठनका अनुसार अहिलेसम्म ९ लाख ३६ हजार १ सय ७० जनामा कोरोना पुष्टि भएको छ। जसमध्ये १ लाख ९४ हजार ५ सय ७८ उपचारपछि निको भएका छन्। अहिलेसम्म विश्वमै ६ लाख ९४ हजार ३ सय ४३ जनाको उपचार भइरहेको छ। पछिल्लो विवरण अनुसार विश्वभर ४७ हजार २ सय २९ को कोरोनाकै कारण मृत्यु भएको छ। कोरोनाबाट सबैभन्दा धेरै इटालीमा १३ हजार बढीको मृत्यु भएको छ भने स्पेनमा ९ हजार ३ सय ८७ जनाको मृत्यु भएको छ। सबैभन्दा धेरै संक्रमित रहेको अमेरिमामा ५ हजार १ सय १० को मृत्यु भएको छ। फ्रान्समा ४ हजार ३२ , चीनमा ३ हजार ३ सय १२, इरानमा ३ हजार ३६, बेलायतमा अहिलेसम्म २ हजार ३ सय ५२ जनाको मृत्यु भएको विश्व स्वास्थ्य संगठनले जनाएको छ।"
मुख्यमन्त्रीको 'एन९५' मास्क,"जनकपुरधाम : कोभिड१९ कोरोना भाइरसको महामारीबीच फ्रन्टलाइनमा सेवा प्रदान गरिरहेका प्रदेश २ अधिकांश स्वास्थ्यकर्मीहरु कपडाको जाबि (सामान्य मास्क) लगाएर बिरामी चेकजाँच गर्न बाध्य छन्। तर, जोखिमबाट निकै टाढा रहेका मुख्यमन्त्री र मन्त्रीहरु भने एन९५ मास्क लगाएरै मन्त्रालय जाने गर्छन्। मुख्यमन्त्री लालबाबु राउत आफैं मात्र नभई उनका सुरक्षा गार्ड र पीएसओ पनि चिकित्सकहरुले लगाउने एन९५ मास्क नै प्रयोग गर्छन्। मुख्यमन्त्री राउतका अधिकांश मन्त्रीहरुले पनि यही मास्क प्रयोग गर्छन्। भौतिक पूर्वाधार तथा विकास मन्त्री जितेन्द्र सोनल, सामाजिक विकास मन्त्री नवलकिशोर साह, वन तथा पर्यटन मन्त्री रामनरेश राय र आन्तरिक मामिला तथा कानुन मन्त्री ज्ञानेन्द्र यादव पनि एन९५ मास्कको प्रयोग गरिरहेका छन्। मन्त्रालयका अन्य कर्मचारीहरुसँग पनि यो मास्क उपलब्ध छ। कोरोना संक्रमणको मुख्य जोखिम मोलेर स्वास्थ्य संस्थामा बिरामीको सम्पर्कमा रहेका चिकित्सक तथा स्वास्थ्यकर्मीहरुका लागि अत्यावश्यक सुरक्षा सामग्री एन९५ मास्कको उपलब्धता प्रदेशमा निकै कम छ। यस्तोमा मुख्यमन्त्री र मन्त्रीहरुले अनावश्यक रुपमा यो मास्क लगाउँदा चिकित्सकहरुले आपत्ति जनाएका छन्। हामीले धुलो धुँवा रोक्न लगाइने सामान्य मास्क प्रयोग गरी कोरोना शंकास्पद बिरामी पनि जाँचिरहेका छौं, प्रादेशिक अस्पताल जनकपुरको इमरजेन्सी वार्डमा कार्यरत डाक्टर अवधेशकान्त झा भन्छन्, यहाँ दिनभरी १५ देखि २० जना कोरोनाका शंकास्पद बिरामी आउँछन् यस्तोमा पिपिई समेत नभएका बेला हामी एकजना चिकित्सक संक्रमित भयौं भने त्यसले सयौं व्यक्तिमा संक्रमणको जोखिम बढाउन सक्। प्रादेशिक अस्पताल जनकपुरमा कोरोना संक्रमण चेकजाँचमा खटिएका स्वास्थ्यकर्मीहरुले सर्जिकल गाउन, रेनकोट र सामान्य खालको मास्क र पञ्जा लगाएर सेवा दिनुपर्ने बाध्यता रहेको मेडिकल सुपरिटेन्डेन्ट डा नागेन्द्र यादव बताउछन्। एकातर्फ स्वास्थ्यकर्मीले सामान्य मास्क लगाएर सेवा दिन बाध्य हुँदा अर्कोतर्फ पावर र पहुँचकै भरमा मुख्यमन्त्री र मन्त्रीहरुले एन९५ मास्क लगाउनु शोभनीय नरहेको चिकित्सकहरुको ठम्याइ छ। कुनै प्रकारको रोग नलागेको र संक्रमणको जोखिममा समेत नरहेका व्यक्तिहरुले यो मास्क लगाउनु आवश्यक छैन्, प्रदेश २ समाजिक विकास मन्त्रालयका आपूर्ति शाखा प्रमुख डाप्रमोद कुमार यादव भन्छन्, यो एन९५ मास्क मुख्यमन्त्री र मन्त्रीज्यूहरुले व्यक्तिगत रुपमै उपलब्ध गरेको हुनुपर्छ। पीपीई सेटसँगै आउने यो मास्क छुट्टै खरिद गर्नु अहिले निकै गाहे रहको यादव बताउँछन्। एउटा मास्कको मूल्य अहिले हजार देखि १५ सय रुपैंयासम्म परिरहेको र त्यो पनि पाउन निकै कठिन रहेको यादवले जानकारी दिए। मुख्यमन्त्रीज्यू काठमाडौं गएका बेला ३ वटा एन९५ मास्क किनेर ल्याएका थिए, मुख्यमन्त्रीका प्रेस संयोजक आतिश मिश्र भन्छन्, व्यक्तिगत रुपमा खरिद गरिएको मास्क नै मुख्यमन्त्रीका सुरक्षा गार्ड र पीएसओले लगाएका हुन्। आफूले अहिले एन९५ मास्क प्रयोग गर्न छाडेको प्रदेश २ का आन्तरिक मामिला तथा कानुन मन्त्री ज्ञानेन्द्र कुमार यादवले बताए। हामी मन्त्रीहरु फ्रन्टलाइनमा छैनौं र यो मास्क हाम्रो लागि खासै उपयोगी पनि छैन, अन्नपूर्णसँग कुरा गर्दै मन्त्री यादवले भने, यो त तपाई सञ्चारकर्मी, स्वास्थ्यकर्मी र सुरक्षाकर्मीहरुको लागि न हो। मुख्यमन्त्री लालबाबु राउतले मन्त्रालयमा सुरक्षा निकाय र प्रशासनिक प्रमुखहरुको बैठकमै बिरामी चेकजाँचमा हेलचक्राई गर्ने स्वास्थ्यकर्मीहरुको लाइसेन्स नै खारेज गर्नुपर्ने अभिव्यक्ति दिएका थिए।स्वास्थ्यकर्मीहरुलाई सामान्य सुरक्षा सामग्री समेत उपलब्ध गराउन नसक्ने सरकारले यस्तो मनोबल गिराउने अभिव्यक्ति दिएपछि उनको मास्कमाथि चर्चा सुरु भएको हो।"
लकडाउनमा उद्योग र ठूला आयोजना सञ्चालन गर्ने सरकारको निर्णय,"काठमाडौं : सरकारले लकडाउनको समयमा पनि उद्योग र ठूला आयोजनाको काम सञ्चालन गर्ने निर्णय गरेको छ। बिहीबार बसेको उपप्रधान तथा रक्षामन्त्री ईश्वर पोखरेल संयोजकत्वको कोरोना भाइरस रोकथाम तथा नियन्त्रण उच्चस्तरीय समितिले शर्तसहित उद्योग र ठूला आयोजना सञ्चालन गर्ने निर्णय गरेको हो। यसका लागि स्थानीय तहसँग समन्वय गर्नुपर्ने सरकारका प्रवक्ता एवम् अर्थ तथा सञ्चार तथा प्रविधिमन्त्री डा युवराज खतिवडाले जानकारी दिए। खतिवडाले तामाकोशी, मेलम्चीलगायत ठूला आयोजनाले बाहिरका कामदारलाई प्रवेश नदिई स्थानीय प्रशासनको सहजिकरणमा काम गर्न सक्ने निर्णय भएको जानकारी दिएका हुन्। त्यसैगरी कृषिकार्यमासमेत बाहिरका श्रमिक नल्याइ काम गर्न दिने निर्णय उच्चस्तरीय समितिले गरेको छ। विभिन्न उद्योगले कामरदारलाई भित्रै राखेर सञ्चालन गर्न सक्ने भए सञ्चालन गर्न सरकारले अनुमति दिएको छ। सँगै सीमा क्षेत्रमा अलपत्र रहेका नागरिकलाई १४ दिनसम्म त्यही क्वारेन्टाइनमा बसेरमात्र आफ्नो देशमा प्रवेश गर्न समितिले पुनःअनुरोध गरेको छ। त्यसको व्यवस्थापन सम्बन्धित देशले गर्नुपर्ने समितिको ठहर छ। ठूला साना आयोजनाले आफ्नै क्षेत्रभित्रका श्रमिक बाहिर नपठाइ परिचालन गरेर सञ्चालन गर्न अनुमति दिने र यसको सहजीकरण भने स्थानीय प्रशासनले गर्ने निर्णय भएको सरकारका प्रवक्ता खतिवडाले प्रष्ट पा। अहिले हिउँदे बाली भित्र्याउने र बर्खे धान रोप्ने बेला भएकाले गहुँ काट्ने या धान रोप्ने या अन्य कृषि कार्य गर्ने विषयमा बाहिरी श्रमिक नल्याइ स्थानीय र पारिवारिक सहकार्यमा बाली लगाउन र उठाउनका लागि अवरोध निर्णयमेत बैठकले गरेको हो। बैठकमा कोरोना क्राइसिस म्यानेजमेन्ट सेन्टरलाई समन्वय समितिले सहजरुपमा परिचालन गर्ने विषयमसमेत छलफल भएको छ। स्वास्थ्य उपचार, खाद्यान्न, स्वास्थ्य सामग्रीको आपूर्ति, शान्तिसुरक्षा तथा सूचना प्रविधिलगायतका कार्यसम्पादन गर्ने विषयमा क्यालेन्डर बनाएर अघि बढ्ने गरी छलफल भएको खतिवडाले जानकारी दिए। कोरोना सङ्क्रमण रोक्न अत्यावश्यक कामबाहेक बाहिर ननिस्कने गरी जारी गरेको आदेश लकडाउन को बिहीबार १०औँ दिनमा आवश्यक वस्तु औषधि, खाद्य सामग्री र इन्धनको आपूर्ति असहज नहोस् भनेर ढुवानीका साधनलाई अझै सहज गर्ने निर्णय पनि बैठकले गरेको छ। स्वास्थ्य सामग्री विवादको विषयमा भने प्रवक्ता खतिवडा खुल्न चाहेनन्। उनल स्वास्थ्य सामग्रीको विषय अनुसन्धानपछि मात्रै भन्न सकिने बताए। स्वास्थ्य सामग्री खरिदका विषयमा कसैले भनेको कुराबाट प्रभावित नभई आवश्यक अनुसन्धानपछि मात्रै भन्न सकिने उल्लेख गरे । महत्वपूर्ण कुरा सामग्री आएर मानिसको जीवन रक्षा भइरहेको छ, महङ्गो भयो कि भएन, विधि पुग्यो कि पुगेन भनेर हेर्ने निकाय छुट्टै छ, उनले पत्रकारको प्रश्नको जवाफ दिँदै भने। सरकारी तवरबाटै सामान ल्याउँदा उत्तम हुने जानकारी दिँदै मन्त्री खतिवडाले सरकारले यसअघि प्रयोग गरे पनि सफल हुन नसकेको बताए। कोरोना संक्रमण रोकथाम उच्चस्तरीय समिति बैठक केहीबेरमा"
स्वास्थ्य सामग्री खरिद विवादमा गगन थापाको टिप्पणी : महासंकटमा घिनलाग्दो कृत्य !,"काठमाडौं : नेपाली कांग्रेसका नेता गगन थापाले स्वास्थ्य सामग्री खरिदमा भएको अनियमिताको दोषीलाई कारवाहीको माग गरेका छन्। कोरोना (कोभिड१९) भाइरसका कारण विश्व महासंकटबाट गुज्रिरहेका बेला पनि अनियमिता हुनु घिनलाग्दो कार्य भन्दै दोषीलाई कारवाहीको माग गरेका हुन्। सामाजिक सञ्जाल ट्वीटरमार्फत् नेता थापाले दोषी दण्डित नभएसम्म अनियमिताबारे प्रश्न उठाउन नछोड्न पनि आग्रह गरेका छन्। महासंकटको अवस्थामा पनि यस्तो घिनलाग्दो कृत्य ! उनले लेखेका छन्, स्वास्थ्य सामाग्री खरिद अनियमितताका बारेमा वास्तविक दोषी दण्डित नहुन्जेल प्रश्न उठाउन नछाडौं। पूर्वस्वास्थ्यमन्त्रीसमेत रहेका सांसद थापाले भनेका छन्, दिन ढल्यो, कुरा बिर्सियो हुन हामी कदापि दिने छैनौं। सरकारले अत्यावश्यक स्वास्थ्य सामग्री खरिदका लागि निजी कम्पनी ओम्नी बिजनेस कर्पारेट इन्टरनेसनल प्रालि (ओबीसीआई) सँग सम्झौता गरेको थियो। एक करोड ३ लाख ९४ हजार चार सय अमेरिकी डलरमा गरिएको सम्झौता बजार मूल्यभन्दा बढी भएको भन्दै सरकारको चर्काे आलोचना भएको थियो। सुरुमा खरिद सम्झौता बचाउ सरकारले गरे पनि ओम्नी समूहले सरकारलाई नक्कली सामान उपलब्ध गराएपछि बुधबार मात्र सम्झौता रद्ध गरिएको थियो। सांसद थापाले सरकार चैत्र २५ गते पछिको रणनीति र योजनाबारे पनि प्रश्न गरेका छन्। सरकारले २५ गतेसम्म लकडाउनको समय थप गरेको थियो। थापाले यसअघि सरकारलाई कोरोना भाइरसविरुद्ध लड्न सरकारले गर्नुपर्ने कामहरु भन्दै लिखित रुपमै सुझाव दिएका थिए।"
"समाचार डिलिट प्रकरणमा प्रधानमन्त्री सचिवालयको सात बुँदे ध्यानाकर्षण, 'महासंघको विज्ञप्ति तथ्यहिन'","काठमाडौं : काठमाडौं प्रेस डटकम र त्यसको कुनै समाचार हटाइएको भन्ने विषयमा पत्रकार महासंघले सार्वजनिक गरेको विज्ञप्तिप्रति प्रधानमन्त्री केपी ओलीको निजी सचिवालयले ध्यानाकर्षण भएको बताएको छ। महासंघका महासचिव रमेश विष्टले जारी गरेको विज्ञप्तिप्रति गम्भीर ध्यानाकर्षण भएको सचिवालयले बताएको छ। प्रधानमन्त्रीका प्रेस सल्लाहकार सूर्य थापाले सामाजिक सञ्जालमार्फत् विभिन्न सात बुँदामा उक्त प्रकरणको खण्डन गरेका हुन्। काठमाडौं प्रेस डट कम र त्यसको कुनै समाचार हटाइएको भन्ने कथित प्रकरणमा नेपाल पत्रकार महासंघका महासचिव रमेश बिष्टको नाममा आज जारी विज्ञप्तिप्रति हाम्रो गंभीर ध्यानाकर्षण भएको छ, सूर्य थापाले लेखेका छन्, यसमा सम्मानीय प्रधानमन्त्रीज्यूको सचिवालय वा सरकारलाई दोष लगाउनेगरी गर्न खोजिएको प्रोपोगण्डालाई हामी खारेज गर्दछौं। यो वक्तव्य सरासर झूठ, बेइमानीपूर्ण र तथ्यहीन रहेको स्पष्ट छ। र, यसबारेमा निम्न तथ्य थप प्रष्ट गर्दछौं। काठमाडाैं प्रेस डट कम र त्यसकाे कुनै समाचार हटाइएकाे भन्ने कथित प्रकरणमा नेपाल पत्रकार महासंघका महासचिव रमेश बिष्टकाे नाममा अाज जारी विज्ञप्तिप्रति हाम्राे गंभीर ध्यानाकर्षण भएकाे छ । यसमा सम्मानीय प्रधानमन्त्रीज्यूकाे सचिवालय वा सरकारलाई दाेष लगाउनेगरी गर्न खाेजिएकाे प्राेपाेगण्डालाई हामी खारेज गर्दछाैं । याे वक्तव्य सरासर झूठ, बेइमानीपूर्ण र तथ्यहीन रहेकाे स्पष्ट छ । र, यसबारेमा निम्न तथ्य थप प्रष्ट गर्दछाैं : १ स्वास्थ्य मन्त्रालयअन्तर्गत स्वास्थ्य सामग्री खरिदसम्बन्धी रद्द भइसकेकाे विषयमा जे निर्णय भएकाे थियाे वा छ, त्यसकाे स्पष्ट जवाफदेहिता बहन गर्ने निकाय र अधिकारीहरू संलग्न नै छन् । त्यसमा सम्माननीय प्रधानमन्त्रीज्यूकाे सचिवालय र सल्लाहकारहरू वा उहाँहरूका सराेकार नै नभएका छाेराहरूलाई जबर्जस्ती र तथ्यहीन ढंगले तान्ने र बदनाम गर्ने षड्यन्त्रपूर्ण चालबाजी, उपक्रम र रवैया खेदजनक छ । यसकाे जति भर्त्सना गरे पनि कम हुन्छ । यस षडयन्त्रमा काे संलग्न छज् ? याे सब किन गरिएकाे छ ? ककसले यसमा लगानी गरेका छन् ? ककसकाे शुरूदेखि अन्तिमसम्म नै सक्रियता र दाैडधुप छ ? याे कुनै लुकेकाे कुरा छैन र हामी राम्राे जानकारी राख्दछाैं । यसमा प्रधानमन्त्रीकाे सचिवालयका हामी र असम्बन्धित सन्तानहरू समेतलाई तानेर दुष्प्रचार गर्नुकाे नियत बुझिएकै छ । हामीलाई षडयन्त्रकारीहरूजस्तै यस्ता हरकतहरूकाे पछाडि लाग्ने कुनै फुर्सद छैन । बरू अाफ्ना नियमित र परिभाषित कार्यमा व्यस्त रहेकाे पनि स्पष्ट गर्न चाहन्छाैं । २पत्रकार महासंघले उक्त समाचार हटाउन राजनीतिक सल्लाहकार र प्रेस सल्लाहकारले दबाब दिएकाे भनेर वक्तव्यमा जसरी भनेकाे छ, त्यसमा कुनै सत्यता छैन, बरू अत्यन्त हास्यास्पद र गैरजिम्मेवार छ । याे छाता संस्थाकाे गुटगत र निहीत स्वार्थमा नांगाे दुरूपयाेग मात्रै हाे । ३ मैले काठमाडाै प्रेसका प्रधानसम्पादक कसमस विश्वकर्माजीसँग टेलिफाेनमा कुरा गरेकाे थिएँ र समाचारमा उपप्रधानमन्त्री र मुख्य सल्लाहकार अथवा जाेसुकैका बारेमा लेख्न पनि तथ्य र प्रमाण नै चाहिन्छ, अझ राज्य संचालनसँग कुनै सराेकार र मतलब नभएका तथा स्वास्थ्य उपकरण खरिदसँग केही चासाे र जानकारीसमेत नभएका उहाँहरूका छाेराहरूलाई जाेडेर संप्रेषित समाचारकाे परपीडनकारी उद्देश्यबारे चासाे अवश्य राखेकाे थिएँ। मैले समाचार हटाउनेबारे कुनै कुरासम्म कहिल्यै गरेकाे नै थिइनँ । बरू यस षड्यन्त्रका संलग्न व्यक्तिहरू, तिनकाे उद्देश्य र विषयवस्तुबारे कुराकानी भएकाे हाे । भाेलिपल्ट समाचार हेर्दा हटेकाे देखेपछि कसमसजीलाई नै किन क्षमायाचनाकाे सार्वजनिक सूचना नगरी हटाउनुभयाे भन्ने जिज्ञासा मैले नै राखेकाे थिएँ । उहाँले कसरी हट्याे बुझ्दैछु भन्नुभएकाे थियाे । मुख्य सल्लाहकारज्यूकाे त कसैसँग यसबारेमा टेलिफाेन संवादसम्म भएकाे छैन। ४ अनि हामीले कसरी श्रव्य वा दृश्य, माैखिक वा लिखित र टेलिफाेन कुन माध्यमबाट कसलाई दबाब दियाैं ? यसकाे प्रमाण प्रस्तुत गर्न, अन्यथा छायाँयुद्दकाे तथाकथित माेर्चा सिर्जना गर्ने दाउपेच, षड्यन्त्र र भ्रमकाे खेतीमा नलाग्न समयमै सचेत गराउनदचाहन्छाैं। ५पत्रकार महासंघ अहिले त्यहाँ कार्यरत पदाधिकारीहरूकाे मात्र संगठन हाेइन। त्यसमा हाम्राे रगत, पसिना र उरवर युवावय समय लगानी भएकाे छ। अाज त्यसकाे नेतृत्वमा रहेकाे काेही व्यक्तिभन्दा हामीले स्वतन्त्रताकाे संघर्षमा कम याेगदान गरेका छैनाैं । र, कसैले हामीलाई स्वतन्त्रताको शिक्षा दिने धृष्टता पनि गरिरहनु अावश्यक छैन । सबैका खुट्टी र हैसियत देखेरै हामी यहाँ क्रियाशील छाैं । खासमा याे सबै सदस्यहरूकाे संगठन हाे । र, कार्यकाल सकिएर महाधिवेशनकाे सम्मुखमा उभिएकाे यस संगठनकाे लेटरप्याड र संस्थागत हैसियत दुरूपयाेग गरी अाफ्ना अाकांक्षाहरूकाे तुष्टिकरणमा नलाग्न संलग्न व्यक्तिहरूलाई समयमै सचेत हुन र अविलम्ब माफी माग्न ध्यानाकर्षण गर्दछाैं । ६ अहिलेकाे स्वतन्त्रता, संविधान र राज्य संरचना हामी स्वयंले पनि संघर्ष गरेर स्थापित गरेकाे तथ्य सम्बद्ध सबैकाे जानकारीका लागि विनम्रतापूर्वक राख्न चाहन्छाैं । हामी अरूले स्थापना गरिदिएकाे राज्य प्रणालीका उपभाेक्ता भएजस्ताे व्यवहार गर्ने र हावामा मुक्का चलाएर हिड्ने धृष्टता कसैबाट पनि नगरियाेस् । हामी तथ्यकाे अाधारमा सत्यकाे पक्षमा निरन्तर लडाई गरेर नै समाजलाई स्वच्छ, पारदर्शी, अझ लाेकतान्त्रिक, न्यायपूर्ण र समानतामा अाधारित बनाउन राजनीतिमा सक्रिय नैदछाैं । जाेकसैका अनुचित अाराेप, दुष्प्रचार र षडयन्त्रकाे विधिसम्मत मुकाबिला गर्न हामी सक्षम पनि छाैं । कुनै गलत र षडयन्त्रपूर्ण ताैरतरिका वा बलप्रयाेगप्रति हाम्राे कहिल्यै पनि विश्वास रहेन र छैन । त्यस्ताे तरिकाले सम्माननीय प्रधानमन्त्रीज्यूलाई कमजाेर बनाउन सकिन्छ कि भन्ने कसैलाई लागेकाे छ र त्यही दुर्नियतका साथ याे सबै गरेर हामीलाई अनावश्यक विवादमा तान्ने वा अाफ्नाे करियर बनाउन तल्लीन राजनीति वा यस्ता कुनै सार्वजिक जिम्मेवारीसँग हाल शतप्रतिशत नै सराेकार नराख्ने छाेराहरूलाई मुछ्ने षड्यन्त्रमा मतियार नबन्न सबैलाई अनुराेध गर्दछाैं । ७ राजनीतिमा सक्रिय सबैका सन्तानहरू बिग्रेका छन् र बाबुअामाकाे हैसियत दुरूपयाेग गर्न लागिपरेका छन् भन्ने गलत बुझाइका साथ रचिने हरेक षड्यन्त्रहरूको पर्दाफास गरिनु र नांगेझार हुनु अनिवार्य छ ।"
दशगजाको सुख्खा बन्दरगाह क्षेत्रमा बन्यो क्वारेन्टाइन (फोटो फिचर),"जैसपुर : नेपालगन्जमा निर्माणाधीन नेपालभारत एकीकृत भन्सार जाँच चौकी (आइसीपी) सुख्खा बन्दरगाहको क्षेत्रमै क्वारेन्टाइन बनेको छ। नेपालगन्ज उपमहानगरपालिका १६ जैसपुरस्थित निर्माणाधीन सुख्खा बन्दरगाहको जग्गामा नेपालभारत सीमाको दशगजा क्षेत्रमै भारतका विभिन्न राज्यबाट आएर सीमा नाकामा अलपत्र परेका एक सय ८१ जनालाई ४५ वटा टेन्ट गाडेर राखिएको हो। एउटा टेन्टमा चार जनादेखि पाँचजना छन्। हरेकलाई ओछ्याउने पीफर्म, ओढ्ने कम्मल, झुल एक एक थान दिइएको छ। मञ्जन, ब्रस, साबुन, सेनिटाइजर र मास्क पनि उपलब्ध गराइएको छ। क्यारेन्टाइनमा दुई घुम्ती शौचालय राखिएको छ। तीन हेण्डपम्प गाडिँदैछ। सरसफाइका लागि डस्बिन राखिएको उपमहानगरपालिका उपप्रमुख उमा थापामगरले बताइन्। क्वारेन्टाइनमा सुरक्षाका लागि नेपाली सेना, सशस्त्र प्रहरी बल र नेपाल प्रहरीका अधिकृत स्तरको कमाण्डरमा दश दश जना गरी ३० जना खटाइएको छ।"
उपप्रधानमन्त्री पोखरेल र स्वास्थ्यमन्त्री ढकालविरुद्ध अख्तियारमा उजुरी,"काठमाडौं : स्वास्थ्य सामग्री खरिद गर्दा अनियमितता गरेको भनदै उपप्रधान तथा रक्षामन्त्री ईश्वर पोखरेल र स्वास्थ्यमन्त्री भानुभक्त ढकालविरुद्ध अख्तियार दुरुपयोग अनुसन्धान आयोगमा उजुरी परेको छ। नोबेलल कोरोना (कोभिड१९) भाइरसको संक्रमण रोकथाम तथा नियन्त्रणका लागि आवश्यक उपचार सामग्री खरिदमा भ्रष्टाचार भएको भन्दै वरिष्ठ अधिवत्ता दिनेश त्रिपाठीले बिहीबार उजुरी दिएका हुन्। उपप्रधानमन्त्री पोखरेल कोरोना संक्रमण रोकथाम तथा नियन्त्रण उच्चस्तरीय समन्वय समितिका संयोजकसमेत हुन्। उजुरीमा स्वास्थ्य तथा जनसंख्यामन्त्री ढकाल, मन्त्रालयका सचिव यादवप्रसाद कोइराला, स्वास्थ्य सेवा विभागका महानिर्देशक महेन्द्रप्रसाद श्रेष्ठ र ठेक्का लिने ओम्नी बिजनेस कर्पोरेट इन्टरनेसनल प्रालिका सञ्चालकमाथि कारबाहीको माग गरिएको छ। उजुरीमा तत्काल हिरासतमा लिएर कारवाही प्रक्रिया अगाडि बढाउन माग गरिएको छ। त्रिपाठीले पदमा रहँदा प्रमाण नष्ट गर्ने भन्दै हिरासतमा लिएर मुद्दा चलाउन माग गरेका हुन्। पदमा रहिरहदा प्रमाण नष्ट हुन सक्छ , यसकारण तत्काल हिरासतमा लिनु पर्यो, त्रिपाठीले भने, छानबिन गरेर मुद्दा चलाउनुपर्छ। संकटको बेला कयौं गुणा बढी मूल्यमा त्यो पनि गुणस्तरहिन उपचार सामग्री खरिद गर्नु अक्षम्य अपराध भएको उनले बताए। उजुरीमा विश्व स्वास्थ्य संगठनले महिनौ पहिले नेपाल कोरोना महामारीको उच्च जोखिममा रहेको चेतावनी दिइसक्दा पनि नेपालले यस सम्बन्धमा आवश्यक पर्ने स्वास्थ्य उपकरणको आयात तर्फ कुनै चासो नदेखाउनुले पनि यो बदनियतलाई झन् पुष्टि प्रदान गरेको जनाइएको छ । यसबाट माथि उल्लेखित पदाधिकारीको अन्तिम घडीमा स्वास्थ्य संकटको मनोवैज्ञानिक दबाबमा खरिदका सबै नियम एवं प्रक्रिया मिचेर आफूलाई गैरकानूनी लाभ एवं राज्यलाइ गैरकानूनी हानि तुल्याउने कूनियत प्रष्ट देखिन्छ, जब नेपालमा कोरोनाको पोजिटिभ केस देखियो तत्पश्चात विद्यमान सबै नियम एवं प्रक्रिया मिचेर बाणिज्य विभागमा दर्ता समेत नभएको, मेडिकल उपकरणको खरिद गर्नु बदनियतपूर्ण भएको उजुरीमा उल्लेख छ।"
मदर्शा र मस्जिदमा लुकेर बसेका २६ पक्राउ,"वीरगन्ज : भारतको दिल्लीमा कोरोना भाइरस संक्रमण फैलाउन भूमिका खेलेको भनिएको मुस्लिमको धार्मिक सभामा सहभागी भई नेपाल प्रवेश गरेको आशंकामा पर्साबाट प्रहरीले २६ जनालाई नियन्त्रणमा लिएको छ। पर्साको ग्रामीण भेगमा रहेका मदर्शा र मस्जिदमा लुकेर बसेको अवस्थामा उनीहरूलाई प्रहरीले नियन्त्रणमा लिएको हो। पर्साको पटेर्वासुगौली गाउँपालिका १ कन्चनपुर गदियानीस्थित मदर्शामा लुकेर बसेका ११ जनालाई प्रहरीले बुधबार साँझ नियन्त्रणमा लिएको हो। उनीहरू सबैलाई वीरगन्ज श्रीपुरस्थित सिद्धामार्थ माविको क्वारेन्टाइनमा राखिएको छ। दिल्लीको मरगज निजामुद्दिन दरगाहमा आयोजित तीनदिने आन्तर्राष्ट्रिय तबलिगी जमात (धार्मिक सभा) मा सहभागी भई पर्सामा छिरेका ११ जना गाउँको मस्जिदमा ४५ दिनदेखि बसेको सूचना गदियानीका गाउँलेले प्रहरीलाई दिएका थिए। गाउँपालिकाका प्रमुख प्रशासकीय अधिकृत भूजेन्द्र यादवका अनुसार गाउँलेको सूचना पाएलगत्तै इलाका प्रहरी कार्यालय पटेर्वासुगौलीबाट खटिएको प्रहरी टोलीले बुधबार साँझ मस्जिदमा बसिरहेको अवस्थामा ११ जनालाई नियन्त्रणमा लिएको हो। प्रहरीले गदियानीको मदर्शाबाट नियन्त्रणमा लिएका सबै ११ जना रौतहट घर भएका मुस्लिम समुदायका हुन्। रौतहटको यमुनामाई गाउँपालिका ३ हजमीनियाका ६, वडा नम्बर ४ सरुअठाका १, राजपुर नगरपालिका२ फतुहा महेशपुरका ४ जना छन्। जगरनाथपुरको मस्जिदमा बसेका १५ पक्राउ पर्साकै जगरनाथपुर गाउँपालिका४ स्थित मस्जिदमा लुकेर बसेका १५ जनालाई भने प्रहरीले बिहीबार नियन्त्रणमा लिएको छ। उनीहरू पनि भारत दिल्लीकै निजामुद्दिन मर्कजमा भएको तीनदिने आन्तर्राष्ट्रिय तबलगीमा सहभागी भई पर्सामा लुकेर बसेको आशंका गरिएको छ। जगरनापुरको मस्जिदबाट प्रहरीले नियन्त्रणमा लिएका १५ मध्ये रौतहटका ३, बाराको जितपुर सिमरा उपमहानगरपालिका१ का ३ जना, बाराको सुवर्णपुर गाउँपालिका२ कबहीगोठका ६, बाराको सिम्रौनगढ नगरपालिका५ का १ जना, पर्साको वीरगन्ज महानगरपालिकाका १ जना र पर्साकै जगरनाथपुर गाउँपालिका ३ का १ जना छन्। स्थानीयले दिएको सूचनाका आधारमा उनीहरूलाई नियन्त्रणमा लिन जिल्ला प्रहरी कार्यालय पर्साबाट बिहीबार गएको प्रहरी टोलीलाई गाउँपालिका अध्यक्ष जालिम मियाले भने प्रहरीको गाडीमा वीरगन्ज लैजान नदिने भन्दै विवाद गरेका थिए। त्यसपछि उनीहरूलाई गाउँपालिका अध्यक्ष मिया चढ्ने गाडी र एम्बुलेन्समा राखेर साँझ मात्रै वीरगन्ज ल्याइपुर्याइएको प्रहरी निरीक्षक रवि यादवले बताए। कन्चनपुरको मदर्शा र जगरनाथपुरको मस्जिदबाट ल्याइएका सबै २६ जनालाई वीरगन्जको श्रीपुरस्थित सिद्धार्थ माविको क्वारेन्टाइनमा राखिएको छ। दिल्लीको तबलिगी जमातमा सहभागी भई भारतबाट भागेर पर्सामा आई लुकिछिपी बसेको स्थानीयले आशंका गरे पनि उनीहरूले भने आफूहरूबाट दिल्लीबाट नआएको दाबी गरेका छन्। उनीहरूले आफूहरू मुस्लिम धार्मिक प्रवचन दिने क्रममा पर्सामा आएर ४ सातादेखि बसेको बताएका छन्। क्वारेन्टाइनमा रहेकामध्ये हजमिनियाका शेख महफुजले सप्तरीमा फागुन ३ देखि ५ सम्म आयोजित इज्तिमा (धार्मिक सम्मेलन) सकेर पर्सामा आएर विभिन्न मदर्शामा धार्मिक प्रवचन दिने क्रममा प्रहरीले आफूहरूलाई पक्रेर ल्याएको बताए। उनले भने, हामी दिल्लीको तबलिगी जमातमा गएर यहाँ आएको हल्ला चलाइएको छ, तर यो सरासर झुट हो। पर्साकी प्रहरी उपरीक्षक गंगा पन्तले उनीहरू दिल्ली वा कहाँबाट आएका हुन् भन्ने विषयमा अनुसन्धान भइरहेको बताइन्। नियन्त्रणमा लिइएकाहरूलाई क्वारेन्टाइनमा १४ दिनसम्म राखिने पनि उनले जानकारी दिइन्। भारतीय सञ्चारमाध्यमका अनुसार दिल्लीको मरगज निजामुद्दिन दरगाहमा आयोजित तबलिगी जमातमा नेपालको पर्सा, बारा, रौतहट, गोरखा, चितवनका पनि मुस्लिम धर्मावलम्बी सहभागी थिए।"
लकडाउनमा एक फन्को (फोटो फिचर),"काठमाडौं : आज बिहीबार लकडाउनको ११ औं दिन। कति गुम्सिने घरमै भनेर स्कुटर लिएर सडकमा निस्किएँ। लुभुबाट इमाडोल आउँदा सम्म कस्तो कस्तो लागेको थियो। त्यसपछि त आनन्द आयो। चिल्ला र खुला सडकमा मजाले स्कुटर कुदाउन पाइने। स्कुटरमै रिङरोडको एक फन्को लगाए। बीचबीचमा रोकिँदै सडकका दृश्यहरु पनि कैद गरे। काठमाडौंको दृश्य र दैनिकी कति फेरिएछ। सुनसान वातावरण अनि रित्ता सडक। मान्छेहरु घरघरमा कैद भएका छन् । धुँवाधुलो कतै छैन। लाग्यो, लकडाउनले सुनसान मात्रै बनाएको हैन राजधानीलाई, सुन्दर पनि बनाएको छ। सडक छेउको हरियालीले सहरको मुहार नै फेरिएको जस्तो देखिन्थ्यो। मुस्कुराएको हिमालका दृश्य र शीतल हावासँगै काठमाडौँको मौसम साँच्चिकै रोमाञ्चक लाग्थ्यो। निकै चहलपहल र जामले घन्टौँसम्म अड्काउने सिंहदरबार समेत शान्त देखियो। सडकको जाम समाल्दा समाल्दा निकै हैरान भएका ट्राफिक प्रहरी भने अहिले फुर्सदमा छन्। सुरक्षाकर्मीलाई छल्दै कोही पैदल, कोही साधन लिएर सडकमा फाट्टफुट्ट निस्केका छन्। सवारी र मान्छे नभए पनि खुला सडकमा सुरक्षाकर्मीहरु भने चोकचोकमा बसेर आफ्नो ड्युटी निर्वाह गरिरहेका छन्। लकडाउनले मानिसको बाहिरी दैनिकी अस्तव्यस्त बनाए पनि सहर भने स्वच्छ र मनोरम बनेको छ । चिल्ला सडकमा कैद गरिएका केही दृश्यहरू यहाँ प्रस्तुत छन् ।"
आफूखुसी राहत नबाड्न प्रशासनको चेतावनी,"बेंसीसहर : कोभिड १९ को बहानामा जथाभावी सहायता संकलन र वितरण नगर्न जिल्ला प्रशासन कार्यालय लमजुङले चेतावनी दिएको छ। विपन्न र मजदुरी गर्दै आएकाहरुका लागि खाद्यान्नलगायत राहत सामग्री एकद्वार प्रणालीमार्फत संकलन तथा वितरण गर्न प्रशासनले आग्रह गरेको छ। सबैखाले सहायता वडा कार्यालयमार्फत बाड्नुपर्ने र आफूखुसी सहायता सामग्री संकलन तथा वितरण गरेको पाइए कारबाही गर्ने चेतावनी प्रशासनले दिएको छ। प्रमुख जिल्ला अधिकारी लक्ष्मणबहादुर खड्काले कुनै पनि निकाय, संघसंस्था, व्यक्तिले सहायता दिन चाहे सम्बन्धित स्थानीय तहको समन्वयमा दिनुपर्ने बताए। स्थानीय तहले तोकेको मापदण्डअनुसारको सहयोग सामग्री भए मात्र स्थानीय तहले स्वीकार गरी वडास्तरीय समितिमार्फत वितरण गर्न प्रशासनले आग्रह गरेको छ। राहात सामग्री वितरणको विवरण भने जिल्ला प्रशासन कार्यालयमा पठाउनुपर्छ। सरकारले वडाध्यक्षको संयोजकत्वमा आपूर्ति व्यवस्थापन समिति गठन गर्न निर्देशन दिइसकेको छ। समितिले आफ्नो वडामा रोजगारी नभएका परिवारको लगत संकलन गर्नेछ। आवश्यकताअनुसार चार जनासम्मको परिवार र चार जनाभन्दा बढीको परिवारलाई दुई प्रकारको प्याकेजमार्फत खाद्यान्न वितरण गर्न समितिलाई प्रशासनले आग्रह गरेको छ। गण्डकी प्रदेश सरकारले राहत प्याकेजअन्तर्गत हरेक नगरपालिकाका लागि १० लाख रुपैयाँ र गाउँपालिकाका लागि पाँच लाख रुपैयाँ विनियोजन गरेको छ। स्थानीय तह आफैंले पनि राहत प्याकेज घोषणा गरेर वितरण थालिसकेका छन्।"
पोखराबाट १ सय १० पर्यटक काठमाडौं पठाइयो,"पोखरा : पर्यटकीय सहर पोखरामा रहेका र घर फर्कन चाहाने पर्यटकलाई सुरक्षाकर्मी र पर्यटन व्यवसायीको विभिन्न संघ संस्थाको पहलमा पर्यटक बस र जहाजबाट काठमाडौं पठाउने कार्य भइरहेको छ।यसै क्रममा बिहीबार विभिन्न देशका १ सय १० पर्यटकलाई काठमाडौं पठाइएको छ । नेदरल्याण्ड, जर्मन, फ्रान्स, अमेरिका, बेलायत, मलेसिया, जापान, अष्टेलियालगायतका देशका पर्यटकलाई बिहीबार २ वटा ठूला पर्यटक बस र ३ वटा साना पर्यटकीय कोस्टर बसमा काठमाडौं पठाइएको पर्यटन प्रहरी कार्यालय पोखराका प्रमुख गणेश खनालले जानकारी दिए । लकडाउन भएको अवधिको बिहीबारसम्म चार्टड फ्लाइट र पर्यटक बसमा गरी विभिन्न देशका ७ सय ४० जना पर्यटकलाई पोखराबाट काठमाडौं पठाइ सकिएको उनले बताए । पोखरामा अझै पनि १ सय ५० देखि २ सय पर्यटक रहेको पर्यटन प्रहरी कार्यालय पोखराका प्रमुख खनालले सुनाए । कति पर्यटक त पोखरामै बस्न चाही रहेका छन् । अन्नपूर्ण, धौलागिरी क्षेत्रको पदयात्रा गएर फर्केका र पोखरामै रहेका पर्यटकलाई उनिहरुकै चाहाना अनुसार घर फर्कन काठमाडौं जाने व्यवस्था मिलाइएको पोखरा पर्यटन परिषदका अध्यक्ष चिरञ्जिवी पोखरेलले जानकारी दिए । पर्यटन प्रहरी कार्यालय पोखरा, पोखरा पर्यटन परिषद, नाटा, नेपाल पर्यटन बोर्डलगायतको सहकार्यमा पोखरामा रहेका र पदयात्राबाट फर्केका पर्यटकलाई कोरोना भाइरसको विश्वब्यापी जोखिमपछि सरकारले दुई साता लगाएको लकडाउनको बेलामा उद्धार गरी काठमाडौं पठाइएको हो । विश्वव्यापी फैलिएको कोरोना संक्रमणको जोखिमलाई नियन्त्रण गर्न नेपाल दश दिनदेखि लकडाउनमा छ । पदयात्रा क्षेत्रमा पर्यटकसँगै गएका पर्यटन गाइड, सहयोगी मजदुरलाई पनि पर्यटकसँगै काठमाडौं जाने व्यवस्था मिलाइएको पोखरा पर्यटन परिषदका अध्यक्ष चिरजिञ्जवी पोखरेलले जानकारी दिए । पोखरामा रहेका पर्यटकलाई काठमाडौं जानुअघि ज्वरो नाप्दै सुरक्षाकर्मी । तस्बिर : अन्नपूर्ण"
दोब्बर गाडी भाडा तिर्दै घर फर्किए मजदुर,"बागलुङ : जिल्लाका विभिन्न निर्माण क्षेत्रमा काम गर्न आएका बाह्य जिल्लाका श्रमिक मजदुरले ठूलो सास्ती र सकस व्यहोर्न बाध्य भएका छन् । देशमा विद्यमान कोरोना भाइरस नियन्त्रण गर्न सरकारले लकडाउन गरेपछि खानेपानी, सडक, भवन, विद्युतलगायतका निर्माण क्षेत्रमा काम गर्न आएका दाङ, रुकुम, रोल्पा लगायतका मजदुर समस्यामा परेका हुन् । नेपाल सरकारले गत चैत्र ११ गते कोरोनाको जोखिम रोक्न ७ दिनको लकडाउन घोषणा पछि खुल्ने र काम निरन्तर चल्ने आशामा बसेका उनीहरु लकडाउन लम्बिएर अनिश्चित बनेपछि निराश बनेका छन् । कोरोनाले अनिश्चयको वातावरण बनेपछि स्थानीय सरकार र प्रशासनको अनुमति लिएर चर्को गाडी भाडा तिरेर घर तर्फ लागेका छन् । स्वास्थ्य चौकी भवन निर्माणमा काम गर्दै आएका दाङका १६ जना मजदुरको टोली ४५ हजार रुपैयाँमा गाडी रिजर्भ गरेर घरतर्फ लागेको मजदुर भरत यादवले बताए । काठेखोला गाउँपालिका ३ धम्जामा एक घर, एक धारा निर्माण कार्यमा ७ महिनादेखि काम गर्दै आएका रोल्पाको १० जनाको टोली पनि बुधबार २० हजार रुपैयाँमा जीप रिजर्भ गरेर घर तर्फ हिँडेको रोल्पाको सुनिल स्मृति गाउँपालिका वडा नम्बर ५ का ढोरबहादुर बुढाले बताए । 'अनौठो रोगले देश ठप्प भएपछि हामी कामबिहीन भयौं, एक सातामा त खुल्ला कि भन्ने थियो,' बुढाले थपे, 'अनिश्चित जस्तो लाग्यो, त्यसैले दोब्बर रकम खर्चेर बागलुङको सीमानासम्म पुग्छौं ।' त्यहाँबाट रुकुम हुँदै थप ७ घण्टाको पैदल यात्रा पछि रोल्पाको थवाङ पुग्ने र त्यहाँ गाडीबाट थप ३ घण्टाको यात्रा गर्नुपर्ने अर्का मजदुर मंगलसिहं घर्ती सुनाए । यही बसिराख्दा काम नहुने र उता घर परिवार पनि कोरोनाका कारणले आत्तिन थालेपछि देशभित्रै धेरै टाढा भएपनि घर हिँडेको घर्तिको भनाई छ । बागलुङमा कोरोनाको जोखिम बढेकाले अलपत्र मजदुरलाई घर फर्कन कुनै रोकतोक नगरिएको प्रमुख जिल्ला अधिकारी गौलोचन सैजुले जानकारी दिए । 'यदी घर जाने अवस्था छैन भने सम्बन्धित निर्माण व्यवसायी र स्थानीय सरकारलाई आवश्यक खाद्यान्न व्यवस्थापन गर्न भनेका छौं,' प्रजिअ सैजुले भने, 'तर घर जानेका लागि सवारी पाससहित सहज व्यवस्था र समन्वय गरिदिएका छौं।'"
लकडाउनले जाजरकोटका डेढ सय मजदुर अलपत्र,"जाजरकोट : रोजगारीको लागि मजदुरी गर्न गएका जाजरकोटका डेढ सय बढी मजदुर विभिन्न जिल्लामा अलपत्र परेका छन् । गास र बासको समेत समस्या परेको भन्दै उनीहरुले उद्धारका लागि आग्रह गरेका छन् । जाजरकोटबाट नुवाकोट, काभ्रे, सिन्धुपाल्चोक, भक्तपुर, काठमाडौं, तनहुँ, पर्सा आदि जिल्लामा काम गर्न गएका मजदुर लकडाउन कारण अलपत्र परेका हुन् । लकडाउनका कारण खान बस्न र घर फर्कने अफ्ठ्यारोका कारण उनीहरुको दैनिकीमा समस्या हुँदै आएको नेकपाका केन्द्रीय सदस्य निरज आचार्यले बताए । उनका अनुसार नुवाकोटबाट जाजरकोट आउने भनेर जगतिपुरका कृष्ण आचार्य समेतको समूह नारायणघाटसम्म पैदल पुगेपनि गाडी नभेटाउँदा उनीहरु नारायणघाटमै अलपत्र परेका छन् । जिल्लाको नलगाड २ डाँडागाउँका २१ जनाको समूह नुवाकोटको पञ्चकन्यामा अलपत्र परेका छन् । काठमाडौं महानगरपालिका ३२ बाकुमारी पुल वारी नलगाड नगरपालिकाका तिलक कामीसहित २० जनाको समूह अलपत्र छ । भक्तपुर नयाँठिमीको कमेरेटारमा जगतिपुर, पुन्मालगायतका ४५ जनाको समूह अलपत्र अवस्थामा छ । काभ्रेको मण्डन देउपुरमा भुरका गौरीबहादुर केसी लगायत २१ जनाको समूह अलपत्र छ । सिन्धुपाल्चोकमा पुन्माको १८ जनाको समूह अलपत्र छ । तनहुँको भानु नगरपालिकामा नलगाड नगरपालिकाका धनबहादुर चदारा लगायतको २० जनाको समूह अलपत्र परेको छ । पर्साको वीरगञ्जमा जगतिपुर र भुरको एउटा समूह अलपत्र परेको नेता आचार्यले बताए । उनले भने, 'सबै मजदुरका साझा समस्या छन् । उनीहरु सँग खानालाई रासन छैन, घर जान गाडीको पास मिल्दैन त कतिपय सँग भाडासमेत छैन ।' केही दिनअघिसम्म मजदुरलाई घर र्फकन पास व्यवस्था गर्दै आएको जिल्ला प्रशासन कार्यालयले पास दिन बन्द गरेका छन् । खान बस्नको समस्या भएको बेखर्ची भएर आफूहरु समस्यामा परेको मजदुरले गुनासो गरेका छन् । बेखर्ची भएर हामी साह्रै समस्यामा परेपछि नारायणगढमा कसो गाडी नभेटिएला भनेर नुवाकोटबाट पैदलै हिडेर नारायणगढ पुग्यौ तर गाडी नपाउँदा अलपत्र परेका छौ जाजरकोट भेरी नगरपालिका जगतिपुरका कृष्ण आचार्यले भने, 'घर पुरयाइ दिएको भए बरु होम क्वारेन्टाइनमा बस्थ्यौ ज्यानको माया हामीलाई पनि छ ।' ठेकेदारले बजेट निकासा नभएको भन्दै काम गरेको अवधीको ज्याला नदिएपछि आफुहरु समस्यामा परेको नलगाडका तिलक कामीले भने अर्काको ठाँउमा हाम्रो समस्या कसले बुझिदिने । लकडाउन भए देखि ठेकेदार समेत सम्पर्कमा नरहेको उनले गुनासो गरे । आफुहरुलाई उद्धार गरि घर जाने वातावरण मिलाईदिन उनले आग्रह गरेका छन् । नेता आचार्यले पनि सके सुरक्षित तरिकाले घर पुरयाईदिन र त्यसो गर्न नसके मजदुरहरु जहाँ छन् सुरक्षित तरीकाले बस्ने र खाने ब्यवस्था मिलाईदिन सरकार सँग माग गरेका छन् ।"
"सीमामा अलपत्र नेपाली भन्छन्  नेपाली भूमिमा आइसक्यौं, किन फेरि भारत जाने?","नेपालगन्ज : नेपालगन्जको सीमा नाकामा अलपत्र परेका नेपाली भारत जान मानेका छैनन् । भारतका विभिन्न राज्यबाट नेपाली सीमामा पुगेका उनीहरुलाई बुधबार रातिदेखि भारत उत्तर प्रदेश राज्यको बहराइच जिल्लाको नानपारास्थित क्वारेन्टाइनमा पठाउन खोज्दा नमानेका हुन् । 'धेरैजना हुनेलाई सम्बन्धित जिल्लामा गाडी बोलाएर पठाउने हाम्रो तयारी थियो । नेपाल सरकारको नीति अनुसार जताबाट आएका हुन्, उतै फर्काउने निर्देशनले पठाउन सकिएन,' बिहीबार बिहान सीमा नाका जमुनाहा पुगेकी नेपालगन्ज उपमहानगरपालिका उपप्रमुख उमा थापा मगरले अन्नपूर्णसँग भनिन्, 'सीमामा अलपत्र परेका भने नेपाली भूमिमा आइसक्यौं । किन फेरि भारत जाने भनेर अडान लिइरहेका छन् ।' सीमा नाका जमुनाहादेखि एक किलोमिटर पश्चिममा नेपालगन्जमा निर्माणाधीन नेपाल भारत एकीकृत भन्सार जाँच चौकी (आइसीपी) को छेउमै खुला आकाशमुनी रहेका उनीहरुलाई बुधबार साँझ सम्बन्धित जिल्लामा पठाउने भन्दै जमुनामा ल्याइएको थियो । जिल्लास्थित प्रहरी प्रशासनलाई गृह मन्त्रालयले र गृहमन्त्रालयलाई प्रधानमन्त्री कार्यालयको ठाडो आदेश भन्दै नाकामा रहेका नेपालीलाई झन अलपत्र पार्ने काम भएको छ । दशगजा क्षेत्रमा बस्ने टेन्टको व्यवस्था भइरहेको बेला सरकारले सो स्थानमा बस्नलाई पनि अनुमति दिएको छैन । समस्याको समाधानका लागि बुधबार सीमा नाका जमुनाहा पुगेकी प्रदेशसभा सदस्य कृष्णा केसी नमूनाले नेपाल सरकारले घर फर्कन नदिने भएपछि भारतीय पक्षलाई क्वारेन्टाइनमा राख्न आग्रह गरेको बताइन् । बुधबार राति नेपाल पक्षबाट प्रदेश सांसद नमूना, बाँकेका प्रमुख जिल्ला अधिकारी कुमारबहादुर खड्का, नेपाल प्रहरी बाँके प्रमुख एसपी वीरबहादुर ओली, सशस्त्र प्रहरी बल एसपी दीपक अधिकारी र भारतीय पक्षबाट बहराइच जिल्लाका डीएम शम्भुकुमार र एसपी विपिनकुमारसँग छलफल भएको थियो । दुई देशबीच सीमामा रहेका नेपालीलाई आधा आधा व्यवस्थापन गर्ने नीति अनुरुप आधालाई भारतीय पक्ष नानपारास्थित क्वारेन्टाइनमा लैजान तयार भयो । 'हामीलाई गोली हान बरु भारतमा जान्नौं । क्वारेन्टाइनका लागि पैसाको अभाव हुन्छ भने हामी आफ्नै खर्चमा खाना खान तयार छौं, 'अलपत्र नेपालीको भनाइ उद्दृत गर्दै सांसद नमूनाले भनिन्, 'नेपाली भूमिमै क्वारेन्टाइन बनाएर राख्छौं भन्दा पनि नेपाल सरकारले जहाँबाट आएका हुन् । उतै फर्काउने नीतिले हामीले व्यवस्थापन गर्न सकेनौं । गृहमन्त्रालय र प्रधानमन्त्री कार्यालयसँग पनि अनुरोध गर्यौं । सबैको जवाफ एउटै छ । नेपाल प्रवेश गर्न दिनुहुँदैन ।' सीमा नाकामा दिनदिनै अलपत्र यात्रीको संख्या भने बढ्दै गएको छ । बुधबारसम्म एक सय ६३ जना मात्र रहेकोमा बिहीबार बिहानसम्म यो संख्या एक सय ८१ पुगेको छ । नेपालले दशगजामा बस्न नदिने र उनीहरुभारतमा जान नचाहेपछि झन विचल्ली भएको छ ।"
लकडाउन : नेपालमा भोकै रुवाबासी गर्दै भारतीय नागरिक (भिडियाे),"बर्दिबास : महोत्तरीको बर्दिबासमा भोकले २५ जना भारतीय नागरिक रोइकराई रहेका छन्। नारायणघाटबाट कुखुराको चल्ला ल्याएर बिक्री गरेर व्यपार गर्दै आएका उनीहरु लकडाउनले भोकभोकै परेका हुन्। कोरोना भाइरस फैलिन सक्ने र दाना नपाएर उनीले ८ हजार चल्ला खाल्टो खनेर गाडेका थिए। त्यसबाट उनीहरुलाई साँढे तीन लाखको आर्थिक क्षति भएको थियो। कोरोना भाइरस फैलिन नदिन नेपालभारतको सीमा नाका सील गरिएको छ। उनीहरु घर पनि फर्किन सक्ने अवस्था छैन। कोठामा चामल, दाल पनि छैन। व्यपार, रोजगारीको क्रममा नेपाल र भारतमा रहेका मानिस लकडाउनले संकटमा परेका छन्। बर्दिबासमा कोठा भाडा लिएर कुखुराको चल्ला बिक्री गरेर परिवार चलाउँदै आएका भारतको वेस्टबंगालका २५ जना खाना नपाएर भोकै रुदैं सहयोगीलाई खाना व्यवस्था गरि दिन बिन्ती गरिरहेका छन्। हामीलाई भारतीय सरकारले आफ्नै देशमा लैजाने व्यवस्था गरोस् नभए नेपालमै खानापानी दिनुस्। केही व्यवस्था नभए हामी भोकैले मर्नु पर्ने आवस्था आयो,भारतीय नागरिक महोमद नजरुलले भकानिदैं भने,बीस बर्षदेखि बर्दिबास बसेर व्यपार गर्दै आएको छु। बन्दीले खानेकुरा केही पाउँदैन। साथमा रुपैंया पनि छैन, भएको पुँजी पनि चल्लामै डुब्यो। बर्दिबास नगरपालिकाले आफुहरुको अवस्था बुझेर गएको तर, हाल सम्म केही व्यवस्था नभएको भारतीयले बताए। नेपाल सरकारले पनि केही सहयोग गर्नु पर्छ नत्र हामी सबै जना भोकै मर्ने उनीहरुले दुःखेसो पोखेका छन्। विश्वव्यापी रुपमा फैलिएको कोरोना भाइरस रोक्न नेपाल र भारत लकडाउन भएपछि भारतमा रहेको नेपाली र नेपालमा रहेका भारती नागरिक अलपत्र परेका छन्। बर्दिबासमा स्थानीय ज्ञानबहादुर खड्का भन्छन्,दुवै देशका सरकारले भारतमा रहेका नेपाली र नेपालमा रहेका भारतीय नागरिकलाई दानापानीको व्यवस्था र सुरक्षा प्रदान गर्नु पर्छ।"
सर्लाहीमा बेहोस अवस्थामा भेटिएका युवकको मृत्यु,मलंगवा : सर्लाहीको बसबरिया गाउँपालिका २ मानपुरमा एक युवकको बिहीबार अचानक मृत्यु भएको छ। मृत्यु हुनेमा स्थानीय हरिनारायण रायको १६ वर्षीय छोरा दिपेन्द्र राय रहेको जिल्ला प्रहरी कार्यालय सर्लाहीले जनाएको छ। बिहान घर नजिकैको बाँस काट्न गएका राय बेहोस अवस्थामा फेला परेका थिए। उनको बरहथवामा उपचारको क्रममा मृत्यु भएको प्रहरी नायव उपरीक्षक मदन कुवँरले जानकारी दिए। बाँस काट्न गएका राय धेरै बेर घरमा नफर्केपछि परिवारजन खोज्न जाँदा बेहोस अवस्थामा फेला परेका थिए । रायको सर्पको टोकाईबाट मृत्यु भएको स्थानीयले आशंका गरेका छन्। रायको शव अहिले सर्लाही अस्पताल मलंगवमा पोष्टमार्टमका लागि ल्याइएको छ। पोष्टमार्टमपछि मात्र रायको मृत्यु के कारणले भएको हो त्यो खुल्ने प्रहरी नायव उपरीक्षक कुवँरले जानकारी दिए।
"क्याम्पसमा थुनिएका भारतीय भन्छन् : लामखुट्टेले सुत्न दिंदैन, खाना पनि आधा पेट मात्रै","वीरगन्ज : लकडाउन उल्लंघन गरी भारत फर्किने क्रममा प्रहरीले नियन्त्रणमा लिइ वीरगन्जको ठाकुरराम बहुमुखी क्याम्पसमा थुनेर राखेका भारतीयले खान बस्न समस्या भएको गुनासो गरेका छन्। काठमाडौं, चितवन लगायतका जिल्लाबाट घर फर्कने क्रममा वीरगन्ज नाकाबाट मङगलबार राति प्रहरीले चार सय १४ भारतीयलाई नियन्त्रणमा लिएको थियो। तीमध्ये केहीलाई वीरगन्ज छेउछाउमा रहेका आफन्त र नातागोतको जिम्मा लगाएर प्रहरीले पठाएको छ। चितवन, मकवानपुर, बारा र रौतहटबाट आएकालाई पनि प्रहरीले उतै फर्काइदिएको छ। पर्साका प्रहरी नायव उपरीक्षक वीरेन्द्रबहादुर शाहीका अनुसार ठाकुरराम बहुमुखी क्याम्पसमा बिहीबार १ सय ६८ जना मात्र भारतीय छन्। उनीहरूलाई क्याम्पसको १७ वटा कोठामा राखिएको छ। खानाको लागि ग्रिन सिटी सामुदायिक केन्द्र आदर्शनगर र रुङगटा वेलफेयर सोसाइटीले प्रबन्ध गरेको छ। प्रहरीले क्याम्पसका कोठामा राखेका भारतीयले भने खान बस्न निक्कै समस्या भएको गुनासो गरेका छन्। एउटै कोठामा १४ जनासम्मलाई कोचेर राखिएको र त्यसमा पनि कोठा फोहोर रहेकाले लामखुट्टेका कारण सुत्न बस्न सकस भइरहेको उनीहरूको भनाइ छ। खाना पनि थोरै दिएकाले त्यसले २ दिनदेखि आधा पेट मात्र खाएर छाक टारिरहेको गुनासो उनीहरूको छ। 'कोठा सफा छैन, भूईंमा म्याट राखेर सुताएका छन्, मच्छडले टोकेर रातभर सुत्न दिएन', बिहार सेमराघाटका सरताज अहमदले भने, १४ दिनसम्म यहीँ बसियो भने बिरामी नै परिन्छ।' बिहार बेतियाको माधवपुर घर भएका मुन्ना दासले भने, बुधबार दिउँसो २ बजेपछि मात्रै खान दिए , बिहीबार पनि १२ बज्यो तर अहिलेसम्म ठेगान छैन, जेलका कैदीको भन्दा पनि बुरा हाल छ हाम्रो।' हामी देहातको मजदुर मान्छे, दिनभरमा ३ टाइम खाना खान्छौँ तर यहाँ सानो एउटा प्याकेटमा भात तरकारी ल्याएर मिल्काइदिन्छन् , यति थोरै खानाले त सानो बच्चाको पनि पेट भरिँदैन', मोतीहारीका भागनारायण महत्तोले दुखेसो पोखे। बिहीबार क्याम्पस परिसरमा भेटिएका भारतीय महावाणिज्यदूतावासका वाणिज्यदूत सुरेशकुमारले प्रहरीले नियन्त्रणमा लिएर क्याम्पसमा राखेका भारतीयले भरपेट खाना खान नपाएको गुनासो सम्बोधन गरिने बताए। उनले भने, लकडाउनसम्म यिनीहरूलाई भारत पठाउन सकिँदैन, खाना वा अन्य कुनै गुनासो छ भने त्यो हामी सम्बोधन गर्छौं।'"
संक्रमित युवतीसँगै विमानमा आएका ढोरपाटनका युवामा कोरोना संक्रमण नभएको पुष्टि,"बागलुङ : कोरोना संक्रमण पुष्टि भएकी दुई युवतीसँगै कतार एयरवेजबाट आएका ढोरपाटन नगरपालिका वडा नम्बर ५ अधिकारी चौरका युवामा कोरोना संक्रमण नभएको पुष्टि भएको छ । ढोरपाटनका युवा कोरोना संक्रमण पुष्टि भएकी काठमाडौं र बागलुङ नगरपाकिा ४ कुँडुलेकी १९ वर्षीया किशोरीसँगै कतार एयर एयरवेजको विमान बिमानबाट सँगै आएका थिए । होम क्वारेन्टाइनमै रहेका ढोरपाटनका युवामा कोरोना भाइरस संक्रमणको आशंकामा सोमबार नमुना स्वाब संकलन गरेर काठमाडौं पठाइएकोमा बिहीबार संक्रमण नभएको पुष्टि भएको प्रदेश स्वास्थ्य कार्यालय बागलुङका प्रमुख सुरज गुरौले जानकारी दिए । संक्रमित फेला परेसँगै कोरोना भाइरस (कोभिड१९) को संक्रमणको तीव्र जोखिम देखिएको भन्दै बागलुङमा त्रास बढेको समयमा पछिल्लो रिपोर्ट नेगेटिभ आएपछि जिल्लावासीमा राहत महशुस भएको छ। कतार एयरवेजको विमानमा सवार काठमाडौंकी युवतीलाई कोरोना संक्रमण पुष्टि भएपछि विमानमा सवार यात्रुको खोजी गर्ने क्रममा बागलुङका चारजना सवार रहेको पाइएको थिया । जसमा बानपा ४ कुडुलेकी युवतीमा संक्रमण पुष्टि भएको छ भने नमूना परीक्षणमा पठाएका अन्य दुईजनाको रिपोर्ट नेगेटिभ आएको छ । ६५ वर्षीया एक महिलामा भने कुनै लक्षण नदेखिएकाले होम क्वारेन्टाइनमै राखिएको छ । सोमबार परिवारका ७ जना सदस्यसहित ११ जनाको नमुना स्वाब पठाइएकोमा संक्रमित किशोरीका बुवा, हजुर बुवा, हजुआमा, फुपु, फुपुका छोरा र छोरीमा संक्रमण नभएको रिपोर्ट आएको थियो । संक्रमण पुष्टि भएकी बागलुङ नगरपालिका ४ कुँडुलेकी १९ वर्षीया किशोरीको दोस्रो पटक स्वाब परीक्षणका लागि काठमाडौं पठाइएको छ । योसहित अन्य चारजनाको रिपोर्ट आउन बाँकी रहेको स्वास्थ्य कार्यालयले जनाएको छ । संक्रमित किशोरी गत चैत्र ५ गते बेल्जियमबाट दोहा कतार ट्रान्जिट हुँदै कतार एयरवेजको क्यूआर ६५२ बाट नेपाल आएका थिइन् । कतार एयरवेजको विमानमा सवार काठमाडौंकी १९ वर्षीया युवतीलाई कोरोना संक्रमण पुष्टि भएपछि विमानमा सवार यात्रुको खोजी गर्ने क्रममा बागलुङका यी किशोरीलाई पनि सामान्य ज्वरो देखिएकाले चैत्र १२ गते स्वाब परीक्षणका लागि नमुना संकलन गरिएको थियो । टेकुस्थित शुक्रराज ट्रपिकल तथा सरुवा रोग अस्पताल काठमाडौं पठाइएको स्वाब परीक्षणमा किशोरीमा गत शनिबार कोरोना संक्रमण भएको पुष्टि भएको थियो ।"
"सुनौलीदेखि ६८ घन्टा हिँडेर धादिङ, क्वारेन्टाइन खोज्दै भारतबाट आएका युवाको अनुभव","धादिङ : आपत विपतमा आफू जन्मेको गाउँठाउँ कत्ति प्यारो हुन्छ भन्ने कुरा भारतदेखि हिँडेर नेपाल आएका धादिङका ५ जना युवाको कष्टपूर्ण यात्राले बताएको छ । भारतको उत्तर प्रदेश गोरखपुर नजिकैको माउ भन्ने बजारमा होटल व्यवसाय गरिरहेका युवाहरु भारतमा कोराना भाइरसको त्रास बढेपछि निकै कष्टपूर्ण यात्रा पार गरेर गाउँ आइपुगेका छन्। रोजगारीको लागि एकै ठाउँमा रहेका धादिङका ५ जना युवाहरु र चितवनका ५ जना युवासँगै नेपाल फर्किएका थिए । नेपाल भारत सीमा नाका सुनौलीदेखि ६८ घण्टाको पैदल यात्रा पार गरेर नीलकण्ठ १४ धुवाँकोट पात्लेका विशाल लामा, नेत्रावती ४ सेल्लेका वीरबहादुर गल्देन, पूर्ण गल्देन, विरेन लामा र मदन लामा धादिङवेशी आइपुगेका हुन्। हाल डिभिजन वन कार्यलयको नवनिर्मित भवनमा नीलकण्ठ नगरपालिकाले संचालन गरेको क्वारेन्टाइनमा बसिरहेका मध्ये एक युवा नेत्रावती डापजोङ गाउँपालिका ४ सेल्लेका विरेन लामाले अन्नपूर्णकर्मीसँग बताएको कष्टपूर्ण यात्राको बयान जस्ताको तस्तै : म १२ कक्षाको सकिएपछि रोजगारी खोज्दै भारत पुगे । गोरखपुरमा गाउँकै दाइको व्यापार व्यवसायमा काम गरे । पछि आफैले केही गर्नुपर्छ भन्ने लाग्यो र एउटा फास्ट फुड संचालन गरे । होटल सुरु गरेको ६ महिना जति भएको थियो, कोरोनाको विपत्ती सुरु भइहाल्यो। कोरोना भाइरस चाइनाबाट सुरु भएको थियो । भारतमा पनि कोरोनाको संक्रमण सुरु हुने वित्तिकै हामी निकै चेपुवामा पर्यौँ । हाम्रो मंगोलियन अनुहार भएकाले चाइनिज जस्तो लागेर व्यवहार नै फरक देखिन थाल्यो। पुलिसले तेरै देश फर्कि जा भन्ने, स्थानीयले पनि भेदभाव गर्ने, पसलमा सामान किन्न नदिने जस्तो व्यवहार देखिन थाल्यो। कोरोनाको संक्रमण बढ्दै गएको थियो।हाम्रो एरियामा भने कोरोनाले भेटिसकेको थिएन। भारतले पनि पुरै देश लक डाउन गर्ने निणर्य गरेपछि भने झनै हाम्रो अवस्था बिग्रियो । हामीलाई १२ महिना कोठाभित्रै बसेर खानाका लागि कुनै समस्या थिएन। तर भारतीयको हेपाहा प्रवृत्तिले यो विपत्तीमा गाउँ नै जानुपर्छ भन्ने लाग्यो । बजार र गाडीहर पुरै बन्द भएपछि हामीले त्यहाँको पुलिसलाई सुनौलीसम्म जाने व्यवस्था मिलाइदिन अनुरोध गर्यौ। तर उनीहरुले हामीलाई चाइनिजजस्तो ठानेर वरपर समेत आउन नदिइ हाम्रो कुरै सुनेनन् । भारतमा कोरोना लागिहाल्यो भने मर्ने बाच्ने ठेगान हुन्न। कोरोनै लागेर मरिएछ भने पनि गाउँमै मरुम भनेर व्यापार व्यवसायमा ताल्चा मारेर एम्बुलेन्समा सीमासम्म आउने निर्णय गरियो । गोरखपुरदेखि सुनौलीसम्म आउनको लागि ६० हजार आइसी बुझाएर हामी दुईवटा एम्बुलेन्समा १० जना सुनौली नाका आइपुगियो । देश भित्रिने ठाउँ आइपुगियो भनेर धेरै खुसी लागेको थियो । तर, हामीलाई नाकाबाट प्रवेशै गर्न दिइएन । सुरक्षाको लागि कडाइ गर्नुसम्म त ठिकै थियो।चेकजाँच गरेर सुरक्षित तरिकाले भित्राउनु त कता हो कता कुनैपनि हालतमा छिर्न पाउने अवस्था नदेखेपछि हामीले एउटा जुक्ती लगायौं। सामान बोकेका कन्टेनर भने नेपाल भित्रिरहेका थिए, त्यसका चालकलाई भनेर एउटा एउटा कन्टेनरमा खलासी बनेर हामी नेपाल प्रवेश गर्यौं।' नेपाल आएपछि हामीलाई बास बस्नैको सकस भयो । भारतबाट आएको भनेपछि हामीले कोरोनालाई झोलामा हालेर ल्याएको जस्तो गरी कुनै होटलमा बास दिइएन । प्रहरीको सहयोगमा एउटा होटलमा बस्यौँ । घर धादिङ आउनको लागि कुनै सवारी साधन पाइने आसमा ५ दिनसम्म त्यही बसियो । सवारी साधन पाउने छाँटकाँट नदेखिएपछि सबैको सल्लाहमा हिँडेर जाने कुरा भयो र पैदल यात्रा सुरु गरियो धादिङसम्मका लागि । सुनौलीबाट हिँडेको ६८ घण्टापछि हामी धादिङवेशी आइपुगियो । बीचमा सुनवलबाट केही घण्टा हिँडेपछि १५ किलोमिटर जति दाउन्ने आइपुग्ने बेलासम्म एउटा ट्रकमा चढ्यौ । बाँकी सबै ठाउँमा हिँडेरै आइयो । रातमा बास पनि बसेनौँ, हिँड्दै केहीबेर थकाइ मार्दै फेरी हिडेर धादिङवेशीसम्म आइपुगियो । बाटोमा खाजा र पानी समेत खान नपाउँदा भने साह्रै दुःख लाग्यो । पानी समेत किनेर खान नपाउँदा खोलाको पानी खाएर पनि प्यास मेटाइयो । कताकति खुलेका पसलमा भारतबाट आएको भनेपछि छिछि दुरदुर गरे । कोराना संक्रमण हुन नदिन अरुबाट सुरक्षित त रहनुपर्छ तर साह्रै अपमान हुने व्यवहार त देखाउनु हुँदैन नी । भारतमा त्यस्तो व्यवहार हुँदा त पराइको ठाउँ भनेर चित्त बुझाइएको थियो, नेपालमै त्यस्तो व्यवहार हुँदा भने नमिठो लाग्यो । बाटो आउँदा विदेशबाट आउनेहरु सिधै गाउँमा नजाउ क्वारेन्टाइनमा बसौँ भन्ने समाचार सुनिएको थियो । धादिङवेशी आइपुगेपछि सिधै क्वारेन्टाइन खोज्दै हामी पाँचैजना यहाँ बसिरहेका छौँ । यहाँ बस्न खासै कुनै समस्या छैन। खानपान र बस्ने व्यवस्था ठीक छ। कोरोनाको महामारी साम्य भएपछि फेरी भारत जानुपर्छ । त्यहाँ लाखौको सम्पती छ। व्यवसाय छ। गाउँमा त्यत्तिकै बस्नुभन्दा केही आम्दानी पनि हुने भएकाले महामारी साम्य भएपछि फेरी फर्किने हो । हाम्रो एउटा अनुरोध छ। भारतमा हामी बसेकै क्षेत्रमा काम गर्ने हाम्र गाउँका केही साथी अहिले पनि गाउँमै छन् भन्ने सुनेको छु। उनीहरुलाई पनि वडा कार्यालय र प्रशासनले गाउँमा खुल्लम खुल्ला हिँड्न नदेओस। यदि कोरोना संक्रमण भएको छ भने सबैलाई उनीहरुले सार्न सक्छ । बेलैमा ध्यान दिएर भारतबाट आएका सबैलाई क्वारेन्टाइनमा राख्ने व्यवस्था मिलाउन पर्छ।"
कालोबजारी आरोपमा दुई पक्राउ,गुलरिया : महामारीका रुपमा फैलिरहेको कोरोना भाइरस (कोभिड१९) को संक्रमण बढीरहेका बेला बर्दियाको बाँसगढी नगरपालिका ५ स्थित बजारमा संक्रमण रोक्न प्रयोग गरिने सेनिटाइजर प्रिन्ट मुल्यभन्दा तीनगुना बढी मुल्यमा बिक्री गरेको आरोपमा एकजनालाई पक्राउ गरिएको छ । बाँसगढी बजारमा रहेको वुद्ध मेडिकल हलका संचालक ३९ वर्षीय बुद्धि चौधरीलाई बर्दिया प्रहरीले पक्राउ गरेको हो । विश्वव्यापीरुपमा फैलिरहेको कोरोना भइरसको विषम परिस्थितिमा मेडिकल सामग्री सेनिटाइजर बजार मुल्यभन्दा बढी मुल्यमा बिक्री गरेको पाएपछि चौधरीलाई पक्राउ गरिएको जिल्ला प्रहरी कार्यालय बर्दियाका प्रहरी उपरीक्षक राजेशनाथ बास्तोलाले बताए । प्रिन्ट मुल्य ४५९ रुपैया रहेको सेनिटाइजर १५०० रुपैयाँमा बिक्री गरेको अनुसन्धानबाट खुलेको जानकारी दिए । कोरोना महामारीकै अवस्थामा बढैयाताल गाउँपालिका ८ स्थित सितला बजारमा रहेको दामोदर शर्मा किराना एण्ड जनरल पसलमा खाद्यान्न सामान चिनी र पिठो पसल संचालकका छोराले बजार दररेट भन्दा बढी मुल्यमा बिक्री गरेको बिल समेत फेला पारेपछि वर्ष २० का शुलभ शर्मालाई समेत पक्राउ गरिएको जनाइएको छ । दुबैजनालाई हिरासतमा लिईएकाले कालो बजारी मुद्धा अन्र्तगत अनुसन्धान गरी कारवाही गरिने एसपी वास्तोलाले बताए ।
"भीमेश्वरमा एक घर, दुई साबुन अभियान","चरिकोट : भीमेश्वर नगरपालिकाले एक घर, दुई साबुन, एक व्यक्ति एक मास्क अभियान संचालन गर्ने भएको छ । कोरोना भाइरसको सम्भावित संक्रमण फैलन नदिनका लागि दोलखाको सदरमुकाम चरिकोटस्थित भीमेश्वर नगरपालिकाले सो अभियान संचालन गर्ने भएको हो । कोरोना भाइसरको संक्रमण रोक्नका लागि शनिबारबाट एक घर, दुई साबुन, एक व्यक्ति एक मास्क अभियान संचालन गर्न लागिएको भीमेश्वर नगरपालिकाका मेयर भरत केसीले जानकारी दिए । नगरपालिकाभरीका १० हजारभन्दा बढी घरधुरीमा सो अभियान सञ्चालन गर्न लागिएको मेयर केसीको भनाई छ । नगरको एक घर दुई सावुन एक ब्यक्ति एक मास्क अभियान लाई भीमेश्वर नगरपालिका भित्र मुख्य कार्यालय रहेका सहकारीहरुले ५ लाख ४४ हजार रकम सहयोग गर्ने भएका छन् । नगरपालिकाको समन्वयमा बिहीबार भीमेश्वर नगरपालिका भित्र मुख्य कार्यालय रहेका २१ वटा सहकारीको बैठकले सो निर्णय गरेको हाम्रो जनकल्याण बचत तथा ऋण सहकारी संस्थाका अध्यक्ष राजन श्रेष्ठले जानकारी दिए । नगर कार्यपालिकाको बैठकको निर्णय अनुसार नगरवासी अपाङ्ग, जेष्ठ नागरिक, सुत्केरी तथा विपन्नलाई विरामी भए अस्पताल लैजानका लागि एम्बुलेन्स पठाइने भएको छ । यस्तै मजदुर तथा अतिविपन्नलाई खानाको समस्या भएमा वडाअध्यक्षमार्फत नगरमा सम्पर्क गरेमा टोलमा नै खाद्यान्न उपलब्ध गराईने भीमेश्वर नगरपालिकाले जनाएको छ । कोरोनाको संक्रमण फैलन सक्ने सम्भावनलाई रोक्न लकडाउन गरिएको समयमा विपन्नहरु तथा मजदुरहरुलाई समस्या नपरोस भनी नगर कार्यपालिकाले उक्त निर्णय गरेको मेयर केसीको भनाई छ । नगरवासीलाई घरमै बसेर लकडाउनको पूर्ण रुपमा पालना गर्न समेत नगरपालिकाले आग्रह गरेको छ । कोरोनाको सम्भावित जोखिमलाई दृष्टिगत गर्दै नगरले ८ वेडको आइसोलेसन वार्डको ब्यवस्था गरको छ । सामान्य रुघा, ज्वरोका बिरामीको संख्या बढे पनि हालसम्म दोलखामा कोरोना संक्रमित भेटिएका छैनन्।"
गोरखामा २५० जना क्वारेन्टाइनमा,"गोरखा : गोरखामा अहिलेसम्म ६ जना सामुहिक क्वारेन्टाइनमा र २४४ जना होम क्वारेन्टाइनमा रहेका छन्। भारतबाट आएका चार र नेपालकै गुल्मी जिल्लाबाट आएका दुई जनालाई सामुहिक क्वारेन्टाइनमा राखिएको अरु सबैलाई होमक्वारेन्टाइनमा राखिएको छ। भारतबाट उद्धार गरी ल्याइएका तीनजनालाई शहीद लखन गाउँपालिका २ आरुबोटस्थित बालज्योति आधारभूत विद्यालयमा राखिएको गाउँपालिकाका अध्यक्ष रमेश थापा मगरले जानकारी दिए। उनीहरुलाई घरमै खाना बनाई ल्याएर खुवाउने गरिएको उनले बताए। त्यस्तै बारपाक सुलीकोट २ बारपाक गाउँमा भारतबाट आएका एक जनालाई स्थानीय स्वाथ्यचौकीमा बनाइएको क्वारेन्टाइनमा राखिएको वडाअध्यक्ष लालबहादुर गुरुङले जानकारी दिए। उनलाई खाने र सुत्ने प्रबन्ध सोही स्वास्थ्यचौकीमा गरिएको छ। गुल्मीबाट फर्केका दुई जनालाई धार्चे ३ उहियाँमा रहेको पार्वती आधारभूत विद्यालयमा क्वारेन्टाइनमा राखिएको वडा अध्यक्ष इन्द्रप्रसाद गुरुङले जानकारी दिए। उहियाँको चारै दिशामा युवाहरु ड्युटी बसी प्रवेश निषेध गरिएको छ। तर गाउँकै चेलीहरु आएपछि उनीहरुलाई सामुहिक क्वारेन्टाइनमा राख्ने गरी प्रवेश गराइएको गुरुङले बताए। गोरखामा विदेशबाट आउनेको संख्या २४६ पुगेको छ। चार जनाबाहेक उनीहरु सबै सेल्फक्वारेन्टाइनमा नै छन्। सामुहिक क्वारेन्टाइनमा रहनु गोरखाका लागि सुखद पक्ष रहेको क्वारेन्टाइन निर्माण गरेको रणसिँह दल गणका गणपति उज्वल केशी बताउँछन्। क्वारेन्टाइनमा राख्नुपर्ने शंकास्पद बिरामी नहुनु भनेको सुखद पक्ष हो, उनले भने। नेपाली सेनाले गोरखा नगरपालिकामा ५० बेडको र पालुङटार नगरपालिकामा १९ बेडको क्वारेन्टाइन निर्माण गरेको छ। अन्य गाउँपालिकाहरुले पनि विद्यालय तथा अन्य सामुहिक भवनहरुमा सामुहिक क्वारेन्टाइन बनाएका छन्।"
नेपालभारत सुरक्षा बैठक : के के भए निर्णय ?,"भैरहवा : घर फर्किन आशामा बेलहियासुनौली नाकामा अलपत्र परेका नेपाल र भारतीय नागरिकको एकअर्का देशमा व्यवस्थापन गरिएको छ। कोरोना संक्रमणको रोकथाम तथा नियन्त्रणका लागि दुवै सरकारले सीमाबाट आवातजावतमा पूर्ण रोक लगाएको छ । नेपाल र भारतका स्थानीय अधिकारीको बीचको संवादले तीन दिन सीमानामा अलपत्र रहेका नेपाली र भारतीय नागरिकलाई आ आफ्नै दर्शतर्फ व्यवस्थापन गर्ने समझदारी अनुसार उनीहरुलाई एक अर्को देशको क्वारेन्टाइनमा व्यवस्थापन गरिएको हो । भारतमा ३०५ जना नेपाली र नेपालमा १५५ जना भारतीय नगरिकलाई क्वारेन्टाइनमा व्यवस्थापन गरिएको छ । नेपालीलाई सीमादेखि ८ किमी पर नौतनवास्थित नौतनवा इन्टर कलेजमा र भारतीयलाई सीमादेखि २ किमी वर प्रतिमान निमा स्मृती प्रतिष्ठानको भवनमा राखिएको छ । उनीहरुलाई चौध दिन चिकित्सकीय निगरानीमा रहनेछन् । बिहीबार भैरहवा भन्सार कार्यालयमा बसेको नेपाल भारतको सुरक्षा अधिकारीसहित स्थानीय अधिकारीको बसेको बैठकले भारत र नेपालको क्वारेन्टाइनमा रहेका आफ्नो नागरिकको अवस्थाबारे स्थलगत निरीक्षण गर्ने निर्णय भएको रुपन्देहीका प्रमुख जिल्ला अधिकारी महादेव पन्थले बताए । उनका अनुसार बिरामी वा अन्य कारणले कुनै नागरिकको उद्दार गर्नुपर्ने अवस्थामा आएमा दुवै देशको अधिकारीको समन्वयमा उद्दार गर्ने, क्वारेन्टाइनमा आवश्यक सुधार गर्नुपर्ने विषय भएमा सुधार गर्ने, कोरोना भाइरस सम्बन्धि सूचना आदानप्रदान गर्ने लगायतका निर्णय भएका छन्। सोही निर्णयअनुसार भारतमा क्वारेन्टाइनमा राखिएका नेपालीको अवस्थाबारे निरीक्षणका लागि भारतमा टोली पठाउन थालिएको उनले अन्नपूर्ण पोस्ट्लाई बताए । बैठकमा नेपालको तर्फबाट रुपन्देहीका प्रमुख जिल्ला अधिकारी महादेव पन्थ र भारतको तर्फबाट महाराजगंजका डिएम (प्रमुख जिल्ला अधिकारी) उज्जवल कुमार, दुवै देशका उच्च पदस्थका सुरक्षा निकायका अधिकारीरु, भन्सार, क्वारेन्टाइन प्रमुखलगायतको सहभागिता थियो ।"
कोरोना प्रभाव : हेलिप्याडदेखि मजदुरको तथ्यांक संकलन गरिँदै,"बैतडी : बैतडीको दुर्गम सिगास गाउँपालिकाले २ स्थानमा अस्थायी हेलिप्याड निर्माण गरेको छ । कोरोना भाइरसको संक्रमण भएमा संक्रमितलाई आपलकालिन उद्धार गर्न सजिलोका लागि अस्थायी हेलिप्याड निर्माण गरिएको गाउँपालिका अध्यक्ष हरिसिंह धामीले बताए । वडा नं २ गाँजरी र वडा नं ८ को लेकमा अस्थायी हेलिप्याड निर्माण गरिएको उनले बताए । उनले गाउँपालिकामा एम्बुलेन्सको बेवस्ता नभएपनि तत्काल उद्धार गर्न अस्थायी हेलिप्याड निर्माण गरिएको बताए। यस्तै गाउँपालिकाले सबै वडामा गरी ९० बेडका क्वारेन्टाइन निर्माण गर्नुका साथै गाँजरीमा ३ र लेकमा २ बेडका आइशोलेसन कक्ष समेत निर्माण गरेको जनाएको छ । पालिकाका विभिन्न स्थानमा गरी ६ हेल्थ डेस्क स्थापना गर्दै भारत तथा अन्य मुलकबाट आउन नागरिककको अनिवार्य स्वास्थ्य परीक्षण गरिरहेको अध्यक्ष धामीले बताए । मजदुरको तथ्यांक संकलन गरिँदै जिल्लाका विभिन्न स्थानीय तहले दैनिक मजदुरी गरेर छाक टार्ने परिवारको तथ्यांक संकलन गर्ने कार्य सुरु गरेको छ । कोरोना भाइरसको जोखिम बढेको भन्दै लकडाउन भएपछि मजदुरी गरेर खाने वर्गलाई समस्या परेको भन्दै उनीहरुलाई खाद्यान्न उपलब्ध गराउने उद्देश्यले तथ्यांक संकलन गरिरहेको पालिकाले जनाएका छन् । नगरपालिकाका ११ वटै वडामा दैनिक मजदुरी गरेर खाने वर्गको तथ्यांक संकलन गर्ने कार्य गरिएको दशरथचन्द नगरपालिकाका उपप्रमुख मीना चन्दले जानकारी दिइन् । ४ जनासम्म सदस्य भएको परिवारलाई १० केजी र ४ जना भन्दा बढी सदस्य भएको परिवारलाई १५ केजीका दरले चामल वितरण गर्ने तयारी भएको उपप्रमुख चन्दले बताइन्। यस्तै जिल्लाको सुर्नया गाउँपालिकाले पनि गरिब मजदुरको तथ्यांक संकलन गरेर खाद्यान्न वितरण गर्ने जनाएको छ । पालिकामा दैनिक ज्यालामजदुरी गरेर खाने वर्गको तथ्यांक संकलन गरेर खाद्यान्न वितरण गर्ने गाउँपालिका अध्यक्ष बीरबहादुर बिष्टले बताए । यस्तै गाउँपालिकामा भारतबाट आएका नागरिकको पनि तथ्यांक संकलन कार्य जारी रहेको उनले बताए । भारतबाट फर्केका ३२३ जना क्वारेन्टाइनमा भारतबाट फर्केका जिल्लाका विभिन्न स्थानका ३२३ जना क्वारेन्टाइनमा बसेका छन् । स्थानीय तहहरुले निर्माण गरेका क्वारेन्टाइनमा उनीहरु बसेका स्वास्थ्य कार्यालयले जनाएको छ । दशरथचन्द नगरपालिकाका विभिन्न स्थानमा १८,पाटनमा ५, मेलौलीमा २,पुर्चौंडीमा १७७, पञ्चेश्वमा ३, सुर्नयामा ३६, दोगडाकेदारमा २०, डिलाशैनीमा ३९, सिगासमा १५ र शिवनाथमा ८ जना क्वारेन्टाइनमा बसेका स्वास्थ्यका कार्यालयका जनस्वास्थ्य निरीक्षक भुवनप्रसाद जोशीले बताए ।"
भीरबाट खसेकी महिलाको उद्दार,गुल्मी : गुल्मीको मुसिकोट नगरपालिका ८ स्थित तारिके भीरमा खसेकी एक महिलाको जिवितै उद्धार भएको छ । बिहीबार बिहान नेपाली सेना र नेपाल प्रहरीको टोलीले उनलाई उद्धार गरेको हो । पहाडि लोकमार्गबाट स्थानीयले ती महिलालाई भीरमा अड्किएको देखेको मुसिकोट नगरपालिका ८ का वडाध्यक्ष नारायण सापकोटाले बताए। घटनाबारे विस्तृत कुरा आउन बाँकी छ।
जसलाई कोरोनाबारे थाहै छैन,"फिदिम : कोराना (कोभिड१९) भाइरसको संक्रमणले विश्वमा ४७ हजार भन्दा धेरैले ज्यान गुमाइसके। नौ लाख भन्दा धेरै यो भाइरबाट संक्रमति भइसकेका छन्। भाइरसको संक्रमण तिब्र रुपमा फैलिइरहेको छ। नेपाल सरकारले संक्रमण फैलन नदिन लकडाउन घोषणा गरेपछि देश ठप्प छ। हरेक मानिस संक्रमणबाट बच्न घरमै बसिरहेका छन्। यस्तो परिस्थितिमा कोरोनाबारे जानकारी को नहोला र ? सुन्दा अचम्म लाग्न सक्छ पाँचथरका एक मजदुर परिवारले कोरोना भाइरसबारे सुनेकासमेत छैनन्। फिदिम नगरपालिका२ को कृष्णमन्दिर नजिकैबाट मेची राजमार्गलाई आधार बनाएर तालखर्कतर्फ कच्ची सडक विस्तार गरिएको छ। कच्ची सडकबाट केही समय हिँडेपछि डुम्रिबोट भन्ने स्थानमा पुगिन्छ। त्यहाँ पुगेपछि सडकको माथिल्लो डिलमा एउटा झुप्रो छ। वरिपरी जंगल छ। जंगलको बीचमा रहेको पाखो बारीमा पुराना बोराले बारेर बनाइएको एउटा झुप्रो देखिन्छ। झुप्रो बाहिर फाट्न थालेका डसना र गुन्द्री सुकाएको भएर यहाँ मान्छे बस्छन् भन्ने अनुमान गर्न सकिन्छ। सडकबाट माथिल्लो डिलमा उक्लेर हेर्दा झुप्रोभित्र एक पुरुष टुक्रुक्क बसेर भात खाइरहेका थिए। याङनामका ५६ वर्षीया दिलिप जबेगु विगत दुई महिनादेखि यहाँ आएर बसेका रहेछन्। उपेन्द्र ढुंगानाले मलाई यहाँ बस्न दिनुभयो, उनले भने दुईचार दिन अघिसम्म जंगलमै झुप्रो बनाएर बसेको थिए। केहीसमय कुराकानी गर्दै गएपछि उनले आफ्नो परिचय दिए। मलाई काम भन्दा अरु केही पनि थाहा छैन, उनी भन्छन् दिउँसोभरी ढुंगा फुटाउन माथिल्लो गाउँ जान्छु। बेलुका आएर भात खान्छु। अनि आराम गर्छु। उनी श्रीमतीसँग यहाँ बस्दै आएका छन्। याङनाममा काम नपाएपछि यहाँ आएर बस्न थालेको उनले बताए। श्रीमती तालखर्कतर्फ काम गर्न जान्छिन्, उनले भने, म ढुंगा फुटाउन जान्छु। कोरोनाबारे बुढाबुढीलाई नै थाहा नभएको उनले बताए। घरमा रेडियो पनि छैन, उनी प्रतिप्रश्न गर्छन्, अनि कसरी थाहा पाउने देशमा के भइरहेको छ भनेर ? आफूसँग काम गर्ने साथीसँग पनि कोरोनाको बारेमा कुरा नभएको उनले बताए। उनलई कोराना के हो र देशमा के भइरहेको छ भन्ने केही पनि थाहा छैन। उनलाई देशमा लकडाउन घोषणा गरिएको पनि थाहा छैन। तीन छोरी र तीन छोरा भएपनि उनीहरु मामलतिर बस्ने गरेको उनको भनाइ छ। हामीसँग फोन पनि छैन, उनले थपे, हामीलाई बाहिरको बारेमा केही पनि थाहा हुँदैन। काम गरिरहन पाए त्यसमै सन्तुष्ट हुने जवेगुको भनाइ छ।"
"कोरोना जोखिम :क्वारेन्टाइन रित्तै, विदेशबाट आएका घरभित्रै","गुल्मी : विदेशबाट फर्किएकालाई सुरक्षित स्थानमा राख्नका लागि बनाइएका गुल्मीका क्वारेन्टाइन रित्तै छन् । विदेशबाट आएका घरभित्रै बसेका छन् । जिल्लाका दुई नगरपालिका र दश गाउँपालिकाले बनाएका क्वारेन्टाइन खाली छन्।विदेशबाट आएकाहरु क्वारेन्टाइनमा नबस्दा थप जोखिम हुने खतरा देखिएको छ । गाउँलेले उजुरी गरेपछि कतिपय स्थानीय तहले विदेशबाट आएकालाई घरभित्रै बस्न भनेका छन् । तर उनीहरु क्वारेन्टाइनमा गएर बस्न मानेका छैनन् । क्वारेन्टाइनमा बस्दा समाजले हेपाहको दृष्टिले हेर्न थालेपछि विदेशबाट घर आएकाहरु बस्न नमानेको स्थानीय तहका पदाधिकारीले प्रतिक्रिया दिएका छन् । गुल्मीका १२ स्थानीय तहले अहिलेसम्म ७ सय ८७ बेड क्षमताको क्वारेन्टाइन निर्माण गरेका छन् । ती क्वारेन्टाइनमा ४९ जना मात्र बसेका छन् । स्थानीय तहले दिएको तथ्यांक अनुसार हालसम्म १ हजार ९ सय ३ जना भारतसहित तेस्रो मुलुकबाट गुल्लीमा फर्किएका छन् । स्थानीय तहले बनाएका अधिकांश क्वारेन्टाइन बेञ्चका छन् । रेसुंगा नगरपालिकाले १ सय ५० बेड क्षमताको क्वारेन्टाइन बनाएको छ । त्यस्तै, मुसीकोट नगरपालिकाले १ सय ८०, चन्द्रकोट गाउँपालिकाले १३ बेड, सत्यवती गाउँपालिका २८, कालीगण्डकी गाउँपालिका १ सय १७ बेड, रुरुक्षेत्र गाउँपालिका २५ बेड, छत्रकोट गाउँपालिका १० बेड, गुल्मीदरवार गाउँपालिका ३५ बेड, धुर्कोट गाउँपालिकाले १ सय ३८ बेड, मदाने गाउँपालिका ११, इस्मा गाउँपालिका १५ र मालिका गाउँपालिकाले ६५ बेडको क्वारेन्टाइन निर्माण गरेको छ । भारत लगाएत तेस्रो मुलुकबाट फर्किएकाहरु क्वारेन्टाइनमा नरहेको छत्रकोट गाउँपालिका अध्यक्ष मधुकृष्ण पन्तले जानकारी गराए । ' खाट र बेञ्चबाट क्वारेन्टाइन बनाएका छौँ,'उनले भने,तर ती क्वारेन्टाइनमा मान्छे छैनन् ।' गाउँ आएकाहरु घरमै बसिरहेको उनको भनाई छ । पन्तका अनुसार क्वारेन्टाइनमा नबसने पनि घरमा बसेकालाई स्वास्थ्यकर्मीको प्रत्यक्ष निगरानीमा राखिएको छ । रेसुंगा नगरपालिकाका प्रमुख प्रशासकीय अधिकृत भक्तिराम मरासिनीले विद्यालयहरुमा भएका बेञ्च प्रयोग गरेर क्वारेन्टाइन निर्माण गरिएको जानकारी गराए । कोरोनाको त्रास हटिसकेपछि खरिद गरिएका खाटहरु पुनः प्रयोगमा ल्याउन नमिल्ने भएपछि विकल्पको रुपमा विद्यालयका बेञ्च प्रयोग गरिएको बताए । मरासिनीका अनुसार फर्निचर बाहेक अन्य सामग्रीहरु स्वास्थ्य क्षेत्रमा प्रयोगमा आउने खालका छन् । क्वारेन्टाइन निर्माणका लागि साधन स्रोतको समेत समस्या भइरहेको गुल्मीदरवार गाउँपालिका स्वास्थ्य संयोजक नारायण अर्यालले बताए । उनका अनुसार कतिपय क्वारेन्टाइन भुँइमा गुन्द्री ओछ्याएर समेत बनाइएको छ । उनले गाउँपालिकाका सवै स्वास्थ्यकर्मीहरुले व्यक्तिगत सुरक्षाका लागि प्रयोग गर्ने पिपिइ समेत उपलव्ध गराइएको जानकारी गराए । विदेशबाट आएकाहरु मध्ये एक जना पनि क्वारेन्टाइनमा बसेका छैनन् । जिल्लाका मुसीकोट नगरपालिकामा ६ जना, कालीगण्डकी गाउँपालिकामा ८ जना, मालिका गाउँपालिकामा १० जना, धुर्कोट गाउँपालिकामा १० जना र इस्मा गाउँपालिकामा १५ जना क्वारेन्टाइनमा बसेका छन् । भारतसहित तेस्रो मुलुकबाट आएकाहरु क्वारेन्टाइनमा नबस्दा गाउँमा थप त्रास फेलिएको छ । विदेशबाट आएकाहरुलाई सिमानाबाटै चेकजाँच गरी प्रदेश ५ सरकारले नै आफ्नै क्वारेन्टाइनमा राख्नुपर्ने इस्मा गाउँपालिका निमित्त प्रमुख प्रशासकीय अधिकृत नारायण महतले सुझाब दिए । 'सबैजना गाउँ आउँदा झनै जोखिम देखियो,उनले भने, 'भारतबाट आएका सीमानाकाबाट घरसम्म आउँदा कोरोना भएको भए धेरैमा फैलिने डर हुन्छ ।' उनले घरमा आएकालाई स्थानीय तहले बनाएका क्वारेन्टाइनमा बस्न आग्रह समेत गरेका छन्।"
१३ इन्डोनेसियन गोदावरी भिलेज रिसोर्टको क्वारेन्टाइनमा,ललितपुर : थाहै नदिइ १३ जना इन्डोनेसियनलाई ल्याएर राखेको भन्दै महालक्ष्मी नगरपालिकाले गोदावरी भिलेज रिसोर्ट पठाएको छ। उनीहरुलाई बुधबार राति प्रहरीले इमाडोलस्थित मस्जिदमा पुर्याएको महालक्ष्मी नगरपालिकाका मेयर रामेश्वर श्रेष्ठले जानकारी दिए। मेयर श्रेष्ठका अनुसार उत्त मस्जिदमा पढाउने गरीनथ्यो। मान्छे ल्याएर क्वारेन्टाइन मा राख्ने जस्तो छैन। हामीले उनीहरुलाई गोदावरी पठाइसकेका छौं । उनीहरु सप्तरीबाट काठमाडौं आइपुगेका थिए। बालाजुबाट प्रहरीले थाहै नदिइ त्यहा पुर्याएको श्रेष्ठको भनाइ छ। उनीहरुलाइ गोदावरीस्थित भिलेज रिसोर्टमा लगेको पुष्टि गोदावरीका मेयर गजेन्द्र महर्जनले गरे। गोदावरीका मेयर गजेन्द्र महर्जनका अनुसार उक्त भिलेज रिसोर्टमा कम्तीमा पचास जनालाई क्वारेन्टाइनमा राख्ने व्यवस्था गरिएको छ।उनीहरुको सम्पूर्ण व्यवस्थापन नगरपालिकाले गर्ने छ।
"सम्पादकले भने, 'प्रेसमाथिको हस्तक्षेप तत्काल रोक'","काठमाडौं : सम्पादकले संविधानको मर्म विपरीत प्रेसमाथि विभिन्न बाहनामा हस्तक्षेप र आक्रमण गर्ने प्रयास भइरहेको बताउँदै तत्काल रोक्न आग्रह गरेका छन्। सम्पादकले बिहीबार संयुक्त रुपमा विज्ञप्ति जारी गर्दै सरकारको यस्तो व्यवहारप्रति चिन्ता व्यक्त गरेका छन्। विज्ञप्तिमा भनिएको छ, एक अनलाइनको समाचार सामग्री हटाउन प्रधानमन्त्रीका आईटी सल्लाहकारको प्रत्यक्ष भूमिका रहेको तथा केही अनलाइन समाचार साइट बन्द गराउन प्रेस काउन्सिलले गरेको सिफारिसले मिडियाप्रति सरकारको गलत तथा संविधानको मर्म विपरीत व्यवहार देखिएकाले हाम्रो गम्भीर ध्यानाकर्षण भएको छ। काठमान्डुप्रेस डटकमले चीनबाट झिकाइएका कमसल स्वास्थ्य सामग्रीको घोटाला प्रकरणमा सरकारका उच्च अधिकारीका आफन्त संलग्न भन्ने समाचार सम्प्रेषण गरेको थियो। आफ्नो समाचार सिरान टेक्नोलोजिज् प्रालिको प्यारेन्ट कम्पनी एफवान सफ्टको तर्फबाट हटाइएको भनी उसले प्रेस वक्तव्य जारी गरेको छ। माथिको आदेश भन्दै वेब डेभलपर्सका तर्फबाट समाचार हटाउने यो आपत्तिजनक कारवाहीमा प्रधानमन्त्री केपी शर्मा ओलीका सूचना प्रविधि सल्लाहकार असगर अली सिरान टेक्नोलोजिज्को प्यारेन्ट कम्पनी एफवान सफ्टका एक साझेदार हुनुले सरकारलाई गम्भीर सन्देहमा पारेको विज्ञप्तिमा उल्लेख छ। सम्पादकले संविधान विरोधी यो प्रकरणमा संलग्नबारे शीघ्र छानबीन गरी दोषीलाई दण्डित गर्न माग गरेका छन्। सरकारले अनलाइन समाचार नियमन गर्ने नाममा सञ्चार मन्त्रालय र दूरसञ्चार प्राधिकरणको पत्रका आधारमा केही साइट ब्लक गरेको विषयमा अनलाइन पत्रकार संघले हालै जारी गरेको प्रेस वक्तव्य पनि स्मरणीय रहेको उल्लेख गर्दै सम्पादकले भनेका छन्, प्रेस काउन्सिलले अनलाइन साइटहरू बन्द गर्न सिफारिस गर्नु संविधानको भावना विपरीत हो, जसले प्रेसलाई जवाफदेही बनाउने नाममा सरकारको हस्तक्षेप निम्त्याउँछ। अनलाइन मिडियाप्रति एकपछि अर्को यस्तो कारवाहीबाट प्रेस स्वतन्त्रता सीमित हुन जाने ध्यानाकर्षण गराउँछौँ।"
"धादिङमा चट्याङ लागेर एक जनाको मृत्यु, दुई घाइते","झार्लाङ : धादिङको खनिवास गाउँपालिका २ झार्लाङमा चट्याङ लागेर एक जनाको मृत्यु भएको छ । वडा नं २ को गोरगाङ गाउँका ४२ वर्षीय रामसिंह तामाङको चट्याङ लागेर मृत्यु भएको जिल्ला प्रहरी कार्यालय धादिङका सूचना अधिकारी रुपक खड्काले जानकारी दिए । आफ्नै घरमा बसिरहेका बेला तामाङलाई हावाहुरीसहित आएको चट्याङले हानेको थियो । त्यस्तै चट्याङ लागेरै वडा नं २ कै अर्को गाउँ थलीटोलमा पार्वती तामाङ र मनकुमारी तामाङ घाइते भएका छन् । घाइतेको झार्लाङ स्वास्थ्य चौकीमा उपचार भइरहेको छ । रुकुम पश्चिममा चट्याङ लागेर एकको मृत्यु, नौ घाइते"
सामुदायिक एम्बुलेन्स चलाउन निर्देशन,"काठमाडौं : उपचार अभावमा यसै साता ३ बालबालिकाको ज्यान गयो। बिरामी आफ्ना बालबालिकालाई कहाँ र कसरी लैजाने भन्ने अभिभावकको अलमलले अस्पताल पुर्याउन ढिलो हुँदा उनीहरूको मृत्यु भएको अभिभावकको भनाइ छ। लकडाउनले यातायातका साधन पाउन कठिन भएको र एम्बुलेन्सले पनि बिरामी बोक्न नमानेको ती अभिभावकको गुनासो छ। पत्रकार गोविन्द चौलागाईंले एम्बुलेन्स नपाएर एक जना चिनजानका व्यक्तिलाई अस्पताल लैजानुपर्दाको पीडा केही दिनअघि सामाजिक सञ्जालमा लेखेका छन्। बौद्ध बस्ने एक जना अशक्तले अस्पताल जान एम्बुलेन्स नपाउँदा आफूलाई गुहारेको र चिनजानका कारण मात्र एम्बुलेन्स अस्पताल जान मानेको उनले उल्लेख गरेका छन्। कोरोना संक्रमणबाट जोगिन लकडाउन भएपछि एम्बुलेन्सले बिरामी बोक्न नमान्दा बिरामी र आफन्त मर्कामा परेका छन्। कोरोना संक्रमणका कारण अन्य रोगका बिरामी पनि अस्पतालले भर्ना गर्न नमानेको र त्यही कारण एम्बुलेन्सले पनि सुरक्षाको कारण देखाउँदै बिरामी बोक्न नमानेको पीडित बताउँछन्। बिरामी ओसारपसारमा एम्बुलेन्सको समस्या देखिएपछि भूमिसुधारमन्त्री पदमा अर्यालले सहकारी संस्थाबाट सञ्चालित सहकारी अस्पतालका एम्बुलेन्सलाई बिरामी ओसारपसारमा प्रयोग गर्न सहकारी अभियन्तालाई निर्देशन दिएकी छन्। देशभरि नेटवर्क भएका सहकारी संस्थाका अभियन्तासँग मंगलबार छलफलमा उनले बिरामीलाई अधिकतम सेवा दिन र एम्बुलेन्स सेवा प्रभावकारी बनाउन सहकारी अस्पताललाई निर्देशन दिएको उनको सचिवालयले जनाएको छ। कोरोना संक्रमणको राष्ट्रिय संकटबाट सिंगो देशलाई मुक्त गर्न सहकारी संघसंस्थालाई आआफ्नो स्थानबाट भूमिका खेल्नुहोस्, मन्त्री अर्यालले निर्देशन दिएकी थिइन्। सहकारी अभियन्ताले एम्बुलेन्स चालकले सुरक्षाका कारण ज्वरो र रुघाखोकीका बिरामी बोक्न आनाकानी गर्ने गरेको बताए। मन्त्री अर्यालले एम्बुलेन्स चालकलाई आवश्यक सुरक्षा सामग्रीसहित काममा खटाउन पनि अभियन्तासँग आग्रह गरेकी थिइन्। उनले सहकारी बैंक र सहकारी संस्था आंशिक रूपमा खोलेर सर्वसाधारणको जीविकोपार्जन, औषधोपचार सेवा दिन र कोरोनासम्बन्धी जागरण कार्यक्रम गर्न पनि निर्देशन दिएकी थिइन्। यता, सर्वोच्च अदालतले निजी अस्पताललाई पनि कोरोना संक्रमितको उपचार गर्न मंगलबार निर्देशन दिएसँगै बिरामी ओसारपसारमा उपत्यकाका सबै एम्बुलेन्सले सेवा दिने संयुक्त एम्बुलेन्स चालक संघले जनाएको छ।"
मजदुरलाई परिवार संख्याका आधारमा राहत,"काठमाडौं : काठमाडौं महानगरपालिकाले दैनिक ज्यालादारी र विपन्न परिवार संख्याका आधारमा राहत उपलब्ध गराउने भएको छ। महानगरको कार्यपालिका बैठकले कोरोना भाइरससम्बन्धी राहत वितरण मापदण्ड २०७६ जारी गर्दै यस्तो व्यवस्था गरेको हो। दैनिक ज्यालामा काम गर्ने मजदुरले अहिले लकडाउनको अवस्थामा बाहिर निस्केर काम गर्ने अवस्था छैन। उनीहरूलाई दैनिक छाक टार्न पनि समस्या भएकाले राहत उपलब्ध गराउन लागिएको महानगर प्रमुख विद्यासुन्दर शाक्यले बताए। हामीले दैनिक ज्याला मदुर र विपन्न वर्गका निम्ति राहत प्याकेज ल्याएका छौैँ, उनले भने, राहत वितरण सहजताका लागि मापदण्ड बनाएर काम गर्दै छौँ। महानगरले राहत दिँदा अहिले टोलसुधार समिति वा अन्य संघसंस्थाले ज्याला मजदुर देखाएका परिवारलाई दिइने महानगरका प्रवक्ता ईश्वरमान डंगोलले बताए। हामीले वडागत हिसाबले राहत बाँड्ने हो, उनले भने, वडाले अहिले मजदुर र विपन्न वर्गको पहिचान गरिरहेको छ। यसका लागि हामी स्थानीय टोलबासी, सुधार समितिलगायत संघसंस्थासँग परामर्श गरेर काम गरिरहेका छौँ। महानगरले खाद्यसामग्रीको प्याकेट तयार गरेर राहत उपलब्ध गराइने प्रवक्ता डंगोलले बताए। राहत प्याकेजमा परिवारमा एक जना मात्र व्यक्ति बस्नेरहेछ भने यसका लागि ४ किलो चामल, १ किलो दाल, १ किलो नुन, आधा लिटर तेल, आधा किलो चिउरा र १ किलो तरकारी हुनेछ। यदि, परिवारमा दुईदेखि चार जनासम्म सदस्य भए १२ किलो चामल, २ किलो दाल, १ किलो नुन, आधा लिटर तेल, २ किलो चिउरा र ३ किलो तरकारी हुनेछ। कुनै परिवारमा ५ जनाभन्दा धेरै रहेछन् भने उनीहरूका लागि १६ किलो चामल, ३ किलो दाल, १ किलो नुन, १ लिटर तेल, ३ किलो चिउरा र ४ किलो तरकारीको प्याकेट हुनेछ। यसका अतिरिक्त वडाले आवश्यक ठानेमा असहाय र अति विपन्न व्यक्तिलाई तयारी खाना, खाजा वितरणको व्यवस्थासमेत गर्न सक्ने महानगरले जनाएको छ। महानगरको मापदण्डअनुसार अभिभावक नभएका, आफ्नो आयस्रोत तथा जायजात नभएका, अरूको सहयोग तथा सहारामा बस्दै आएका व्यक्तिलाई असहाय भनेको छ। यस परिभाषाभित्र महानगरपालिका क्षेत्रमा सञ्चालनमा रहेका अनाथ आ श्रम, वृद्धा श्रम, संरक्षण गृह, मन्दिर, गुम्बा, मस्जिद आदिमा आ िश्रत व्यक्तिलाई पनि राखिएको छ। त्यस्तै, आम्दानीको कुनै स्थायी स्रोत नभएका, दैनिकी चलाउन मुस्किल पर्ने, सम्बन्धित वडाले अति विपन्न हो भनेर प्रमाणित गरेका व्यक्ति र परिवारलाई अतिविपन्न मानिएको छ। दैनिक ज्यालादारीमा काम गर्ने व्यक्ति भन्नाले संगठित संस्थामा काम गर्नेबाहेक काठमाडौं महानगरमा दैनिक रूपमा ज्याला मजदुरी गर्दै आएका, काठमाडौंमा घर जग्गा नभएका भरियालगायतलाई दैनिक ज्यालादारीमा काम गर्ने कामदार तथा मजदुर भनिएको छ। यस परिभाषाले, काठमाडौंमा घरजग्गा भएका वा नभएका बेरोजगार युवालाई नसमेट्ने मापदण्डले उल्लेख गरेको छ। राहत वितरणका लागि वडाले कुनै धार्मिक, परोपकारी वा यस्तै उद्देश्य भएका संस्थाको सहयोग लिन वा उनीहरूलाई परिचालन गर्न सक्नेछ। सहयोग दाताले असहाय, अति विपन्न र दैनिक ज्यालादारीमा काम गर्ने व्यक्तिलाई खाना, खाजा र यस्तै खाद्य पदार्थ तथा सामग्री वितरण गर्न चाहेमा स्थानीय प्रहरीको समेत सहयोग लिएर वडाले सामग्री वितरणको व्यवस्था मिलाउन सक्नेछ। मापदण्डमा उल्लेख भएका खाद्य सामग्री खरिद गर्न महामारी तथा अन्य रोग नियन्त्रण कार्यक्रम शीर्षकमा वडामा निकासा भएको रकमबाट खर्च गर्नुपर्नेछ। यसरी गरिएको रकमबाट भएको खर्चसम्बन्धी भर्पाइसहितको विवरण वडाले अद्यावधिक वा सार्वजनिक गर्नु पर्नेछ। त्यस्तै, दैनिक प्रगति विवरण प्रमुखसमक्ष पठाउनु पर्नेछ। महानगरले सुरुमा साना वडालाई २ लाख, मझौलालाई ३ लाख र ठूला वडालाई ४ लाख रुपैयाँ पठाइएको थियो। महामारी तथा अन्य रोग नियन्त्रण कार्यक्रम शीर्षकबाट भाइरस संक्रमण रोकथाम र नियन्त्रणसम्बन्धी वडाबाट प्रवाह गर्नुपर्ने कामका लागि थप रकम पठाउने निर्णय भएको छ। काठमाडौं महानगरपालिकाले स्थापना गरेको कोरोना भाइरस नियन्त्रण आकस्मिक कोषबाट पहिलेको रकममा उत्ति नै थप (सानालाई २ लाख, मझौलालाई ३ लाख र ठूला वडालाई ४ लाख रुपैयाँ) रकम पठाउने निर्णय भएको छ। अहिलेको अवस्थामा मानव मात्र नभई पशुपक्षीको आहारामा पनि समस्या देखिएकाले पशुपक्षीलाई समेत आहारा दिने महानगरले निर्णय गरेको छ।"
भारतबाट फर्किएकाको खोजी गर्दै सप्तरी प्रहरी,"राजविराज : भारतको विभिन्न जिल्लामा सम्पन्न इस्लाम धर्मावलम्बीको जमातमा सहभागी भएर घर फर्किएकाको सप्तरी प्रशासनले तीव्र खोजी सुरु गरेको छ । भारत विभिन्न राज्यमा आयोजित जमातबाट फर्किएकासमेत बुधबार ४५ जना थपिएपछि क्वारेन्टाइनमा बस्नेको सङ्ख्या एक सय ८१ पुगेको छ । भारतको नयाँ दिल्लीस्थित निजामुद्दीनमा मुस्लिम संस्था तबलिगी जमातको मुख्य कार्यालयमा आयोजित धार्मिक सभामा सहभागी भएर नेपाल फर्किएको खबरपछि बुधबार बिहानैदेखि सुरक्षाकर्मी घरघर पुगेर उनीहरुको खोजी गर्न सुरु गरेका हुन् । भारतीय सञ्चार माध्यमले तबलिगी जमातमा सहभागीमा कोरोना भाइरस संक्रमण देखिएको र ८जनाको मृत्यु भएको समाचार सार्वजनिक भएपछि जिल्लामा सन्त्रास छाएको छ । नेपालभारतको सीमानाका बन्द भएपनि मंगलबार मध्यराति भारतको फारबिसगञ्जबाट घर फर्किएका राजविराज नगरपालिका१ का एक जना, वडा नम्बर ३ र ४ का दुईदुई जना र वडा नम्बर ७ र ९ का एकएक जना गरी सात जनालाई क्वारेन्टाइनमा पठाइएको सप्तरीका प्रमुख जिल्ला अधिकारी सुनिल खनालले बताए । उनीहरुको खोजीमा प्रजिअ खनालसहित एसपी, सशस्त्र एसपी, कर्णेल, प्रमुख मेडिकल सुपरिटेन्डेन्ट स्वयम् घरघर पुगे । कतिपय भने स्वयम् क्वारेन्टाइन पुगेका छन् । स्वास्थ्य जाँच नगराई मध्यराती आइ पुगेका उनीहरु घरमै एकान्तवासमा बसेपनि सुरक्षाका लागि राजविराज ४ स्थित एक घरमा छुट्टै क्वारेन्टाइन बनाई राखिएको राजविराज वडा नम्बर ४ का वडा अध्यक्ष अख्तर अलीले बताए । सप्तरीको बोदे बर्साइन ५ स्थित चन्द्र नमुना माविमा पाँच जना, कञ्चनरुप नगरपालिका१ वैरवास्थित लक्ष्मीनारायण माविमा १७ जना, हनुमाननगर नगरपालिका२ स्थित सकरदही माविमा आठ जना, रुपनी गाउँपालिका ५ बसपिट्टीस्थित जनता आधारभूत माविमा चार जनालाई क्वारेन्टाइनमा बुधबार थपिएको छ । यसैगरी बलान बिहुल गाउँपालिका१ स्थित स्वास्थ्य चौकी मल्हनियामा पाँच जना, राजगढ गाउँपालिका३ स्थित जसमावि नर्घो र महादेवा गाउँपालिका३ स्थित मावि बथनामाहा दुईदुई जना, सुरुङ्गा नगरपालिका५ स्थित मसिलाल मावि र तिलाठी कोइलाडी गाउँपालिका८ स्थित लबनमाविमा एकएक जना थप गरिएको स्वास्थ्य कार्यालय सप्तरीले जनाएको छ । यसरी थपिएकामा अधिकांश जमातबाट फर्किएकाहरु छन् । भारतको विभिन्न ठाउँबाट घर फर्किएकाहरुलाई जनप्रतिनिधिको सहयोगमा क्वारेन्टाइनमा राख्ने काम भइरहेको छ,' एसपी कृष्ण प्रसाईले भने, 'कतिपय स्वयम् क्वारेन्टाइन आइरहेका छन् भने नआएकाको खोजी भइरहेको छ ।' सप्तरीबाट दुई दर्जनभन्दा बढी व्यक्ति दिल्ली गएर फर्केको आशंका गरिए पनि फेला परेको छैन् । सप्तरीको बोदे बर्साइन नगरपालिकामा गत फागुन ३ देखि ५ गतेसम्म भएको इस्लामिक धार्मिक सभा इज्तिमा सकिएलगत्तै मुस्लिम समुदायका व्यक्तिहरु जमातमा सहभागी हुन विभिन्न ठाउँका मस्जिद जान्छन् । दिल्लीको वैठकमा सहभागी दिल्लीकै क्वारेन्टाइनमा रहेको उनीहरुले बताएका छन् । भारतको दिल्ली नजामुद्दीस्थित जमातमा सहभागीहरुमा कोरोनो संक्रमण देखिएपछि भारतबाट फर्किएका सबैमाथि प्रहरीले निगरानी बढाएको हो । दिल्लीको वैठकमा नपुगेको जनाउँदै क्वारेन्टाइनमा आएकाहरुले ४० दिनको जमातमा भारत बिहारको विभिन्न जिल्लाको मस्जिदहरुमा बसेको र ४३औं दिनमा मङ्गलबार राति घर फर्किएको बताए । ज्वरो जाँच परीक्षण गरेका गजेन्द्रनारायण सिंह अस्पताल राजविराजका ल्याब टेक्निसियन कृष्णचन्द्र मिश्रले इस्लामिक जमातबाट राजविराज फर्केका सात जनाको अवस्था सामान्य रहे पनि क्वारेन्टाइनमा राख्नु आवश्यक रहेको बताए । सप्तरीको १८ वटा स्थानीय तहमा रहेको २८ वटा क्वारेन्टाइनमा बुधबार ४५ पुरुष थपिएकोमा दुई महिला र २८ पुरुषलाई घर डिस्चार्ज गरिएको छ।"
कोरोनाको डरले घटे मलामी,"इटहरी : कोरोना संक्रमण हुने डरले मलामीको संख्यामा उल्लेख्य कमी आएको छ। सरकारले पनि जमघट गर्न र घरबाट ननिस्कन अनुरोध गरेपछि पनि भीडभाडमा जान कम भएकाले मलामी घटेका हुन्। बुढीगंगा नदीस्थित घाट व्यवस्थापन समितिका अध्यक्ष पहलबहादुर कट्वालले पहिले दुई तीन सयजना मलामी आउने गरेकोमा अहिले मुस्किलले ५० नाँघ्छन्। 'आएका पनि एकैछिनमा गइहाल्छन्', कोरोनाको त्रासका कारण मलामी घटेको बताउँदै उनी भन्छन्, 'सबैलाई हात धुने र नुहाउने साबुन पानीको व्यवस्था भने गरिएको छ।' इनरुवा ६ मधेसाका राजेश दाहालकी आमा लोकमायाको यसैसाता निधन भयो। उनको मलामी अपेक्षितभन्दा निकै कम थिए। अघिपछि यस्तै मरिमराउमा सय जनाभन्दा बढी हुने गर्थे। 'तर त्यो दिन ५०६० जना मात्र भयौं', इनरुवानिवासी राजन निरौलाले भने। धनकुटामा काकाको अन्तिम संस्कारमा पुगेका इटहरीका बाबुराम सुवेदीको अनुभवमा पनि अहिले लकडाउन र कोरोनाको त्रासका कारण मलामीको संख्या उल्लेख्य घटेको छ। मलामीको रुपमा पुग्नेहरु पनि चाँडै फर्किने गरेका छन्। त्यसो त यो महिना दुर्घटनामा परी मर्नेको संख्या पनि कम छ। माघ महिनामा ४२ जनाको ज्यान गएकोमा फागुनमा ३७ र चैतमा १२ जनाको ज्यान गएको पूर्व क्षेत्रीय ट्राफिक प्रहरी कार्यालय इटहरीले जानकारी दिएको छ। सुनसरीको इटहरीस्थित बुढीगंगा जमुना मुक्ति घाटमा अघिल्ला महिनामा मासिक एक सयभन्दा बढी लास जलाइन्थे। तर कोरोनाको त्रास र लकडाउनका कारण पछिल्लो महिना संख्या आधाभन्दा धेरैले घटेको छ। 'चैतमा ३५ लास आए', घाट व्यवस्थापनका कर्मचारी टंकबहादुर मगर भन्छन्, 'पहिलो दिनमै तीन चार वटासम्म लास जलाइन्थ्यो, अहिले निकै कम छ।' उनका अनुसार पुस महिनामा ९० वटा लास जलाइएको थियो। माघमा १०३ वटा लास जलाइयो भने फागुनमा ११४ वटा लास जलाइयो। चैतको अहिलेसम्मको मितिमा ३५ वटा लास पुगेको छ। लकडाउनका कारणले टाढाबाट लास ल्याउन नसकेर घाटमा कम भएको हुनसक्ने बुढीगंगा जमुना मुक्ति घाटका अध्यक्ष हेम घिमिरेको अनुमान छ। 'दुर्घटनामा पनि कमी भएर हुनसक्छ', उनले भने। यस्तै, इनरुवास्थित सुनसरी खोलामा रहेको घाटमा चैत महिनामा चारवटा जलाइए। 'पहिला १२१५ वटा आउँथे', घाट व्यवस्थापन समितिका अध्यक्ष कट्वालले भने, 'योपटक निकै कम भए।'"
हिरासतमै झुण्डिएको अवस्थामा मृत फेला,"कपिलवस्तु : प्रहरी हिरासतमै बुधबार राती एक थुनुवा झुण्डिएको अवस्थामा मृत फेला परेका छन् । इलाका प्रहरी कार्यालय पिपरामा आफ्नै छोरीको जबरजस्ती करणी मुद्धाअन्र्तगत थप अनुसन्धानका लागि थुनामा रहेका वाणगंगा नगरपालिका वडा नं ८ का ३८ वर्षीय रमेश (नाम परिवर्तन) बिहान झुण्डिएको अवस्थामा फेला परेको प्रहरी नायब उपरीक्षक सुनिल मल्लले बताए । थुनुवा कक्षसँगै रहेको शौचालयको भेन्टिलेसनमा तन्नाले बाँधेर झुण्डिएको अवस्थामा उनको शव फेला परेको प्रहरीले जनाएको छ । बिहान थुनुवा कोठामा सँगै रहेका अर्का थुनुवा शौचालय जान खोज्दा ढोका नखुलेपछि प्रहरीलाई खबर गरेका थिए। शौचालयको ढोका फोडेर हेर्दा रमेशको शव झुण्डिएको अवस्थामा रहेको इलाका प्रहरी कार्यालय पिपराका इन्चार्ज प्रहरी निरीक्षक आयुष जोशीले बताए । घटनाको अनुसन्धानका लागि जिल्ला प्रहरी कार्यालयबाट प्रहरी नायब उपरीक्षक सुनिल मल्लको टोली घटना स्थल पुगेको छ । घटना हत्या हो या आत्म हत्या अझै नखुलेको र त्यसतर्फ हामी अनुसन्धान सुरु गरेका छौं,' प्रहरी नायब उपरीक्षक सुनिल मल्लले भने। मृतक रमेशले पटकपटक आफ्नै १६ वर्षीया छोरीलाई जबरजस्ती करणी गर्दै आएको भनी उनकी पत्नीबाट रमेशविरुद्ध जबजरजस्ती करणीको मुद्धाका लागि किटानी जाहेरी गरिएको थियो । सोही जाहेरीका आधारमा प्रहरीले जिल्ला अदालतमा रमेशविरुद्ध जबरजस्ती करणी मुद्धा दर्ता गरी सम्पूर्ण अनुसन्धान पुरा गरी अनुसन्धान प्रतिवेदन सरकारी वकिलको कार्यालयमा पुर्याइ सकेको थियो। कोरोना भाइरसको महामारीको संक्रमण फैलिएका कारण अदालतको कामकारबाही बन्द भएका कारण उनको मुद्धाको थप प्रक्रिया अघि बढेको थिएन।"
दिल्लीको मुस्लिम धार्मिक सभामा सहभागी भइ नेपाल आएको आशंकामा ११ जना पक्राउ,"वीरगन्ज : भारतको दिल्लीमा कोरोना भाइरस संक्रमण फैलाउन भूमिका खेलेको भनिएको मुस्लिमको धार्मिक सभामा सहभागी भइ नेपाल प्रवेश गरेको आशंकामा पर्साबाट प्रहरीले ११ जनालाइ नियन्त्रणमा लिएको छ । पर्साको पटेर्वासुगौली गाउँपालिका वडा नम्बर १ कन्चनपुर गदियानीस्थित मदर्शामा लुकेर बसेका ११ जनालाई प्रहरीले बुधबार साँझ नियन्त्रणमा लिएको हो। उनीहरु सबैलाई वीरगन्ज श्रीपुरस्थित सिद्धामार्थ माविको क्वारेन्टाइनमा राखिएको छ। दिल्लीको मरगज निजामुदिन दरगाहमा आयोजित तीन दिने आन्तराष्ट्रिय तबलीगी जमात (धार्मिक सभा) मा सहभागी भइ पर्सामा छिरेका ११ जना गाउँको मस्जिदमा ४५ दिन देखि बसेको सूचना गाउँलेले प्रहरीलाई दिएका थिए। गाउँपालिकाका प्रमुख प्रशासकीय अधिकृत भुजेन्द्र यादवका अनुसार गाउँलेको सूचना पाएलगत्तै इलाका प्रहरी कार्यालय पटेर्वासुगौलीबाट खटिएको प्रहरी टोलीले बुधबार साँझ मस्जिदमा बसिरहेको अवस्थामा ११ जनालाई नियन्त्रणमा लिएको हो । प्रहरीले नियन्त्रणमा लिएकालाई बुधबार साँझ वीरगन्जस्थित नारायणी अस्पतालमा स्वास्थ्य परीक्षण पछि बुधबार रातिदेखि सिद्धार्थ माविमा स्थापना गरिएको क्वारेन्टाइनमा राखिएको हो । प्रहरीले नियन्त्रणमा लिएर क्वारेन्टाइनमा राखिएका सबै ११ जना रौतहट घर भएका मुस्लिम समुदायका मानिस हुन् । रौतहटको यमुनामाइ गाउँपालिका ३ हजमीनियाका ६ , वडा नम्बर ४ सरुअठाका १ , राजपुर नगरपालिका २ फतुहा महेशपुरका ४ जना छन् । दिल्लीको तबलीगी जमातमा सहभागी भइ भारतबाट भागेर पर्सामा आइ लुकीछिपी बसेको स्थानीयले आशंका गरे पनि उनीहरुले भने आफूहरु दिल्लीबाट नआएको दाबी गरेका छन् । उनीहरुले आफू मुस्लिम धार्मिक प्रवचन दिने क्रममा पर्सामा आएर ४ हप्ता देखि बसेको बताएका छन् । क्वारेन्टाइनमा रहेका मध्ये हजमीनीयाका शेख महफुजले सप्तरीमा फागुन ३ देखि ५ सम्म आयोजित इज्तिमा ( धार्मि सम्मेलन) सकेर पर्सामा आएर विभिन्न मदर्शामा धार्मिक प्रवचन दिने क्रममा प्रहरीले आफूहरुलाई पक्रेर ल्याएको बताए । उनले भने, 'हामी दिल्लीको तबलीगी जमातमा गएर यहाँ आएको हल्ला चलाइएको छ, तर यो सरासर झुठ हो।' तर गाउँपालिका स्वास्थ्य संयोजक यादवले भने,' भारतबाट आएका ११ जना ४५ दिन देखि गाउँको मस्जिदमा बसेको स्थानीयले सूचना दिएपछि प्रहरीलाई खबर गरेर बुधबार साँझ नियन्त्रणमा लिइएको बताए । पर्साकी प्रहरी उपरीक्षक गंगा पन्तले उनीहरु दिल्ली वा कहाँबाट आएका हुन् भन्ने विषयमा अनुसन्धान भइरहेको बताइन् । नियन्त्रणमा लिइएकालाई क्वारेन्टाइनमा १४ दिनसम्म राखिने पनि उनले जानकारी दिइन् । भारतीय संचार माध्यमका अनुसार दिल्लीको मरगज निजामुदिन दरगाहमा आयोजित तबलीगी जमातमा नेपालका पनि २० जना जमातीको सहभागी भएका थिए । भारतको उत्तराखन्ड प्रहरीले दिल्लीमा भएको जमातीको नामावली सार्वजनिक गरेको छ । उत्तराखण्ड प्रहरीले सार्वजनिक गरेको नेपालीको नामावली अनुसार चितवनका ११ जना, बाराका ४ जना रौतहटका २ जना, गोरखाका २ जना र पर्साका एक जना रहेका छन् ।"
तौलिहवामा इन्टरनेटसहितको क्वारेन्टाइन,"कपिलवस्तु : कपिलवस्तु नगरपालिकावडा नं १ ले निर्माण गरेका क्वारेन्टाइन जिल्लामै उदाहरणीय बनेको छ । तौलिहवाको आनन्दवागस्थित रत्न राज्यलक्ष्मी माविमा निर्माण गरिएको क्वारेन्टाइन १५ बेडको छ । सफा, स्वच्छ फिल्टर पानी, सफा शौचालय, निशुल्क तीव्र गतिको निशुल्क इन्टरनेट सेवा र स्वस्थ खाना तथा नास्ताको व्यवस्था क्वारेन्टाइनमा गरिएको छ । क्वारेन्टाइन बाहिर खुला चौर र सफा वातावरण छ । कोरोना भाइरसको संक्रमण फैलन नदिन भारत र तेस्रो मुलुकबाट आएका सर्वसाधारणलाई बस्नका लागि निर्माण गरिएको यो क्वारेन्टाइन जिल्लामै उत्कृष्ट रहेको प्रमुख जिल्ला अधिकारी दिर्घनारायण पौडेलले बताए । जिल्लाका विभिन्न नगरपालिका र गाउँपालिकाले निर्माण गरेका क्वारेन्टाइन बन्दीगृह जस्तै बनेका बेला कपिलवस्तु नगरपालिकाको वडा नं १ ले निर्माण गरेको यो क्वारेन्टाइन सबैका लागि नमूनायोग्य पनि रहेको छ । भारतका विभिन्न सहरबाट आफ्नो वडामा फर्केका सर्वसाधारणलाई सहज ढंगबाट घरभन्दा पनि राम्रो सुविधासहित बस्न सक्ने गरी क्वारेन्टाइन निर्माण गरिएको वडाअध्यक्ष सुदीप पौडेलले बताए । सफा र सुविधाजन क्वारेन्टाइ नभए भारतबाट आउने सर्वसाधारण सजिलैसँग आफ्नै मनले आएर २ हप्ताक्वारेन्टाइनमा बस्न तयार हुन्छन्, 'वडा अध्यक्ष पौडेलले भने, 'क्वारेन्टाइन भनेको बन्दी गृह होइन । यहाँ बस्ने सर्वसाधारणलाई सबै खाले सुविधा दिनुपर्छ।' भारतबाट आएका वडा नं १ का सर्वसाधारणलाई २ हप्ता बस्न यो क्वारेन्टाइन निर्माण गरिएको हो । हाल १५ बेडबाट सुरु गरिए पनि यसरी क्वारेन्टाइनमा आउने सर्वसाधारणको संख्या बढ्न थाल्यो भने यसलाई विस्तार गरी ३० बेडहुँदै ६० बेडसम्म बढाउने योजना गरेको वडा अध्यक्ष पौडेलले बताए । क्वारेन्टाइन स्थलनजिकै विद्यालयको प्रांगणमा वडामा रहेका अति विपन्न व्यक्तिलाई खानपिनको व्यवस्थापनका लागि मेसको समेत तयारी गरिएको छ । दैनिक रोजगारी बन्द भएपछि घरमा चुल्हो बल्ने अवस्था नरहेका अति विपन्न वडाबासीका लागि मेसमा हरेक दिन बिहान र साँझ निशुल्क खानाको व्यवस्था गरिएको वडा अध्यक्ष पौडेलले बताए । जिल्लाका १० वटा स्थानीय तहले आआफ्नो तहमा ८ सय २२ वटा वेडसहितको क्वारेन्टाइन निर्माण गरेका छन् । जिल्ला प्रशासन कार्यालयले दिएको जानकारीअनुसार जिल्लाका १० वटै तहमा निर्माण गरिएको क्वारेन्टाइनमा गरी कुल ५ सय २० जनालाई राखिएको छ । सबैको अवस्था सामान्य रहेको छ।"
कोरोना संक्रमणको त्रासले धमाधम मेडिकल बन्द,"जाजरकोट : कोरोनाको त्रासले जिल्लामा मेडिकलसमेत धमाधम बन्द हुन थालेका छन्। दुई साता अघिसम्म जिल्लाको छेडागाड नगरपालिकामा मात्रै करिब चार दर्जन मेडिकल सञ्चालनमा थिए। यतिबेला भने नलगाडको थलहमा रहेको डेभिड मेडिकल सेन्टरबाहेक सबै मेडिकल बन्द छन्। कोरोना संक्रमणको डरले धमाधम मेडिकलसमेत बन्द हुन थालेपछि जिल्लाको ग्रामीण क्षेत्रका स्थानीयको उपचार सेवा प्रभावित भएको छ। लकडाउनको अवधिमा पनि सेवा दिनुपर्ने मेडिकल सञ्चालकले सेवा बन्द गरेर घरतिर लागेपछि स्थानीयलाई सामान्य रोगको समेत उपचार पाउन सकस छ। गाउँका मेडिकल बन्द भएपछि उपचारमा समस्या भएको छेडागाड५ का जयबहादुर थापाले बताए। जिल्लाभर तीन सयको हाराहारीमा निजी मेडिकल स्थापना भएका छन्। तर अधिकांश अनुमतिबिनै सञ्चालनमा छन्। अनुमति बिनै खुलेका मेडिकलले पनि सेवा दिँदै आएका थिए। सरकारी स्वास्थ्य संस्थाले पनि सामान्य अवस्थामा अस्पताल नआउनु भन्ने सूचना जारी गरेपछि स्थानीय स्वास्थ्य सेवाको पहुँचभन्दा बाहिर छन्। कोरोना संक्रमण भएका बिरामीको उपचारका लागि व्यक्तिगत सुरक्षा सामग्री नभएको र संक्रमित आए आफैं जोखिममा पर्ने भन्दै निजी मेडिकल बन्द गर्नु परेको छेडागाड५ थलहमा एक मेडिकल सञ्चालकले बताए। मेडिकलमा पर्याप्त औषधि नभएको र लकडाउनका कारण थप औषधि ल्याउन नसकिएको मेडिकल सञ्चालकहरुको भनाइ छ। सक्रिय बन्दै स्थानीय सरकार कोरोना भाइरसको महामारीसँग लड्न जिल्लाका स्थानीय सरकार सक्रिय बन्दै गएका छन्। जिल्लामा स्वदेश तथा विदेशबाट फर्किएकाको लगत संकलन गरी होम क्वारेन्टाइनमा राख्ने, गाउँ गाउँमा प्रतिकार समूह गठन गर्ने, विपद् व्यवस्थापन कोष स्थापना, कोरोना रोकथाम तथा नियन्त्रणमा खटिने कर्मचारीलाई प्रोत्साहन भत्ताा, विपन्न वर्गलाई खाद्यान्न उपलब्ध गराउने, जनचेतना फैलाउनेजस्ता पूर्वतयारीका कार्यक्रम गर्दै महामारीविरुद्ध स्थानीय सरकार सक्रिय बन्द थालेका हुन्। भेरी नगरपालिकाले नगरभित्रका ५६ टोलमा टोलस्तरीय छरितो प्रतिकार कार्यदलसमेत गठन गरेको छ। जुनीचाँदे गाउँपालिकाले घरघरमा निःशुल्क साबुन वितरण गर्नेजस्ता सचेतनाका कार्यक्रम गरिरहेको छ। बारेकोट गाउँपालिकाले २० लाख र नलगाडले २१ लाखको कोरोना रोकथाम तथा नियन्त्रणका लागि विपद व्यवस्थापन कोष स्थापना गरेका छन् भने नलगाड नगरपालिकाले नगरभित्र बसोबास गर्ने भूमिहीन, दैनिक ज्यालादारी गरी जीविकोपार्जन गर्ने मजदुरलाई प्रतिपरिवार एक बोराका दरले चामल राहत दिने निर्णय गरेको नगरप्रमुख टेकबहादुर रावलले बताए। किसानको दैनिकी उस्तै सरकारले लकडाउन गरेको १० दिन बितिसक्यो। सहरी क्षेत्रका मानिस एकाधबाहेक घरभित्रै छन्। तर जाजरकोटका ग्रामीण भेगका मानिस कृषि पेशामा छन्। तिनको दैनिकीमा खासै परिवर्तन आएको छैन। यहाँका कृषक दैनिक तरकारी गोडमेल गर्ने, गाईवस्तुको हेरचाह र आहाराको जोहो गर्ने काममा व्यस्त छन्। तर, उनीहरु समूहमा हिँड्दैनन्। भेरी नगरपालिका४ का वडाध्यक्ष खम्बजंग शाहले भने, 'गाउँमा बाध्यता छ। पशुवस्तुलाई आहारा खोज्न पनि घरबाट निस्कनै पर्छ, काम नगरे खान पुग्दैन। त्यसैले लकडाउनले नछोएको हो।' नियमित घाँसदाउरा, गाईबाख्रा चराउन गोठालो जाने, कुटानीपिसानी लगायतका कार्य जारी रहेको बारेकोट गाउँपालिका२ का वडाध्यक्ष द्धारिका बुढाले बताए। स्थानीय निर्मला भण्डारीले नयाँ मान्छेसँगको संगतदेखि सचेत भए पनि दैनिक काम नरोकिएको बताइन्।"
"रुकुम पश्चिममा चट्याङ लागेर एकको मृत्यु, नौ घाइते","रुकुम : रुकुम पश्चिममा चट्याङ लागेर एक जनाको मृत्यु भएको छ, भने ९ जना घाइते भएका छन् । जिल्लाको त्रिवेणी गाउँपालिका४ बुधबार राति गंगाराम खड्का र प्रकाश विकको घरमा चट्याङ परेको प्रहरीले जानकारी दिएको छ । चट्याङ लागेर रोल्पा जिल्लाको गंगादेव गाउँपालिका४ घर भएकी १३ वर्षीया निर्मला खत्रीको मृत्यु भएको जिल्ला प्रहरी कार्यालय रुकुम पश्चिमका प्रमुख, प्रहरी नायव उपरीक्षक (डीएसपी) ठगबहादुर केसीले जानकारी दिए । उनकाअनुसार निर्मला मामा घर आएकी थिइन् । चट्याङ लागेर स्थानीय २० वर्षीया अनिता विक, २२ वर्षीय प्रकाश विक, ११ वर्षीया तुलसा खड्का, १६ वर्षीया शुसिला खड्का, २२ वर्षीया पविता खड्का, ५० वर्षीया धनमाया खड्कालगायत घाइते भएको डीएसपी केसीले जानकारी दिए । घाइतेमध्ये अनिताको अवस्था गम्भीर रहेकाले थप उपचारका लागि नेपालगन्ज रिफर गरिएको उनले बताए ।"
सधैं हतारिने अमेरिकाबासी जीवनको दौडबाट सुस्ताएका छन्,"सपनाको देश अमेरिकामा आफ्ना विविध सपना पूरा गर्न मानिसहरू दिनहुँ भागदौड गरिरहेका देखिन्थे। लाग्थ्यो उनिहरूसँग बोल्ने, खेल्ने, खाने, रमाइलो गर्ने कुनै समय छैन। बोल्दा पनि पैसा पर्ला जस्तो गरी उनीहरू कुँदिरहेका हुन्थे। उनीहरूको मनभित्र एउटै चाहना हुन्थ्यो एकदिन परिवारका साथमा सुखले जिन्दगी काटौंला। त्यो अनिश्चित दिनको प्रतिक्षा गर्दै मानिसहरू दिनरात कुँदिरहेका हुन्थे। मानिसलाई स्वरोजगार हुन सिकाएको देश अमेरिकामा २१ बर्ष पुगेका जवानदेखि बुढेसकालको ज्यान घिसारिरहेकाहरू समेत कतै भागिरहेको दौडिरहेको देखिन्थ्यो। लाग्थ्यो उनीहरू छुट्नै लागेको बस वा रेल भेटाउन दौडिएका हुन्। यसरी कुँदिरहने देशका तिनै मान्छेहरू यतिबेला चुपचाप घरभित्र बसिरहेका छन्। लाग्छ उनीहरू थाकिसके। अनि जीवनको दौडलाई उनीहरूले बीच बाटोमै गीभ अप गरे। कोरोनाको कहरले उनीहरू घरभित्रै बन्द कोठामा थुनिएका छन्। अहिले यहाँका मानिसहरू अनुभूति गरिरहेका छन्, त्यो भागदौडले कहीँ नपुगिने रहेछ। मानिसका बीचमा प्रेम सद्भाव दिनप्रतिदिन हराउँदै गइरहेको भान हुन्थ्यो। पछिल्ला दिनमा कोरोना महामारीको त्रासले मानिसमा जीवनप्रतिको बुझाइ र सोचाइमा परिवर्तन गराइदिएको छ। ठन्डा दिमागले सोचेर हतार नगरी आफू र आफ्नो परिवारका साथमा स्वास्थ्यलाई ख्याल गर्दै काम गर्नुपर्ने रहेछ भन्ने महशुस गराइरहेको छ। अहिले यहाँ दैनिक हजारौं कोरोना संक्रमित थपिइरहेका र दैनिक सयौंले ज्यान गुमाएका खबरहरू आइरहेका छन् । विश्वभरका मुलुकलाई उछिन्दै कोरेना संक्रमणमा अमेरिका पहिलो भएको खबर त पुरानो भइसक्यो। बिगत दुई सातदेखि म आफैं पनि सेल्फ क्वारेन्टाइनमै बसिरहेको छु। अमेरिकामा रहेका नेपाली समुदायका व्यक्तिहरू पनि सेल्फ क्वारेन्टाइनमा बसेर परिवारकासाथ रमाइलो गर्दै पुस्तक पढ्दै, दिन कटाइरहेको सुनाउँछन्। सबैले अमेरिका बसाइमा परिवारका सदस्यसँग बसेर यसरी लामो बिताएको पहिलो पटक रहेको बताए । पर्वतका दिपक रिजाल अमेरिका आएको सात वर्ष भयो, जहिले भागदौडको जिन्दगी, काम, घर, व्यवसाय अनि सामाजिक कामले उनलाई दिन कटेको पत्तै हुँदैनथ्यो। परिवारका सदस्य एक ठाँउमा बसेर खाना खानका लागि हप्ता दिन कुनुपर्ने अमेरिकाको यर्थाथ हो। अहिले कोरोना कहरका कारण रिजालको सपरिवार दुई सातादेखि घरमै छ। अमेरिकामा करिब आठ वर्ष बिताएका पोखराका राजु भण्डारीको अनुभव पनि उस्तै छ। मनमा कोरोनाको डर छ, तर लामो समयपछि भण्डारीको परिवारले लामो सास फेरेर घरमा परिवारका साथ रमाउन पाएको छ। भण्डारी भन्छन्, हामी दुःखद क्षणमा छौं, तर यसले हामीलाई कसरी जीवनयापन गर्नु पर्ने रहेछ भन्ने अनुभूति दिलाएको छ। भण्डारी सम्झन्छन्,अमेरिका आएको तीन दिनदेखि काममा दौडिन सुरु गरेको हुँ, म्याराथनको धावक जस्तै निरन्तर दौडिरहेँ गन्तव्यको खोजीमा।' लामो समयदेखि अमेरिकामा रहेका जनसम्पर्क समितिका नेता प्रमोद सिटौला भन्छन्,यतिबेला समयले मानिसलाई मानव भएर कसरी बाँच्ने भन्ने अनुभूत पनि गराएको छ। अहिले घरमा बसेर म धार्मिक किताब पढ्दै गरेको उनले जानकारी दिए। भागवत् गीता पढिरहेको छु, अनि केही समय योगलाई पनि छुट्टाएको छु। उनले भने। अप्ठ्यारोमा परेको नेपाली समुदायलाई सहयोग गर्नका लागि समेत काम गरिरहेको सिटौलाले जानकारी दिए। प्रवासी नेपाली मञ्चका नेता सञ्जय थापा पेशाले इन्जिनियर हुन्। भागदौडको दैनिक जीवनले त्रासमै भएपनि रेष्ट पाइरहेको उनले बताए। उनी अहिले परिवारका साथमा सिनेमा हेर्ने, योग गर्ने, गरिरहेका छन्। नेपालमा परिवार र साथीभाइसँग कुरा गर्ने राजनीतिक तथा आर्थिक बिषय समेटिएका पुस्तक पढेर दिन बिताइरहेको उनले बताए। अहिले कोरोनाबाट संक्रमित भएकाहरूलाई सहयोग गर्ने काममा समेत व्यस्त रहेको थापाले जनाए। दैनिक मानिस मरेका र प्रभावित भएकाहरूको समाचार लेख्नुको पीडा मनमा छ, पत्रकार किशोर पन्थी भन्छन्, कोरोना महामारीले पारेको असर, प्रभावितहरूले लिनसक्ने सुविधा लगायत जनचेतनाका सामाग्रीहरू सम्प्रेषण गरिरहेको छु। पुस्तकहरू पढ्ने अनि सिनेमा हेर्ने, परिवारका साथमा फोनमा कुराकानी गरेर उनले क्वारेन्टाइनका दिनहरू बिताइरहेका छन्। लोकगायक रामप्रसाद खनाल अमेरिकामा १२ वर्ष बिताउँदा यसअघि कहिलै पनि यति लामो समय घरमै बसेर परिवारसँग समय नबिताएको सुनाउँछन्। यस्तै उनले यसरी डर र त्रासमा समय बिताएको अनुभव पनि पहिलो भएको बताए। व्यवसायमा संलग्न रहेका गायक खनालले यो परिस्थितिको अन्त्य होस भन्दै परिवारका साथमा घरमै बसेर पुस्तक पढ्ेर समय समय कटाइरहेका छन्। अक्सर मानिसहरूका बीचमा रहने नेकपा निकट नेता राधाकृष्ण देउजा अमेरिकाको अवस्था देखेर डर पैदा हुने गरेको बताउछन्। यो अवस्था यहाँका नेताहरूको कम्जोरीले आएको हो। देउजा भन्छन्।, अहिले परिवारकासाथ मन परेका पुस्तक पढ्ेर समय बिताइरहेको छु। अधिकारी अन्नपूर्ण पोस्ट्का अमेरिका प्रतिनिधि हुन्।"
सहयोग बाँड्दै सामुदायिक वन,"गुलरिय : कोरोना भाईरस (कोभिड१९) को संक्रमणले समाज थलिएका बेला बर्दियाका सामुदायिक वन उपभोक्तालाई सहयोगसँगै रोगबाट बच्ने स्वास्थ्य सामग्री वितरणमा जुटेका छन् । उपभोक्ता समितिको विनियम अन्र्तगत गरीब, विपन्न कोषमार्फत उपभोक्ताका जीवन रक्षाका निम्ति राहत तथा सहयोगमा उत्रिएका हुन्। बर्दियाको मधुवन नगरपालिका वार्ड नम्बर ५ मा अवस्थित कालिका सामुदायिक वन उपभोक्ता समितिले उपभोक्तालाई कोरोना महामारीबाट राहत दिलाउन ५ लाख रुपैयाँ घोषणा गरेको छ । आफ्ना उपभोक्तालाई विषम परिस्थितिका बेला सहयोग पुर्याउन समितिले रकम विनियोजन गरेको सामुदायिक वन उपभोक्ता महासंघका केन्द्रिय सदस्य मोहम्मद कर खाँले बताए । विनियोजित बजेट मार्फत खाद्यान्न, मास्क, सेनिटाइजरलगायतका सुरक्षित मेडिकल सामग्री उपलब्ध गराउने समितिको योजना छ । ठाकुरबाबामा अवस्थित खोदाउ सामुदायिक वनले समितिअन्र्तगतका उपभोक्तालाई साबुन, मास्क, पानीलगायतका अत्यावश्यक सामग्री वितरण गरेको छ । उनले भने सामुदायिक वनको गरीब, विपन्न उपभोक्तालाई ३५ प्रतिशत रकम अनिवार्य बाँड्नु पर्ने हुन्छ । सोही अन्र्तगत उपभोक्ता समितिले सहयोग गरेका हुन् । बाँसगढी नगरपालिकामा रहेको बनस्पती देवी सामुदायिक वन उपभोक्ता समितिले पनि उपभोक्तालाई कोरोना भाइरसको जोखिम नियन्त्रण गर्न स्वास्थ्य सामग्री बाँडेको छ । बर्दियामा ३ सय वटा सामुदायिक वन उपभोक्ता समिति छन् । खाँले थपे बर्दियाका ६५ हजार घरधुरीका ३ लाख उपभोक्ता सामुदायिक वनमा सदस्य छन् । सबै सामुदायिक वनले विपन्न कोषको रकम राहत कार्यमा खर्च गर्न हामीले सर्कुलर गरीसकेका छौं । देशैभर महामारीको त्रासका रुपमा रहेको कोरोना लकडाउनका कारण विपन्न उपभोक्ताहरु कामकाज गर्न नपाउँदा भोकभोकै बस्नुपर्ने अवस्था छ । बर्दिया जिल्ला भरीका सामुदायिक वनमा ६५ वटा सामुदायिक भवनहरु रहेकाले सरकारलाई आवश्यक परे क्वारेन्टाइन स्थल निर्माणका लागि दिइने उनले बताए । वनक्षेत्रमा रहेका हाम्रा सामुदायिक भवनहरु सुरक्षित र वातानुकुलित छन् । आवश्यकता अनुसार क्वारेन्टाइन निर्माण गर्न पनि सकिन्छ । जुनसुकै बेला पनि हामीले भवन उपलब्ध गराउन सक्छौं । लकडाउनका बेला अत्यावश्यक काम बाहेक कोही पनि उपभोक्ता घर बाहिर ननिस्कन उनले आग्रह गरेका छन्।"
२० मजदुरको घर जान माग,"ललितपुर : सबैतिर लकडाउन भएपछि महालक्ष्मी नगरपालिकाका २० जना मजदुर घर जान सकेका छैनन्। महालक्ष्मी नगर प्रमुख रामेश्वर श्रेष्ठका अनुसार उनीहरूले घर पुग्न पाउनुपर्ने माग गर्दै सोमबार नगरपालिका पुगेका थिए। विभिन्न ठाउँमा काम गर्दै आएका मजदुर आफ्नो नगरमा बस्दै आएको उनले बताए। विशेष गरी कपिलवस्तुतिरका मजदुर धेरै छन्। इँटा भट्टा, मूर्ति बनाउनेलगायत काममा लागेका मजदुर घर जान नपाएको उनले जानकारी दिए। उनले जिल्ला प्रशासन कार्यालय ललितपुरका प्रमुख भागीरथ पाण्डेयसँग छलफल भइरहेको जानकारी दिए। पाण्डेयको भनाइ उद्धृत गर्दै उनले भने, लकडाउन उल्लंघन गर्न पाइन्न। केही समयदेखि महालक्ष्मी नगरपालिकाका इँटा भट्टामा काम गर्ने मजदुरको विषयमा सवाल उठ्दै आएको थियो। कतिपयले महामारीको समयमा पनि काममा लगाएको भन्दै आलोचना गरेका थिए। पाण्डेयले केकति मजदुर छन् भन्ने जानकारी नभए पनि केहीलाई आइतबार पास दिएर जान दिएको बताए। बिचल्लीमा परेकालाई पास दिँदा ठाउँठाउँमा रोकिएछ, उनले भने, हिजोदेखि पास रोकिसकेका छाँै। सबैतिर लकडाउन भइसकेकाले उल्लंघन गर्न नमिल्ने बताए। ती मजदुरका हकमा जजसले काम लगाउँदै आएका थिए उनीहरूले नै व्यवस्थापन गर्नुपर्ने उनको भनाइ थियो। नगरपालिकाले भने मजदुर, अपांगता भएका, एकल महिला, सुत्केरीलगायतको विवरण संकलन गरिरहेको मेयर जानकारी दिए। उनले भने, सम्पूर्ण वडालाई दुई दिनभित्र विवरण पठाइसक्न निर्देशन भएको छ। तर, उनीहरू जहाँ बस्दै आएका छन् त्यहीँ बस्नुपर्ने र चामल, दाल, गेडागुडीलगायत राहत उपलब्ध गराउने उनले बताए। उनले भने, कोरोनाका प्रभावित भन्दै राहत माग्न आउनेको भीड बढेको छ। उनीहरूको लवाइखवाइ हेर्दा प्रभावितजस्तो देखिँदैन। नगरपालिकाको मापदण्डमा पर्नेलाई मात्र राहत वितरण गर्ने श्रेष्ठले बताए।"
कोरोना कहर : लुकिछिपी आएकालाई स्थानीयले घर पस्नै दिएन,"परासी : पश्चिम नवलपरासीका सीमा नाकाबाट अझै पनि भारतहुँदै नेपाल आउनेको संख्यामा कमि आउन सकेको छैन । कोरोना (कोभिड१९) बाट सुरक्षित रहन लकडाउन गरेको ९ दिन बितिसक्दा पनि लुकिछिपी नाकाबाट नेपाल आउनेको संख्या घट्न नसकेको प्रहरीले जनाएको छ । तीन नगरपालिका र चार गाउँपालिका रहेको जिल्लामा सबै गाउँपालिका भारतसँग सीमाना जोडिएका छन् । यो जिल्ला भारतको उत्तर र बिहार प्रदेशसँग जोडिएको छ । सबैभन्दा बढी बिहारहुँदै आउनेको संख्या बढेको छ । प्रहरीले गस्ती बढाए पनि रातको समयमा लुकिछिपी नेपाल आउने गरेको जिल्ला प्रहरी कार्यालयका नायब उपरीक्षक प्रवक्ता विरेन्द्र थापाले बताए । प्रहरीले कडाई गरेपछि अहिले रातको समयमा खेत र साँघुरा बाटोको प्रयोग गरेर नेपाल प्रवेश गर्ने गरेको थापाले बताए । नेपाल प्रवेश गर्नेमा भारतमा काम गर्न गएका अधिकांश नेपाली कामदार छन् । एक दुईजना भारतीय पनि रहेका छन् । विदेशबाट आएका वा कोरोनाको संक्रमणका लक्षण देखिएकालाई उपचारमा बस्नका लागि सबै पालिकाले क्वारेन्टाइन निर्माण गरेका छन् । अहिले क्वारेन्टाइनमा बस्नेको संख्या सीमासँग जोडिएका पालिकामा बढी छ । जिल्लामा २ सय २६ बेडका क्वारेन्टाइन निर्माण गरिएको छ । ८ ओटा आइसोलेसन छन् । सबै क्वारेन्टाइनमा बुधबारसम्म १ सय ३ जना उपचारका लागि बसेका छन् । सबैभन्दा बढी सुस्ता गाउँपालिकामा ३४ जना क्वारेन्टाइनमा छन् । ती सबै भारतबाट आएको सुस्ता गाउँपालिकाका अध्यक्ष रामप्रसाद पाण्डेले जानकारी दिए । उनले दैनिक २०देखि २५ जना सीमा क्षेत्रको खेत र अन्यबाटो भएर आउने गरेको बताए । 'प्रहरीको पनि उत्तिकै गस्ती छ । गाउँपालिकाले पनि क्लब र स्वयंसेवक खटाएर निगरानी बढाएको छ । तर रातको समयमा आउने गरेका छन् । यसले हामीलाई समस्यामा पारेको छ,' अध्यक्ष पाण्डेले भने । नाकाबाट लुकेर आउनेको संख्या नघटेपछि गाउँपालिकाले माइकिङ्ग गरेर त्यसरी आएका व्यक्तिबारे जानकारी दिर्न सर्वसाधारणलाई खबर गरिएको छ।' स्थानीयको सहयोग बिना सकिदैन त्यसैले अहिले गाउँलेले विदेशबाट आएका व्यक्तिबारे खबर गर्ने गरेका छन् । त्यसरी भारत वा अन्य देशबाट आएकालाई क्वारेन्टाइनमा लगेर राख्ने गरिएको छ,' पाण्डेले भने । स्थानीयले दिएनन् घर बस्न भारतहुँदै घर आएका पश्चिम नवलपरासी रामग्राम नगरपालिका बञ्जरियाका ५ जना कामदारलाई स्थानीयले बाहिरै बसालेका छन् । उनीहरु भारतको आगराबाट नेपालगञ्जहुँदै मंगलबार राती घर आएका थिए । विदेशबाट आएकालाई क्वारेन्टाइनमा बस्न नगरपालिकाले सर्वसाधारणलाई अनुरोध गर्दै आएको छ । 'मंगलबार राती उनीहरु घर आएका रहेछन् । गाउँलेले घरभित्र पसे अन्य परिवारलाई पनि समस्या हुने भन्दै सुझाव दिएका रहेछन् । त्यसैले उनीहरु रातभर मन्दिरमा बसेका थिए । बिहान परासीस्थित क्वारेन्टाइनमा ल्याएर राखिएको छ,' रामग्राम नगरपालिकाका प्रमुख नरेन्द्र कुमार गुप्ताले भने । घर परिवारले पनि सबैको स्वास्थ्यका लागि क्वारेन्टाइनमा जान सुझाव दिएका थिए । उनीहरु नेपालगञ्जबाट पैदल हिँडेर घर आएको स्थानीयले बताए ।'भारतबाट आएका सर्वसाधारण पनि सचेत रहेछन् । उनीहरु आफै क्वारेन्टाइनमा बस्ने बताएपछि आदर्श माविको क्वारेन्टाइनमा राखिएको छ,' नगरप्रमुख गुप्ताले भने । नगरपालिकाले सदरमुकाममा २५ शैयाको क्वारेन्टाइन निर्माण गरेको छ ।"
हेलिकोप्टर चार्टर गरी गाउँपालिकामा औषधि,"डोल्पा : डोल्पामा हेलिकोप्टर चार्टर गरी गाउँपालिकामा औषधि ल्याइएको छ।जिल्लाको शेफोक्सुण्डो गाउँपालिकाले काठमाडौंबाट हेलिकोप्टर चार्टर गरी गाउँपालिमा औषधि र केही उपकरण ल्याएको हो। बिहीबार बिहानै करिब ४ लाख हाराहारीको औषधि हेलीकोप्टरबाट शेफोक्सुण्डो गाँउपालिकाको केन्द्र साल्दाङ पुर्याइएको स्वास्थ्य इन्चार्ज एचए निमादार्के गुरुङले जानकारी दिए । उनका अनुसार गाउँपालिकाले माक्स,सेनेटाइजर,साबुन,क्वारेन्टिन निर्माणको लागि ब्लाङकेट,लगायत स्वास्थ्यचौकीका लागि चाहिने अन्य औषधि र अक्सिजन कन्सनटेटर गरी ३ क्वीन्टल भन्दा धेरै औषधि र उपकरण गाउँपालिकाको केन्द्रमा पुर्याइएको हो। गाउँपालिकाले ७ लाख पच्चीस हजारमा हेलीकोप्टर चार्टर गरेर स्थानीयका लागि कोरोना भाइरसबाट बच्न पूर्व तयारीका लागि औषधि र सामाग्री लगेको गाउँपालिका अध्यक्ष टासिटुण्डुप गुरुङले जानकारी दिए । भौगोलिकरुपमा सबैभन्दा ठूलो गाउँपालिकाको रुपमा शेफोक्सुण्डो गाउँपालिका पर्दछ । भूगोलमा ठूलो र चीनको तिब्बतसँग सिमा जोडिएको जिल्ला भएको कारण पनि नागरिक सचेत गराउनका लागि पूर्व तयारीका लागि हेलिकोप्टरबाटै औषधि र सामग्री लगेको गाउँपालिका अध्यक्ष गुरुङले दावी गरे । यति बेला चीनको तिब्बततिरको नाका हिउँले शिल गरेपछि तीब्बतबाट भन्दा अन्य सहरबाट आउने मानिसबाट खतरा बढी रहेकाले तत्काल क्वारेन्टाइन निर्माण गर्ने र नागरिकलाई सचेत गराउने अत्यावश्यक रहेकोले आफूहरु लागिपरिरहेको स्वास्थ्य इन्चार्ज निमादार्के गुरुङले जानकारी दिए । माथिल्लो डोल्पा यतिबेला हिउँले सेताम्मे भएकाले तीब्बतको नाका प्राकृतिक रुपमा बन्द रहेको र तल्लो डोल्पाबाट मानिस सहजै जान नसक्ने भएकाले पनि तत्तकाल कुनै खतरा नरहेको गाउँपालिकाको दाबी छ।"
स्यानीटाइज गरिएनन् मालवाहक गाडी,"भैरहवा : कोरोनाको रोकथाम तथा नियन्त्रणका लागि सरकारले विदेशबाट सामान आयात गर्ने कन्टेनर र ट्रकलाई भन्सार विन्दुमा किटाणुरहित स्प्रे (स्यानीटाइज) गर्ने व्यवस्था मिलाउने निर्णय गरे पनि कार्यान्वयन हुन सकेको छैन्। भारतको सीमाबाट सर्वसाधारणको आवातजावत ठप्प छ। भैरहवा नाका हँुदै भारतबाट खाद्यान्नसहित अन्य साम्रगी बोकेका मालवाहक गाडीहरु भने निर्वाधमा मुलुकमा आइरहेका छन्। तर, विगतको तुलनामा निकै कम आयात भइरहेको हो। भारतमा भएको लकडाउनले पनि आयातमा असर गरेको छ। विगतमा दैनिक पाँच सयको हाराहारीमा आउने मालवाहक गाडी अहिले दैनिक औसतमा डेढ सय आइरहेका छन्। जसमध्ये तरकारी, फलफूल, चामल, इन्धन, एलपीजी ग्यासलगायत छन्। अन्य खाद्यान्नसँगै अत्यावश्यक ग्यासको नाकाबाट निरन्तर आयातमा भइरहेको भैरहवा भन्सार कार्यालयका सूचना अधिकृत पूर्णप्रसाद लम्सालले बताए। भारतबाट खाद्यान्न सहितको मालवाहक गाडी मुलुकमा भित्र्याउनु अहिलेको आवश्यकता पनि हो। तर, त्यहाँबाट आउने मालवाहक गाडीको मध्यमबाट पनि नेपालमा भाइरसको संक्रमण फैलिन सक्ने जोखिम पनि छ। अहिले भारतमा संक्रमितको संख्या दिनहुँ बढ्दै जानुका साथै मृतकको संख्या पनि बढ्दै गइरहेको छ। भारतमा कुनै संक्रमितले कुनै पनि माध्यमबाट मालवाहक गाडीमा छोएको अवस्थामा नेपालको कुनै स्वास्थ्य व्यत्तिाले सोही स्थानमा छोएमा संक्रमण सर्न सक्ने सम्भावना रहन्छ। सोही विषयलाई मध्यनजर गर्दै मालवाहक गाडीसँगै आउन सक्ने भाइरस संक्रमणको रोकथामका लागि सरकारले भन्सार विन्दुमा गाडीलाई स्यानीटाइज गर्ने निर्देशन दिएको थियो। भारतमा पनि संक्रमण रोकथामका लागि भारतमै रहेको सार्वजनिक बस, रेल लगायतलाई धमाधम स्यानीटाइज गर्ने काम भइरहेको छ। तर, सरकारले चैत १२ गते गाडीलाई स्यानीटाइज गर्ने गरेको निर्णय कार्यान्वयन हुन सकेको छैन। भारतबाट भित्रिरहेका मालवाहक गाडीहरुलाई स्यानीटाइज नगरिएको भैरहवा भन्सार कार्यालयका प्रमुख कमल भट्टराईले बताए। उनले भने, 'अहिले गाडीहरुलाई स्यानीटाइज गरिएको छैन तर कार्यालय, भन्सार यार्डलाई निरन्तर स्यानीटाइज गरिरहेका छौं।'"
लकडाउनमा अनलाइनबाट पढाइ,"काठमाडौं : कोरोना फैलिन नदिन सरकारले लकडाउन गरेपछि कलेजहरूले अनलाइनबाटै विद्यार्थीलाई पढाउन थालेका छन्। लकडाउनका कारण समयमा कोर्स सक्न कठिन हुने भएपछि कलेजहरूले अनलाइन माध्यम रोजेका हुन्। कतिपय कलेजले भने फुर्सदका कारण विद्यार्थीमा पढ्ने बानी हराउन सक्ने भएका कारण उनीहरूलाई व्यस्त राख्न अनलाइनबाट पढाइ सुरु गरिएको बताएका छन्। इस्लिङटन कलेजले अनलाइनबाटै विद्यार्थीलाई पढाइरहेको छ। कलेजका अनुसार लकडाउनले शिक्षक र विद्यार्थीबीच प्रत्यक्ष भेट नभए पनि पढाइमा भने कुनै समस्या छैन। शिक्षक र विद्यार्थीबीच प्रत्यक्ष भेट गरेर पढाउन पाएको भए अझै प्रभावकारी हुन्थ्यो। तर, लकडाउन भयो, पढाउन पाइएन भनेर तनाव लिनुपर्ने अवस्था आएको छैन, कलेजका प्रमुख कार्यकारी अधिकृत सुलभ बुढाथोकीले भने, पहिलो कुरा त यो प्रविधिले हामीलाई समयमै पढाइ सकिँदैन कि भन्ने चिन्ताबाट मुक्त राख्न मद्दत गरेको छ। सँगसँगै विद्यार्थी र शिक्षकलाई व्यस्त राख्न मद्दत गरेको छ। यो कलेजलाई सम्बन्धन दिने लन्डन मेट्रोपोलिटन विश्वविद्यालय रहेको बेलायतमा पनि कोरोनाका कारण लकडाउन छ। यसले गर्दा त्यहाँ पनि पढाइ प्रभावित भएको छ। अनलाइनबाट भए पनि पढाउन सकिने विश्वविद्यालयको सुझावका आधारमा पढाइ सञ्चालन गरिएको बुढाथोकीको भनाइ छ। भूकम्पका बेला पनि यो कलेजले नेपाली विद्यार्थीलाई लक्ष्य गरी छुट्टै पढाइ तथा परीक्षाको व्यवस्था गरेको थियो। लर्ड बुद्ध एजुकेसन फाउन्डेसनका प्रबन्ध निर्देशक पंकज जलानले पनि लकडाउनका कारण नियमित पढाइ चलाउन नसकेपछि विद्यार्थीलाई अनलाइनबाट निःशुल्क पढाइरहेको बताए। उनका अनुसार अमेरिकाको एक संस्थाले तयार गरेको ३० हजार कोर्स आफ्ना विद्यार्थीले पढ्न पाउने गरी लर्डबुद्ध कलेजले सदस्यता लिएको छ। ती सबै कोर्स हाम्रा विद्यार्थीले पढ्न पाउँछन्। लकडाउनमा के गरौं भनेर चिन्तामा रहेका विद्यार्थीको समय सदुपयोग गर्न यो कोर्सले सहयोग गर्छ, जलानले भने। मलेसियाको एक विश्वविद्यालयको सम्बन्धनमा सूचनाप्रविधिसम्बन्धी पढाइ सञ्चालन गरिरहेको यो कलेजले थप एघारवटा कोर्स आफंै तयार गरेको छ। जुन कोर्स विद्यार्थीले निःशुल्क पढ्न पाउने व्यवस्था छ। अन्य कलेजले पनि विद्यार्थीलाई फुर्सदको सदुपयोग गर्न विभिन्न प्रकारका अनलाइन कोर्स तथा तालिम सञ्चालन गरिरहेका छन्। कोरोना भाइरस फैलिन नदिन सरकारले चैत ११ गतेदेखि मुलुकभर लकडाउन गरेको छ। संक्रमण त्रासकै कारण सरकारले एसईई स्थगन गरेको थियो। विश्वविद्यालय तहका पनि थुपै्र परीक्षा स्थगन गरिएका छन्।"
जोखिम कम गर्न बजार व्यवस्थित,"शुभलक्ष्मी विश्वकर्मा हेटौंडा : कोरोनाको जोखिम न्यूनीकरणका लागि मकवानपुरको बजारलाई व्यवस्थित बनाउँदै लगिएको छ। सरकारले लकडाउनको समयमा अत्यावश्यक सेवा क्षेत्र खुल्ला रहने भने पनि बजार व्यवस्थापन हुन नसक्दा जोखिम बढेको भन्दै सर्वसाधारणबाट आलोचना भएपछि प्रशासनले बजार थप व्यवस्थित बनाउने गरी निर्णय गरेको हो। जिल्ला प्रशासन कार्यालय मकवानपुर मातहतको कमाण्ड पोष्टको बैठकले बुधबारदेखि लागू हुने गरी खाद्यान्न, दुग्धजन्य तथा तरकारी पसल आदि खोल्ने समय निर्धारण गरेको छ। बैठकले दूग्धजन्य पसललाई बिहान ६ बजेदेखि ९ बजेसम्म र तरकारी खाद्यान्नका पसल बिहान १० बजेदेखि दिउँसो ३ बजेसम्म मात्रै सञ्चालन गर्न दिइने निर्णय गरेको छ। अस्पताल तथा मेडिकलहरु भने २४सै घण्टा खोल्न पाइनेछ। लामो दुरीको आवतजावत नियन्त्रणका लागि बुधबारदेखि नै सवारी पाससमेत बन्द गर्ने निर्णय भएको छ। बैठकको निर्णयअनुसार अत्यावश्यक खाद्य सामग्रीका पसल तोकिएको समयभित्र खोल्न प्रशासनले व्यवसायीलाई जानकारी गराएको छ। उपभोत्ताालाई आवश्यक पर्ने सामान निश्चित दूरी कायम गरी तोकिएको समयमा नजिकको पसलमा पुगेर लिन पनि प्रशासनले भनेको छ। प्रशासनको नियम पालना गरी संक्रमणबाट बच्न सरकारले लगाएको लकडाउनलाई सफल पार्न सर्वसाधारणलाई अनुरोध गरिएको प्रहरी निरीक्षक तथा जिल्ला प्रहरी कार्यालय मकवानपुरका प्रवक्ता सुजन पाठकले जानकारी दिए। पाठकका अनुसार उपभोक्ताको आवश्यकता पूरा गरी संक्रमणको जोखिम कम गर्दै लकडाउनलाई व्यवस्थित बनाउन प्रशासनले यस्तो निर्णय लिएको हो। यसअघि लकडाउनको समयमा मानिसलाई घरबाहिर सार्वजनिक स्थलमा निस्कन रोक लगाइएको थियो। तर, आवश्यक सामान खरिदका लागि भन्दै बिहान बेलुकी सर्वसाधारणको भीड लाग्ने गरेपछि यस्तो गरिएको हो। लकडाउनलाई प्रभावकारी बनाउन र बजारमा भीडभाड नियन्त्रणका लागि प्रहरीले सवारी साधन नियन्त्रणमा लिने, बल प्रयोगसमेत गर्नु परेको थियो। खाजा तथा पानीको सेवा हेटौंडाका युवाले दैनिक पाँच सयभन्दा बढीलाई खाजा तथा पानी खुवाउँदै आएको अभियानमा संलग्न युवाले बताए। कोरोना रोक्न सरकारले लकडाउन गरेपछि घर जान हिँडेका यात्रु र सुरक्षाकर्मीलाई बिगत् ६ दिनदेखि हेटौंडा ४ स्थित पूर्वपश्चिम राजमार्गमा खाजा र पानी खुवाउने काम गरिरहेका छन्। नेचुरल वेभरेजका सञ्चालक ध्रुव अधिकारी र न्यू राजु फिस सप्लायर्सका सञ्चालक मुकेशकुमार शाहले सुरु गरेको अभियानमा अन्य युवाले पनि साथ दिँदै आएका छन्। मंगलबारसम्म एमजी शोरूमको तर्फबाट सञ्चालक विजय श्रेष्ठ र देव खत्री, एन्टाटीक बिस्कुटको तर्फबाट रामहरि न्यौपाने, प्रवेश धिताल, महेशप्रसाद चौधरी र प्रकाशप्रसाद शाह लगायतले सहयोग उपलब्ध गराएका छन्। अभियानको संयोजन हेटौंडा उपमहानगरपालिका, टोल विकास संस्था नगर समन्वय समिति र हेटौंडा क्षेत्रमा रहेका सम्पूर्ण लायन्स तथा लियो क्लबले गरिरहेका छन्।"
"लकडाउनसँगै म्याग्दीमा नुन, तेल र ग्यास अभाव","बेनी : कोभिड १९ (कोरोना) भाइरस रोकथामका लागि गरिएको लकडाउनसँगै हिमाली जिल्ला म्याग्दीको बजारमा अत्यावश्यक नुन, तेल र ग्यास अभाव भएको छ। उपभोक्ताले अनावश्यक रुपमा खरिद गरेर राख्दा र उद्योगहरुमा मजदुरले काम नगर्दा अभाव भएको हो् । चामल, दाल, मैदा, चिउरा, चाउचाउ, बिस्कुट लगायत खाद्यान्नको मौज्दातले भने दुई महिनाका लागि पुग्ने म्याग्दी उद्योग वाणिज्य संघले जनाएको छ । नुन, तेल र ग्यासको अभाव हुनुका साथै खाद्यान्न पदार्थको मूल्यमा वृद्धी भएको गुनासो आएकाले नियमनका लागि स्थानीय प्रशासनलाई अनुरोध र ब्यवसायीहरुलाई सचेत बनाएको गण्डकी प्रदेशका सांसद बिनोद केसीले बताए । म्याग्दी उद्योग वाणिज्य संघका अध्यक्ष उत्तम कर्माचार्यले तेल र ग्याँस उद्योगका मजदुरले कोरोनाको त्रासका कारण काम नगरेकाले आयात हुन नसकेको बताए । बजारमा स्कट सकिएको छ तर उद्योगहरु बन्द भएकाले आयात भएको छैन, उनले भने अत्याश्यक बस्तु भएकाले नुन, तेल र ग्याँस आपुर्तिका लागि प्रशासन मार्फत पहल गरेका छौ । चामल बेनीका डिलरहरुसंग १० हजार २९३ बोरा, नुन ५४३ बोरा, खानेतेल एक ६१७ कार्टुन, २८८ बोरा दाल, ५२५ बोरा चिनी, ८ हजार लिटर पेट्रोल, तीस हजार लिटर डिजेल र तीन हजार लिटर मट्टितेल मौज्दात रहेको संघका महासचिव लीलाराम गौतमले बताए । विपन्नलाई वितरण गर्न रघुगंगा गाउपालिकाले २५० बोरा, अन्नपूर्णले २००, धवलागिरीले २०० र मालिकाले १५० बोरा चामल खरिद गरेर राखेको जनाएका छन् । विभिन्न उद्योगका आधिकारिक बिक्रेताहरुसंग मौज्दात रहेको तेल, नुन र ग्याँस बाहेकका बस्तुले जिल्लाबासीलाई दुई महिना पुग्ने सिडिओ ज्ञाननाथ ढकालले बताए । लकडाउनको अवधिमा पनि ग्रामिण क्षेत्रमा खाद्यान्न आपुर्ति भैरहेको छ । डिलरहरुकहाँ स्टक सामानले करिब दुई महिना पुग्छ, उनले भने उपभोक्ताहरुले पनि डेढदुई महिनालाई पुग्ने खाद्यान्न जोहो गरेका पाइन्छ । गाउँमा धान, कोदो छ । गहुँ, जौ भित्र्याउने बेला भएकाले भोकमरीको अवस्था हुदैन् । नुन, ग्याँस र तेलको मौज्दात कम देखिएकाले सम्बन्धित डिलर मार्फत उद्योगहरुलाई आपुर्तिका लागि माग गरेको सिडिओ ढकालले बताए ।उनका अनुसार ग्रामिण क्षेत्रमा ग्याँसको प्रयोगलाई निरुत्साहित र राहत वितरणमा सम्भव भएसम्म स्थानीय खाद्यान्नलाई प्राथमिकता दिने नीति लिइएको छ । बेनीमा बुधबार म्याग्दी उद्योग वाणिज्य संघको आयोजनामा जनप्रतिनिधि, प्रशासन, सुरक्षा अधिकारी, घरेलु तथा साना उद्योग कार्यालय, स्थानीय तह र ब्यापारीहरुबीच जिल्लामा खाद्यान्न मौज्दात र आपुर्तिको सम्बन्धमा छलफल भएको थियो ।"
खुला आकासमुनी ५ दिन बास,"जैसपुर : तीनतिर गहुँ बारी छ। दक्षिणमा दशगजा जोडिएको छ। बीचमा ठूला साना चारवटा मात्र आँपका रुख छन्। त्यहीँ हुलका हुल मान्छे रौं झैं गुजुल्टिए छन्। खुला आकासमुनी २४ घण्टा उनीहरुले दिन र रात काटेका छन्। अझैं कति दिनको घाम र रातको शीत खानुपर्ने हो, उनीहरु भन्न सकिरहेका छैनन्। आपूलाई बेवास्ता गरेकोमा सरकारप्रति आक्रोस मात्र पोखिरहेका छन्। कोही झोलालाई सिरानी बनाएर सुतेका छन्। कोही गफिँदै। भागेर भए पनि अब घर फर्कन पाउने आशा उनीहरुमा कतै देखिँदैन। किन कि दशगजाको पारीपट्टी भारतीय सीमा सुरक्षा बलका दुई जवान र वारी नेपालमा सशस्त्र प्रहरीका दुई जवान हतियारसहित उनीहरुको गस्तीमा छन्। बुधबार दिउँसो नेपालभारत सीमामा पर्ने बाँकेको नेपालगन्ज उपमहानगरपालिका १६ जैसपुरस्थित सीमा क्षेत्रमा भारतबाट आएर अलपत्र परेका नेपालीबारे स्थलगत समाचार संकलन गर्न जाँदा देखिएको दृश्य हो, यो। सीमा नाका जमुनाहादेखि एक किलोेमिटर पश्चिममा नेपालगन्जमा निर्माणाधीन नेपाल भारत एकीकृत भन्सार जाँच चौकी (आइसीपी) को छेउमै खुला आकासमुनी उनीहरुलाई राखिएको छ। तीन दिन भारतीय क्षेत्रमा अलपत्र परेका नेपालीलाई सोमबार राति भारतीय सुरक्षाकर्मीले गाडीमा राखेर नेपालको सीमा कटाउन लागेका बेला नेपाली सुरक्षाकर्मीले नियन्त्रणमा लिएर दशगजा छेउमा राखेका हुन्। यीमध्ये सीमामा पाँच दिन अघि नै पुगेका एक सयभन्दा बढी छन्। जुम्ला जिल्लाको सिँजा गाउँपालिका ५ का दीपक कामी भन्छन्, पाँच दिन भयो, सीमामा आएको। तीन दिन त रुपैडियाको रेल्वे स्टेशनमा बस्यौं। दुई दिनदेखि नेपाली भूमिमै खुला आकासमुनी बसेका छौं। उनीसहित सिँजाका मात्र ११ जना छन्। सुरुकै दिन नेपाली सुरक्षाकर्मीले छलफल हुन्छ। तपाईहरु जान पाउनुहुन्छ भनेका थिए, भारतको कानपुरबाट आएका जनक शाहीले गुनासो गरे, रातभर मच्छरले खान्छ। सुत्न दिँदैनन्। आफ्नैै देशमा हामीमाथि मानवीय व्यवहार भएन। मुगुका नन्दनाथ योगी भन्छन्, कोरोनाबाट जोगिएला भनेर जोखिम मोलेर आएको भोक, शोक र सुर्ताले मरिन्छ कि भन्ने चिन्ता लाग्न थालेको छ। बर्दियाको ठाकुरबाबा नगरपालिका १ डुम्रेनी गाउँका झलक थापा जमुनाहादेखि पश्चिमबाट सहायक नाकाबाट नेपालगन्ज प्रवेश गर्दा गर्दा सोमबार राति सशस्त्र प्रहरीले नियन्त्रणमा लिएर खुला ठाउँमा राखेको बताउँछन्। उनी ठाकुरबाबा नगरपालिकासँग आग्रह गर्छन्, हामीलाई लगेर जुनसुकै ठाउँको क्वारेन्टाइनमा राख। यो खुला आकासमाथि हामी झन असुरक्षित छौं। सबैले स्वास्थ्य जाँच गरेका छैनन्। संक्रमित भए रोग सर्ने खतरा उत्तिकै छ। दैलेखको चामुन्डा विन्द्रासैैनीका खम्ब विष्ट आफ्नो समस्याको कोही पनि गम्भीर नभएको चिन्ता गरे। उनको माग छ, हामीलाई खुला आकासमुनी राख्नुभन्दा कुनै सरकारी कार्यालय, विद्यालय छन् भने त्यहाँ राख्दा हुन्छ। ओत लाग्ने ठाउँ त हुन्छ ? भारतको मुम्बइबाट आएको उनको टोलीमा १९ जना छन्। नेपालगन्जको जैसपुरमा एक सय ६३ जना रहेका थिए। तीमध्ये तीन जना महिला र पाँच जना बालबालिकालाई भने महेन्द्र बहुमुखी क्याम्पसको क्वारेन्टाइनमा राखिएको छ। बाँकेका प्रमुख जिल्ला अधिकारी कुमारबहादुर खड्का सीमामा जो जस्तो अवस्थामा छन्, उनीहरुलाई त्यस्तै १४ दिन राखेर मात्र नेपाल प्रवेश गर्न दिनुपर्ने गृह मन्त्रालयको आदेश रहेको बताउँछन्। उनले भने, हामी त्यही ठाउँमा क्वारेन्टाइन बनाउँछौं। उनीहरु त्यहीँ बस्नुपर्छ। स्थानीयले पसल हटाए अलपत्र नेपालीलाई लक्षित गरेर जैसपुरका मोेहम्मद इरफानले बाटोमा किराना पसल सन्चालन गरेका थिए। पानी, चाउचाउ, बिस्कुट, पानी, दालमोट, चकलेटजस्ता सामान थिए। उनीहरुलाई पनि सहज भएको थियो। दुई दिनमा पाँच हजार रुपैयाँको बिक्री भएको उनले बताए। कोरोना भाइरस सार्ने खतरा भएको भन्दै जैसपुरका स्थानीयले पसल बन्द गर्न लगाएका छन्। मलाई पनि दुई पैसा हुने, सेवा पनि हुने भनेर पसल खोलेको थिए उनले निन्याउरो मुख लगाउँदै भने, कोरोना रोग ल्याइस भने गाउँ निकाला गरिदिन्छौं भनेर गाउँका दश पन्ध्र जनाले मलाई धम्काए। अब पसल बन्द गर्नैपर्यो।"
क्वारेन्टाइनमा कोचाकोच,"डोटीबैतडी : सरकारले कोरोना सर्न नदिन कम्तीमा एक मिटरको दूरी कायम गर्न भनेको छ। तर, संक्रमणको सम्भावना देखिएका व्यक्ति राख्ने क्वारेन्टाइनमै एउटै बेडमा चार जनासम्म बसिरहेका छन्। डोटीको शिखर नगरपालिका१० स्थित सिद्धेश्वर माविमा रहेको क्वारेन्टाइनमा १५ जना बस्छन्। भौतिक दूरी कायम नगरीकनै उनीहरू चार जनासम्म एउटै ओछ्यान (बेड)मा बस्ने गरेको पाइएको छ। क्वारेन्टाइन व्यवस्थापन राम्रो छैन, जसोतसो बसिरहेका छौं, वडा नम्बर ११ का दीपक बलायरले भने, लुगा, कपडा पर्याप्त नभएर चिसोले पेट दुख्ने, टाउको दुख्ने समस्या भए पनि सामान्य औषधिसमेत उपलब्ध छैन। भाँडा माझ्ने, नुहाउने, हात धुने साबुनका साथै खाना पकाउन दाउरा अभावसमेत रहेको त्यहाँ बस्नेहरू बताउँछन्। भारतको चेन्नईबाट आएकी वडा नम्बर १० की लक्ष्मी दमाई एक्ली महिला हुन्। उनी दुई भाइसँगै एकै बेडमा बस्न बाध्य छिन्। न ओढ्ने राम्रो छ न त ओछ्याउने नै, सामान्य पिफम तथा कम्मलले रात काट्नुपर्ने बाध्यता छ, उनले भनिन्, महिनावारीको समय आइरहेको छ। यस्तै भइहाल्यो भने म कसरी भाइहरूसँग बस्ने ? शिखर नगरपालिका मेयर सीताराम जोशीले भने राम्रै व्यवस्थापन गरेको दाबी गरे। के भएछ ? , उनले भने, सम्बन्धित वडाध्यक्षहरूलाई सम्पूर्ण जिम्मेवारी दिएका थियौं। ११ नम्बरका वडाध्यक्ष भीष्म बलायरले सबै व्यवस्था राम्रै भएको दाबी गरे। कोठामा अलगअलग बेड बनाएका थियौं तर उनीहरू आफैंले एउटैमा मिलाएर बसेका हुन्, उनले भने, बेडहरू त आफैंले पनि अलग बनाउन सकिन्छ नि ! महामारीका बेला उनीहरूले पनि त आफ्ना तर्फबाट केही सहयोग गर्न सक्छन्। दिपायल सिलगढी नगरपालिका४ राजपुरको क्वारेन्टाइनमा पानी र औषधिको समस्या पाइएको छ। पानीको समस्या छ भने चिसोका कारण पेट, टाउको दुख्ने भएकाले औषिधको अभाव छ, चन्द्र खड्काले भने। भारतमा कोरोना फैलिएपछि डोटी फर्किएका नेपालीको यकिन तथ्यांक छैन। हजारौं हुन सक्ने अनुमान गरिएको छ। तीमध्ये ४ सय १० जनालाई मात्रै क्वारेन्टाइनमा राखिएको छ। नौवटै स्थानीय तहमा स्थापना गरिएका २५ क्वारेन्टाइनमा ५ सय १७ बेड रहेको जिल्ला स्वास्थ्य कार्यालयका कोरोनासम्बन्धी सम्पर्क व्यक्ति सूर्य विष्टले बताए। बोगटान फुड्सिल गाउँपालिकाले सबैभन्दा बढी १ सय १५ जनालाई क्वारेन्टाइनमा राखेको छ। आदर्श गाउँपालिकामा ८१, बडीकेदारमा ४५, जोरायलमा ६, पूर्वीचौकीमा दुई, केआईसिंहमा १३, सायलमा ३९, शिखरमा ७६ र दिपायल सिलगढी नगरपालिकामा ३३ जना क्वारेन्टाइनमा छन्। भारत र तेस्रो मुलुकबाट घर फर्किएर घरमै बसिरहेकाहरूको तथ्यांक संकलन स्थानीय तहमार्फत भइरहेको प्रमुख जिल्ला अधिकारी टेकनारायण पौडेलले बताए। २२७ नेपाली भारतीय क्वारेन्टाइनमा बैतडीपारि झुलाघाट सीमामा अलपत्र परेका नेपालीलाई भारत सरकारले क्वारेन्टाइनमा राखेको छ। लकडाउनका कारण सीमा नाका बन्द भएपछि अलपत्र परेका नेपालीलाई क्वारेन्टाइनमा राखिएको भारतीय पत्रकार प्रमोदकुमार भट्टले बताए। उनका अनुसार तालेश्वरस्थित धर्मशालामा ५७, खरक्युडा, जामिरपानी र रज्यौडामा रहेका आधारभूत विद्यालयहरूमा १ सय ७० जना मजदुरलाई क्वारेन्टाइन राखिएको हो। उनीहरू सबैको स्वास्थ्य अवस्था सामान्य रहेको परीक्षणले देखाएको छ। डा सचिनप्रकाश देवल र डा कल्पित रौतेलाको टोलीले स्वास्थ्य परीक्षण गरेको थियो। क्वारेन्टाइनमा राखिएका सबै नेपालीहरूको स्वास्थ्य परीक्षण गरिएको छ, पत्रकार भट्टले भने, उनीहरूको स्वास्थ्य अवस्था सामान्य छ। क्वारेन्टाइनमा राखिएका नेपालीका लागि निःशुल्क खानाको व्यवस्था गरिएको उनले सुनाए। जिल्ला प्रशासन कार्यालय पिथौरागढको पहलमा नेपालीलाई क्वारेन्टाइनमा राखिएको हो। घर फर्किन लागेका नेपाली लकडाउनका कारण सीमामा अलपत्र परेका छन्। कतिपय ट्युबका माध्यमबाट महाकाली नदी तरेर नेपाल भित्रिरहेका छन्। भारतीय सीमामा हामी नेपाली मजदुरहरूको बिचल्ली छ। काम पनि नपाएको अवस्था छ। अहिले सम्म कमाएको सबै सकिने अवस्था आएको छ, सुर्नया गाउँपालिका८ का मानबहादुर बोहराले भने, हामी ट्युबबाट महाकाली नदी तरेर नेपाल फर्केका छौं। गाउँको विद्यालयमा बनाएको क्वारेन्टाइनमा बसेका छौं। प्रमुख जिल्ला अधिकारी आनन्द पौडेलले भने अर्को आदेश नभएसम्म सीमा नाका खोल्न नसकिने बताए। सीमा नाका नखुल्दासम्म मजदुरहरूलाई नेपाल भिœयाउन नसकिने उनको भनाइ छ। कोरोना उच्च जोखिम रहेकाले अहिले देश नै लकडाउन छ, उनले भने, हामी जहाँ छौं त्यहीं सुरक्षित रूपमा बस्नुपर्ने हुन्छ।"
