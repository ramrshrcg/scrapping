शीर्षक,विवरण
हल्का नबनोस् घोषणा,"सरकारले अनौपचारिक क्षेत्रमा काम गर्ने श्रमिकलाई खानपानको सुनिश्चितता, औपचारिक क्षेत्रमा काम गर्नेलाई रोजगारदाताबाटै पारि श्रमिक दिलाउनेदेखि एक महिनाको घरभाडा मिनाहा गराउनेसम्मका राहत कार्यक्रम घोषणा गरेको छ। अनौपचारिक क्षेत्रका श्रमिकको तथ्यांक लिएर उनीहरूलाई खानपानको सुनिश्चितता गर्न स्थानीय सरकारलाई आग्रह गरिएको छ। एकसाताको लकडाउन गुजारिसकेका श्रमिकको तथ्यांक संकलन गर्न स्थानीय सरकारले अझै केही समय लगाउनेछन्। जसले गर्दा लकडाउनको समयमा उनीहरूको खानपान, जीवनयापनप्रति सरकारको संवेदनशीलताको अभाव खट्किएको छ। गाउँघरमा वडाले पहिचान गरेर यस्ता राहत दिन सहज भए पनि सहरी र अर्धसहरी क्षेत्रमा तथ्यांक संकलनमै लामो समय लाग्नसक्छ। अर्कोतर्फ संघीय सरकारले आफ्नो अधिकार क्षेत्रमै नभएको घरबहाल कर छुट दिनेलगायतका असंगत निर्णयसमेत गरेको छ। केही घोषणा घोषणाका लागि भएका जस्तो देखिन्छन्, यसको कार्यान्वयनको पाटोमा शंका गर्ने प्रशस्त ठाउँ छन्। एक महिनाको घर भाडा मिनाहा गराउनेदेखि जनउपयोगी क्षेत्रका सेवामा छुट पनि निजी सेवाप्रदायकबाट लिन गाह्रो देखिन्छ। अहिले कतिपय अस्पतालले बिरामी नै भर्ना गर्न मानिरहेका छैनन्। यस्ता गैरजिम्मेवार अस्पताललाई सरकारले कुनै कारबाही गरेको छैन। यो परिस्थितिमा बिरामीको उपचार गर्दाको लागतमा २० प्रतिशत छुट दिएर उनीहरूले बिल जारी गर्ने व्यवस्थालगायतको अनुगमन गरी कार्यान्वयन गराउन हाम्रो सरकारी संयन्त्रले प्रभावकारी भूमिका खेल्नेछन् भन्नेमा पर्याप्त आधार देखिँदैन। सरकारद्वारा सञ्चालित जनउपयोगी क्षेत्र विद्युत्, पानी, आदिको महसुल तिर्दा, कम्पनी या संस्था नवीकरण गर्दा, सवारीसाधन कर, इजाजत नवीकरण र रुट इजाजत जस्ता सेवामा भने आम नागरिकले छुट प्राप्त गर्ने अपेक्षा गर्न सकिन्छ। त्यस्तै, विद्यलायहरूले विद्यार्थी भर्ना गर्दाकै समयमा वार्षिक शुल्क उठाइसकेका हुन्छन्, सरकारले दिएको एक महिनाको छुट उनीहरूले विद्यार्थीलाई फिर्ता दिनेछैनन् र सरकारी निकायबाट यसको अनुगमन पनि हुनेछैन। स्वास्थ्य सामग्री खरिदलाई सहजीकरण गर्ने, भन्सार माफी गर्ने सरकारको निर्णय उचित छ। भन्सार माफी भएपछि अस्पतालको सेवा, औषधी, उपकरणलगायत सस्तो भई अन्ततः उपभोक्तालाई लाभ हुनुपर्छ। तर, त्यो लाभ व्यापारी र अस्पतालले लिने उपभोक्ताले सेवामा, औषधी खरिदमा कुनै छुट नपाउने हो भने सरकारले दिएको सुविधाबाट तृणमूल तह (ग्रास रुट लेभल) ले लाभ पाउनेछैन। सरकारले बाह्य क्षेत्रमा स्थायित्व कायम राख्न केही वस्तुको आयात प्रतिबन्ध गरेको छ। जस्तो, ५० हजार डलरमाथिका सवारीसाधन, मदिरा, सुपारी, मरिच, केराउ जस्ता वस्तुको आयात प्रतिबन्ध गरिएको छ। यसलाई एकहदसम्म जायज मान्न सकिन्छ। सरकारले घोषणा गरेका राहत र अर्थतन्त्र पुनस्र्थापना कार्यक्रमको एकमुष्ट लागत कति हो भन्ने स्पष्ट लागत अनुमान गर्नुपथ्र्यो। जनउपयोगी सेवामा छुट, राहत र कर तथा ऋण साँवाब्याज दाखिलाको अवधि लम्ब्याइएको छ। यी क्षेत्रमा उत्पन्न हुने दायित्वको पुड्तालका लागि सरकारले कति रकम खर्च गर्न लागेको हो भन्ने स्पष्ट लागत अनुमान नै सरकारसँग नहुनाले यी कार्यक्रमको प्रभावकारी कार्यान्वयन हुनेछ भन्नेमा थप आशंका उत्पन्न गराएको छ। यस्ता घोषणा विगतमा पनि हुने गरेका हुन्। उदाहरणका लागि सरकारले भूकम्प र नाकाबन्दीले शिथिल अर्थतन्त्र उकास्न सय अर्ब रुपैयाँको प्रोत्साहन प्याकेज घोषणा गरेको थियो। निजी क्षेत्रका लागि प्रोत्साहनस्वरूप घोषणा भएका कतिपय कार्यक्रम सरकारले कार्यान्वयन नै गरेन। कोरोना महामारीको मार खेपेको अर्थतन्त्रको पुनस्र्थापनाका लागि सरकारसँग स्पष्ट दृष्टिकोण र ठोस योजनाको अभाव देखियो। ऋणको साँवाब्याज भुक्तानीको अवधि तीन महिना थप र कर तिर्ने अवधि एक महिना थप गरेर मात्र चौतर्फी धक्काबाट शिथिल भएको अर्थतन्त्रको पुनस्र्थापना हुन सक्दैन। यसका लागि माग पक्षमा धक्का लागेर शिथिल बनेका पर्यटन क्षेत्र, आपूर्ति व्यवस्थाको अवरोधले कच्चापदार्थ नपाएर, अर्थतन्त्रमा माग सिर्जना हुन नसकेर बन्दको अवस्थामा पुगेका उद्यम, व्यवसायको पुनस्र्थापना, सम्भावित रोजगारी कटौतीलाई रोक्ने, विप्रेषणमा आउन सक्ने धक्कालाई ख्याल गरेर विदेशी मुद्रा सञ्चिति बढाउने उपायको खोजीमा सरकारले के काम गयो त भन्ने प्रश्न अनुत्तरित छन्।"
लकडाउन अवज्ञा गर्दै मेलम्ची ठेकेदार,"मेलम्ची (सिन्धुपाल्चोक) : लकडाउन उल्लंघन गर्नेलाई लाठी प्रहार गरी नियन्त्रण गर्ने सरकारले मेलम्ची खानेपानी आयोजनाको ठेकेदार सिनो हाइड्रोलाई भने निर्वाध काममा लगाएको छ। सरकारले कोरोना भाइरस (कोभिड१९) को संक्रमणबाट सचेतना अपनाउँदै मुलुकभर लकडाउन गरे पनि आयोजना ठेकेदार कम्पनीले सरकारी निर्देशनको अवज्ञा गर्दै मुहान क्षेत्रमा झन्डै दुई सय मजदुरलाई निरन्तर काममा लगाउँदै आएको छ। स्रोतका अनुसार मुहान क्षेत्रमा भित्रबाहिर आवतजावत गर्न बन्देज लगाएर मजदुरलाई नियमित काममा लगाइएको हो। मुहान क्षेत्र अम्बाथानमा कार्यरत अधिकांश मजदुर बाहिरका भएकाले उनीहरू घर फर्किन सम्भव नभएकाले काममा लगाउनुपरेको स्रोतको दाबी छ। मुहान क्षेत्रनजिक रहेको इलाका प्रहरी कार्यालय हेलम्बुका प्रहरी निरीक्षक मणिराम लामिछाने अन्य विकल्प नभएको भन्दै आयोजनाका ठेकेदारले मजदुरलाई काम लगाइरहेको बताए। मजदुरहरू घर फर्किन सम्भव नभएको र काममा नलाग्दा खानेबस्ने समस्या हुने भन्दै आयोजनाको काम सुचारु राखेको जानकारी पाएको उनले बताए। आयोजनाकै ग्याल्थुम अडिटमा काम पूर्णरूपमा ठप्प भएको छ तर मुहान क्षेत्रमा भने काम भइरहेको जानकारी आएको छ, प्रहरी निरीक्षक लामिछानेले भने, यो विषयमा हामीले माथिल्लो निकायमा जानकारी गराइसकेका छौं। बाहिरभित्र आवतजावतमा बन्देज लगाएकाले संक्रमणको डर नहुने भन्दै कामलाई निरन्तरता दिइरहेको जानकारी आफूले पाएको लामिछाने बताउँछन्। अन्य क्षेत्रमा लकडाउन कडाइका साथ लागू गरे पनि राष्ट्रिय गौरवको आयोजना भएकाले आयोजनाले नै काम गर्नेनगर्ने निर्देशन दिनुपर्ने उनको भनाइ छ। आयोजना निर्धारित समयअगावै सकिए पुरस्कार पाउने र ढिला भए जरिवाना तिर्ने सर्तमा ठेक्का लिएको कम्पनीले काम नरोकी निर्धारित मितिअगावै काम सक्न सरकारले निर्देशन दिएको लकडाउनसमेत पालना नगरेको स्रोतले बतायो। एक मजदुरका अनुसार कार्यक्षेत्रभित्र संक्रमित व्यक्ति नभएकाले बाहिरभित्र आवतजावत गर्न नपाउने गरी लकडाउनकै रुपमा मजदुरहरूले काम गरिरहेका छन्। ठेकेदार कम्पनीलाई आयोजना रहेको हेलम्बु गाउँपालिकाले पनि काम बन्द गर्न आग्रह गरिसकेको छ। पालिका अध्यक्ष निमा ग्याल्जेन शेर्पाका अनुसार कम्पनीले मजदुरलाई काम नगरी पाल्न नसक्ने भन्दै काम निरन्तर राख्नुपरेको अडान राख्दै आएको छ। कम्पनीले अटेर गरेपछि गाउँपालिकाले मेलम्ची खानेपानी आयोजनालाई पनि आग्रह गरेको थियो। आयोजनाका कार्यकारी निर्देशकले समेत काम रोक्न निर्देशन दिइसकेको बताएका छन् र पनि कम्पनीले काम बन्द गरेको छैन, अध्यक्ष शेर्पाले भने, सरकारले आयोजनामा कार्यरत मजदुरलाई सम्बन्धित ठाउँसम्म पुर्याउने व्यवस्था गरे हुन्थ्यो। अध्यक्ष शेर्पाका अनुसार कम्पनीले स्थानीय कामदारलाई बिदा दिने र बाहिरका कामदारलाई मात्र काम लगाउने जानकारी दिएको छ। गाउँपालिकाले भने सरकारको निर्देशनअनुसार कम्पनीले सबै काम रोकेर लकडाउनको पालना गर्न कम्पनीलाई पटकपटक आग्रह गरेको छ। आयोजना प्रमुख तिरेश खत्रीले पनि सयभन्दा बढी मजदुर भित्री रहेको स्वीकार गरे। तर, उनले मजदुरलाई काममा नलगाएको, सरसफाइमा मात्र लगाएको बताए। भित्रका मान्छे भित्रै छन्, बाहिरका बाहिरै, खत्रीले अन्नपूर्णसित भने, लकडाउनपछि घर फर्किन नसकेकाहरू मात्रै भित्र (आयोजनास्थल) छन्। लकडाउनपछि सरकारले नै मजदुरलाई उद्धार किन नगरेको भन्ने प्रश्नमा आयोजना प्रमुख खत्रीले यसबारे मन्त्रालयमा छलफल गरिने र लकडाउन लम्बिए केही उपाय गरिने बताए।"
"प्रधानमन्त्रीले भने, खरिद किन विवादमा ?'","काठमाडौं : प्रधानमन्त्री केपी ओलीले स्वास्थ्य उपकरण खरिद प्रकरणमा अनियमितता भएको प्रश्न उठेपछि चासो देखाएका छन्। मन्त्रिपरिषद्को आइतबार बसेको बैठकमा प्रधानमन्त्री ओलीले प्रश्न गरे, खरिद प्रकरणमा देखिएको विवाद के हो ? संकटका बेला किन यस्ता विषय विवादमा आए ? काम गर्ने तौरतरिका कहाँ मिलेन वा भएको के हो ? आफूलाई पूर्ण जानकारी नगराई सुरु गरिएको खरिद प्रकरणमा अनियमतिताको प्रश्न उठेपछि प्रधानमन्त्री ओलीले मन्त्रिपरिषद् बैठकमा त्यसबारे प्रश्न गरेको एक मन्त्रीले बताए। कोरोनासँग जुध्न उपकरण खरिद आवश्यक भए पनि यही बहानामा अनियमतिता गरिएको भन्दै सरकारको चर्काे आलोचना हुन थालेको छ। त्यही भएर प्रधानमन्त्रीले खरिद प्रकरणबारे चासो देखाएको ती मन्त्रीले बताए। उनका अनुसार प्रधानमन्त्रीले यो विषयमा झन्डै २० मिनेट बोलेका थिए। लकडाउन एक साता लम्ब्याउने र राहत प्याकेज घोषणा गर्ने दुई एजेन्डा मात्र रहेको मन्त्रिपरिषद् बैठक त्यसपछि केही लम्बिएको ती मन्त्रीले सुनाए। स्वास्थ्य मन्त्रालयले कोरोना भाइरस (कोभिड१९) संक्रमण परीक्षण र सुरक्षाका लागि ओम्नी बिजनेस कर्पोरेट इन्टरनेसनल प्रालि (ओबीसीआई)लाई खरिदको जिम्मा दिएको थियो। अन्तर्राष्ट्रिय बजारमा प्रचलित मूल्यभन्दा तेब्बरमा खरिद गरेको भन्दै चिकित्सक र कतिपय आपूर्तिकर्ताले प्रश्न उठाएपछि अनियमतिताको आशंका गरिएको छ। स्वास्थ्य उपकरणका सन्दर्भमा भएको के हो ? बाहिर अनेक कुरा किन आइरहेका छन् ? भ्रष्टाचार भयो भनेर त्यो विषय कसरी उठ्यो ? प्रश्न उठ्नुका कारण के हुन् ? , प्रधानमन्त्रीको भनाइ उद्धृत गर्दै ती मन्त्रीले अन्नपूर्णसँग भने, सरकारलाई बदनाम गर्ने नियत पनि यसभित्र छन् कि सरकारकै केही कमीकमजोरी पनि छ ? प्रधानमन्त्रीले संकटका बेला जाने सन्देश सरकार र पार्टीका लागि अर्थपूर्ण हुने स्पष्ट पार्दै यस्तो बेला संवेदनशीलता बुभ्नुपर्ने धारणा राखेका थिए। धेरै विषय त प्रधानमन्त्रीले केके बोल्नुभयो बुझ्न सक्ने अवस्था भएन। बैठक कक्षमा मिलाइएको बस्ने व्यवस्था, प्रधानमन्त्रीको दबिएको र सानो आवाजका कारण धेरै विषय नजिक रहेका मन्त्रीबाहेक अधिकांशले बुझ्न सक्नुभएन, अर्का मन्त्रीले भने, तर, उहाँले खरिद प्रकरणका विषयमा चासो र चिन्ता भने लिनुभयो। कोरोना नियन्त्रण तथा रोकथामका लागि सरकारले गठन गरेको उच्चस्तरीय समितिका संयोजकसमेत रहेका उपप्रधान तथा रक्षामन्त्री ईश्वर पोखरेल र स्वास्थ्यमन्त्री भानुभक्त ढकाल बैठकमा केही नबोलेको ती मन्त्रीले बताए। उच्चस्तरीय समितिको संयोजन गरिरहनुभएका उपप्रधानमन्त्री र स्वास्थ्यमन्त्रीले प्रधानमन्त्रीले स्वास्थ्य उपकरण खरिद प्रकरणमा चासो देखाए पनि खास कुनै टिप्पणी बैठकमा गर्नुभएन, ती मन्त्रीले भने, त्यसबारे उहाँहरू चुप नै बस्नुभयो। उपप्रधानमन्त्री पोखरेलले यो विषयमा बसेरै कुरा गर्ने अन्नपूर्णसित बताए। बाहिर विभिन्न टीकाटिप्पणी आइरहेका छन्। त्यो स्पष्ट हुन मसँग बसेर गफ गर्न आउनुभए हुन्छ, उनले भने। उपकरण खरिदमा भएको ढिलाइबारे प्रधानमन्त्रीसँग यसअघि नेकपाका कार्यकारी अध्यक्ष पुष्पकमल दाहालले जिज्ञासा राखेका थिए। चैत १३ गते राति मुटुको चाल छिटो चलेपछि त्रिवि शिक्षण अस्पतालको मनमोहन कार्डियोथोरासिक सेन्टरमा भर्ना हुँदाकै बेला १४ चैतमा प्रधानमन्त्रीलाई भेट्न दाहाल पुगेका थिए। दाहालले त्यस बेला स्वास्थ्य उपकरण खरिद प्रक्रियाका विषयमा जिज्ञासा राखेका थिए। उनको प्रश्न थियो स्वास्थ्य उपकरण खरिदमा सरकारले किन ढिलाइ गरिरहेको छ ? अहिलेसम्म भएको के छ ? बाहिर कमिसनका कारण प्रक्रियामा ढिलाइ भएको सन्देश किन गइरहेको छ ? ओलीसँगको भेटको अघिल्लो दिन १३ चैतमा दाहालले चिनियाँ राष्ट्रपतिलाई सहयोगका लागि अपिल गर्दै पार्टीका तर्फबाट पत्र पठाएका थिए। कसरी भयो खरिद प्रक्रिया ? स्वास्थ्य मन्त्रालयले उपकरण खरिदका लागि पहिलो पटक माघ २५ मा बोलपत्र आह्वान गरेको थियो। त्यस बेला परेका १९ कम्पनीका कोटेसनलाई थन्क्याएर सरकारले ओम्नी बिजनेस कर्पाेरेट इन्टरनेसनल प्रालि (ओबीसीआई)लाई खरिदको जिम्मा दिएको थियो। मन्त्रालयले पछिल्लो पटक सचिवस्तरको निर्णयका आधारमा चैत ७ मा प्रक्रिया अगाडि बढाएको थियो। आपत्कालीन खरिद प्रक्रियाअनुसार प्रतिस्पर्धा र मीतव्ययितताका आधारमा स्वास्थ्य उपकरण खरिद अघि बढाउने गरी मन्त्रालयको चलानी नम्बर ४२३ मा खरिद व्यवस्थापनसम्बन्धी निर्देशन जारी भएपछि मन्त्रालयले प्रक्रिया अघि बढाएको थियो। तर, त्यसलाई पनि बेवास्ता गर्दै पछि ओम्नीलाई खरिद प्रक्रियाको जिम्मा दिइएको थियो। मन्त्रालयकै सचिवस्तरको चैत ७ को निर्णयमा प्रतिस्पर्धा र मीतव्ययिता अपनाई विशेष अवस्थामा खरिद अघि बढाउने भनी लिखित निर्देशन हँुदाहुँदै त्यसविपरीत स्वास्थ्य सेवा विभागले स्वास्थ्यमन्त्रीको निर्देशनमा १३ चैतमा तीन घण्टाभित्र कोटेसन पेस गर्ने र त्यसमा पनि कम कोटेसन बोल्नेलाई बेवास्ता गरी ओम्नीलाई खरिद जिम्मा दिएको मन्त्रालय स्रोतको भनाइ छ। ती स्रोतका अनुसार यो खरिद प्रकरण ओम्नीले जिम्मा पाउनुमा प्रधानमन्त्रीको निजी सचिवालयका केही सल्लाहकार, मुख्यसचिवदेखि ओम्नी टेकका तुलहरीसम्मको सम्बन्धले काम गरेको छ। खरिद प्रकरणमा जोडिएका विशाल पण्डित पहिलेदेखि नै हेल्थ इक्विपमेन्ट कारोबारी हुन्। उनले र विभागका महानिर्देशक महेन्द्रबहादुर श्रेष्ठसँग मिलेर मेडिकल उपकरणको सामग्रीको सूची तयार पारेको र त्यहीअनुसारको सूचीमा पछि स्वास्थ्यमन्त्री ढकालको स्वीकृति गराएर खरिद प्रक्रिया अघि बढाइएको मन्त्रालय स्रोत बताउँछ। ओम्नीले तीन लटमा ती स्वास्थ्य सामग्री नेपाल ल्याउने गरी काम अघि बढाएको थियो। चिनियाँ दूतावास र सिचुवान प्रान्तले दुई सय ८० रुपैयाँ (१६५० युआन)मा दिएको एन ९५ मास्क आठ सय ३३ रुपैयाँ (सात डलर), चीन सरकारले पाँच सय पाँच रुपैयाँ (३० युआन)का दरले दिएको प्रोटेक्टिभ गगल्स २१ सय ५२ रुपैयाँ (१८ डलर) र चार हजार सात सय १८ रुपैयाँ (दुई सय ८० युआन)मा दिएको इन्फ्रारेड थर्माेमिटर सात हजार सात सय ७१ (६५ डलर) मा खरिद गरिएको छ। ओम्नीले पहिलो लटमा ३० मार्च (चैत १७) भित्रै सामग्री नेपाल ल्याउने बताएअनुसार सामग्री ल्याइसकेको छ। अब उसले दुई चरणमा सामग्री नेपाल ल्याउनेछ। दोस्रो चरणमा २ अप्रिल (चैत २०) र तेस्रो चरणमा ५ अप्रिल (चैत २३) भित्र सामग्री नेपाल ल्याउने सम्झौता छ। त्यसो त ओम्नीले उपप्रधानमन्त्री पोखरेल उच्चस्तरीय समितिको संयोजक भएलगत्तै केही स्याम्पल नेपाल भिœयाएर परीक्षण पनि गराएको मन्त्रालय स्रोत बताउँछ। उपकरण यस्तो बेला जीटुजी (सरकार र सरकारबीच) खरिद नगरी सिधै तेस्रो पक्षको खोजी गरिनु, मन्त्रालयले नै आफ्नो विज्ञप्तिमा पटकपटक टेन्डर भएको उल्लेख भए पनि उल्लेखित सबै आइटममा टेन्डर भएको जानकारी नगराइनु र फेरि २०७६ चैत १३ गते विभागमा सप्लायर्सका शिलबन्दी प्रस्तावमाथि भएको छलफल र निर्णयअनुसार खरिद नगरिनुले अनियमतिताको आशंका गरिएको छ।"
अलपत्र नेपालीलाई भारतीयको भोजन,"भैरहवा : छिमेकी भनेका मर्दापर्दाका सहयोगी हुन्। त्यस्तै व्यवहार सीमामा अलपत्र नेपालीले पाएका छन्। भारतको विभिन्न स्थान (दिल्लीबाट आएका अधिकांश) बाट नेपाल फर्कंदा सीमामा अलपत्र परेका नेपालीलाई सीमावर्ती भारतीयले भोजन दिन थालेका छन्। कोरोना संक्रमण रोकथाम तथा नियन्त्रणका लागि सीमाबाट मालवाहक गाडीबाहेक आवतजावत पूरै ठप्प छ। बजार र पसल पनि बन्द छन्। लकडाउन भए पनि अनेक उपायबाट नेपाली घर फर्किन नेपालभारत सीमामा आइरहेका छन्। रोजगारीका लागि भारतका गएका नेपाली अझै फर्कने क्रममा छन् । सीमा पुगेका केहीसगँ थोरै रकम छ भने केही बेखर्ची भइसकेका छन्। बालबच्चासहित घर पुग्ने आसमा दिल्लीबाट सीमामा आइपुगेका नेपालीलाई भोकै देखेपछि स्थानीय भारतीयले भोजनको व्यवस्था गरेका हुन्। भोजन वितरणमा भारतीय सुरक्षाकर्मीले पनि सघाएका छन्। नौतनवाका सीओ राजुकुमार साव र महाराजगन्जका उप जिल्ला अधिकारी जसधीर सिंह पनि नेपालीलाई खाना वितरण, व्यवस्थापनमा खटिएका छन्। लकडाउनले दिल्लीमा अलपत्र परेका आफ्ना बासिन्दा ल्याउन उत्तार प्रदेश सरकारले दिल्लीमा एक हजार बस पठाएको थियो। सोही बसमा घर फर्किने आसमा नेपाली पनि नेपालभारत सीमामा आइपुगेका हुन्। सीमावर्ती भारतीय बजार सुनौलीको बसपार्कमा करिब ३ सय ७० नेपाली अलपत्र छन्। यीमध्ये करिब २५३० जना शनिबार राति आएका हुन् भने बाँकी आइतबार राति आएका हुन्। उनीहरु विभिन्न जिल्लाका छन्। सोमबार दिउँसो २ बजेसम्म उनीहरुलाई मुलुक प्रवेश अनुमति दिइएको थिएन। भारतको विभिन्न सहरबाट आएका नेपाली अहिले सीमावर्ती भारतीय बजारमा छन्, रूपन्देहीको इलाका प्रहरी कार्यालय प्रमुख इन्सपेक्टर इश्वरी अधिकारीले भने, हालसम्म उनीहरुलाई मुलुक प्रवेश गर्न दिन हामीलाई निर्देशन आएको छैन। सीमामा नेपालीलाई अलपत्र र भोकै देखेपछि खाना खुवाउन थालेको भारतीय बजार सुनौली नगर पञ्चायतका सभासद गुफरान खानले बताए। नेपालीहरु पनि हाम्रै दाजुभाइ दिदीबहिनी हुन्, उनले भने, समस्यामा परेर टाढाटाढाबाट राति आइपुगेका नेपालीहरुलाई बिहानसम्म भोकै बसेको देखेपछि हामीले खाना खुवाउन सुरु गरेका होँ। उनले थपे, वर्षौंदेखि हामी दुई देशका नागरिकबीच सम्बन्ध रहँदै आएको छ। आज हाम्रो देशमा रहेका नेपाली नागरिक समस्यामा परे भनेर हामी भाग्ने होइन सक्दो सहयोग गर्नुपर्छ भन्ने भावनाले अघि बढेका हौँ। आइतबार पनि सीमामा अलपत्र परेका नेपालीलाई नेपाल र भारत दुवै देशका स्थानीयले संयुत्ता खाना खुवाएका थिए।"
विदेशमा अलपत्र नेपालीको उद्धार गर्न सरकारलाई देउवाको आग्रह,"काठमाडौं : नेपाली कांग्रेसका सभापति शेरबहादुर देउवाले भारतलगायतका विभिन्न देशमा अलपत्र रहेका नेपाली नागरिकको उद्धारमा जुट्न सरकारसँग आग्रह गरेका छन्। सभापति देउवाले मंगलबार अपील जारी गर्दै नेपालमा रहेका आफ्ना नागरिक कैयौं देशले चार्टर विमानमा उद्दार गरेर स्वदेश लगिरहेको उल्लेख गर्दै नेपाल सरकारलाई पनि विदेशमा रहेका नेपालीको उद्धारमा जुट्न आग्रह गरेका हुन्। विभिन्न देशबाट आफ्नो देश फर्कन चाहनेको हकमा तथा अध्ययन, श्रम र तीर्थ यात्रा क्रममा भारतको विभिन्न राज्यमा अड्किएका नेपालीको उद्दार गर्न सरकारले जरुरी कुटनीतिक पहल गर्न अत्यावश्यक छ, उनले भनेका छन्, उद्दार पूर्वको अवस्थामा आवश्यक गासबासको व्यवस्थापनका लागि दूतावासमार्फत स्थानीय रूपमा पहल गर्नपनि सरकारलाई आग्रह गर्दछु। सभापति देउवाले दार्चुलाको महाकाली पारी नेपाल प्रवेश गर्न चाहने ठूलो संख्यामा रहेका नेपालीको व्यवस्थापन गर्न पनि सरकारको ध्यानाकर्षण गराएका छन्। भारतको विभिन्न ठाउँमा रहेका नेपाली महाकाली पारी सयौंको संख्यामा आइपुगेर दार्चुला प्रवेश गर्न चाहदा उत्पन्न जटिलताको व्यवहारिक हल खोज्न म सरकारलाई अनुरोध गर्दछु, उनले भनेका छन्, कडाइका साथ प्रवेश, परीक्षण र क्वारेन्टाइन सुनिश्चित गर्न या अन्य वैकल्पिक प्रक्रियाले तत्काल समस्या समाधान गर्न म ध्यानाकर्षण गराउँदछु। देउवाले लक डाउन लम्ब्याउनु पर्ने स्थितिले विभिन्न ठाउँमा फंस्न पुगेका नेपाली समस्यामा परेकाले उनीहरुलाई बैकल्पिक व्यवस्था गरेर समस्या समाधान गर्न पनि भनेका छन्। कांग्रेस सभापति एवं पूर्वप्रधानमन्त्री देउवाले विश्वव्यापी फैलिएको कोरोना भाइरससँग जुध्न सरकारले निर्धारण गरेका रणनीतिलाई सबैले आत्मसाथ गर्न जरुरी रहेको बताए। एक पुरानो र अनुभवी दलको नाताले आजको चुनौती सामना गर्न सरकारलाई हरतरहले सघाउन कांग्रेस तत्पर रहेको र सघाइरहेको उल्लेख गरेका छन्। यो हामी सबैको साझा संघर्ष हो, अतः सरकारमा संगै नरहेर पनि यस्तो अभियानमासंगै लड्न सकिन्छ भन्ने भावनामा हामी दृढ ढंगले प्रतिबद्ध छौं, देउवाले भनेका छन्। लकडाउनलाई इमानदारीसाथ पालना गर्न र गराउन आग्रह गर्दै देउवाले सरकार र समुदायको ऐक्यवद्ध अभियानलाई अझ व्यवस्थित र प्रभावकारी बनाउन सरकारलाई सुझाव दिएका छन्। उनले अहिलेसम्मको कार्य प्रगति र कमजोरीको वस्तुगत समिक्षा गरेर सरकारलाई प्रभावकारी रूपमा गति बढाउन आग्रह गरेका छन्। पीपीई लगायत अत्यावश्यक स्वास्थ्य सामग्री अझै धेरै ठाउँमा नपुगेको भन्दै उनले सबै क्षेत्रमा पर्याप्त सामग्री पुर्याउन सरकारको ध्यानाकर्षण गराएका छन्। उनले स्वास्थकर्मीहरुको उच्च मानवीय भावना र समर्पणले यो भाइरसलाई परास्त गर्न सकिने उल्लेख गर्दै भनेका छन्, अत नेपालभरीका स्वास्थकर्मीहरुप्रति हामी सबै नेपालीको गहिरो भावनात्मक स्नेहको साथ रहेकोे स्मरण गराउँदछु। उनले सरकारले ल्याएको आर्थिक प्याकेज पर्याप्त नभएकाले व्यवस्थित प्याकेज घोषणा गर्न माग गरेका छन्। रोजगार कार्यक्रमका नाममा अघिल्लो वर्ष अनुत्पादक ढंगले अर्बाै रुपैयाँ व्यय भएको थियो। लक डाउनको यो समयमा कष्ट भोगिरहेका बेरोजगार एवं अध्ययनका लागि शहरी क्षेत्रमा डेरा बसेका विद्यार्थीलाई फरक राहतको कार्यक्रम ल्याउनु सरकारको दायित्व हो, अपीलमा भनिएको छ। देउवाले राज्यको चौथो अंग तथा त्यसमा कार्यरत श्रमजीवी पत्रकारको हकमा अलग्गै राहत योजनाको निर्माण गर्न पनि आग्रह गरेका छन्। उनले ज्यालादारी श्रमिकलाई राहत चाँडो पुयाउन फास्ट ट्रयाकको विधि निर्माण र कार्यान्वयन गर्न तीनै तहका सरकारलाई आग्रह गरेका छन्।"
'संक्रमित मुलुकबाट पाठ सिक्न जरुरी',"काठमाडौं : कांग्रेस महामन्त्री डाशशांक कोइरालाले नेपालले विश्वका देशले हासिल गरेको सफलता र असफलता दुवैबाट पाठ सिकेर अगाडि बढ्नुपर्नेमा जोड दिएका छन्। सरकार र स्वास्थ्यकर्मीका नाममा चिकित्सकसमेतका नाताले आइतबार एक अपिल जारी गर्दै महामन्त्री कोइरालाले कोरोना भाइरससँग जुध्न सरकारले गरिरहेका प्रयत्नलाई कांग्रेसले निरन्तर साथ दिँदै आएको बताए। लकडाउनको पालना गरी जनताले पनि ऐक्यबद्धता जनाइरहेको भन्दै उनले भनेका छन्, परिणाममुखी कार्य गर्न अब स्वास्थ्यकर्मी र सुरक्षाकर्मीको नेतृत्वमा हामीले संघर्षमा जित हासिल गर्नुपर्छ।चिकित्सकका रूपमा लामो समय सेवा र प्राध्यापनसमेत गरेको नाताले अहिलेको स्थितिलाई आफूले नजिकबाट नियालिरहेको उल्लेख गर्दै महामन्त्री कोइरालाले सरकार र चिकित्सकलाई सुझाव दिएका छन्। कुनै पनि स्वास्थ्यकर्मी निश्चित भत्ताले भन्दा मानवीय भावनाले अभिप्रेरित रहन्छन्, बिरामीको उपचार गर्न, उनले भनेका छन्, उनीहरूमा रहेको त्यही मानवीय भावना, समर्पण र साहस नै आजको विश्वव्यापी महामारीबाट बाहिर निक्लने मुख्य मार्ग हो। अहिलेको प्रतिकूल परिस्थितिमा उच्च मनोबलसाथ कार्य गर्न एक चिकित्सकको नाताले अपिल गर्दछु। महामन्त्री कोइरालाले स्वास्थ्यकर्मीका लागि अनिवार्य व्यक्तिगत सुरक्षा उपकरण (पीपीई) समयमै उपलब्ध गराउन नसक्नुमा सरकारको कमजोरी रहेको औंल्याए। यो लाचारीपनि हो, यथाशीघ्र देशव्यापी रूपमा पीपीई पुर्याएर सम्भावित संक्रमितको परीक्षण एवं संक्रमितको उपचारमा स्वास्थकर्मीको मनोबल उच्च बनाउन म सरकारसँग अनुरोध गर्दछु, उनले भनेका छन्। विश्व स्वास्थ संगठनले बढीभन्दा बढी परीक्षणका लागि अपिल गरे पनि सरकारले टेकुस्थित राष्ट्रिय प्रयोगशालामा मात्र परीक्षण सीमित गरेको भन्दै उनले ७ प्रदेशमै चाँडो परीक्षणको व्यवस्था गर्न सरकारको ध्यानाकर्षण गराएका छन्। अहिलेसम्म नेपालमा ५ जना मात्र कोरोना भाइरस देखिए पनि संक्रमित व्यक्तिका परिवार र छरछिमेकमा संक्रणको सम्भावना रहने भएकाले सबैलाई परीक्षणको दायरामा ल्याउने व्यवस्था मिलाउन आग्रह गरेका छन्। महामन्त्री कोइरालाले संक्रमणको आशंका हुनासाथ घरबाटै परीक्षण केन्द्रसम्म पुर्याउने व्यवस्था गर्न पनि सरकारलाई आग्रह गरेका छन्। त्यसरी आइसोलेसन र संक्रमित देखिए सुरक्षित उपचारको व्यवस्थाले मात्रै सम्बन्धित व्यक्तिबाट अन्यमा फैलिनबाट रोक्न सकिन्छ, उनले अपिलमा भनेका छन्।"
पूर्व राज्यमन्त्री खड्काले गरिन् घरभाडा छुट,"बागलुङ : पूर्व राज्यमन्त्री चम्पादेवी खड्काले एक महिनाको घरभाडा छुट दिने घोषणा गरेकी छन् । बागलुङ नगरपालिका२ की खड्काले आफ्नो घरमा भाडामा बस्नेहरुको एक महिनाको करिब १ लाख ८० हजार रुपैयाँ भाडा छुट गर्ने घोषणा गरेकी हुन् । कोरोना संक्रमणबाट मानव जाति नै संकटमा परेका बेला थोरै भए पनि मानवीय सहयोग होस् भनेर भाडा छुट गर्ने निर्णय गरेको उनले बताइन् । कोरोना भाइरसले अहिले विश्व नै ठप्प छ, सुरक्षाका लागि नेपाल पनि लकडाउन गर्नुपरेपछि अहिले व्यापार व्यवसाय सबै ठप्प छन्, उनले भनिन्, यस्तो समस्याको घडीमा हामीले एकले अर्कोलाई सहयोग गर्नुपर्छ । मैले आफ्नो घरमा भाडामा बस्ने तथा पसल सञ्चालन गर्नेहरु सबैको एक महिनाको भाडा छुट दिने निर्णय गरेकी छु । अहिले अमेरिकामा रहेकी खड्काले भान्जा अर्जुन घिमिरेमार्फत एक महिनाको घरभाडा छुट दिने भाडामा बस्दै आएकालाई जानकारी गराएकी छिन् । उहाँ अहिले अमेरिका हुनुहुन्छ, मैले सबैलाई जानकारी गराइदिएको छु, घिमिरेले भने, उहाँको नाममा भएको घर जग्गामा भाडामा रहेका पसल व्यवसायदेखि कोठा भाडासम्मको एक महिनाको भाडा छुट गर्नुभएको हो । संविधानसभा निर्वाचन २०७० मा बागलुङ क्षेत्र १ बाट निर्वाचित तत्कालीन संविधानसभा सदस्य स्वर्गीय हरिबहादुर खड्काको सडक दुर्घटनामा निधन भएपछि उनकी धर्मपत्नी चम्पा खड्का राजनीतिमा प्रवेश गरेकी हुन् । पतिको निधनपछिको रित्ता स्थानमा भएको उपनिर्वाचनबाट निर्वाचित भएपछि खड्काले गरिबी निवारण तथा सहकारी राज्यमन्त्रीको जिम्मेवारीसमेत सम्हालेकी थिइन् । खड्का अहिले कांग्रेसको महासमिति सदस्य छन् । उनका दुई छोरा डा सुदिप खड्का र सुमिस खड्का अमेरिकामा रहेकाले भेटघाटका लागि उनी अमेरिका गएकी हुन् । जेठो छोरा डा सुदिप चर्चित इबोला भाइरसको औषधि पत्ताा लगाउने टिममा समावेश थिए। अमेरिकामा अनुसन्धान गर्ने खड्काको टोली कोरोनाको उपचारको अनुसन्धानरत छ । उद्योग वाणिज्य संघको आग्रहअनुसार कृष्णशंकर श्रेष्ठले यसअघि नै घरभाडा छुटको घोषणा गरिसकेको उद्योग वाणिज्य संघ बागलुङका महासचिव नरेश कँडेलले जानकारी दिए ।"
तरुण दलको परिपत्र : लकडाउनमा समस्यामा परेकालाई सहयोग गर्नु,"काठमाडौं : नेपाल तरुण दलले विदेशबाट आएका व्यक्तिहरुको पहिचान गरी क्वारेन्टाइनमा बस्ने व्यवस्था मिलाउन जिल्ला सभापतिहरुलाई परिपत्र गरेको छ। विदेशबाट आएकाहरुमा मात्र कोरोना भाइरसकको संक्रमण देखिएकाले थप संक्रमण फैलिन नदिन उनीहरुलाई क्वारेन्टाइनको व्यवस्था गर्न तरुण दलले आग्रह गरेको हो। स्थानीय प्रशासनसँगको समन्वयमा विदेशबाट आएका व्यक्ति र उनीहरुसँग घुलमिल भएकाहरुको पहिचान गरी निश्चित स्थानमा बस्ने व्यवस्था मिलाउन आग्रह गरिएको तरुण दलका अध्यक्ष जितजंग बस्नेतले बताए। 'बाहिरी मुलुकबाट आएका व्यक्तिहरु क्वारेन्टाईनसम्म पुग्न नसकेका र नपुगेका भए प्रशासनसंग सहयोग लिई त्यसका लागि वातावरणको सिर्जना गरी सहयोग गर्न हामीले सबै जिल्ला सभापतिलाई परिपत्र गरेका हौं,' उनले भने, 'कोरोनाको जोखिम नेपालमा छ, सकेसम्म संक्रमण फैलिन नदिने उद्धेश्यले हामीले प्रशासनसँग मिलेर काम गर्नेछौं।' तरुण दलले सीमामा अलपत्र नेपालीहरुलाई प्रशासनसँग समन्वय गरी नेपाल ल्याउन र उनीहरुलाई क्वारेन्टाइनमा बस्ने व्यवस्था मिलाउन पनि आग्रह गरेको छ। मंगलबार तरुण दलले सबै जिल्ला सभापतिहरुलाई परिपत्र गरेको हो। परिपत्रमा सरकारले लागू गरेको लकडाउन कार्यान्वयन गर्न र गराउन पनि निर्देशन दिइएको छ। त्यसतै लकडाउनका कारण समस्यामा परेका नागरिकलाई आवश्यक सहयोग गर्न अध्यक्ष बस्नेतले जिल्ला सभापतिलाई निर्देशन दिएका छन्। 'लकडाउनका कारण आफनो गन्तव्यसम्म पुग्न नपाई बीचबाटोमा अलपत्र परेका व्यक्तिलाई प्रशासनको सहयोगमा गन्तव्यसम्म पुग्न र खान बस्नको व्यवस्थापन गर्ने,' अध्यक्ष बस्नेतद्वारा जारी परिपत्रमा भनिएको छ, 'खाद्यान्न, तरकारी, दुध, औषधी, पानीलगायत दैनिक उपभोग्य सामानको खरिद गर्दा भीडभाड नगराई निश्चित दूरी कायम हुने गरी सहजीकरण गर्ने।'"
प्रदेश २ मा ३ सय ४९ जना क्वारेन्टाइनमा,"राजकरण महतो बर्दिबास : प्रदेश २ मा ३ सय ४९ जनालाई क्वारेन्टाइनमा राखिएको छ। भारत, कतार, साउदी अरेबिया, मलेसियालगायत देशबाट आएकालाई कोरोना संक्रमणको आशंकामा प्रदेशभरिका ८६ वटा क्वारेन्टाइनमा राखिएको स्वास्थ्य निर्देशनालय प्रदेश २ का वरिष्ठ जनस्वास्थ्य प्रशासक विजयकुमार झाले बताए। सप्तरीमा १ सय ४७, सिरहामा ३४, धनुषामा २८, सर्लाहीमा ५७, रौतहटमा ६९, बारामा १४ जना गरि ३ सय ४९ जनालाई क्वारेन्टाइनमा राखिएको छ। ७ जनाको स्वाब संकलन गरेर काठमाडौं पठाएका थियौं, उनले भने,सातै जनाको रिपोर्ट नेगेटिभ आएको छ। १५ दिनसम्म कोरोना संक्रमणको आशंका गरिएकालाई क्वारेन्टाइनमा राखेपछि मात्र घर पठाइने उनले बताए। संक्रमण फैलिन नदिन घरपरिवारसँग टाढा राखेर बाहिरबाट आएकाको स्वास्थ्य अवस्थाबारे विशेष निगरानी गरिएको छ। कोरोना संक्रमित र आशंकितलाई राख्न प्रदेश २ मा १ हजार ९ सय ९६ बेड व्यवस्थापन गरिएको स्वास्थ्य निर्देशनालयले जनाएको छ। प्रदेश २ कोरोना संक्रमणको उच्च जोखिममा छ। धनुषा, महोत्तारीबाट खाडी मुलुकमा श्रम गर्न जानेको संख्या अत्यधिक छ। विदेश आउजाउ गर्नेको संख्या पनि धेरै छ। प्रदेश २ का ८ वटै जिल्लाको सीमा भारतसँग जोडिएको छ। सीमा नजिकैका स्थानीयको पारिवारिक सम्बन्ध पनि भारततिर छ। रातारात भारतबाट यता प्रवेश गर्नेको संख्या पनि धेरै नै छ। कोरोनाको जाँच प्रदेश २ मा अहिलेसम्म सुरु भएको छैन। सरकारले वीरगन्जको नारायणी अस्पताल, प्रादेशिक अस्पताल जनकपुरधाम र गजेन्द्र नारायण सगरमाथा अस्पताल राजविराजमा कोरोना परीक्षणका लागि ल्याब राख्ने निर्णय गरिसकेको छ। हामीले कोरोना जाँचका लागि शंकास्पदको घाँटीको स्वाब संकलन गरेर काठमाडौं पठाउँदै आएका छौं, वरिष्ठ प्रशासक झाले भने,दुईतीन दिन भित्रमा प्रदेशका तोकिएका अस्पतालमा कोरोना जाँचको ल्याब सेटअप भएर सुरु हुन्छ। उपकरणको व्यवस्था भइसकेको उनले बताए।"
ज्वरो र रुघाखोकीका बिरामी जाँच्न वीरमा नयाँ कक्ष (फोटो फिचर),काठमाडौं : विश्वव्यापी महामारीको रुपमा फैलिएको कोरोना (कोभिड१९) भाइरस संक्रमण त्रास बढ्दै गर्दा वीर अस्पतालमा ज्वरो र रुघाखोकीका बिरामी जाँचका लागि नयाँ कक्ष निर्माण भएको छ। उक्त कक्षमा पर्सनल प्रोटेक्टिभ इक्यूप्मेन्ट (पीपीई) लगाएका स्वास्थ्यकर्मीमात्र प्रवेश गर्ने गरेका छन्। मंगलबार वीर अस्पतालमा पुग्दा उक्त कक्षबाहिर डा ज्ञानेश चौधरी आगन्तुकको ज्वारो नापिरहेका थिए। तस्बिर : विकास कार्की
"अछाममा करिब ४ हजार जना भित्रिए, ६४ मात्रै क्वारेन्टाइनमा","अछाम : अछामका १० वटै स्थानीय तहले जिल्ला बाहिर तथा भारतबाट आएका नागरिकको तथ्यांक संकलन गरिरहेका छन्। जिल्लाको मंगलसेन, पञ्चदेवल बिनायक,साँफेबगर, कमलबजार नगरपालिका,बान्नीगढी जयगढ गाउँपालिका, मेल्लेख, रामारोशन, तुर्माखाद,ढकारी र चौरपाटी गाउँपालिकाले संकलन गरेको तंथ्याकमा ३ हजार ८ सय ४६ जना भित्रिएका छन्। चैत १५ गते जिल्ला कमाण्ड समितिको बैठकले सबैलाई तथ्यांक संकलन गर्न निर्देशन दिएपछि अछाममा बाहिरका जिल्ला, भारत तथा तेस्रो मुलकबाट आएका नागरिकको तथ्याक संकलन गरिएको हो । साँफेबगर नगरपालिकामा १४ वटै वडामा १ सय ४३ जना जिल्ला बाहिर तथा भारतबाट आएको तंथ्याक रहेको छ । उनीहरु सिधै घरपरिवारको सम्पर्कमा रहेका छन् । स्थानीय तहले बनाएका क्वारेन्टाइन बसेका छैनन् । मंगलसेन नगरपालिकामा १४ वटै वडाको तंथ्याकमा यस अवधिमा ८ सय ३२ जना भित्रिएका छन्। जसमा सबैभन्दा धेरै वडा नम्बर १३ बस्तीमा १ सय ५६ र सबै भन्दा कम वडा नम्बर २ मिस्तुरुमा ५ जना रहेका मंगलसेन नगरपालिका वडा नम्बर ६ का अध्यक्ष जनकराज भण्डारीले दिए । जसमा अंधिकाश भारतबाट आएका र केही व्यक्ति काठमाडौंबाट आएका उनले बताए । अहिले मंगलसेनको क्वारेन्टाइनमा ५३ जनालाई १४ दिनका लागी राखिएको छ । बान्नीगढी जयगढ गाउँपालिकामा ५ सय २५ जना भित्रिएका छन । जसमा भारतबाट २ सय ९९ र जिल्ला बाहिरबाट २ सय २६ जना आएका गाउँपालिकाका अध्यक्ष राजेन्द्र खड्काले बताए । मेल्लेख गाउँपालिकामा यस अवधिमा भारतबाट मात्रै आएका नागरिकको तंथ्याक संकलन गर्दा ५ सय ७४ नागरिक आएका छन । गाउँपालिका ८ वटै वडामा ४ सय ६९ पुरुष, ७७ महिला र २८ जना बालबालिका आएका गाउँपालिकाका निमित्त प्रमुख प्रशासकीय अधिकृत हिक्मतबहादुर बुढाले जानकारी दिए। उता रामारोशन गाउँपालिकामा १ हप्ताको अवधिमा १ सय ९८ नागरिक भित्रिएका तंथ्याक रहेको छ । ७ वटै वडाको तंथ्याकमा पुरुष १ सय ७८ जना र महिला २० जना रहेका गाउँपालिकाले जनाएको छ । यसैगरी पञ्चदेवल बिनायक नगरपालिकामा चैत ५ गते यता ८५ जना भित्रिएका छन् । जसमा ७८ परुष, ७ महिला रहेका नगरपालिकाले जनाएको छ । यसैगरी चौरपाटी गाउँपालिकामा ३ सय १० जना भित्रिएका छन् । ढकारी गाउँपालिकामा ५ सय ८७,तुर्माखाँद गाउँपालिकामा ३ सय ५६ र कमलबजार नगरपालिकामा २ सय ४३ जना जिल्ला बाहिर तथा भारतबाट भित्रिएका छन् । कमलबजारमा निषेधाज्ञा उलंघन गरी ११ जनालाई क्वारेन्टाईमा राखिएको छ । तुर्माखाद गाउँपालिका भित्रिएका ३ सय ५६ जना सबै भारतबाट आएका स्वास्थ शाखा प्रमुख एकेन्द्र वयकले बताए । उनले भने, 'गाउँपालिकाले क्वारेन्टाइन बनाएको छ तर कोही बस्नै मान्दैनन्, सुरक्षित घरमै बस्नु होला भनेका छौं,सम्झाउन र बुझाउनै गाह्रो छ । नियमित स्वास्थ परीक्षण भने गरिरहेका छौं।"
लामोसाँघुमा २० बेडको क्वारेन्टाइन,"काठमाडौं : सिन्धुपाल्चोकको बलेफी गाउँपालिका८ ले २० बेडको क्वारेन्टाइन बनाएको छ। लामोसाँघुमा नबाइएको सुविधायुक्त उक्त २० बेडको क्वारेन्टाइनको मंगलबार बागमती प्रदेशका उद्योग, पर्यटन वन तथा वातावरणमन्त्री अरुण नेपालले निरिक्षण गरेका छन्। उक्त क्वारेन्टाइनमा प्रत्येक कोठाको एक शौचालयसहितको रहेको वडाध्यक्ष चरिबहादुर तामाङले जानकारी दिए। उनका अनुसार छुट्टै खानपानको व्यवस्थापन कर्मचारी स्वस्थकर्मी प्रहरी कार्यालयको समन्वयमा गरिएको छ। क्वारेन्टाइनमा बस्दा देश विदेशमा कुरा गर्न सहज होस भनेर वडाले वाइफाइको समेत व्यवस्था गरेको छ। 'हाम्रोमा अहिलेसम्म क्वारेन्टाइन बस्नुपर्ने कुनै विरामी छैनन्' वडाध्यक्ष तामाङले भने 'पूर्वतयारीका लागि सुविधायुक्त क्वारेन्टाइन निर्माण गरेका हौं।'"
कृषि सामग्री ढुवानीमा २५ प्रतिशत अनुदान,"काठमाडौं : कृषि तथा पशुपन्छी विकास मन्त्रालयले कोरोना भाइरसको रोकथामका क्रममा जारी गरिएको लकडाउन का अवधिमा कृषिजन्य सामग्रीको ढुवानीमा २५ प्रतिशत अनुदान दिने भएको छ । मन्त्रालयले दूध, तरकारी, फलफूल, माछा, अण्डा, मासु तथा खाद्यान्नलगायत सामग्रीको नजिकको बजार केन्द्र वा राजधानी उपत्यकामा ढुवानी गर्दा २५ प्रतिशत अनुदान स्थानीय तहमार्फत उपलब्ध गराउने भएको हो । मन्त्रालयले किसान तथा उत्पादकलाई बजार केन्द्रसम्म आफ्ना उत्पादन बिक्री गर्न सवारीसाधनको पासको व्यवस्थासमेत गरेको छ । किसानलाई परेको असरको अभिलेख तयार पारी आवश्यक कार्यक्रम ल्याउन पनि मन्त्रालय लागि परेको छ । कृषि तथा पशुपन्छी विकासमन्त्री घनश्याम भुसालले कठिन परिस्थितिमा अत्यावश्यक खाद्य सामग्रीको सहज आपूर्तिका लागि आवश्यक प्रबन्ध गरिएकाले दैनिकीसमेत अवरुद्ध हुन नदिन सावधानीपूर्ण ढङ्गले सहज आपूर्ति गराइने बताए । मन्त्रालयका उपसचिव डा गङ्गा आचार्यले सबै स्थानीय तहलाई किसानमा परेको समस्याको अभिलेख उपलब्ध गराउन पत्राचार गरिएको बताउँदै उत्पादकलाई उत्पादन नरोक्न र ढुवानीमा सहज वातावरण बनाइदिन सम्बन्धित प्रशासनसँग आग्रह गरेको जानकारी दिए ।"
चैते दशैँमा हनुमानढोकामा बलि नदिइने,"काठमाडौं : वर्षमा चार नवरात्र पर्छन् । आषाढ र पौष शुक्ल पक्षमा पर्ने नवरात्र धेरै प्रचलनमा छैन । केही साधकले भने आषाढ र पौष शुक्ल पक्षको नवरात्रमा पनि शक्ति स्वरुपा देवीको आराधना गर्छन् । आश्विन शुक्लपक्षको नवरात्रमा प्रतिपदाका दिनदेखि नै घटस्थापना गरेर जमरा राखिन्छ । यसैले आश्विन शुक्ल पक्षको दशैँलाई बडादशैँ भनिन्छ । बडादशैँमा दशमी तिथिका दिन मान्यजनबाट टीका र जमरा लगाउने गरिन्छ । यो क्रम आश्विन शुक्ल पूर्णिमासम्म चल्छ । चैते दशैँमा भने त्यो परम्परा धेरै परिवारमा छैन । हनुमानढोका दशैँघरमा भने घटस्थापना गरेर विधिवत् पूजा आराधनाका साथ अष्टमीका दिन बलि दिने चलन अहिले पनि छ । चैते दशैँमा अष्टमी र नवमीलाई विशेष रूपमा मनाउने गरिन्छ । अष्टमीको दिनलाई चैतेदशैँ र नवमीलाई त्रेता युगमा अयोध्याका राजा दशरथ र रानी कौशल्यावतीको ज्येष्ठ सुपुत्रका रुमपा श्रीरामको जन्म भएकाले रामनवमीका रूपमा मनाउने गरिन्छ । विगतका वर्षमा चैते दशैँ पर्वका अवसरमा बिहानैदेखि देशभरका शक्तिपीठमा भक्तजनको भीड लाग्ने गरेकामा यस वर्ष कोरोना भाइरसको सङ्क्रमणबाट बच्न सरकारले देशभर लकडाउन गरेकाले घरबाटै मानसिकरूपमा दर्शन गर्न सकिने धर्मशास्त्रविद् एवं नेपाल पञ्चाङ्ग निर्णायक समितिका अध्यक्ष प्रा डा रामचन्द्र गौतम बताउँछन् । 'वेदमा सर्वतः आत्मानम्ं गोपायेत् अर्थात् सबैभन्दा पहिले हाफ्नो शरीरको रक्षा गर भन्ने वचन रहेकाले महामारीको सङ्क्रमणबाट बच्न घरमै पूजा आराधनाका काम गर्न सकिन्छ', उनले भने। बडादशैँ जस्तै चैते दशैँको पूजा उपासनाका मुख्य उद्देश्य पनि यो लोकमा सुख शान्ति र परलोकमा सद्गतिका लागि आशीर्वादन लिनका लागि गरिएको उनको भनाइ छ । उपत्यकाका गुह्येश्वरी, जगवागेश्वरी, मैतीदेवी, नक्साल भगवती, भद्रकाली, शोभा भगवती, कालिकास्थान, बज्रयोगिनी, इन्द्रायणी, बिजेश्वरी, सुन्दरीमाई, चामुण्डादेवीलगायत पीठमा चैते दशैँका अवसरमा विशेष पूजा हुन्छ । यसैगरी उपत्यका बाहिरका पलाञ्चोक भगवती, चण्डेश्वरी, नाला भगवती, पाल्चोक भगवती, शैलेश्वरी, बागेश्वरी, गहवामाई, मनकामना, कालिकादेवीलगायत शक्तिपीठमा पनि चैत्र नवरात्रका अवसरमा विशेष पूजा गरिन्छ । चैत्र नवरात्रसमेत भनिने यस पर्वका अवसरमा शक्तिपीठमा गइ पूजा आराधना एवं दर्शन गरेमा शक्ति प्राप्त हुने, मनोकामना पूरा हुने धार्मिक विश्वास छ । यस वर्ष विशेष परिस्थिति भएकाले घरबाटै मानसिक पूजा गरेको सम्झी दर्शन गर्न सकिने उनले बताए । हनुमानढोकामा बलि नदिइने प्राचीनकालदेखि नै हनुमानढोका दरबारको दशैँ घरमा चैते दशैँका दिन पनि बलिसहित पूजा गरिने गरिएकामा यस वर्ष पूजा हुने तर बलि नदिइने भएको छ । कोरोना भाइरसको सन्त्रासका कारण पशु चौपाया ढुवानीमा रोक लगाइएका कारण बलि नदिने भनी माथिबाट निर्देशानुसार गर्न लागिएको दशैँघरका मूल पुजारी देवरजा अर्यालले बताए । चैत्र शुक्ल प्रतिपदादेखि नै दशैँ घरमा विशेष पूजा र दुर्गा सप्तशती (चण्डी) पाठ भने भइरहेको छ । विसं २०६३ सम्म नारायणहिटी राजदरबारअन्तर्गत रहेको दशैँघर त्यसपछि संस्कृति, पर्यटन तथा नागरिक उडड्यन मन्त्रालय मातहत छ ।"
उच्च ज्वरो देखिएपछि ओखलढुंगामा दुई जना आइसोलेसन भर्ना,"ओखलढुंगा : ओखलढुंगामा कोरोना भाइरसको लक्षण देखिएको आशंकामा दुई जनालाई आइसोलेसनमा भर्ना गरिएको छ। सिद्धिचरण नगरपालिका वडा १० का दुई युवतीलाई ओखलढुंगा सामुदायिक अस्पतालको आइसोलेसन वार्डमा भर्ना गरिएको हो। उनीहरु दुवैजना एक हप्ता पहिलो भारतबाट फर्किएर परिवारसँगै बस्दै आएका थिए। उच्च ज्वरो र खोकी देखिएपछि उनीहरुलाई आइसोलेसनमा राखिएको सिद्धिचरण नगरपालिकाका जनस्वास्थ्य निरीक्षक पवन लामाले बताए। उनीहरुको सम्पर्कमा रहेका अन्य ७ जनालाई क्वारेन्टाइनमा मंगलबार दिउँसो ल्याइएको छ। विदेशबाट फर्किएका व्यक्तिको पहिचान तथा निगरानी गर्ने क्रममा उनीहरुमा उच्च ज्वरो देखिएकाले आशंका गरिएको हो। लामासहितको स्वास्थ्यकर्मीको टोलीले गाउँबाट आशंका गरिएका व्यक्तिलाई अस्पताल र अन्यलाई क्वारेन्टाइनमा ल्याएको थियो। नगरपालिकामा ३५ जना व्यक्ति दुई हप्ताअघि विदेशबाट घर फर्किएको तथ्यांक छ। उनीहरुलाई नियमित निगरानी गरेर घरैमा बस्न भनिएको छ। समस्या हुनासाथ क्वारेन्टाइनमा ल्याइने, अन्यथा सामाजिक दुरी कायम गरेर घरमा सुरक्षित बस्न, हिडहुल नगर्न भनिएको छ। खाडी मुलुक तथा छिमेकी भारतबाट आएका व्यक्तिमा सामान्य समस्या आउन थालेपछि स्थानीय भने त्रसित भएका छन्। अन्य समस्या भएपनि कोरोना हुन सक्ने भन्दै उपचार र सहयोगबाट समुदायका व्यक्ति टाढिएकाले समस्या आएको नगरपालिकाले जनाएको छ। विदेशबाट आएका र तीनका परिवारलाई नियमित निगरानी गर्ने र परामर्श दिन काम भइरहेको सिद्धिचरणका मेयर मोहनकुमार श्रेष्ठले बताए।"
"कोरोना संक्रमण, नियन्त्रण र उपचार कोषलाई पूर्वराजा ज्ञानेन्दले दिए दुई करोड","काठमाडौं : विश्वव्यापी महामारीको रुपमा फैलिएको कोरोना (कोभिड १९) भाइरसको संक्रमण, रोकथाम, नियन्त्रण र उपचार कोषमा पूर्वराजा ज्ञानेन्द्र साहले दुई करोड रुपैयाँ दिएका छन्। पूर्वराजपरिवार आबद्ध हिमानी कोषमार्फत पूर्वराजा ज्ञानेन्द्रले कोषलाई दुई करोड दिएको जानकारी मंगलबार विज्ञप्तिमार्फत् गराएका हुन्। विज्ञप्तिमा महामारीले देश र जनतामा सन्त्रास पैदा भएको उल्लेख गर्दै ज्ञानेन्द्रले यो रकमको घोषणा गरेका हुन्। उनले विज्ञप्तिमा लकडाउनलाई बाध्यात्मक अनिवार्यताको संज्ञा दिएका छन्। उनले यसमा कोही पनि गैरजिम्मेवार हुनु नहुने कुरामा जोड दिएका छन्। दुःख कष्ट र आपतविपदको यो घडीमा सबैका साथमा साथ दिँदै हाम्रो तर्फबाट हिमाी कोषलाई रु दुई करोड दिई नेपाल सरकारको कोरोना भाइरस संक्रमण, रोकथाम, नियन्त्रण र उपचार कोषमा दाखिला गर्न बुझाएका छौँ, विज्ञप्तिमा भनिएको छ, य कार्यले पनि केही सहयोगी भूमिका रहने विश्वास लिएका छौँ ।"
राहत फारम भर्नेको लाइन,काठमाडौं : विश्वव्यापी महामारीको रुपमा फैलिएको कोरोना (कोभिड१९) भाइरसको संक्रमण र रोकथामका लागि लकडाउन गरेपछि सरकारले विभिन्न राहतको घोषणा गरेको छ । मंगलबार काठमाडौं महानगरपालिकाको मित्रपाकस्थित वडा कार्यालयमा राहात फारम भर्दै स्थानीय । तस्बिर : विकास कार्की
पत्रकारका लागि विशेष प्याकेज ल्याउन पारिश्रमिक निर्धारण समितिको आग्रह,"काठमाडौं : न्युनतम पारिश्रमिक निर्धारण समितिले श्रमजीवी पत्रकारहरुका लागि विशेष राहत प्याकेज ल्याउन सरकारसँग आग्रह गरेको छ । कोरोना महामारीका कारण उत्पन्न कठिन परिस्थितिका बावजुद पत्रकारहरु अहोरात्र खटेर काम गरिरहेको अवस्थामा प्याकेजमा उनीहरुलाई छुटाउन नहुने समितिको माग छ । समितिका अध्यक्ष राजेन्द्र अर्यालले बुधबार एक विज्ञप्ति जारी गर्दै यस्तो आग्रह गरेका हुन् । सरकारले अन्य वर्ग र समुदायका लागि राहत प्याकेज घोषणा गरेको तर पत्रकारका लागि प्याकेज नल्याएकोमा समितिको गुनासो छ । श्रमजीवी पत्रकारहरु अहिलेको खराव र जोखिमपूर्ण अवस्थामा आफ्नो ज्याननै जोखिममा राखेर आम नागरिकलाई सुसूचित गर्ने, यो जोखिमबाट निकास दिलाउनका लागि कार्यस्थलमा अहोरात्र खटिरहेका छन ।उनिहरु अहिले फ्रन्टलाईनमा रहेर काम गर्नु पर्ने अवस्था छ र गरिरहेका पनि छन् ।तर सरकारले घोषणा गरेको राहत प्याकेजमा उनिहरुका सम्बन्धमा केही बोलिएको छैन, समितिको विज्ञप्तिमा उल्लेख छ । सरकारले घोषणा गरेको राहत प्याकेजमा श्रमजीवी पत्रकार र आम सञ्चारमाध्यम छुटेकोमा तत्काल राहत प्याकेज घोषणा गर्न समितिले आग्रह गरेको छ । यस्तै श्रमजीवी पत्रकारहरुको स्वास्थ्य सुरक्षाका लागि पनि सरकारले ध्यान दिनुपर्ने विज्ञप्तिमा उल्लेख छ । साथै कार्यस्थलमा खटिएका श्रमजीवी पत्रकारहरुको स्वास्थ्य सुरक्षा लगायत विषयमा सम्बन्धित मिडिया गम्भीर बन्नुपर्ने समितिको आग्रह छ । संकटको घडीमा श्रमजीवी पत्रकारहरुले समयमै पारिश्रमिक नपाएको विषयप्रति पनि समितिले चासो देखाएको छ । यस्तो परिस्थितिमा श्रमजीवी पत्रकारहरुलाई पनि थप जिम्मेवार र संवेदनशील बन्न समितिको आग्रह छ ।"
कोरोना नियन्त्रण : भारतबाट फर्केका ३१० जना क्वारेन्टाइनमा,"बैतडी : भारतबाट फर्केका नागरिकलाई बैतडीका विभिन्न स्थानीय तहले क्वारेन्टाइनमा राखेको छ । भारतबाट फर्केकामा कोरोना संक्रमणको जोखिम हुन सक्ने भन्दै उनीहरुलाई क्वारेन्टाइनमा राखिएको पालिकाले जनाएका छन् । विभिन्न स्थानीय तहमा आएका ३ सय १० जनालाई क्वारेन्टाइनमा राखिएको स्वास्थ्य कार्यालय बैतडीका प्रमुख योगेशप्रसाद भट्टले बताए । उनले भने, 'भारतका विभिन्न ठाउँबाट नेपाल आएका नागरिकलाई विभिन्न पालिकाको पहलमा निर्माण गरिएका नागरिलाई क्वारेन्टाइनमा राखेका छौं । उनीहरुलाई १६ दिनसम्म क्वारेन्टाइनमा राख्न भनेका छौं ।' दशरथचन्द नगरपालिकाका १८, पाटन नगरपालिकाका ५, मेलौली नगरपालिकाका २, पुर्चौंडी नगरपालिकाका १७५, सुर्नया गाउँपालिकाका २७, पञ्चेश्वर गाउँपालिकाका ३, दोगडाकेदार गाउँपालिकाका २०, डिलाशैनी गाउँपालिकाका ३८,सिगास गाउँपालिकाका १२ र शिवनाथ गाउँपालिकाका १० जनालाई क्वारेन्टाइनमा राखिएको छ । भारतबाट फर्केका नागरिकहरुलाई सम्बन्धित पालिकाले बनाएका क्वारेन्टाइनमा राखिएको हो । जिल्लाभरी वटै स्थानीय तहहरुले ७ सय २ क्वारेन्टाइन बेड निर्माण गरेका छन् । विभिन्न विद्यालयमा क्वारेन्टाइन बेड निर्माण गरिएका सुर्नया गाउँपालिकाका अध्यक्ष बीरबहादुर बिष्टले बताए । भारतबाट फर्केर क्वारेन्टाइनमा बसेका नागरिकहरुको स्वास्थ्य अवस्था समान्य रहेको स्वास्थ्य कार्यालयका प्रमुख योगेशप्रसाद भट्टले बताए ।"
अलपत्र नेपालीको दशगजामा धर्ना,"भैरहवा : घर फर्किने आशामा भारतको कोरोना प्रभावित विभिन्न सहरबाट आएर बेलहिया नाकामा रोकिएका नेपाली दशगजामा धर्नामा बसेका छन् । घर जान पाउनुपर्ने भन्दै उनीहरु नेपाल भारतको दशगजामा धर्नामा बसेका हुन्। सरकारले नेपाली नागरिक जहाँ छन् त्यही सुरक्षित बस्न आग्रह गरेपनि आउने क्रम रोकिएको छैन । तीन दिनमा गरी करिब चार सयको हारहारीमा सीमानामा पुगेका नेपाली अलपत्र परेका छन् । केही आफ्नो जुगाडले आए भने अधिकांश उत्तर प्रदेश सरकारले दिल्लीबाट आफ्ना नागरिकलाई उद्दार गरेर ल्याउन पठाएको बसमा आएका छन् । दुई दिनदेखि सीमावर्ती भारतीय बजारमा बसेका नेपालीलाई भारतको सुनौलीका स्थानीय, प्रहरी र नेपालको बेलहियाका स्थानीय बासिन्दाले खानाको जोहो मिलाइ दिएका छन् । नाकामा रोकिएका नेपाली सर्वसाधरण सोमबार राति एकै साथ नेपाल प्रवेश गर्न खोजेपछि नेपालतर्फ तैनाथ सुरक्षाकर्मीले उनीहरुलाई रोक्दा धकेलाधकेल भएको थियो । सोमबार राति साढे ११ बजे सीमावर्ती भारतीय जिल्ला महाराजगंजका डीएम (प्रमुख जिल्ला अधिकारी), एसपी सीमाना पुगेर भारतीय बजारमा व्यवस्था गरिएको स्थानमा गएर सुत्न आग्रह गरेका थिए । तर, भारतमा पुनः गएपछि नेपाल फिर्ता जान नसक्ने त्रासका कारण उनीहरु रातीदेखि दशगजामा धर्ना बसेका छन् । राती सुत्नका लागि नेपाल प्रहरीले बिछ्याउन साम्रगी र भारतीय प्रहरीले ओढ्न साम्रगी दिएको थियो ।दिल्लीको कपडा उद्योगमा काम गर्ने अर्घाखाँची मालारानी ३ का सुनिल खनालले दिल्लीमा खान बस्न समस्या परेपछि घर फर्किन आशामा आएर सीमामा अलपत्र परेको बताए । अलपत्र परेका नागरिकको अहिले शरीरको तापक्रम नापजाचसहित ठेगाना विवरण संकलन गर्ने काम भइरहेको छ । खानाको प्रबन्ध रहेपनि यहाँ खाना बस्न समस्यै रहेको उनले सुनाए। 'हामीहरु दुई दिनदेखि यहाँ अलपत्र अवस्थामा छौँ, सरकारलाई वास्ता छैन,' उनले भने, 'आफ्नो नागरिकको उद्दार गरेर सरकारले भित्रयाउनुपर्छ । हामीहरु १४ दिन क्वारेन्टाइनमा बसेर घर जान तयार छौँ।' जिल्ला प्रशासन कार्यालय रुपन्देहीका सूचना अधिकृत जनक थापाले नाकामा रहेका सर्वसाधरणहरुलाई मुलुकमा भित्रयाउनुका लागि हालसम्म निर्देशन नआएको र उनीहरुलाई भित्रयाउनुका लागि आन्तिरक तयारीमा जुटेको बताए। प्रदेश नम्बर पाँच सरकारको सोमबार बसेको मन्त्रिपरिषद् बैठकले सीमा क्षेत्रमा अलपत्र परेकालाई सम्बन्धित जिल्लामा समूह बनाइ पठाउने र ती नागरिकलाई सम्बन्धित स्थानीय तहले क्वारेन्टाइनमा राखी खानपिनको व्यवस्था निर्णय गरेको थियो। तर, मंगलबार साढे एक बजेसम्म उनीहरुलाई मुलुक प्रवेशको अनुमति दिइएको छैन।"
सेतीका दुईजना चिकित्सकको कोरोना रिपोर्ट 'नेगेटिभ',"धनगढी : सेती प्रादेशीक अस्पतालमा भेटिएका कोरोनाका बिरामीको स्वाब संकलन गर्ने र उपचारमा खटिनेमध्ये दुईजनाको रिपोर्ट नेगेटिभ आएको छ । सेती प्रादेशीक अस्पतालका मेसु डाक्टर हेमराज पाण्डेय, उपचारमा खटिएकामध्ये दुईजना चिकित्सकसहित ५ जना स्वास्थ्यकर्मीको थ्रोट स्वाब परीक्षण गरिएको थियो। मंगलबार दुईजना चिकित्सकको कोरोना संक्रमण रिपोट नेगेटिभ आएको हो । तीनजनाको भने रिपोर्ट आउन बाँकी छ । चैत ११ गते सेती प्रादेशीक अस्पतालमा भर्ना भएका धनगढी उपमहानगरपालिका ५ का ३४ वर्षका एकजना युवामा कोरोना पोजेटिभ देखिएको थियो । त्यसपछि प्रादेशीक अस्पतालका दुईजना चिकित्सक र उपचारमा खटिएका अन्य तीनजना स्वास्थ्यकर्मीको थ्रोट स्वाब संकलन गरी टेकु पठाइएको थियो।ती युवामा कोरोना भेटिएपछि उपचारमा खटिएका पाँचैजना स्वास्थ्यकर्मी आइसोलेसनमा बसिरहेका छन्। बिरामीका आफन्तको थ्रोट स्वाब संकलन नगरेको भन्दै आलोचना सेती प्रादेशीक अस्पतालमा कोरोना रिपोर्ट पोजेटिभ भेटिएका युवाका आफन्तको थ्रोट स्वाब संकलन नै नगरी उनीहरुलाई घरमै क्वारेन्टाइन बस्ने गरी फिर्ता गरेको छ । दुई दिनसम्म धनगढीको रंगशालामा बनाइएको क्वारेन्टाइनमा राखिएका उनीहरुको थ्रोट स्वाब संकलन नगरी घर पठाइएको हो । बिरामीका परिवारलाई अस्पताल पुर्याउने सबैजनालाई सोमबार बेलुकी घर पठाइएको हो । ज्वरो आएमा, रुघा खोकी लागेमा अस्पताल आउने सर्तमा उनीहरुलाई घरमै क्वारेन्टाइन पठाएको भन्दै सामाजिक सञ्जालमा नगरबासीले विरोध गरेका छन् । परिवारका व्यक्तिले ती युवककी श्रीमती र छोरीको मात्रै थ्रोट स्वाब संकलन गरेर पठाइ दिन आग्रह गरेपनि नमानेको बताइएको छ । 'सबैभन्दा बढी नजिक हुने श्रीमती र छोरी हुन्। उनीहरुलाई नेगेटिभ देखिए, अरु सबैले पनि ढुक्क हुनेस्थिति हुन्थ्यो, 'बिरामीका एकजना आफन्तले भने। स्वास्थ्य सेवा विभागका डाक्टर अमृत पोखरेलले पनि कोरोनाका लक्षण देखिएको व्यक्ति, दीर्घरोगी र चिकित्सक वा स्वास्थ्यकर्मी बाहेकलाई सामान्य अवस्थामा थ्रोट स्वाब संकलन नगर्ने गाइडलान रहेको बताए। डाक्टर पोखरेलसहितको टोलीले मंगलबार धनगढीमा पत्रकार सम्मेलनमा चिकित्सक, क्षेत्रीय स्वास्थ्य निर्देशनालय, स्थानीय जनप्रतिनिधिलाई कोरोनाका बारेमा जानकारी गराएको थियो । सेती प्रादेशीक अस्पतालमा मात्रै अहिलेसम्म २६ जनाका थ्रोट स्वाब संकलन गरी टेकुमा पठाएकोमा १९ जनाको नेगेटिभ आएको अस्पतालले जनाएको छ। ६ जनाको आइसोलेसनमा उपचार भइरहेको छ भने एकजनामा कोरोना पोजेटिभ देखिएको छ । बुधबारदेखि प्रयोगशालाको काम हुने सेती प्रादेशीक अस्पतालमा कोरोना जाँचका लागि प्रयोगशाला स्थापना हुने भएको छ । प्रयोगशाला स्थापनाका लागि, राष्ट्रिय जनस्वास्थ्य प्रयोगशालाका डाक्टर श्रवण मीश्र नेतृत्वको टोली सोमबार नै धनगढी पुगेको छ । मंगलबार नेपाली सेनाको हेलीकोप्टरबाट पिसिआर मेसिन र केही सामान गाडीबाट आइरहेको सुदूरपश्चिम प्रदेशका सामाजिक विकास मन्त्री कृष्णराज सुबेदीले बताए । उनले गाडीबाट आउने उपकरणहरु बुधबार बिहान मात्रै पुग्ने भएकाले बुधबारबाटै प्रयोगशाला स्थापनाको कार्य सुरु हुने बताए ।"
रामेछापमा क्वारेन्टाइनमा बस्नेको संख्या ७७ पुग्यो,"काठमाडौं : रामेछापका विभिन्न स्थानीय तहमा निर्माण भएका क्वारेन्टाइनमा बस्नेको संख्या ७७ पुगेको छ। छिमेकी मुलुक भारत र अन्य विभिन्न देशहरुबाट आएका ६७ जनालाई होम क्वारेन्टाइन र १० जनालाई सामुदायिक क्वारेन्टाइनमा राखिएको जिल्ला जनस्वास्थ्य कार्यालय रामेछापका प्रमुख जितेन्द्रकुमार कर्णले जानकारी दिए। विश्वव्यापी महामारीको रुपमा फैलिएको कोरोना भाइरस (कोभिड१९) को जोखिम न्यूनीकरणका लागि रामेछाप जिल्लाका आठवटै स्थानीय तहले आइसोलेसन तथा क्वारेन्टाइन निर्माणलाई प्राथमिकता दिएका छन्। कर्णकाअनुसार मंगलबार दिउँसोसम्म जिल्लामा ५३ बेडको आइसोलेसन र २२९ बेडको क्वारेन्टाइन निर्माण भइसकेको छ। क्वारेन्टाइनमा शंकास्पद र बाहिरबाट आएका मानिसहरुलाई राख्ने प्रबन्ध मिलाएको उनले बताए।कर्णले भने, 'आज दिउँसोसम्म रामेछाप नगरपालिकामा २६ जना, सुनापति गाउँपालिकामा १२ जना, दोरम्बा गाउँपालिकामा ४ जना, खाँडादेवी गाउँपालिकामा ११ जना, गोकुलगंगा गाउँपालिकामा १० जना, मन्थली नगरपालिकामा ९ जना र लिखु गाउँपालिकामा ५ जनालाई क्वारेन्टाइनमा विशेष निगरानीमा राखिएको छ।' दोरम्बा गाउँपालिकामा क्वारेन्टाइनमा बसेका ६ जनालाई अहिलेसम्म कुनै किसिमको समस्या नदेखिएकाले निगरानीबाट हटाइएको उनको भनाइ छ। कुन स्थानीय तहमा कति आइसोलेसन र क्वारेन्टाइन बेड ? जिल्ला जनस्वास्थ्य कार्यालय रामेछापका प्रमुख कर्णकाअनुसार रामेछाप नगरपालिकामा ७ आइसोलेसन बेड र ६० क्वारेन्टाइन बेड, मन्थली नगरपालिकामा २२ आइसोलेसन बेड र २० क्वारेन्टाइन बेड, सुनापति गाउँपालिकामा ६ आइसोलेसन बेड, खाँडादेवी गाउँपालिकामा ११ आइसोलेसन बेड र ४३ क्वारेन्टाइन बेड, दोरम्बा गाउँपालिकामा ७ आइसोलेसन बेड र ८ क्वारेन्टाइन बेड, उमाकुण्ड गाउँपालिकामा ४५ क्वारेन्टाइन बेड, गोकुलगंगा गाउँपालिकामा १६ क्वारेन्टाइन बेड, लिखु गाउँपालिकामा ३७ क्वारेन्टाइन बेड निर्माण भएका छन्। पछिल्लो समय गाउँपालिकाले कोरोना रोकथाम तथा न्यूनीकरणका लागि विपद्को कोष स्थापना गर्न थालेका छन्। त्यसैगरी गाउँपालिकाका जनप्रतिनिधी दिनरात गाउँगाउँमा गएर खटिनुका साथै जनतालाई सचेत गराइरहेका छन्। रामेछापमा क्वारेन्टाइनमा बस्नेको संख्या ५४ पुग्यो, ४५ बेडको आइसोलेसन तयार रामेछापमा बोलेरो दुर्घटना : दुई जनाको मृत्यु, २८ घाइते"
बिरामीको मृत्युपछि धागो कारखानामा १० आइसीयु कक्ष बनाइँदै,"बुटवल : बुटवलमा बन्द रहेको धागो कारखानाको आइसोलेसन अस्पतालमा पाल्पा रिब्दिकोटका बाबुराम थापाको मृत्यु भयो । आइसोलेसन अस्पताल बनाउने समयमा नै चिकित्सकले यहाँ बिरामीको उपचार सम्भव नहुने बताएका थिए । जनप्रतिनिधि र अस्पताल विकास समितिको 'जबरजस्ती' मा खाली हल सफा गरेर बेड राखियो । उपकरण केही जोडिएनन् । लुम्बिनी प्रादेशिक अस्पतालमा आएका ज्वरो र कोरोना हुनसक्ने जोखिमका बिरामी यही पठाउन थालियो । त्यहाँ पुग्नेमध्ये बाबुराम सातौं बिरामी थिए ।उनको उपचार नपाएर मृत्यु भयो। आइसोलेसन अस्पताल हुनका लागि पूरा गर्नुपर्ने सामान्य मापदण्ड समेत पूरा नगर्दा दुःखद् घटना भएको चिकित्कहरु बताउँछन् । आइसोलेसन अस्पतालको प्रवक्ता डा विष्णु गौतमका अनुसार यहाँ आइसोलेसन बेड नै छैनन्। 'धागो कारखानामा बनेको कोरोना विशेष अस्पतालमा आइसोलेसन बेड छैन, उनले भने, 'आइसोलेसन अस्पतालका लागि उच्च प्रविधि भएको कक्ष हुनुपर्छ ।' डा गौतमका अनुसार आइसोलेसन अस्पतालमा बिरामी राख्ने छुट्टै कक्ष हुनुपर्छ । अक्सिजन सिलिण्डरसमेत सकेसम्म छुट्टै बनाउनुपर्छ । काम गर्ने नर्स पनि छुट्टै हुनुपर्ने सामान्य मापदण्ड हो । त्यसोभए मात्रै चिकित्सक र बिरामीको सुरक्षित रुपमा उपचार गर्न सकिन्छ । अहिले धागो कारखानामा रहेको आइसोलेसन अस्पतालमा यी कुनै मापदण्ड छैनन् । एकजना मेडिकल अधिकृत र दुई नर्सले सबै बिरामीको रेखदेख गरिरहेका छन् । एकजना फिजिसियन डाक्टर समयसमयमा रेखदेख गर्न पुग्छन् । कोरोना पोजेटिभ बिरामी नदेखिएसम्म काम चलाउ भए पनि यस्तो अस्पताल जोखिम हुने चिकित्सक बताउँछन् । एउटा बिरामीबाट अर्का बिरामीमा संक्रमण फैलन सक्ने चिकित्सकको भनाई छ । लुम्बिनी प्रादेशिक अस्पतालका फिजिसियन र अन्य चिकित्सकले धागो कारखानामा क्वारेन्टाइन मात्रै उपयुक्त हुने बताएका छन् । अस्पताल प्रशासनले आइसीयु जडान गरेर आइसोलेसननै बनाउने बताउँदै आएको छ । आइसोलेसन अस्पतालको विषयमा प्रादेशिक अस्पताल प्रशासन र चिकित्सक विभाजित भएका छन् । अस्पतालका अध्यक्ष सूर्यबहादुर भट्टराईले आइसीयु जडान गर्ने बताए । त्यसको निरीक्षण समेत गरिएको छ । गौतमबुद्ध सामुदायिक मुटु अस्पतालले चारवटा आइसीयु जडान गरिदिने निर्णय गरेको छ । चिकित्सकले भने प्रर्याप्त पूर्वाधार र उपकरण भएका लुम्बिनी प्रादेशिक अस्पताल वा भैरहवाको भीम अस्पताललाई आइसोलेसन अस्पताल बनाउनुपर्ने सुझाव दिएका छन् । तर, धागो कारखानामा १० वटा आइसीयु कक्ष बनाउने प्रक्रिया थालिएको छ । आइसीयुका लागि पूरै पूर्वाधार नयाँ जडान गर्नुपर्नेछ । धागो कारखानाको हलमा अहिले पंखा समेत छैनन् । प्रादेशिक अस्पतालले आइसियुमा एयर कन्डिसन जडान गर्ने सुचना प्रकाशित गरिसकेको छ । भीम अस्पतालमा भेन्टिलेटर भैरहवाको भीम अस्पतालमा आइसीयु र भेन्टिलेटर थपिदैछ । प्रदेशको सामाजिक विकास मन्त्रालयका अनुसार २ भेन्टिलेटर र ५ वटा आइसीयु उपकरण जडान गरिएको हो । प्रदेश सरकारले भैरहवाको भीम अस्पताल, दाङको आर्युवेद अस्पताल र बाकेमा आइसोलेसन अस्पताल बनाउने निर्णय यसअघि नै गरेको छ । पाँच नम्बर प्रदेश सरकारले कोरोना परीक्षणका लागि तीन स्थानमा प्रयोगशाला बनाउने निर्णय गरेको छ । सोमबार बसेको मन्त्रीपरिषद् बैठकले रुपन्देहीको भैरहवास्थित गहुबाली अनुसन्धान केन्द्र, दाङको राप्ती विज्ञान स्वास्थ्य प्रतिष्ठान र बाकेको भेरी अस्पतालमा प्रयोगशाला बनाउने निर्णय गरेको हो । प्रयोगशालाका लागि उपकरण आइसकेका छन् । तत्काल प्रयोगशाला सञ्चालन गरी परीक्षण थाल्ने निर्णय मन्त्रीपरिषद्ले गरेको छ । बैठकले सीमा क्षेत्रमा अलपत्र परेका नागरिकलाई सम्बन्धित जिल्लामा पठाउने र क्वारेन्टाइनमा राखी खाने व्यवस्था स्थानीय तहले मिलाउनुपर्ने निर्णय समेत गरेको छ । एम्बुलेन्स चालकका लागि १२ वटै जिल्लामा सुरक्षण सामग्री पठाइएको र त्यसको समुचित वितरण प्रमुख जिल्ला अधिकारीले गर्नेछन् । त्यस्तै वाली भित्र्याउने समयमा प्रयोग हुने कृषि उपकरणको स्थानीय तहमा हिँडडुल गर्ने पास स्थानीय तहले नै उपलब्ध गराउने निर्णय पनि बैठकले गरेको छ ।"
चम्किँदै सडक,"काठमाडौं : लकडाउनले सडक खाली छन्। पछिल्ला दिनमा चिल्ला बनाइएका राजधानीका अधिकांश सडक यतिबेला रंगरोगन गरेर चिटिक्क बनाईदैछ। घमाइलो मौसम, सडक खाली र थोरै कामदार भए पुग्ने सडक रंगरोगन काम शनिबारबाट शुरु भएको हो। '२४ जना कामदार भए पुग्ने, बाँकी काम मेसिनले गर्ने' भौतिकमन्त्री वसन्त नेम्वाङ्ग भन्छन 'लकडाउनको बेला रंगरोगनको काम नै सहज र उपयुक्त लाग्यो। रंगरोगन र मार्कको काममा संलग्न कामदारको सुरक्षाका लागि प्रयाप्त ध्यान दिइएको मन्त्री नेम्वाङ्गले बताए। राष्ट्रपति भवनदेखि पुतलीसडक, थापाथली, माइतीघरलगायतका स्थानका सडक रंगरोगन, मार्कि र मर्मतको काम भइरहेको मन्त्री नेम्वाङ्ग बताउँछन। नेम्वाङ्ग मन्त्री बने यता उपत्यकामा झण्डै ४० किलोमिटर सडक ओभर पिच, नयाँ पिच र मर्मतको काम सम्पन्न भएको छ। बाँकी सडक मर्मत र पिचको काम धमाधम अघि बढिरहेका बेला कोरोना भाइरसका कारण मुलुक नै लकडाउनमा परेपछि सडक मर्मत र सम्भारको काम पनि प्रभावित बनेको छ। चावहिल गौशाला सडक पिच र रिंगरोडको चावहिल कलंकी भागको काम अघि बढाउने तिब्र तयारीको काम कोरोना संक्रमण र लकडाउनका कारण प्रभावित बनेको मन्त्री नेम्वाङ्ग बताउँछन्। सबैभन्दा धेरै धुलो र भत्केको चावहिल गौशाला सडकमा खानेपानीका पाइप मर्मत गरि पिचको काम अघि बढाउन खोज्दा मुलुक लकडाउन गएको थियो। लकडाउन खुलेपछि बढीमा तीन सातामा चावहिल गौशाला सडक पिच हुने र रिंगरोडको दोस्रो चरणको काम पनि शुरु हुने मन्त्री नेम्वाङ्गले बताए। 'काठमाडौंमा त लगभग सडकको काममा निकै प्रगति भइसकेको छ' मन्त्री नेम्वाङ्ग भन्छन् 'फागुन देखि वैशाखसम्मको समय भनेको देशभर नै धमाधम पिचको काम अघि बढाउने मौसम हो। तर कोरोनाका कारण यो वर्ष सोचे जस्तो काम नहुने भयो। पुल ढलान र निर्माणको कामका लागि जेठ असारमा पानी पर्न शुरु हुन्छ, त्यो बेला पुल ढलानको काम गर्न पाईदैन' मन्त्री नेम्वाङ्ग भन्छन् 'अहिले पुलको काम गर्न नपाए ५६ महिना अरु कुर्नुपर्ने हुन्छ। सडक मर्मत र निर्माणको कामसँगै रातदिन काम गर्ने कामदार र मजदुरको सुरक्षा पनि यतिबेला चुनौतीको विषय बनेको भौतिक मन्त्रालयका अधिकारीहरु बताउँछन्।"
घुम्ती सेवामार्फत ग्यास बिक्रीः गुनासो फोनबाट गर्न सकिने,"काठमाडौं : नेपाल आयल निगमले लकडाउनको समयमा खाना पकाउने एलपी ग्यास नपाएका सामान्य उपभोक्तालाई घुम्ती सेवामार्फत ग्यास वितरण गर्नै भएको छ । मंगलबारदेखि लकडाउनको अवधिभरका लागि निगमले साधारण उपभोक्ताबाट ग्यास प्राप्त गर्न नसकेको भन्ने गुनासो सम्बोधनका लागि तोकिएको खुद्रा मूल्य लिई घुम्ती एलपी ग्यास बिक्रीवितरणको सुरु गरेको हो । निगमका प्रवक्ता विनितमणि उपाध्यायका अनुसार साधारण उपभोक्तालाई विभिन्न १२ वटा वर्गमा विभाजन गरी ग्यास वितरण गर्न लागिएको हो । अति आवश्यक पर्ने उपभोक्ताले हामीले तोकेको सम्पर्क नम्बरमा सम्पर्क गरेर ग्यास लिन सक्नुहुनेछ, साधारण उपभोक्तालाई लक्षित गर्दै हामीले रिङरोड क्षेत्रमा मात्र ग्यास वितरण गर्ने निर्णय गरेका हौँ, उनले भने, सकेसम्म माग भएका ग्यास सिलिण्डर नै दिनेछौँ, हामीले ग्यास उद्योगसँग ग्यास खरिद गरेर उहाँहरूको आवश्यकता र सहजताका लागि सोही ग्यास वितरण गर्नैछौँ। लकडाउनको अवधिभरका लागि निगमले साधारण उपभोक्तालाई १२ वर्गमा विभाजन गरेर आज टेकुमा रहेको आयल निगमको कार्यालयबाट ग्यास वितरणको तयारी थालिएको प्रवक्ता उपाध्यायले जानकारी दिए । उनका अनुसार निगमले अस्पताल, वृद्धाश्रम, बिरामीअसहाय, अनाथालय, फरक क्षमता भएकालाई ग्यास वितरण सुरु गरेको छ । त्यस्तै किरिया बसेको घर, बालाश्रमबालगृह, पुनर्उत्थान केन्द्र, सुधारगृह, कारागार, निःशुल्क भोज गराउने निकायसंस्था वा व्यक्ति, सरकारले तोकेको क्यारेन्टाइन तथा अत्यावश्यक काममा खटिएका मजदूर र कर्मचारीलाई घुम्ती सेवामार्फत ग्यास वितरण गरिने छ । ग्यास नभएको गुनासो राख्न निमगले पाँच सम्पर्क नम्बर तोकेको छः कार्यालयका सम्पर्क नम्बर ४२६४६००, ४२६३४८५, ९८५१२०१२६२, ९८५१०६७७२४ र ९८४७९५३१६३ हो ।"
विपश्यना,"यो वसन्त ऋतु म धर्मश्रृङ्गमा छु धम्महल बाहिर फुलिरहेछन् अविरसरी आरु फुलिरहेछन् लावासरी बखडा जादु छर्दै मुस्कुराउँदैछन् रुखका चेपबाट सेताम्य सुनाखरी हासिरहेछन् उसैगरी रातै र सेतै पिटुलिया भर्खर चिउला उमार्दै छन् नास्पाती, पैयुँ र सुन्तलाका बोटहरु अझै उँभो जान खोज्दै छन् लप्सी, धुपिसल्ला र काइँयोका रुखहरु । मास्तिर तपस्वीझैं बसेको छ शिवपुरी तल्तिर सुतिरहेछन् बूढानीलकण्ठ पर्तिर बगिरहेछ विष्णुमति पारिपट्टि सुसाइरहेछ सुरम्य वनेली राताम्ये फुलिरहेछ गुराँस डालीडाली गाइरहेछकोकिलकण्ठी हरिया पातहरु उस्तै रहँदैनन् समय आएपछि झर्छन् रुख सँधै नाङ्गा रहँदैनन् बेला आएपछि पाउलिन्छन् फूल उसैगरी फुलिरहँदैन ओइलिएर झर्छ बसन्त सकिएपछि कता हराउँछ कोइली ? सायद जीवन यस्तै हो सुख छ दुःख पनि छ जीवन छ मृत्यु पनि छ म घरिघरि प्रकृतिसँग मौन संवाद गरिरहेछु यो तपोभूमिमा मनभरि दुःख बोकेर आउने दुःखी आत्माहरु दुःख यतै पहाडको फेदीमा बिसाउँछन् र फूलझैं हलुका भएर जान्छन् धम्महलभित्र आँखा चिम्लेर म आफैंलाई नियालिरहेछु शरीरमा संवेदनाहरु छिनछिनमा उत्पत्ति हुन्छन् र उत्तिखेरै बिलाउँछन् तरङ्गहरु तत्काल उठ्छन् र उत्तिखेरै हराउँछन् यही हो शास्वत् सत्ययही हो बुद्धत्व जीवन प्रकृतिजस्तै बदलिरहन्छ हरक्षण सम्झन्छु आज यत्रो समय त्यसै खेर गएछन् वर्षहरु बेलगाम छोडिदिएछु चित्तको चङ्गा र जताजता जान्छ ऊ त्यतै लागेछु म उत्तर आफूसँगै आनन्द आफूसँगै दिमागभरि प्रश्नको जङ्गल उमारेर बाहिर कता भौंतारिएको हुँला म ज्ञानको खोजीमा भ्रान्तिको भारी बोकेर मरीमरी कता हिँडेको हुँला म"
बिरामीलाई निको पार्छु भन्दै पास्टरले निर्घात कुटपिट गरेपछि,"गोरखा : गोरखामा इशाइ धर्मगुरु (पास्टर)ले बिरामीलाई निर्घात कुटपिट गरेका छन्। गोरखा नगरपालिका ८ कट्टेलडाँडाकी पास्टर निरमाया परियारले बिरामी संगीता परियारमाथि बिसेक गराउने भन्दै निर्घात कुटपिट गरेकी हुन्। म टाउको दुख्ने, ज्वारो आउने बिरामी भएकी थिएँ। अनि मेरो अमाजु पास्टर थिइन्। म ठिक गरिदिन्छु भनेर भुत्याउने, कुट्ने, कोपर्ने, चिथोर्ने गरिन्,पीडित संगीताले भनिन्, म त क्रिश्चियन पनि होइन। बिहान छ बजेदेखि कुटेको हो। दिउँसो एकबजेसम्म कुटिन्। कुटाइले शरीर थिलोथिलो भएको र शरीरभरि चोटपटक लागेको पीडित परियारले बताइन्। खपिनसक्नु भएपछि पिडित संगीता पास्टरलाई कारबाही गर्न माग गर्दै मंगलबार जिल्ला प्रहरी कार्यालय धाएकी छन्। उनले आफूमाथि कुटपिट गर्ने पास्टर अमाजुलाई कारबाही गर्न माग गर्दै किटानी जाहेरी पनि दिएकी छन्। तर प्रहरीले भने पिडित निरमाया परियारलाई नियन्त्रणमा लिएको छैन। दुई पक्षलाई राखेर मिलापत्र गराएको डिएसपी बासुदेव खतिवडाले जानकारी दिए। कोरोना भाइरसको जोखिमका कारण अहिले हामीले सकेसम्म थुनुवा नराख्ने भनेर नियन्त्रणमा लिएका छैनौं, उनले भने, अहिले अदालत पनि बन्द भएकाले दुई पक्षलाई राखेर अबदेखि यस्ता घटना नगराउने र पछि अदालत खुलेपछि हाजिर गराउने सर्तमा छाडिदिएका छौं।"
कालीगण्डकी तर्ने क्रममा एकजना वेपत्ता,बेनी : म्याग्दीको बेनी नगरपालिका १ सिमस्थित कालीगण्डकी नदीमा माछा मार्ने क्रममा मंगलबार एक व्यक्ति वेपत्ता भएका छन्। मंगला गाउँपालिका३ बरंजाका ४४ वर्षीय रामप्रसाद शेरचन कालीगण्डकीमा बगेर वेपत्ता भएका जिल्ला प्रहरी कार्यालयले जनाएको छ । शेरचनसँगै माछा मार्न गएका धवलागिरी गाउँपालिका२ का हिमबहादुर पाइजाले खोलाले बगाएको जानकारी गराएपछि आफन्त र प्रहरी टोली खोजीमा जुटेका छन् । दुईजना खोलाको वारी र पारी भएर माछा मार्नका लागि नदी तर्ने क्रममा कम्मरमा बाँधेको डोरी फुत्किएर शेरचन वेपत्ता भएका प्रहरी निरीक्षक ध्रुवप्रसाद शर्माले बताए । वेपत्ता शेरचनको खोजी र अनुसन्धानका लागि प्रहरी टोली घटनास्थल पुगेको छ । शेरचन बेनीको थकाली सेवा समितिको कर्मचारी थिए ।
पार्किङमा राखेको बसमा आगलागी,"मलंगवा : सर्लाहीको लालबन्दी नगरपालिका६ लकडाउन पछि रोकिराखेको बसमा मंगलबार आगलागी भएको छ । स्थानीय पद्म बहादुर कटुवालले लकडाउनपछि एक सातादेखि जनवादी चौकबाट करिब सय मिटर दक्षिण साइड लगाएर राखेको ना ६ ख ७१६९ नं को बसमा बिहान साँढे १ बजेतिर अचानक आगलागी भएको हो । लालबन्दीबाट नारायणघाट चल्ने भैरहवा ट्राभल्समा आगलागी भएको जिल्ला प्रहरी कार्यालय सर्लाहीका प्रहरी नायव उपरीक्षक मदन कुवँरले जानकारी दिएका छन् । आगलगीबाट करिब २५ लाख बराबरको क्षति भएको प्रहरीले जनाएको छ । बसमा कसरी आगलागी भएको हो त्यो अहिले सम्म खुल्न सकेको छैन् । घटनाबारे अनुसन्धान भइरहेको प्रहरीले जनाएको छ । आगोलाई स्थानीय बासिन्दा र प्रहरी मिलेर झण्डै एक घण्टापछि निभाएका थिए । यस्तै सोमबार मध्यरातमा सर्लाहीको गोडैता नगरपालिका ११, मा आगलागी भएको छ । स्थानीय मुनाई मण्डलको भान्साबाट सल्किएको आगोले उनको घर तथा घरभित्र रहेका सम्पूर्ण सरसामान र छिमेकी कसिन्द्र मण्डलको घर तथा घरभित्र राखिएका सरसामान जलेर नष्ट भएको छ ।आगलागीबाट ७ लाख ३० हजार बराबरको क्षति भएको प्रहरीले जनाएको छ ।"
डोल्पाका चिकित्सक आन्दोलित,"डोल्पा : जिल्ला अस्पताल डोल्पाका डाक्टरसहित स्वास्थ्यकर्मी आन्दोलनमा उत्रिएका छन्। स्वास्थ्य सेवा प्रमुखलाई थुनामा राख्न खोजेको भन्दै सबै स्वास्थ्यकर्मी आन्दोलनमा उत्रिएका हुन्। जिल्ला विपत व्यवस्थापनको बैठकमा छलफलकै क्रममा स्वास्थ्य सेवा प्रमुखलाई प्रमुख जिल्ला अधिकारी सुरेस सुनारले कामबाट पन्छिन खोजेको भन्दै हिरासतमा राख्न भनेपछि स्वास्थ्यका कार्मचारी आन्दोलनमा उत्रिएका छन् । जिल्ला प्रशासनको नेतृत्वमा सदरमुकाममा थप क्यारेन्टिन र कम्तीमा पनि ३० शैयाको विशेष व्यवस्थापनसहितको आइशोलेसन निर्माण गर्न कर्णाली प्रदेश सरकारका मुख्यमन्त्री महेन्द्रबहादुर शाहीले निर्देशन दिएका थिए । सोहि अनुसार व्यवस्थापनका लागि बसेको विपत व्यवस्थापन समितिको बैठकमा स्वास्थ्य सेवा प्रमुख डाक्टर सिजन रावलले काम गर्न सक्दैन र मलाई कारबाही गरे हुन्छ भन्दै बाहिरिएपछि आफूले कारबाही गर्नका लागि आदेश दिएको प्रमुख जिल्ला अधिकारी सुरेस सुनारले जानकारी दिए । प्रजिअ सुनारले भने,' स्वास्थ्य सेवा प्रमुखले संकटको समयमा काम गर्न सक्दैन भनेर पन्छिन पाउँदैन । एक जिम्मेवार कर्मचारीले गैरजिम्मेवार कुरा गर्न पाउदैन। जिल्लाका नागरिकको हितविपरित काम गरेकाले कारबाही हुन्छ ।' अहिले जिल्लामा दुई बेडको आइशोलेसन कक्ष मात्रै छ ।'बारम्बर स्वास्थ्य सेवाका विषयमा कुरा गर्दा विभिन्न बहाना बनाएर पन्छिने गरेको र अहिले गैरजिम्मेवार कुरा गरेकाले कारबाही गर्ने भनेकै हो, कारवाही हुन्छ,' प्रजिअ सुनारले भने।' तर यता स्वास्थ्य सेवा प्रमुख डाक्टर सिजन रावलले भने आइशोलेसनको सबै व्यवस्थापन आफूलाई गर्नु भनेपछि आफूले त्यो काम सबै गर्न नसक्ने भनेको बताएका छन्। रावलले भने,' घर व्यवस्थापनदेखि अन्य सबैकुरा हामीलाई गर्नुपर्छ भनेपछि ती सबै काम एक्लै गर्न सक्दैन भनेको हो।' यसरी प्रशासन र स्थानीय तहको सहयोगबिना काम गर्न नसक्ने भन्दै सबै कर्मचारी आन्दोलनमा उत्रिएको बताएका छन्। 'स्वास्थ्य सेवा प्रमुखलाई किन थुनामा राख्ने, हामीले ज्यानको बाजी मारेर काम गरेका छौं, उल्टै स्वास्थ्यकर्मीमाथि कारबाही हुने, डाक्टर मेलिना हमालले भनिन्,' बाध्य भएर आपतकालिन कक्ष बाहेक अन्य सबै फाट बन्द गरेर आन्दोलित हुनु परेको हो।' आफूलाई बैठकबाटै हिरासतमा पाँच मिनेट थुनामा राखेको र आफूसँग गएका अन्य दुईजना डाक्टरलाई समेत अपहेलना गरेकाले ज्यान जोखिममा राखेर काम गर्न नसक्ने स्वास्थ्य सेवा प्रमुख डाक्टर सिजन रावलले बताएका छन्।"
कोरोना महामारी : स्वास्थ्यकर्मीलाई सुविधा सम्पन्न होटलमा राखिने,"काठमाडौं : स्वास्थ्य तथा जनसङ्ख्या मन्त्रालयले कोरोना भाइरसको महामारी फैलिएमा त्यसको उपचार र नियन्त्रणमा खटिने चिकित्सक र स्वास्थ्यकर्मीलाई सुविधा सम्पन्न अस्पताल वा होटलमा राख्ने तयारी गरेको छ। स्वास्थ्य तथा जनसङ्ख्या मन्त्री भानुभक्त ढकालका स्वास्थ्य विज्ञ डा खेम कार्कीले कोरोना भाइरसको महामारी फैलिएको अवस्थामा उपचारमा संलग्न स्वास्थ्यकर्मीलाई उपचार गर्ने अस्पतालको नजिक रहेका अस्पताल वा सुविधा सम्पन्न होटलमा बस्ने र खाने व्यवस्थाको तयारी गरिएको जानकारी दिए। 'उपचारमा संलग्न चिकित्सकका आफन्तमा पनि सम्भावित सङ्क्रमण फैलिन नपाओस् भने हामीले उहाँलाई अस्पताल नजिकको होटल वा अन्य अस्पतालमा राख्ने तयारी गरिरहेका छौँ', उनले भने, 'भोलि यदि महामारी भयो भने कुनकुन अस्पतालमा राख्ने भन्ने नक्साङ्कन (म्यापिङ) गरिरहेका छौँ ।' सरकारले यसअघि उपचारमा संलग्न चिकित्सकको मनोबल बढाउन निःशुल्क बिमा, थप सुविधालगायतका निर्णय गरिसकेको छ।"
वीर र पाटन अस्पतालमा मृतक तीनैजनाको कोरोना संक्रमण नभएको पुष्टि,"काठमाडौं : उपचारका क्रममा पाटन अस्पताल र वीर अस्पतामा सोमबार मृत्यु भएका तीनैजनाको कोरोना संक्रमण नभएको पुष्टि भएको छ। मंगलबार स्वास्थ्य तथा जनसंख्या मन्त्रालयको नियमित पत्रकार सम्मेलनमा मन्त्रालयका प्रवक्ता डा विकास देवकोटाले मृतक तीनैजनाको कोरोना संक्रमण नभएको जानकारी दिए। पाटन अस्पतालमा कोरोना आशंकामा आइसीयूमा भर्ना गरिएका धादिङ खनियाँपानी घर भएका ३५ वर्षीय युवाको मृत्यु भएको थियो।उनी चैत १४ गते मात्रै भारतबाट नेपाल आएका थिए । यस्तै, वीर अस्पतालमा दुईजना बिरामीको मृत्यु भएको थियो।मृत्यु हुनेमा एक महिला र एक पुरुष हुन्। मृतक तीनैजनामा कोरोना आशंका गरिएको थियो।"
४ सय ५० मजदुर परिवारलाई खाद्यान्न सहयोग,"भक्तपुर : लकडाउनको कारण दैनिक समस्यामा परेका भक्तपुरको सूर्यविनायक नगरपालिका ८ सिपाडोलका ४ सय ५० मजदुर परिवारलाई खाद्यान्न सहयोग गरिएको छ । दैनिक ज्याला मजदुरी गरेर खानुपर्ने ती घरपरिवारलाई मंगलबार ५ केजी चामलसँगै आवश्यक दाल र मस्यौरा सहयोग गरिएको हो । निक भुजिकिक हाउजिङ प्रालिका सञ्चालकद्वय प्रवीण कुस्मा र पूर्ण लिम्बू तथा अर्का दाता लक्ष्मण अवालले उपलब्ध गराएको उक्त खाद्यान्न वडा अध्यक्ष किरण थापालगायतले मजदुर परिवारलाई वितरण गरेका छन् । वडा अध्यक्ष थापाले आफ्नो वडाभित्रका अरु मजदुर परिवारकोसमेत खोजी भइरहेको जानकारी दिए । दैनिक ज्याला मजदुरी गरेर खानुपर्ने विपन्न परिवारलाई नगरपालिकाको तर्फबाट पनि सहयोग गरिने उनले बताए ।वडाका दैनिक ज्याला मजदुरी गरेर खानुपर्ने अन्य गरिब तथा विपन्न परिवारको पनि लगत संकलन गरिरहेका छौं, वडा अध्यक्ष थापाले भने, वडाको सम्पर्कमा आएका सबैलाई आवश्यक खाद्यान्न तथा अन्य सहयोग वितरण गरिन्छ । सूर्यविनायक नपाले नगर क्षेत्रका गरिब तथा विपन्न र मजदुर परिवारको लगत संकलन गर्न सबै वडामा वडा अध्यक्षको संयोजकत्वमा समिति गठन गरेको छ । उक्त समितिले विपन्न परिवारको लगत संकलन गरी उनीहरुलाई आवश्यक सहयोगको व्यवस्थापन तथा वितरण गर्नेसम्मको जिम्मेवारी उक्त समितिलाई दिइएको छ । सोही जिम्मेवारीअनुसार सूर्यविनायक नपामा पहिलोपटक वडा नं ८ सिपाडोलमा मंगलबार उक्त खाद्यान्न सहयोग वितरण गरिएको वडा अध्यक्ष थापाले बताए । उनका अनुसार यसअघि निक भुजिकिक हाउजिङले नै नेपाल रेडक्रस सोसाइटी सिपाडोल उपशाखालाई एकथान एम्बुलेन्स सहयोग गरेको थियो । कोरोना भाइरस संक्रमणको सम्भावना अवधिभर उक्त एम्बुलेन्स चालक र चालकको लागि आवश्यक पीपीईको खर्च उक्त हाउजिङले व्यहोर्ने रेडक्रस सिपाडोल उपशाखाका सभापति राकेश थापाले जानकारी दिए ।"
इन्धन भर्न गएका ट्यांकरमा भारतीय सुरक्षाकर्मीको अवरोध,"वीरगन्ज : इन्धन लिन भारत जान गएका ट्याङकर भारतीय सुरक्षाकर्मीले रक्सौल नाकामै रोकेर अवरोध गरेपछि चार घन्टापछि मात्र भारत प्रवेश गरेका छन। भारतको रक्सौलस्थित आइओसीको डिपोमा पेट्रोल र डिजेल भर्न गएका ट्याङकरलाई सुरक्षाकर्मीले भारत प्रवेशमा अवरोध गरेका हुन् । मङगलबार बिहान वीरगन्ज नाकाहुँदै भारत जान लागेका ४० टयाङकर भारतीय सुरक्षाकर्मीले रक्सौल नाकामै रोकि दिएका थिए। इन्धन भर्न गएका खाली टयाङकर भारतीय नाकामा रोकिएको खबर पाएर नेपाल आयल निगमले पहल गरेपछि भने नाकामा रोकिएका इन्धनका टयाङकर ४ घण्टा पछि मात्रै भारत प्रवेश गर्न दिइएको हो। वीरगन्जस्थित भारतीय महावाणिज्यदूतावासका अधिकारीसँग समन्वय गरेपछि मात्रै टयाङकर भारतीय सुरक्षाकर्मीले रक्सौल छिर्न दिएको आयल निगम वीरगन्ज शाखाका प्रमुख राम कुमार न्यौपाने बताए। लकडाउनमा नेपालबाट जाने खाली टयाङकर भित्र लुकेर भारतीय घुसपैठ हुनसक्ने आशंकामा रक्सौल नाकामा भारतीय सुरक्षाकर्मीले टयाङकर छिर्न नदिएको बताए ।तर आयल निमगले इन्धन भर्न भारत जाने खाली टयाङकरमा चालक र सहचालक गरी २ जना मात्रै जाने आश्वस्त पारेपछि मात्रै रोकिएका टयाङकर बिहान साढे ११ बजे पछि रक्सौल छिर्न दिएको उनले बताए । त्यसअघि बिहान टयाङकर रोकिएको खबर पाएपछि रक्सौल नाकामा पुगेका आयल निगम वीरगन्ज शाखाका अधिकृत रन्जित कापटीको कुरा नै नसुनी भारतीय सुरक्षाकर्मीले परबाटै धपाइ दिएका थिए । रक्सौल नाकाबाट मालवाहक गाडी नेपाल प्रवेशमा रोक लकडाउनमा इन्धन र अन्य मालसामानका गाडी आवागमनमा अवरोध नगर्ने दुवै देशबीच सहमति छ । तर गत आइतबार देखि भने भारतीय सुरक्षाकर्मीले रक्सौल नाकाहुँदै भारतबाट नेपालका लागि मालसामान लिएर आउने गाडीलाइ नेपालतर्फ आउन दिएका छैनन् । रक्सौल नाकास्थित भारतीय कस्टम पोष्टमा खटिएका भारतीय सुरक्षाकर्मीले आइतबारदेखि भारतबाट रक्सौल नाकाहुँदै कुनै पनि मालवाहक गाडी नेपालतर्फ आउन नदिएको मितेरी पुलमा खटिएका सशस्त्र प्रहरीका एक अधिकृतले बताए । उनले भने, 'आइतबारदेखि न यताबाट कुनै गाडी जान दिएको छ, न उताबाट नै मालवाहक गाडीहरु आउन दिएको छ । वीरगन्ज भन्सार कार्यालयका सूचना अधिकारी विमल साहले पनि आइतबारदेखि रक्सौल नाकाहुँदै कुनै पनि मालबाहक सवारी वीरगन्ज नछिरेको बताए ।उनले भने, 'आइसिपीबाट भने खाद्यन्न तथा पेट्रोलिय पदार्थ र ग्याँस बुलेट आइरहेका छन् ।"
"लकडाउनमा कतै लाठी चार्ज, कतै होल्डिङमा (फोटोभिडियो)","काठमाडौं : कोरोना (कोभिड१९) भाइरसको संक्रमण रोकथाम तथा नियन्त्रणका लागि सरकारले लकडाउनमा कडाई गर्न थालेको छ। यसअघि इटहरी र सप्तरी लगाययतका ठाँउमा प्रहरीले लकडाउनको समयमा घर बाहिर निस्केको भन्दै कुटपिट गरेको भिडियो सामाजिक सञ्जालमा भाइरल भएका थिए। देशभर प्रहरीले लकडाउनको समयमा बिनाकाम घर बाहिर हिँडडुल गर्नेमाथि कारबाही गर्दै आएको छ। साेमलबार काठमाडौंको गौरीघाटमा एक युवा बिना काम सडकमा कराउँदै हिँडेको भन्दै प्रहरीले लाठी चार्ज गर्यो। काठमाडौंको नयाँबस्ती, जोरपाटी एरियामा पनि प्रहरीले सडकमा निस्कनेलाई कारबाही गरेको छ। लकडाउनको पालन नगरी खोलिएका खाजा घरमा लोकल मदिरा भेटिएपछि प्रहरीले त्यसलाई नष्ट गरेको छ। प्रहरीले अत्यावश्यक बाहेकका काममा निस्किएको पाइए कारबाही गर्ने जनाएको छ।अत्यावश्यक बाहेकका काममा निस्किएका गाडी प्रहरीले नियन्त्रणमा लिएर चालकलाई फर्काउने र बेलुकी मात्रै गाडी छाडिदिने गरेको छ। लकडाउनको आज आठौं दिन सुरक्षाकर्मी, स्वास्थ्यकर्मी, कुटनितिक नियोग, एम्बुलेन्स, अत्यावश्यक र जिल्ला प्रशासन कार्यालयबाट अनुमति लिएका गाडी मात्र चलिरहेका छन्। अरु गाडी चलाउन रोक लगाइएको छ। यसअघि सरकारले आजसम्मलाई तोकिएको लकडाउन चैत २५ गतेसम्म थपेको छ। लकडाउनको आठौंदिन काठमाडौं सुनसान रह्यो । मुल सडकमा अतिआवश्यक सवारी भन्दा बाहेक केही चलेका छैनन्। यस्तै नेपालको प्रमुख केन्द्र सिंहदरबार पनि सुनसान देखियो । सिंहदरबार प्रवेशमा मुल गेटमा ज्वारो नापी सेनिटाइजरको प्रयोग गरेर मात्र प्रवेश दिने ब्यावस्था गरिएको देखियो । काठमाडौंको गौरीघाट, बौद्ध, चुच्चेपाटी, गौशला, बानेश्वर, बबरमहल र सिंहदरबारमा कैद गरिएका केही तस्बिर तथा भिडियो हेर्नुहोस् :"
औषधि छर्किन विभेद गरेको भन्दै टिपरमा तोडफोड,"राजविराज : औषधि छर्कन विभेद गरेको भन्दै राजविराज नगरपालिका९ बिहारपुर मलेठका युवाहरुले राजविराज नगरपालिकाको टिपर तोडफोड गरेका छन् । कोरोना भाइरस (कोभिड१९) को संक्रमणका बेला औषधि छर्किरहेको स१ ग ३३ नम्बरको टिपर तोडफोड भएको हो । तोडफोडबाट टिपरको अगाडिको सिसा फुटेर क्षति भएको चालक मुकेश पाण्डेले बताए। औषधि सकिन थालेपछि सडकको एक किनारमा छर्कदै आइरहेका बेला समाजवादी पार्टीका नगर अध्यक्ष एवम् नगर प्रमुखका प्रत्याशी भिमराज यादवको घरअगाडि उनका छोरा, भतिजाले गालीगलौज गर्नुका साथै सिसा फुटाएको नगरपालिकाका कर्मचारीले बताए। औषधि छर्किन खटिएका कर्मचारी बिजय देवका अनुसार औषधि सकिएकाले पुनः औषधि भरेर बाँकी रहेको स्थानमा छर्कने बताए पनि गालीगलौज गर्दै सिसा फुटाएर क्षति गरेका हुन् । राष्ट्रिय जनता पार्टी नेपाल जिल्ला कार्य समिति सप्तरीका जिल्ला संयोजक हरेराम यादवले मङ्गलबार एक विज्ञप्ति जारी गरी कोभिड१९ बाट पीडित भई लकडाउनको सामना गर्नु परेका बेला हुलहुज्जत गरी सार्वजनिक सम्पति ताडफोड, गालीगलौज र आक्रमण गर्नेहरुलाई कानून अनुसार कारवाही गर्न जोडदार माग गरेका छन् । विज्ञप्तिमा समाजवादी पार्टीका नेता भिमराज यादवका छोराहरु न्युटन यादव, विलियम यादव, भतिजा कारी भनिने सरोज यादव, ललित भनिने कपिलदेब यादव, गौतम वर्मालगायतले सार्वजनिक सम्पति तोडफोड गरेको आरोप लगाइएको छ। भिमराज यादव समाजवादी पार्टीका नगर अध्यक्ष एवम् राजविराज नगरपालिका प्रमुखका निकटतम प्रत्याशी समेत हुन् । राजपा नेपाल सप्तरीले विज्ञप्तिमार्फत सार्वजनिक सम्पति तोडफोड र राजपा नेपालका युवा नेता रामजी यादवको घर प्रवेश गरी भिमराजसहित उनका छोराहरुले ज्यान मार्ने र अपहरण गर्ने धम्की दिँदै आक्रमण गरेको जनाएको छ । राजविराज नगरपालिकाका कर्मचारीहरुका अनुसार रामजीले टिपर तोडफोडको विरोध जनाएका थिए।"
"विदेशबाट आए २८० जना, क्वारेन्टाइनमा ७३ मात्रै !","बेंसीसहर : लमजुङमा चैत १ गते यता विदेशबाट जिल्ला आउनेको संख्या २ सय ८० पुगेको छ । यी मध्ये ७३ जना मात्रै स्थानीय तहले निर्माण गरेका क्वारेन्टाइनमा बसेका छन् । बाँकी सबै घरमै क्वारेन्टाइनमा बसेका छन् । जिल्लामा गठन भएको कोरोना भाइरस रोकथाम सम्बन्धी गठित कमाण्ड पोष्टका अनुसार भारतसहित तेस्रो मुलुकबाट आएकालाई क्वारेन्टाइनमा राखिएको हो । अन्नपूर्ण पदमार्ग घुम्न आएका केही विदेशी पर्यटकसमेत क्वारेन्टाइनमा बसेका छन् । मर्स्याङ्दी गाउँपालिका५, घेर्मुसुस्थित आमा समूहको सामुदायिक भवनमा २ जना जर्मन नागरिक क्वारेन्टाइनमा बसेका छन् । अर्का एक विदेशी पनि सोही ठाउँको गंगामिलन माविको क्वारेन्टाइनमा बसेका छन् । यस्तै वडा नं ९ को गैरीगाउँमा ३ जना विदेशी स्थानीयको घरमा बसेको गाउँपालिका अध्यक्ष अर्जुन गुरुङले बताए । संक्रमित युवासँगै आएका ३ जनाको रिपोट नेगेटिभ धादिङका कोरोना संक्रमित युवकसँगै एउटै विमानमा आएका लमजुङका ६ जना नै क्वारेन्टाइनमा बसेका छन् । चैत ६ मा दुबईको शारजाहबाट एयर अरेबियाको जी९५३७ फ्लाइटबाट नेपाल आएका बेंसीसहर नगरपालिका५ का सोमराज विक, बेंसीसहर२ का कृष्णकुमार थापा, राइनास नगरपालिका४ का डम्बरदेव काडेल, मर्स्याङ्दी गाउँपालिका५ का आइतसिंह गुरुङ, सोही गाउँपालिका वडा नं ९ का विष्णुमणि भण्डारी र दोर्दी गाउँपालिका१ का आशिष गुरुङ आएका थिए । प्रमुख जिल्ला अधिकारी लक्ष्मणबहादुर खड्काले सम्पर्कमा आएका सबै जनाको स्वास्थ्य अवस्था सामान्य रहेको बताए । उनका अनुसार चार जना लमजुङमै रहेको र दुई जना काठमाडौंमा क्वारेन्टाइनमा बसेका छन् । लमजुङमा रहेकामध्ये तीन जनाको कोभिड१९ परीक्षणको लागि स्वाबको नमुना लिएकोमा उनीहरुको रिपोट नेगेटिभ आएको छ । कमाण्ड पोष्टकाअनुसार बेंसीसहर नगरपालिकामा ४६ जना विदेशबाट आएका छन् । सुन्दरबजार नगरपालिकामा ६० जना, मध्यनेपाल नगरपालिकामा २५ जना, राइनास नगरपालिकामा ४५ जना विदेशबाट आएका छन् । मर्स्याङ्दी गाउँपालिकामा ४८ जना, दोर्दी गाउँपालिकामा २० जना, दूधपोखरी गाउँपालिकामा १९ जना र क्व्होलासोंथर गाउँपालिकामा १६ जना विदेशबाट आएका छन् । क्व्होलासोंथर गाउँपालिकामा २१ जना, मध्यनेपाल नगरपालिकामा १० जना, बेंसीसहर नगरपालिकामा २ जना, मर्स्याङ्दी गाउँपालिकामा ६ जना क्वारेन्टाइनमा बसेका छन् । सुन्दरबजार नगरपालिका, राइनास नगरापलिका, दोर्दी गाउँपालिका र दूधपोखरी गाउँपालिकामा भने क्वारेन्टाइनमा कसैलाई पनि राखिएको छैन । जिल्ला बाहिरबाट आएकाको संख्या ७ हजार ७ सय ७६ जना रहेका छन् । विदेश र अन्य जिल्लाबाट आएका गरी ८ हजार ५६ जना रहेको कमाण्ड पोष्टले जानकारी दिएको छ । ९ सय ४ बेड क्षमताको क्वारेन्टाइन लमजुङका स्थानीय तहले ९ सय ४ बेड क्षमताको क्वारेन्टाइन निर्माण गरेका छन् । जिल्लाका ४ नगरपालिका र ४ गाउँपालिकाले क्वारेन्टाइन बनाएका हुन् । क्व्होलासोंथर गाउँपालिकाले ४ सय ३८, मध्यनेपाल नगरपालिकाले ३४, बेंसीसहर नगरपालिकामा १ सय ६०, सुन्दरबजार नगरपालिकाले १ सय ३४ बेड क्षमताको क्वारेन्टाइन बनाएको छ । राइनास नगरपालिकाले ६० बेड क्षमताको क्वारेन्टाइन बनाएको छ । दोर्दी गाउँपालिकाले १०, मस्र्याङदी गाउँपालिकाले ६९ बेड क्षमताको क्वारेन्टाइन बनाएको कमाण्ड पोष्टका संयोजक एवं प्रमुख जिल्ला अधिकारी लक्ष्मणबहादुर खड्काले बताए । प्रदेश जनस्वास्थ्य प्रयोगशाला पोखराले स्वास्थ्य कार्यालयलाई दिइएको ५ थान भीटीएम लमजुङ जिल्ला सामुदायिक अस्पताललाई प्रदान गरिएको छ ।"
भक्तपुरमा भीड कम गर्न प्रतिघर एक पास,"भक्तपुर : भक्तपुर नगरपालिकाले नगरभित्रको प्रतिघरपरिवार एक परिचयपत्र (पास) वितरण थालेको छ । लकडाउनमा समेत नगरवासी घरबाहिर आउन नछोडेपछि नपाले प्रतिघरपरिवार एकजनालाई घर बाहिर निस्कने पासको रूपमा परिचयपत्र वितरण गरेको हो । उक्त परिचयपत्र बाहकमात्रै घरपरिवारको लागि आवश्यक खाद्यान्न, तरकारी, औषधिलगायतको खरिद जस्ता कार्य गर्न पाउने व्यवस्था गरिएको नगर प्रमुख सुनिल प्रजापतिले जानकारी दिए । भक्तपुर नगर क्षेत्रमा लक डाउनको बेला पनि घर बाहिर निस्कने सर्वसाधारणको संख्या घटेको छैन । सर्वसाधारणको सुविधाको लागि बिहान र बेलुका तरकारी बजार तथा खाद्यान्न पसल खोल्ने क्रममा झन् सर्वसाधारणको भीड हुने गरेपछि त्यसलाई नियन्त्रण गर्न परिचयपत्रको व्यवस्था गरिएको उनको भनाइ थियो । वडा कार्यालयबाट उक्त परिचयपत्र लिन सकिने गरी व्यवस्था गरिएको थियो । जसअनुसार मंगलबार भक्तपुर नपाको वडा वडामा उक्त परिचयपत्र लिनेको लाम लागेको थियो । तरकारी बजारमा बढीभन्दा बढी भीड हुन थालेपछि सर्वसाधारणमा कोरोना भाइरसको संक्रमणको खतरा बढी हुने भन्दै नपाको आलोचना हुँदै आएको थियो । उक्त आलोचनापछि नपाले भक्तपुर नगर क्षेत्रमा पहिले सञ्चालनमा रहेका तरकारी बजार बन्द गरेको छ । ती बजारको सट्टा नपाले सर्वसाधारणलाई पायक पर्ने गरी वडा वडामा नयाँ बजारको स्थान निर्धारण गरिएको छ ।"
भारतबाट डडेल्धुरा आएका एक जनाको नमूना सकंलन,डडेल्धुरा : डडेल्धुरामा कोभिड१९ कोरोना भाइरसको आशंकामा एक जनाको नमुना संकलन गरिएको छ। जिल्लाको अमरगढी नगरपालिका९ का अन्दाजी २० वर्षीय पुरुषको नमुना संकलन गरिएको डडेल्धुरा अस्पतालका सूचना अधिकारी टंकप्रसाद पन्तले बताए। उनी १० दिन अगाडी भारतको मुम्बइबाट घर आएको र रुखाखोकी र सामान्य ज्वरो देखिएकाले डडेल्धुरा अस्पतालमा थ्रोट स्वाब संकलन गरिएको सूचना अधिकारी पन्तले बताए। संकलन गरेको नमुना परिक्षणका लागि स्वास्थ्य निर्देशनालाय हुदैँ काठमाडौं पठाइने उनले बताए।
लकडाउनको उल्लङ्कन गर्दै मदिरा ओसारपसार,बेनी : म्याग्दीमा लकडाउनको उल्लंघन गर्दै व्यापारीले मदिरा ओसारपसार गरेका छन्। अत्यावश्यक सामग्री ओसारपसार गर्ने बहानामा मादक पदार्थ ओसारपसार गरेका हुन्। सदरमुकाम बेनी लगायतका बजार क्षेत्रबाट गाउँमा औद्यागिक र गाउँबाट बजारमा घरेलु मदिरा ओसारपसार भएको हो। लकडाउनको उल्लंघन गर्दै मदिरा ओसारपसार गर्ने दुई जनालाई गाडी र मदिरासहित प्रहरीले पक्राउ गरेको हो। बेनीबाट राखुतर्फ जाँदै गरेको ग२च ८८६९ नम्बरको जिप र ६ कार्टुन मादक पदार्थसहित चालक बेनी८ का १९ वर्षीय सुनिलकुमार साह र सहचालक जलजला३ का १८ वर्षीय असल परियारलाई नियन्त्रणमा लिएको प्रहरी निरीक्षक धु्रवप्रसाद शर्माले बताए। कोरोना भाइरस रोकथाम र नियन्त्रणका लागि सरकारले चैत ११ गतेदेखि २५ गते राति १२ बजेसम्म अत्यावश्यक कामबाहेक सर्वसाधारणलाई घरबाहिर निस्कन रोक लगाउँदै लकडाउन गरेको छ। जिल्ला प्रशासन कार्यालयले चैत ११ गतेदेखि नै लकडाउनलाई प्रभावकारी बनाउन निषेधाज्ञा जारी गरेको छ। उनीहरुले निषेधाज्ञा विरुद्धका कार्य गरेकाले संक्रामक रोग ऐन २०२० को दफा २ को उपदफा १ बमोजिम सरकारले गरेको आदेशको अपहेलना कसुरमा सोही ऐनको दफा ३ उपदफा १ बमोजिम कारबाही हुने डिएसपी किरनजंग कुँवरले बताए। आइतबार साँझ पक्राउ परेका साह र परियारलाई गाडी र मदिरासहित सोमबार जिल्ला प्रशासन कार्यालयमा बुझाएको उनले बताए।
कोरोना नियन्त्रण : औषधि लिएर डोल्पा पुगे मुख्यमन्त्री,"डोल्पा : कर्णाली प्रदेश सरकारका मुख्यमन्त्री औषधि र उपरकण लिएर डोल्पा पुगेका छन्। मुख्यमन्त्री महेन्द्रबहादुर शाही र सामाजिक विकास मन्त्री दल रावल आफै उपकरण लिएर डोल्पा पुगेका हुन् । नेपाली सेनाको हेलिकोप्टरमार्फत कर्णालीको डोल्पा अस्पतालमा सबैभन्दा पहिला उपकरण र औषधि पुर्याइएको हो। कर्णाली प्रदेश सरकारका मुख्यमन्त्री महेन्द्रबहादुर शाही र सामाजिक विकास मन्त्री दल रावल आफै डोल्पा जिल्ला अस्पताल पुगेर औषधि र उपरकण हस्तान्त्रण गरेका हुन् । हेलिकोप्टरबाट सर्जिकल मास्क २ हजार, पिपीई ६० थान,लुज ग्लोबस एकहजार एन नाइन्टी मास्क २५थान,पारा सिटामोल ५हजार टयाब्लेटस,साधारण मास्क एक हजार थान,गाउन ५ थान, ब्रोसर ५ सय थान, बिरामीको लगत राख्ने किताब १० थान,सेनिटाइजर दुई बोतल,क्यानुला २४ नम्बरको २१ थान २२ नम्बर ३० थान र क्लोरोक्वीन औषधि ५ सय टयाब्लेटस स्वास्थ्य सेवा कार्यालयले बुभेको स्वास्थ्य सेवा कार्यालयका सुचना अधिकारी देबबहादुर बिसीले जानकारी दिए । आइसोलेसनमा राखिएका दुईजना बिरामीको स्वाप परीक्षणका लागि सुर्खेत लगिएको छ । बिरामी सामान्य भएकाले नआत्तिन भन्दै परीक्षणा लागि नमूना सुर्खेत लगिएको हो । करिब एक घण्टा जिल्ला अस्पतालमा स्वास्थ्यकर्मी,जनप्रतिनिधि र सुरक्षा निकायका प्रमुखसँग बसेका मुख्यमन्त्री शाही र सामाजिक विकास मन्त्री रावले अस्पतालको निरीक्षण गर्नुका साथै तत्तकाल व्यवस्थापन प्रभावकारी बनाउन सबैलाइ निर्देशन दिए । सोमबार आइसोलेसनमा राखिएका बिरामी भेटेका मुख्यमन्त्री र सामाजिक विकास मन्त्रीले लाजमर्दो आइसोलेसन भएकाले तत्तकाल बाहिर घर भाडामा लिएर कम्तीमा ३० सैयाको आइसोलेसन निर्माण गर्न निर्देशन दिए । उपकरण र औषधि हस्तान्त्रण गर्दै मुख्यमन्त्री महेन्द्रबहादुर शाहीले भने,' काम गर्ने बेला हो पैसा छैन भनेर टार्न पाइँदैन, प्रदेश सरकारले आवश्यक रकम जिल्ला अस्पतालमा पठाएको छ। खर्च गर्नुस्। नपुगे सरकारले दिन्छ।'"
कोरोनाभन्दा खानको चिन्ता,"विराटनगर : विश्वभर महामारीको रुपमा फैलिँदै गएको कोरोना भाइरसको संक्रमण रोकिन सरकारले लगाएको लकडाउनमा सुकुम्बासीलाई खाने समस्या भएको छ। दैनिक मजदुरी गरेर परिवारको जीविकोपार्जन गर्दै आएका सुकुम्वासी मुसहर बस्तीमा लकडाउनको बेला छाक टार्न समस्या भएको हो। दैनिक मजदुरी गरेर छाक टार्ने मुसहर बस्तीमा बासिन्दालाई लकडाउनले काम बन्द भएपछि ऋण खोजेर छाक टार्ने गरेको बताउँछन्। विराटनगर महानगरपालिका १२ बखरीका वेदानन्द रिसिदेवले घरमा बस्ने गरी भएको बन्दले खान नै समस्या भएको बताए। तीन सन्तानसहित ५ जनाको परिवार रहेको उनले भने, खान चाहिने रासन कोसँग लिने भनेर पनि अन्योल छ। उनले राजमिस्त्रीको काम गर्दा दैनिक ६ सय कमाएर घर परिवारको छाक टार्ने गरे पनि अब खान घरमा केही पनि नरहेको बताए। सापटी पनि कसैले नदिने भएकाले समस्या भएको उनको भनाइ छ। अर्को अशोक रिसिदेवले फरक फरक ठाउँमा काम गर्ने भएकाले कसैले पनि ऋणसमेत नदिने बताए। कसैले ऋण पनि दिँदैन उनले भने, ८ जनाको परिवार कसरी पाल्ने ? उनले साहु पनि एउटै नभएकाले कसैसँग चामल मागे पनि नसुने जस्तो गर्ने गरेको बताए। एकल महिला कमली रिसिदेव सबै नेतासहित वडाध्यक्षलाई समेत खान व्यवस्था मिलाउन भने पनि भेट्नसमेत नमानेको सुनाए। कुनै काम हुँदैन बसेर दिन काट्दै छु उनले भनिन्, केहीलाई मास्क मात्र दिए। हात धोएर बस्नु पर्ने सुनेकाले साबुन र खाने चामल उपलब्ध नभए भोखै नै मर्ने की भनेर चिन्ता लागेको बताइन्। प्रहरी आएर घरमा बस्न भनेर धम्की दिन्छ तर भोकै कसरी बस्न सकिन्छ स्थानीय राजकुमारीले भनिन्, खेती छैन, काम गरेर बालबच्चा पाल्नेले कसरी बाँच्छ ? सबै नेता र खेतीवालाको घरमा गएर घुमेर आए कसैले पनि केही दिएन, उनले भने, अहिले दिनुस्, काम गरेर फर्काइदिन्छु भन्दा पत्याउँदैनन्। निर्वाचन सकिएको बेला सबै समस्या समाधान गर्ने आश्वासनको भरमा मतदान गरेका सुकुम्वासी मुसहर बस्तीमा हालसम्म कुनै पनि जनप्रतिनिधि पुगेका छैनन्। निर्वाचनको समयमा मुसहरले राखेका माग पूरा गर्ने प्रतिवद्धता जाहेर गर्ने जनप्रतिनिधिले अहिलेसम्म बस्ती टेकेका मात्र होइनन्, विपद्को बेला भेट्नसमेत नमान्ने गरेको उनीहरु बताउँछन्। विराटनगर महानगरपालिका १२ बखरी टोलमा रहेका सुखुम्बासी मुसहरहरु सँग निर्वाचनको समयमा सुकुम्वासी समस्या समाधान गर्ने र लालपूर्जा उपलब्ध गराउने, व्यवस्थित बसोबासको व्यवस्थापन मिलाउने जस्ता भौतिक आवश्यकता पूरा गर्ने प्रतिवद्धता जाहेर गरेकाहरुलाई तत्काल लकडाउनको बेला खाने व्यवस्था मिलाइ दिन मात्र आग्रह गरेको सरस्वती रिसिदेवले बताइन्। प्रतिवद्धता जाहेर गर्ने निर्वाचित तथा पराजित उमेदवार समेत अहिलेसम्म बखरीको मुसहरी बस्तीसम्म नपुगेको मुसहर अगुवा बताउँछन्। आश्वासनको भरमा नभई प्रतिवद्धता पूरा गर्ने उम्मेद्वारलाई मात्र मतदान गर्ने निधो गरेका उनीहरु फेरि प्रतिवद्धता कै भरमा नेताको आश्वासनको चेपुवामा परेको बताउँछन। पुस्तौंदेखि ऐलानीमा बस्दै आएका उनीहरुको हालसम्म जग्गा लालपूर्जा नपाएको दुःख त छँदैछ र सोही सो जग्गाबाट हटाइदिने हो कि भने त्रास पनि कायमै रहेको बेला विपन्नबाट जोगाउन पनि कसैले चासो नराख्ने गरेकोमा उनीहरु चिनिन्छन्। जग्गाको लालपूर्जा दिलाउने ठोस आधार प्रस्तुत गरेर आफूहरुलाई विश्वास दिलाएका नेता मन्त्री बने पनि समस्या बुझ्न नआएको स्थानीय ६० वर्षीय भगलु रिसिदेवले बताए। भेट्न जाँदा भेट हुँदैन, उनले भने, निर्वाचनको बेला घरमा आएर मुसहरको ओछ्यानमा बसेर सबै समस्या अब हट्ने प्रतिवद्धता जनाएका नेता पनि झुटो भए। विराटनगर १२ बखरीमा ४ पुस्ता अगाडिदेखि बसोबास गर्दै आएका मुसहर समुदायले जंगल फाँडेर बसे पनि ऋषिदेव समुदायको अहिले बखरीस्थित चार टोल छन्। प्रदेश नम्बर १ को राजधानी विराटनगर महानगरपालिकाको सुकुम्बासी बस्तीको दैनिक जीवनको अवस्था छ। टोलमा सडक, बाटो, खानेपानी, सरसफाइ, शौचालयसमेत नगएको अवस्थामा आफूहरुको समस्या समाधान नभएपछि पिरलिएको बताउँछन् मुसहरहरु। ऋषिदेव टोलका दुई सय ६० परिवारको बसोबास छ।"
सेफ्टी ट्याङकीमा डुबेर बालकको मृत्यु,डडेल्धुरा : निर्माण भइरहेको सेफ्टी ट्याङकीमा डुबेर एक बालकको मृत्यु भएको छ। मृत्यु हुनेमा जिल्लाको अमरगढी नगरपालिका ४ काजीधाराका दिपक भट्टका ५ वर्षीय छोरा रिदम भट्ट रहेको जिल्ला प्रहरी कार्यालय डडेल्धुराले जनाएको छ। मृतकको शव डडेल्धुरा अस्पतनलमा पोष्टमार्टम गरी परिवारलाई बुझाएको प्रहरी नायव उपरीक्षक दधिराम न्योपानेले जानकारी दिए। मृतक बालक डडेल्धुरा सदरमुकामस्थित क्याम्ब्रिज पब्लिक स्कुलका छात्र हुन्।
"कोरोना नियन्त्रण : भेरीमा ५६ प्रतिकार कार्यदल, ३२७ जनशक्ति परिचालन","जाजरकोट : महामारीको रुपमा विश्वभर फैलिएको कोरोना भाइरस (कोभिड १९) नियन्त्रणका लागि भेरी नगरपालिकाले नगरभित्रका ५६ टोलमा टोलस्तरीय छरितो प्रतिकार कार्यदल गठन गरेको छ । भारतलगायतका मुलुकबाट मानिस जिल्लामा भित्रिरहेको र उनीहरुबाट कोरोना भाइरसको जोखिम बढ्ने भन्दै सचेतनाका लागि टोल टोलमा प्रतिकार कार्यदल गठन गरिएको हो । आइतबार बसेको नगर कार्यपालिकाको बैठकले ५६वटा टोल स्तरीय छरितो प्रतिकार कार्यदल, १३ वटा वडास्तरीय सीघ्र व्यवस्थापन समूह र एउटा नगरस्तरीय तत्काल व्यवस्थापन समिति गठन गर्ने निर्णय गरेको हो । प्रत्येक टोलमा वडा सदस्यको नेतृत्वमा ५ सदस्यीय छरितो प्रतिकार कार्यदल गठन गरिएको छ । कार्यदलले प्रत्येक दिन गाउँ,टोलमा स्वदेश तथा विदेशबाट आएकालाई निगरानी गर्ने, होम क्वारेन्टाइनमा बस्न लगाउने र तथ्यांक संकलन गरी प्रहरी, स्थानीय प्रशासन र नगरपालिकामा पठाउने छ । कार्यदलमा शिक्षक, बुद्धिजीवी, टोलसुधार समिति र स्वास्थ्यकर्मीलाई समेटिएको नगरपालिकाका निमित्त प्रमुख प्रशासकीय अधिकृत दलबहादुर घर्तीले बताए । ५६ वटा कोरोना प्रतिकार कार्यदलमा दुई सय ८० जनालाई समेटिएको छ । त्यस्तै वडाध्यक्षको संयोजकत्वमा रहने सीघ्र व्यवस्थापन समूहमा वडा सचिव र कार्यालय सहयोगी सदस्यको रुपमा राखिएको छ । १३ वटा वडामा गरी ३९ जना जनशक्ति परिचालित छन् । त्यस्तै नगरप्रमुख चन्द्रप्रकाश घर्तीको संयोजकत्वको नगर स्तरीय तत्काल व्वस्थापन समितिमा नगर प्रवक्ता पार्वती विक, डाभुपेन्द्रप्रकाश मल्ल, स्वास्थ्य शाखा प्रमुख निशा थापा, प्रहरी निरीक्षक महेशकुमार आचार्य, नगरपालिकाको सुचना प्रविधि अधिकृतलाई सदस्यको रुपमा र प्रमुख प्रशासकिय अधिकृत दलबहादुर घर्ती सदस्य सचिव रहने गरी सात सदस्यीय समिति गठन गरिएको छ । एमआइएस अपरेटर शरोज वलीलाई तथ्यांक संकलनको फोकल व्यक्तिको रुपमा तोकिएको छ । नगरपालिकाले सबैगरी एकैपटक तीन सय २७ जना जना परिचालित गरिएको छ । कोरोना भाइरसको जोखिमबाट बच्न र बचाउन जनशक्ति परिचालित भएको नगरप्रमुख घर्तीले बताए । उनले भने,' वडामा नागरिकलाई केही समस्या परेका वडाध्यक्ष नेतृत्वको समूहले दैनिक उपभोग्य वस्तुलगायतको आपूर्तिमा सहजता ल्याउने छ । नगरप्रमुख नेतृत्वको व्यवस्थापन समितिले समग्र नगरभित्रको व्यवस्थापनलाई ध्यान दिने छ । नगरप्रमुख घर्तीले महामारी भित्रन नदिन सबै सचेत हुनुपर्ने र सरकारले दिएका निर्देशन पालन गरेर लकडाउन अनुसार घरमै बस्न नगरवासीलाई आग्रह गरे । भेरीमा भारत र अन्य मुलुकबाट हालै आएका ६० जनालाई होम क्वारेन्टाइनमा राखिएको छ ।"
कोरोना कहर : चन्द्रागिरिले विद्यार्थी र मजदुरलाई घर पुर्याइदिने,"काठमाडौं : चन्द्रागिरि नगरपालिकाले चन्द्रागिरिभित्र बसोबास गर्ने विद्यार्थी तथा मजदुरलाई घर नजिकको राजमार्गसम्म पुर्याउने व्यवस्था मिलाउने भएको छ । विश्वव्यापी रूपमा फैलँदै गएको कोभिड१९ को नेपालमा सम्भावित सङ्क्रमणलाई ध्यानमा राखी सरकारले चैत २५ गतेसम्म लकडाउन गरेपछि अलपत्र विद्यार्थी तथा मजदुरलाई घर जाने व्यवस्था मिलाउन लागेको हो । चन्द्रागिरिका प्रवक्ता हरिभक्त महर्जनले नगरपालिकाभित्र कोठामा बसेर दैनिक ज्यालादारी गर्ने मजदुर तथा विद्यार्थीलाई घर नजिकको गन्तव्यस्थल राजमार्गसम्म पुर्याउने निर्णय गरिएको जानकारी दिए । ुलकडाउनको समयमा कोठामा बस्न समस्या भएका विद्यार्थी र मजदुरका लागि घर नजिकको राजमार्गसम्म लैजानका लागि गाडीको व्यवस्था नगरपालिकाले मिलाउँछु, उनले भने, चन्द्रागिरिले पूर्वमेचीदेखि पश्चिम महाकालीसम्मको राजमार्गसम्म पुर्याउने व्यवस्था गर्न लागेको उनको भनाइ छ । चन्द्रागिरिले घर जान मन गरेका विद्यार्थी तथा मजदुरलाई वडामा नामथर, हाल बसोबास गरेको ठेगाना, कार्यरत रहेको संस्था वा कार्यालयको नाम, बाहिर जान लागेको गन्तव्यस्थलको ठेगाना र सम्पर्क नम्बर टिपाउन अनुरोधसमेत गरेको छ । नगरपालिकाभित्रका स्वास्थ्य संस्थामा कार्यरत स्वास्थ्यकर्मीको स्वास्थ्यलाई ध्यानमा राखेर व्यक्तिगत सुरक्षा उपकरण (पिपीइ) हस्तान्तरण गरिएको छ । नगर प्रमुख घनश्याम गिरीले कोरोना रोगको सम्भावित सङ्क्रमणबाट जोगिन चन्द्रागिरिभित्र रहेका स्वास्थ्य सङ्घसंस्थालाई पिपीइ हस्तान्तरण गरिएको जानकारी दिए। 'सबै स्वास्थ्यकर्मीलाई पुग्ने गरी पिपीइ नभएकाले शुरुको अवस्थामा सबै स्वास्थ्य संस्थालाई पुग्ने गरी पिपीइ वितरण गरेका छौँ, बाँकी विस्तारै थप्दै जान्छौँ, उनले भने। काठमाडौँ प्रवेशको मुख्यद्वारका रूपमा रहेको चन्द्रागिरिले नागढुङ्गाकलङ्की सडकखण्ड र भित्री सडकखण्डमा किटनाशक औषधिसमेत छरेको छ । नगरपालिका र थानकोटस्थित नेपाली सेनाको टोलीले नागढुङ्गादेखि कलङ्कीसम्मको मुख्य सडक र नगरपालिकाका भित्री सडकमा हाइड्रो क्लोराइड नामक किटनाशक औषधि छरेको हो । कोरोना रोग नियन्त्रणका लागि केही हदसम्म सहयोग पुग्ने उद्देश्यले नागढुङ्गादेखि कलङ्कीसम्म र नगरपालिकाका भित्री सडकमा किटनाशक औषधि छर्किएको नगरपालिकाले जनाएको छ । सरकारले चैत ११ देखि २५ गतेसम्म लकडाउन गरेकाले लकडाउनको समयमा नगरवासीलाई घरभित्र बस्न आह्वान गर्दै नगरपालिकाभित्र माइकिङ गरिएको छ । यस्तै नगरपालिकाले विदेशबाट आएका व्यक्तिको लगत सङ्कलनको कार्यलाई समेत अगाडि बढाएको छ । यस्तै चन्द्रागिरि वाणिज्य सङ्घ चन्द्रागिरि चेम्बरले प्रत्येक वडामा मास्क वितरण गरेको छ । बजारमा मास्कको अभाव भइरहेका बेला चेम्बरले नगरपालिकामा तीन हजार थान मास्क वितरण गरेको हो । चेम्बर चन्द्रागिरिका अध्यक्ष रामनारायण घिमिरेले विपन्न जनतासम्म मास्क पुयाउने उद्देश्यले वडाध्यक्षमार्फत मास्क वितरण गरेको जानकारी दिनुभयो । चेम्बरले चन्द्रागिरिमा खाद्यान्न, ग्यास, औषधिलगायतका अत्यावश्यक सामग्री अभाव भए सहजीकरण गर्नेसमेत जनाएको छ । चन्द्रागिरिमा हाल १३ स्वास्थ्यचौकी र दुई अस्पताल सञ्चालनमा छन् । नगरपालिकाले सबै स्वास्थ्य संस्थामा ५० थानका दरले मास्कसमेत वितरण गरेको छ । वाग्मती प्रदेशकै सबैभन्दा ठूलो नगरपालिकाका रूपमा रहेको चन्द्रागिरिमा १५ वडा छन् । रासस"
कोरोना नियन्त्रण : स्वास्थ्यकर्मीलाई पीपीई सहयोग,"भैरहवा : स्वास्थ्य सुरक्षा कवचको अभावमा जोखिमा बिरामीको उपचार गरिरहेका स्वास्थ्यकर्मीलाई यहाँको एक संस्थाले पर्सनल प्रोटेक्टिभ इक्युपमेन्ट (पीपीई) उपलब्ध गराएको छ । मुलुकमा कोरोनाको संक्रमित फेला परिरहे पनि सरकारले स्वास्थ्यकर्मीलार्इं हालसम्म पनि पीपीई उपलब्ध गराउन सकेको छैन । कतै पलाष्टी त कतै नर्मल पोलिथिन बेरेर दयनीय अवस्थामा स्वास्थ्यकर्मी बिरामीको उपचारमा खटिएका छन् । रिलायन्स फाइनान्सको सहकार्यमा लायन्स क्लब इन्टरनेसनल, डिष्ट्रिक्ट ३२५ बी टु अन्र्तगत एरिया फोरले रुपन्देही जिल्लाका विभिन्न स्वास्थ्य परीक्षण स्थल (अस्पताल, क्वारेन्टाइन) मा पीपीई प्रदान गरेको हो । विश्वमा कोरोना संक्रमण बढ्दै गइरहेको र मुलुकमा पनि देखा परेको अवस्थामा पनि स्वास्थ्यकर्मी जोखिममा काम गरिरहेको देखिएपछि उनीहरुलाई पीपीई उपलब्ध गराइएको लायन्स क्लब इन्टरनेशनल, डिष्ट्रिक्ट ३२५ बी टु अन्र्तगत एरिया फोरका संयोजक विनोद खरेलले बताए । उनका अनुसार क्लबले बुटवल कोरोना विशेष (अस्थायी) अस्पताललाई चार थान, बुटवल लायन्स आँखा अस्पताललाई दुई थान, भीम अस्पताल भैरहवालाई तीन थान, लुम्बिनी र मर्चवारमा निर्माण भएका क्वारेन्टाइनका लागि दुईदुई थान पीपीई प्रदान गरेको छ । त्यस्तै पाल्पा जिल्लामा र नवलपुरको सुनवल नगरपालिकालाई दुईदुई थान प्रदान क्लबले जनाएको छ । क्लबले १७ थान पीपीई वितरण गएको जनाएको छ। सोमबार रुपन्देहीको मर्चवार क्षेत्रबाट निर्वाचित प्रतिनिधिसभा सदस्य प्रमोद यादव, लुम्बिनीबाट निर्वाचित प्रदेश नम्बर ५ का प्रदेश सभा सदस्य फकरुद्दिन खान र क्लबले संयुक्त रुपमा पीपीई हसान्तरण गरेका हुन् । 'स्वस्थ्यकर्मीले अस्पतालमा कोराना शंकास्पद बिरामी उपचार गरिरहेका छन् तर उनीहरुको सुरक्षाका लागि कुनै सुरक्षा कवच नै देखिएन,' संयोजक खरेलले भने, 'यस्तो दयनीय अवस्था देखेपछि हामीले स्वास्थ्यकर्मीलाई पीपीई प्रदान गरेका हौँ ।' सरकारले सहरमा समेत आवश्यक साम्रगी पुर्याउन सकेको छैन । विकट क्षेत्रको झनै बेहाल छ । केही स्थानीय तहहरु क्वारेन्टाइन बनाउँदै छन् भने केही बनाउने क्रममा छन् । यस बाहेक उनीहरुले अन्य कुनै ठोस कदम चालेका छैन। रुपन्देहीको मुख्य सहर भैरहवाको सरकारी भीम अस्पतालमा नै पीपीई छैन । त्यस्तै हालसम्म स्थानीय सरकारले समेत केही नगरेको विकट मानिने मर्चवार र लुम्बिनी क्षेत्रका पनि पीपीई नहुँदा समस्या पर्दै आएको थियो । तर, क्लबले यी स्थानका क्वारेन्टाइनलाई पीपीई उपलब्ध गराएको छ । 'हामीले वितरण गरेको पीपीई संख्या थोरै होला,' संयोजक खरेलले भने, 'तर, बिरामीको सहज उपचार र स्वास्थ्यकर्मीको स्वास्थ्य सुरक्षाका लागि हामीले जति सक्दो गर्यौँ र अगामी दिनमा पनि गर्नेछौँ ।'"
"रामेछापमा बोलेरो दुर्घटना : दुई जनाको मृत्यु, २८ घाइते","काठमाडौं : रामेछापमा पिकअप भ्यान दुर्घटना हुँदा २ जनाको मृत्यु भएको छ भने २८ जना घाइते भएका छन्। भक्तपुरको सूर्यविनायकबाट दोरम्बा जाँदै गरेको बा १४ च ९४९८ पिकअप बोलेरो खाँडादेवी गाउँपालिका१ राकाथुमस्थित माझी गाउँमा मंगलबार बिहान ५ बजे दुर्घटना भएको जिल्ला प्रहरी कार्यालय रामेछापका प्रवक्ता प्रहरी निरीक्षक टेकेन्द्र पौडेलले जानकारी दिए। उनका अनुसार दोरम्बा गाउँपालिका२ कि २५ वर्षीया संगीता पहरीको मृत्यु भएको छ भने अर्का एक जनाको सनाखत हुन बाँकी रहेको छ।घाइते भएकामध्ये २५ जनाको धुलिखेल अस्पताल र ५ जनाको बनेपास्थित शिर मेमोरियल अस्पतालमा उपचारका लागि लगिएको छ। केहीको अवस्था गम्भीर रहेको छ। पौडेलले भने, प्रहरीले चालक नियन्त्रणमा लिएका छौं, थप अनुसन्धान भइरहेको छ, घाइतेको उद्दार गरेर अस्पताल पठाइएको छ। उनकाअनुसार धुलिखेल अस्पतालमा १ जना महिला र बनेपाको अस्पतालमा १ जना पुरुषको उपचारको क्रममा मृत्युभएको हो। सामान्य घाइते भएका दुई जना घर गएका छन्। बोलेरो गाडी सडकबाट करिब १५० मिटर तल खसेको थियो। लकडाउनको समयमा जिल्ला प्रशासन कार्यालय रामेछापले सार्वजनिक र निजी सवारी साधनलाई जिल्ला प्रवेशमा पूर्ण रुपमा रोक लगाउने निर्णय गरेको छ। प्रशासनले अनुमति प्राप्त सवारी साधन, स्वास्थ्यकर्मी, सुरक्षा निकायले प्रयोग गर्ने बाहेक सबै प्रकारका सार्वजनिक र निजी यात्रुहबाहक सवारी साधन सञ्चालनमा पूर्ण रोक लगाउने निर्णय गरेको थियो। दिउँसोको समयमा स्थानीयले विरोध गर्ने भएपछि अलपत्र परेका मजदुर लगाएत अत्यावश्यक काम परेर जिल्ला जानेहरु रातिको समयमा काठमाडौंबाट पास लिएर गइरहेका छन्।"
सशस्त्र प्रहरी हवल्दार निलम्बित,"राजविराज : सप्तरीको बलान बिहुल गाउँपालका३ मौवाहाका २६ वर्षीय हरेकृष्ण साह र २४ वर्षीय चन्द्र यादवलाई कुटपिट गर्ने सशस्त्र प्रहरी हवल्दार मनोज चौधरी कारबाहीमा परेका छन्। नेपालभारत सीमा नाका बन्द र लकडाउनको समयमा भारतबाट दैनिक उपभोग्य सामान किनेर आइरहेका साह र यादवलाई निर्ममतापूर्वक कुटपिट गर्ने सशस्त्र प्रहरी बल नेपाल बोर्डर आउट पोस्ट रामनगर कोदरकट्टी सप्तरीमा कार्यरत सशस्त्र प्रहरी हबल्दार चौधरी निलम्बनमा परेका हुन् । भारत बिहारको लौकहा बजारबाट दैनिक उपभोग्य सामाग्री किनेर घर फर्किरहेका उनीहरुलाई आइतबार सप्तरीको बलान बिहुल गाउँपालिकास्थित दशगजा क्षेत्रमा नियन्त्रणमा लिई चौधरीले निर्ममतापूर्वक कुटपिट गरेका थिए । सशस्त्र प्रहरी हवल्दार चौधरीले निर्ममतापूर्वक कुटेको भिडियो सोमबार सामाजिक सञ्जालमा सार्वजनिक भएको थियो। भिडिओमा कुटेर लाठी भाँचेको, लाठी भाँचिएपछि अर्को लाठी लिएर पुनः कुटपिट गरेको, घोप्टो पारेर कुटेको, कुहिना र घुँडा टेक्न लगाएर हिंडाएको देखिन्छ। कुटपिट गर्दा वरिपरि बालबालिका समेत छन्। कोरोना भाइरस (कोभिड१९) संक्रमणको महामारी रोकथाका लागि खटिरहेको सशस्त्र प्रहरी बल देश र देशबासीको सुरक्षाका लागि खटिरहेको भन्दै सशस्त्र प्रहरी बल ६ नम्बर गणका सशस्त्र एसपी उद्धव न्यौपानेले आरोपित चौधरीलाई तत्काल निलम्बन गरिएको जानकारी दिए। आदेशविपरित सर्वसाधारणलाई कुटेको आरोपमा चौधरीलाई निलम्बन गरी आवश्यक कारवाही प्रक्रिया अगाडि बढाइएको उनले बताए । भारतबाट अवैध रुपमा निरन्तर समान ओसारपसार गर्नेहरुलाई पटकपटक सम्झाउँदा पनि नेपालभारत सीमानाका बन्द र लकडाउनको उपेक्षा गर्दै आएकाले दशगजा क्षेत्रमा नियन्त्रणमा लिई सम्झाउन खोज्दा गालीगलौज गरेकाले कुटपिट गरेको दाबी आरोपित चौधरीले गरेका छन् । लकडाउन उल्लंघन गरेको भन्दै निर्घात कुटपिट गरेको भिडियो सार्वजनिक भएसँगै आलोचना हुन थालेपछि सशस्त्र प्रहरी बल, नेपालको हल्चोकस्थित मुख्यालयले छानविन सुरु गरेको जनाएको छ"
"लकडाउनमा अनलाइन कक्षा, शिक्षकले घरबाटै पढाउँदै","वीरगन्ज : कोरोना संक्रमणबाट जोगीन देशभरका विद्यालय र क्याम्पस चैत ५ गतेबाट बन्द छन्। चैत ११ देखि लकडाउन भएपछि विद्यार्थीहरु घरभित्रै बस्न बाध्य भएका छन्। यसरी २ सातादेखि विद्यालय जान नपाइ घर भित्र बस्न बाध्य विद्यार्थीले आफ्नै घरमा पढ्न पाउनेगरी वीरगन्जको डीएभी आरबी केसडिया स्कुलले फेसबुक लाइभ कक्षा सुरु गरेको छ । डीएभी आरबी केडिया स्कुलका शिक्षकले सोमबारदेखि मोबाइल, ल्यापटप वा कम्युटरमा पढ्न मिल्ने गरी फेसबुक लाइभ कक्षा सुरु गरेका हुन् । हरेक दिन बिहान १० देखि दिउँसो ३ बजेसम्म फेसबुक लाइभ कक्षा संचालन गरिएको स्कुलका प्राचार्य त्रिदेव उपाध्यायले बताए । दैनिक १० देखि ३ बजेसम्म फेसबुक लाइभ गरेर आठवटा कक्षा संचालन गरी श्रव्यदृश्यमार्फत विधार्थीलाई पढाउन थालिएको प्राचार्य उपाध्यायले बताए । 'शिक्षकले फेसबुक लाइभबाट २० मिनेट पढाउँछन्। त्यसपछि १० मिनेट शिक्षक र विद्यार्थीबीच फेसबुक लाइभबाटै दोहोरो संवाद हुन्छ,' उपाध्यायले भने, 'शिक्षकले गृहकार्य पनि दिन्छन्, विधार्थीले गृहकार्य गरेर ह्वाट्सअपबाट चेक गर्छन् । लकडाउनको अवधि थपिदै गइरहेका कारण घरभित्र बस्न बाध्य विधार्थी शिक्षाबाट बंचित नहोउन् भन्ने उद्येश्यले फेसबुक लाइभ कक्षा संचालन गरिएको उनले बताए । उनले डीएभी आरबी केडिया स्कुलका मात्र नभइ पुरै वीरगन्जका विधार्थीलाई लक्षित गरेर फेसबुक लाइभ संचालन गरिएको पनि उनले बताए । यो अभ्यास नेपालमै पहिलो पटक डीएभी आरबी केडिया स्कुलले संचालन गरेको दाबी पनि उनले गरे । सोमबार एकै पटक ४ सय २८ विधार्थीले फेसबुक लाइभ कक्षामा जोडिएको भन्दै उनले भने, 'मङगलबार बिहान ११ बजे सम्म यो फेसबुक लाइभ कक्षामा ३ हजार १ सय विधार्थी जोडिए।' विधार्थी र अभिभावकबाट पनि धेरै राम्रो रेस्पोन्स पाइरहेको उनले बताए।बुधबार वा बिहीबारदेखि गुगल क्लास रुम पनि संचालन गर्ने तयारी रहेको उनले बताए।"
कोरोना कहर : खाली भए अस्पतालका बेड,"धनगढीः सेती प्रादेशिक अस्पताल सुदूरपश्चिमकै रिफरल अस्पताल हो । यो समयमा अस्पतालमा मौसमी बिरामीको भीडभाड हुन्थ्यो। बिरामीको चापले अस्पतालमा बेड अभाव हुन्थ्यो । तर, अहिले भने अस्पतालका बेड खाली छन् । अस्पतालमा सुत्केरी गराउने वाहेक बिरामीको संख्या आधा भन्दा धेरैले घटेका छन् । विश्वव्यापी रुपमा फैलिएको कोरोना भाइरसका कारण दैनिक ४ सय जना बढी उपचार आउने सेतीमा अहिले दैनिक ५० जना पनि नआउने गरेको अस्पतालका प्रवक्ता डाक्टर जगदिश जोशीले बताए । 'अस्पतालमा सामान्य रुघा, खोकी, ज्वरो लगायत बिरामी आउनै छाडेका छन्,' प्रवक्ता जोशीले भने । 'अस्पतालमा भर्ना नगरी नहुनेलाई मात्र भर्ना गर्ने गरेको छौँ।अन्यलाई घरमा बस्न अनुरोध गर्ने गरेको छौँ ।' अस्पतालको इर्मेजेन्सी, बाल रोग वार्ड खाली छन् । धनगढीमा सेती अस्पताल खुल्ला छ भने अन्य निजी मिडिकल र केहि अस्पताल बन्द छन् । धनगढीमा सञ्चालन हुँदै आएको नवजीवन अस्पताल उपचार सेवा बन्द गरेको छ । अस्पतालको ओपीडी सेवा एक हप्तादेखि बन्द छ । सेती प्रादेशीक अस्पताललाई कोरोना अस्पतालका रुपमा तोकिएपनि बिरामी घटेका हुन् । कोरोना भाइरस संक्रमणको आशंकामा सुदूरपश्चिमबाट अहिले सम्म ४३ जनाको नमूना संकलन भएको छ । प्रदेश जनस्वास्थ्य प्रयोगशालाका अनुसार अहिले सम्म कैलाली, कञ्चनपुर, बाजुरा, बैतडी, डडेल्धुरा र डोटीबाट ४३ जनाको थ्रोट स्वाव संकलन गरिएको हो । परीक्षणका लागि भने ३२ जनाको स्वाब मात्रै राष्ट्रिय जनस्वास्थ्य प्रयोगशाला पुगेको प्रदेश जनस्वास्थ्य प्रयोगशालाका प्रयोगशाला निरीक्षक समेत रहेका सम्पर्क व्यक्ति रामप्रसाद ओझाले जानकारी दिए ।'३२ जनाको स्वाव संकलन गरी राष्ट्रिय जनस्वास्थ्य प्रयोगशालामा पठाईएकोमा अहिले सम्म २५ जनाको मात्रै रिर्पोट आएको छ । २४ जनाको नेगेटिभ र एक जनाको पोजेटिभ, बाँकी सातजनाको रिपोर्ट आएको छैन् ।' सुदूरपश्चिम प्रदेश सरकारले सेती प्रादेशिक अस्पतालमा कोरोना संक्रमितहरुको उपचार गर्ने बताएको छ । सुदूरपश्चिमबाट नमूना संकलन गरी काठमाडौंको टेकुस्थित राष्ट्रिय जनस्वास्थ्य प्रयोशालामा पठाउने गरिएको छ । सुदूरपश्चिम प्रदेशमा अहिलेसम्म धनगढीका ३४ बर्षीय एक व्यक्तिमा कोरोना देखिएको छ । उनको सेती प्रादेशिक अस्पतालमा उपचार भइरहेको हो । सेती प्रादेशिक अस्पतालमा कोरोना संक्रमित बिरामी भेटिएपछि स्थानीयहरु त्रसित छन् । स्वास्थ्यमर्कीहरु समेत त्रसित छन् । अस्पातलमा ज्वरोका बिरामी आएमा गेटमा उपचार गर्ने व्यवस्था गरेकोछ ।एक जनामा कोरोनाको संक्रमण देखिएपछि नागरिकहरु अतिआवश्यक सामान खरिद गर्दा पनि एक मिटर टाढा बस्ने गरेका छन् । किराना पसल, तरकारी पसल र औषधी पसलमा सामान किन्दा खरिद गर्दा विशेष ध्यान पुर्याउने गरेको किराना व्यवसायी गर्ने सह रनिङले बताए । दिउसो त ग्राहक आउन छाडेका छन्,' उनले भने । 'साँझ, विहान आएका ग्राहकहरुलाई पसलमा भिड नगरी सामन खरिद गर्न आग्रह गर्ने गरेको छु ।'"
वनको राहत : एक परिवारलाई दुई साबुन !,"गोरखा : सरकारले गरेको लकडाउनमा पनि विभिन्न संस्थाले साबुन र माक्स वितरण गरेका छन्। कोभिड१९ कोरोना भाइरसबाट जोगाउन भन्दै गोरखामा वडा कार्यालय तथा विभिन्न सामाजिक संघसंस्थाले साबुन तथा माक्स वितरण गर्न थालेका छन्। सिरानचोक गाउँपालिका१ केराबारीमा र अजीरकोट गाउँपालिका१ घ्याच्चोकमा मा वडा कार्यालयले र भीमसेन थापा गाउँपालिका७ मा चार वटा सामुदायिक वन उपभोक्ता समूहले साबुन तथा माक्स वितरण गरेका हुन्। सिरानचोक१ मा गठित वडाअध्यक्ष सुकमान गुरुङ संयोजकत्वको विपद व्यवस्थापन समन्वय समितिले स्थानीय पाँच सय ६४ घुरधुरीमा दुई दुई वटाका दरले साबुन वितरण गरेको नेकपाका वडा संयोजक उत्तम गुरुङले जानकारी दिए। सबैलाई गरेर दुई हजार चार सय थान माक्स र एक हजार ९२ थान साबुन वितरण गरिएको उनले बताए। त्यस्तै अजीरकोट१ घ्याच्चोकका नौ वटा टोलमा गरी करिब पाँच सय घरधुरीमा पनि वडा कार्यालयले साबुन वितरण गरेको छ। वडास्तरको विपद व्यवस्थापन समन्वय समितिले निर्णय गरेर साबुन वितरण गरिएको वडा अध्यक्षसमेत रहेको समन्वय समितिका संयोजक मनु गुरुङले जानकारी दिए। त्यस्तै भीमसेन थापा गाउँपालिका७ का चार वटा सामुदायिक वनले वडाभित्रका सबै घरधुरीलाई चारचार वटाका दरले साबुन र परिवार संख्या सबैलाई पुग्ने गरी माक्स वितरण गरिएको छ। भूमेश्वर सामुदायिक वन, गण्डकी सामुदायिक वन, रानीबेल सामुदायिक वन र राम्चे देउराली सामुदायिक वन उपभोक्ता समूहले आफ्नो कोषको बजेटबाट साबुन र माक्स खरिद गरी स्थानीय सातसय घरधुरीमा वितरण गरेको शिक्षक सञ्जय ढकालले जानकारी दिए।"
अपुरो स्वास्थ्य सामग्री थमाउँदै प्रदेश सरकार,"बागलुङ : बागलुङ जिल्ला कोरोना संक्रमणको गण्डकी प्रदेशको 'इपिसेन्टर' बन्ने तीव्र जोखिम बढ्दै गएपछि प्रदेश स्वास्थ्य निर्देशनालयले विभिन्न उपककरण र जनशक्ति बागलुङ केन्द्रित गर्न थालेको छ । तर, प्रदेशले संवेदनशिल जिल्लाको रुपमा लिएर कोरोना परीक्षण र उपचारका लागि पठाएका सामग्री अपुरो र तत्काल प्रयोगमा ल्याउन नमिल्ने खालको भएको धौलागिरी अञ्चल अस्पतालले गुनासो गरेको छ । प्रदेशबाट अस्पतालका लागि सोमबार पठाइएका स्वास्थ्य सामग्रीमध्ये भेन्टिलेटर अस्पतालले लिन मानेको छैन । भेन्टिलेटरमा पूर्ण सामग्री नरहेको भन्दै अस्पतालले लिन इन्कार गरेको हो । यसअघि कोरोना संक्रमित किशोरीको पुष्टि भएसँगै स्वास्थ्यकर्मीका लागि पठाइएको ५ सेट पर्सनलल प्रोटेक्टिभ इक्युपमेन्ट (पीपीई) मध्ये तीन सेट प्रयोग गर्न नमिल्ने छन्। कुनै सेटमा आइ सिल्ड, कुनैमा सेनिटाइजर र कुनैमा बुट नभएको पीपीई पठाइएको थियो । यद्यपी, धौलागिरी अस्पतालले आफै अरु सामाग्री थपेर प्रयोग गर्न मिल्ने बनाएको बताएको छ। अहिले पठाइएको भेण्टिेलटर व्याट्री, व्याकअप, हावा नाप्ने मिटरलगायत केही सामग्री अपूर्ण रहेकाले त्यसलाई अलग्गै राखिएको धौलागिरी अस्पतालका निमित्त प्रमुख मेडिकल सुपरिटेण्डेण्ट डा शैलेन्द्र बि पोखरेलले बताए । कोरोनाका बिरामीलाई श्वास प्रश्वासमा जुनसुकै बेला हुनसक्ने समस्याका लागि भेन्टिलेटरको आवश्यकता हुन्छ । सघन उपचार कक्ष (आइसीयु) नभएकाले भेन्टिलेटरको प्रयोग पूर्ण नभएपनि यसले उपचारमा भने सघाउने पुग्ने डा पोखरेलको भनाई छ । भेन्टिलेटरको अपुरो सामग्रीबारे अस्पतालले निर्देशनालयलाई जानकारी समेत गराइसकेको छ । निर्देशनालयले पठाएका २५ सेट पीपीई, ८ सेट भिटीएम, स्वाब संकलन किट, माक्स, सेनिटाइजरलगायतका सामग्री हस्तान्तरण गरेको छ । गण्डकी प्रदेश स्वास्थ्य निर्देशनालयका निर्देशक बिनोद बिन्दु शर्माले पनि भेन्टिलेटरमा केही अत्यावश्यक उपकरण छुट भएको स्वीकार गरे । 'स्वास्थ्य विभागबाट प्राप्त भेन्टिलेटर नै पठाइएको हो, यसमा जरुरी डिभाइस छुट भएकाले तत्काल पठाउने व्यवस्था मिलाइएको छ,' निर्देशक शर्माले भने, 'यो तत्काल भन्दा पनि संक्रमित कोशोरीको अहिले पहिलो स्टेज हो, भेन्टिलेटर तेस्रो स्टेजमा पुगेपछि प्रयोगका लागि हो, हामीले सामग्री र जनशक्ति व्यवस्थापनमा कुनै कसर बाँकी राख्दैनौं।' प्रदेशमा बागलुङ बढी जोखिमपूर्ण देखिएकाले जनशक्ति र उपकरण अहिलेका लागि यहि केन्द्रित गरेको उनको भनाई छ । अपुरो पीपीईको विषयमा पनि उनले तीनवटा क्याटोगारीको पीपीई आएको र सुरुवातमा कोरोना संक्रमितको उपचारका लागि नभइ परीक्षणका लागि प्रयोग हुने पीपीई पठाएको बताए । एउटा सामान्य पीपीई फिवर क्लिनिक, अर्को नमुना संकलन र डेडिकेटेड अस्पतालमा विशेष सुरक्षासहितको पीपीई पठाइएको निर्देशक शर्मा बताउँछन् । कोरोना भाइरस नयाँ भएकाले कतिपय अनुभवजन्य कमजोरी समेत भइरहेको र यसलाई सुधार गर्ने प्रतिवद्धता जनाए ।"
ट्युबबाट महाकाली तरी भारतबाट नेपालमा,"दार्चुला : विश्वव्यापी महामारीको रुपमा फैलिरहेको कोभिड१९ कोरोना भाइरसको संक्रमण फैलिन नदिन गरिएको लकडाउनका कारण भारतका विभिन्न ठाउँमा आएर बाटोमै अलपत्र परेका नेपालीहरु दैनिक जसो महाकाली नदि तरेर नेपाल आउने क्रम जारी छ । भारतमा मजदुरी गरेर नेपालको दार्चुला, बैतडी, बझाङ, बाजुरा ,डडेल्धुरा, डोटी, अछाम, कैलाली, कञ्चनपुर, बाके,सुर्खेत,कालिकोट र बर्दियाका नेपालीहरु दार्चुलाको नाका हुँदै नेपाल भित्रिरहेका छन्। सवारीका साधन बन्द भएपछि पैदल हिडेरै दार्चुलाको नाकामा पुगेका उनीहरुलाई पुलमार्फत प्रवेश नदिएपछि कोही महाकाली नदिमा पौडेर नेपाल प्रवेश गरिरहेका भने कसैलाई भारतीय ले ट्युबमार्फत नदी तारी नेपाल प्रवेश गराइरहेका छन् । मंगलबार बिहान मात्रै भारतको ढुंगातोली तथा दार्चुलाको महाकाली नगरपालिका९ चुच्चैबाट १० जनालाई भारतीय नागरिकले ट्युबमार्फत नेपाल प्रवेश गराएको दत्तुका क्याम्पस प्रमुख रमेश चैसिरले जान्कारी दिए।भारतबाट संक्रमण यसरी अवैध रुपमा महाकाली तरेर आउनेहरू बिना चेकजाँच गाउँ पस्दा कोरोना संक्रमणको जोखिम झनै बढेको छ। भारतका सीमानाकाहरुमा अलपत्र परेका आफ्ना नागरिकलाई नेपाल ल्याउनेबारे सरकारले कुनै निर्णय नगर्दा उनिहरु अवैध रुपमा नेपाल प्रवेश गर्ने क्रम जारी छ। भारतको ढुंगातोली र नेपालको चुच्चैबाट नेपाल प्रवेश गरेका १० जना महाकाली नगरपालिकाको वडा नम्बर ९ मा पर्ने उलेनी लेकतिर गएको स्थानीय चैसिरले बताए। नेपाल प्रवेश गरेका उनीहरु दार्चुलाका हुन् वा छिमेकी जिल्लाहरुका हुन भन्नेबारे खुलेको छैन। भारतमा कोरोना संक्रमण फैलिरहेका बेला भारतबाट नेपाल प्रवेश गर्नेहरु सामान्य चेकजाँच नै नगरी गाउँतिर पस्नु ठूलो जोखिम रहेको दत्तुका स्तानीय गोबिन्द बताउछन्।"
"अर्घाखाँचीमा ५ जना आइसोलेसनमा, ४८ क्वारेन्टाइनमा","सन्धिखर्क : अर्घाखाँचीमा ५ जना आइसोलेसन र ४८ जना क्वारेन्टाइनमा रहेका छन् । ५ जना आइसोलेसनमा, ३५ जना क्वारेन्टाइनमा र १३ जना होम क्वारेन्टाइनमा बसेको सहायक प्रमुख जिल्ला अधिकारी विष्णुराज वेल्वासेले बताए । अर्घाखाँचीबाट अहिलेसम्म ७ जनालाई बुटवल रिफर गरिएको छ । कोरोनाको आशंकामा उनीहरुलाई नमुना संकलनका लागि प्रादेशिक अस्पताल पठाइएको हो ।स्वाब परीक्षणमा ४ जनाको रिपोर्ट नेगेटिभ आएको छ भने २ जनाको रिपोर्ट आउन बाँकी रहेको जिल्ला अस्पतालले जानकारी दिएको छ । ७ जनामध्ये एकजनाको भने स्वाब नलिइ फिर्ता पठाइएको जिल्ला अस्पतालका प्रमुख डाक्टर कपिल गौतमले बताए । अर्घाखाँचीका स्थानीय तहहरु क्वारेन्टाइन निर्माणमा जुटेका छन् । जिल्ला विपद ब्यवस्थापन समितिको बैठकमा सबै स्थानीय तहमा क्वारेन्टाइन कक्ष निर्माण गर्ने निर्णय भएपछि स्थानीय सरकार पनि क्वारेन्टाइन कक्ष निर्माणमा जुटेका हुन् । अहिलेसम्म जिल्लाका ६ स्थानीय सरकारको पहलमा ४ सय ५७ क्वारेन्टाइन कक्ष निर्माण भइसकेका छन् । अरु पनि थप गरिँदै छ । प्रत्येक वडामा पर्ने गरी क्वारेन्टाइन कक्ष निर्माणमा उनीहरु जुटेका हुन् ।"
लकडाउन लम्बिँदा गरिबलाई दशा,"जनकपुरधाम : कोरोना भाइरसको जोखिम नियन्त्रण गर्न सरकारले लकडाउनको अवधि लम्ब्याउँदै गर्दा त्यसको सबैभन्दा मार गरिब र असहाय परिवारमा परेको छ। २५ लाखभन्दा बढी जनसंख्या गरिबीको रेखामुनि रहेको प्रदेश २ मा विपन्न बस्तीहरुमा लकडाउनले भोकमरीको अवस्था सृजना गरेको छ। महोत्तारीको मनरासिसवा गाउँपालिकाका दुखन सदाको परिवार पुस्तौंदेखि अर्काकै घरखेतमा मजदुरी गरी जीविका चलाउँदै आएको हो। तर, पछिल्लो समय लकडाउनका कारण न त यस परिवारले कतै काम पाएको छ न त छाक टार्ने जोहो नै। बाँसको करचीले थेगेको सानो झुपडीमा चारजनाको परिवारलाई अहिले बिहान बेलुका गाँस पाउन धौ धौ परेको छ। खान केही छैन, दुखन भन्छन्, कसैले कुनै राहत दिएको छैन, अहिलेसम्म छोराछोरीलाई जेनतेन मागेर खुवाइराखेको छु अब के गर्ने थाहा छैन। जनकपुरधाम उपमहानगरपालिकास्थित लादोमा २५ परिवार असहायहरुको अवस्था पनि निकै गम्भीर छ। अरु बेला भिख मागेर वा प्लाष्टिक बटुलेर गुजारा चलाउने यी परिवारलाई अहिले भोकभोकै बस्ने समस्या आएको छ। लकडाउनले बस्ती बाहिर निस्केर भिख माग्न वा प्लाष्टिक संकलन गर्नसमेत नपाएपछि बालबच्चाको पेट पाल्न निकै अप्ठ्यारो भएको बस्तीका बेचन मण्डल बताउँछन्। अस्तीसम्म फागु परिक्रमाका बेला भिख मागेर जम्मा गरेको थोरबहुत चामल छाक चलिरहेको थियो, मण्डलले भने, अब त्यो पनि सक्न लागेको छ सँगै भएको एक दुई हजार रुपैयाँ पनि सक्यो अब कसरी चलाउने ? गरिब तथा असहायको जीवन रक्षाका लागि लकडाउन अवधिभर दैनिक खानाको व्यवस्था मिलाउन प्रदेश सरकारले १८ करोड बजेट विनियोजन गरेको प्रदेश २ का आन्तरिक मामिला तथा कानुनमन्त्री ज्ञानेन्द्रकुमार यादव बताउँछन्। यस्तो विपद्को बेलामा स्थानीय सरकारसँग समन्वय गरेर हामी अगाडि बढ्छौं र विपन्न तथा असहायलाई राहत पुर्याउने योजना बनाएका छौं, मन्त्री यादवले भने। तर, गरिबका लागि निःशुल्क खानाको व्यवस्था स्थानीय तहसँग समन्वय गरी उपलब्ध गराउने भनिए पनि लकडाउनको ६ दिन बितिसक्दासम्म राहत बाँडिएको छैन। प्रदेश सरकार र स्थानीय सरकारले मात्र निर्णय गरिराखे पनि कार्यान्वयन हुन नसक्दा असहायका लागि लकडाउन विपद् बनेको छ। केही युवाक्लब र संघसंस्थाले राहत वितरणको काम गरे पनि ती सबै सहर केन्द्रित भएको हुँदा हातमुख जोर्न नसक्नेको पीडा अझ बढ्दै गएको छ।"
भेरी किनारामा युवक मृत फेला,जाजरकोट : जाजरकोट सदरमुकाम खलंगा नजिकै भेरी नदीको किनारमा एक युवक मृत अवस्थामा फेला परेका छन् । शिवालय गाउँपालिका वडा नम्बर २ निवासी २९ वर्षीय देवबहादुर दमाई भेरी नगरपालिका १३ कुदु नजिकै भेरीको किनारमा मृत अवस्थामा भेटिएको प्रहरीले जनाएको छ । उनी कामको सिलसिलामा केही दिनअघि सदरमुकाम आएका थिए। उनका आफन्तले हत्याको आशंका गरेका छन् । शिवालय गाउँपालिकाका अध्यक्ष नरेन्द्र शाहीले घटनाबारे सत्यतथ्य छानवीन गर्न प्रहरीललाई आग्रह गरेका छन् । घटनाबारे अनुसन्धान भइरहेको प्रहरी नायव उपरीक्षक किशोरकुमार श्रेष्ठले बताए ।
प्रदेशले रातारात पठाएका गाडी सीडीयोले फिर्ता पठाए,"दैलेख : कोरोना संक्रमण रोक्न सरकारले देशैभरि लकडाउन गरेको छ। लकडाउनकै समयमा कर्णाली प्रदेश सरकारका मन्त्रीले चरम लापरबाही गरेका छन्। भारत र देशका अन्य जिल्लाबाट कर्णाली प्रवेश गर्ने नागरिकलाई प्रदेश राजधानी वीरेन्द्रनगर सुर्खेतमा तयार गरिएको क्वारेन्टाइनमा राख्नुपर्ने भए पनि प्रदेश सरकारले नै गाडी रिजर्भ गरेर गाउँ पठाउने गरेको छ। प्रदेश सरकारको पहलमा गाडी रिजर्भ गरेर कालिकोट, जुम्ला, हुम्ला तथा मुगु पठाउन लागेका सबै बस दैलेख जिल्ला प्रशासन कार्यालयले फर्काएको छ। दैलेखको गुराँसेबाट ४ र तल्लो डुंगेश्वरबाट २ बस फिर्ता पठाएको दैलेखका सीडीओ युवराज कटेलले बताए। दैलेखको गुराँसे आइपुगेको बसमा झन्डै २ सय ३१ जना र तल्लो डुंगेश्वर आइपुगेका बसमा झन्डै ८० जना रहेको उनले जानकारी दिए। कोरोना फैलन सक्ने खतरा भएकाले ती गाडी प्रदेश सरकारसँग समन्वय गरेरै फकाईएको हो, सीडीओ कटेलले भने, कहाँ जाने हो, कुनकुन स्थानीय सरकारले क्वारेन्टाइनमा राख्ने भनेर पत्र ल्याएको खण्डमा मात्र दैलेख हुँदै कालिकोट, जुम्ला, मुगु जानेहरुलाई पठाउन सकिन्छ। त्यसो नभए प्रदेश सरकारले क्वारेन्टाइनमा राखेर पठाए मात्र गाडी जान पाउने उनले बताए। हचुवाको भरमा गाडी रिजर्भ गरेर जति गाडी आउँछन्, ती सबै गाडी उतै फर्काउन भनेको छु, उनले भने। कोरोना संक्रमणको जोखिम दृष्टिगत गरी कर्णाली प्रदेश सरकारले हजार बेडसहितको क्वारेन्टाइन स्थापना गर्ने निर्णय गरे पनि हालसम्म ४ सय बेडको क्वारेन्टाइन मात्र तयार भएको छ। कर्णाली प्रदेशस्तरीय विपद् व्यवस्थापन परिषद् र विपद् व्यवस्थापन कार्यान्वयन समितिको बैठकले क्वारेन्टाइन निर्माण गर्ने निर्णय गरेको थियो। दैलेखको गुराँस गाउँपालिकाका अध्यक्ष खेमराज ओलीले प्रदेश सरकारले यसरी जथाभावी मानिस पठाउन नहुने बताए। उनले भारतलगायत अन्य जिल्लाबाट कर्णाली भित्रिनेहरुलाई कम्तीमा १४ दिन क्वारेन्टाइनमा राख्नुपर्ने बताए।"
ललितपुरका ४९ मजदुर ट्रिपर चढेर रोल्पामा !,"रोल्पा : ललितपुरको इँटाभट्टामा काम गरिरहेका ४९ जना मजदुर रातारात रोल्पा आएका छन्। उनीहरु मिनी ट्रिपरमा घर फर्किएका हुन्। आइतबार दिउँसो हिँडेका मजदुर सोमबार बिहान जिल्ला प्रवेश गरेका थिए। बसमा सुरक्षित रुपमा नपठाएकोमा उद्योगीप्रति जनप्रनिधि समेत रुष्ट भएका छन्। ललितपुर प्रशासनले समेत हचुवामा सवारी पास दिएको देखिन्छ। २ वटा मिनी ट्रिपरलाई सवारी अनुमति पत्र दिएर प्रशासनले लापरवाही गरेको गुनासो आएको छ। खानाको व्यवस्थासहित फर्र्किएका मजदुरलाई तीनवटा क्याम्प बनाई क्वारेन्टाइनमा राख्ने व्यवस्था मिलाइएको छ, मेयर केसीले भने। काठमाडौं, ललितपुर र भक्तपुरमा मजदुरी गर्न गएका अन्य रोल्पाली समेत अलपत्र परेको भन्दै उद्दारका लागि आआफ्नो पालिकाका जनप्रतिनिधिसँग गुहार मागिरहेका छन्। काठमाडौंलगायत विदेशबाट नगरपालिकामा फर्कनेको नगरपालिकाले तथ्यांक संकलन गरिरहेको छ। चैत्र १ गतेदेखि १ सय ८८ जना फर्किएको अभिलेख सार्वजनिक गरिएको छ। रोल्पा कोरोनाको महामारी फैलन नदिन लकडाउन गरिएसँगै उनीहरु इँटाभट्टमा अलपत्र पर्दै आएका थिए। काम छोडेपछि खान र बस्न कठिन भए पश्चात् मजदुरले आफ्ना वडाका जनप्रतिनिधिलाई उद्दार गर्न आग्रह गरेका थिए। ललितपुर प्रशासनले उनीहरुलाई गृह जिल्ला फर्किन पास उपलब्ध गराएको थियो। रोल्पा नगरपालिका४ कोटगाउँका वडाअध्यक्ष तुलबहादुर घर्तीमगरले मजदुरको दयनीय अवस्थालाई ख्याल गरेर उद्दारको योजना बनाएको बताए। ललितपुर महालक्ष्मी नगरपालिकाको केसी चिम्नी इँटाभट्टाबाट उनीहरुलाई उद्दार गरिएको हो। मजदुरलाई इँटाभट्टा उद्योग र नाइकेले मिनी ट्रिपरमा पठाएको भन्दै आलोचना भइरहेको छ। १४ घण्टा रातभर उनीहरु मिनी ट्रिपरमा कोचिएर यात्रा गरेका थिए। मजदुरलाई ओसारिएको तस्बिर रुन्टीगढी गाउँपालिकाका पर्यटन फोकल पर्शन दीपक डिसीले सामाजिक सञ्जाल फेसबुकमा राखेपछि आलोचना सुरु भएको हो। मजदुरलाई बा ५ ख १६२१ र बा ४ ख ४२४२ को मिनी ट्रिपरमा चढाएर घर पठाइएको छ। मजदुरलाई लकडाउनका बेला इँटाभट्टामा राखेर खान बस्नको व्यवस्था नगरिँदा उनीहरु समस्यामा परेका थिए। सुरक्षा चेकपोस्ट र हेल्थ डेस्कमा चेकजाँच गर्दै मजदुर घरगाउँ आइसकेको मेयर पुरण केसीले जानकारी दिए। ७ मजदुर त्रिवेणी गाउँपालिका नुवागाउँका हुन् भने ४२ जना नगरपालिकाको ४ नं वडा कोटगाउँवासी हुन्। घरगाउँ फर्किएका सबै मजदुरलाई तीनवटा शिविर बनाएर क्वोरन्टाइनमा राखिने भएको छ। वडा अध्यक्ष घर्तीमगरसहितका जनप्रतिनिधि मजदुरलाई क्वारेन्टाइनमा राख्न सक्रिय छन्। इटा भट्टामा बर्षेनी जिल्लाबाट हजारौं मानिस मजदुरीका लागि पुग्छन्। यसपटक लकडाउनसँगै उनीहरु इँटाभट्टामै अलपत्र परेका छन्। सरकारले उद्योगीलाई मजदुरको खान र बस्ने व्यवस्था मिलाउन पहल नगर्दा मजदुरलाई अप्ठ्यारो परेको छ। तीमध्ये विभिन्न इँटाभट्टा उद्योग र काठमाडौंबाट मात्र १ सय ३९ घरगाउँ फर्किएका छन्। नगरपालिकामा मात्र ३९ जना भारतबाट गाउँ आएका छन्। वैदेशिक रोजगारीबाट १० जना नगरपालिका फर्किएको अभिलेख नगरपालिकाले सोमबार सार्वजनिक गरेको छ।"
लकडाउनले घटायो प्रदूषण,"टीका बन्धन काठमाडौं : काठमाडौं उपत्यकाको आकाश र आसपासको वातावरण केही दिनयता सफा छ। यसअघि प्रायः तुवाँलो र प्रदूषणले ढाक्थ्यो। कोरोना भाइरस फैलिन नदिन सरकारले लकडाउन गरेपछि काठमाडौंसहित देशभर वायुको गुणस्तरमा सुधार देखिएको छ। सवारी साधन, उद्योग, कलकारखाना र प्रदूषण बढाउने अन्य गतिविधि ठप्प भएपछि वायु प्रदूषण घटेको हो। काठमाडौंको शंखपार्क, ललितपुरको भैंसेपाटी र काभ्रेको धुलिखेल स्टेसनको अवस्था विश्लेषण गर्दा आँखाले देख्न नसकिने सूक्ष्म धुलोको कण (२५ पीएम)को अवस्थामा क्रमशः सुधार आउन थालेको वातावरण विभागले जनाएको छ। लकडाउनको सुरुका ३४ दिन प्रदूषण खासै घटेको थिएन, विभागका सिनियर डिभिजनल केमिस्ट शंकरप्रसाद पौडेलले भने, शनिबारदेखि भने निकै सुधार भएको छ। राष्ट्रिय मापदण्डभन्दा पनि निकै कम देखिएको छ। उनका अनुसार शनिबार र आइतबार शंखपार्कमा २५ को मात्रा २५२५ छ रह्यो। भैंसेपाटीमा २६२७ र धुलिखेलमा १५१९ रेकर्ड भएको छ। गत बिहीबार शंखपार्कमा ४७, भैंसेपाटीमा ५४ र धुलिखेलमा ३५ मापन भएको थियो। सरकारले प्रतिघनमिटर हावामा पीएम २५ को मात्रा ४० माइक्रोग्राम तोकेको छ। विश्व स्वास्थ्य संगठन (डब्लूएचओ)ले २४ घण्टाका लागि २५ माइक्रोग्राम तोकेको छ । वायु गुणस्तर मापन गर्न वातावरण विभागमातहत विभिन्न भेगमा गरी १७ स्टेसन स्थापना गरिएका छन्। काठमाडौं, ललितपुर, धुलिखेल, पोखरा, लुम्बिनी, चितवनको सौराहा, दाङ, नेपालगन्ज, सिमरा, सुनसरीको झुम्का, धनकुटा र दमकमा स्टेसन छन्। अमेरिकी दूतावासले दूतावास परिसर महाराजगन्ज र कान्तिपथस्थित फोहोरा दरबारका दुई स्टेसनमार्फत पीएम २५ को मात्रा मापन गर्दै आएको छ । अन्तर्राष्ट्रिय एकीकृत पर्वतीय विकास केन्द्र (इसिमोड)ले लुम्बिनी, सौराहा र रसुवाको यालामा स्टेसन स्थापना गरेको छ। शनिबार र आइतबार पोखरामा २५ को मात्रा २५२३, दाङमा १२१५ र दमकमा ३६४१ रेकर्ड भएको सिनियर केमिस्ट पौडेलले बताए। शुक्रबार दमकमा २५ को मात्रा गत साताकै सबैभन्दा बढी ७४ पुगेको थियो। अहिले निकै सुधार भएको छ, उनले भने, यी केही स्टेसनको अवस्था विश्लेषण गर्दा अहिले देशैभरीको वायुको गुणस्तरमा सुधार आएको पुष्टि हुन्छ। विज्ञका अनुसार वर्षा नभएसम्म हावामा पीएम २५ तैरिरहन्छ। प्रिमनसुन (मनसुन पूवाद्र्धको वर्षा)ले प्रदूषित वायु पखाल्न सहयोग गरेको मौसमविद् बताउँछन्। मध्य हिउँद र प्रिमनसुनको समयमा सिरिया, अफगानिस्तान, पाकिस्तान, उत्तरपश्चिम भारत हुँदै पश्चिमी वायु नेपाल भित्रिन्छ। प्रिमनसुनका बेला पश्चिमी वायुमा आँखाले नियाल्न नसकिने सूक्ष्म धुलोको कण (हेज)को मात्रा उच्च रहन्छ। मरुभूमि र अन्यत्रको धुलो, कलकारखाना, पूर्वाधार विकास र अन्य मानवीय गतिविधिले विकसित हुने धूवाँ, धुलो मि िश्रत सुख्खा कण नै हेज हो। लकडाउनले कलकारखाना, सवारी साधन र मानवीय चहलपहल कमी भएर वायु गुणस्तर सुधार भए पनि भारतको राजस्थान र पाकिस्तानको बलुचिस्थानको मरुभूमिको धुलोको प्रभाव भने रोक्न नसकिने वरिष्ठ मौसमविद् मणिरत्न शाक्यको तर्क छ। प्रिमनसुनमा वैशाख पहिलो सातासम्म नेपालमा पश्चिमी वायु सक्रिय रहन्छ, उनले भने, पश्चिमी वायु जति बलियो हुन्छ, भारत र पाकिस्तानका मरुभूमिबाट हेज भित्रिने सम्भावना पनि उत्तिकै रहन्छ। केही दिनअघिको वर्षाले वायुमण्डलमा रहेको धूवाँ, धुलो पखालेपछि मौसम सफा देखिएको शाक्यको भनाइ छ। लकडाउनले केही हदसम्म प्रदूषण घटाउन मद्दत गरेको छ तर वायुमण्डल सफा हुन त वर्षा हुनै पर्छ, उनले भने। वायु प्रदूषणले स्ट्रोक, मुटु रोग, फोक्सोको क्यान्सरजस्ता समस्या निम्त्याउँछ। डब्लूएचओका अनुसार नेपालमा वार्षिक २३ हजारभन्दा बढीको मृत्यु घरभित्रको वायु प्रदूषणले हुने गर्छ। वायु प्रदूषणले ३७ हजारभन्दा बढीको मृत्यु हुने गरेको छ। डब्लूएचओले हावामा रहने धुलोको सूक्ष्म कणलाई मानिसको मृत्युको मुख्य कारक मानेको छ। सवारी साधन र आगो बाल्दा निस्किने धूवाँ नै २५ माइक्रोनको धुलो बढाउने विज्ञको तर्क छ। उपत्यकाको प्रदूषणमा गाडीको धूवाँको मात्रा ३० देखि ३३ प्रतिशतको हाराहारीमा रहेको, त्यति नै मात्रामा सवारीले सडकको धुलो फैलाउने गरेको विभागको ठहर छ। इँटाभट्टाले १० प्रतिशत हाराहारी र बाँकी कलकारखाना र अन्य मानवीय गतिविधिले बढ्ने गरेको विभागका अधिकारी बताउँछन्। यो अध्ययन केही वर्षअघिको हो, त्यस बेला उपत्यकामा मेलम्ची पाइपलाइन र पूर्वाधार विकासले प्रदूषण बढेको पाइएको थियो, सिनियर केमिस्ट पौडेलले भने, अहिले अवस्था त्यस्तो छैन, अद्यावधिक अध्ययन हुन बाँकी छ। उपत्यकामा स्वच्छ हावा भित्रिने नागढुंगा र पश्चिमी भेगबाट धादिङको नौबिसे र आसपासमा खुलेका भट्टा र अन्य कलकारखानाको धूवाँ पनि भित्रिन्छ। नेपालसँग सीमा जोडिएको भारतका भूभागमा उद्योग, कलकारखाना र अन्य मानवीय गतिविधिले लुम्बिनीलगायत तराईका भेगमा केही वर्षयता प्रदूषण र तुवाँलो बढ्न थालेको वातावरणविद् बताउँछन्। पीएम २५ को मात्रा ४४४६ माइक्रोग्राम पुगेको अवस्थामा मानव स्वास्थ्यका लागि घातक मानिन्छ। विभागले सन् २०१७ को हिउँदमा गरेको अध्ययनअनुसार काठमाडौंमा पीएम २५ को मात्रा १८० माइक्रोग्रामसम्म पुगेको पाइएको थियो। स्विट्जरल्यान्डमा मुख्यालय रहेको आईक्यू एअरले गत महिना सार्वजनिक गरेको ९८ वटा प्रदूषित देशको सूचीमा नेपाल आठौं स्थानमा छ । गत वर्षको तुलनामा काठमाडौंको वायुको गुणस्तरमा यो वर्ष सुधार आएको सो संस्थाले जनाएको छ। गत वर्ष उपत्यकाको वायुमा पीएम २५ को मात्रा प्रतिघनमिटर ५४४ माइक्रोग्राम रहेकामा अहिले ४४५ माइक्रोग्राममा झरेको आईक्यू एअरको प्रतिवेदनमा उल्लेख छ।"
