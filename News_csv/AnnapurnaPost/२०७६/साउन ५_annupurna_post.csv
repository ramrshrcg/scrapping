शीर्षक,विवरण
पुस्तकालय जोगाऔं,"सरकारले सार्वजनिक पुस्तकालय स्थापनाका लागि करोडौं रकम खर्च गरेको छ। काठमाडौंमा मात्रै दर्जन बढी सार्वजनिक पुस्तकालय छन्। तर, त्यहाँ अध्ययन गर्ने पाठक सीमित छन् भने तिनको आवश्यक संरक्षण पनि हुन सकेको छैन। एकपटक लगानी गर्ने तर चासो नदेखाउने प्रवृत्तिका कारण सरकारी पुस्तकालय दयनीय अवस्थामा पुगेका छन्। पुस्तकालयमा स्रोतसाधनको कमी छ। पाठकमा पनि पुस्तक पढ्नैपर्छ भन्ने बानीको विकास हुन सकेको छैन। नेतृत्वमा पुगेकाहरूले चासो र महत्व नदिँदा पनि पुस्तकालयको दुरवस्था निम्तिएको हो। पाठकमा पठन, लेखन र अध्ययन संस्कृति बसोस् भन्ने उद्देश्यले तर्क, विचार, भावना, कल्पना, ज्ञानविज्ञान आदि छापिएका ग्रन्थ र तिनलाई सुरक्षित राख्न पुस्तकालयको धारणा आएको हो। पुस्तकालयमा पाठकले खोजेजस्तै विभिन्न विचारका पुस्तक पाइन्छन्। खोज र अनुसन्धान गरी लेखिएका ती पुस्तकले मानव इतिहास बोकेका हुन्छन् । पाठकले पुस्तकालयमा खोजेको पुस्तक पढ्न पाउनुपर्छ। पुस्तकालयमा सरकारसँग सम्बन्धित महत्वपूर्ण दस्ताबेज हुनुपर्छ। सर्वसाधारणले हेर्न चाहेमा त्यस्ता दस्ताबेज सहज रूपमा पाउनुपर्छ। तर, हाम्रा सरकारी पुस्तकालयमा नेपालकै सक्कली नक्सा पनि छैन। अन्तर्राष्ट्रिय समुदायसँग भएका महत्वपूर्ण सन्धिसम्झौताको दस्ताबेज पनि भेट्न मुस्किल भएको संसदीय समितिको निष्कर्ष छ। संरक्षण अभावमा भएका दस्ताबेज पनि लथालिंग छन्। त्यसलाई संरक्षण गर्न विकसित मुलुकले गरेको लगानी स्मरण गर्न आवश्यक छ। हुन त मित्र मुलुकहरूले युवामा पठन संस्कार बसाउन घुम्ती पुस्तकालयको व्यवस्था गरेका छन। अमेरिकाले लामो समयदेखि त्यो अभ्यास गर्दै आएको छ, काठमाडौंभित्र र बाहिर पनि। तर हामीले भएका पुस्तकसमेत संरक्षण गरेर राख्न सकेका छैनौं। पुराना विश्वविद्यालयको पुस्तकालय जेनतेन चलिरहेको छ। कर्मचारी छैनन्। पुस्तक राख्ने पर्याप्त ठाउँ छैन। अभावैअभावमा केन्द्रीय पुस्तकालय चलिरहेको छ। अधिकांश पुस्तकालयका भवन जीर्ण छन्। भूकम्प गएको चार वर्ष बितिसक्दा पनि भत्किएका भवन पुनर्निर्माण हुन सकेका छैनन्। पुस्तक टहरामै थन्क्याइएका छन्। विज्ञसहितको संसदीय समितिले अनुगमनपछि दिएको सुझावलाई मात्र शिरोधार्य गरे पुस्तकालय बचाउन सक्छन्। कानुन बनाउने निकाय संसद् सचिवालयको पुस्तकालयको अवस्था पनि दयनीय छ। कर्मचारी अभावले सोचेअनुरूप सेवा दिन नसकेको गुनासो सम्बन्धित अधिकारी गर्छन्। पुस्तकालयको अवस्थाप्रति सरकारी पुस्तकालयका कर्मचारी नै चिन्तित छन्। संघीय संसद्को पुस्तकालयमा कमै मात्र सांसद अध्ययनका लागि पुग्छन्। दुईजना मात्रै कर्मचारी हुँदा त्यहाँ पुग्ने सांसदलाई पनि राम्रो सेवा दिन सकिएको छैन। केही महत्वपूर्ण दस्ताबेज संसद् पुस्तकालयमा छन्। तर, यहाँ जनताको सहज पहुँच छैन। प्रविधिमैत्री बनाउन सके इन्टरनेटबाटै सर्वसाधारणले सहजै अध्ययन गर्न पाउनेछन्। नारायणहिटी दरबार संग्रहालयमा राजपरिवारका केही महत्वपूर्ण पुस्तक छन्। तर, अहिले ती पुस्तक लथालिंग अवस्थामा भेटिन्छन्। ठूलाठूला परिवर्तनका कुरा गर्ने राजनीतिक नेतृत्वले पुस्तकालयको अवस्थाप्रति ध्यान दिएको देखिँदैन। पुस्तकालयका नाममा बजेट पनि सीमित हुन्छ। सरकारी पुस्तकालयले चाहिएजति पुस्तक किन्नै सकेका छैनन्। पुस्तक भएका पुस्तकालयमा कतै पढ्ने ठाउँ छैन त कतै पाठक छैनन्। दैनिक भाषणमा जनतालाई भुलाउने नेताले पुस्तकालयको महत्व बुझ्ने बेला आएको छ। लामो राजनीतिक अस्थिरतापछि स्थिरता लिएको बेला राज्यले अध्ययनको संस्कृति विकास गराउनुपर्छ। पुस्तकमा कर थोपरेर पठन संस्कारको विकास हुँदैन र समृद्ध मुलुकको परिकल्पना साकार हुन सक्दैन भन्ने सरकारले मनन गर्नुपर्छ। अब सरकारले ज्ञानका पुस्तकहरूको भण्डारस्थलको संरक्षण गर्नुको विकल्प छैन।"
डा सन्दुक रुइत सम्मानित,"काठमाडौं : डा सन्दुक रुइत सम्मानित भएका छन्। आइतबार एम्बिसन राष्ट्रिय गौरव सम्मान२०७६ रुइतलाई प्रदान गरिएको हो। उनीसँगै नेपाल प्रज्ञा प्रतिष्ठानका उपकुलपति डा जगमान गुरुङ सम्मानित भएका छन्। डा रुइतले तिलगङ्गा आँखा केन्द्रमार्फत् आँखाको ज्योति, नेत्रचिकित्सा क्षेत्रमा गरेको सेवाको कदर गर्दै सम्मान प्रदान गरिएको हो। रुइतले नवीन आविष्कार र सेवाबाट विश्वकै लागि उदाहरणीय काम गरेको भन्दै उनलाई सम्मान प्रदान गरेको एम्बिसन कलेजका प्राचार्य विष्णुकुमार घिमिरेले बताए। उपकुलपति डा गुरुङले नेपाली संस्कृति, संस्कार, नेपालीपनको खोजी र नैतिक मूल्यको स्थापनाका लागि राष्ट्रलाई दिएको योगदानस्वरुप सम्मान प्रदान गरिएको हो।"
उपचार अभावमा बिरामीको मृत्यु,"पाँचथर : ग्रामीण सडकमा गाडी गुड्न छाडेका कारण बिरामीलाई समयमै अस्पताल पुर्याउन नसक्दा पाँचथरमा एक बिरामीको मृत्यु भएको छ। गाडी नचलेपछि झोलुङ्गोमा बोकेर उपचारमा लैजाने क्रममा तुम्बेवा गाउँपालिका २ पिप्लेटोलकी ५५ वर्षीय बुद्धमाया तामाङको बाटोमै मृत्यु भएको हो। गाडी नगुडेका कारण बुद्धमायालाई समयमै अस्पताल पुर्याउन ढिलो हुँदा बाटोमै मृत्यु भयो, स्थानीय प्रकाश अधिकारीले भने, गाडी चलेको भए समयमै अस्पताल पुर्याउन सकिन्थ्यो। लिभरले काम गर्न छाडेपछि बुद्धमाया केही दिन अघिदेखि बिरामी परेकी थिइन्। उनलाई उपचारका लागि धरानस्थित बीपी कोइराला स्वास्थ्य विज्ञान प्रतिष्ठान लैजादै गर्दा धनकुटाको भैंसे भन्ने स्थानमा पुर्याएपछि शनिबार उनको मृत्यु भएको हो। तुम्बेवाका मानिस बिरामी पर्दा तमोर करिडोरको बाटो भएर उपचारका लागि धरान झर्ने गरेका छन्। अबिरल बर्षापछि १२ दिनदेखि उक्त सडकमा गाडी नगुडेकाले बिरामीलाई अस्पतालसम्म पुर्याउन ढिलो भएको बुद्धमायाका श्रीमान रत्नबहादुर तामाङले बताए। वर्षा रोकिन्छ र गाडी चल्छ भन्ने लागेको थियो, तामाङले भने गाडी नचल्दा श्रीमतीलाई बोकेर अस्पताल लैजानुपर्ने भयो। अस्पताल पुर्याउन ढिलो भएकाले श्रीमतीलाई गुमाउनुपर्यो। तुम्बेवाका मानिस धनकुटाको मुलघाट हुँदै उपचारका लागि धरान जाने गरेका छन्। अहिले वर्षातका कारण सडक बिग्रिएकाले मुलघाटसम्म मात्र गाडी चल्दै छ। मुलघाटसम्म पुग्न तुम्बेवाबाट छ घण्टा पैदल हिड्नुपर्छ। बिरामी बोकेर लैजादा अझै ढिलो भएकाले बुद्धमायाको मृत्यु भएको अधिकारीले बताए। उक्त क्षेत्रमा करिब दुई हप्तादेखि यातायात ठप्प भएको स्थानीय बताउँछन्। गाउँमा कोही बिरामी भयो भने उपचारमा लान समस्या छ, एक स्थानीयले भने यहाँका मान्छे अस्पताल पुग्न ढिलो भएरै मर्नुपर्ने स्थिति छ। तमोर करिडोको काम भर्खरै हुन थालेकाले सडक भरपर्दो नभएको स्थानीयको भनाइ छ। सामान्य पानी पर्दा पनि सडक भत्किने र हिलो हुने भएकाले गाडी गुड्न कठिन हुने भएको हो। पाँचथरको सबैभन्दा ग्रामीण क्षेत्रमा तुम्बेवा गाँउपालिका पर्छ। यहाँबाट सदरमुकाम फिदिम आउन भन्दा धनकुटा र धरान जान सहज हुने गरेको छ।"
जंगली च्याउ खाँदा १२ बिरामी,"उदयपुर : उदयपुरको जंगली च्याउ खाँदा ३ परिवारका १२ जना बिरामी भएका छन्। त्रियुगा नगरपालिका९ राजाबासमा एकै परिवारका ५ जना र कटारी नगरपालिका४ सिसाघारीका दुई परिवारका ७ जना बिरामी भएका हुन्। जिल्ला प्रहरी कार्यालय उदयपुरका प्रहरी प्रमुख एसपी बीरबहादुर बुढा मगरकाअनुसार जंगलमा उम्रिएको विषादी च्याउ खाएर राजावासका ४० वर्षीय चित्रबहादुर दनुवार, उनकी श्रीमती ३८ वर्षीया फूलमाया दनुवार, छोरा २० वर्षीय अनिश दनुवार, ११ वर्षीय मनिस दनुवार र १७ वर्षीया रबिना दनुवार बिरामी परेका छन्। त्यसैगरी, कटारी नगरपालिका४ सिसाघारीकी ३५ वर्षीया टंककुमारी दनुवारले जंगलबाट टिपेर ल्याएको च्याउ खाँदा टंककुमारीसहित छोरा १४ वर्षीय अनिष दनुवार, ११ वर्षीय महेन्द्र दनुवार र ९ वर्षीया छोरी सुजिता दनुवार बिरामी भएको उनले बताए। त्यसैगरी, कटारी नगरपालिका४ कै टककुमारीका छिमेकी २० वर्षीया गंगाकुमारी तामाङ, १९ वर्षीया लक्ष्मी तामाङ र १७ वर्षीया समिता तामाङ समेत बिरामी भएको एसपी बुढामगरले बताए। उनीहरुले शनिबार जंगलबाट च्याउ टिपेर ल्याएर खाएका थिए।बिरामी सबैको विराटनगरस्थित नोबेल अस्पतालमा उपचार भइरहेको प्रहरीले जनाएको छ।"
विप्लव कार्यकर्ता भएको आरोपमा कांग्रेस निकट स्वास्थ्यकर्मी पक्राउ,"गोरखा : विप्लव नेतृत्वको नेकपाको गतिविधिमा संलग्न रहेको आरोपमा प्रहरीले सिनियर अहेबलाई पक्राउ गरेको छ। गोरखा नगरपालिका १० निवासी रामचन्द्र पाण्डे (हनुमानको नाति)लाई प्रहरीले आइतबार बिहान घरबाटै पक्राउ गरेको हो। पाण्डे गोरखा नगरपालिका अन्र्तगतको शहरी स्वास्थ्य केन्द्र छेवेटारमा कार्यरत छन्। पाण्डे नेपाली कांग्रेसको शुभेच्छुक संस्था नेपाल स्वास्थ्यकर्मी संघका गोरखा जिल्ला उपाध्यक्ष, निजामती कर्मचारी युनियन (संघ)को जिल्ला सदस्य र स्वास्थ्यकर्मीको साझा संस्था नेपाल स्वास्थ्यकर्मी संघको गण्डकी प्रदेश उपाध्यक्ष हुन्। उनको गतिविधि केही शंकास्पद रहेको र थप अनुसन्धान गर्नुपर्ने देखिएकाले नियन्त्रणमा लिइएको जिल्ला प्रहरी कार्यालय गोरखाका डीएसपी महेन्द्र नेपालले बताए।"
पानी जमेको खाल्डोमा डुबेर तीन महिलाको ज्यान गयो,"दाङ : दाङको घोराही उपमहानगरपालिकाको कुइने भन्ने ठाउँमा खाल्डोमा जमेको पानीमा डुबेर तीन जनाको ज्यान गएको छ। ज्यान गुमाउनेमा १६ वर्षीया अमृता विक, १९ झरना विक र १९ वर्षीया बसन्ता विक छन्। खेतमा रोपाइँ सकेर घर फर्कने बेला हातखुट्टा धुन गएका तीन महिलाको बाटो छेउमा जमेको पानीमा डुबेर ज्यान गएको दाङका प्रहरी प्रमुख बेलबहादुर पाण्डेले जानकारी दिए। घटना उपमहानगरपालिकाको वडा नम्बर १८ मा साँझ साढे ७ बजेतिर घटेको हो। खाल्डोमा सुरुमा एक जना महिलाको हातखुट्टा धुने बेला डुबेको र उनीलाई तान्नेबेला अन्य दुई महिलाको समेत डुबेर ज्यान गएको प्रारम्भिक सूचना आएको पाण्डेले बताए। ज्यान गुमाउनेहरूको शव घोराही ल्याइँदै छ। घटनाबारे विस्तृत जानकारी आउन बाँकी छ।"
प्रधानसेनापति थापा र बंगलादेशका समकक्षीबीच भेटवार्ता,काठमाडौं : प्रधानसेनापति पूर्णचन्द्र थापाले बंगलादेशका प्रधान सेनापति नकिब अहमद चौधरीसँग भेटवार्ता गरेका छन्। आइतबार दिउँसो थापा र नकिबबीच शिष्टाचार भेट भएको जंगी अड्डाले जनाएको छ। भेटमा दुई पक्षीय हितका विषयमा छलफल भएको छ। भेटमा बंगलादेशको नेशनल डिफेन्स कलेजको भ्रमण दलका सदस्यसमेत सहभागी थिए। टोलीलाई अंगी अड्डाको युद्धकार्य निर्देशनालयको टोलीले ब्रिफिङ गरेको थियो। बंगलादेशको यो भ्रमण टोलीले आइतबार बिहान प्रधानमन्त्री केपी ओलीसँग भेट गरेको थियो। बंगलादेशको टोलीमा २७ सदस्य रहेका छन्। साउन ४ गते आएको टोली ९ गते स्वदेश फर्किने छ। छिमेकी राष्ट्रका उच्च सैनिक अधिकारीसँगको भेटले दुई देशको सैन्य सम्बन्ध सुमधुर र प्रगाढ बन्ने विश्वास नेपाली सेनाले लिएको छ।
अवैध गर्भपतन गराएको आरोपमा चिकित्सक पक्राउ,सिरहा : सिरहाको मिर्चैयाबाट अवैध गर्भपतन गराएको आरोपमा एक चिकित्सक पक्राउ परेका छन्। मिर्चैया नर्सिङ होममा कार्यरत एमबीबीएस डाक्टर शम्भुकुमार यादवलाई प्रहरीले अवैध गर्भपतन गराएको आरोपमा नियन्त्रणमा लिएको हो। आइतबार नै उनलाई अदालतबाट म्याद थप गरी हिरासतमा राखिएको जिल्ला प्रहरी कार्यालय सिरहाका प्रमुख एसपी उमाप्रसाद चर्तुवेदीले जानकारी दिए। गत असार १८ गते जेकजाँचका लागि पुगेकी महिलासँग १२ हजार रुपैयाँ लिएर २३ गते लिंग परीक्षणपछि गर्भपतन गराएको आरोप यादवमाथि लागेको छ। महिलाको रक्तश्राव नरोकिएपछि घटना बाहिर आएको हो। इलाज सम्बन्धी कसुरमा उनीमाथि कारबाही अगाडि बढाइएको एसपी चर्तुवेदीले बताए।
तानसेनको भालेबासमा बस र मोटरसाइकल ठोक्किँदा दुई गम्भीर,"तानसेन : आइतबार दिउँसो तानसेन नगरपालिका ८ भालेबासमा पोखराबाट बटवलतर्फ जाँदै गरेको ग १ ख ५५२६ नको बस र विपरित दिशाबाट आउँदै गरेको लु १२ प ४७७९ नको मोटर साइकल ठोकिदा २ जना घाइते भएका छन्। घाइते हुनेमा बगनासकालि गाउँपालिका ३ का २३ वर्षीय सुजन न्यौपाने र सत्वयवती गाउँपालिका ६ का १८ वर्षीय कपिल भण्डारी घाइते भएका छन्। उनीहरुको लुम्बिनी मेडिकल कलेज प्रभास पाल्पामा उपचार भइरहेको छ। घाइते न्यौपानेको शरीरको भित्री भागमा गम्भीर चोट लागेको छ भने भण्डारीको टाउको, दाहिने खुट्टामा चोट लागेको छ। बस र चालकलाई नियन्त्रण लिई थप अनुसन्धान भइरहेको पाल्पाका प्रहरी नायव उपरीक्षक कृष्णप्रसाद सापकोटाले बताए।"
गुठीको सम्पत्ति कति छ ?,"काठमाडौं : गुठीको विवरण माग्दै सम्पदा अभियन्ताको टोली गुठी संस्थानको कार्यालय पुगेको छ । राष्ट्रिय पहिचान संरक्षण सयुक्त संघर्ष समितिको अगुवाइमा गएको टोलीले गुठीको जग्गा, जमिन र सम्पत्तिको सूचना मागेको हो । समितिका संयोजक गणपतिलाल श्रेष्ठले गुठी संस्थानका अध्यक्ष मीनराज चौधरी र प्रशासक नारायण चौधरी ज्ञापनपत्र बुझाउँदै विवरण माग गरेका हुन् । जुलुससहित पुगेको टोलीले २०२९ सालमा गुठी संस्थानको नाममा रहेका जग्गाको कित्ता नम्बर, क्षेत्रफल र कुल संख्यादेखि आजसम्म विवरण माग गरेको हो । गुठीका प्रशासन नारायण चौधरीले विवरण संकलनको काम भइरहेको बताउँदै छिटै विवरण उपलब्ध गराउने आश्वासन दिए । राज गुठी, निजी गुठी र छुट गुठीको सम्पूर्ण विवरण माग गरेको हो । संस्थानका अनुसार ६९ जिल्लामा गुठीको सम्पत्ति छ ।"
सुदूरपश्चिमका जिल्लामा कसरी मिल्याे भागबन्डा ?,"धनगढी : नेपाल कम्युनिस्ट पार्टी (नेकपा) को सचिवालय बैठकले ७७ जिल्ला र ६ महानगरपालिकाका इन्चार्ज र सहइन्चार्जको नाम टुंगो लगाएको छ। प्रधानमन्त्री निवास बालुवाटारमा आइतबार बसेको बैठकले ७७ जिल्ला र ६ महानगरपालिकाका इन्चार्ज र सहइन्चार्जको टुंगो लगाएको हो। त्यस अन्तर्गत सुदूरपश्चिम प्रदेशका विभिन्न जिल्लाका इन्चार्ज र सहइन्चार्जको नाम पनि टुंगो लागेको छ। प्रदेश राजधानी रहेको कैलाली जिल्ला इञ्चार्जमा पूर्वमाओवादी केन्द्रकी रुपा चौधरी चयन भएकी छन्। नेकपाले ७७ जिल्ला र ६ महानगरका इन्चार्ज र सहइन्चार्जको टुंगो लगायो ७७ जिल्ला र ६ महानगरको नेकपा नेतृत्व ककसले पाए ? (सूचीसहित) यी हुन् ६ महानगरका नेकपा इन्चार्ज काभ्रेको नेकपा इन्चार्ज बने सञ्चारमन्त्री बाँस्कोटा नेकपा एकता : गण्डकीका कुन जिल्लामा कसरी मिल्यो भागबन्डा ? प्रदेश २ मा नेकपा भागबन्डाको रमाइलो, एउटै जिल्ला १० सहइन्चार्ज प्रदेश ५ : ७ जिल्ला पूर्वएमाले र ५ जिल्ला पूर्वमाओवादीलाई कुन जिल्लामा कसरी मिल्याे भागबन्डा ? सूची : दार्चुला: इन्चार्ज गणेश ठगुन्ना (पूर्वएमाले) बैतडी: इन्चार्ज नरेन्द्रबहादुर कुँवर (पूर्वमाओवादी केन्द्र) बैतडी: सहइन्चार्ज: पुरन सिह दयाल (एमाले), रेणु चन्द (पूर्वमाओवादी केन्द्र) डडेल्धुरा: इन्चार्ज खगराज भट्ट (पूर्वमाओवादी केन्द्र) डडेल्धुरा: सहइन्चार्ज निरुदेवी जैरु (पूर्वएमाले) कञ्चनपुर: इञ्चार्ज विक्रम शाही (पूर्वएमाले) कञ्चनपुर: सह इन्चार्ज देवीलाल चैधरी (पूर्वमाओवादी केन्द्र), निरुदेवी पाल (पूर्वएमाले), राजेन्द्र रावल (पूर्वएमाले), रामकुमार ज्ञवाली (पूर्वएमाले), लालबहादुर विश्वकर्मा (पूर्वएमाले) कैलाली: सहइन्चार्ज मदन कुमारी (पूर्वगरिमा) शाह (पूर्वएमाले), झपटबहादुर रावल (पूर्वएमाले), नारदमुनी राना (पूर्वएमाले), वीरमान चौधरी (पूर्वमाओवादी केन्द्र), महेश्वर पाठक (पूर्वएमाले), लिलाकुमारी भण्डारी (पूर्वनयाँ शक्तिबाट नेकपा प्रवेश), हरिनारायण चौधरी (पूर्वमाओवादी केन्द्र) डोटी: इन्चार्ज प्रेम आले मगर (पूर्वएमाले) डोटी: सहइन्चार्ज गौरी ओली (पूर्वएमाले) अछाम: इन्चार्ज तारामान स्वार (पूर्वमाओवादी केन्द्र) अछाम: सहइन्चार्ज शरदसिह भण्डारी (पूर्वमाओवादी केन्द्र) बझाङ: इन्चार्ज भैरवबहादुर सिह (पूर्वएमाले) बझाङ: सहइन्चार्ज देबराज रेग्मी (पूर्वमाओवादी केन्द्र) बाजुरा: इन्चार्ज लालबहादुर थापा (पूर्वएमाले) बाजुरा: सहइन्चार्ज प्रकाश बहादुर शाह (पूर्वएमाले)"
युवक मृत भेटिए,स्याङ्जा : स्याङ्जाको पुतलीबजार नगरपालिका३ ढडुवामा आइतबार २६ वर्षीय एक युवा मृत भेटिएका छन्। पुतलीबजार नगरपालिका५ निवासी २६ वर्षीय दीपक पोख्रेल मृत अवस्थामा भेटिएको प्रहरी नायब उपरीक्षक नविनकृष्ण भण्डारीले जानकारी दिए। पोखरेलको शव देखेपछि स्थानीयले प्रहरीलाईख बर गरेका थिए। घटनाको अनुसन्धान भइरहेको प्रहरीको भनाइ छ।
माछा मार्ने क्रममा डुबेर मृत्यु,ताप्लेजुङ : माछा मर्ने क्रममा खोलामा डुबेर ताप्लेजुङको पाथीभरा याङ्वरक गाउँपालिका४ का ४२ वर्षीय चन्द्रबहादुर तिवारीको मृत्यु भएको छ। साउन ३ गते घर नजिकैको खिङ्गे खोलामा माछा मार्न गएका तिवारीलाई स्थानीयले पानीको दहमा डुबिरहेको देखेपछि प्रहरीलाई खबर गरेका थिए। मृतकको शव जिल्ला अस्पतालमा पोष्टमार्टमपछि परिवारलाई जिम्मा लगाइएको जिल्ला प्रहरी कार्यालयका प्रहरी निरीक्षक विष्णुबहादुर खड्काले जानकारी दिए।
क्याम्बोडियामा अलपत्र नेपालीका परिवारको गुनासोः सरकारबाट पहलै भएन,"दमौली : क्यासिनोमा सेक्युरिटी गार्डमा काम पाउने आशमा मानव तस्करलाई झण्डै आठ लाख बुझाएर क्याम्बोडिया पुगेका अलपत्र नेपालीलाई फर्काउन सरकारबाट कुटनैतिक पहल नभएपछि तिनका आफन्तले आफ्नै पहलमा फिर्ता ल्याउने प्रक्रिया थालेका छन्। तनहुँ ऋषिङ गाउँपालिकाका पाँचसहित ६ युवा क्याम्बोडियाको सिमरिपमा हाल अलपत्र परेका छन्। तनहुँ ऋषिङ २ गैह्रा थोक निवासी जंगबहादुर थापा, ऋषिङ ७ मचदाङका रेशम थापा, ऋषिङ २ चैनपुर निवासी धनबहादुर राना र ऋषिङ ६ चालिसे निवासी गोपाल थापासँगै काभ्रेप्लाञ्चोक महादेवस्थान ८ निवासी विनोद खरेल हाल तनहुँ केशवटारकी रजनी थापाको आश्रयमा बसिरहेका छन्। क्याम्बोडियामै रहेका प्युठान बरौला ३ घर भै ललितपुर २३ निवासी दुर्गाबहादुर गुरुङले उनीहरुलाई थाइल्याण्डहुँदै क्याम्बोडिया पुर्याएका थिए। क्याम्बोडिया पुर्याएर जनही ६ हजार अमेरिकन डलर बुझेपछि बेपत्ता भएका युवा नेपाली व्यावसायी थापाको आश्रयमा छन्। आफूहरु अलपत्र परेको बारे देशमा जानकारी गराए पनि सरकारीका तर्फबाट कुनै पहल नभएपछि युवाले आफन्तलाई फिर्ता गरिदिन अनुरोध गरेका छन्।'अलपत्र परेकाले उद्धार र दोषीमाथि कारबाहीका लागि परराष्ट्र मन्त्रालय र वैदेशिक रोजगार विभागमा पत्राचार गरेका थियौं,' आफन्त समेत रहेका ऋषिङ गाउँपालिकाका वडा सदस्य यामबहादुर सारुले भने, 'तर, अवैध तरिकाले पुगेकाले फिर्ता गराउन नसकिने जानकारी वैदेशिक रोजगार विभागबाट पाएकाले आफै फिर्तीका लागि पहल थालेका छौं।' अलपत्र युवा जंगबहादुरका दाइ प्रेमबहादुरले पनि सरकारले फिर्ता ल्याउनका लागि पहल नगरेकाले निजीस्तरमा पहल गरेर फिर्ता गराउन लागिएको बताए।'उता सबै बेखर्ची भइसके,'उनले भने, 'टिकट खर्च पठाएर फिर्ताको पहल गर्दैछौं।' उनले सरकारी निकायबाट सकारात्मक जवाफ र सहयोगको आश्वासन नमिलेकाले आफ्नै पहल गर्नुपर्ने अवस्था आएको बताए । 'एकजनाको झण्डै आठ लाख रुपैयाँ खर्च भइसकेको छ,'उनले भने, 'अब टिकट पनि किनेर नेपाल फर्काउन लाग्दैछौं।' उनले रोजगारी दिने भनि बेपत्ता दुर्गाबहादुरलाई पक्राउका लागि पनि थाइल्याण्डको नेपाली दूतावास तथा नेपाल प्रहरीबाट पहल भएको जानकारी नपाएको बताए। आफन्तले टिकटका लागि थप पहल गरिरहेको प्रेमबहादुरले बताए। 'दोषीलाई पक्राउ गरेर रकम असुल गर्ने सम्भावना पनि देखिएन। भाइहरु पनि आत्तिएका छन्,' उनले भने, 'फेरि ऋणै खोजेर भएपनि फर्काउनुको विकल्प देखिएन। कति दिन यसैगरी राख्ने?' हाल आश्रय दिइरहेकी व्यवसायी रजनीले युवा फिर्तीका लागि बाटो खर्च ३० हजार रुपैयाँ बराबरको अमेरिकी डलर उपलब्ध गराएकी छन्। 'दोषीलाई कारबाही नहुँदा घटना दोहोरिन्छन् ६ जना युवालाई आफ्नै फल्याटमा आश्रय दिइरहेकी सिमरिपकी रजनीले यसअघि पनि नेपाली क्याम्बोडियामा अलपत्र पर्ने गरेको बताइन्। दोषीमाथि कारवाही नहुँदा यस्ता घटना दोहोरिने अवस्था आएको उनले बताइन्। 'यहाँ एनआरएन पनि छ। अरु संघ संस्था पनि छन्,' उनले भनिन्, 'तर कसैले दोषी भनि चिनिएकामाथि कारवाही गर्ने आँट नगर्दा अरु नेपाली फसिरहेका छन्।' उनले सरकार र थाइल्याण्डको दूतावासले पनि यस्ता घटनामा सोचेजस्तो तदारुकता नलिंदा पीडित झनै पीडामा पर्ने अवस्था आएको सुनाइन्। 'यहीं बस्नेले पनि केही गरेनन्। सरकारले पनि हेर्दैन,' उनले भनिन्, 'यस्तो देख्दा वाक्क लाग्छ।' भरपर्दो सम्पर्क माध्यम भेटिएनः विभाग आफन्तले विभागबाट पहल नहुने जानकारी पाएकाले आफै फिर्ताको पहल गरेको बताए पनि वैदेशिक रोजगार विभागले भने भरपर्दो सम्पर्क माध्यम फेला नपर्दा समस्या परेको बताएको छ। विभागका महानिर्देशक डा भिष्मकुमार भुषालले अन्नपूर्णसँग भने, 'उहाँहरु समस्यामा परेको कुरा जानकारीमा छ तर सम्पर्कको गतिलो माध्यम नभएकाले समस्या परेको छ।' उनले श्रम स्विकृती नलिइकन गएको भएपनि अलपत्र परेका नेपालीलाई फिर्ता गराउन सकिने बताए।'अलपत्र परेपछि फिर्ता गराउन दूतावासमार्फत हाम्रो पहल हुन्छ,'उनले भने। तर उनले यति भने पनि अलपत्र युवाले दूतावास वा अरु कोही निकायले सम्पर्क गरी नसकेको बताएका छन्। क्याम्बोडियामा अलपत्र ६ नेपाली स्थानीय प्रहरी कार्यालयमा मानव तस्करविरुद्ध कारबाहीको निवेदन दिएपछि उनीहरुले अझैसम्म पनि स्वदेश फर्कनका लागि सरकारबाट पहल नभएको र खर्च सकिएपछि आफन्तलाई गुहारेको बताएका छन्।"
पर्यटक क्षेत्र चिनाउन 'डोल्पो भ्रमण वर्ष२०२०' हुने,"दुनै,डोल्पा : डोल्पो महोत्सव भदौमा हुने भएको छ। डोल्पो भ्रमण वर्ष २०२० को लक्ष्य राखेर डोल्पो महोत्सव आयोजना गर्न लागिएको हो। विश्वकै अग्लो मानववस्ती रहेको डोल्पा बुद्ध गाउँपालिकाको धो उपत्यकामा पहिलो पटक डोल्पो महोत्सवको आयोजना गरी डोल्पा भ्रमण वर्ष २०२० को सन्देश दिन लागिएको हो। भदौ २४ गते देखि २८ गतेसम्म हुने डोल्पो महोत्सव भव्यरुपमा सफल पार्न विभिन्न ११ वटा उपसमिति गठन गरेर जिल्लाबासी एकजुट भएको महोत्सव आयोजक मुल समारोह समितिका अध्यक्ष ग्याल्बो भोटे थापाले जानकारी दिए। डोल्पालाई पर्यटकीय क्षेत्रका रुपमा परिचित गराउनुका साथै नेपाल भ्रमण वर्ष २०२० र कर्णाली भ्रमण वर्ष २०२० का साथै डोल्पा भ्रमण वर्ष २०२० का रुपमा डोल्पो महोत्सव गर्न लागिएको समेत आयोजकको दावी छ। नेपाल सरकारको नेपाल भ्रमण वर्ष २०२० लाई टेवा पुर्याउने लक्ष्यका साथ सरकारद्वारा घोषित समृद्ध नेपाल सुखी नेपाली राष्ट्रिय अभियानको साझेदार बन्न डोल्पो महोत्सव २०७६ आयोजना गरिएको आयोजकले जानकारी दिएको छ। डोल्पाको पर्यटनलाई टेवा पुर्याउन डोल्पो क्षेत्रको वर्तमान समस्याको उजागर गरी दिगो विकास गर्न र डोल्पाको पयर्टकीय क्षेत्रलाई विश्वसामु चिनाउन डोल्पो महोत्सवको आयोजना गरिउको प्रचारप्रसार समितिका संयोजक बबिकिशोर गुरुङले जानकारी दिए। महोत्सवमा बढीभन्दा बढी आन्तरिक तथा बाह्य पर्यटक भित्र्याउने र दिगो विकासमा डोल्पालाई जोड्ने लक्ष्य रहेको मुल आयोजक समितिले जानकारी दिएको छ। संघीय सरकार प्रदेश सरकार र स्थानीय सरकारको विशेष आर्थिक सहयोगमा डोल्पो महोत्सव मनाउन लागिएको अध्यक्ष ग्याल्बो भोटे थापाले जानकारी दिए। प्रचार प्रशारका लागि लाग्ने खर्च कर्णाली प्रदेश उद्योग, पर्यटन,वन तथा वातावरण मन्त्रालयले खर्च गर्ने मन्त्री नन्दसिंह बुढाले बताए। महोत्सवमा लामाबाट गुरु पूजा, वातावरण संरक्षणसम्बन्धी प्रवचन,घोडा दौड,लामा मुखोडा नृत्य, डोल्पो विकासबारे बौद्धिक व्यक्तिको छलफललगायतका दर्जनौ कार्यक्रम तय गरिएको छ। महोत्सवमा धो उपत्यकामा रहेको क्रिष्टल माउण्टेन विद्यालयको रजत जयन्ती समेत मनाइने भएको छ।"
भूकम्प पुनर्निर्माण : ५ हजार लाभग्राही सूचीबाट खारेज,"धादिङ : विनाशकारी भूकम्पपछि नेपाल सरकारबाट घर बनाउनेका लागि अनुदान पाउने धादिङका ५ हजार ३ सय ९३ घरधुरीको नाम लाभग्राही सूचीबाट खारेज हुने भएको छ। राष्ट्रिय पुनर्निर्माण प्राधिकरणले अनुदान सम्झौता नगर्ने भूकम्पपीडितका लागि असार २१ गतेसम्म अनुदान सम्झौता गर्ने समयसीमा तोकेको थियो। असार २१ गतेसम्म अनुदान सम्झौता नगर्नेको नाम अनुदान पाउने लाभग्राहीको सूचीबाट हटाउने सार्वजनिक सूचना जारी गरिसकेकाले धादिङका ५ हजार ३ सय ९३ घरधुरीको नाम अनुदान पाउने लाभग्राहीबाट खारेज हुने भएको हो। २०७६ असार मसान्तसम्म धादिङ जिल्लाभर निजी आवास पुनर्निर्माणका लागि अनुदान पाउनेको सूचीमा ८३ हजार २५ घरधुरी छन्। जसमध्ये ७७ हजार ६ सय २८ जनाले अनुदान सम्झौता गरेर पहिलो किस्ता लगेका छन्। ५ हजार ३ सय ९३ घरधुरीले हालसम्म अनुदान सम्झौता नै नगरेका हुन्। राष्ट्रिय पुनर्निर्माण प्राधिकरणको जिल्ला आयोजना कार्यान्वयन इकाइअन्तर्गत रहेको अनुदान व्यवस्थापन तथा स्थानीय पूर्वाधार कार्यालयका प्रमुख जयराम श्रेष्ठले भने, सम्बन्धित पालिकाका वडाध्यक्षलाई समेत चिठी पठाएर असार २१ गतेसम्म अनिवार्य अनुदान सम्झौता गर्न भनेका थियौँ। अझै पनि ५ हजारभन्दा बढी सम्झौता हुन बाँकी छ। अनुदान सम्झौता नै नगरेकाहरूमा दोहोरा नाम टिपाउने, श्रीमान् विदेशमै बेपत्ता भएकाहरू, अंशबन्डाका झगडा नमिलेकाहरू र जग्गाजमिन भएर पनि आफ्नो नाममा नभएकाहरू हुन सक्ने ज्वालामुखी गाउँपालिका४ का अध्यक्ष कृष्णप्रसाद काप्रीले बताए। उनले भने, मेरो वडामा समस्याग्रस्त भूकम्पपीडितका लागि म आफैं अनुदान व्यवस्थापन कार्यालयमा गएर समाधान गराएको छु, यस्ता घटना थुपै छन् गाउँघरमा, त्यसै कारण सम्झौता नभएको पनि हुन सक्छ। घर निर्माण सम्पन्न गरी तेस्रो किस्ता भुक्तानी लिनेको संख्या भने ५६ हजार १ सय ३० घरधुरी छ। पहिलो किस्ता लिएर घर बनाउन सुरु गरी दोस्रो किस्ता लिनेको संख्या भने ८५ प्रतिशत छ। दोस्रो किस्ता बुझ्ने कुल घरधुरीको संख्या ६५ हजार ९ सय ७२ छ। त्यस्तै, घर निर्माण सम्पन्न गरी तेस्रो किस्ता भुक्तानी लिनेको संख्या भने ५६ हजार १ सय ३० घरधुरी छ। प्रबलीकरण (रेट्रोफिटिङ) परेकाले दोस्रो किस्ता बुझेनन् भूकम्पका कारण घर आंशिक रूपमा मात्रै क्षति भई प्रबलीकरण गर्नुपर्ने सूचीमा रहेका भूकम्पपीडितमध्ये १ जनाले पनि दोस्रो किस्ता बुझेका छैनन्। धादिङ जिल्लाभर कुल ४ हजार ७ सय १८ घरधुरी प्रबलीकरणको सूचीमा थिए। त्यसमध्ये २ हजार ५ सय ६१ घरधुरीले मात्रै अनुदान सम्झौता गरी पहिलो किस्ता लगेका छन् भने घर प्रबलीकरण सम्पन्न गरेर दोस्रो किस्ता लैजाने एक जना पनि नभएको अनुदान व्यवस्थापन तथा स्थानीय पूर्वाधार कार्यालय धादिङका सूचना प्रविधिविद् इन्जिनियर दीपेन्द्र पौडेलले जानकारी दिए। त्यस्तै, प्रबलीकरणमा परेका ९ सय ८३ जनाले भने आफ्नो घर पूर्णरूपमा क्षति भएको भनेर ३ लाख अनुदान माग गर्दै लाभग्राही परिवर्तनको निवेदन दिएका छन्। जसमध्ये ६ जनाको मात्रै हालसम्म सुनुवाइ भएर लाभग्राही परिवर्तन भई ३ लाख अनुदान पाउन योग्य भएका छन्। १ हजार ३ घरधुरीद्वारा मुद्दा दर्ता भूकम्पमा घर क्षति भए पनि सरकारले आफूलाइ घर बनाउने अनुदान नदिएको भन्दै धादिङ जिल्लाका १ हजार ३ घरधुरीले राष्ट्रिय पुनर्निर्माण प्राधिकरणविरुद्ध मुद्दा दर्ता गराएका छन्। पटकपटक गुनासोमा निवेदन दिए पनि भूकम्पपछिको आवास पुनर्निर्माणमा अनुदान पाउन योग्य नभएको भन्दै १ हजार ३ घरधुरीले राष्ट्रिय पुनर्निर्माण प्राधिकरणविरुद्ध उजुरी हालेका हुन्। ३ सय ८८ घरधुरी विस्थापित भूकम्पपछि धादिङ जिल्लाभरबाट ३ सय ८८ घरधुरी जोखिममा रहेकाले उनीहरूलाई विस्थापित गर्नुपर्ने अवस्था थियो। भूकम्पपछि गाउँमा बस्न नमिल्ने भएपछि जोखिमयुक्त बस्तीका स्थानीयलाई सुरक्षित ठाउँमा जग्गा किन्न नेपाल सरकारले नै थप २ लाख दिने व्यवस्थाअनुरूप धादिङ जिल्लाभर २ सय ४५ जना भूकम्पपीडितले जग्गा किन्न २ लाख रुपैयाँ बुझेका छन्। त्यस्तै, ७९ जना कुनै पनि जग्गा जमिन नभएका भूमिहीन लाभग्राहीका रूपमा स्वीकृत भएका छन्। ११ जनाले गरे अनुदान रकम फिर्ता भूकम्पपछि अनुदान पाउने सूचीमा रहेर पनि घर नबनाई अनुदान रकम फिर्ता गर्नेमा ११ घरधुरी छन्। अनुदान व्यवस्थापन तथा स्थानीय पूर्वाधार कार्यालय धादिङका लेखापाल डिल्लीराम खतिवडाका अनुसार यस वर्ष ८ जनाले र अघिल्लो आर्थिक वर्षमा ३ जनाले पहिलो किस्ताबापत पाएको ५० हजार रुपैयाँ फिर्ता गरेका हुन्।"
नुवाकोटमा करेन्ट लागेर एकको मृत्यु,नुवाकोट : नुवाकोटको वगुवामा करेन्ट लागेर शनिबार एक जनाको मृत्यु भएको छ । सुर्यगढी गाउँपालिका वडा नं ५ बगुवाका ३५ वर्षीय बिष्णु राईको करेन्ट लागेर शनिबार मृत्यु भएको नुवाकोट प्रहरी प्रमुख तथा प्रहरी उपरीक्षक कृष्णबहादुर पल्लिमगरले जानकारी दिए । राई स्थानीय दीपक गिरीको घरमा ल्याएको केबलको तार बनाउन शनिबार दिउँसो बिजुलीको पोलमा चढेका थिए। बिजुलीको तारमा छोएपछि करेन्ट लागेर गम्भीर घाइते भएका उनको नुवाकोट जिल्ला अस्पताल त्रिशूलीमा उपचारको क्रममा मृत्यु भएको पल्लिमगरले बताए। राईको शव नुवाकोट जिल्ला अस्पताल त्रिशूलीमा राखिएकाे छ ।
खोला गाउँ पसेपछि सुत्केरी र गर्भवतीको विजोग,"उदयपुर : खोला गाउँ पसेपछि ४ महिनाको दूधे बालक चेपेर घरबाट निस्किएकी उदयपुरको बेलका नगरपालिका १ पलारकी रोजी नेवार यतिबेला आधारभूत विद्यालय सुखनी सप्तरीमा आश्रय लिएर बस्दै आएकी छन्। करिब ५ सय मिटर पर रहेको त्रियुगा खोला गाउँ पसेपछि उनलाई स्थानीयले उद्धार गरी घरबाट सुरक्षितमा राखेका हुन्। '१० मिनेट मात्र ढिला भएको भेलमा सपरिवार डुबिने रहेछ,' उनले भनिन्, 'तर भाग्यमा बाँच्नु रहेछ, छिमेकीले उद्धार गरिदिए।' दूधे बालक चेपेर मलिन अनुहारमा घटनाक्रम सुनाउँदै भनिन्, 'सोच्दै नसोचेको घटना भयो, घर पूरै लग्यो अब कहाँ बस्नु, के खानु, नानीको स्याहार सुसार कसरी गर्नु ? भएको जग्गा जमिन सबै डुबायो, आफ्नो ज्यान कसरी सुरक्षित गर्ने भन्ने मात्र चिन्ता भयो।अन्नपात, लत्ताककपडा झिक्न पाइएन। लगाएको धान खेती सेती बगरमा परिणत भयो, बाँकी दिन कसरी जिउने?' उनले भनिन्, 'स्कुलमा बसाई छ, न शुद्ध पिउने पानी छ, न राम्रो शौचालय।न खाने कुरा नै राम्रो खान पाइन्छ। कसरी बच्चा जोगाउने।' 'एकातिर बालबच्चा कसरी हुर्काउने भन्ने चिन्ता छ ।अर्कोतर्फ प्रकोप र सर्पबाट कसरी जोगिने भन्ने चिन्ता छ, 'उनले भनिन् , 'त्यसैपनि गर्मी ठाउँ सर्पको बिगबिगी झन् खोलाले बगाएर ल्याएका सर्प छ्याप छ्याप्ती भेटिन्छन्।' त्यसो त रोजीको मात्र यो समस्या हैन् बेलका नगरपालिका १ र २ का ५ दर्जन सुत्केरी तथा गर्भवती महिलाको समस्या उस्तै छ। भएको सम्पती त्रियुगा खोलाले बगाएपछि स्थानीय विद्यालय र आफन्तकोमा आश्रय लिएर बस्न बाध्य छन्। रोजी मात्र हैन् पलार गाउँमा ५ महिनाको छोरी लिएर रमा अधिकारी, ३ महिनाका सन्तान चेपेर सिता श्रेष्ठ, १ वर्षीकी नानी बोकेर शोभा अधिकारी, तुलसी श्रेष्ठलगायतका सुत्केरी महिला सोही विद्यालयको कोठामा बस्छन्। उनीहरुलाई तत्काल उद्धार गरी सार्वजानिक संरचनामा स्थान्तरण गरिएको बेलका नपाका मेयर दुर्गाकुमार थापाले बताए। उनले विभिन्न निकायको सहयोगमा केही राहत वितरण गरिएको बताए। अन्य सर्वसाधरणभन्दा पनि यो समयमा सुत्केरी महिला थप पीडामा हुने भएकाले संरक्षणका लागि स्थानीय जनप्रतिनिधि, केन्द्र, प्रदेशसँग कुरा भइरहेको अनुगमनमा पुगेका जिल्ला समन्वय समितिका प्रमुख खड्गबहादुर परियारले बताए। राज्य व्यवस्था तथा सुसासन समितिका सदस्य दिलेन्द्रप्रसाद वडुलगायतको टोलीले उदयपुरगढी गाउँपालिका ६ मा स्थलगत अवलोकन गर्दै । उनले घटना पीडादायिक रहेकाले स्थानीय तह, प्रदेश र संघीय सरकारसँग समन्वय गरी सहयोग गर्ने प्रतिवद्धता व्यक्त गरे। गाँस, बाँस र कपास तीनै कुराको अभाव भएको स्थानीय रमा अधिकारीले बताइन्। आफूलाई पनि यिनै समस्याले गाँजेको ७५ वर्षीया अपाङ्ग वृद्धा धनमाया श्रेष्ठदले बताइन्। 'त्यसै त अपाङ्ग , त्यसमा पनि वृद्धा छु। के गर्नु कसैले सहयोग गर्दैनन्। हामी अपाङ्ग कहाँ जानु कहाँ बस्नु,' धनमायाले भनिन्।' सुत्केरी आमा र नाबालकमा छालाको समस्या देखा परेको जिल्ला जनस्वास्थ्य कार्यालयका सूचना अधिकारी दुनियालाल यादवले जानकारी दिए। उनका अनुसार आमा र काखे बालक दुवैमा दूषित पानीका कारण रुघा खोकी र ज्वरोको समस्या देखिएको छ। तत्कालका लागि औषधि र शुद्धी पीउने पानीका लागि किटहरु उपलब्ध गराइएको छ। समयमा नै समाधान नगर्ने हो भने प्रकोपको रुप लिने र झाडापखालालगायतका सरुवा रोग सर्ने खतरा देखिने उनले बताए। राहतमा तीव्रता बाढी पहिरो प्रभावित क्षेत्र बेलका नगरपालिका, रौतामाई र उदयपुरगढी गाउँपालिकामा स्थानीय विपद् व्यवस्थापन समितिले समन्वय गरी लगत संकलन र प्रारम्भिक चरणको राहत सामग्री वितरणमा तीव्रता दिएको छ। शनिबार प्रदेश सांसद बिमल कार्की, अम्बिका थापा, जिल्ला समन्वय समिति प्रमुख खड्गबहादुर परियार, सम्बन्धित स्थानीय तहका जनप्रतिनिधि, प्रमुख जिल्ला अधिकारी धुर्वबहादुर खड्कालगायत सुरक्षा प्रमुख, कार्यालय प्रमुख, संघसंस्था र सञ्चारकर्मीका टोलीले राहत वितरण गरेको छ। नेपाल रेडक्रस सोसाइटीले त्रिपाल, कम्बल, लत्ताकपडा, भाडाँवर्तन, साबुन, सरफ, वल्र्डभिजन इन्टरनेशनलले जाल्पा एकिकृत विकास समाज, हुरेण्डेक, नेस्पेकसँग समन्वय गरी चामल उपलब्ध गराएको प्रमुख जिल्ला अधिकारी धुव्रबहादुर खड्काले बताए। त्यसैगरी सुत्केरी तथा गर्भवती महिलाका लागि ओरेक नेपाल र युएनएफपिएले डिगनीटीकिड वितरण गरेको उनले बताए। प्रजिअ खड्काका अनुसार हालसम्म ७२ घरपरिवारलाई प्रारम्भिक चरणको राहत वितरण गरी सकिएको छ। उदयपुरगढी गाउँपालिकाका २७, रौतामाई गाउँपालिकाका १६, बेलका नगरपालिकाका २२ र त्रियुगा नपाका ७ परिवारलाई राहत वितरण गरिएको हो। यसैबीच आइतबार राज्य व्यवस्था तथा सुशासन समितिको एक टोलीले जिल्लाको प्रभावित क्षेत्रको स्थलगत अवलोकन गरेको छ। सांसद दिलेन्द्रप्रसाद बडु, यशोधा सुवेदी, डा डिला संग्रौला र प्रदेश सांसद अम्बिका थापालगायतको टोलीले स्थलगत अवलोकन गरेको हो। त्यसक्रममा बडुले क्षतिग्रस्त क्षेत्रलाई तत्काल राहत र दीर्घकालिन योजना अघि सार्न समितिमार्फत सरकारलाई निर्देश गर्ने जानकारी दिए। फोटोनं १ देखि ३ सम्म बेलका नगरपालिका १ पलारका सुत्केरी तथा अपांग महिला। लिम्चुङ्गबुङ्गलाई संकटग्रस्त क्षेत्र घोषणा एक साता अघिको बाढी पहिरोले क्षतिग्रस्त बनेको उदयपुरको लिम्चुङबुङ गाउँपालिकालाई संकटग्रस्त क्षेत्र घोषणा गरिएको छ। गाउँ कार्यपालिकाको गएको असार ३१ गते बसेको बैठकले प्राकृति विपत्ति आइ परेकाले संकटग्रस्त घोषणा गरेको हो । गाँउपालिकाका अध्यक्ष मेजरकुमार राईले गाँउपालिकामा खाद्यन्न अभावसँगै क्षतविक्षत सडकले अस्तव्यस्त जनजीवन सिर्जना भएपछि संकटग्रस्त गापा घोषणा गरेको बताए। 'गाईघाट कटारीसँग जोड्ने सडक क्षतविक्षत भएको र गएको वैशाख जेठमा लामो खडेरीले मकै उत्पादन शून्य भएपछि खाद्यन्न अभाव भयो,' उनले भने, 'लिम्चुङबुङको मुख्य खाद्यन्न बाली भनेको मकै खेती हो, त्यो पनि खडेरीले सखाप भयो, पहिरोले ढुवानी गर्ने सडक अवरुद्ध छ।'"
ड्रोन क्यामेरासहित चीनियाँ नागरिक पक्राउ,"मुस्ताङ : लोघेकर दामोदरकुण्ड गाउँपालिका १ चराङमा ड्रोन क्यामेरासहित एकजना चीनियाँ नागरिकलाई प्रहरीले नियन्त्रणमा लिएको छ। निषेधित एरियामा ड्रोन क्यामेरा उडाएपछि ४८ वर्षीय चीनियाँ नागरिक चेनवोलाई अस्थायी प्रहरी पोष्ट चराङले शुक्रबार नियन्त्रणमा लिएको हो। सहयोगी बिना एक्लै उपल्लो मुस्ताङ पुगेका चीनियाँ नागरिक चेनवोले शुक्रबार बिहान ६ बजे चराङ क्षेत्रमा ड्रोन क्यामेरामार्फत दृष्य खिचेका थिए। ड्रोक कराएको आवाज आएपछि चराङ प्रहरी पोष्टका असई डोलराज भण्डारीसहित ३ जनाको प्रहरी टोलीले उनलाई नियन्त्रणमा लिएको थियो। प्रहरी नियन्त्रणमा परेका चीनियाँ नागरिक चेनवोले ड्रोन उडाउन प्रतिबन्ध भएको बारे अनविज्ञ रहेको प्रहरीसमक्ष बयान दिएका छन्। सामान्य नेपाली भाषासमेत बोल्न सक्ने उनलाई शनिबार जिल्ला प्रहरी कार्यालय मुस्ताङमा बुझाएको थियो। प्रहरी कार्यालयले आवश्यक कारवाहीका लागि नेपाल नागरिक उड्यन प्राधिकरणलाई जिम्मा लगाउने गरी जोमसोमस्थित नागरिक उड्यनलाई शनिबार नै जिम्मा लगाएको जिप्रका मुस्ताङका सूचना अधिकारी राजेन्द्रप्रसाद रेग्मीले जानकारी दिए। यता, चेनवोले प्रयोग गरेको ड्रोन क्यामेरा कब्जामा लिएर सोधपुछपछि उनलाई छाडिएकाे नागरिक उड्ययन कार्यालय जोमसोमका प्रमुख भानुभक्त कोइरालाले जानकारी दिए। नेपाल सरकारले उपल्लो मुस्ताङ एरियालाई नियन्त्रित तथा निषेधित क्षेत्र घोषणा गरेको छ। गत बैशाखमा 'सम्हालिन्छ कहिले मन' चलचित्रले लोमान्थाङमा ड्रोन उडाउँदा प्रहरीले नियन्त्रणमा लिएको थियो। उपल्लो मुस्ताङमा पर्यटक मन्त्रालयको अनुमति लिएर आएका टोलीले प्याराग्लाईडिङको परीक्षण समेत गरेका थिए। मुस्ताङको तल्लोक्षेत्र कागबेनी र मुक्तिनाथक्षेत्र माथि ड्रोन प्रयोग गर्न प्रतिबन्ध गरिएको एक्यापले जनाएको छ। तर तल्लोक्षेत्रमा भने स्थानीय प्रशासनको अनुमति लिए पुग्छ।"
बैतडीमा फुड बैंक स्थापना,"बैतडी : विपद् पछि खाद्य संकट हुन नदिन बैतडीमा फुड बैंक स्थापना गरिएको छ। जिल्ला विपद् व्यवस्थापन समिति र उद्योग वाणिज्य संघको पहलमा विपद्मा परेका ५ सय व्यक्तिलाई तत्काल खाद्यान्न उपलब्ध गराउने गरी फुड बैंक स्थापना गरिएको हो। विपद्को बेला खाद्य संकट हुने भएकाले त्यस्तो संकट आउन नदिनका फुड बैंक स्थापना गरिएको जिल्ला विपद् व्यवस्थापनका समिति संयोजक एवं प्रमुख जिल्ला अधिकारी आनन्द पौडेलले जानकारी दिए। उनले भने, 'आपतकालिन अवस्थामा खाद्यान्न आपूर्तिका लागि हामीले फुड बैंक स्थापना गरेका हौं। ५ सय जनालाई ३ दिनसम्म पुग्ने गरेर फुड बैंकको स्थापना गरेका छौं। विपद्को समयमा तत्काल खाद्यान्नको जोहो गर्न समस्या हुने भएकाले हामीले पूर्व तयारी स्वरुप फुड बैंक स्थापना गरेका हौं।' जिल्ला प्रशासन कार्यालय र उद्योग वाणिज्य संघ बैतडीबीच आपतकालिन खाद्यान्न आपूर्तिका लागि समझादारी गरेर फुड बैंक स्थापना गरिएको प्रमुख जिल्ला अधिकारी पौडेलले बताए। एकै पटक ५० भन्दा बढी मानिस विपद् प्रभावित भएमा फुड बैंकबाट खाद्यान्न उपलब्ध गराइने उद्योग वाणिज्य संघ बैतडीका उपाध्यक्ष खीमानन्द भट्टले बताए। उनका अनुसार विपद्मा परेका नागरिकलाई सहयोग पुर्याउने उद्देश्यले १लाखको लगानीमा फुड बैंकको स्थापना गरिएको हो। विपद्को समयमा १ केजी चिउरा, ३ प्याकेट चाउचाउ, ३ गोटा बिस्कुट र आधा केजी दालमोठसहितको प्याकेटमा फुडबैंकबाट खाद्यान्न उपलब्ध गराउन उत्सव सप्लायर्ससँग सम्झौता गरिएको उपाध्यक्ष भट्टले बताए। यस्तै विपद्मा परेका परिवारलाई गैरखाद्य सामग्री उपलब्ध गराउन नेपाल रेडक्रस सोसाइटीले पनि गोदाम स्थापना गरेको नेपाल रेडक्रस सोसाइटी शाखा बैतडीका सभापति भीमदत्त पाण्डेयले बताए। जिल्ला शाखामा ५० परिवारलाई पुग्ने गरी गैरखाद्य सामग्री भण्डारण गरिएको छ । जिल्लामा ठूला विपद आइलागेमा रेडक्रसको उपक्षेत्रीय गोदाम खोड्पेबाट गैरखाद्य सामग्री उपलब्ध गराउने व्यवस्था गरिएको रेडक्रसका कार्यक्रम अधिकृत तेजप्रसाद पाण्डेयले बताए। उनले भने, 'बैतडीको खोड्पेमा तीन जिल्ला हेर्ने गरेर उपक्षेत्रीय गोदाम छ। त्यसमा पनि गैरखाद्य सामग्री मौजुद राखिएको छ। विपद्मा परेका नागरिकलाई सो गोदामबाट गैरखाद्य सामग्री वितरण गर्दैआइरहेका छौं।'"
पहिरोमा परिवार गुमाएका कुमारलाई गाउँपालिकाको राहत,"भोजपुर : पहिरोमा श्रीमती र दुई छोरा गुमाएका रामप्रसाद राई गाउँपालिका ५ मानेभञ्ज्याङ तुन्ताङका कुमार राईको परिवारलाई गाउँपालिकाले राहत वितरण गरेको छ। पीडित राईलाई गाउँपालिकाले जनही २५ हजारका दरले ७५ हजार र आवास निर्माणका लागि २० हजार गरी ९५ हजार राहत रकम हस्तारन्तरण गरेको हो। प्राकृतिक विपदमा परिवार गुमाएका पीडितलाई सहयोगी भावनाले राहत रकमसहित पाल र खाद्यान्न हस्तान्तरण गरिएको गाउँपालिका अध्यक्ष विजय राईले बताए। 'गुमेका परिवारलाई फर्काउन त सकिँदैन। तर पीडित परिवारलाई केही सान्त्वना मिलोस् भन्ने चाहना हो,' अध्यक्ष राईले भने, 'पीडित परिवारलाई अन्य निकायबाट पनि सहयोग तथा राहतका लागि पहल गरेका छौँ।' गत असार २८ गते पहिरोले पुरिएर राईकी ३६ वर्षीया श्रीमती मनकुमारी राई, १७ वर्षीय छोरा शिवकुमार राई र १५ वर्षीय छोरा शक्तिकुमार राईको मृत्यु भएको थियो। पहिरोमा परी भोजपुरमा अहिलेसम्म ५ जनाको मृत्यु, ३ जना घाइते १ सय घरपरिवार विस्थापित भएका छन्। जसमध्ये १६ घर पूर्णरुपमा र ५८ घरमा आंशिक क्षति पुगेको छ।"
नारायणीमा क्रुज सिप,"चितवन : हेर्दा दुरुस्तै पानी जहाज। दुई तलामा बसेर नदीको सयर गर्दै रमणीय भ्रमण। भित्रै रेष्टुरेन्ट र सांगितिक कार्यक्रमको स्टेज। नदीमा सरर सयर गर्दै रमाईलो गर्ने सुविधा अनि खानाको स्वादमा पाइने कुराले सुन्दा अचम्म लाग्न सक्छ। तर अबको केही महिनापछि नारायणी नदीमा यसको मज्जा लिन सकिने ब्यवस्था गरिँदैछ। नेपालमा पानी जहाजको चर्चा भइरहेका बेला त्यसैको झल्को दिने खालको क्रुज निमार्ण गरिएको हो। नारायणी नदी किनारमा एकसय फिट लम्बाई, चौडाई र उचाई २२ फिट भएको पहिलो पटक क्रुज सिप सञ्चालन गर्न लागिएको छ। क्रुज सिपमा चढेर नदी छेउमा रहेका वनजंगल, धार्मिक क्षेत्र लगायतका मनोरम दृश्य अवलोकन गर्न सकिने बताइएको छ। आउँदो दशैं अघि नै सञ्चालन गर्ने गरी निमार्णको काम तीव्र पारिएको छ। अहिले तल्लो भागको काम सकेर माथिल्लो भागको निमार्ण थालिएको छ। गत चैत्रबाट निमार्णको काम थालिएको हो। राइनो वाटर इन्टरटेन्मेन्ट प्रालिले क्रुज सिप सञ्चालन गर्न लागेको हो। भरतपुर महानगरपालिका १६ काभ्रेघाटस्थित नारायणी नदीमा क्रुज सिप निमार्ण भइरहेको छ। कम्पनीका अनुसार एक पटकमा सिपमा दुई सय जना चढ्न सक्नेछन्। राइनो वाटर इन्टरटेन्मेण्ट प्रालिका प्रबन्ध निर्देशक रामचन्द्र कंडेलले पर्यटकीय आकर्षणका लागी निमार्ण गरेको क्रुज दशैं अघि नै सञ्चालन हुने बताए। नेपालमा जलयात्राको लागी पहिलो पटक नयाँ काम थालेका हौ, कंडेलले भने, पर्यटकीय आकर्षण नै हाम्रो उदेश्य हो। बिहानको ब्रेकफाष्ट क्रुज, अपरान्ह लन्च र साँझमा डिनर क्रुजमै हुने उनले बताए। भारत र सिंगापुरका विज्ञको टोलीले नारायणीमा कम पानी हुने समय पारेर गत वर्ष पौषमा नदीको पानी प्रवाहको मापन, प्रकोपको चुनौतीको अध्ययन र वातावरणीय प्रभाव मुल्यांकनको अध्ययन गरेका थिए। दुईवटा इञ्जिन रहने उक्त क्रुज प्रतिघण्टा १८ सय मिटर दुरी पार गर्ने छ। ज्ञानेश्वर सामुदायिक वनका अध्यक्ष राजन अधिकारीले पर्यटकीय गन्तब्यको खोजी भएका बेला सञ्चालन हुने क्रुज सिपले नयाँ तरङ्ग ल्याउने भएकोले आफुहरुले सहकार्य गरेको बताए। सरकारले भम्रण वर्ष २०२० को तयारी गरिरहदा यो कामले जिल्लामा पर्यटक तान्ने विश्वास लिएका छौं, उनले भने, नेपालकै नौलो अनुभव हुने भएकोले सहकार्य र समन्वय गरेका छौं। निमार्ण पुरा हुने समयसम्म करिब ३५ करोड खर्च हुने अनुमान गरिएको छ। भारतको ग्रयाण्डीयर मरिन कम्पनीले निमार्णको काम गरेको छ। नर्वेको प्रविधि अनुसार बनाइएको छ। उक्त कम्पनीले भारत, श्रीलंका, मलेसिया, दुबई लगायतका देशमा क्रुज निमार्णको काम गरेको थियो।"
मेची राजमार्ग एकतर्फी खुल्यो,"पाँचथर : पहिरोले चार दिनयता ठप्प मेची राजमार्ग आइतबार दिउँसोदेखि एकतर्फी रुपमा सञ्चालनमा आएको छ। फाल्गुनन्द गाँउपालिका३ स्थित फिदिम राँके सडकखण्डको पांग्रे भीरमा गएको पहिरोले बुधबार रातिदेखि राजमार्ग ठप्प भएको थियो। सडकमा झरेको पहिरो पन्छाएर यातायात सञ्चालनमा ल्याइएको पाँचथरका प्रमुख जिल्ला अधिकारी मुरारी वस्तीले जानकारी दिए। पहिरोले रोकिएर रहेका सवारी साधान गन्तव्यतर्फ गएका छन्, वस्तीले भने राजमार्ग एकतर्फी रुपमा सञ्चालनमा आएको छ। अहिले राजमार्गमा झरेको पहिरो पन्छाउने काम भइरहेको छ। माथिबाट पहिरो झर्ने क्रम पनि जारी भएकाले ठूला सवारी साधान वारपार गराउन समस्या भएको उनको भनाइ छ। सडकमा पहिरो झर्न नरोकिएकाले वैकल्पिक मार्ग पनि तयारी भइरहेको छ। गम्बा डाँडाबाट राँके निष्कने गरी वैकल्पिक मार्ग निर्माण गरिएको हो। यसअघिनै खोलिएको सडकलाई मर्मत गरेर वैकल्पिक मार्ग तयार गरिएको हो, वस्तीले भने, वैकल्पिक मार्गको साढे चार किलोमिटर सडक मर्मत भइसकेको छ । आइतबार साँझसम्म सबै काम पूरा हुन्छ। नौ किलोमिटरको वैकल्पिक मार्ग निर्माण गरिएको हो। मेची राजमार्गको पहिरो पन्छाउने काम सडक कार्यालय इलामले गरेको हो। वैकल्पिक मार्ग मर्मत गरेर सञ्चालन गर्नका लागि प्रदेश सरकारले आर्थिक सहयोग गरेको गरेको छ।"
बाढीपीडित ४८ परिवारलाई रेडक्रसको राहत,"सिन्धुली : नेपाल रेडक्रस सोसाइटी सिन्धुली शाखाले जिल्लाका बाढीपहिरो प्रभावित ४८ परिवारलाई राहत सामग्री वितरण गरेको छ। जिल्ला विपत व्यवस्थापन समितिसँगको समन्वयमा दुधौली नगरपालिका ४ र ५ वडाका बाढी पीडितहरूका लागि भाडाँकुडा, त्रिपाल, लत्ताकपडा लगायतका राहत सामग्री वितरण गरेको हो। बाढी र पहिरोको क्षतिको संयुक्त अवलोकन गर्न दुधौली पुगेका संघीय र प्रदेश सांसदहरू, जिल्लाका सुरक्षा निकायका प्रमुखहरूको उपस्थितिमा कमलानदीमा आएको बाढीबाट पूर्णरुपमा घर क्षति भएका १५ र आंशिक क्षति भएका ३३ परिवार गरी ४८ परिवारका लागि गैरखाद्य राहतसामग्री वितरण गरिएको रेडक्रस सिन्धुलीका सभापति अशोक श्रेष्ठले जानकारी दिए। उनले भने, एक घरका पाँचजनासम्मको परिवारका लागि पुग्ने गरी रेडक्रसले यस अघिका विपत्तिमा जस्तै ८ हजार मुल्य बराबरको त्रिपाल सहितका सामग्रीको प्याकेज वितरण गरेका छौं। श्रेष्ठका अनुसार जिल्लाका अन्य पीडितहरूलाई पनि राहत सामग्री वितरण गरिने छ। एकसाता अघि आएको बाढी र पहिरोका कारण दुधौलीमा मात्र ३० बढी घर विस्थापित भएका थिए। विस्थापितहरू दुधौली नगरपालिका ४ डकाहस्थित सरस्वती क्याम्पस हातामा आश्रय लिएर बसेका छन्। घर कमलानदीमा आएको बाढीले क्षति भएपछि घर फर्कन सकेका छैनन्। बाढी र पहिरोका कारण दुधौलीमा मात्र ५ जनाको मृत्यु भएको छ भने अझै ३ जना बेपत्ता छन्। जिल्लामा २२० घर परिवार विस्थापित भएको प्रारम्भिक तथ्यांक छ। जिल्लाका मुख्य राजमार्ग वीपी, मध्यपहाडी, मदन भण्डारी लोकमार्ग सहित दर्जनौं सडक तथा पुलहरूमा क्षति पुगेको छ भने करोडौं मुल्यका कृषि बालीमा क्षति पुगेको छ।"
सडकको खाल्डो तर्न शुल्क,"मलंगवा : लखनदेही खोलाको बाढीले एक साताअघि सर्लाहीको कौडेनास्थित हुलाकी सडक भत्कायो। बाढीले सडकमै १० मिटर लामो र पाँच फिट गहिरो खाल्डो बनाएको छ। त्यहाँ पानी जम्मा भएपछि पश्चिमी क्षेत्र जाने यात्रुलाई सास्ती भएको छ। पैदल, साइकल र मोटरसाइकलमा यात्रा गर्नेले यो ठाउँ पार गर्न शुल्क तिरिरहेका छन्। स्थानीय युवाले बसको ट्युबमा हावा भरेर त्यसमाथि खाटो राखी यात्रुसँग चर्को शुल्क लिएर तार्ने गरेका छन्। उनीहरूले सुरुमा पैदल यात्रुसँग ५० रुपैयाँ, साइकल यात्रुसँग २ सय र मोटरसाइकल यात्रुसँग ५ सय लिएका थिए। खाल्डोमा पानी कम भएपछि क्रमशः ३०, १ सय र ३ सय रुपैयाँ लिन थालेका छन्। चार पांग्रे सवारी साधनलाई भने ४० किलोमिटर घुमारो बाटो पार गरेर जानुपर्ने बाध्यता छ। यात्रु तार्ने काममा लागेका युवाले राम्रो कमाइ गरिरहेको मलंगवाका मनोज यादवले बताए। उनीहरूले दिनमा १ हजारदेखि १ हजार ५ सयसम्म कमाउने गरेको उनको भनाइ छ। सडक भत्किएपछि यात्रुलाई समस्या भएको हरकठवाका मुकेश बैठाले बताए। उनका अनुसार मलंगवा आउजाउ गर्न समस्या भएको छ। घरमा आउँदा ३ सय र जाँदा ३ सय तिर्नुपर्छ। घुमाउरो बाटो प्रयोग गर्दा धेरै समय लाग्ने भएपछि पैसा तिर्नुपर्ने बाध्यता रहेको उनले बताए। मेगा बैंक जुनियर असिस्टेन्ट ब्रहम्पुरीका ललित मि श्रले खाल्डोमा बाँसको लच्का तत्काल बनाइदिए ठीक हुने बताए। उनी दिनहुँ घरबाट पश्चिमी क्षेत्रमा रहेको कार्यालय जानुपर्छ। खाल्डो तर्न मात्र दैनिक ५ सय खर्च हुने गरेको छ, उनले भने, यस्तै रह्यो भने तलबभन्दा बढी खर्च खाल्डो तर्नमा नै हुन्छ। अब घर नआई उतै बस्ने उनले बताए। भने, खाल्डो पुरिएपछि मात्र घर आउँछु। यात्रुलाई समस्या भएपछि हावा भरेको ट्युबमाथि खाट राखी केही पैसा असुलेर तार्ने गरेको फूलपरासीका बृजकिशोर मण्डलले बताए। हामीले तार्ने काम गरेनौं भने धेरै जनाले मलंगवाको मुख हेर्न पाउँदैनन्, उनले भने। २० जना मिलेर यात्रु तार्ने काम गर्दै आएको उनले बताए। उनका अनुसार दैनिक २५ देखि ३० हजारसम्म कमाइ हुन्छ। सबै जनाले मिलेर बाँड्छौं, उनले भने, केही यात्रुले बढी पैसा लियो भनेर किचकिच गर्छ। तर, के गर्नु दिनभर पानीमा भिजेर काम गर्नुपरेको छ।"
बेलहियाबुटवल सडकखण्ड : आठ वर्षमा ८२ प्रतिशत काम,"भैरहवा : बेलहियाबुटवल ६ लेन व्यापारिक मार्ग विस्तार आयोजनाको काम ८२ प्रतिशत सकिएको छ। विभिन्न समस्या झेल्दै आयोजनाको ८२ प्रतिशत काम सम्पन्न भएको हो। यति काम हुन करिब आठ वर्ष लागेको छ। भैरहवाको बेलहियादेखि बुटवलको गोलपार्कसम्म साढे २७ किलोमिटर सडक निर्माणको लागि आयोजनाले काम गर्दैछ। जसमध्ये सुरुमा खण्डखण्ड गरी बेलहियादेखि बुटवलको राजमार्ग चौराहासम्म २४ किलोमिटरको ठेक्का लगाएर काम गरिएको थियो। त्यसपछि राजमार्ग चौराहादेखि गोलपार्कसम्म साढे तीन किलोमिटरको ठेक्का लगाएर काम सुरु गरियो। यो साढे २७ किलोमिटरको सडक विस्तारमा स्थानीयले अवरोध गरेपछि निर्माण कार्य रोकिएको छ। उनीहरुले सडक विस्तारको क्रममा घर भत्काउनुपर्ने भएपछि उच्च अदालत तुल्सीपुर बुटवल इजलासमा रिट दायर गरेका छन्। जुन विचारधिन अवस्थामा छ। जसकारण आयोजनाले सडक विस्तार गर्न पाएको छैन। अदालतले रिटको छिटै सुनुवाई नगर्दा आयोजनाका काममा ढिलाई हुदै गएको छ। बाँकी रहेको साढे तीन किलोमिटर कुल सडकको १० प्रतिशत हो। २४ किलोमिटरको सडकको निर्माणमध्ये २३ किलोमिटर मुख्य सडकको निर्माण कार्य सकिएको आयोजनाले जनाएको छ। त्यस्तै मुख्य सडकको दायाँबायाँतर्फ रहेको सर्विस सडक पनि १६ किलोमिटरमा निर्माण सम्पन्न भइसकेको बेलहिया बुटवल ६ लेन व्यापारिक मार्ग विस्तार आयोजनाका प्रमुख जिवेन्द्र मि श्रले बताए। २४ किलोमिटरमध्ये १४ किलोमिटरमा फुटपाथसमेत बनिसकेको छ। सडकको ग्रिन जोन मा हरियाली प्रवद्र्धन गर्ने काम भइरहेको छ। यसको पनि ९ किलोमिटरसम्म बिरुवा रोपिसकिएको र अन्य स्थानमा काम भइरहेको छ। सडकमा हुने सबै काम समानान्तरको रुपमा अगाडि बढिररहेका छन्, आयोजना प्रमुख मि श्रले भने, अगामी चैत महिनासम्म २४ किलोमिटरसम्मको सडक तयार भएर पुरै चिटिक्क देखिन्छ। बाँकी रहेको सडक पनि अदालतले आदेश दिएलगत्तै काम सुचारु हुने बताए। अन्य काम भने आयोजनाले जारी राखेको छ। विद्युत प्राधिकरण र खानेपानी कार्यालयले आयोजनासँग आवश्यक समन्वय नगरिदिदाँ विद्युतको पोल सार्नेदेखि खानेपानीको पाइप बिछ्याएर घरमा सप्लाई गर्नेसम्मका काम आयोजना आफैले गरिरहेको छ। जसका कारण आयोजनाको काम लम्बिदै गएको देखिन्छ। बेलहियादेखि बुटवलसम्म सडक निर्माणका लागि खण्डखण्डमा वर्षैपिच्छे ठेक्का लगाएर कामको सुरुवात गर्दा आयोजना सम्पन्न हुनमा ढिलाइ भएको उनले बताए।"
"सरकारविरुद्ध वीरगन्जमा व्यापारीको प्रदर्शन, भन्सार नाका ठप्प पार्ने चेतावनी","वीरगन्ज : सरकारले साउन १ गते देखि ढुवानी व्यवसायमा मूल्य अभिवृद्धि कर (भ्याट) का साथै अन्य व्यापार व्यवसायमा लगाएको नयाँ कर र ऐन नियम खारेजीको माग गर्दै वीरगन्जमा आइतबार उद्योगी व्यापारीले प्रदर्शन गरेका छन्। वीरगन्ज उद्योग वाणिज्य संघको अगुवाइमा उद्योगी व्यवसायीले विरोध जुलुश निकालेकेर प्रदर्शन गरेका हुन्। वीर्तास्थित उद्योग वाणिज्य संघको परिसरबाट हातमा कालोपट्टी बाँधेर निस्किएका उद्योग व्यावसायी सहभागी जुलुस अलखियामठ, आदर्शनगरहुँदै वीरगन्जको मुख्य चोक घण्टाघरमा पुगेर कोणससभामा परिणत भएको थियो। उद्योग वाणिज्य संघको नेतृत्वमा निकालिएको विरोध जुलुशमा वीरगन्ज ट्रान्सपोर्ट एशोसिएसन र पर्सा सुनचाँदी व्यवसायी संघमा आवद्ध व्यवसायी पनि सहभागी थिए। जुलश पछि घण्टाघर चोकमा आयोजित कोणसभालाई सम्बोधन गर्दै उद्योगी व्यापारीले सरकारले सडक आन्दोलनको मात्रै आवाज सुन्ने भएकाले आफूहरु सडकमा उत्रिएको बताए। अहिलेको सरकार, निजी क्षेत्रमाथि अव्यवहारिक कर र ऐनको बोझ थोपारेर उद्योग व्यपारलाई धराशायी बनाउने षडयन्त्रमा लागेको भन्दै उनीहरुले सरकारले आफ्नो निर्णय नसच्याए मुलुकको ८० प्रतिशत उद्योग व्यवसाय बन्द हुने बताए। कोणसभालाई सम्बोधन गर्दै वीरगन्ज उद्योग वाणिज्य संघका अध्यक्ष गोपाल केडियाले अव्यवहारिक कर र ऐनकानुन सच्याउन माग गर्दै सरकारलाई पटक पटक ज्ञापनपत्र बुझाउँदा पनि कुनै सुनुवाई नभएपछि बाध्य भएर सडक आन्दोलनमा उत्रिनु परेको बताए। नेपाल उद्योग वाणिज्य महासंघको स्थल तथा परवाहन समितिका सभापति अशोक टेमानीले सरकारले उद्योग व्यापारलाई राष्ट्रियकरण गर्न खोजेको बताए। उनले भने, 'सरकारले उद्योगी व्यापारीसँग कर असुल्ने मात्रै काम गरेको छ तर सरकारलाई उद्योगी व्यापारीमाथि भरोसा नै छैन, उद्योगी व्यापारी सरकारको कर्मचारीजस्तै भएका छन्।' वीरगन्ज उद्योग वाणिज्य संघका पूर्व अध्यक्ष गणेश लाठले सरकारलाई सडकको मात्रै आवाज सुन्ने बानी परेको भन्दै निजी क्षेत्रको मागको तत्काल सुनुवाइ नभए भन्सार नाकामै धर्ना दिएर मुलुकको आर्थिक गतिविधि ठप्प पार्ने चेतावनी दिए। उनले त्यसका लागि मानसिकरुपमा तयार रहन उद्योगी व्यपारीसँग आग्रह पनि गरे। वीरगन्ज उद्योग वाणिज्यसंघका वरिष्ठ उपाध्यक्ष सुबोध गुप्ताले अहिले आफूहरुले सांकेतिक आन्दोलनमा मात्र गरेको तर आफूहरुको मागको सनुवाइ नभए ६ महिनासम्म पनि सडक आन्दोलन गर्न निजी क्षेत्र तयार रहेको बताए। 'हामी जिन्दावाद वा मुर्दावाद गर्न मात्र सडकमा आएका होइनौ यो कुरा सरकारले बुझे हुन्छ, गुप्ताले भने, 'यदि सरकारले आफ्नो कर नीति सुधार गरेन भने हाम्रो यो सडक आन्दोलन ६ महिनासम्म पनि चल्न सक्छ।त्यसका लागि हामी अहिले देखि नै मानसिकरुपमा तयार भइसकेका छौं।' ट्रान्सपोर्ट एशोसीयसन पर्साका अध्यक्ष बालकृष्ण पोख्रेललेले ढुवानी व्यवसायमा १३ प्रतिशत भ्याट लागु गर्ने सरकारको निर्णयले देशभरकै ढुवानी व्यवसाय नै धरापमा परेपछि ट्रान्सपोर्ट संचालकले पनि स्वतस्र्फुतरुपमा आआफ्नो ट्रान्सपोर्ट कार्यालय बन्द गर्नुका साथै वीरगन्ज उद्योग वाणिज्य संघले गरेको आन्दोलनको समर्थन जनाएको बताए। सरकारले साउन १ गते देखि लागुको गरेको एक हजार रुपैयाँ भन्दामाथि ज्याला भुक्तानी गर्दा मजदुरको पान नम्बर अनिवार्य हुनुपर्ने, भन्सार विन्दुबाट छुट्ने वा प्रस्थानबाट ढुवानीकर्तासम्म पुग्ने मालवाहक गाडीको सवारी तथा चलानीपत्र अनुगमन ऐन (भेइकल एण्ड कन्साइङमेण्ट ट्र्याकिङ एक्ट), ढुवानी व्यवसायमा १३ प्रतिशत मूल्य अभिवृद्धि कर (भ्याट), न्यूनतम आधारभूत खाद्य वस्तुमा लगाइएको मूल्य अभिवृद्धि कर र अग्रिम आय कर व्यवहारिक नरहेकाले ती सबै कर खारेज गर्नुपर्ने उद्योगी व्यावसायीको माग छ। यस्तै, योगदानमा आधारित सामाजिक सुरक्षा कोषमा रकम जम्मा गर्ने सम्बन्धमा सरकारको पनि सहभागिता रहनुपर्ने, भारतीय मुलका कामदारलाई सूचीकृत गर्ने व्यवसाय स्थानीयस्तरमा नै सरल र सहज तरिकाले हुनुपर्ने, असंगठित क्षेत्रमा कार्यरत कामदारलाई सामाजिक सुरक्षा कोषमा समावेश गराउने काम दोश्रो चरणमा गर्नुपर्ने माग पनि उनीहरुले गरेका छन्। सरकारले पछिल्लो पटक ल्याएका ऐन कानुनमा उद्योग, व्यापार, व्यवसाय सञ्चालन गर्ने क्रममा भूलबस हुनसक्ने त्रुटीमा समेत ठूलो रकमको साथै कैद सजाय समेतको जरिवाना गर्न सक्ने अधिकार सम्बन्धित कार्यालयलाई प्रदान गरिएको व्यवस्था पनि अदालतको मातहतमा हुनुपर्ने माग निजी क्षेत्रको छ।"
बर्सेनि राप्तीको सास्ती,"दाङ : लमही८ स्थित धनपरुवा बस्ती राप्ती नदीका कारण वर्षौंदेखि डुबान र बाढीको चपेटामा छ। स्थानीयवासी हरेक बर्खामा घर छाडेर सुरक्षित स्थानमा सर्छन्। उनीहरू वर्षा सकिएपछि घर फर्किन्छन्। यो ठाउँको सुरक्षा र बस्ती व्यवस्थापन गर्न सरकारी निकायले ध्यान दिएको छैन। यहाँ ८० घरपरिवार बसोबास गर्छन्। ७६ वर्षीय बुद्धिराम केसीले राप्तीको बाढी र डुबानले बस्ती समस्यामा परेको बताए। उनी धेरै पटक राप्तीको भेलमा बगे। स्थानीयले कठिनाइपूर्वक जीविका चलाइरहेको उनको भनाइ छ। धेरै पटक बगेर पनि बाँचें। एकपटक त भैंसीको पुच्छर समातेर बचें, उनले भने, तर, त्यो समस्या हल भएको छैन। कसैले हाम्रो समस्या सुनेका छैनन्। उनका अनुसार घर, सम्पत्ति, जग्गा राप्तीको बाढीले सधैं लैजान्छ। हामी भने बच्दै भाग्दै गरिरहेका छौ, बाढीको पीडा उनले सुनाए, एउटा सामान्य सुरक्षित पक्की घर भइदिएको भए केही राहत हुने थियो। खाद्यान्न उत्पादनमा उर्वर क्षेत्र छ। यो क्षेत्र छाडेर जान सकिँदैन। बाढीले पीडा दिन पनि छाडेको छैन। बाढीबाट बच्न हरेक वर्ष केही माथि जाने गरेको उनले बताए। स्थानीय माघी चौधरीले असार लागेपछि रातभर जाग्राम बसाइ हुने बताइन्। अन्नबाली सबै बाढीले लैजान्छ। हामीले बस्ती छाड्नुपर्ने हुन्छ, उनले भनिन्, बालबच्चा च्यापेर बाढी छिचोल्नु हाम्रो बाध्यता हो। सरकारले ध्यान दिए यो पीडाबाट मुक्ति पाउने उनको अपेक्षा छ। लमही८ स्थित धनपरुवा बस्ती, यहाँका बासिन्दालाई राप्ती नदीले बर्सेनि सताउने गरेको छ। स्थानीय उर्मिला चौधरीको पनि बाढी पीडा उस्तै छ। बाढी आउँदा निस्किन नपाएको वर्ष सम्झिँदा उनलाई नमीठो लाग्छ। त्यसमा पनि ४५ दिनसम्म भोकै बस्नुपरेको घटनाले जीउ सिरिंग हुन्छ। कैयन् पटक घरको धुरीमा बसेर ज्यान बचाएको उनले सुनाइन। काठले बनाएको अट्वा र धुरीले बचाएको छ, उनले भनिन्, घर त पूरै हिलाम्य हुन्छ। न केही बचाउन सकिन्छ न त बच्छ नै। उनका अनुसार गाँवै डुब्छ। डुबान हँुदा सबैभन्दा बढी समस्या बालबालिका र वृद्धावृद्धलाई सुरक्षित बनाउनु रहेको उनले बताइन्। राप्ती तटीय क्षेत्रमा रहेको बस्ती बाढीको पीडाबाट मुक्त हुन सकेको छैन। हरेक वर्ष घर छाडी सुरक्षित स्थानमा जाने र वर्षा सकिएपछि घर फर्किने गरेको स्थानीय लक्ष्मीप्रसाद चौधरीले बताए। सरकारले यसमा चासो नदिएको गुनासो उनले गरे। मन्त्री हुँदा खुमबहादुर खड्काले नदीको कटान रोक्न योजना ल्याएका थिए। त्यसले नदीको कटान त रोक्यो तर बस्तीको पीडा रोक्न सकेन, उनले भने, त्यसपछि बस्तीका लागि कुनै योजना देखिएका छैन। सामान्य तटबन्ध, सुरक्षित स्थान र सुरक्षित घर भए आधा पीडा कम हुने उनको भनाइ छ। दुई घण्टा मात्रै पानी परे पनि नदी बस्तीमा पस्छ। कैयन् पटक बालबालिका र वृद्धलाई बोकेर उच्च स्थान र माथिल्लो गाउँसम्म पुयाएको अनुभव प्रायः स्थानीयसँग छ। समस्या ज्यूँका त्यूँ छ, उनले भने, यसको समाधान कसरी खोज्ने भन्ने अभियानमै छौं। बाढीले सयौं बिघा जमिन कटान गरेको छ। कतिलाई त राप्तीले उठिवास लगाएको छ। रेडक्रस सोसाइटी दाङले बाढी परियोजना लागू गरेको जनाएको छ। यो क्षेत्रमा विपद्पूर्व तयारी तथा बाढीपूर्व सूचना प्रणाली सबलीकरण परियोजना सञ्चालन गरिएको कर्मचारी प्रकाश डाँगीले बताए। स्थानीयमा बाढी सचेतना बढाउने, विपद्पूर्व तयारीबारे जानकारी दिने, पूर्वसूचना दिने प्रणालीको विकासमा समुदायलाई क्रियाशील बनाउने गरिएको उनको भनाइ छ।"
आजको मौसम: कहाँ हुँदैछ भारी वर्षा ?,काठमाडौं : जलवाष्पयुक्त हावा र स्थानीय वायुको प्रभावले केही स्थानमा वर्षाको संभावना रहेको जलवायु तथा मौसम पूर्वानुमान शाखाले जनाएको छ। मनसुन चापीय रेखा नेपालको दक्षिणतिर रहेपनि बंगालको खाडीबाट आएको जलवाष्पयुक्त हावा र स्थानीय वायुको प्रभावले केही स्थानमा वर्षाको संभावना रहने शाखाको अनुमान छ। भारी वर्षाका कारण पहाडी क्षेत्रमा पहिरो जाने र खोलामा पानीको बहाव बढ्ने भएकाले सतर्कता अपनाउन मौसमविद्ले सुझाव दिएका छन्। आज देशको पूर्वी र मध्य भूभागमा सामान्यदेखि पूर्ण बदली साथै पश्चिमी भूभागमा आंशिक बदली रहनेछ। त्यस्तै पूर्व र मध्यका एक दुई स्थानमा भारी वर्षाको संभाव रहेको मौसम पूर्वानुमान शाखाले जनाएको छ। त्यस्तै सोमबार पनि देशका केही स्थानमा भारी वर्षाको संभावना रहेको छ। पूर्व तथा मध्यका एक दुई स्थानमा भारी वर्षाको संभावना रहेको शाखाले जनाएको छ। मंगलबार पनि पूर्व र मध्यका एक दुई स्थानमा भारी तथा अति भारी वर्षा हुने संभावना रहेको मौसम पूर्वानुमान शाखाले बताएको छ।
स्थानीय तहमा छैन विपद् प्रतिकार्य योजना,"जाजरकोट : गत वर्ष नलगाडको झुम्रे खोलामा आएको बाढीले २३ घर बगायो। २० घरमा आंशिक क्षति पुर्यायो। ४३ घरपरिवार विस्थापित भए। बाढीमा दुई ट्रसब्रिज, चार काठेपुल,३ वटा मिल र ५० घट्ट बगे।करीब एक हजार रोपनी धानखेत तथा पाखोबारी नष्ट भयो। बाढीले करोडौको क्षति पुर्याएको र ४३ परिवार विस्थापित भएपनि नगरपालिकाले एक हप्तासम्म केही पनि सहयोग गर्न सकेन। बाढीले बगाएका पुल नबन्दा नलगाडको जनजीवन कष्टकर बन्यो।तर, नगरपालिकाले एक महिनासम्म अस्थायी पुल समेत बनाउन सकेन। कसरी कामको थालनी गर्ने कहाँबाट गर्ने भन्ने अन्यौलमै समय बितायो। नगरपालिकाले विपद् प्रतिकार्य योजना नबनाउँदा राहत, पुर्नस्थापना र उद्धारमा निकै समस्या देखियो। त्यतिखेर आगामी वर्ष विपद् प्रतिकार्य योजना बनाएर काम गर्ने नगरपालिकाले प्रतिवद्धता समेत जनायो। तर वर्षातको समय आइपुग्दासम्म नरपालिकाले विपद् प्रतिकार्य योजना बनाएको छैन। नलगाड नगरपालिका मात्र होइन यतिबेलासम्म जाजरकोटका कुनै पनि स्थानीय तहले विपद् प्रतिकार्य योजना बनाएका छैनन् । विपद् प्रतिकार्य योजना नबनाउँदा विपद् परिहाल्यो भने कसरी काम गर्ने भन्ने निकै अन्यौलको अवस्था सिर्जना हुने नेपाल रेडक्रस सोसाईटी जाजरकोटका सभापति हरिवहादुर बस्नेतले बताए। उनले भने, 'जाजरकोटका सबै स्थानीय सरकारलाई विपद् प्रतिकार्य योजना बनाउन बारम्बार आग्रह गर्यौ तर सुनुवाइ भएन।' विपद् व्यवस्थापनमा स्थानीय तहले बजेट समेत विनियोजन गरेका छैनन्। जाजरकोट पहिरोको उच्च जोखिममा रहेको जिल्ला हो। केही वर्षयता जिल्लाका धेरैजसो डाँडा डोजर र स्काइभेटरले सडक बनाउने बाहनामा छियाछिया पारेको छ। त्यही बाटो पहिरोको कारक बन्ने खतरा निकै छ। वातावरणीय प्रभाव मूल्याङ्कनविनै जथाभावी खनिएका सडकका कारण जाँदा बस्ती खतरामा रहेको भएपछि पहिरो रोकथाम तथा प्रतिकार्यका लागि कुनै पनि स्थानीय तहले योजना बनाउन पहल नगरेको रेडक्रस सभापति बस्नेतले बताए। पहिरोका साथै जाजरकोट स्थानिय खोला तथा नदीमा आउने बाढीले आसपासका बस्तीमा वर्षेनी असर पुर्याउँदै आएको छ । स्थानीय प्रशासनका अनुसार गत वर्ष बाढी तथा पहिरोमा परी जिल्लाभर १४ जनाले ज्यान गुमाएका थिए। जाजरकोटमा चार गाउँपालिका र तीन नगरपालिका छन्। स्थानीय तहले विपद् व्यवस्थापन योजना नबनाए पनि स्थानीय प्रशासनले भने केही वर्षअघि जिल्ला विपद् प्रतिकार्य योजना बनाइसकेको छ। 'जिल्लामा हुने विपद्का घटनामा तत्काल उद्धार गर्न, राहत वितरण गर्न र पुर्नस्थापनाका लागि विपद् प्रतिकार्य योजना बनाएका छौं, प्रमुख जिल्ला अधिकारी ललितकुमार बस्नेतले भने, 'विपद् प्रतिकार्य योजना हुँदा विपद्को बेला काम गर्न र जिम्मेवारी बाँडफाँड गर्न निकै सजिलो हुन्छ।' विपद् जोखिम न्युनिकरण तथा व्यवस्थापन ऐन २०७४ अनुसार स्थानीय तहको प्रमुखको अध्यक्षतामा स्थानीय विपद् व्यवस्थापन समिति गठन गर्नुपर्ने प्रावधान छ। सोही ऐनको दफा १७ को १ अनुसार प्रत्येक स्थानिय तहले गाउँपालिका अध्यक्ष वा नगरपालिका प्रमुखको अध्यक्षतामा बढीमा १५ सदस्यीय स्थानीय विपद् व्यवस्थापन समिति गठन गर्नुपर्नेछ भन्ने उल्लेख छ। तर, हालसम्म कुनै पनि स्थानीय तहले स्थानीय विपद् व्यवस्थापन समिति समेत गठन गरेका छैनन्। समिति गठन नहुँदा विपद् प्रतिकार्य योजना बन्न सकेको छैन। विपद् प्रतिकार्य योजना नबन्दा विपद्को बेला काम गर्न निकै गाह्रो हुने प्रमुख जिल्ला अधिकारी बस्नेतले बताए। कतिपय स्थानीय तहमा कार्यरत प्रमुख प्रशासकीय प्रमुख र पालिका प्रमुख नै ऐन नियमबारे बेखबर हुँदा समस्या आएको सरोकारवालाको भनाई छ।"
हिसाब गर्ने जनावर,"मानिसले कागजमा तीनलाई पाँचले गुणन गर्नुपर्यो भनेर लेखेको रहेछ भने जनावर मेसिन भएको नजिकै जान्छ र उक्त मेसिनलाई १५ पटक फनफनी घुमाउँछ। जनावरले हिसाब गर्न सक्छ कि सक्दैन होला ? धेरैको जवाफ हुन्छ, मुस्किल पर्छ। तर मलेसियाको एक होटलले यस्तो जनावर पालेको छ, जसले जस्तोसुकै कठिन हिसाब पनि मान्छेले जसरी नै गरिदिन्छ। हिसाबको उत्तर मिलाएर ती जनावरले दर्शकलाई चकित तुल्याइदिन्छन्। मलेसियाको मलाकामा रहेको ए फामोसा रिसोर्ट एण्ड होटलले आफ्नै चिडियाखानामा पालेको यस्ता जनावर त्यहाँ आउने अतिथीको लागि समेत आकर्षणको केन्द्र बन्ने गरेका छन्। जनावरलाई हिसाब गर्न लगाउनुपर्यो भने कुनै एउटा कागज वा कार्डबोर्डमा चक वा मार्करले लेखिन्छ। अनि जनावरलाई देखाइन्छ। जनावरले उक्त लेखोट हेर्छ र एकछिन सोच्छ। अनि सँगै राखेको कुनै मेसिन वा काठको सामग्रीलाई हातले फनफनी घुमाउँछ। हिसाबको उत्तर जति हुनुपर्ने हो त्यत्तिकै पटक मेसिन घुमाएर छोडिदिन्छ। उदाहरणको लागि मानिसले कागजमा तीनलाई पाँचले गुणन गर्नुपर्यो भनेर लेखेको रहेछ भने जनावर मेसिन भएको नजिकै जान्छ र उक्त मेसिनलाई १५ पटक फनफनी घुमाउँछ। जनावरको यो कला देखेर प्रदर्शनी हेर्न आएका आगन्तुक चकित हुन्छन्। आगन्तुकको मनोरञ्जनको लागि जनावरले कहिलेकाँही हिसाब बिगार्छ पनि। जब उसले उत्तर मिलाउन आवश्यक पर्ने जति मेसिन नघुमाइ छोडिदिन्छ, त्यसपछि दर्शक मिलेन भन्दै चिच्याउँछन्। त्यसपछि जनावर फेरि हिसाब गर्न तयार हुन्छ। दोस्रो पटकको हिसाब मिलाएपछि भने दर्शकले परर्र ताली बजाउँछन्। त्यसपछि जनावर खुशीले उफ्रदै आफ्नो वासस्थानतर्फ फर्कन्छ। हरेक दिन अतिथीको लागि जनावरको विभिन्न कला प्रस्तुत गर्न रिसोर्ट व्यवस्थापनले प्रदर्शनीको आयोजना गर्छ। यो प्रदर्शनीमा विरालो, कुखुरा, सुगा, ढुकुर, मुसालगायतका दर्जन भन्दा बढी जनावर र चराचुरुंगीलाई सहभागि गराइन्छ। ती जनावर तथा पन्छिको लागि रिसोर्टभित्र छुट्टै चिडियाखानाको व्यवस्था गरिएको रिसोर्टकी व्यवस्थापक वान चुइ फोङ बताउँछिन्। जनावरलाई तालिम दिन रिसोर्ट व्यवस्थापनले प्रशिक्षकको पनि व्यवस्था गरेको छ। तिनै प्रशिक्षकको विशेष निर्देशनमा जनावरले कला प्रस्तुत गर्छन्। उनका अनुसार हरेक दिन हुने यस्ता प्रदर्शनी अतिथिको लागि मुख्य आकर्षण बन्ने गरेको छ। उक्त प्रदर्शनीमा जनावरलाई हिसाब गर्न मात्र लगाइँदैन, अन्य विभिन्न खेल पनि प्रस्तुत गर्न लगाइन्छ। डोरीमा हिँड्ने, उफ्रने, वरपरका क्षेत्र सरसफाई गर्ने सहित थुप्रै गतिविधि उक्त प्रदर्शनीमा गरिन्छ। फोङ भन्छिन्, रिसोर्टमा आउने पाहुनाको लागि यस्तो प्रदर्शनी आयोजना गरिएको हो। मलेसियाको राजधानी क्वालालम्पुरबाट केहि टाढा रहेको यो रिसोर्ट एकान्त ठाउँमा सञ्चालित छ। यहाँ विशेष गरि बिदा मनाउँन घर भन्दा केहि पर शान्त ठाउँमा जाने योजना बनाएका ब्यक्ति धेरै आउने रिसोर्टको भनाइ छ। रिसोर्ट सञ्चालकले रिसोर्ट भित्रै अपार्टमेन्ट तथा बंगला बनाएर पाहुनालाई स्थायी रुपमा किन्ने सुविधा पनि दिएको छ। पाहुनाको हितको लागि रिसोर्टभित्रै चिडियाखाना, सपिङ सेन्टर, वाटर स्पोटर््स, सफारिलगायतका दर्जनौं गतिविधि गर्न पाइन्छ। यिमध्ये केहि निःशुल्क छन् भने केहि सुविधा लिन होटलबास बाहेक अतिरिक्त शुल्क पनि तिर्नुपर्छ।"
कालीगण्डकीमा पानीको बहाव बढेपछि स्टिमर बन्द,"स्याङ्जा : कालीगण्डकी 'ए' जलविद्युत परियोजना निर्माणका क्रममा निर्मित जलाशयमा स्टिमर सेवा बन्द भएको छ। सेवा बन्द भएपछि स्थानीयबासी मर्कामा परेका छन्। वर्षात्को समय गाउँका बाटाघाटा बिग्रने र स्टिमर सेवा पनि बन्द भएपछि स्थानीय थप मर्कामा परेका हुन्। स्याङ्जा, पर्वत र गुल्मी जिल्लाका दुई दर्जनभन्दा बढी वडा अर्थात् साविकका गाविसबासीलाई सहज र सरलरुपमा यातायातको सुविधा उपलब्ध गराउँदै आएको जल यातायात सेवा (स्टिमर) वर्षासँगै अवरुद्ध बनेको छ। मानवीय सुरक्षाको लागि भन्दै असोज महिनासम्मका लागि उक्त सेवा बन्द गरिएको हो। कालीगण्डकी नदीमा पानीको बहाव बढेसँगै आधा मुहानदेखि सेतीवेणीसम्मको साढे ७ किलोमीटर जलयातायात सेवा बन्द भएको हो। ग्रामीण बासिन्दालाई यातायात सेवा उपलब्ध गराउँदै स्टिमर सेवा बन्दपछि ३ जिल्लाका २ दर्जन वडाका सयौं स्थानीय मार्कामा छन्। स्थानीयलाई स्टिमर सेवा भन्दा ग्रामीण सडकको मार्ग लामो र बढी मूल्य तिर्नुपर्ने हुन्छ। 'स्टिमरको ४५ मिनेटको यात्रा गाडीमा भने ४५ घण्टा लाग्छ। सेवा रोकिएपछि बिरामी, वृद्ध, बालबालिका र गर्भवती बढी प्रभावित हुनुका साथै खाद्यान्न लगायत लत्ताकपडा समेत महंगिएका छन्।सेतीवेणीका बिष्णु न्यौपानेले भने, 'यहाँ स्टिमर सेवा बरदान हो। बन्द हुँदा हजारौं व्यक्ति मर्कामा छन्।' स्याङ्जाको कालीगण्डकी गाउँपालिका ७ मिर्मी आधीमुहानदेखि पर्वतको सेतीबेणीसम्म सञ्चालित स्टिमरले दैनिक ५७ सय ब्यक्ति र दुईचार टन मालसामान ढुवानी गर्दछ।चाडवाडमा दैनिक हजारौं व्यक्ति र उत्तिकै मात्रामा मालसामान ओसार्ने गरिएको चालक कृष्णलाल पाण्डेले जानकारी दिए। स्टिमरको ४५ मिनेट यात्रामा प्रति व्यक्ति सय रुपैंया र प्रति किलो एक रुपैंयामा सामान ढुवानी हुन्छ। त्यसो त, विश्वकै सबैभन्दा ठूलो शिलाशालीग्राम भएको सेतीबेणी बजारसम्म जलमार्गबाट मिर्मिदेखि ४५ मिनेटमा पुग्न सकिन्छ। सेतीवेणी शालिग्राम धार्मिक पर्यटकीय क्षेत्रको रुपमा प्रख्यात छ। अध्ययन, अवलोकन, धार्मिक तथा पर्यटकीय स्थलका रुपमा यो प्रख्यात छ। हिउँदका समयमा दिनहुँ सयौं दर्शनार्थी, पर्यटक तथा अवलोकनकर्ता आउने गर्छन्। झण्डै २ दशकदेखि आधीमुहानबाट सेतीबेणीसम्म १० वटा साना, ठूला स्टिमर संचालनमा छन्। सानो स्टिमरमा ५५ देखि ६० जना र ठूलो स्टिमरमा ९० देखि १०० जनासम्म यात्रु क्षमताका हुन्छन्। काठका ठूल्ठूला डुंगामा मालवाहक गाडीको इन्जिन जडान गरेर स्टिमर बनाइएका हुन्।"
एकै रात ११ लाख मुल्यका मोबाइल चोरिए,"राजविराज : चौबिसै घण्टा प्रहरी गस्ती रहने राजविराजको मुख्य बजारको पसलमा शनिबार राति चोरी भएको छ।राजविराजको मुख्य बजारमा रहेको मोकाजीम अन्सारीको मोबाइल पसलमा चोरी भएको प्रहरीले जनाएको छ।अन्सारीका अनुसार राति सटरको ताला फुटाएर चोरले नगदसहित साढे ११ लाख मूल्य बराबरको मोबाइल चोरी गरेको छ। पसलमा रहेको नगद एक लाख ५० हजारसहित करिब १० लाख मूल्य बराबरको मोबाइल चोरी भएको अन्सारीले बताए। बिहान स्काई मोबाइल पसलको सटरको ताला खुल्ला अवस्थामा देखेपछि वरिपरीका अन्य व्यापारीले अन्सारीलाई खबर गरेका थिए। चोरी भएको पसलदेखि जिल्ला प्रहरी कार्यालय एक सय मिटर दक्षिण र राष्ट्रिय बाणिज्य बैंकको प्रहरी बिटदेखि ५० मिटर उत्तर रहेको छ। चोरको खोजीकार्य भइरहेको जिल्ला प्रहरी कार्यालय, सप्तरीका एसपी मनोजकुमार यादवले बताए। यसअघि जेठ ३१ गते राति राजविराज नगरपालिका वडा नम्बर ५ को कार्यालयबाट ल्याप टप, प्रिन्टर, फोटोकपी मेसिन र करिब १५ हजार नगदसहित चोरी भएको थियो। त्यसअघि पनि जेठ ८ गते राजविराज ७ ग्लोबल कृषि तथा सहकारी हाट बजारमा ल्यापटप, नगदसहितका समान चोरी भएको थियो।रातको समयमा २४ सैं घण्टा प्रहरी गस्ती रहने मुख्य बजारमा चोरीको घटना बढेपछि स्थानीय व्यापारी त्रसित भएका छन् ।"
बालबच्चालाई कसरी भोकभोकै राख्ने ?,"जनकपुरधाम : धनुषाको जनकपुरधाम उपमहानगर१ धर्मवान टोलका बाढीपीडित गाँस र बासको समस्याले पिरोलिएका छन्। भोकभोकै त्रिपालमुनि जाग्राम बसेर रात काट्नुपरेको गुनासो उनीहरूले गरेका छन्। राहत पाउने अत्तोपत्तो छैन। सरकारी संयन्त्रले घरघरमा राहत पुर्याइएको दाबी गरे पनि यहाँका बाढीपीडितलाई आवास र खानपिनको व्यवस्था भएको छैन। सामान्य त्रिपालका भरमा रात बिताउन जाग्राम बस्नुपर्ने बाध्यता रहेको जनकपुरधाम१ की शिवशक्ति सदाले बताइन्। असार २७ गते राति जलाद नदीमा आएको बाढीले घर डुब्यो, उनले भनिन्, एउटा त्रिपालका भरमा एक छोरा र छोरीसँग जसोतसो रात काट्यौं। रातमा वर्षात् भएको अवस्थामा त्रिपाल ओढेरै जाग्राम बस्छौं। पटकपटक पर्ने पानीले त्रसित बनाउने गरेको ममता मल्लिक डोमले बताइन्। दिन होस् वा रातमा, पानी पर्यो कि जलादले घरै बगाउने पीर हुन्छ, उनले भनिन्, हामी त जसोतसो भोकभोकै रात काट्छौं। बालबच्चालाई कसरी भोकभोकै राख्ने ? धर्मवान टोलका इन्दल, निर्मला, विनिता, तेततरी, कञ्चल सदालगायत सय परिवारलाई पनि यस्तै समस्या छ। उनीहरू बिहानसाँझ के खाने भन्ने पीरले सताउने गरेको बताउँछन्। भएभरको सबै बाढीले भिज्यो। चार दिनसम्म पानी जमेको जम्यै भयो। घरमा खाने केही छैन। बिहानबेलुका के खाने भन्ने समस्या छ, स्थानीय लीला मेस्तरले भनिन्, खाद्यान्न अभावमा पानी पिएर रात कटाएका छौं। सरकारले विस्थापित परिवारलाई दिने राहत केही पाएका छैनौं। चुनावमा सधैं भोट देऊ कि देऊ भन्ने तर दुःख पर्दा कोही सोधीखोजी गर्न आएनन्। हामीलाई खाने, लाउने र गतिलो त्रिपाल दिए हुन्थ्यो। प्रतिनिधिसभाको राज्यव्यवस्था तथा सुशासन समितिको नेतृत्वमा राजेन्द्र महतोले शनिबार केहीलाई राहत वितरण गरे। सबैलाई राहत दिएको हल्ला भयो। स्थानीय ७० वर्षीया द्रौपदी दास तत्माले राहत वितरणप्रति असन्तुष्टि जनाइन्। हामी पानीमा डुबिरहेका थियौं तर प्रदेश सरकारले हामी बाँच्यौं कि मर्यौं हेर्न पनि आएन, उनले भनिन्। ०००"
"मकवानपुरमा गोली चल्यो, एक जना पक्राउ","काठमाडौं : मकवानपुरमा प्रहरीले गाँजा तस्करमाथि गोली चलाएको छ। गएराति गाँजा तस्करीमा संलग्न व्यक्तिलाई पक्राउ गर्ने क्रममा प्रहरीले गोली चलाएको हाे। मकवानपुर प्रहरी प्रमुख एसपी मुकेश सिंहले गोलीबाट कुनै मानविय क्षति नभएको अन्नपूर्णलाई जानकारी दिए। लडेर एकजना प्रहरी सामान्य घाइते हुनुभएको छ, गोलीबाट कुनै मानविय क्षति भएको छैन, एसपी सिंहले भने,हामीले एक जनालाई पक्राउ गरेर कारवाही अगाडी बढाएका छौं।"
"जेल जीर्ण, कैदी कोचाकोच","विराटनगर : प्रदेश १ का कारागारमा रहेका कैदी बन्दीले सजिलोसँग बस्न, सुत्न र खान पाएका छैनन्। उनीहरू बिरामी हुँदा औषधिउपचार सेवाबाट वञ्चित छन्। सरकारले कारागारलाई सुधारगृहका रूपमा विकास गर्ने योजना बनाए पनि कार्यान्वयन नहुँदा उनीहरूले सास्ती पाएका हुन्। सामुदायिक सेवाअन्तर्गत कैदी बन्दीले विद्यालय, अस्पताल, स्थानीय निकाय, देवालय, वृद्धाश्रम, अनाथालयलगायत अन्य सामाजिक संघसंस्थाले सञ्चालन गरेका प्राकृतिक तथा सामाजिक संरक्षणका कार्यमा सेवा गर्नुपर्ने व्यवस्था छ। कारागार व्यवस्थासम्बन्धी ऐन २०६६ ले समुदायमा सेवा गर्न चाहने कैदी बन्दीलाई लक्षित गरी खुला कारगार सेवाको अवधारणा ल्याएको थियो। प्रदेश १ का कैदी बन्दीले भवन चर्किएर ढल्न लाग्दा वर्षात्को समयमा रातभर सुत्न नपाएको गुनासो गरेका छन्। मोरङ कारागार विराटनगरका कैदी बन्दी केही दिनअघि अत्यधिक वर्षा भएका कारण पानीमा चोबलिएर बसे। २ सय ५० जनाको क्षमता भएको कारागारमा ८ सय ५९ जना कोचिएका छन्। तीमध्ये ४ जना आश्रित बालबालिका छन्। गर्मीमा पंखा र बाढीमा जोगिने ठाउँ नहुँदा कैदी बन्दी व्यवस्थापनमा समस्या भएको कारागार व्यवस्थापन शाखाकी नासु कल्पना श्रेष्ठ बताउँछिन्। धेरै कैदी बन्दी कोचिएर राख्नुपर्दा उनीहरूमा छालाको रोग देखिएको छ। ४५ वर्षअघि २५ जना क्षमताको (ङ) श्रेणीको पाँचथर कारागारमा ६ गुणा बढी कैदी बन्दी कोचेर राखिएको छ। पुरानो भवन र पटकपटकको भूकम्पको धक्काले जीर्ण बनेको भवनमा पानी पर्दा भवन भत्कने डरले कैदी सुत्न सक्दैनन्। २०७२ सालको भूकम्पले चर्किएर जीर्ण बनेको कारागारभित्र दुई नाबालकसहित एक सय ४७ जना कैदी बन्दी राखिएको छ। तीमध्ये एक सय २९ पुरुष, १६ महिला, एक बालक र एक बालिका छन्। महिलालाई भन्दा पुरुषलाई खान, बस्न र सुत्न समस्या छ। कारागारमा पुरुष कैदीका लागि तीन वटा सुत्ने कोठा छन् भने महिलाका दुई कोठा छुट्याइएको छ। कारागार प्रमुख सुरेन्द्रबहादुर मुखियाले खाटमाथि खाट मिलाएर सुत्ने व्यवस्था मिलाएको बताए। २५ जना क्षमता रहेको ताप्लेजुङ कारागारमा एक सय २८ जना कैदी बन्दी छन्। १९५२ सालमा निर्मित कारागार भवनको पर्खाल भूकम्पले चिराचिरा पारेको छ। साँघुरो कारागार सञ्चालनमा निकै समस्या छ, जेलर धनीराम सिंहले भने, जसोतसो व्यवस्थापन गरेका छौं। तीन वटा मात्रै शौचालय भएकाले दुई घण्टासम्म लाइन बस्नुपर्छ। तीन रोपनी क्षेत्रफलमा बनेका ३ वटा भवन छन्। कारागार सुरक्षा प्रशासन, कैदी, भोजनालय, शौचालय, उनीहरूले बुन्ने ढाका तान सोही स्थानमा अटाउनुपरेको सिंहले बताए। इलाम कारगारको क्षमता एक सय २५ जनाको हो। अहिले कारागारमा एक सय ७७ कैदी र ७१ जना पुरुष बन्दी छन्। यस्तै १६ महिला कैदी, २ बन्दी र १ आ िश्रत रहेको जेलर प्रदीप श्रेष्ठले बताए। उदयपुरमा ५० जना क्षमता रहेको कारागारमा तेब्बर बढी कैदीबन्दी राखिएको जेलर सीताराम कार्कीले जानकारी दिए। उनका अनुसार एक सय ५ जना कैदी र ६० जना बन्दी छन्। यसबाहेक ३ जना नाबालक आमाको संरक्षणमा राखिएको छ। २०३७ सालमा निर्माण भएको कारागारमा पुरुष कक्ष मात्र छ। महिलाका लागि कारागार प्रशासनले आफ्नै पुरानो कार्यकक्ष प्रयोग गर्दै आएको जेलर कार्कीले बताए। उदयपुरको जिल्ला कारागारका कैदीबन्दी। तस्बिर : भरत खड्का सुनसरीको झुम्का कारागार पूर्व क्षेत्रकै ठूलो कारागार हो। एक हजार ६ सय कैदी अट्ने कारागारमा अहिले १ हजार ७ सय २५ कैदी छन्। क्षमताभन्दा केही बढी भए पनि यो संख्या अन्य कारागारको तुलनामा कमै हो। कारागारका प्रमुख डा कृष्णबहादुर घिमिरेका अनुसार अन्य कारागारमा क्षमताको तेब्बरसम्म कैदीबन्दी छन्। कारागारमा कैदीबन्दीको विकासका लागि पर्याप्त ध्यान दिइएको उनले बताए। भोजपुरमा जीर्ण भवनमा क्षमताभन्दा झन्डै ३ गुणा बढी कैदीबन्दी भएपछि कैदीबन्दीलाई खानपान, शौचालय, सुत्ने लगायत भौतिक व्यवस्थापनमा समस्या भएको कारागारले जनाएको छ। ३० पुरुष र १० महिला कैदी गरी ४० जनाको क्षमता भए पनि हाल कारागारमा ९३ जना पुरुष र ९ जना गरी एक सय २ जना कैदी राखिएको छ। पटकपटकको भूकम्पले जीर्ण बनेको कारागार भवनमा महिलाको तुलनामा पुरुष कैदीको संख्या तेब्बर छन्। यसबाहेक भवन र जग्गा अभावमा कारागारभित्र खेलमैदान, सीपमूलक कार्यथलो साँघुरो भएको कारागारका निमित्त जेलर खगेन्द्र अधिकारीले बताए। ओखलढुंगा कारागार भग्नावशेष जस्तो लाग्छ। ०७२ सालको भूकम्पमा भवन जीर्ण बन्यो। महिला र पुरुष वार्ड छुट्याउने पर्खाल भत्किएपछि सेना र प्रहरीले रातारात कच्ची पर्खाल बनाए। यस्तो जीर्ण संरचना भएको कारागारमा ५५ कैदीबन्दी बस्छन्। मक्किएका बाँसका टेकाको भरमा पानी चुहिने जस्ताले बेरिएको छ। यो कारागारको क्षमता महिला र पुरुष गरी २५ जनाको हो। तर, ५५ जना छन्। २५ जनाको क्षमताको कारागारको आधा भागमा ८ महिला छन्। आधा भागमा ४७ जना पुरुष तह तहको ओछ्यानमा बस्छन्। बस्न साह्रै कठिन छ, खानेपानी र शौचालयको समस्या हुन्छ, कारागारका नाइके नवराज बस्नेतले भने। वर्षात्मा पानी चुहिएर समस्या आउने उनले बताए। वर्षाद्मा पानी चुहिन्छ, हिउँदमा शीत झर्छ। ठूलो पानी पर्दा किचिन्छ कि भन्ने डर छ, उनले भने। तेह्रथुममा क्षमताभन्दा तेब्बर बढी कैदीबन्दी राखिएको छ। जिल्ला कारागारमा ७८ कैदीबन्दी र १२ थुनुवा गरी ९० जना छन्। २५ पुरुष र १० महिला क्षमता रहेको कारागारमा ६ महिलासहित ९० कैदीबन्दी र थुनुवा राखिएपछि खानबस्न र सुत्न समस्या भएको चौकीदार विवेक लिम्बूले बताए। ५० वर्षअगाडि निर्माण गरिएको जिल्ला कारागार ०४५ र ०७२ सालको भूकम्पले जीर्ण बनाएपछि जोखिम निम्तिएको तेह्रथुमका जेलर तथा सहायक प्रमुख जिल्ला अधिकारी भक्त खड्काले बताए। झापा कारागार ५ सय ५० जना क्षमताको हो। कारागारमा ८९ महिला, १ हजार २३ पुरुष र ५ बालबालिका गरी एघार सय १७ कैदीबन्दी छन्। कैदीबन्दीलाई कोचेर राख्नुपर्दा व्यवस्थापनमा चुनौती थपिएको जेलर राजेन्द्र निरौलाले बताए। ढलको फोहोरले घर आसपासका नाली र खेत ढाकेको छ। सागसब्जी लगाउने ठाउँ पनि जलमग्न छ। ढल र मिसावट फोहोर गनाएर बस्नै नसकिने अवस्था भएको स्थानीय भीमप्रसाद न्यौपाने बताउँछन्। कारागार प्रशासनले फोहोर तथा सेफ्टी टं्याकी व्यवस्थापन नगर्दा वरपरको गाउँलाई असर गरेको अर्का स्थानीय रमेश पोख्रेल बताउँछन्। सामुदायिक सेवा तथा खुला कारागार सञ्चालनसम्बन्धी अवधारणा लागू भए समस्या समाधान हुने कारागार व्यवस्थापन विभागका महानिर्देशक हरिप्रसाद मैनालीले बताए। सो व्यवस्था कार्यान्वयन गर्न सरकारले २०७० मा खुला कारागार सञ्चालन सम्बन्धी निर्णय गरी बजेट विनियोजन गरेको थियो। तर, सात वर्षसम्म पनि खुला कारागारको महसुस कैदी बन्दीलाई छैन। सामुदायिक सेवा तथा खुला कारागारसम्बन्धी छुट्टै नियमावली र त्यसअनुसारको भौतिक पूर्वाधार निर्माणमा ढिलाइ हुँदा खुला कारागारको व्यवस्था समयमै कार्यान्वयन हुन नसकेको महानिर्देशक मैनालीले बताए। उनले पूर्वाधारको विकास र कानुनी जटिलताका कारण सेवा सञ्चालनमा ढिलाइ भएको स्वीकारे। नेपालमा कारागार (जेल) को इतिहास १९७१ सालमा सुरु भएको हो। सुन्धारास्थित सदरजेल (जगनाथदेवल) पहिलो कारागार हो। विभागका अनुसार ७२ जिल्लाका ७४ कारागारमा कैदी बन्दीको संख्या २५ हजारभन्दा बढी छ। कैदीबन्दीको संख्या बढेसँगै कारागार साँघुरिँदैे छन्। मुगु, हुम्ला र सर्लाहीमा कैदीबन्दी राख्न छोडिएको छ। कैदीबन्दीको सिदा र कपडा सेवासुविधामा वार्षिक डेढ अर्ब रुपैयाँ खर्च हुने गरेको छ। (जितेन्द्रनारायण ठाकुरविराटनगर, हिमाल दाहालइटहरी, भीमकुमार बाँस्कोटापाँचथर, सीताराम गुरागाईंताप्लेजुङ, तोयानाथ भट्टराईइलाम, भरत खड्काउदयपुर, प्रदीपचन्द्र राईभोजपुर, शिवप्रसाद ढुंगानाओखलढुंगा, टीआर लिम्बुतेह्रथुम, राधा खनालभद्रपुर)"
वृद्धभत्ता माग्दा मृत्यु प्रमाणपत्र !,"दैलेख : जिउँदो व्यक्तिलाई मृत्युको प्रमाणपत्र ! सुन्दा अनौठो लाग्न सक्छ। तर दैलेख भगवतीमाई गाउँपालिकामा यस्तै भएको छ। वृद्धभत्ता लिन पुगेका मनिराम खत्री र उनकी श्रीमती ज्योतिकला खत्रीलाई गाउँपालिकाले नै मृत्यु भइसकेको भन्दै प्रमाणपत्र थमाएको छ। कर्मचारीको लापरबाहीका कारण जीवित व्यक्तिलाई मृत्युको प्रमाणपत्र दिइएको हो। गत असार १० गते ती दम्पतीलाई गाउँपालिकाले मृत्यु दर्ताको प्रमाणपत्र थमाएको थियो। लेखपढ नगरेका खत्री दम्पतीले उक्त प्रमाणपत्र के को हो भन्ने पत्ता पाएनन्। तर जब आफ्नै मृत्युदर्ताको प्रमाणपत्र भएको थाहा पाए, तब उनीहरू छाँगाबाट खसेजस्तै भए। खत्री परिवार केही महिनाअघि बर्दिया बसाइँ सरेको थियो। बसाइ सराइँको प्रमाणपत्र नलिएका कारण उनीहरु वृद्धभत्ता बुझ्न दैलेख पुगेका थिए। गाउँपालिकाका तत्कालीन प्रमुख प्रशासकीय अधिकृत भीमबहादुर बुढाले मृत्युदर्ताको प्रमाणपत्रमा रुजु गरेका छन्। तर उनको अन्यत्रै सरुवा भइसकेको छ। गत मंसिरमा हाम्रो परिवार बसाइँ सरी बाँसगढी आएको थियो, पीडितकी छोरी नानकला अधिकारीले भनिन्, वृद्धभत्ता मिलाइदिन भनेर बाआमाले गाउँपालिकामा कागजात पेस गर्नुभएको थियो। तर बाआमा वृद्धभत्ता बुझ्न जाँदा त गाउँपालिकाले उल्टै दुवै जनाको मृत्यु भएको प्रमाणपत्र पो थमायो। सामाजिक सुरक्षाभत्ता प्राप्त गर्ने लाभग्राहीको व्यक्तिगत विवरणमा २०७६ वैशाख १० गते मनिराम र २०७५ चैत २५ गते ज्योतिकलाको मृत्यु भइसकेको उल्लेख छ। एकातिर जिउँदै भएका व्यक्तिलाई मरेको भनेर पीडा दिइएको छ, अर्कोतिर गाउँपालिकाले वृद्धवृद्धाको जिउने अधिकारमाथि हस्तक्षेप गरेको छ, अधिकारीले भनिन्। पीडित परिवारका अनुसार गाउँमा रहेका खत्री दम्पतीका छोरा रेशम खत्रीलाई बुबाआमाको मृत्यु भइसकेको भन्दै किरिया खर्चबापत दुई हजार रुपैयाँ दिन खोजिएको थियो। तर खत्रीले आफ्ना जिउँदा बुबाआमाको किरिया खर्च कसरी लिउँ ? भनेर प्रश्न गरेपछि गाउँपालिकामा खैलाबैला भएको थियो। अधिकारीले आफ्ना बुबाआमाले फागुनसम्मको वृद्धभत्ता पाएको बताइन्। भगवतीमाई गाउँपालिका४ का सचिव कृष्णबहादुर शाही र सामाजिक परिचालक ज्ञानबहादुर थापाका कारण यस्तो भएको पीडित परिवारको आरोप छ। बाँचेका मेरा बुवाआमालाई मृत्युदर्ताको प्रमाणपत्र दिने अधिकार गाउँपालिकालाई कसले दियो ? उनले आक्रोश पोखिन्। गाउँपालिका अध्यक्ष दानबहादुर थापाले भने समस्या समाधान गर्ने आश्वासन दिएका छन्। अध्यक्ष थापाले गाउँपालिकाका सूचना प्रविधि अधिकृत देवेन्द्र सिंहबारे छानबिन गरिरहेको बताए। आपूले यस विषयमा ढिला गरी जानकारी पाएको उनको भनाइ छ।"
