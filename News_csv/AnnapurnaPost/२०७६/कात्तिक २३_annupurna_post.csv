शीर्षक,विवरण
१२ घण्टादेखि सीमा बन्द,"नेपालगन्ज : नेपालगन्जको जमुनाहा नाका शनिबार १२ घण्टासम्म बन्द भयो । बिहान ६ बजेदेखि साँझ ६ बजेसम्म समाचार तयार पार्दासम्म बन्द कायमै थियो । अयोध्यास्थित राम मन्दिरबाबरी मस्जिद सम्बन्धी विवादबारे भारतको सर्वोच्च अदालतको फैसला सुनाउने क्रममा हुने सम्भावित साम्प्रदायिक दङ्गा नियन्त्रण गर्न उच्च सुरक्षा अपनाउन सीमा बन्द गरिएको भारतीय सीमा सुरक्षा बलका अधिकारीले जनाएका छन् । बाँके प्रहरी प्रमुख प्रहरी उपरीक्षक वीरबहादुर ओलीले अत्यावश्यक काम परेका व्यक्ति, बिरामीबाहेक कसैलाई पनि भारततिर जान नदिएको बताए । बन्दका कारण हजारौंको संख्यामा यात्रु बिहानदेखि दिनभर जसो सीमा क्षेत्रमा अलपत्र परेका थिए । दैलेखको सात्तालाबाट लखनउमा उपचार गराउन आएका हिमप्रसाद खनालका बावुछोरी भारतमा हुने सम्भावित दङ्गाको डरले फर्केका थिए । रुकुमको सिस्ने ३ की टेकबहादुर खड्का र उनकी पत्नी जयकली खड्का रुपैडिया बजारमा किनमेल गर्न आएकी थिइन् । जाडो लाग्यो । कम्मल किनौं कि भनेर आएका थियौं । प्रहरीले जान दिएनन्, जयकलीले जमुनाहामा गुनासो गरिन् । नेपालगन्जदिल्ली चल्ने बसका यात्रुलाई रुपैडियामा ओरालेर खाली बस नेपाल भित्रिन दिइएको थियो । ना ६ ख २९४८ नम्बरको बसका चालक तोपेन्द्र बस्नेतले ४० जना यात्री रुपैडिया झार्नु परेको बाध्यता सुनाए । यात्रीहरु ठूलाठूला भारी बोकेर आउन बाध्य भएका थिए । साँझतिर भने भारतबाट ४५ वटा पेट्रोलियम पदार्थ बोकेका टेंकर र नेपालतिरबाट खाली गाडीलाई आवात जावत गर्न दिइएको थियो । नियमित रुपमा भारतीय बजारमा किनमेल जानेहरुलाई पूर्ण रुपमा रोकेको सीमामा रहेको इलाका प्रहरी कार्यालय जमुनाहाले जनाएको छ ।"
"यी हुन् प्रधानमन्त्रीका सल्लाहकार, जो राजीनामा दिँदै छन्","काठमाडौं : प्रधानमन्त्री केपी ओलीले सल्लाहकारलाई राजीनामा दिन निर्देशन दिएका छन्। नयाँ ढंगले काम गर्न सजिलो होस् भनेर प्रधानमन्त्री ओलीले सल्लाहकारलाई राजीनामा दिन शुक्रबार निर्देशन दिएको स्रोतको दाबी छ। २०७४ फागुन ३ गते प्रधानमन्त्री बनेका ओलीले राजनीति, विदेश मामला, प्रेस, प्रविधि, जनसम्पर्कलगायत विषयमा सल्लाहकार नियुक्त गरेका छन्। उनै सल्लाहकारसँग शुक्रबार बालुवाटारमा छलफलमा बसेका प्रधानमन्त्री ओलीले राजीनामा दिन निर्देशन दिएका हुन्। प्रधानमन्त्री ओलीले नयाँ ढंगले काम गर्नका लागि राजीनामा दिएर बाटो सहज पार्न सबै सल्लाहकारलाई यस्तो निर्देशन दिएको स्रोतको दाबी छ। आवश्यक परे फेरि बोलाउनेगरी प्रधानमन्त्रीले राजीनामा दिन निर्देशन दिनुभएको छ, स्रोतले भन्यो। प्रधानमन्त्री ओलीका मुख्य सल्लाहकार विष्णु रिमाल हुन। उनको कार्यशैलीप्रति नेकपा शीर्ष नेतासमेत असन्तुष्ट छन्। नुवाकोट चारघरे स्थायी घर भएका रिमाल नेकपाको स्थायी समिति सदस्य हुन्। नेपाल ट्रेड युनियन महासंघ (जीफन्ट) मा लामो समय नेतृत्व गरेका रिमालले प्रधानमन्त्रीको मुख्य सल्लाहकार भएपछि त्यो पद छाडेका छन्। तत्कालीन एमाले पोलिटब्यूरो सदस्य रिमाल पार्टी एकतापछि स्थायी समिति सदस्य भएका छन्। दोस्रो संविधानसभामा उनी समानुपातिक सांसद बनाइएका थिए। ओली पहिलो पटक प्रधानमन्त्री हुँदा पनि उनी प्रमुख सल्लाहकार थिए। सँगै प्रधानमन्त्री ओलीका विदेश मामिला सल्लाहकार हुन् राजन भट्टराई। भट्टराई काठमाडौं ४ बाट तत्कालीन नेकपा एमालेका प्रतिनिधिसभा सदस्य उम्मेदवार हुन्। उनी गगन थापासँग तीन हजार बढी मतले पराजित भएका थिए्। २०२५ सालमा जन्मिएका भट्टराईले इन्टरनेसनल डिप्लोम्याटिक प्राटिसमा स्नातकोत्तर गरेका हुन्। भट्टराईले भारतको जवारलाल नेहरु विश्वविद्यालयबाट भारत र चीन सम्बन्धमा नेपालको बदलिँदो सुरक्षा दृष्टिकोणमा विद्यावारिधि गरेका हुन्। २०३८ सालदेखि वाम विद्यार्थी आन्दोलनमा सक्रिय रहेका भट्टराई २०५३ सालदेखि २०५८ सम्म एमाले विदेश विभागको जिम्मेवारीमा थिए। २०६० मा एमाले विदेश विभाग सचिव भएका भट्टराई तत्कालीन एमालेको नवौँ महाधिवेशनबाट केन्द्रीय सदस्य भएका थिए। पार्टी एकतापछि उनले नेकपामा केन्द्रीय सदस्यको जिम्मेवारी पाएका छन्। प्रधानमन्त्रीका प्रेस सल्लाहकार डा कुन्दन अर्याल हुन्। उनी आमसञ्चार तथा पत्रकारीता केन्द्रीय विभागका उपप्राध्यापकसमेत हुन्। ओलीका प्रविधि सल्लाहकार हुन् अस्गर अली। अली नेपालमा अनलाइन भुक्तानी सेवाको सुरुवातकर्ता हुन्। उनी ईसेवा भुक्तानीका सञ्चालक हुन्। त्यसैगरी प्रधामन्त्रीका जनसम्पर्क सल्लाहकार अच्युत मैनाली हुन् भने स्वकीय सचिव इन्द्र भण्डारी हुन्। सँगै प्रधानमन्त्रीका प्रमुख स्वकीय सचिव राजेश बज्राचार्य, प्रेस विज्ञ चेतन अधिकारी, रामशरण बजगाईं छन्। प्रधानमन्त्री ओलीले मुख्य सल्लाहकार रिमाल, विदेश मामला सल्लाहकार भट्टराई, प्रेस सल्लाहकार अर्याल, प्रविधि सल्लाहकार अली, प्रमुख स्वकीय सचिव बज्राचार्य, प्रेस विज्ञ अधिकारी र बजगाईसहितलाई राजीनामा दिन निर्देशन दिएको स्रोतको भनाइ छ। निर्देशन सुनेका एक सल्लाहकारले प्रधानमन्त्रीको सजिलोका लागि सबैले राजीनामा दिने विषयमा कुरा भएको बताए। प्रधानमन्त्रीले नयाँ जोश र जागरका साथ अगाडि बढ्न खोज्नु भएको छ, स्रोतले भन्यो, त्यसै सन्दर्भमा उहाँको सजिलोका लागि सबैले राजीनामा गर्ने कुरा भएको छ।"
सर्वदलीय बैठक : सीमाबारे मोदीसँग सीधा कुरा गर्न प्रधानमन्त्रीलाई सुझाव,"काठमाडौं : भारतसँगको सीमा विवाद राजनीतिक तहबाटै समाधान गर्न नेताहरुले प्रधानमन्त्री केपी ओलीलाई सुझाव दिएका छन्। भारतको नयाँ नक्सामा नेपालको कालापानी, लिपुलेक, लिम्पियाधुरालगायत भूभाग समेटिएको विषयमा छलफल गर्न प्रधानमन्त्री ओलीले बोलाएको सबैदलीय बैठकमा सहभागी भएका नेताले यस्तो सुझाव दिएका हुन्। पूर्वप्रधानमन्त्री एवम् समाजवादी पार्टीका अध्यक्ष बाबुराम भट्टराईले परराष्ट्र सचिवको बैठकको अर्थ नभएको भन्दै प्रधानमन्त्रीलाई सिधै भारतीय समकक्षी नरेन्द्र मोदीसँग कुरा गर्न सुझाव दिए। परराष्ट्रसचिवको बैठकको अर्थ छैन, बैठकमा भट्टराईले भने, भारतीय प्रधानमन्त्रीलाई नै सम्पर्क गरेर राजनैतिक आयोग बनाएर समाधान गर्नुपर्छ। सीमा विवादको समाधान राजनीतिक तहबाटै गर्नुपर्छ। बाबुरामले राष्ट्रियताको सवालमा सबै दल एकमत हुनुपर्नेमा समेत जोड दिए। उनले सुरुका नक्सा, २०१५ सालको चुनाव र २०१८ सालको जनगणनालाई आधार बनाएर समाधान खोज्नुपर्नेमा पनि जोड दिए। व्यवस्था फरक हुँदा मान्छेका धारणा पनि फरक हुन्थे। अहिले सबैभन्दा दल एकै ठाउँमा हुनुपर्छ, उनले भने, राष्ट्रियताका सवालमा सबैको एक मत हुुुनुपर्छ। हाम्रा पक्षबाट प्रमाण बलियो बनाउनुपर्छ। सुरुका नक्सा, २०१५ सालको चुनाव। २०१८ सालको जनगणना। ईपीजीबाटै निकास दिनुपर्छ। त्यसैगरी सीमा विवादको विषयमा भारतीय राजदूतको धारणा बुझ्नुपर्ने सुझाव राप्रपा (संयुक्त) का अध्यक्ष प्रकाशचन्द्र लोहनीले दिए। सीमा विवाद लिम्पियाधुरा, लिपुलेक नेपालको भन्नेमा विवाद छैन, उनले भने, यसमा भारतीय राजदूतको धारणा बुझ्नुपर्छ। सँगै राष्ट्रिय प्रजातन्त्र पार्टीका अध्यक्ष कमल थापाले भूमि रक्षाका लागि प्रतिवद्ध हुनुपर्नेमा जोड दिए। उनले परराष्ट्र सचिवको बैठक बोलाउनुपर्ने बताए। भारतको नक्सामा समेटिएको क्षेत्र नेपालको भूमी भन्नेमा विवाद छैन। भूमी रक्षाका लागि नेपाल प्रतिवद्ध हुनुपर्छ, थापाले भने, जनगणना, अमिन सबै प्रमाण छन्। परराष्ट्र सचिवको बैठक बोलाउनुपरो। त्यहाँ गम्भीर छलफल हुनुपर्छ।"
सल्लाहकारलाई राजीनामा दिन प्रधानमन्त्रीको निर्देशन,"काठमाडौं : प्रधानमन्त्री केपी शर्मा ओलीले सबै सल्लाहकारलाई राजीनामा दिन निर्देशन दिएका छन्। शुक्रबार बालुवाटारमा सबै सल्लाहकारलाई बोलाएर प्रधानमन्त्री ओलीले यस्तो निर्देशन दिएका हुन्। शुक्रबार बालुवाटारमा प्रधानमन्त्रीज्यूले छलफल गर्नु भएको छ, स्रोतले भन्यो, आवश्यक परे फेरि नियुक्त गर्न सक्ने, तर तत्कालका लागि राजीनामा दिएर काम गर्ने बाटो खोलिदिन निर्देशन दिनुभएको छ। ग्रान्डी अस्पतालमा २४ घण्टामा दुईपटक डायलासिस गरेर बालुवाटार फर्किएपछि प्रधानमन्त्री ओलीले फरक ढंगले काम अघि बढाउन चाहेका छन्। नयाँ ढंगले काम गर्न सजिलो होस् भनेर प्रधानमन्त्री ओलीले सल्लाहकारलाई राजीनामा दिन निर्देशन दिएको स्रोतको दाबी छ। स्रोतले भन्यो, केही दिनमा सबै कुरा थाहा हुन्छ। निर्देशन सुनेका एक सल्लाहकारले प्रधानमन्त्रीको सजिलोका लागि सबैले राजीनामा दिने विषयमा कुरा भएको बताए। प्रधानमन्त्रीले नयाँ जोश र जागरका साथ अगाडि बढ्न खोज्नु भएको छ, स्रोतले भन्यो, त्यसै सन्दर्भमा उहाँको सजिलोका लागि सबैले राजीनामा गर्ने कुरा भएको छ। नेपाल कम्युनिस्ट पार्टीका अध्यक्षसमेत रहेका प्रधानमन्त्री ओलीको सचिवालय र सल्लाहकारको पार्टीभित्र चर्को आलोचना भइरहेका बेला प्रधानमन्त्रीले यस्तो निर्देशन दिएका हुन् । पार्टी भित्र शीर्ष नेताको असन्तुष्टिलाई सम्बोधन गर्न प्रधानमन्त्री ओलीले नयाँ ढंगले काम गर्न चाहेका छन् । ओलीले केही समयअघि मन्त्रिपरिषद् हेरफेर हुने संकेतसमेत गरेका थिए ।"
सीमा अतिक्रमणबारे बेखबर,"रोशनपूर्वा (बाँके) : नरैनापुर गाउँपालिका२ रोशनपूर्वा गाउँका मोहम्मद जमाल सेखको दसगजासँगै जोडिएर वारि (नेपाल) र पारि (भारत) दुवैतिर घर छ। दसगजा क्षेत्रमा भैंसी बस्ने आहालजस्तो ठाउँठाउँमा पानी जमेको छ। वारिपारि दुवैतिरका घरको चापाकलको पानी यहीं जम्छ। सेखले आफ्नो घरको पानी दसगजामा नआउने बताए। उनले भने, यी हेर्नुस्, वारि र पारि दुवैतिर मेरो घर छ। मेरो घरबाट पानी त दसगजामा आएको छैन। एउटै व्यक्तिको घर सीमा वारिपारि कसरी ? उनले भने, कसैको जमिन नेपालमा छ, घर भारतमा छ। कसैको घर नेपालमा छ, जमिन भारतमा छ। सेखको भनाइमा वडा नम्बर २ का अध्यक्ष मसुद अहमद साहले पनि सहमति जनाए। उनले भने, अहिले निकै कम मानिसको मात्र दुवैतिर घरजग्गा छ। स्थायी बसोबास नेपालमै छ। जग्गा भारतमा पनि छ। नरैनापुर गाउँपालिकाबाट बस्ती पुग्न नेपालबाट बाटो छैन। भारतीय बाटोबाटै जानुपर्छ। गाउँ नेपाली बस्तीजस्तै लाग्दैन। बस्तीका दुई देशका साझा नागरिक ले सीमा अतिक्रमण भएको कसैले पनि थाहा नपाएको बताए। गाउँमा दसगजासँगै जोडिएका नेपालीका ५० घर छन् भने भारततिर त्यो भन्दा बढी घर छन्। गाउँभरि नेपालतिर तीन सय ३६ र भारतमा एक हजार बढी मतदाता छन्। रोशनपूर्वा मात्र होइन, यही वडाको बानियाँ गाउँ पनि दसगजाकै बस्ती हो। यहाँ पनि दसगजाको दुवै किनारमा उस्तै बस्ती छ। वडा नम्बर ४ घोडदौडिया र वडा नम्बर ५ को हुलासपूर्वाको अवस्था पनि उही हो। दसगजाका चारवटै बस्तीको नाम एउटै छ। घोडदौडिया दसगजाको संयुक्त बस्ती हो। जहाँ सीमा मिचिएको शंका छ। शुक्रबार बिहान संवाददाता घोडदौडिया गाउँ पुग्दा दसगजा क्षेत्रमा गाईबस्तु बाँधिएका थिए। मलखाद थियो। दुवैतिरका बासिन्दा दसगजामा निर्धक्क खटिया राखेर बसिरहेका थिए। मानौं, दसगजा उनीहरुको आँगन हो।गाउँमा दसगजासँगै जोडिएर नेपाली भूमिमा डेढ सय घर बनेका छन्। उत्तिकै संख्यामा भारततिर पनि छन्। ६० वर्षीया डुन्डु चमारले भारततिर खेत भएको कागज देखाए। यही कागजका आधारमा भारतमा मालपोत तिर्छौं, उनले भने, धेरै जनाको जग्गा भारतमा पनि छ। यही बस्तीमा बस्ने नरैनापुर४ का वडा सदस्य घिराउ पठानले पनि दुवैतिर घरजग्गा भएको स्वीकारे। पूर्वगाविस सचिव अशोककुमार श्रीवास्तवले भारतमा जग्गा हुने नेपाली किसानलाई भारत सरकारले किसान बही (लालपुर्जा) दिएको बताए।४ं भारत सरकारले नेपाली किसानलाई दिएको किसान बही (लालपुर्जा)।भारत सरकारले नेपाली किसानलाई दिएको किसान बही (लालपुर्जा)। तर उनीहरू सबैले भारतले बनाएको सीमा सडकले बस्ती डुबानमा परेको बताए। नेपाली भूमि अतिक्रमण भएकोबारे जानकारी नै नभएको प्रतिक्रिया उनीहरूको छ। सो क्षेत्रमा सीमा स्तम्भ पनि हराएका छैनन्। नरैनापुर गाउँपालिकाका अध्यक्ष इस्तियाक अमहद साहले आफूले पनि सीमा अतिक्रमण भएको सुनेको बताए। सीमा मिच्ने नराम्रो कुरा हो। कहाँ के भएको रहेको छ, मलाई केही थाहा छैन। सीमाको नक्सा त संघीय सरकारसँग होला। बाँकेमा नेपाली भूमि अतिक्रमण भएको भनिएको डुडुवा गाउँपालिकाको सन्तलिया गाउँमा बिहीबार पुग्दा सन्तलिया गाउँको नामोनिसान भेटिएन। दुवै देशका गाउँको नाम सन्तलिया थियो। ०६३ सालको बाढीले बस्ती उठिबास लगायो, डुडुवा१ का वडाध्यक्ष ७३ वर्षीय पटेश्वर कुर्मीले बेलिविस्तार लगाए, पहिले दसगजामै बाक्लो बस्ती थियो। नेपालतिर ८०९० घर र भारततिर ७०८० घर थिए। बाढी आउन थालेपछि सबै उठेर गए।डुडुवा१ को दसगजामा रहेको सन्तलिया गाउँ क्षेत्र। यो ठाउँमा भारततिर मन्दिर र नेपालतिर घर र मस्जिदका अवशेष छन्। भारतीय क्षेत्रमा रूख लगाइएको छ। बस्ती नभए पनि भारतले निर्माण गरेको सडकयता भारतीय बस्तीमा अझै पनि नेपालीको जग्गा छ। जुन अहिले भारतीय भूमिमा पर्छ। हाम्रा पुर्खाको पालामा तीन किलोमिटर परसम्म नेपाली भूमि थियो रे। अहिले सबै भारतमा पर्छ, कुर्मीले भने, अहिले पनि सन्तलियादेखि प्रिपहवासम्म भारतीय भूमिमा नेपालीको ५० बिघाभन्दा बढी जग्गा छ। डुडुवा गाउँपालिका अध्यक्ष नरेन्द्र चौधरीले भने, मैले ५१ हेक्टर अतिक्रमण भएको सुनें। कहाँनेर हो थाहा भएन। मेरो गाउँपालिकाको वडा नम्बर १, २ र ६ सीमामा पर्छन्। नेपाली भारतमा र भारतीय नेपालमा बस्छन्। कुन ठाउँमा अतिक्रमण भएको रहेछ म पनि बुझुँला। भारतमा जग्गा हुने किसानलाई त्यहाँको सरकारले किसान बही दिएको छ। यसैको आधारमा उनीहरु मालपोत तिर्छन्। नेपालभारत दुवै क्षेत्रमा घरजग्गा नरैनापुर र डुडुवा गाउँपालिका सीमावर्ती क्षेत्रका जनप्रतिनिधिको पनि छ। बाँकेका प्रमुख जिल्ला अधिकारी कुमारबहादुर खड्काले सीमा अतिक्रमणबारे अनभिज्ञता जनाए। उनले अन्नपूर्णसँग भने, कहाँ अतिक्रमण भएको छ ? यसबारे कहाँ जानकारी आएको छ ? मलाई त केही पनि थाहा छैन। सशस्त्र प्रहरी बलका अनुसार बाँकेमा ठूला ३२ र साना दुई सय ७५ गरी तीन सय सात सीमा स्तम्भ छन्। तीमध्ये ठूला चारवटा खोलाले बगाएको छ। एएटा मर्मत गर्नुपर्नेछ। २७ वटा राम्रा छन्। साना दुई सय ७५ मध्ये २१ वटा मर्मत गर्नुपर्ने, तीन वटा पुनर्निर्माण भइरहेको र पाँच वटा खोलाले बगाएको छ। नापी विभागले भारतीय पक्षसँग संयुक्त रूपमा स्तम्भ मर्मत र नयाँ राख्ने काम थालेको छ। भारतले बनाएको सडक र लक्ष्मणपुर बाँधका कारण नेपाली भूमि बर्सेनि डुबानमा पर्दै आएको छ।भारतले निर्माण गरेको लक्ष्मणपुरस्थित राप्ती ग्यारेज।"
"ईपासपोर्ट ठेक्का रद्द, आर्थिक चलखेलको आशंका","काठमाडौं : सरकारले विद्युतीय राहदानी (ईपासपोर्ट) छपाइ प्रक्रिया रद्द गरेको छ। सुरक्षा प्रेस नेपालमै राख्ने तयारी गरेको भन्दै ईपासपोर्टको बोलपत्र रद्द गरिएको हो। आगामी एक वर्षभित्र विद्युतीय राहदानी (ईपासपोर्ट) लागू गर्ने नीतिअनुरूप ५० लाख ईपासपोर्ट छाप्न गत भदौ १० मा बोलपत्र आह्वान गरिएको थियो। बोलपत्रको म्याद दुईपटक थप्दै एक महिना अवधि लम्ब्याइएको थियो। यस क्रममा शुक्रबारसम्म बुझाइएका प्रस्ताव खोल्ने तयारी भए पनि अन्तिम समयमा आएर रद्द गरिएको हो। बोलपत्रका लागि विभिन्न २० कम्पनीले फाराम लगेका थिए। हामीले जारी गरेको टेन्डर रद्द गरेका हौं। विभागले माथिको आदेशमा रद्द गरेको हो। अन्य जानकारी भएन, राहदानी विभागका महानिर्देशक रामकाजी खड्काले अन्नपूर्णसँग भने, कुन कारणले किन रद्द भयो म स्पष्ट छैन। मन्त्रालयबाट आदेश आयो, रद्द गरियो। बोलपत्र आह्वान गर्ने, छिनोफानो गर्ने र रद्द गर्ने कार्यकारी अधिकार परराष्ट्र सचिवको हो। सचिव शंकरदास बैरागीको निर्देशनमा रद्द भए पनि यसमा राजनीतिक नेतृत्वको पनि चासो रहेको अधिकारीहरूले बताए। सचिव बैरागीले भने यसबारे केही बताउन चाहेनन्। सुरक्षा प्रेस समयमै राखिए त्यहाँबाट पनि ईपासपोर्टमा जान सकिन्छ, परारष्ट्रका एक अधिकारीले भने, तर, समयमा सुरक्षा प्रेस आएन भने समस्या पर्नेछ। त्यसअघि नै एमआरपी बुकका लागि अर्डर गर्नुपर्ने हुन्छ। सरकारले सुरक्षा प्रेसमा जाने बताएपछि यसमा हतार गर्नुको पछाडि कमिसनको खेल रहेको बुझाइ राजनीतिक नेतृत्वको थियो। अन्तर्राष्ट्रिय नागरिक उड्डयन संगठन (आईकाओ) ले सन् २०२५ भित्रमा ईपासपोर्ट प्रयोगमा ल्याउनुपर्ने निर्देशन दिएपछि नेपालले तयारी गरेको हो। एमआरपी लागू गर्ने समयमा पनि यस्तै समस्या भएको थियो। त्यतिबेला पासपोर्टविहीन हुने भएकाले एमआरपी लागू बाध्यकारी बनेको थियो। तर, अहिले त्यो अवस्था होइन। ईपासपोर्टमा जान नेपालले आधारसमेत तयार गर्दै प्रत्यक्षीकरण (लाइभ इनरोलमेन्ट) प्रणाली अपनाएको थियो। कम्प्युटरअगाडि व्यक्ति उपस्थित भएर तस्बिर खिच्ने, आँखाको रेटिना लिने, विद्युतीय ल्याप्चे लगाउने, हस्ताक्षर गर्ने र प्रमाणीकरण गर्ने विधि प्रत्यक्षीकरण हो। ५० हजार ईपासपोर्ट छाप्ने क्रममा अनुमानित १० अर्ब रुपैयाँ राज्यलाई भार पर्नेछ। तर सरकारले यसअघि नै सुरक्षा प्रेस ल्याउन समझदारी गरिसकेको छ। बरु एमआरपीको बुक बढाउने तर आफ्नै सुरक्षा प्रेसबाट ईपासपोर्टमा जाने तयारी सरकारको छ। ईपासपोर्टमा ठूलो आर्थिक चलखेल हुन सक्ने आशंका राजनीतिक नेतृत्वले गर्दै आएको थियो। राहदानी विभागले अब ई पासपोर्टको प्रक्रिया रोकिएकाले एमआरपीको छपाइ अर्डर गर्नपर्ने अवस्थामा आएको जनाएको छ। अब विभागमा झन्डै ७ लाखको हाराहारीमा एमाआरपी बुक बाँकी छ। यसले बढीमा एक वर्ष थेग्ने विभागले जनाएको छ। त्यसैले सरकारले तत्काल एमआरपी बुक खरिद गर्नपर्ने हुन्छ।"
सिमाना सकस : गुगल म्याप देखाउँदै थर्काउँछन् भारतीय,"विराटनगर : इलामको सन्दकपुर गाउँपालिकास्थित आहालटारमा भारतीय सुरक्षाकर्मीको हस्तक्षेपले आवासगृह निर्माण रोकिएको महिनौं भयो। गुगल म्यापमा निर्माणधीन क्षेत्र भारततर्फ पर्ने भन्दै भारतीय सुरक्षाकर्मीले अवरोध गरेका कारण तीन करोड रुपैया लागतमा बन्न लागेको आवास गृहको काम लथालिंग छ। मोरङको सीमावर्ती क्षेत्रमा बर्सेनि भारतीय अतिक्रमण प्रयास हुन्छ। केही महिनाअघि जहदा गाउँपालिका१ कालामनिजरस्थित दसगजा मिचेर भारतीय पक्षले निर्माण गरेको सडक स्थानीयले विरोध गरेपछि दुवै देशका सीमा सुरक्षा अधिकारीको समन्वयमा समाधान गरिएको थियो। भारतले बारम्बार नेपाली भूभाग मिचेर सडक निर्माण गरेको विवाद मोरङ जिल्ला प्रशासनमा आइरहन्छ। मोरङका सहायक प्रमुख जिल्ला अधिकारी अनुज भण्डारी सीमा क्षेत्रका विवादित विषय बर्सेनि मिलाउनुपरेको बताउँछन्। दसगजा क्षेत्रमा भारतीय नागरिकले घरसमेत बनाएर बसेका छन्। भारत र नेपालको सीमा क्षेत्रमा देखिने यी दुई प्रतिनिधि उदाहरण हुन्। भारतसँग सिमाना जोडिएका प्रदेश १ का ६ जिल्लामा भारतले नेपाली भूभाग मिच्ने र नेपालका गतिविधिमा हस्तक्षेप गर्ने क्रम बर्सेनि बढ्दो छ। सीमा जोडिएका तराईका जिल्लामा नेपालतर्फकै भूभागमा सडक बनाउने, भारतीय प्रहरीको चेकपोस्ट र टहर निर्माण गर्नेदेखि सीमानजिकै नेपालका विकास निर्माणमा अवरोध गर्ने क्रियाकलाप उच्च छ। ताप्लेजुङ र पाँचथरका सीमा भूभागमा नेपाली सुरक्षाकर्मीको उपस्थिति नहुँदा दर्जनौं सीमास्तम्भ हराएका छन्। भारतीय नागरिक खुला सीमाको फाइदा उठाउँदै नेपाली भूभागमा पसेर आपराधिक गतिविधि गर्नुका साथै तस्करी बढेको ताप्लेजुङ कालिखोलाका टाइन्द्र चापागाईं बताउँछन्। भारतले कञ्चनजंघा हिमाल जाने बाटो नेपाली भूमिमै बनाएको छ। नेपालतर्फ आएर भारतीय घाँसदाउरा गर्छन्, उनले भने। स्तम्भ नभएकाले ताप्लेजुङ र पाँचथरका अधिकांश स्थानमा सिमाना कहाँ हो भन्ने अन्योल छ। नापी विभागको सर्भेअनुसार ताप्लेजुङ र भारतको सीमा क्षेत्रमा ३५ वटा मुख्य सीमास्तम्भ हुनुपर्छ। तर, जिल्लाको ६१ किलोमिटर सीमा क्षेत्रमा एउटा पनि स्तम्भ छैनन्। भारतले अवरोध गरेको इलामको सन्दकपुरस्थित माईको शिरमा बनाउन लागिएको संरचना। तस्बिर : तोयानाथ भट्टराई पाँचथरमा ३५ नम्बर पिलरदेखि इलामको सन्दकपुरसम्म नौवटा जंगे पिलरसहित एक सय १७ वटा सीमास्तम्भ हुनुपर्ने हो। तर, केही स्तम्भ हराएका छन्। सीमा क्षेत्रमा बस्ती नभए पनि भारत सरकारले बाक्लै गरी सुरक्षा क्याम्प राखेको छ। तर, नेपालले अहिलेसम्म पहाडी क्षेत्रका सिमानामा सुरक्षा उपस्थिति देखाउन सकेको छैन। सीमा प्रहरी चौकी सिमानाभन्दा २० किलोमिटर टाढा छन्। सिमाना सुरक्षामा हामी नै खटिरहेका छौं, भारतसँग सिमाना जोडिएको पाँचथरको चाररातेमा चौंरी पालेर बसेका चन्द्रलाल नेपालले भने, राज्य कहाँ छ ? झापाको भद्रपुर नगरपालिकाअन्तर्गत पर्ने मेचीपारिको डुलु गाउँका २५ घर, कचनकवल गाउँपालिकाको पाठामारी क्षेत्रका करिब २० घर, मेचीनगरस्थित भान्सा खोलाका ११ परिवार बसेको भूभाग २०५२ सालअघि नेपालमै थियो। तर, २०४३ सालतिर पिलर गाडियो र २०५२ सालमा आइपुग्दा नागरिकता र धनी पुर्जा बनाउने क्रममा पुरै भूमि भारततर्फ परेको थाहा पाएपछि सो क्षेत्रका नागरिकको होस उडेको छ। पहिले आफ्नो जमिन भनेर बसोबास गरेका थियौं। अहिले आफ्नो जमिन पूरै भारतीय भूमिमा परेकोमा अचम्मित छौं, स्थानीय प्रवेश ठाकुरले भने। झापाको १ सय ७४ हेक्टरमा सीमा विवाद छ। पाठामारी, मेचीखोला पारीको गाउँ, महेशपुर, मेचीपुल, भद्रपुर गलगलिया, काँकरभिट्टा, बारिसजोत, मदनजोत, नकलाबन्दा, बाहुनडाँगीलगायतका ठाउँका सीमा क्षेत्रमा विवाद छ। सशस्त्र सीमा सुरक्षा बलका प्रहरी प्रमुख रमेश थाक्सुले अहिले यी स्थानमा भारतको गतिविधिमा कमी आएको बताए। (इलामबाट तोयानाथ भट्टराई, पाँचथरबाट भीमकुमार बाँस्कोटा, ताप्लेजुङबाट सीताराम गुरागाईं, भद्रपुरबाट राधा खनाल, विराटनगरबाट जितेन्द्रनारायण ठाकुर)"
चीनतर्फ पनि सीमा विवाद,"काठमाडौं : चीनसँगको सीमाबारे विवाद भएको खासै बाहिर आउँदैन। पहाडी र विकट हिमाली क्षेत्र भएकाले चीनसितको सीमाविवाद बाहिर नआएको मात्रै हो। नापी विभाग महानिर्देशक प्रकाश जोशीले दुई ठाउँमा सीमा विवाद रहेको बताए। उनले सगरमाथाको उचाई, दोलखाका पर्ने ५७ नम्बर पिलरमा समस्या रहेको स्वीकार गरको छन्। नेपाल र चीनको सगरमाथाको उचाइबारे पनि एकमत छैनन्। नेपालचीन सीमाका अन्य ठाउँमा सामान्य विवाद छन् भने झण्डै आधा दर्जन सीमा स्तम्भ बेपत्ता भएका छन्। नेपालचीन सीमाको लम्बाइ एक हजार चार सय १४ किलोमिटर छ। पूर्व सिक्किम सीमादेखि पश्चिम लिपुलेकसम्म ६९ वटा सीमा स्तम्भ बनाइएका छन्। तीमध्ये सन् २००५ मा भएको सुपरीवेक्षणमा ३७, ३८, र ६२ नम्बरका स्तम्भ भेटिएका थिएनन्। ३७ र ३८ नम्बर स्तम्भ गोरखाको तोम खोलामा पर्छ। त्यहाँ सन् १९७८ मा सीमांकन हुँदैदेखि स्तम्भ भेटिएको थिएन। सोलुखुम्बुको नाम्पा भञ्ज्याङमा रहेको ६२ नम्बरको स्तम्भ पनि छैन। ६२ नम्बर पिलरपछि भेटिएको नापी विभाग स्रोतले बताएको छ। ठूलो समस्याचाहिँ ५७ नम्बर स्तम्भमा छ। दोलखाको लामाबगर पूर्वपट्टिको कोर्लाङपारिको टुप्पोमा हुनुपर्ने स्तम्भ पहाडको फेदमा छ। सन् १९७८ सीमांकन गर्न जाँदा उक्त स्तम्भ नभेटिएको सीमाविद् पूण्यप्रसाद ओलीले बताए। कोर्लाङपारिको टुप्पोमा पिलर भेटिएन, नेपालचीन सन्धिअनुसार टुप्पो हेरियो तर यहाँ थिएन, त्यसबेला एरियल फोटोग्राफीबाट सीमांकन गर्न खटिएका ओलीले भने। उनी नापी विभागका पूर्वमहानिर्देशक पनि हुन्। यो पनि पढ्नुहोस् : भारतले मिच्यो २३ जिल्लामा ६० हजार ६ सय २७ हेक्टर जमिन प्राविधिककै कमजोरीका कारण त्यो स्तम्भ फेदमा गाडिएको नापी विभाग स्रोत बताउँछ। पहाडको टुप्पामा जान धेरै समय लाग्ने र जोखिम पनि भएकाले प्राविधिकले फेदमा गाडेर फर्केका कारण समस्या आएको हो। हुनुपर्ने स्थानमा स्तम्भ नगाडिँदा उक्त भूभाग दाबी गर्ने आधार चीनले पाएको छ। त्यस्तै कोरला नाकामा लामो समयदेखि विवाद थियो। सन् २०१६ मा तारबार लगाएर उक्त नाकाको विवाद सल्ट्याइएको छ। सगरमाथाको उचाइबारे पनि समस्या छ। १२ ठाउँबाट नापेर चीनले यसको उचाइ ८ हजार ८ सय ४८ मिटर रहेको बताएको थियो। चीनकै मापनलाई नेपाल र अन्तर्राष्ट्रिय जगत्ले मान्यता दिएको थियो। अहिले चीनले नै उक्त मापन सही नभएको बताएको छ। चीनले सन् २००५ पछि सगरमाथाको उचाई ८ हजार ८ सय ४४ मिटर भन्न थालेको छ। अमेरिकाले पनि सन् १९९९ मा सगरमाथाको उचाई ८ हजार ८ सय ५० उल्लेख गरेको थियो। यसबाट सगरमाथाको वास्तविक उचाइबारे दुविधा उत्पन्न भएको छ। यसलाई निवारण गर्न अहिले नेपाल र चीनको संयुक्त टोलीले उचाइ नापिरहेको छ। चीन र अमेरिकाको भनाईलाई नेपाल अस्वीकार गर्यो। नेपालले पहिलोपटक सगरमाथाको शिखरमा नै पुगेर उचाइ नाप गर्ने काम गरिरहेको छ। अब केही समयपछि यसको सगरमाथाको उचाईको यथार्थको नतिजा आउने नापी विभागले जनाएको छ। प्रोटोकलन बनेन सीमामा विवाद रहिरहनुको मुख्य कारण सुपरीवेक्षण हुन नसक्नु हो। सगरमाथा र ५७ नम्बरको पिलरको विवादको कारण विगत १५ वर्षदेखि प्रोटोकल तयार हुन सकेको छैन। पछिल्लो पटक विसं २०६२६३ मा तेस्रो पटक सीमा सुपरीवेक्षण गरिएको थियो। हरेक १० वर्षमा गर्ने सहमति भए पनि त्यो कार्यान्वयन हुन सकेको छैन। नापी विभागका महानिर्देशक जोशी सन् २००६ यता नेपालचीन सीमा निरीक्षण, सुपरीवेक्षणको काम नभएको भएको स्वीर्काछन्। हरेक १० वर्षमा सयुंक्त निरीक्षण गर्ने सहमति हो। तर, सन् २००५००६ पछि काम भएको छैन, उनले भने। उनले दुई ठाँउमा समस्या भएका कारण सयुक्त प्रोटकल तयार हुन नसकेको बताए। भारततर्फ भने हाल सीमांकनको काम भइरहेको छ। उत्तरतर्फ पहाड, हिमाल र नदीले सीमा छुट्याएको छ। सीमा क्षेत्रमा बस्ती छैन। धेरैजसो खर्क छ। त्यसैले सीमाको किचलो बिरलै सुनिन्छ। उनका अनुसार सन् १९६२ मा नेपालचीन सीमा सन्धि भएपछि धेरै समस्या समाधान भएका छन। सन् १९७६७८ मा नेपालचीन सीमांकन गरिएको थियो। त्यसबेला १८१९ किलोमिटरसम्मको फरक देखिएको थियो। तर सहमतिमा विवाद मिलाइएको थियो। सीमामा १०१० किलोमिटर वारिपारि गर्न पाउने सहमति छ। गाईवस्तु, भेडाच्याङ्ग्राका लागि भने २०२० किलोमिटर यताउता गर्न छूट छ। विगतमा तिब्बतसँग भेडाच्याङ्ग्राकै निहुँमा लडाइँसमेत भएको थियो। भारतले जस्तै सानासाना कुरालाई लिएर चीनले समस्या खडा नगर्ने भएकोले विवाद कम देखिएको सीमाविद् ओली बताउँछन्। नेपालले कूटनीतिक पहल गरेमा यी विवाद समाधान हुने उनको विश्वास छ। नेपाली र चिनियाँको कुरो मिल्छ। त्यसैले विवाद आए पनि समाधान सजिलो छ, उनले भने। तर समाधानका लागि नेपालले पहल नगरेको उनको भनाइ छ। अर्को एक सरकारी प्रतिवेदनमा नेपालको ६४ हेक्टर जग्गा चीनले मिचेको छ। कृषि मन्त्रालय अन्र्तगतको नापी शाखाको प्रतिवेदनमा चार जिल्लाका ११ ठाउँमा चीनले नेपाली भूमि मिचेको उल्लेख छ। हुम्लाको भाँगदारे खोलामा ६ हेक्टर, कर्णालीमा ४ हेक्टर जग्गा चीनले मिचेको पाइएको छ। त्यस्तै रसुवाको सान्जेन खोलामा २ हेक्टर, भुर्जुग खोलामा एक हेक्टर, जम्बु खोलमा ३ हेक्टर नेपाली भूभाग चीनले अतिक्रमण गरेका छ। लेम्दे खोलामा पनि समस्या छ। सिन्धुपाल्चोकको खराने खोला ७ हेक्टर, भोटेकोशीमा ४ हेक्टर, त्यसतै संखुवासभा सुमजुँग खोलामा ३ हेक्टर, कामखोलामा २ हेक्टर र अरुण खोलामा ४ हेक्टर जग्गा चीनसँग सीमा समस्या छ। प्रतिवेदन अनुसार नदी वहाव परिवर्तनका कारण नेपालको भूभाग चीन परेको हो। प्रतिवेदनमा उत्तरी भेग हिमाल, पहाड मैदान तथा उपत्यकाले बनेको छ। दक्षिण नेपालेको ममिलो माटो मैदानमा नदीले विभिन्न जलाधार क्षेत्रमा बाटेको छ। जहाँ नदीको तीव्र बहावका कारण नेपाली भूभाग प्राकृतिक रुपमा भिजिंदै गएको छ। यस्तो मौका रोकिएन भने सयौ हेक्टर नेपाली भूभाग तिब्बततिर जाने छन। जहाँ तिब्बत बीओपी (बोर्डर अब्र्जभेसन पोस्टको आर्म पुलिस) तैनाथ हुने सम्भावना छ। नापी विभागका पूर्व महानिर्देशक ओलीले नदी र खोला वहावका कारण यताको भूमि उता र उताको भूमि यता परेको बताए। खोलाले ठाउँ परिवर्तन गरेको हो, त्यसलाई साविक ठाउँ राख्न सकिन्छ, उनले भने। चीनसँग जोडिएको उत्तरी नेपालमा ४३ भन्ज्याङ र नाका छन। ती भञ्जाङले नेपाल चीन नाकाका काम गरेका छन्। प्रतिवेदनमा तिब्बत स्वशासित क्षेत्रमा सडक सुविधा विस्तार हुदै गएकोले नदी, खोला पनि नेपाल सीमाभित्र आएका छन् भने नेपाली भूभाग तिब्बततिर गइहरेको छ। यो क्रम नरोकिएमा सयौं एकड नेपाली जमिन तिब्बतमा सहजै तरिकाले गाभिने त्यो प्रतिवेदनमा उल्लेख छ। लिपुलेकमा त्रिदेशीय विवाद चीनले नेपाललाई थाहा नै नदी २०७२ जेठ १ गते भारतसँग लिपुलेकलाई व्यापारिक केन्द्र बनाउने भनेर सम्झौता गर्यो। लिपुलेक नेपालभारत चीनको त्रिदेशीय बिन्दुको रुपमा विकास गर्न सकिथ्यो तर नेपालको भूमिमा उसले भारतसँग सम्झौता गर्यो। सन् १९५४ मा नै भारत र चीनले लिपुलाई ट्रान्जिट पाइन्ट नबनाउने सहमति गरेका थिए। नेपालले त्यसको विरोध गरेका कारण त्यो काम लामो समयसम्म अगाडि नबढेको सिमावीद ओलीले बताए। अनुसन्धानकर्ता एव पूर्व प्रशासक द्धारिकानाथ ढुंगेलले चीनले बेला बेला अविश्वास गरेको देखिएको बताए। भारतसित सम्बन्धका लागि चीनले बलिदान नगर्ने उनले बताए। उनले त्यसको उदाहरण लिपुलेक नै रहेको बताए। चीन, भारत दुवै सहमति नहुँदा जिरो पिलरको नामांकन हुन सकेको छैन। एक नम्बर सीमा स्तम्भ मात्रै निर्धारण भएको छ। उनले अहिलेसम्म त्रिदेशीय विन्दुको निर्धारणमा चीन पनि उत्तिकै जिम्मेवार रहेको बताए। उनले भने, यसको टुंगो लगाउनु पर्छ। भन्नुपर्यो भारत र चीनसँगै त्रिदेशीय बिन्दु। सीमाविद ओली भारत सहमत नहुँदा नै त्रिदेशीय बिन्दु कायम हुन नसकेको बताउँछन्। सन १८९० मा चीनसँग त्रिदेशीय विन्दुको विषयमा कुरा मिलेको उनको भनाइ छ। भारतकै कारण एक सय ३० वर्षेखि यो काम अलपत्र छ।"
पर्यटकको रोजाइमा कोइलाहा ताल (फोटो फिचर),"धनगढी : कैलालीको कैलारी गाउँपालिका९ मा रहेको कोइलाहा ताल पर्यटकको रोजाइमा पर्ने गरेको छ। धनगढीबाट ४० किलोमिटर र पूर्वपश्चिम राजमार्गअन्तर्गत राजिपुर बजारबाट ९ किलोमिटर दक्षिणमा ताल पर्दछ। ९ अगाडि सुनसान रहने तालमा अहिले दैनिक ५ सय पर्यटक घुम्न पुग्ने गरेका छन्। तिहार सकिए लगत्तै पिकनिक खान र ताल अवलोकन गर्नेहरूको संख्या बढ्छ, स्थानीय चम्फा मगरले भनिन्, तालसम्म पुग्ने बाटोको स्तरोन्नति भएमा अझै पर्यटको संख्या बढने पक्का छ। कोइलाहा ठूलो ताल व्यवस्थापन तथा परिचालन समितिले तालको रेखदेख गर्ने गरेको छ। जंगलको मध्य भागमा अवस्थित ताल जिल्लाकै एक रमणीय ठाउँ बन्न सक्ने स्थानीयको भनाइ छ। तालको संरक्षण गर्न सकेमा धेरै पर्यटक पुग्ने र कतिपयको आम्दानीको स्रोत पनि बन्ने छ, ताल क्षेत्रमा व्यवसायी गर्दै आएका दिनेश तारामी मगरले भने, दुई वर्ष अगाडिको तुलनामा अहिले व्यवसाय फस्टाएको छ। उनी खाजा पसल सञ्चालन गर्दै आएका छन्। कोइलाहा ताल अवलोकनका लागि आउँने पर्यटकमध्ये धेरै डुंगा चड्न पुग्ने गरेका छन्। ताल क्षेत्रमा पर्यटकको सुविधाका लागि दुइटा पिकनिक घर, खाना पकाउँने तथा मासु पोल्ने भाडा, शौचालय, ताल वरिपरि ग्राभिल बाटो निर्माण गरिएको छ। तालमा सयरका लागि चारवटा डुंगाको व्यवस्था गरिएको छ भने तालको बीचमा शिव मन्दिर निर्माण गरिएको छ। बोटिङको व्यवस्था, चिल्ड्रेन पार्क तथा पिक्निक स्पोट व्यवस्था गरेसँगै आकर्षक गन्तव्य बन्न सफल भएको हो। कोइलाही ताल क्षेत्र छोटो समयमै आन्तरिक तथा बाह्य पर्यटकको गन्तव्य बन्न सफल भएको कैलालीको गोदावरी नगरपालिका१३ का हरिचन्द वलीले बताए। नेपाल सरकारले पर्यटन वर्ष २०२० घोषणा गरेको बेला यस्ता तालको संरक्षण र प्रचारप्रचार गर्न सकेमा धेरैको आन्तरिक तथा बाह्य पर्यटक पुग्ने स्थानीयको अपेक्षा छ। कैलारी गाउँपालिकाको स्वामित्वमा रहेको ७२ हेक्टर क्षेत्रफलमा फैलिएको कोइलाहा तालमा माछा पालनसमेत हुने गरेको छ। ताल क्षेत्रमा कोइलाहा नामका दुइटा ठूला ताल, जोगिनियालगायतका आठवटा प्राकृतिक ताल रहेका छन्। कैलारी गाउँपालिकामा ७३ वटा प्राकृतिक ताल तलैया रहेका छन्। ताल तलैयाको स्थानीय क्लब, विद्यालय र समूहले आआफ्नै ढंगले उपयोग गरिरहेका छन्।"
कालापानी र लिपुलेकमा नेपालीलाई निषेध,"दार्चुला : भारतले सार्वजनिक गरेको नक्सामा कालापानी लिपुलेक क्षेत्र दार्चुला व्यास गाउँपालिकामा पर्छ। उक्त क्षेत्रमा नेपालीलाई जान नै निषेध छ। भारतले अतिक्रमण गरेको नेपाली भूभागमा जानसमेत भारतीय प्रशासनसँग पास लिनुपर्ने अवस्था आएको दुहुँ गाउँपालिकाका अध्यक्ष पुलेन्द्र बहादरु कार्कीले बताए। देश दुनियाँ र सामाजिक सञ्जालमा जति सुकै उतारचढाव आए पनि धेरैलाई कालापानी, लिपुलेक र लिम्पियाधुरामा अहिले कस्तो अवस्था छ? के भइरहेको छ? भारतीय पक्षले नेपालीहरुलाई कस्तो व्यवहार गरिरहेका छन् ? भन्ने थाहा छैन, उनले भने,झण्डै ६० वर्षदेखि उक्त भूमि पूर्णरूपमा भारतको नियन्त्रणमा रहेको छ, यो विषमा अहिलेसम्म जो कोही पनि तैँचुपमैचुप भनेर बसिरहेका छन्। सन् १९६२ देखि नै लिपुलेक र कालापानी पूर्णरूपमा भारतकै नियन्त्रणमा रहेको छ। त्यसयता नेपालका तर्फबाट राज्यको कुनै उपस्थिति त्यहाँ नरहेको व्यास गाउँपालिकाका अध्यक्ष दीलिप बुढाथोकीले बताए। कालापानीबाट १७ किलोमिटरयता भारतको नियन्त्रणमा नरहेको एउटा गाउँ छ। अन्तिम नेपाली गाउँ त्यही छाङ्रु हो। छाङ्रु गाउँ व्यास गाउँपालिका१ मा पर्छ। स्थानीका अनुसार कालापानीमा त नेपाली नागरिकले प्रवेश नै पाउँदैनन्। नेपालीका लागि निषेधित क्षेत्र बनेको छ। कालापानीमा भारतीय सेना र सीमा सुरक्षा बल स्थायी रूपमा डेरा जमाएर बसेका छन्। भारतीय पक्षले कालापानीतर्फ आउजाउ गर्न महाकाली नदीवारि बनाएको पुल। छाङ्गरुभन्दामाथि तिंकर भञ्ज्याङ पर्छ। नेपालचीन सीमा छुट्याउने एक नम्बर पिल्लर पनि त्यहीँ छ। अहिले चीनसँग व्यापार गर्ने हाम्रो नाका तिंकर भञ्ज्याङ नै हो। सन् १९६२ मा भारतचीन युद्ध हुँदा नेपालका तत्कालीन राजा महेन्द्रले कालापानी भारतलाई प्रयोग गर्न दिएका थिए। त्यसपछि भारत त्यहाँबाट कहिल्यै फिर्ता भएन। युद्ध अवधिभरका लागि भनेर आएको भारतीय सेना स्थायी रूपमा नै बस्न थालेको जिल्ला समन्वय समितिका प्रमुख करवीरसिंह कार्कीले बताए। लिम्पियाधुरा र लिपुलेक कालापानीजस्तै भारतको पूर्ण नियन्त्रणमा छ। लिपुलेक नेपालभारतचीन त्रिदेशीय सीमा नाका हो। तर, नेपालतर्फको भूभाग दशकौंदेखि भारतको नियन्त्रणमा छ, उनले भने,भारतीयहरूले चीनसँग व्यापार गर्नका लागि सो नाका प्रयोग गर्छन्, लिपुलेक कालीनदीको उद्गम स्थल हो।"
१२ घण्टादेखि सीमा बन्द,"नेपालगन्ज : नेपालगन्जको जमुनाहा नाका शनिबार १२ घण्टासम्म बन्द भयो । बिहान ६ बजेदेखि साँझ ६ बजेसम्म समाचार तयार पार्दासम्म बन्द कायमै थियो । अयोध्यास्थित राम मन्दिरबाबरी मस्जिद सम्बन्धी विवादबारे भारतको सर्वोच्च अदालतको फैसला सुनाउने क्रममा हुने सम्भावित साम्प्रदायिक दङ्गा नियन्त्रण गर्न उच्च सुरक्षा अपनाउन सीमा बन्द गरिएको भारतीय सीमा सुरक्षा बलका अधिकारीले जनाएका छन् । बाँके प्रहरी प्रमुख प्रहरी उपरीक्षक वीरबहादुर ओलीले अत्यावश्यक काम परेका व्यक्ति, बिरामीबाहेक कसैलाई पनि भारततिर जान नदिएको बताए । बन्दका कारण हजारौंको संख्यामा यात्रु बिहानदेखि दिनभर जसो सीमा क्षेत्रमा अलपत्र परेका थिए । दैलेखको सात्तालाबाट लखनउमा उपचार गराउन आएका हिमप्रसाद खनालका बावुछोरी भारतमा हुने सम्भावित दङ्गाको डरले फर्केका थिए । रुकुमको सिस्ने ३ की टेकबहादुर खड्का र उनकी पत्नी जयकली खड्का रुपैडिया बजारमा किनमेल गर्न आएकी थिइन् । जाडो लाग्यो । कम्मल किनौं कि भनेर आएका थियौं । प्रहरीले जान दिएनन्, जयकलीले जमुनाहामा गुनासो गरिन् । नेपालगन्जदिल्ली चल्ने बसका यात्रुलाई रुपैडियामा ओरालेर खाली बस नेपाल भित्रिन दिइएको थियो । ना ६ ख २९४८ नम्बरको बसका चालक तोपेन्द्र बस्नेतले ४० जना यात्री रुपैडिया झार्नु परेको बाध्यता सुनाए । यात्रीहरु ठूलाठूला भारी बोकेर आउन बाध्य भएका थिए । साँझतिर भने भारतबाट ४५ वटा पेट्रोलियम पदार्थ बोकेका टेंकर र नेपालतिरबाट खाली गाडीलाई आवात जावत गर्न दिइएको थियो । नियमित रुपमा भारतीय बजारमा किनमेल जानेहरुलाई पूर्ण रुपमा रोकेको सीमामा रहेको इलाका प्रहरी कार्यालय जमुनाहाले जनाएको छ ।"
भारतीय नक्सा संशोधनको पहल गर्न पत्रकार महासंघको माग,"गोरखा : नेपाल पत्रकार महासंघले आफ्नो केन्द्रीय समिति बैठकमा लिपुलेक, लिपियाधुरा, कालापानीलगायत नेपाली भूभाग समेटेर हालै सार्वजनिक भारतीय नक्साबारे छलफल गरेको छ। शनिबार गोरखामा सम्पन्न महासंघको सातौँ पूर्ण बैठकपछि २१ बुँदे घोषणापत्र जारी गर्दै पत्रकार महासंघले भारतीय नक्सा संशोधनको पहल गर्न नेपाल सरकारसँग माग गर्ने निर्णय गरेको छ। देशका अन्य क्षेत्रमा रहेका सीमा विवादलाई राष्ट्रको स्वाधीनता र सार्वभौमिकता कायम हुने गरी समाधान गर्नसमेत माग गरेको छ। आगामी मंसिर १४ गते हुने उपनिर्वाचनलाई स्वच्छ, निष्पक्ष, भयरहित र स्वतन्त्र ढंगले सम्पन्न गर्न महासंघले अनुगमन गर्ने निर्णय गरेको अध्यक्ष गोविन्द आचार्यले जानकारी दिए। महासंघ केन्द्रीय समितिको आयोजना तथा सम्बन्धित शाखाको संयोजन र व्यवस्थापनमा कास्की, सुनसरी र पाँचथरमा सम्बन्धित उम्मेदवार र सरोकार पक्षको सहभागितामा निर्वाचन संवाद कार्यक्रम सञ्चालन गरिने पनि बैठकले निर्णय गरेको महासंघका अध्यक्ष आचार्यले जानकारी दिए। यस्तै, अनलाइन सञ्चारमाध्यममा प्रकाशित समाचारको विषयमा चित्त नबुझ्दा प्रहरीले समाचार लेख्ने र प्रकाशन गर्ने पत्रकारलाई विद्युतीय कारोबार ऐन, २०६३ का आधारमा पक्राउ गर्ने, थुनामा राख्ने, बयान लिने, मुद्दा चलाउने कार्य बन्द गर्न र उक्त ऐन पत्रकारको हकमा लागू नहुने व्यवस्था सुनिश्चित गर्न पनि पत्रकार महासंघले सम्बद्ध निकायको गम्भीर ध्यानाकर्षण गराएको छ।"
घरमुली नै ढलेपछि,"झिमरुक (प्यूठान) : झिमरुक गाउँपालिका४ बाँगेमरोठ प्यूठानका सर्वबहादुर विकलाई पाँच जनाको परिवार पाल्ने एक्लो जिम्मेवारी काँधमा थियो। दश वर्ष भारतमा मजदुरी गर्दै आएका उनले जसोतसो परिवार पाल्दै थिए। एक दशक भारतमा बिताउँदा पनि उनको जीवनशैली जस्ताको त्यस्तै छ। घरपरिवार धान्नमै उनको आधा उमेर बित्यो। ५० वर्षीय विकलाई भारतमा मजदुरी गदागर्दै ब्रेन ट्युमर भयो। धन कमाउन गएका उनको उपचार सम्भव थियो। तर, आर्थिक अभावमा बिरामीकै अवस्थामा घर फर्किन बाध्य भए। परिवारलाई थप पीडा थपियो। परिवारलाई घर खर्च चलाउनै गाह्रो भयो। श्रीमतीले जसोतसो छोराछोरीको पालनपोषण गर्दै आइन्। तर, श्रीमान्को उपचार गराउन सकिनन्। उपचार हुन नसकेपछि विकको मानसिक असन्तुलन गुम्यो। घरमा परिवारसँगै सुतेका उनी गत जेठ ४ गते एक्कासी उठेर बाहिर निस्किए। मानसिक रूपमा समेत विक्षिप्त बने। घरमै सुतिरहेको बेला उनी रातको १० बजे घरदेखि पारिको हल्देबारी भीरबाट लडे। परिवारले विहान तीन बजेपछि मात्र उनलाई रुखको आडमा अड्किएको अवस्थामा फेला पारे। उनको दाइने खुट्टा भाँचियो। उपचार गर्न भैरहवा लग्यौँ, श्रीमती मीनाले भनिन्,अस्पतालले पाँच लाख खर्च लाग्छ भनेपछि उपचारै नगरी घर फर्काएर ल्याए। विक अहिले हिँडडुल गर्न सक्दैनन्। मान्छे राम्रोसँग चिन्दैनन्। दिसापिसाव ओछ्यानमै गर्छन्। घरमुली नै ओछ्यानमै ढलेपछि विक परिवार पीडामा बाँचिरहेको छ। श्रीमानको उपचार गर्न नसकेपछि उनी पीडामा छिन्। घरमा भएका दुई छोरीले बुबाको दिसापिसाव सोर्हछन्। एक मात्र छोरा परिवार धान्नका लागि भारतमा छन्। पढ्दै गरेका छोरा बुबाको अवस्था बिग्रिएपछि मुग्लान छिरेका हुन्। विकको दाइने खुट्टा पूर्णरूपमा चल्दैन। घरमा आएका मान्छेलाई उनी चिन्दैनन्। राम्रोसँग भित्रबाहिर गर्न सक्दैनन्। घर आउनेसँग उनी बेहोसमै कुरा गर्छन्। भीरबाट लडेर पाँच महिनादेखि अशक्त भएका उनको अपांग परिचयपत्र बनेको छैन। पूर्णअपांगताको सूचिमा पर्ने उनको अवस्था भए पनि परिचयपत्र बनाउनतर्फ कसैले चासो देखाएका छैनन्। उपचार संभव भए पनि तत्कालै आर्थिक अभाव भएकाले घरमै थलिएका श्रीमानको अवस्था हेरेर मन भुलाउनुपरेको मिनाले दुःखेसो छ। छोरा भर्खरै इण्डिया गएको छ,उनले भनिन्,ऋण लागे छोराले बिस्तारै कमाएर तिर्ला। तर, अहिले श्रीमान्को उपचार गर्ने अवस्था भएन।"
साताका सात तस्बिर,"काठमाडौं : यो साता नेपालले डेढ दशकपछि प्रथम श्रेणीको क्रिकेट खेल्यो। ९ जना खेलाडीले डेब्यू गरेको यो खेलमा नेपाल २०८ रनले पराजित भयो। त्यस्तै यो साता किसानहरू बाली भित्र्याउनमा व्यस्त देखिए भने मेडिकल कलेजका विद्यार्थीहरू राजधानीका सडकहरुमा मेडिकल माफियाविरुद्ध उत्रिए। हरिबोधनी एकादशी पनि यसै साता पर्यो। प्रस्तुत छ, अन्नपूर्णकर्मी फोटो पत्रकारहरू विकास कार्की, उमा विष्ट, अशोक दुलाल, सुनिता डंगोल र दीपेन श्रेष्ठले आफ्नो क्यामरामा कैद गरेका उत्कृष्ट तस्बिरहरु : त्रिवि क्रिकेट मैदान कीर्तिपुरमा बुधबार मेरिलेबोन क्रिकेट क्लब (एमसीसी) विरुद्धको तीन दिवसीय खेलमा विकेटको अपिल गर्दै नेपाली बलर सन्दीप लामिछानेलगायत। काठमाडौंस्थित कमलपोखरीमा छठ पूजा गर्दै श्रद्धालु। ललितपुरमा घाँसको भारी बोकेर घर फर्किँदै महिला। ललितपुरमा हरिबोधनी एकादशीको पूजा गर्दै स्थानीय। मेडिकल माफियाविरुद्ध काठमाडौंमा प्रदर्शन गर्दै विद्यार्थी। ललितपुरस्थित धानमा थ्रेसर लगाउँदै स्थानीय।"
सुनिलस्मृती गाउँपालिकाका वडाध्यक्षको निधन,प्यूठान : रोल्पाको सुनिलस्मृती गाउँपालिका वडा नम्बर ३ मिझिङका अध्यक्ष जेदबहादुर विष्टको शुक्रबार निधन भएको छ । घरमै सुतिरहेका बेला उनको निधन भएको गाउँपालिका अध्यक्ष गुणेन्द्र घर्तीले जानकारी दिए । राति ११ बजेसम्म टिभी हेरेर बसेका उनको ओछ्यानमै सुतिरहेका बेला एक्कासी निधन भएको हो । हृदयघातका कारण निधन भएको हुनसक्ने घर्तिले बताए । उनका अनुसार वडा अध्यक्षलाइ अन्य रोगको समस्या थिएन । ६२ वर्षीय विष्ट नेपाली कांग्रेसबाट निर्वाचित भएका हुन् ।
कार्तिकमै पर्यो हिउँ,"जोमसोम : समुन्द्री सतहदेखि करिव ४ हजार मिटर उचाइमा अवस्थित उपल्लो मुस्ताङका विभिन्न गाउँहरुमा कात्तिकमै हिउँ परेको छ। उपल्लो मुस्ताङमा शुक्रबार बिहानैदेखि हुलका वर्षासंगै हिउँ परेको चराङका निर्वाचित जनप्रतिनिध टसी ढुन्डुक ठकुरीले जानकारी दिए। ठकुरीले हिउँमा खेलेका तस्बिर सामाजिक सञ्जालमा राखेका छन्। यो वर्ष कार्तिकमै हिउँ पर्दा उपल्लो मुस्ताङी आश्चार्यचकित भएको ठकुरीले बताए। उनले कार्तिकमा जाडो भए पनि यसअघि हिउँ नपरेको बताए। उपल्लो मुस्ताङमा हिउँ परेसंगै जाडो बढेको छ। ठकुरीका अनुसार शुक्रबार १० सेमी हिउँ परेको थियो। उपल्लो मुस्ताङको उत्तरी सीमावर्ती गाउँहरु छोसेर, छोनुप, सुर्खाङ, चुमजुङ, यारा, घारा, मराङ, चराङ, ध्ये, ताङ्ग्या र घमी लगायतका स्थामा आशिंक हिउँ परेको छ। मुस्ताङमा तिहारलगत्तै अत्यधिक जाडो बढेको छ। उपल्लो मुस्ताङमा सञ्चालित शैक्षिक संस्थाहरु जारी शैक्षिक सत्र सकेर बेंसी झर्ने क्रममा छन्। कतिपय विद्यालय र गुम्बा स्कुलहरु यसअघि नै बेंसी स्थान्तरण भएको छोसेर स्थित दिव्यदीप माविका प्रअ रामुप्रसाद श्रेष्ठले जानकारी दिए। उपल्लो मुस्ताङका शैक्षिक संस्थाहरु बर्सेनि घुम्तीका रुपमा बेंसी लैजाने परम्परा रहेको प्रअ श्रेष्ठले खुलाए। उपल्लो मुस्ताङमा दशैंतिहारको गुल्जारसंगै जाडो बढेपछि सुनसान भएको छ। उपल्लो मुस्ताङीहरु जाडो महिनामा घरमा १ जना कुरुवा राखेर घुम्ती व्यापारमा बेंसी ओर्लन्छन्। बेंसी झरेकाहरु कोही भारतमा गएर सुइटर व्यापार गर्छन् भने कोही नेपालका ग्रामीण स्थानमा व्यापार गर्छन्। यतिबेला दिनुहँ २० देखि ५० सम्म उपल्लो मुस्ताङी बेशी झर्न थालेको उपल्लो मुस्ताङ जीप व्यवसाय समितिका अध्यक्ष देव गुरुङले जानकारी दिए। मुस्ताङका शैक्षिक सत्र मंसिरपछि बन्द हुन्छ भने माथिल्लो भेकमा कार्तिकमै बन्द हुन्छ। मुस्ताङमा यार्तुङ पर्व सकिएपछि हिउदयाम सुरु हुन्छ। यसैले यार्तुङ अघि नै स्थानीयबासी अन्नबाली थन्क्याएर फुर्सदमा बस्छन्। गत वर्ष माघको दोश्रो सातामा हिउँ परेको थियो। जाडो छल्न बेंसी झरेकाहरु हिउँद व्यापार गरी खाद्यान्न लिएर चैत्रमा गाउँ फर्कने परम्परा छ। जाडो याम सुरुभएपछि उपल्लो मुस्ताङमा पर्यटकको घुमफिर सुन्य जस्तै हुन्छ। हिउँदयाममा राष्ट्रिय गौरवको आयोजनाको उपल्लो मुस्ताङ खण्ड ठप्प हुने गर्छ। त्यहाँ कार्यरत मजदुर सबै अन्यत्रको काममा लाग्छन्। हिउँले उपल्लो मुस्ताङ सडकसमेत अवरुद्ध हुन्छ।"
सिमानाका १७ पिलर हराए,"गौर : रौतहटस्थित नेपाल भारत सिमानाको १७ वटा पिलर हराएका छन्। भारतीय पक्षले एकतर्फी रूपमा दशगजामा बाँधसमेत निर्माण गरेको छ। बाढीले भारतीय भूमिमा क्षति पुर्याएको भन्दै सिमानाको पिलर नै जोखिममा पर्ने गरी उसले बाँध मर्मत गरेको हो। पिलर नम्बर ३४७ नै जोखिममा पर्ने गरी केही महिनाअघि बाँध बाँध्न थालिएपछि सशस्त्र प्रहरीले २४सै घण्टा पिलर आसपासको सीमा क्षेत्रमा पहरा दिएको थियो। जिल्लाको ३२ किलोमिटर खुल्ला सिमानामा मुख्य १५, सहायक २९ र साना एक सय १५ गरी एक सय ६२ पिलर छन्। साना ठूला गरी १७ वटा हराएको स्थानीय प्रशासनले जनाएको छ। भारतले मर्मतको नाममा बाँध निमार्ण गर्न थालेपछि स्थानीय प्रशासनले पटक पटक भारतीय अधिकारीलाई आग्रह गरेर तत्कालका लागि काम रोकेको थियो। पिलर नै जोखिममा पर्ने गरी भारतले बाँध मर्मत कार्य गरेपछि भारतीय पक्षसँग आग्रह गरी काम रोकिएको रौतहटका सिडिओ किरण थापाले बताए। सीमामा बाँध निर्माणको विषय मन्त्रालयलाई समेत जानकारी गराइएको थियो। भारतले दशगजा क्षेत्रमा बाँध पुनः मर्मत गरी माटो थपेपछि इसनाथ नगरपालिकाको औरया र बन्जारहा टोलका बासिन्दा थप डुबानमा पर्ने भन्दै चिन्तित छन्। बाँधका कारण सदरमुकाम गौर बजार, राजदेवी नगरपालिकाको लक्ष्मीपुर, बेलबिछवा, ब्रहम्पुरी डुबानमा पर्दै आएको छ। अग्लो बाँधका कारण वर्षेनी नेपाली भूभाग डुबानमा पर्दै आएको इसनाथ नपा २ का वडाध्यक्ष लक्ष्मण साहले गुनासो गरेका छन्। भारतले २०३४ सालमा रौतहटको सदरमुकाम गौरको लालबकैया नदीदेखि पूर्व बागमती नदीसम्म करिब तीन किमी र २०६५ सालमा लालबकैया नदीदेखि पश्चिमतर्फ करिब दुई किमी बाँध निर्माण गरेको थियो। भारतले नियमविपरित औरैया, बन्जरहा टोल नजिकैको दशगजा क्षेत्रमा ३० फिटभन्दा अग्लो बाँध निर्माण गरेको इसनाथ १ का वडाध्यक्ष बिगु साहले बताएका छन्। दशगजाबाट १० मिटर दायाँबाँया कुनैपनि स्थायी संरचना बनाउन नपाउने नियम रहेको र गर्नै परे दुवै देशको सहमतिमा गर्नुपर्ने नियम छ। तर सो स्थानमा पिलर छेउमै बाँध बनाइएको छ। बाँध नभएको स्थानमा सामान्य बाटोले दुई देश छुट्याएको छ। सीमामै घरटहरा बनाइएका छन्। खेती गरिएको छ। गाईबस्तु बाँधिएका छन्।"
शिक्षाशास्त्र पढेर मात्र शिक्षक बन्न नपाइने,"काठमाडौं : शिक्षाशास्त्र संकाय पढेर मात्रै विद्यालय शिक्षक बन्न नपाइने भएको छ। शिक्षक बन्न चाहनेले पेसागत तालिम अनिवार्य लिनुपर्नेछ। यो व्यवस्था समेटिएको राष्ट्रिय शिक्षा नीति मन्त्रिपरिषद्को कात्तिक १८ गते बसेको बैठकले स्वीकृत गरेको छ। शिक्षाशास्त्र संकायको पाठ्यक्रममा प्राज्ञिक र पेसागत डिग्रीलाई एकीकृत गरिएको छ। निश्चित तह उत्तीर्ण गरेर शिक्षण अनुमतिपत्रप्राप्त व्यक्तिले शिक्षक परीक्षामा प्रतिस्पर्धा गर्न पाउँदै आएका छन्। विश्वविद्यालयमा पढ्दै गर्दा निश्चित समय शिक्षण अभ्यास (टिचिङ प्राक्टिस) गरेपछि उनीहरूको पेसागत डिग्री पूरा भएको मानिन्छ। अब भने विश्वविद्यालयको निश्चित तह उत्तीर्ण गरेपछि छुट्टै पेसागत डिग्री लिनुपर्ने शिक्षा मन्त्रालयका प्रवक्ता दीपक शर्मा बताउँछन्। उनका अनुसार तालिम कति समयको हुने भन्ने नीतिमा स्पष्ट भने छैन। विदेशतिर सामान्यतः एक वर्षको पेसागत तालिमलाई धेरैजसोले मान्यता दिन्छन्, प्रवक्ता शर्मा भन्छन्, नेपालमा पनि त्यस्तै हुन्छ होला। थप कानुन नबन्दासम्म यसलाई किटानी गर्न सकिँदैन। विश्वविद्यालयमा पढेको संकायअनुसार तालिम पनि फरकफरक हुने उनको भनाइ छ। स्नातकोत्तर तहमा विज्ञान पढेकालाई एक प्रकारको पेसागत तालिम हुन सक्छ, उनी भन्छन्, शिक्षा, वाणिज्यशास्त्र वा अन्य विषय पढेकालाई अर्कै प्रकारको हुन सक्छ। झन्डै एक वर्षको कसरतपछि पहिलो पटक विद्यालयदेखि उच्च तहसम्मको शिक्षालाई समेट्दै एकीकृत नीति बनेको हो। प्रधानमन्त्रीको अध्यक्षतामा शक्तिशाली उच्च शिक्षा परिषद् गठन गर्ने व्यवस्था पनि गरिएको छ। परिषद्ले विश्वविद्यालय तहको शिक्षालाई नियमन गर्नेछ। हालसम्म विश्वविद्यालय तहको नियमनकारी निकायका रूपमा अनुदान आयोग छ। आयोगले विश्वविद्यालयहरूलाई नियमन गर्न नसकेको आरोप लाग्ने गरेको छ। बाल विकास केन्द्रका शिक्षकका लागि अबदेखि न्यूनतम योग्यता माध्यमिक शिक्षा परीक्षा (एसईई) सरह हुनुपर्ने व्यवस्था पनि नीतिमा छ। हालसम्म कक्षा ८ मात्रै उत्तीर्ण व्यक्ति पनि केन्द्रका शिक्षक हुन पाउने व्यवस्था छ। यसअघि शिक्षक नियुक्त भएका तर न्यूनतम योग्यता कक्षा ८ सम्म मात्र भएकालाई निश्चित अवधि दिएर योग्यता बढाउने अवसर दिइने शिक्षा विज्ञान तथा प्रविधिमन्त्री गिरिराजमणि पोखरेलको भनाइ छ। विद्यालय शिक्षकको वृत्तिविकास गर्न बढुवाको अवसर दिने व्यवस्था नीतिले गरेको छ। यसका लागि शिक्षकको क्षमता, अनुभव, शैक्षिक योग्यता र कार्यदक्षतालाई मुख्य आधार बनाइने मन्त्री पोखरेल बताउँछन्। यसअघि प्राथमिक, निम्न माध्यमिक वा माध्यमिक तहमा नियुक्त शिक्षकलाई शिक्षण अवधि र योग्यताका आधारमा ग्रेडवृद्धि गरिन्थ्यो। माथिल्लो तहमा स्वतः बढुवा हुने अवसर भने दिइएको थिएन। प्रदेश तथा स्थानीय सरकारलाई थप दरबन्दी सिर्जना गर्न सक्ने अधिकार नीतिले दिएको छ। तर, केन्द्रबाट वितरण भएको दरबन्दीले पनि शिक्षक अपुग भए मात्रै थप दरबन्दी सिर्जना गर्नुपर्ने सर्त पनि नीतिले उल्लेख गरेको छ। माध्यमिक शिक्षामा विज्ञान तथा प्रविधि शिक्षाको विस्तार गर्न सुविधासम्पन्न राष्ट्रिय विज्ञान विद्यालय सञ्चालन गर्ने नीति सरकारले लिएको छ। राष्ट्रि शिक्षा ऐन तथा नियम बनेपछि मात्र नीतिमा समेटिएका प्रावधान कार्यान्वयन चरणमा जानेछ। छिट्टै ऐन निर्माण अगाडि बढ्ने मन्त्रालयले जनाएको छ। आयोगको प्रतिवेदन गुपचुपमै उच्चस्तरीय शिक्षा आयोगको प्रतिवेदन सार्वजनिक गर्न नसकेकामा शिक्षामन्त्री गिरिराजमणि पोखरेलले चित्तबुझ्दो जवाफ दिन सकेका छैनन्। उक्त प्रतिवेदन मन्त्री पोखरेलकै अध्यक्षतामा तयार भएको थियो। प्रारम्भिक बाल विकासदेखि विश्वविद्यालयसम्मको शिक्षा सुधारका लागि थुपै्र सुझाव समेटिए प्रतिवेदन प्रधानमन्त्री कार्यालयले गुपचुप राखेको छ। मन्त्रीले यसकै आधारमा शिक्षा नीति बनाउने बताउँदै आएका थिए। आयोगको प्रतिवेदनले दिएका सबै सुझाव मान्न सरकार बाध्य नभएको उनको भनाइ छ। आयोग सर्वाधिकार सम्पन्न होइन। यसले भनेको सबै कुरा सरकारले नमान्न पनि सक्छ, उनी भन्छन्।"
भारतले बन्द गर्यो नेपालगन्जस्थित जमुनाह नाका,"नेपालगन्ज : भारतले नेपालगन्जस्थित जमुनाह नाका बन्द गरेको छ । शनिबार बिहान ६ बजेदेखि नाका बन्द भएपछि नेपालबाट भारत जानका लागि हिडेका ठूलो संख्यामा नेपालीहरु नाकामा रोकिएका छन्। भारतमा लामो समयदेखि अयोध्याको राम मन्दिर र बाबरी मस्जिदको विवाद कायम छ । शनिबार भारतको सर्वोच्च अदालतले यसबारे फैसला सुनाउँदैछ । यसैका कारण नाका सिल गरेको भारतीय पक्षले जनाएको छ । भारतबाट नेपालतर्फ आउने पैदलयात्रीलाई प्रवेश दिइएको भएपनि कुनै सवारी साधन चल्न दिइएको छैन् । शनिबार बिहान नाकामा आइपुगेको दिल्लीनेपालगन्ज चल्ने ना ६ ख २९४८ नम्बरको नेपालभारत मैत्री बसलाई यात्रु ओरालेर मात्रै नेपाल प्रवेश गर्न दिइएको छ । नाका बन्द हुँदा नेपालबाट सीमावर्ती बजार रुपैडिया हिडेका सर्वराधारण, नेपालमा चाडपर्व मानेर भारत काममा फर्किएकाहरु लगायत ठूलो संख्यामा भारत हिडेका यात्रु अलपत्र परेका छन् । बिहान ६ बजेदेखि नाका बन्द गरिएको इलाका प्रहरी कार्यालय जमुनाहले जानकारी दिएको छ। अदालतले फैसला सुनाएपछि मात्रै नाका खोल्ने भारतीय पक्षले जानकारी दिएको र फैसला कतिबेला आउने र नाका कति बेला खुल्छ भन्नेबारे यकीन नभएको प्रहरीको भनाइ छ ।"
सीमाको जिम्मा सेनालाई दिनुपर्छ : हिरण्यलाल श्रेष्ठ,"भारतले हालैमात्र आफ्नो देशको नयाँ नक्सा सार्वजनिक गरेको छ । जसमा नेपालको कालापानी, लिपुलेक र लिम्पियाधुरा समावेश छन् ।नेपालको भूमिलाई आफ्नो नक्सामा राखेपछि यसको नेपालका सत्तारुढ, विपक्षी, अन्य राजनीतिक दल र विभिन्न समूहबाट विरोध भइराखेको छ । सरकारले कालापानी नेपालकै भूभी भएको भन्दै भारत सरकारले हालै प्रकाशित गरेको नयाँ नक्साकाप्रति आपत्ति जनाइसकेको छ । भारतको नयाँ नक्सालाई लिएर नेपालमा व्यापक विरोध चर्किएपछि बिहीबार भारतले नक्साबारे आफ्नो धारणा सार्वजनिक गरेको छ । नेपालसँगको सीमा परिमार्जन नगरेको भारतको दाबी छ । नक्सामा नेपाली भूमि नसमेटिएको उसको भनाइ छ । भारतले आफ्नो स्पष्टिकरणमा सीमा विवादमा दुई देशको संयन्त्रमार्फत समाधान गर्न सक्ने बताएको छ । तर भारतको यस्तो स्पष्टिकरण प्रतिवाद मात्र भएको पूर्वनेपाली राजदूत हिरण्यलाल श्रेष्ठ बताउँछन् । कालापानीको सीमा विवाद बोरे भारतको स्पष्टिकरण झन् खतरनाक छ, श्रेष्ठ भन्छन्, भारतको यस्तो जवाफ कालापानी पहिले पनि आफ्नै रहेको र अहिले पनि आफ्नै भएको अडान लिनु हो । चीन र भारतको प्रतिस्पर्धा र प्रतिद्वन्द्वमा कालापानीको भूराजनीतिक र रणनीतिक महत्व छ । नेपालका लागि कालापानी राष्ट्रिय सीमाको अतिक्रमण हो । सरकारको पहिलो प्राथमिकता आफ्नो क्षेत्रीय अखण्डतालाई जोगाउनु हो । यसका लागि सीमा अतिक्रमण रोक्नै पर्छ । तर यो काममा नेपाल सरकार कमजोर देखिन्छ। विवादित स्थानमा भारतीय सेनाले अड्डा जमाएर बसेका छन् । नेपालले ती सेनालाई आफ्नो सीमाबाट फर्काउन सकेको छैन । श्रेष्ठ भन्छन्, सेना फर्काउन नसकेकै कारण भारतीय सेनाकोकब्जामा रहेको कालापानी अहिले भारतकै नक्सामा गाभ्ने दुस्प्रयास भयो । सुगौली सन्धिपछि नेपाल भारतबीच कुनै पनि सीमा सम्झौता भएका छैनन् । सुगौली सन्धिले नेपाल भारतको सीमा निर्धारण भएको हो । त्यसमा काली नदीको पश्चिम भारत, कालीको पूर्वनेपाल भनिएको छ । सन्धिमा नदीलाई दुई देशको सीमा मानिएको छ । नदीलाई सीमा निर्धारण गरिनुनै नेपालको भूमि मिच्ने प्रयास हो, श्रेष्ठ भन्छन्। कास्मीर विवाद सिन्धुनदीको पानीको स्रोतलाई कब्जा गर्न थियो । यता नेपालमा महाकाली नदीको स्रोतलाई कब्जा गर्न सीमालाई पूर्वतिर सारिएको छ । यतिबेला देशमा कालापानीको विवादमा सबै पार्टीगत दलको मत एउटै हुनु सकारात्मक भएको बताउँदै श्रेष्ठ भन्छन्,अब सीमा विवाद सुल्झाउने नेपालले दुई पक्षीय वार्ता गर्नुपर्छ । भारतले नयाँ नक्सा निकालेपछि चर्किएको विवादमा छलफल गर्न प्रधानमन्त्रीले शुक्रबार साँझ सर्वदलीय बैठक बोलाएका छन् । अब नेपाल भारतबीच दुई पक्षीय वार्तापनि हुनु पर्ने त्यसपछि सीमाबाट भारतीय सेना फर्काउनु पर्ने श्रेष्ठको भनाइ छ । सीमानाको काम भारतले सेनालाई दिएको छ । तर नेपालले घरजग्गा नाप्ने नापी विभागलाई दिएको छ । जुन असुहाउँदो छ, उनी भन्छन्,नेपालको तर्फबाट पनि सीमाको जिम्मा सेनालाई दिनुपर्छ । नेपाल र भारतको सीमा सुरक्षामा तालमेल नमिलेकाले नै यहाँको राजनीतिक अस्थिरताको मौका छोपेर भारतले नेपालको सीमा मिच्दै आएको उनको भनाइ छ । दक्षिण एसियामै भारतको हस्तक्षेप भारतले नेपाल मात्र नभएर दक्षिण एसियाका अन्य देशमासमेत सीमा कब्जा गर्दै आएको उनको भनाइ छ । यसको पछिल्लो उदाहरण कश्मीर विवाद हो, उनी भन्छन्, भारतका प्रधानमन्त्री नरेन्द्र मोदीको राजनीतिक प्रेरणा सरदार पटेलबाट भएकाले नेपालका सीमा अतिक्रमण भइरेको छ । पटेल कुनै समय भारतका गृहमन्त्री थिए । उनको विस्तारवादी सोचले नै हैदरवाद फौज पठाएर कब्जा गरे । कास्मीर पनि त्यसरी नै कब्जामा आयो र नेपाल पनि कब्जा गर्नु पर्ने उनको सोच थियो । मोदीले गान्धी र नेहरुलाई होइन विस्तारवादी सरदार पटेललाई मान्छन्, श्रेष्ठले भने, त्यसैले पटेलको भिमकाया मूर्तिसमेत भारतमा बनाउन लगाए । यो भारतको सबैभन्दा अग्लो स्ट्याच्यु बनेको छ । त्यही सोचबाट प्रभावित भएर अहिले भारत हिँडिरहेको हो । त्रिपक्षीय वार्ता समाधानको उपाय नेपाल, भारत र चीनबीचको त्रिपक्षीय वार्ता सीमा विवाद समाधानको उपाय भएको उनको बुझाइ छ । अहिले भारत र चीनको सम्बन्ध राम्रो बन्दै छ । यस्तो अवस्थामा नेपालले त्रिपक्षीय वार्ताको आह्वान गर्नसक्छ, श्रेष्ठ भन्छन्, त्रिदेशीय बिन्दु पूर्व र पश्चिम छुट्याउन पहल गर्दा नेपाललाई अन्य प्रमाणका आधारमा आफ्नो पक्ष राख्न सजिलो हुन्छ । यतिले पनि नभए यो मुद्दालाई अन्तराष्ट्रियकरण गर्न सकिने उनको भनाइ छ । संयुक्त राष्ट्रसंघलगायतलाई गुहार्ने र अन्तराष्ट्रिय अदालतसम्म जाने बाटो पनि खुला छ ।"
रिचार्ज कार्ड छाप्नेलाई स्टिकरको जिम्मा : लेखाको अनुचित दबाब,"काठमाडौं : गैरकानुनी रिचार्ज कार्ड छाप्ने स्वदेशी उद्योगलाई अन्तःशुल्क स्टिकर छपाईको जिम्मा दिन सार्वजनिक लेखा समितिका सांसदले दबाब दिएका छन्। समितिको शुक्रबारको बैठकमा बोल्दै सभापति भरतकुमार शाह आफैंले खुलेर यस्तो लबिङ गरेका हुन्। हालसम्म नेपालमा सुरक्षण मुद्रणसम्बन्धी मापदण्ड छैन। मदिरा तथा सूर्तिजन्य वस्तुमा टाँसिने अन्तः शुल्क स्टिकर विदेशमा छपाई हुँदै आएको छ। त्यसो त दूरसञ्चार कम्पनीका रिचार्ज कार्ड पनि सुरक्षण मुद्रणमै छाप्नुपर्छ। चार वर्षअघि लेखा समितिले दिएको निर्देशनका आधारमा दूरसञ्चार कम्पनीको मञ्जुरीमा स्वदेशमै रिचार्ज कार्ड छपाई हुँदै आएको छ। समितिले त्यसैलाई आधार बनाएर अन्तःशुल्क स्टिकरसमेत स्वदेशमै छाप्न सरकारलाई दबाब दिइरहेको छ। कर प्रशासनले भने सुरक्षण मुद्रणसम्बन्धी व्यवस्था नहुँदा अन्तःशुल्क स्टिकर छपाईमा अनियमितता हुनसक्ने चिन्ता व्यक्त गरेको छ। तर, समितिले मुद्रण कम्पनी नै तोकेर स्टिकर छपाई गर्न दिनुपर्ने धारणा राखेको छ। औद्योगिक व्यवसाय ऐन, २०७३ बमोजिम सुरक्षण मुद्रणका लागि कुनै पनि उद्योगले उद्योग तथा लगानी प्रवद्र्धन बोर्डबाट अनुमति लिनुपर्ने व्यवस्था छ। यद्यपि नेपालमा केही उद्योगले बिना अनुमति दूरसञ्चार कम्पनीको रिचार्ज कार्ड छपाई गरिरहेको छ। रिचार्ज कार्ड छपाइमा कानुन उल्लंघन लेखा समितिका सांसद भने त्यसको निरीक्षण गर्नुको साटो उनीहरूलाई अन्तःशुल्क स्टिकर छपाउने जिम्मेवारी दिन तत्पर देखिएका छन्। सभापति भरतकुमार शाहले औद्योगिक व्यवसाय ऐनको बहाना बनाएर सरकारी निकाय निर्देशन पालनाबाट पन्छिन खोजेको आरोप लगाए। सुरक्षण मुद्रणसम्बन्धी टेलिकमका रिचार्ज कार्ड, चेकबुकजस्ता छपाई गरिरहेका कम्पनीले अन्तःशुल्क स्टिकर छपाईको काम गर्न पाउनुपर्ने सभापति शाहको तर्क छ। उनले भने, युरोपियनले मान्यता दिएकै कम्पनीबाट छाप्नुपर्ने, तीनवटा मुलुकमा काम गरिसकेको जस्तो कठीन व्यवस्था राखेर स्वदेशी कम्पनीलाई बञ्चित पारिएको छ। समितिका सदस्य सचिव रोजनाथ पाण्डेले रिचार्ज कार्ड छाप्ने उद्योगले दिने सेवा गुणस्तरीय भएकाले अन्तःशुल्क स्टिकर छाप्न दिनुपर्ने बताए। उनले भने, ऐन पालना भएनभएको मन्त्रालयले हेर्नुपर्ने विषय हो। फेरि उनीहरूको गुणस्तरमा शंका गर्ने ठाउँ पनि छैन। अहिलेसम्म रिचार्ज कार्डमाथि कसैको गुनासो सुनिएको छैन। परिणाम राम्रो देखाइरहेको कम्पनीलाई कानुनी प्रक्रियामाथि शंका नगर्ने उनको भनाइ छ। स्टिकर खरिदमा अवरोध कायमै आफ्नो अडान कायम राख्दै अर्थ मन्त्रालयलाई तत्काल अन्तःशुल्क स्टिकर खरिदका लागि आवश्यक टेन्डर प्रक्रिया अघि नबढाउन पुनः निर्देशन दिएको छ। शुक्रबार बसेको समितिको बैठकमा अन्तःशुल्क स्टिकरको टेन्डर तत्काल खुलाउन रोक्ने निर्णय भएको छ। समितिका सभापति भरतकुमार शाहले आउँदो सोमबार अर्थ मन्त्रालयका सम्बन्धित अधिकारीलाई बोलाएर छलफल गर्ने बताएका छन्। उनले भने, हामीले भनेअनुसार टेन्डर नखुलाएपछि यसलाई रोक्नुपरेको हो। सोमबार कोरम पुग्ने देखियो भने अर्थका कर्मचारी बोलाएर छलफल गर्छाैं। आवश्यक सेवामा अवरोध लेखा समितिले अन्तःशुल्क स्टिकर खरिद प्रक्रियामा रोक लगाएर आवश्यक सेवा सञ्चालनमा बन्देज लगाएको छ। आवश्यक सेवा सञ्चालन ऐनले सरकारी छापाखानासम्बन्धी सेवालाई समेटेको छ। मदिरा तथा सूर्तीजन्य वस्तुमा टाँसिने अन्तःशुल्क स्टिकर मुलुकको राजस्व संकलनका हिसाबले संवेदनशील मानिन्छ। आन्तरिक राजस्व विभागका अनुसार राजस्व कार्यालयसँग अधिकतम् १० महिनालाई पुग्ने स्टक छ। विभागका उपमहानिर्देशक थानेश्वर गौतमले अन्तःशुल्क स्टिकर खरिद प्रक्रिया समयमै पूरा गर्न न्यूनतम् ८ महिना लाग्ने बताए। उनले भने, समयमै अन्तःशुल्क स्टिकर खरिद गर्न सकिएन भने त्यसले ठूलो दूर्घटना निम्त्याउने खतरा छ। अन्यथा संकट न्यूनीकरणका लागि मुद्रण विभागबाट कमसल स्टिकर छपाउनुपर्ने बाध्यता पर्नसक्छ।"
मानव साङ्लोले घेरियो टुँडिखेल,"काठमाडौं : टुँडिखेल क्षेत्र अतिक्रमण हुँदै गएकाले संरक्षण गर्न सरकारलाई दबाब दिने उद्देश्यले टुँडिखेललाई मानव साङ्लोले घेरिएको छ। विश्व स्वतन्त्र दिवसको अवसर पारेर अकुपाई टुँडिखेलनाम दिइएको अभियानमा ३ हजार जनाको मानव साङ्लो बनाएर घेरिएको हो। टुँडिखेल बचाउ अभियानअन्तर्गत नागरिक अभियान्ताले शनिबार बिहान आठ बजे टुँडिखेल घेराउ गरेका हुन्। साँस्कृतिक झाँकीसहित सुरु भएको अभियानमा स्वतस्र्फूत रुपमा नागरिक समाज, विद्यार्थी, कलाकार, राजनीतिक पार्टी र जनप्रतिनिधि उपस्थित थिए। टुँडिखेलमा सरकार र सेनाबाट भइरहेको अतिक्रमणलाई रोक्न सचेतना अभियानको सुरुवात गरेको अभियानका संयोजक विजय श्रेष्ठले बताए। प्राकृतिक र सांस्कृतिक महत्वका साथै राजनीतिक रुपमा इतिहास बोकेको टुँडिखेल सेना र सरकारको अतिक्रमणमा छ, संयोजक श्रेष्ठ भने,अनधिकृत पसल संचालन, पार्किङ, बसपार्क र त्यहाँ गरिएको ढलानले टुँडिखेलको वास्तविक क्षेत्रफलसमेत खुम्चिदै गएको छ। कुनै समय एसियाकै ठूलो परेड मैदान रहेको टुँडिखेल हाल भवन बनाउने सामान, कामदार बस्ने ठाउँको रुपमासमेत विकसित भएको छ। टुँडिखेल सार्वजनिक जग्गा भएकाले पनि यसलाई रोक्न अति आवश्वय भएको श्रेष्ठ बताए। उनी भन्छन्, अभियानको पहिलो प्राथमिकता टुँडिखेलमा रहेको अस्थायी संरचना हटाउनु हो। अभियानमा नागरिकस्तरबाट समर्थन गर्दै वरिष्ठ कुटनीतिज्ञ तथा पूर्व नेपाली राजदूत हिरण्यलाल श्रेष्ठले टुँडिखेलमा भइरहेको अतिक्रमण रोक्नु पर्ने बताए। टुँडिखेललाई कृतिम संरचनाले बार्नेघेर्ने काम भएको छ, श्रेष्ठले भने,प्राकृतिक प्रकोप र आपत विपदमा नागरिकले आश्रय लिने ठाउँ अतिक्रमण गर्नु भनेको जघन्य अपराधहो। उनले टुडिखेललाई खुल्ला राखेर अब पार्क बनाउनु पर्ने धारणा समेत राखे। यस्तो खुल्लापार्क प्रत्येक नगरमा हुनुपर्ने हो। तर त्यसो हुन सकेको छैन। खुल्ला ठाउँ जति सबै भूमाफियाले ओगटेका छन्। श्रेष्ठले भने,भूमाफियाको प्रभावमा स्थानीयपनि परेकाले अब जनदवाब सिर्जना गर्नुपर्छ। रत्नपार्कदेखि खुल्लामञ्चसम्मको घेरिएको टुँडिखेल पछिल्लो समय सबैभन्दा विकृत अवस्थामा छ। बसपार्कको भ्युटावर बन्ने समय लम्बिएसँगै खुल्लामञ्चमा सारिएको अस्थायी बसपार्कभित्र काठमाडौं महानगरले रातारात ढलान गरेको छ। सँगैको दुइमाजु मन्दिरमा रहेका अनधिकृत पसलपनि हटेका छैनन्। टुँडिखेलको दक्षिण भागमा धरहरा पुनर्निर्माणका लागि ल्याइएका सामान थुपारिएको छ। वरिपरिका भगनावशेष घरको माटो त्यहीँ ल्याएर थन्काइन्छ। रंगशालासँगैको भागमा पुलिस क्लब, सेनाका लागि पुस्तकालय, भव्य पार्टिप्यालेस छन्। हाल बीचको एक भागमात्र सर्वसाधारणका लागि खुला छ। अहिलेको सैनिक मञ्च कुनै समय सानो गौचरण थियो। त्यहाँ खरीको बोटा थियो। राष्ट्राध्यक्षले त्यहीँ गएर भाषण गर्थे। त्यस ठाउँलाई गुरु मापाको घर (छें) पनि भनिन्छ। त्यो राक्षसको घर भएको स्थानीयको विश्वास छ। यस ठाउँसँग किम्बदन्ती जोडिएको छ। टुँडिखेलसँग टुँडिल देवीको किम्बदन्ती पनि जोडिएर आउँछ। टुँडिल देवीकै नामबाट टुँडी ख्य हुँदै कालन्तरमा टुँडिखेल नाम रहन गएको हो। टुँडिखेलमा साँस्कृतिक आस्था पनि जोडिएको छ। नेवार समुदायले प्रत्येक वर्ष घोडाजात्रा (पाःचह्रे) मा गुरुमापामा खट साट्ने गर्छन्। कुनै समय यो क्षेत्र साँस्कृतिक र धार्मिक थलो रहेपनि पछि टुँडिखेलको रुपमा विकसित भएको हो। राजनीतिक भाषणले गुञ्जने खुल्लामञ्चको चउर पार्किङस्थल बनिसकेको छ। रंगशालादेखि रानीपोखरीसम्मको टुँडिखेल सबै सार्वजनिक जग्गाभित्र पर्ने भएपनि सेना र सरकारको कब्जामा छ। संविधानको धारा ४८ (घ) मा सार्वजनिक सम्पत्तिको सुरक्षा र संरक्षण गर्न भनिएकोले नागरिक अभियान्ताहरुले सोहि कर्तव्यको पालना गरेको बताएका छन्।यो टुँडिखेल कस्को? जनताको। संरक्षण गर्ने दायित्व कस्को? हामी सबैको। नारादिएर सुरु भएको अभियान अबको तीन महिनासम्म संचालन हुने सम्पदा संरक्षक अभियान्ता आलोकसिद्धी तुलाधरले बताए।स्वच्छ, खुल्ला टुँडिखेल निर्माण गर्न यो अकुपाई टुँडिखेल अभियानले सरकार पक्षलाई दबाब दिने छ,अभियान्ता तुलाधर भन्छन्। टुँडिखेल काठमाडौंको फोक्सो, भूमिगत जल भण्डारको पुनभरणको स्रोत, महाकाल, दुई माजु, गुरुमापा जस्ता मूर्त सांस्कृतिक सम्पदा थलो हो। टुँडिखेलमा पाहँचर्हे, घोडा जात्रा, गुरुमापालाई भात खुवाउने जस्ता कयौं जात्रापर्वहरु मनाइन्छ। ऐतिहासिक राजनैतिक परिवर्तनको साक्षी खुल्लामञ्चपनि यसै ठाउँमा अवस्थित छ। सर्वसाधारणले खेलकुद र व्यायम गर्ने थलो पनि हो टुँडिखेल। दैविक प्रकोपको बेला आश्रय केन्द्रको रुपमा रहेको टुँडिखेल सबैको साझा सरोकार भएको बताउँदै तुलाधर भन्छन्, यो अभियान नागरिक सचेतना जगाउनसमेत फलदायि हुने छ।अभियानले टुँडिखेलप्रति नागरिकमा अपनत्व जगाउने उनको विश्वास छ।"
खुला ठाउँलाई खुलै राखौं,"काठमाडौं : टुँडिखेल क्षेत्र अतिक्रमण हुँदै गएकाले सरकारलाई ध्यानाकर्षण गराउन टुँडिखेललाई मानव साङ्लो बनाएर घेरिएको छ। विश्व स्वतन्त्र दिवसको अवसर पारेर शनिबार बिहान आठ बजे अकुपाई टुँडिखेलनाम दिइएको अभियानमा ३ हजार जनाको मानव साङ्लो बनाएर घेरिएको हो। अभियानमा स्वतस्फूर्तरुपमा राजनीतिक दलका नेताहरु, पूर्व प्रधानमन्त्री डा बाबुराम भट्टराई, भिमसेनदान प्रधान, गगन थापा, हिसिला यमी, काठमाडौं महानगरपालिकाकी उपप्रमुख हरिप्रभा खड्कीलगायत सहभागी थिए। साँस्कृतिक झाँकीसहित सुरु भएको अभियानमा कलाकार, विद्यार्थी, सर्वसाधारणहरुले साथ दिएका छन्। टुँडिखेल जोगाउने अभियान मानव साङ्लोले घेरियो टुँडिखेल संविधानको धारा ४८ (घ) मा सार्वजनिक सम्पत्तिको सुरक्षा र संरक्षण गर्न भनिएकोले नागरिक अभियान्ताहरुले सोहि कर्तव्यको पालना गरेको बताएका छन्। उनीहरुले यो टुँडिखेल कस्को ? जनताको। संरक्षण गर्ने दायित्व कस्को? हामी सबैको। टुँडिखेल कसको विर्ता ? अब लिनेछ जनताले फिर्ता, पुर्खाको नासो जनताको हक, खुल्ला ठाउँलाई खुल्लै राखौं, लगायतका नारा लेखिएका प्लेकार्ड बोकेका छन् । अभियान अबको तीन महिनासम्म संचालन हुने सम्पदा संरक्षक अभियान्ता आलोकसिद्धी तुलाधरले बताए। स्वच्छ, खुल्ला टुँडिखेल निर्माण गर्न यो अकुपाई टुँडिखेल अभियानले सरकार पक्षलाई दबाब दिने तुलाधरको भनाई छ।"
पश्चिम तराईमा विवाद उस्तै,"धनगढी : पश्चिम नेपालको सीमा क्षेत्रको विवाद पनि उस्तै छ। कालापानी र सुस्तापछिको सबैभन्दा बढी देखिएको कैलाली र कञ्चनपुरमा छ। यी दुई जिल्लाका लागि आव ०७३७४ देखि छुट्टै संयुक्त सर्भे टोली गठन भएको थियो। दुई वर्ष काम गरेको त्यो टोलीले पनि सीमा विवाद सुल्झाउन सकेको छैन। कैलालीको फूलबारी क्षेत्र तथा कञ्चनपुरको पुनर्वास नगरपालिकाको आनन्दबजार, प्याराताल, ब्रह्मदेवलगायतका स्थानको विवाद सुल्झिन सकेको छैन। फूलबारीमा नेपालीले चलनभोग गरिरहेको वन भारतले आफ्नो दाबी गरिरहेको छ। कैलालीको खक्रौला क्षेत्रस्थित पिलर नम्बर ७०० देखि सीमास्तम्भको मर्मतसम्भार र हराएका स्तम्भ खडा गर्ने कार्यादेशसहित नेपाल र भारतले ०७३७४ मा संयुक्त सर्भे टोली गठन गरी परिचालित गरेको थियो। पहिलोपटक नापी अधिकृत सुदर्शन धामी र दोस्रोपटक जनकराज भट्ट नेतृत्वको सीमा सर्भे टोलीले कैलाली र कञ्चनपुरका सीमा विवाद समाधान गर्न नसकेको हो। ०७३ असारमा सीमा क्षेत्रको नजिक कलभर्ट बनाउने विषयमा भएको विवादपछि नेपालीले गरेको प्रदर्शनका क्रममा भारतीय एसएसबीले गोविन्द गौतमको हत्या गरेको थियो। त्यसपछि मात्रै नेपाल सरकारले सुदूरपश्चिमका लागि छुट्टै सीमा सर्भे टोली गठन गरेको हो। २०७४ पुसमा प्रमुख नापी अधिकृत सुदर्शन धामी नेतृत्वको टोली आनन्द बजार आसपासको विवादबारे कुनै टुंगो नलगाएरै फर्किएको थियो। गत वर्षको नापी टोलीले पनि रेकी (हेर्ने काम) बाहेक आनन्द बजारमा अरू कुनै कार्य गरेन। चालू आवका लागि भने सीमा सर्भे टोली गठन भएको छैन। दुवै देशका सर्भे विभागका महानिर्देशकको भारतमा भएको बैठकपछि यही मंसिरमा अर्को संयुक्त सर्भे टोली गठन गर्ने सहमति भएको नापी विभागका नापी अधिकृत जनकराज भट्टले बताए। आनन्द बजारमा रेकी मात्रै गरियो। किनकि अझै त्यसपूर्वका धेरै पिलरको काम गर्न बाँकी थियो, भट्टले भने। उनले धेरै विवाद आएका स्थानमा दुई देशका सरकारले कूटनीतिक पहल गरेर समस्या समाधान गर्नुपर्ने बताए। सर्भे टोलीलाई कैलाली र बर्दियाको सीमानामा रहेको पिलर नम्बर ७०० (साविकको ९८) बाट कञ्चनपुरको ब्रम्हदेवमा रहेको पिलर नम्बर ८११ (साविकको २१०) सम्मका पिलरहरुको अवस्था, हराएका पिलरको स्थान पत्ता लगाउने, पिलर मर्मत र रङरोगन गर्ने जिम्मा दिएको छ। कञ्चनपुरको ब्रह्मदेवदेखि महाकाली नदीले नेपालभारत सीमा छुट्याउने भएकाले सर्भे टोलीलाई कैलाली र कञ्चनपुरको सिमाना हेर्ने जिम्मा दिइएको हो। कैलालीको लालबोझीसहितका धेरै स्थानमा सीमा विवाद छ। कञ्चनपुरको पुनर्वास क्षेत्रमा सबैभन्दा बढी सीमा विवाद छ। एक दशकअघि भारतले पुनर्वासको परासन क्षेत्रमा सीमा पिलर नै भत्काइदिएको थियो। दुई वर्षमा नेपालभारत संयुक्त सीमा सर्भे टोलीले कैलाली र कञ्चनपुरका मुख्य र सहायक गरी ७७ वटा नयाँ पिलर निर्माण गरेको छ। तत्कालीन नेपालभारत संयुक्त सर्भे टोलीका प्रमुख नापी अधिकृत जनकराज भट्टले भने, कैलाली र कञ्चनपुरका केही भागसम्म सर्भे भयो, तर कञ्चनपुरको आनन्दबजार भने पुग्न सकिएन। कञ्चपुरमा रहेका ३८० पिलरमध्ये २१७ पुनर्निर्माण गर्नुपर्ने अवस्थामा छन्। तीमध्ये ३६ वटा हराएका छन् र १२७ पिल्लरलाई अझै सामान्य मर्मत गर्नुपर्ने तत्कालीन सर्भे टोलीका प्रमुख भट्टले बताए। कैलालीको धनगढी उपमहानगरपालिका१४ फूलबारीमा सीमाविवादकै कारण पिलर निर्माण गर्न नसकिएको भट्टले बताए। फूलबारीमा सीमा स्तम्भ हराएका छन्। २०१७ सेप्टेम्बर १३ देखि १५ सम्म भारतको उत्तराखण्ड राज्यको राजधानी देहरादुनमा बसेको नेपालभारतको सर्भे अफिसियल कमिटी को सातौं बैठकले कैलाली, कञ्चनपुर, बैतडी, डडेल्धुरा र दार्चुलाको सीमा सर्भेक्षणका लागि दुई पक्षीय टोली गठन गर्ने निर्णअअनुसार सुदूरपश्चिमका लागि छुट्टै सर्भे टोली गठन भएको हो। आनन्दबजारको विवाद उस्तै कञ्चनपुरको सीमा विवाद पनि उस्तै छ। आनन्द बजारमा रहेको एउटा रुखलाई सीमा पिलर भारतीय पक्ष मानिरहेको छ भने नेपालीहरू त्यसको पाँच सय मिटर पारिसम्म नेपालको भूभाग रहेको दाबी गर्दै आएका छन्। २३ जिल्लाका ७१ ठाउँमा सीमा विवाद भारतले सीमा मिचेको विरोधमा मोदीको पुत्ला जलाइयो भारतले भन्यो : सीमा मिचिएको छैन सीमा रक्षा गर्नु सरकारको दायित्व हो : गोकुल बाँस्कोटा झलनाथ खनालले भने : सीमा चलाउने अधिकार कसैलाई छैन ! सीमा विवाद : प्रधानमन्त्रीले बोलाए सर्वदलीय बैठक चीनतर्फ पनि सीमा विवाद सीमा अतिक्रमणबारे बेखबर गोविन्द गौतमको हत्यापछि त्यहाँ सशस्त्र प्रहरीको बेसक्याम्प राखिएको छ। आनन्द बजारबाट भारत जाने अस्थायी नाका बन्द भएको छ भने प्याराताल नजिकबाट पनि भारत जाने अस्थायी नाकामा भारतले बार हालेर ताला लगाएको छ। आनन्द बजार नजिकैको अर्को विवाद प्यारातालमा छ। पुनर्वासका कुवेर नाथ भन्छन्, पिलर नम्बर १९४ र १९५ भारतले उखेलेर नेपालतिर हालेको थियो। ६ सय मिटर नेपाली भूमिभित्र ल्याएर पिलर राखिएकाले स्थानीयले उखेलेका हुन्। उनले जैविक विविधताले भरिएको पुनर्वास नगरपालिकाको प्याराताल भारतले हडप्न खोजेको आरोप लगाए। प्याराताल भारतको दुधवा नेसनल पार्कको छेउमा पर्छ। उसले त्यहाँका वन्यजन्तुको पानीका लागि यो तालको विकल्प देखेन। अनि नेपालतिर पिलर सारेर प्याराताल कब्जा गर्न खोज्यो, उनले भने। कञ्चनपुरको बेलडाँडी गाउँपालिकासँग जोडिएको झिलमिला सीमा क्षेत्रमा नेपाली महिलामाथि पनि भारतीय सुरक्षाकर्मीले दुव्र्यवहार गर्ने गरेको कार्यपालिका सदस्य लक्ष्मी भट्टले बताइन्।"
"जग्गाधनी भन्छन्, न जग्गा पायौं, न मुआब्जा","वीरगन्ज : नेपाल र भारतको दगशजा क्षेत्रमा सीमा स्तम्भ (पिलर) मर्मत र निर्माणका क्रममा भारतीय सीमातर्फ पर्न गएको वीरगन्ज छपकैयाको जग्गाका धनीहरूले दुई वर्षदेखि आफ्नै नम्बरी जग्गा पनि भोगचलन गर्न पाएका छैनन्। २०७४ सालमा नेपाल भारत संयुक्त सीमा सर्वेक्षण टोलीले दुवै देशका दगशजा क्षेत्रमा पिलरको मर्मत र निर्माण गर्ने क्रममा वीरगन्ज महानगरपालिका १ छपकैयाका १२ स्थानीयको करिब ३० बिघा नम्बरी जग्गा नै भारतमा मिसिन गएको हो। नयाँ पिलर गाडिएपछि भारतीय भूमिमा पर्न गएको नम्बरी जग्गा दुई वर्षदेखि प्रयोग गर्नबाट वञ्चित भएको पीडित जग्गाधनीको गुनासो छ। टोलीले दुवै देशको दगशजा क्षेत्रका पिलरको मर्मत र निर्माण गर्ने क्रममा स्थानीय रविन्द्र महतो कोइरी, महावीर दास, बद्री साह, नेमी साह, असर्फी साह कानुसहित १२ जना नेपालीको गरी करिब ३० बिघा नम्बरी जग्गा, नयाँ पिलर निर्माणपछि भारततर्फ पर्न गएको हो। ३९२ नम्बरको जंगे पिलरअन्तर्गत २९ सहायक पिलर छन् जसका १२ वटा पिलर रहेको स्थानीयको लालपुर्जा भएकै जग्गामा परेको हो। नेपाल भारतको सीमा व्यवस्थापनका लागि सन् १८४० मा दुवै देशबीच भएको सुगौली सन्धिमा उल्लेख गरिएको सीमा नक्सांकनको आधारमा नयाँ पिलर गाड्ने र पुरा जीर्ण पिलर मर्मत गर्ने क्रममा वीरगन्जको छपकैयामा पर्ने जंगे पिलर ३९१ को ३८ र ३९ तथा ३९२ को ७, ८, ९ ,१० , २७ र २८ नम्बरको सहायक पिलर नेपालतर्फ परेपछि स्थानीयले वर्षौंदेखि भोगचलन गर्दै आएको करिब ३० बिघा नेपाली भूमि भारततर्फ परेको हो। विवादपछि रोकिएको वीरगन्जको छपकैयास्थित स्थानीयको खेतमा नयाँ सीमा स्तम्भ गाड्ने काम। २०७४ सालमा पिलर गाड्ने क्रममा नापी विभागले स्थानीयसँग कुनै राय सुझावसमेत नलिइकन जीपीएस प्रणालीद्वारा लिइएको नक्साको आधारमा मात्रै पिलर राखेकाले आपूहरूको नम्बरी जग्गा भारततर्फ पर्न गएको पीडित जग्गाधनीको भनाइ छ। पुस्तौंदेखि भोगचलन गर्दै आएको नम्बरी जग्गामै नेपाल सरकारले पिलर गाडेकाले मालपोत करसमेत तिरेर भोगचलन गर्दै आएको जग्गा गुमाउनु परेको रविन्द्र महतो कोइरीले बताए। महावीर दासले पनि आफ्नो नाममा रहेको कित्ता नम्बर ४८ र १४ को जग्गा नयाँ पिलर गाडिएपछि भारतमा पर्न गएको बताए। छपकैयाकै बद्री साह कानुको कित्ता नम्बर ४५, ५२ र ६५ गरी तीन कित्ताको जग्गा पनि नयाँ पिलर निर्माण गरिएपछि साहले पनि पुस्तैनी जग्गा गुमाएका छन्। पीडित जग्गाधनीले पिलर गाड्ने क्रममा भारतमा पर्न गएको आफ्नो जग्गाको नेपाल सरकारले उचित मुआब्जा र क्षतिपूर्तिका लागि २ वर्षदेखि माग गर्दै आएको भए पनि कुनै सुनवाई नभएको गुनासो गरेका छन्। पीडित जग्गाधनीले लालपुर्जा, मालपोत तिरेको करसहितका सबै कागजात जिल्ला प्रशासन कार्यालयमा बुझाएको दुई वर्ष भइसक्यो, पीडित जग्गाधनी कोइरीले भने, तर अहिलेसम्म न त हामीले सरकारबाट मुआब्जा वा क्षतिपूर्ति पाएका छौं, न जग्गा भोगचलन गर्न पाएका छौं। लालपुर्जा भएकै स्थानीयको जग्गा, भारतीय भूमिमा पर्न गएपछि त्यसबेला पीडित जग्गाधनी र राजनीतिक दलका युवा विद्यार्थी संगठनहरूले सीमामै पुगेर चर्को विरोध गरेका थिए। विवादित सीमाक्षेत्रमै दिनहुँ विरोध र प्रदर्शन हुन थालेपछि जिल्ला प्रशासन कार्यालय पर्साको आग्रहमा नापी विभागले छपकैयामा बाँकी पिलरको मर्मत र पुनर्निर्माणको काम रोकेको थियो। नापी विभागका प्रमुख नापी अधिकृत रमेश ज्ञवालीले भने, पर्साका अन्य सीमा क्षेत्रमा पिलरको काम सकेका थियौं, तर छपकैयामा विवाद भएपछि १०१२ वटा पिलरको काम रोक्नुपर्यो, त्यो अहिले अलपत्र नै छ।"
साताका सात तस्बिर,"काठमाडौं : यो साता नेपालले डेढ दशकपछि प्रथम श्रेणीको क्रिकेट खेल्यो। ९ जना खेलाडीले डेब्यू गरेको यो खेलमा नेपाल २०८ रनले पराजित भयो। त्यस्तै यो साता किसानहरू बाली भित्र्याउनमा व्यस्त देखिए भने मेडिकल कलेजका विद्यार्थीहरू राजधानीका सडकहरुमा मेडिकल माफियाविरुद्ध उत्रिए। हरिबोधनी एकादशी पनि यसै साता पर्यो। प्रस्तुत छ, अन्नपूर्णकर्मी फोटो पत्रकारहरू विकास कार्की, उमा विष्ट, अशोक दुलाल, सुनिता डंगोल र दीपेन श्रेष्ठले आफ्नो क्यामरामा कैद गरेका उत्कृष्ट तस्बिरहरु : त्रिवि क्रिकेट मैदान कीर्तिपुरमा बुधबार मेरिलेबोन क्रिकेट क्लब (एमसीसी) विरुद्धको तीन दिवसीय खेलमा विकेटको अपिल गर्दै नेपाली बलर सन्दीप लामिछानेलगायत। काठमाडौंस्थित कमलपोखरीमा छठ पूजा गर्दै श्रद्धालु। ललितपुरमा घाँसको भारी बोकेर घर फर्किँदै महिला। ललितपुरमा हरिबोधनी एकादशीको पूजा गर्दै स्थानीय। मेडिकल माफियाविरुद्ध काठमाडौंमा प्रदर्शन गर्दै विद्यार्थी। ललितपुरस्थित धानमा थ्रेसर लगाउँदै स्थानीय।"
"सीमाको पीडामा तराईबासी, साढे चार सय सीमा स्तम्भ गायब","राजविराज : सीमा मिचिँदै आएको छ। दसगजा क्षेत्रमा भारतीय पक्षले खेती लगाउँदै आएको छ, छिन्नमस्ता गाउँपालिका४ लालापट्टीका १०३ वर्षीय टुनटुन यादवले भने, भारतले अनेकौं पटक सीमा मिचेको पीडा भोगेको छु। दसगजा क्षेत्रमा भारतीयले खुलेआम खेती गरिरहेको उनले बताए। यादवले भने, म एकएक गरेर सीमा मिचेको ठाउँ देखाइदिन सक्छु। त्रियुगा खोलाले अनेकौं पटक धार परिवर्तन गरेसँगै सीमा रक्षाका लागि नेपालीले रगत बगाएको पूर्व गाविस अध्यक्षसमेत रहेका यादवले स्मरण गरे। बेलाबेलामा खोलाले धार फेरेसँगै सीमा पनि वरपर हुने गरेको उनको भनाइ छ। त्यसैको बहानामा भारतीय पक्षबाट पिलर सार्ने र गायब पार्ने काम हुन्छ। अन्तर्राष्ट्रिय सीमा नियमअनुसार दसगजा क्षेत्रमा दुवै देशका नागरिकले कुनै गतिविधि गर्न पाउँदैन। तर नेपाल र भारत सीमाको दसजगा क्षेत्रमा भारतीय पक्षले खुलेआम बसोबास गर्ने र खेती लगाउँदै आएको ७६ वर्षीय धर्मनारायण यादवको दाबी छ। आफ्नो पोखरी रहेको क्षेत्र देखाउँदै ७६ वर्षीय धर्मनारायण यादव र ७३ वर्षीय बमभोली राउत। सप्तरीमा पूर्व कोसी नदीदेखि पश्चिम बलान खोलासम्म भारतसँग जोडिएको नेपाली सीमाको ७८ किलोमिटर लम्बाइ छ। सखडा, लालापट्टी, तिलाठी कोइलाडी, बेल्ही, गोबरगाढा, रामनगर कोदरकट्टीलगायत १२ स्थानमा भारतीयले खेतीपाती गरेका छन्। छिन्नमस्ता गाउँपालिका४ का वडा अध्यक्ष रामनन्दन पण्डितका अनुसार सयौं भारतीयले लालापट्टी र छिन्नमस्ताको ५० बिघामा खेती गरिरहेका छन्। म सानो हुँदा र अहिलेको सीमामा धेरै फरक छ, उनले भने। भारतीय प्रहरी, प्रशासनले सीमा मिच्दै साना पिलर उखेलेर फ्याँक्ने र नेपालको भूभागतर्फ सार्ने गरेको उनले बताए। गाउँलेले प्रहरी प्रशासनमा गुनासो गरे पनि सुनुवाइ नभएको उनको भनाइ छ।पुरानो ठाउँबाट सारेर गाडिएको नयाँ स्तम्भबारे जानकारी दिँदै छिन्नमस्ता गाउँपालिका४ का वडा अध्यक्ष रामनन्दन पण्डित। सशस्त्र प्रहरी बल ६ नम्बर गणका सशस्त्र एसपी उद्धव न्यौपानेले १२ स्थानमा भारतीयबाट दसगजा क्षेत्र अतिक्रमण गरेर खेती गरिएको र झुप्रा लगाइएको बताए। लालापट्टीस्थित झोलुंगे पुल दक्षिण रहेको तीनकुने सीमास्तम्भ गायब पारिएको ६१ वर्षीय रामनारायण यादवले बताए। सप्तरीमा ठूला, मझौला र साना गरी ६ सय ५० मध्ये चार सय ४८ वटा सीमा स्तम्भ गायब छन्। कोसी नदीमा रहेको २१२ नम्बरको स्तम्भ नदेखिएको र पश्चिम बलान खोलामा रहेको २४५१ र २४५२ नम्बरको स्तम्भ नरहेको एसपी न्यौपानेले जानकारी दिए। गत वर्ष फेला परेको २०२ मध्ये पातो र रामनगर कोदरकट्टीमा रहेको दुई वटा स्तम्भ हराएको उनले बताए। अवकाशप्राप्त शिक्षक ७० वर्षीय दुर्गाप्रसाद यादवका अनुसार अन्तर्राष्ट्रिय सीमा मान्यताअनुसार दसगजामा कुनै गतिविधि गर्न पाइँदैन। ३० वर्षअगाडि बाढीले कटान गरेपछि आफ्नो खेतमा आएर भारतीयले गाडेको स्तम्भ उतिबेलै हटाउन लगाएको उनले जानकारी दिए। नेपाली भूभागमा शवदाह गृह बनाउनसमेत रोक लगाउने भारतीय सशस्त्र प्रहरी बलले बर्सेनि अतिक्रमण गरेर खेती गरिरहेका भारतीयलाई भने नरोकेको छिन्नमस्ता गाउँपालिका४ का सदस्य वीरेन्द्र यादवको गुनासो छ। सीमा सुरक्षा बल सुपौलका प्रमुख हरिकृष्ण गुप्ताका अनुसार दसगजा क्षेत्र खाली गर्न भारतीयलाई एकमहिने अल्टिमेटम दिए पनि उनीहरुले उठाउन मानेका छैनन्। खेती गरिरहेका भारतीयलाई आफूहरुले केही ठाउँबाट हटाएको र बाँकीमा प्रयास भइरहेको भन्दै गुप्ताले दसगजा क्षेत्र खाली गर्न नेपाली पक्षसँग पनि आग्रह गरे। दसगजा क्षेत्र मिचेको विषयमा बेलाबेलामा नागरिकबीच विवाद हुँदै आएको छ। भारतीय पक्षले दसगजा क्षेत्र अतिक्रमण गरी नेपाली भूमि डुबानमा पार्ने गरी बाँध बनाउन खोज्दा तिलाठीवासीले ०७३ साउन १४ गते बाँध निर्माण रोकेका थिए। भारतीयसँगको उक्त भिडन्तमा घाइते भएका तिलाठी कोइलाडी गाउँपालिका१ का देवनारायण यादवले वर्षांैदेखि रहेको विवाद समाधान गर्नुपर्ने बताए। लालापट्टी घर भएका पूर्वसिँचाइमन्त्री उमेश यादवले तथ्य र प्रमाणका आधारमा सरकारले कुटनीतिक पहलद्वारा समस्या समाधान गर्नुपर्नेमा जोड दिए। सिमानाका सुरक्षा गार्ड चौरी गोठाला २३ जिल्लाका ७१ ठाउँमा सीमा विवाद भारतले सीमा मिचेको विरोधमा मोदीको पुत्ला जलाइयो सीमा रक्षा गर्नु सरकारको दायित्व हो : गोकुल बाँस्कोटा झलनाथ खनालले भने : सीमा चलाउने अधिकार कसैलाई छैन ! सीमा विवाद : प्रधानमन्त्रीले बोलाए सर्वदलीय बैठक सिमाना सकस : गुगल म्याप देखाउँदै थर्काउँछन् भारतीय चीनतर्फ पनि सीमा विवाद सीमा अतिक्रमणबारे बेखबर पश्चिम तराईमा विवाद उस्तै"
"सीमामा पिलर देखिन्छ, दशगजा देखिँदैन","सिरहा : सिरहा नगरपालिका, औरही, बरियारपट्टि, नवराजपुर र भगवानपुर गाउँपालिकाको सीमावर्ती वडामा बसोबास गर्ने केही नेपाल र भारत दुवै देशका बासिन्दाले दशगजा मिचेका छन्। मिचेका ठाउँमा उनीहरूले खेतीपाती र पसल थाप्न ससाना टहरा बनाएका छन्। ठाडी बजारमा भारतीय प्रहरीले बोर्ड झुन्ड्याएरै दशगजामै चेकपोस्ट राखेका छन्। सिरहा नगरपालिका २० गदियानी गाउँस्थित ठाउँठाउँमा दशगजा मिचेर खेत बनाएका छन्। पारी (भारतीय) लगडी गाउँका ज्ञानी मुखियाको घरआँगनमै जंगे पिलर छन्। उनको सुत्ने घर पिलरदेखि भारतपट्टि पर्छ भने गाईगोरु नेपालतिर बाँध्ने गर्छन्। पहिले दशगजा ऐलानी पर्ती थियो। सीमा टाँसिएका खेतवालाहरूले बिस्तारै मास्दै गएका छन्, गदियानी गाउँका ६७ वर्षीय राजेन्द्र यादवले भने, अब सीमामा पिलर देखिन्छ। दशगजा देखिँदैनन्। दुवैतिरका बासिन्दाले पाएसम्म मासेका छन्। ज्ञानीका अनुसार मासेका ठाउँमा कसैले खेती गरेका छन् त कसैले ससाना टहरा थापेर पसल खोलेका छन्। एकतर्फी रूपले भारतीयले मात्रै सीमा नमिचेको उनले सुनाए। हामी पुस्तौंदेखि दशगजामै बसोबास गर्दै आएका छौं। घरआँगनमै जंगे पिलर छ, भारतीय लगडी गाउँका कपिलदेव यादवले भने, केही महिनाअघि दुवै देशका अधिकारीले फेरि सीमास्तम्भ गाडेका छन्। यहाँ दुवैतिरका बासिन्दाले जग्गा वारिपारी राखेको उनले सुनाए। दशगजा मिचेरै बस्ती र खेती गर्ने जग्गा कतिपयले बनाएको उनले बताए। केही भारतीयले नेपाली नागरिकता बनाएको छ त केही नेपाली भारतीय आधार कार्ड बनाएका छन्, उनले भने, त्यस्ता व्यक्तिहरूको दुवैतिर जग्गा जमिन छ। खेती पनि गर्छन्। दशगजा मिचेर बसे पनि एकापसमा विवाद कहिल्यै नभएको उनले सुनाए। भारतीय प्रहरीले केही वर्षअघि जर्बर्जस्ती दशगजामै चेकपोस्ट खडा गरेको ठाडीका कन्हैया भट्टले बताए। दशगजामै बसोबास गर्ने दुवैतिरका नागरिकले मिचेर घरटहरा र खेतीबारी बनाएको सिरहा नपा २० का वडाअध्यक्ष रामचन्द्र यादव सुनाउँछन्। सीमास्तम्भ नै उखाडेर मिचेको त्यति देखिँदैन, उनले भने, तर दशगजामा जसको खेत टाँसेको उनीहरूले केही भूभाग जग्गा मिचेको छ। अरू देशको भूमि नै कब्जा गर्ने हिसाबले नमिच्ने गरेको उनको भनाइ छ। दशगजा मासेर ३१ ठाउँमा खेतीपाती भइरहेको निरीक्षणको क्रममा भेटिएको थियो, सशस्त्र प्रहरी सिरहाका एसपी प्रवीण कँडेलले भने, यसवर्ष २० ठाउँमा खेती गर्न रोक लगाएका छौं। थप ठाउँहरूमा रोक लगाउन भारतीय अधिकारीसँग समन्वय भइरहेको छ। केही दिनमै ती ठाउँमा पनि खेती गर्न रोक लगाउँछौं। यस जिल्लामा ठूलो भूभाग सीमा नमिचिएको उनले बताए। हालसालमा सिरहामा कहीँ सीमा नमिचिएको सिरहाका प्रमुख जिल्ला अधिकारी गोपालकुमार अधिकारीले बताए। केही ठाउँमा सीमा स्तम्भ मर्मत गर्नुपर्ने देखिन्छ। त्यसका लागि माथिल्लो निकायमा जानकारी गराइसकेका छौं, उनले भने। प्रहरीप्रशासनको तथ्यांकअनुसार सिरहामा मुख्य २७, सहायक १९ र सानो ३४२ गरी ३८८ वटा पिलर छन्। जसमा मुख्य ७, सहायक २ र सानो ३१ गरी ४० वटा मर्मत गर्नुपर्ने अवस्थामा देखिन्छ।"
सीमा अतिक्रमणबारे बेखबर,"रोशनपूर्वा (बाँके) : नरैनापुर गाउँपालिका२ रोशनपूर्वा गाउँका मोहम्मद जमाल सेखको दसगजासँगै जोडिएर वारि (नेपाल) र पारि (भारत) दुवैतिर घर छ। दसगजा क्षेत्रमा भैंसी बस्ने आहालजस्तो ठाउँठाउँमा पानी जमेको छ। वारिपारि दुवैतिरका घरको चापाकलको पानी यहीं जम्छ। सेखले आफ्नो घरको पानी दसगजामा नआउने बताए। उनले भने, यी हेर्नुस्, वारि र पारि दुवैतिर मेरो घर छ। मेरो घरबाट पानी त दसगजामा आएको छैन। एउटै व्यक्तिको घर सीमा वारिपारि कसरी ? उनले भने, कसैको जमिन नेपालमा छ, घर भारतमा छ। कसैको घर नेपालमा छ, जमिन भारतमा छ। सेखको भनाइमा वडा नम्बर २ का अध्यक्ष मसुद अहमद साहले पनि सहमति जनाए। उनले भने, अहिले निकै कम मानिसको मात्र दुवैतिर घरजग्गा छ। स्थायी बसोबास नेपालमै छ। जग्गा भारतमा पनि छ। नरैनापुर गाउँपालिकाबाट बस्ती पुग्न नेपालबाट बाटो छैन। भारतीय बाटोबाटै जानुपर्छ। गाउँ नेपाली बस्तीजस्तै लाग्दैन। बस्तीका दुई देशका साझा नागरिक ले सीमा अतिक्रमण भएको कसैले पनि थाहा नपाएको बताए। गाउँमा दसगजासँगै जोडिएका नेपालीका ५० घर छन् भने भारततिर त्यो भन्दा बढी घर छन्। गाउँभरि नेपालतिर तीन सय ३६ र भारतमा एक हजार बढी मतदाता छन्। रोशनपूर्वा मात्र होइन, यही वडाको बानियाँ गाउँ पनि दसगजाकै बस्ती हो। यहाँ पनि दसगजाको दुवै किनारमा उस्तै बस्ती छ। वडा नम्बर ४ घोडदौडिया र वडा नम्बर ५ को हुलासपूर्वाको अवस्था पनि उही हो। दसगजाका चारवटै बस्तीको नाम एउटै छ। घोडदौडिया दसगजाको संयुक्त बस्ती हो। जहाँ सीमा मिचिएको शंका छ। शुक्रबार बिहान संवाददाता घोडदौडिया गाउँ पुग्दा दसगजा क्षेत्रमा गाईबस्तु बाँधिएका थिए। मलखाद थियो। दुवैतिरका बासिन्दा दसगजामा निर्धक्क खटिया राखेर बसिरहेका थिए। मानौं, दसगजा उनीहरुको आँगन हो।गाउँमा दसगजासँगै जोडिएर नेपाली भूमिमा डेढ सय घर बनेका छन्। उत्तिकै संख्यामा भारततिर पनि छन्। ६० वर्षीया डुन्डु चमारले भारततिर खेत भएको कागज देखाए। यही कागजका आधारमा भारतमा मालपोत तिर्छौं, उनले भने, धेरै जनाको जग्गा भारतमा पनि छ। यही बस्तीमा बस्ने नरैनापुर४ का वडा सदस्य घिराउ पठानले पनि दुवैतिर घरजग्गा भएको स्वीकारे। पूर्वगाविस सचिव अशोककुमार श्रीवास्तवले भारतमा जग्गा हुने नेपाली किसानलाई भारत सरकारले किसान बही (लालपुर्जा) दिएको बताए।४ं भारत सरकारले नेपाली किसानलाई दिएको किसान बही (लालपुर्जा)।भारत सरकारले नेपाली किसानलाई दिएको किसान बही (लालपुर्जा)। तर उनीहरू सबैले भारतले बनाएको सीमा सडकले बस्ती डुबानमा परेको बताए। नेपाली भूमि अतिक्रमण भएकोबारे जानकारी नै नभएको प्रतिक्रिया उनीहरूको छ। सो क्षेत्रमा सीमा स्तम्भ पनि हराएका छैनन्। नरैनापुर गाउँपालिकाका अध्यक्ष इस्तियाक अमहद साहले आफूले पनि सीमा अतिक्रमण भएको सुनेको बताए। सीमा मिच्ने नराम्रो कुरा हो। कहाँ के भएको रहेको छ, मलाई केही थाहा छैन। सीमाको नक्सा त संघीय सरकारसँग होला। बाँकेमा नेपाली भूमि अतिक्रमण भएको भनिएको डुडुवा गाउँपालिकाको सन्तलिया गाउँमा बिहीबार पुग्दा सन्तलिया गाउँको नामोनिसान भेटिएन। दुवै देशका गाउँको नाम सन्तलिया थियो। ०६३ सालको बाढीले बस्ती उठिबास लगायो, डुडुवा१ का वडाध्यक्ष ७३ वर्षीय पटेश्वर कुर्मीले बेलिविस्तार लगाए, पहिले दसगजामै बाक्लो बस्ती थियो। नेपालतिर ८०९० घर र भारततिर ७०८० घर थिए। बाढी आउन थालेपछि सबै उठेर गए।डुडुवा१ को दसगजामा रहेको सन्तलिया गाउँ क्षेत्र। यो ठाउँमा भारततिर मन्दिर र नेपालतिर घर र मस्जिदका अवशेष छन्। भारतीय क्षेत्रमा रूख लगाइएको छ। बस्ती नभए पनि भारतले निर्माण गरेको सडकयता भारतीय बस्तीमा अझै पनि नेपालीको जग्गा छ। जुन अहिले भारतीय भूमिमा पर्छ। हाम्रा पुर्खाको पालामा तीन किलोमिटर परसम्म नेपाली भूमि थियो रे। अहिले सबै भारतमा पर्छ, कुर्मीले भने, अहिले पनि सन्तलियादेखि प्रिपहवासम्म भारतीय भूमिमा नेपालीको ५० बिघाभन्दा बढी जग्गा छ। डुडुवा गाउँपालिका अध्यक्ष नरेन्द्र चौधरीले भने, मैले ५१ हेक्टर अतिक्रमण भएको सुनें। कहाँनेर हो थाहा भएन। मेरो गाउँपालिकाको वडा नम्बर १, २ र ६ सीमामा पर्छन्। नेपाली भारतमा र भारतीय नेपालमा बस्छन्। कुन ठाउँमा अतिक्रमण भएको रहेछ म पनि बुझुँला। भारतमा जग्गा हुने किसानलाई त्यहाँको सरकारले किसान बही दिएको छ। यसैको आधारमा उनीहरु मालपोत तिर्छन्। नेपालभारत दुवै क्षेत्रमा घरजग्गा नरैनापुर र डुडुवा गाउँपालिका सीमावर्ती क्षेत्रका जनप्रतिनिधिको पनि छ। बाँकेका प्रमुख जिल्ला अधिकारी कुमारबहादुर खड्काले सीमा अतिक्रमणबारे अनभिज्ञता जनाए। उनले अन्नपूर्णसँग भने, कहाँ अतिक्रमण भएको छ ? यसबारे कहाँ जानकारी आएको छ ? मलाई त केही पनि थाहा छैन। सशस्त्र प्रहरी बलका अनुसार बाँकेमा ठूला ३२ र साना दुई सय ७५ गरी तीन सय सात सीमा स्तम्भ छन्। तीमध्ये ठूला चारवटा खोलाले बगाएको छ। एएटा मर्मत गर्नुपर्नेछ। २७ वटा राम्रा छन्। साना दुई सय ७५ मध्ये २१ वटा मर्मत गर्नुपर्ने, तीन वटा पुनर्निर्माण भइरहेको र पाँच वटा खोलाले बगाएको छ। नापी विभागले भारतीय पक्षसँग संयुक्त रूपमा स्तम्भ मर्मत र नयाँ राख्ने काम थालेको छ। भारतले बनाएको सडक र लक्ष्मणपुर बाँधका कारण नेपाली भूमि बर्सेनि डुबानमा पर्दै आएको छ।भारतले निर्माण गरेको लक्ष्मणपुरस्थित राप्ती ग्यारेज।"
