शीर्षक,विवरण
द्वन्द्वको मार उपभोक्तामाथि,"नयाँ आर्थिक वर्ष सुरु भएसँगै सरकारले कार्यान्वयनमा ल्याएका विभिन्न नियममा फरक मत राखेर निजी क्षेत्र आन्दोलित भएको छ। हरेक व्यवसाय, संस्थाले एक हजार रुपैयाँमाथिको कारोबारमा स्थायी लेखा नम्बर (प्यान) उल्लेख भएको बिल लिनुपर्ने र वस्तुको आयात र थोक वितरणमा ढुवानी गर्दा राजस्व अनुसन्धान विभागको भेहिकल कन्साइन्मेन्ट ट्र्याकिङ सिस्टम (भीसीटीएस) मा दर्ता भएर आवतजावत गर्नुपर्ने दुई नयाँ व्यवस्था सरकारले कार्यान्वयनमा ल्याएको छ। निजी क्षेत्रले त्यसको चाँजोपाँजो मिलाउन र अभ्यस्त हुन केही समय अभ्यास गर्न देऊ। निर्मम ढंगले कानुन प्रयोग गरेर व्यवसायीमाथि कारबाही नगर भनिरहेको छ। झट्ट हेर्दा सरकार र व्यवसायी आआफ्ना मुद्दा र अडानमा जायज देखिन्छन्। निजी क्षेत्रको कारोबारको पारदर्शिता, व्यवसायको यथार्थ कार्यक्षमता र कर कानुनको अनुपालनमा कुनै मोलाहिजा हुनु हुन्न भन्नेमा सरकार छ। अभ्यस्त हुन, बन्दोबस्त मिलाउन केही समयको लचकता देखाउन निजी क्षेत्रको मागलाई पनि नाजायज भन्न मिलेन। अहिले सिर्जित द्वन्द्व व्यवस्थापनका लागि सरकार र निजी क्षेत्रबीच नयाँ नियमका सम्बन्धमा अध्ययन गर्ने र तीन महिनापछि प्रभावकारी रूपमा लागू गर्ने सहमति भएको छ। यो सकारात्मक विकासक्रम हो। अहिले पनि हामीकहाँ अनौपचारिक अर्थतन्त्रको हिस्सा ठूलो छ। यस्तो अवस्थामा सरकारले निजी क्षेत्रको कारोबारमा पारदर्शिताका लागि थालेको पहलमा निजी क्षेत्रको साथ र सहयोगको अपेक्षा गर्नु स्वाभाविक हो। अर्कोतर्फ निजी क्षेत्रले आन्दोलन गर्दा उपभोक्ताप्रतिको दायित्वसमेत बिर्सेर वस्तु र सेवाको आपूर्ति रोकेर आन्दोलन गर्ने विषयलाई जायज मान्न सकिन्न। यो उपभोक्तामाथि अपराधसरह हो। अहिले व्यवसायीहरू वस्तुको आपूर्ति रोकेर आन्दोलनमा छन्। बजारमा वस्तुको कृत्रिम अभाव भएको छ भने मूल्य अकासिएको छ। निजी क्षेत्रको पनि राष्ट्र, समाज र उपभोक्ताप्रति ठूलो दायित्व छ। सरकारलाई आफ्नो एजेन्डामा मनाउन दबाब दिने अनेकौं उपाय होलान्, तर उपभोक्ता हितको विरुद्धमा हुने गतिविधि कुनै हालतमा मान्य हुन सक्दैन। यसमा निजी क्षेत्रले पनि पुनर्विचार गर्नुपर्छ। प्यान बिल लिएर कारोबार गर्ने, कर्मचारीको तलब दिँदा प्यान अनिवार्य गर्दा कारोबारको पारदर्शिता वृद्धि हुन्छ। तर, यसमा सरकारले पनि व्यवसाय र फर्मको व्यावहारिकता हेर्नुपर्छ। कतिपय नियम राम्रो हुँदाहुँदै पनि कार्यान्वयनमा जटिल हुन्छ। एक हजारको कारोबार साह्रै सानो भएकाले लघु, घरेलु र साना उद्योगले प्यान बिल काट्ने र त्यसको हरहिसाब राख्ने भन्ने व्यावहारिक पनि हुँदैन। त्यसकारण प्यान बिलमा कारोबार हुने रकमको थ्रेसहोल्डमा सरकारले सामान्य पुनर्विचार गर्नुपर्ने देखिन्छ। अर्कोतर्फ, भीसीटीएस आफैंमा राम्रो प्रणाली हो। वस्तु आयात, थोक व्यापार र आन्तरिक वस्तुको थोक व्यापार गर्नेले एक ठाउँबाट अर्को ठाउँमा वस्तु ढुवानी गर्दा भीसीटीएसमा विवरण प्रविष्ट गर्नुपर्छ। राजस्व अनुसन्धान विभागले प्रदान गरेको एप्लिकेसनमा आवश्यक विवरण दर्ता गरेर त्यसमा सिर्जना हुने विवरण प्रिन्ट गरेर वा मोबाइलमा डाउनलोड गरेर मात्र ढुवानी गर्न सकिने भयो। यसले राजस्व चुहावट नियन्त्रण त हुने नै भयो। राजस्व अनुसन्धान विभागको सोही एप्लिकेसनमा व्यवसायीका लागिसमेत उपलब्ध प्लेटफर्मबाट आफ्नो कम्पनीबाट ढुवानी भइरहेका मालवस्तु कहाँ छन् भनेर विश्वका जुनसुकै ठाउँमा बसेर इन्टरनेटका माध्यमबाट अनुगमन गर्न सकिन्छ। यस्तो प्रणालीबारेमा निजी क्षेत्रमा आवश्यक तालिम र अभिमुखीकरण वा पर्याप्त जानकारी दिने सवालमा सरकारले कुनै कसर बाँकी राख्नु हुँदैन। र, निजी क्षेत्रले पनि पारदर्शी भएर कारोबार गर्नुपर्छ। यसले क्रमशः झञ्झटहरू कम गर्दै लैजान्छ। चुस्त र पारदर्शी हुँदा निजी क्षेत्रबाठ सञ्चालित कम्पनी र फर्मको कार्यदक्षता अझै अभिवृद्धि हुन्छ। निजी क्षेत्रले नयाँ कानुनबारे अभ्यास गर्न केही समयावधि माग्नु अस्वाभाविक होइन। तर, नियम पालना गर्न अटेर गर्नुचाहिँ गलत हो। सरकार र निजी क्षेत्रले विद्यमान मलोमालिन्य अन्त्य गरेर प्रभावकारी रूपमा यी व्यवस्था लागू गर्नेतर्फ अघि बढून्।"
पहिराले तीन सय परिवार विस्थापित : हेलिकप्टरबाट उद्धार,"गुल्मी : सत्यवती गाउँपालिका ३ र ४ को लिम्घा र ठुलोलुम्पेकका मंगलबारको पहिरोबाट तीन सय बढी परिवार विस्थापित भएका छन्। वर्षापछि बस्ती बसेको पहाड नै चिरा परेपछि स्थानीय घर छाडेर अन्यत्र बसाइ सरेका हुन्। उनीहरु अहिले स्थानीय विद्यालयमा आश्रय लिइरहेका छन्। लिम्घास र ठुलोलुम्पेकमा मंगलबार गएको पहिरोमा परी ११ जनाको मृत्यु भएको छ। पहिरोमा वेपत्ता भएका चार जनामध्ये दुई जनाको शव बुधवार भेटिएको छ। पुरिएका लिम्घाका सुमन विक र ठूलोलुम्पेकका बबी विकको शव बुधवार भेटिएको प्रमुख जिल्ला अधिकारी यदुनाथ पौडेलले बताए। पहिरोमा परी दुईजना अझै बेपत्ता छन्। स्थानीय तारा विक र मायाँ विक पहिरोमै बेपत्ता छन्। उनीहरुको खोजीकार्य जारी रहेको प्रहरीले बताएको छ। पहिरोबाट झण्डै एक करोड बढी क्षति भएको अनुमान गरिएको छ। पहिरोले घरबास बगाएकाहरु बिचल्लीमा परेका छन्। दुवै गाउँका गरी तीन सय बढी पहिरोपीडित स्थानीय सरस्वती माध्यमिक र धर्मापुर माध्यमिक विद्यालयमा आ श्रय लिएर बसेका छन्। केही घर सुरक्षित भए पनि त्यहाँका मानिसहरु त्रास भएर घरमा बस्न सकेका छैनन्। लिम्घामा एकसय बढी र ठूलोलुम्पेकमा २ सय बढी परिवार विचल्लीमा परेका छन्। ६० बढी घर उच्च जोखिममा छन्। स्थानीय सरकारले मात्र पीडितको माग पुरा गर्न कठिनाइ भएको बताएको छ। उनीहरुलाई तत्कालै उद्धार गर्नुपर्ने छ,सत्यवती गाउँपालिका प्रमुख प्रशासकीय अधिकृत यादव भण्डारी भने, प्रदेश र संघीय सरकारले सहयोग गर्नुपर्छ। हामीले मात्र पीडितको मागलाई सम्बोधन गर्न कठिन हुन्छ। लिम्घाका पीडितलाई मंगलवार नै राहत सामग्री वितरण गरिएको थियो। ठूलोलुम्पेकका पहिरो पीडितलाई बुधवार राहत दिइएको छ। गुल्मीमा पहिरो : ४ जनाको मृत्यु, ५ बेपत्ता गुल्मी पहिरो : मृतकको संख्या ६ पुग्यो (अपडेट) गुल्मी अपडेट : ज्यान गुमाउनेको संख्या १० पुग्यो, ३ वेपत्ता पहिरोले खानेपानीका पाइप बगाएपछि गाउँमा पानीको हाहाकार भएको छ। पहिरोले दर्जन घरगोठसहित स्थानीय एक विद्यालयको भौतिक संरचनामासमेत पूर्ण क्षति गरेको छ। रुद्रबेणीठूलोलुम्पेक ग्रामीण सडक पूर्णरुपमा अवरुद्ध हुँदा गाउँमा राहतका सामग्री लैजान सकिएको छैन्। यातायातका साधन अवरुद्ध हुँदा आवतजावतमा समस्या भएको छ। स्थानीय बजार पुग्न सकेका छैनन्। पीडितहरुको उद्दारमा तत्कालै चासो नदेखाएमा रोग फैलन सक्ने खतरा बढेको स्थानीयले बताएका छन्। बुधवार हेलिकोप्टरबाट राहत सामग्री गाउँमा लगिएको छ। जिल्ला प्रशासन कार्यालय गुल्मीको समन्वयमा गृहमन्त्रालयले राहत सामग्री वितरण गरेको प्रजिअ पौडेलले बताए। गुल्मी क्षेत्र नम्वर १ का प्रतिनिधी सभा सदस्य एवं परराष्ट्रमन्त्री प्रदिप ज्ञवालीले स्थलगत अवलोकन गरेपछि गृहले राहतका सामग्री पुर्याएको पौडेलले बताए। उनका अनुसार २० क्वीन्टल चामल र तयारी खाजा वितरण गरिएको छ। पीडितलाई खाद्यान्नको संकट हुन दिँदैनौ,उनले भने, सामग्री तयारी अवस्थामा राखेका छौँ। भौगोलिक विकटताले गर्दा राहत र उद्दारमा निकै समस्या भएको उनले जानकारी गराए। घाइतेहरुलाई समेत हेलिकोप्टरबाट उद्धार गरिएको छ।"
कर्मचारी कुटिएको विरोधमा स्थानीय तहका कर्मचारी आन्दोलित,"वीरगन्ज : कर्मचारीको आन्दोलनका कारण पर्साका १३ स्थानीय तहको कार्यालयमा कामकाज ठप्प भएको छ। गत सोमबारदेखि कार्यालयको काम ठप्प पारेर कर्मचारी आन्दोलनमा उत्रिएका छन्। सखुवाप्रसौनी गाउँपालिकाका प्रमुख प्रशासकीय अधिकृत सन्देश यादव र लेखापाल अखिलेश सहनीलाई गत आइतबार वडा नम्बर ६ का वडाअध्यक्ष लालबाबु यादवसहितको समूहले हातपात र दुव्र्यवहार गरेका थिए। त्यसैको विरोधमा १३ वटै स्थानीय तहका कर्मचारी कार्यालयको कामकाज ठप्प पारेर आन्दोलनमा उत्रिएको बताएका छन्। जिल्लामा रहेका १४ स्थानीय तहमध्ये वीरगन्ज महानगरपालिका बाहेक १३ स्थानीय तहका कर्मचारी कामकाज बन्द गरेर आन्दोलनमा उत्रिएको जीराभवानी गाउँपालिकाका प्रमुख प्रशासकीय अधिकृत अमित गिरीले बताए। वीरगन्ज महानगरपालिका कर्मचारी पनि बिहीबारदेखि कामकाज बन्द गरेर आन्दोलनमा सहभागी हुने निर्णय गरेका छन्। सखुवाप्रसौनी गाउँपालिकाका प्रमुख प्रशासकीय अधिकृत सन्देश यादव र लेखापाल अखिलेश सहनीमाथि हातपात गर्ने वडा अध्यक्षसहितका व्याक्तिलाई प्रहरीले नियन्त्रणमा लिइ कारबाही नगरेसम्म आफूहरु काममा नफर्किने गिरीले बताए। गिरीका अनुसार सखुवाप्रसौनी गाउँपालिकाका प्रमुख प्रशासकीय अधिकृत यादव र लेखापाल सहनी गत आइतबार जिल्ला प्रशासन कार्यालय पर्सामा बोलाइएको बैठकमा सहभागी हुन सदरमुकाम वीरगन्जतर्फ आउने क्रममा वडाअध्यक्ष यादव सहितका ६७ जनाले बाटोमै रोकेर गाली गलौज गर्दै हातपात गरेका थिए। वडाअध्यक्षले यादवलाई पुरानो मितिमा आफ्नो वडामा उपभोक्ता समितिमार्फत जडान गरिएको सडक बत्तीको दुई लाख रुपैयाँको भुक्तानी गर्न दबाब दिएको बताए। कुरा नमानेको निहुँमा वडाअध्यक्ष यादव, उपभोक्ता समितिका अध्यक्ष सत्यनारायण यादव सहितका ६७ जना व्यक्तिले आफूहरु सवार टाटासुमो बाटोमै रोकेर कुटपिट गरेको पीडित प्रमुख प्रशासकीय अधिकृत यादवले बताए। पर्साका प्रहरी उपरीक्षक सोमेन्द्र सिंह राठौरले भने पीडित पक्षबाट अहिलेसम्म जाहेरी नपरेका कारण आरोपितलाई पक्राउ नगरिएको बताए। 'ठाडो उजुरी मात्र परेको छ, ठाडो उजुरीका आधारमा मान्छे पक्रेर थुन्न मिल्दैन,' प्रहरी उपरीक्षक राठौरले भने, 'जाहेरी पर्ने वित्तिकै प्रहरीले आरोपितलाई पक्राउ गर्छ।' पर्साका प्रमुख जिल्ला अधिकारी नारायण प्रसाद भट्टराईले जिल्ला समन्वय समितिले समस्या सामधानका लागि पहल भइरहेको बताए।उनले भने, 'कानुनी प्रक्रियाअनुसार दोषीमाथि कारबाही हुन्छ।'"
"ग्याङ फाइटमा एक जनाको मृत्यु, दुई घाइते",झापा : झापाको दमकमा युवाहरूका दुई समूहबीच झडप हुँदा एक जनाको मृत्यु भएको छ। घटनामा दुईजना घाइते भएका छन्। दमक वडा नम्बर १ दुर्गामन्दिर पछाडि भृकुटी टोलमा २५३० जनाको समूहमा रहेका युवाको दुई समूहबीच झगडा हुँदा धारिलो हतियार प्रहारबाट दमक २ का मानबहादुर सुब्बाका छोरा १९ वर्षीय विक्रम लिम्बुको मृत्यु भएको प्रहरीले जनाएको छ। घटनामा घाइते भएका दमक २ का विक्रम भण्डारीको लाइफलाइन अस्पताल दमकमा उपचार हुन नसकेपछि विराटनगर रेफर गरिएको छ भने अर्का घाइते दमक ३ का सुजन भुजेलको लाइफलाइन अस्पतालमा उपचार भइरहेको जिल्ला प्रहरी कार्यालय झापाका प्रहरी नायब उपरीक्षक महेन्द्रकुमार श्रेष्ठले जानकारी दिए। यसअघि हिजो पनि सोही समूहका युवाको झगडा भएको स्थानीयबासीले बताएका छन्। बुधबार पनि बिहानैदेखि सो ठाउँमा युवाहरू भेला भएका र अपरान्ह ४ बजेतिर दुई समूहबीच झगडा हुँदा छुरी हानाहान भएको श्रेष्ठले बताए।
"भन्सार छलेर ल्याइएका ७२ खसी बरामद, चारजना पक्राउ","गुलरिया : प्रहरीले भन्सार छली नेपाल भित्र्याइएका ७२ खसीसहित ट्रक नियन्त्रणमा लिएको छ। ना १ क ५७२८ नम्बरको ट्रक र त्यसमा रहेका ७२ खसी प्रहरीले बढैयाताल गाउँपालिका ८ तिलकानास्थित कण्ठपुरबाट नियन्त्रणमा लिएको हो। चारजना पक्राउ परेका छन्। गोप्य सूचनाका आधारमा मध्यरातमा ट्रकमा खसी लोड गरिरहेको अवस्थामा खसी र ट्रक नियन्त्रणमा लिइएको जिल्ला प्रहरी कार्यालय बर्दियाका प्रहरी नायव उपरीक्षक मदनजीत महराले बताए। ट्रक र ७ लाख २० हजार रुपैयाँ बराबरका खसी नियन्त्रणमा लिई सम्बन्धित व्यक्तिलाई कारबाहीका लागि छोटी भन्सार कार्यालय गुलरियामा बुझाइएको उनले बताए। डीएसपी महराका अनुसार प्रहरीले बढैयाताल गाउँपालिका ८ बस्ने वर्ष २८ कि खसी धनी पूजा गिरी, बाँके जिल्ला राप्ती सोनारी गाउँपालिका २ बस्ने ट्रकचालक वर्ष २८ का भीमबहादुर घर्ती, गाडीका सहचालक वर्ष २७ का श्यामप्रकाश चौधरी र वर्ष ३८ का शेरबहादुर थारुलाई प्रहरीले पक्राउ गरेको हो।"
घाटबाट अस्पताल पुर्याइएकी नर्मदाको स्वास्थ्यमा सुधार,"तानसेन : कालीगण्डकीको रिडी घाटबाट अस्पताल पुर्याइएकी महिलाको स्वास्थ्यमा सुधार आएको छ। रैनादेवी गाउँपालिका १ सिद्देश्वरकी ३७ वर्षीया नर्मदा ज्ञवालीलाई मंगलबार कालीगण्डकीको रिडी घाटबाट उपचारको लागि लुम्बिनी मेडिकल कलेज तानसेनमा ल्याइएको थियो। मिर्गौलाको समस्या भएकी ज्ञवालीको बुधबारदेखि डायलसिस सुरु भएको कलेजका प्रवक्ता कृष्ण पराजुलीले जानकारी दिए। अहिले ज्ञवालीको रक्तचाप, श्वासप्रश्वास र मिर्गौलामा समस्या देखिएको छ। हिजोको अवस्थामा भने सुधार भएको पराजुलीको भनाइ छ। परिवार तथा आफन्तले ज्ञवालीको मृत्यु भएको भन्दै अर्धचेत अवस्थामै घाट पुर्याएका थिए। घाटमा पुगेपछि ज्ञवाली चलबलाएपछि स्थानीय स्वास्थ्य चौकी हुँदै उपचारका लागि लुम्बिनी मेडिकल कलेज तानसेनमा ल्याइएको थियो। झाडापखाला भएपछि ज्ञवाली असार २६ गते युनाइटेड मिसन अस्पताल भर्ना भएकी थिइन्। उपचारको क्रममा मिर्गौलाको समस्या देखिएपछि अस्पतालले परिवारलाई अन्य अस्पतालमा लगेर उपचार गर्ने सल्लाह दिएको थियो। अस्पतालको डिस्चार्जपछि ज्ञवालीलाई अक्सिजनसहित एम्बुलेन्समा राखेर अन्य अस्पताल र घर नलगी आफन्तले रिडी घाट पुर्याइएका थिए। बिरामीलाई एम्बुलेन्समा घाटतर्फ लगेपछि गाउँले दाहसंस्कारको लागि आवश्यक सामग्री लिएर घाट पुगेका थिए। एम्बुलेन्सबाट निकालेर ज्ञवालीलाई कालीगण्डकी किनारको घाटमा राखेर अन्य तयारी गर्दै गर्दा उनी चलबलाएकी थिइन्। चलबलाए लगत्तै गाउँलेले उनलाई तत्काल बोकेर स्थानीय स्वास्थ्य चौकी लुम्बिनी मेडिकल कलेजमा ल्याएका थिए। स्थानीय स्वास्थ्य चौकीले धड्कन र नाडी चलेको भन्दै थप उपचारका लागि लुम्बिनी मेडिकल कलेज लान सिफारिस गरेको थियो। स्थानीय कृष्णप्रसाद पन्त परिवारले बिरामीलाई अस्पतालले बिदा दिएको बताएपछि स्थानीय घाटतर्फ गएको बताउँछन्।मिसन अस्पतालले यहाँबाट बिरामीको सुधार हुने अवस्था निकै कम भएको जानकारी दिएपछि अस्पतालबाट बिरामीको डिस्चार्ज भयो, पन्त भन्छन्, आफन्त र इष्टमित्रलाई बिरामीको अन्तिम अवस्था भयो भनियो। त्यसपछि गाउँबाट २०२५ जना रिडी घाट आएका हुन्। रिडी घाट बिरामीको घर जाने बाटोमै पर्छ। घाटमा झरेपछि ज्ञवाली चलबलाएको र तत्काल स्वास्थ्य चौकी हुँदै मेडिकल कलेज पुर्याएको उनको भनाइ छ। घाट नजिकै राखेको अवस्थामा चलबलाएको देखेपछि रुरु फेन्डर्स क्लबको एम्बुलेन्सबाट स्वास्थ्य चौकी हुँदै लुम्बिनी मेडिकल कलेज ल्याइएको हो। पाल्पाकाे रिडी आर्यघाटमा दाहसंस्कार गर्नै लाग्दा महिला ब्युँतिएपछि"
अनामनगरमा कपडा बैंक (फोटो फिचर),काठमाडौँ : हन्ड्रेड ग्रुप नामक फेसबुक ग्रुपका युवाहरूले अनौठो सामाजिक कार्यको थालनी गरेका छन् । अनामनगरमा पुरानो कपडाको बैंक राखेर सो कार्यको थालनी गरेका हुन् । लगाउन मिल्ने पुराना कपडा तथा जुत्ताचप्पल जोसुकैले र्याकमा छोडेर जान सक्छन् । अनाथ तथा गरिब व्यक्तिले त्यस्ता कपडा सित्तैमा लिएर जाने गरेका छन् । तस्बिर : सुनिता डंगोल
त्रिवि प्राध्यापकले अन्यत्र पढाउन नपाउने,"काठमाडौं : त्रिभुवन विश्वविद्यालयका आंगिक क्याम्पसमा पढाइरहेका प्राध्यापक, सह प्राध्यापक तथा उप प्राध्यापकले नीजि तथा सामुदायिक क्याम्पसमा पढाउन नपाउने भएका छन्। त्रिविले बुधबार सूचना जारी गरेर सबै प्राध्यापकलाई यस्तो निर्देशन दिएको हो। अन्यत्र पढाउने हो भने त्रिविको अनुगमन निर्देशनालयबाट अनिवार्य अनुमति लिनुपर्ने सूचनामा उल्लेख छ। यसरी अनुमति लिंदा सम्बन्धित प्राध्यापकले आंगिक क्याम्पसमा पढाइरहेको भन्दा फरक सिफ्ट हुनुपर्छ। एकै सिफ्टमा आंगिक र नीजि क्याम्पसमा पढाइरहेको पाइएमा कारबाही गरिने पनि त्रिविले जनाएको छ। त्रिविका प्राध्यापकलाई आंगिक क्याम्पसमा पढाउन छोडेर नीजिमा पढाइरहेको आरोप लाग्ने गरेको छ। त्रिविले यस्तो कामलाई न्यूनीकरण गर्न समय समयमा अनुगमन गरेपनि प्रभावकारी हुन सकेको छैन।"
बन्धक बनाएर विद्यार्थी बलात्कार गरेको आरोपमा शिक्षक पक्राउ,पोखरा : घुम्ने बहानामा पोखरा ल्याएर होटलको कोठामा बन्धन बनाई बलात्कार गरेको आरोपमा उदयपुरका शिक्षक २८ वर्षे राकेशकुमार कानोडिया बुधबार पक्राउ परेका छन्। कास्की प्रहरी प्रवक्ता राजकुमार केसीका अनुसार विराटनगर घइ भई उदयपुर चौदण्डी ७ को मेरीगोल्ड सेकेन्डरी बोर्डिङ स्कुलका शिक्षक कानोडियाले १४ वर्षीया विद्यार्थीलाई ८ दिनदेखि होटल कन्ट्रीयार्ड बन्धक बनाएका थिए। बालिकालाई प्रहरीले अभिभावकको जिम्मा लगाइसकेको छ। शिक्षकमाथि मुद्दा चलाउने तयारी भइरहेको छ। पोखराको फेवाताल किनार (लेकसाइड) डिहिकोपाटनस्थित होटल कन्ट्रीयार्डमा ल्याई बालिकाले प्रयोग गर्ने मोबाइलसमेत निउन्त्रणमा लिई ८ दिनदेखि कोठामा राखी जबरजस्ती करणी गरेको आरोपमा शिक्षक कानोडिया पक्राउ परेका हुन्। अभिभावकले पोखरामा ल्याएको हुन सक्ने भन्दै दिएको सूचनाको आधारमा कास्की प्रहरीले बालिकालाई बन्धक बनाइ राखेको अवस्थामा होटलबाट उद्धार गरेको जिल्ला प्रहरी कार्यालय कास्कीका प्रहरी नायब उपरीक्षक राजकुमार केसीले जानकारी दिए। शिक्षक कानोडियाले बालिकालाई शैक्षिक भ्रमण हुन्छ। घुम्न पनि हुने ज्ञानगुन पनि हुने भन्दै फकाएर पोखरा ल्याएको प्रहरी अनुसन्धानबाट खुलेको छ। कनोडियालाई पक्राउ पछि थप अनुसन्धान भइरहेको प्रहरी नायव उपरिक्षक केसीको भनाइ छ।
कैलालीमा डुबेर दुईको मृत्यु,"टीकापुर : कैलालीको गुलरा र सुख्खडमा नदीमा डुबेर दुईजनाको ज्यान गएको छ । लम्कीचुहा नगरपालिका६ गुलराकी १५ वर्षीया कल्पना चौधरीको स्थानीय चरेला नदीमा डुबेर मृत्यु भएको छ । उनी बिहान ८ बजे हराएकी थिइन् । चौधरी आज दिउसो ४ बजे मृत अवस्थामा भेटिएको इलाका प्रहरी कार्यालय लम्कीका प्रहरी निरीक्षक सुरेन्द्र जैशीले जानकारी दिए । उता, घोडाघोडी नगरपालिका वडा न१ बेलारगाउँस्थित सुक्तिकाँडा नदीमा डुबेर १६ वर्षीय नवराज न्यौपानेको मृत्यु भएको छ । इलाका प्रहरी कार्यालय सुखडका अनुसार न्यौपाने दैलेखको चामुण्डा विन्दासैनी नगरपालिका वडा न८ घर भइ सुख्खडको बेलारगाउँ आफन्तको घरमा आएका थिए ।प्रहरी निरीक्षक यक्ष जोशीका अनुसार साथीहरुसँग नदीमा नुहाउन गएका न्यौपाने दिउसो साढे ३ बजेतिर डुबेका थिए ।"
नक्कली लाइसेन्स बनाउने दुई पक्राउ,जनकपुरधाम : नक्कली सवारी अनुमतिपत्र (लाइसेन्स) बनाउने दुईजनालाई प्रहरीले नियन्त्रणमा लिएको छ। हंसपुर नगरपालिका९ बालगंगा चोकबाट सोमबार साँझ प्रहरीले सोही नगरपालिका बस्ने ३४ वर्षीय अलिअकवर मंसुर औरही गाउँपालिका६ बस्ने २४ वर्षीय सब्जान मंसुरलाई नियन्त्रणमा लिएको हो। पक्राउ परेका दुबै जनाले काठमाडौंमा नक्कली सवारी चालक अनुमतिपत्र बनाई गाउँ घरका युवासँग पैसा लिएर बिक्रीसमेत गर्दै आएका थिए। प्राप्त सूचनाका आधारमा इलाका प्रहरी कार्यालय औरहीबाट खटिएको प्रहरी टोलीले दुवैजनाको पहिचान गरी खानतलासी गर्दा उनीहरुको साथबाट पाँचपाँच थान लाइसेन्स बरामद भएको हो। लाइसेन्समा सरकारी छाप दस्तखत किर्ते कसुरमा मुद्दा दर्ता गरेको धनुषा जिल्ला अदालतबाट म्याद थप गरी अनुसन्धान भइरहेको धनुषाा प्रहरी प्रवक्ता रामेश्वर कार्कीले बताए।
"सप्तरीमा बाढीकाे वितण्डा : दुईजना बेपत्ता, हजाराैँ प्रभावित","राजविराज : सप्तकोशी नदी र खाँडो खोलामा आएको बाढीले बगाएर सप्तरीमा दुईजना बेपत्ता भएका छन् । पानीको बहाव बढेपछि दाउरा, काठ निकाल्ने क्रममा रुपनी गाउँपालिका१ स्थित खाँडो खोलाले बगाएर सोही ठाउँका नसिर मियाँ बेपत्ता भएको इलाका प्रहरी कार्यालय रुपनीले जनाएको छ । खाँडो खोलाको बाढीमा बगेर आएको दाउरा र काठका मुढा निकाल्ने क्रममा मियाँ बेपत्ता भएको इलाका प्रहरी कार्यालय रुपनीका सइ सुरेश ठाकुरले बताए । यस्तै भैंसी चराउन गएका तिलाठी कोइलाडी गाउँपालिका४ का ५५ वर्षीय बालेश्वर मुखिया सप्तकोशी नदीमा बगेर बेपत्ता भएका छन् । भैंसी चराएर घर फर्किरहेका बेला सप्तरीको हनुमाननगर कंकालिनी नगरपालिका१४ स्थित नदी पार गर्ने क्रममा मुखिया बेपत्ता भएको तिलाठी कोइलाडी गाउँपालिका विपद् जोखिम न्यूनिकरण अधिकृत राजेश झाले बताए । मुखिया र मियाँको खोजी कार्यका लागि नेपाल र भारतका विभिन्न स्थानमा नाउ (डुङ्गा)हरु परिचालन गरिए पनि हालसम्म फेला नपरेको तिलाठी कोइलाडी गाउँपालिका अध्यक्ष सतिशकुमार सिंहले बताए । तिलाठी कोइलाडीका साढे दुई हजार परिवार प्रभावित मंगलबार रातिदेखि आएको अविरल वर्षाका कारण सप्तकोशी नदी, खाँडो, महुली, जिता खोलामा आएको बाढीका कारण तिलाठी कोइलाडी गाउँपालिकाका करिब दुई हजार पाँच सय परिवार प्रभावित भएका छन् । खाँडो खोलाको बाँध तीन ठाउँमा भत्किँदा तिलाठी कोइलाडी गाउँपालिका १ को पूरै बस्ती डुवानमा परेको छ । गाउँपालिकाको वडा नम्बर १ जलमग्न हुँदा स्थानीयबासी प्रभावित भएका छन् । त्यहाँका आठ सयभन्दा बढी घर डुबानमा परेका छन् । डुबानबाट जोगिन स्थानीयवासी घर छाडेर उँचो र सुरक्षित स्थानतर्फ लागेका छन् ।"
डिजेलको ट्यांकरमा लागुऔषध,विराटनगर : कोसी राजमार्गस्थित विराटनगर महानगरपालिका४ पिपल चोकमा भारतबाट डिजेल बोकेर आएको ट्यांकरमा बुधबार दिउँसो लागुऔषध भेटिएको छ। भारतको बरौनी डिपोबाट डिजेल लोड गरेर नेपाल आयल निगमको विराटनगर डिपोतर्फ आएको ना ४ ख ६६५० नम्बरको ट्यांकरमा लागुऔषध कोडिन फेला परेको हो। मोरङ प्रहरी प्रमुख एसपी विश्व अधिकारीका अनुसार कोडिन कोरेक्स समूह अन्तर्गतकै लागुऔषध हो। ट्यांकरमा चालक बस्ने नजिकै रहेको बक्सभित्र प्लाष्टिकमा प्याक गरेर राखेको अवस्थामा ४ बोतल कोडिन भेटिएको हो। प्रहरीले लागुऔषधसहित ट्यांकर र त्यसका सहचालक १९ वर्षीय मोहम्मद राजुलाई नियन्त्रणमा लिएको छ। चालक अन्दाजी ३२ वर्षीय भारतको अररिया बथनाहाका मोहम्द सरिफ भने फरार छन्। लागुऔषधकै नशामा रहेको अवस्थामा सहचालक पक्राउ परेको प्रहरीले जनाएको छ। पक्राउ परेको ट्यांकर विराटनगरका अब्दुल मन्नानको हो।
"लमजुङ बाढी अपडेट : चारजनाको शव भेटियो, ११ जना अझै बेपत्ता","बेसीसहर : लमजुङको दोर्दीखोलामा आएको बाढीका कारण मृत्यु हुनेको संख्या चार पुगेको छ । अरु ११ जना अझै हराइरहेका छन् । बाढीमा परी लिवर्टी ईनर्जी पावर कम्पनीद्धारा प्रबद्र्धित २५ मेगावाटको माथिल्लो दोर्दी एजलविद्युत आयोजनामा कार्यरत ३ सय कामदारमध्ये ११ जना सम्पर्कमा नै आएका छैनन् । कामदारमध्ये चारजनाको शव भेटिएको हो । घटनापछि स्थानीयले भने १० जना भन्दा धेरैको ज्यान गएको स्थानीयले दावी गरेका छन् । उद्दारमा खटिएका सुरक्षाकर्मीका अनुसार मृतकको संख्या बढ्नसक्ने छ । लमजुङमा बाढीले तीनजनाको मृत्यु, दर्जन बढी बेपत्ता, हाइड्रोपावरमा ठूलो क्षति स्थानीय धर्मराज गुरुङका अनुसार छोटेखोलाका कुमार लामाको ट्याक्टर र चालक बगाएको छ । चालकको परिचय खुलेको छैन । मनास्लु हिमाल काखबाट बगेको दोर्दीमा मुहान वरपर पहिरो चलेका कारण बाढी आएको स्थानीयले बताएका छन् । वडा नं ६ ढोडेनी रहेको ५४ मेगावाट क्षमताको सुपर दोर्दी जलविद्युत आयोजनाको २ वटा लोडर, २ वटा ट्याक्टर, २ वटा कम्प्रेसर, एउटा जेनेटरलगायत सामाग्री बगाएको प्रवद्र्धक केशव रायमाझीले बताए । बाढी पसेपछि टनेलमा पसेका १७ मजदुरको भने सकुशल उद्धार गरिएको उनले बताए ।"
पाँचथरमा जताततै पहिरो : फालेलुङमा दुई घर भत्किए,"पाँचथर : मंगलबार रातिदेखिको अबिरल बर्षाले फालेलुङ गाउँपालिकाको दर्जनौ स्थानमा पहिरो गएको छ । पहिरोले फालेलुङ ७ बाँस्बोटेमा दुई घर भत्काएको र दुई ओटा घर जोखिममा रहेको वडाध्यक्ष शेरबहादुर केरुङले जानकारी दिए । घर माथिबाट आएको पहिरोले राजमान रिजाल र डिल्ली रिजालको घर भत्काएको हो । बस्नै नमिल्ने गरी घर भत्काएको छ, केरुङले भने घरमा मान्छे नभएकाले मानवीय क्षति हुन पाएन। काठ, ढुंगामाटो र टिनले छाएका तीन तले दुई घर पहिरोले भत्काएको हो । सोही स्थानमा बाचसपति रिजाल र फेमलाल रिजालको घर पनि पहिरोको जोखिममा परेका छन् । पहिरोको कारण उक्त घरहरु जोखिममा रहेको टिका रिजालले जानकारी दिए । फोलेलुङ ७ पापुन्दिनका बुद्धिमान आङ्बोको घर पनि जोखिममा परेको छ । माथिबाट आएको पहिरोको कारण घर जोखिममा परेको हो । गाउँपालिकाका अध्यक्ष सञ्चकुमार केरुङका अनुसार बर्षाका कारण जताततै पहिरै पहिरो गएको छ । सडक अबरुद्ध भएका छन् । फालेलुङ ७ स्थित फासेबुङ खोलामा बाढीसहित आएको पहिरोले हजारौ रोपनी अलैँची बगान बगाएको छ । सडकबाट सुरु भएको पहिरोले पापुन्दिनसम्मको अलैँची बगान सखाप परेको हो । पहिरोले कुलो पनि भत्काएको स्थानीय प्रेमकुमार बाँस्कोटाले जानकारी दिए । यो खोला आसपासमा पर्ने सबैको अलैँची बगान पहिरोले सखाप पारेको छ, उनले भने । फालेलुङ ३ को दुई स्थानमा पहिराले ठूलो क्षति पुयाएको छ । वडा नम्बर ३ र पाँचलाई जोड्ने झोलुङ्गे पुल पनि पहिरोले भत्काएको अध्यक्ष केरुङले जानकारी दिए । हालै सम्पन्न झोलुङ्गे पुल भत्काएको हो, उनले भने पहिरोको कारण सडक पनि अवरुद्ध छन् । नवमी खोलामा गएको पहिरोले गाउँपालिका जाने मुख्य सडक नै अवरुद्ध गरेको हो । पहिरोकै कारण एक सातादेखि मेची राजमार्ग अवरुद्ध छ ।"
बैंक कर्मचारीबाट सुन धितो राखी ३ करोड २७ लाख ठगी,"नेपालगन्ज : सिटिजन्स बैंकको नेपालगन्ज शाखाका प्रबन्धकसहित १३ कर्मचारीले कम सुनको धेरै धितो मूल्याङ्कन गरेर ठगी गरेको रहस्य खुलेको छ। एकजना व्यक्तिको सुन भाखा नाघेर गलाउन खोज्दा धितो राखिएको भन्दा धेरै गुणा कम पाइएपछि घटना पर्दाफास भएको हो। जिल्ला प्रहरी कार्यालय बाँकेका प्रवक्ता डीएसपी प्रकाश सापकोटाका अनुसार यसरी ठगी गर्नेमा बैंकका प्रबन्धक विवेक स्वाँर, सहायक प्रबन्धक शंकर जोशी, खजान्ची ज्योति सुनार, सुन धितो राख्ने ईश्वर सुनार, रमेश सुनार, दीपक विश्वकर्मा, दीपेन्द्र विश्वकर्मालगायत १३ जना रहेका छन्। उनीहरुले परिवारका सदस्य, आफन्तको र आफ्नै नाममा कम सुनलाई धेरै परिणामको धितो देखाएर विभिन्न मितिमा ३ करोड २७ लाख रुपैयाँ ठगी गरेको फेला परेको हो। बैंकमा ०७३ सालदेखि नै सुन धितो राखेर ऋण लिएर ठग्ने क्रम सुरु भएको बताइएको छ। बैंकबाट १६ जनाले सुनबाट धितोको कारोबार गरेको भए पनि ६ जनाले सावाँ र ब्याज भुक्तानी गरिसकेकाले उनीहरुलाई कानुनी कारबाहीको दायराबाट उन्मुक्ति दिइएको छ। सुन राखेर ठगी भएको बारे सिटिजन्स बैंक नेपालगन्ज शाखाले ८ जेठमा प्रहरीमा जाहेरी दिएको थियो। ५ साउनमा उच्च अदालत तुलसीपुर नेपालगन्ज इजलासमा अभियोगपत्र दर्ता गरिएको थियो। नेपालगन्ज इजलासले बुधबार प्रबन्धकसहितका सातजना कर्मचारीसँग जनही २५ लाख धरौटी माग गरेको अदालतका रजिष्टार हिरेन्द्र भण्डारीले जानकारी दिए। २५ लाख रुपैयाँ तिरेर ईश्वर सुनार धरौटीमा रिहा भएका छन् भने धरौटी तिर्न नसक्दा बैंक प्रबन्धकसहितका ६ कर्मचारीलाई बाँके कारागार चलान गरिएको थियो। उनीहरुले बैंक जमानत दिन खोजे पनि अदालतले नमानेपछि कारागार पठाइएको हो। ठगी काण्डका केही व्यक्ति अझैं फरार छन्।"
"लमजुङमा बाढीले तीनजनाको मृत्यु, दर्जन बढी बेपत्ता, हाइड्रोपावरमा ठूलो क्षति","बेंसीसहर : लमजुङको दोर्दीखोलामा बुधबार दिउँसो अचानक बाढी आउँदा ठूलो जनधनको क्षति भएको छ । बाढीले बगाउँदा तीनजनाको मृत्यु भएको छ । दर्जनौँ वेपत्ता छन् । दोर्दी गाउँपालिकाका ४ शेरापुलनजिकै दुईजना र वडा नम्बर ६ को कीर्तिपुरबेसीमा एकजनाको शव फेला परेको छ । उनीहरुको पहिचान हुन नसकेको दोर्दी गाउँपालिकाका अध्यक्ष ओमबहादुर गुरुङले बताए । बाढीले अन्य धेरै जनधनको क्षति पुर्याएको स्थानीयले बताएका छन् । स्थानीय धर्मराज गुरुङका अनुसार छोटेखोलाका कुमार लामाको ट्याक्टर र चालक बगाएको छ । चालकको परिचय खुलेको छैन । मनास्लु हिमाल काखबाट बगेको दोर्दीमा मुहान वरपर पहिरो चलेका कारण बाढी आएको स्थानीयले बताएका छन् । वडा नम्बर ६ ढोडेनी रहेको ५४ मेगावाट क्षमताको सुपर दोर्दी जलविद्युत आयोजनाको २ वटा लोडर, २ वटा ट्याक्टर, २ वटा कम्प्रेसर, एउटा जेनेटरलगायत सामाग्री बगाएको प्रवद्र्धक केशव रायमाझीले बताए । बाढी पसेपछि टनेलमा पसेका १७ मजदुरको भने सकुसल उद्धार गरिएको उनले बताए । बाढीमा परी लिवर्टी इनर्जी पावर कम्पनीद्वारा प्रबद्र्धित २५ मेगावाटको माथिल्लो दोर्दी एजलविद्युत आयोजनामा कार्यरत दर्जन बढी कामदार बेपत्ता छन् । साथै जलविद्युत आयोजनमा समेत ठूलो क्षति पुगेको छ । आयोजनाका प्रवद्र्धक राजेन्द्र वस्तीले बाढीमा फसेका मजदुरको उद्धार भैरहेको बताए । धेरै जना हराएका छन् । कतिको उद्धार गरिहेका छौँ, वस्तीले भने, कतिलाई बगायो या कतै लुकेका छन् जानकारी पाउन सकेका छैनौँ । आयोजनाको भौतिक क्षतिको लेखाजोखा हुन नसकेको उनले बताए । दिउँसो ३ बजे बाढी आए पनि प्रशासनले उद्धारमा ढिलाइ गरेको उनको आरोप छ । बाढीले वितण्डा मच्चाएपछि सदरमुकामबाट प्रमुख जिल्ला अधिकारी डा डिजन भट्टराई, डीएसपी रविन्द्रमान गुरुङ, प्रहरी निरीक्षक बसन्त पाण्डेसहतिको टोली साँझ ६ बजे मात्र घटनास्थल पुगेको छ । नेपाली सेना, सशस्त्र प्रहरी र नेपाल प्रहरीको टोलीले उद्धार गरिरहेको प्रहरी निरीक्षक पाण्डेले जानकारी दिए । घटनाको सबै विवरण आइसकेको छैन ।"
महाकाली भन्सारले लक्ष्यअनुसार राजस्व उठाउन सकेन,"बैतडी : महाकाली भन्सार कार्यालय झुलाघाटले लक्ष्यअनुसारको राजस्व संकलन गर्न सकिरहेको छैन्। भारतसँग सीमा जोडिएको नाका झुलाघाटमा रहेको भन्सार कार्यालयले तोकेको लक्ष्यअनुसार गत आर्थिक वर्षमा पनि राजस्व संकलन गर्न सकेको थिएन। आर्थिक वर्षमा १ करोड ९ लाख राजस्व संकलन गर्ने लक्ष्य लिएको भन्सार कार्यालयले ८९ लाख ७७ हजार मात्रै राजस्व संकलन गरेको थियो। अघिल्लो आर्थिक वर्ष २०७४७५ मा १ करोड १९ लाख राजस्व संकलन गर्ने लक्ष्य लिएको कार्यालय ७१ लाख ७७ हजार मात्रै राजस्व संकलन गर्न सफल भएको थियो। तर आर्थिक वर्ष २०७३७४ मा १ करोड ४४ लाख र आर्थिक बर्ष २०७२७३ मा १ करोड ४० लाख राजस्व संकलन भएको थियो। भारतमा वस्तु बिक्री कर (जीएसटी) लागु भएपछि भारतबाट आयत हुने सामग्रीमा कमी आएको र यसले राजस्व संकलनमा प्रभाव पारेको महाकाली भन्सार कार्यालयका निमित्त प्रमुख डिल्लीराम सुवेदीले बताए। उनले भने, 'भारतमा वस्तु बिक्री कर लागु भएपछि भन्सारबाट आयात हुने सामग्री घटेको छ। उतै बढी महंगो हुने भएपछि यता ल्याउँदैनन्। सामग्री कम आएपछि राजस्व पनि कम भयो।' सिमेन्टबाट महाकाली भन्सारले बढी राजस्व संकलन गरिरहेको थियो। दुई वर्षयता भन्सारबाट सिमेन्ट आयात नहुँदा राजश्व बढ्न नसकेको हो। 'भारतमा कर लागु भएपछि सिमेन्ट आयात हुन सकेको छैन्। सिमेन्टबाट धेरै राजस्व संकलन हुन्थ्यो। सिमेन्ट आयात हुन छोडेपछि राजस्व घटेको छ।'"
कहाँ होलान् धादिङका ३९३ जना ?,"धादिङ : २०७२ सालपछि विभिन्न कारणले धादिङबाट बेपत्ता भएकालाई अझै फेला पार्न सकिएको छैन। परिवारको सम्पर्कमा नरहेका धादिङका ३ सय ९३ जनाको खोजिका लागि जिल्ला प्रहरी कार्यालय धादिङले साउनबाट विशेष खोजतलास अभियान संचालन गर्ने भएको छ। २०७२ सालदेखि २०७६ आषाढ मसान्तसम्म धादिङबाट ४ सय १३ जना महिला, १३ जना पुरुष र २ सय २२ जना बालबालिका हराएको जिल्ला प्रहरी कार्यालय धादिङको तथ्याङ्कमा उल्लेख छ। जसमध्ये १ सय ४३ जना महिला, ४ जना पुरुष र १०८ जना बालबालिका मात्रै फेला परेको जानकारी रहेकाले हराइरहेका ३ सय ९३ जनाको खोजिका लागि विशेष अभियान चलाइएको जिल्ला प्रहरी कार्यलय धादिङका प्रमुख एसपी राजकुमार बैदवारले जानकारी दिए। यो तथ्याङ्कमा द्वन्द्वकालमा हराएकालाई भने समेटिएको छैन। उनका अनुसार हराउने वित्तिकै आत्तिएर प्रहरी युनिटमा रिपोर्ट गर्ने तर फेला परेपछि प्रहरीमा जानकारी नदिने हुँदा धेरैजना हराएको तथ्याङ्कमा देखिएको हुनसक्छ। हराएका बेला उजुरी गरेको आधारमा जिल्लाका सबै प्रहरी युनिटलाई खबर गरेर गाउँगाउँ र टोल टोलमा पुगी हराएका व्यक्तिको पछिल्लो विवरण पत्ता लगाउन 'हराएका व्यक्तिको खोजतलाससम्बन्धी विशेष अभियान' सुरु गरिएको बैदवारले बताए। फेला नपर्नेको सङ्ख्यामा महिला धेरै छन्। महिला आफूखुसी विहे गरेर जाने, घरमा विवाह गरेको थाहा पाएपछि प्रहरीमा जानकारी नदिने पनि महिलाको संख्या बढी देखिएको हुनसक्ने प्रहरी प्रमुख बैदवारले बताए। 'हाम्रो जिल्लामा महिला बेचबिखनको घटना त त्यति सुनिएको छैन,' बैदवारले भने, 'तरपनि हाम्रो खोजतलास र अनुसन्धान त्यता पनि केन्द्रित रहन्छ ।' हराएका व्यक्ति अपराधिक गतिविधिमा संलग्न हुनसक्ने भएकाले हराएको रिपोट गरेपछि उनीहरुको अवस्था के छ, हराएर फेला परेको हो भने के कति कारणले हराउने बाध्यतामा पुगेको हो भन्ने तथ्य केलाउनका लागि अभियान सुरु गरिएको प्रवक्ता एवं डिएसपी रुपक खड्काले बताए। खड्काले भने, 'पारिवारिक झैंझगडा, छिमेकी विवाद, मानसिक सन्तुलन गुम्ने जस्ता समस्याले बेपत्ता मानिसको संख्या बढिरहेको छ।' करिब ३ महिना लगाएर ४ वर्षयता हराएका उजुरी परेकाको विवरण जिल्लाका सबै प्रहरी युनिटमा पठाइएको प्रहरी प्रमुख बैदवारले बताए।"
शौचालयमा पनि दलितलाई विभेद,"वीरगन्ज : सरकारले दलितवस्तीका लागि ऐलानी जग्गामा बनाइ दिएको सार्वजनिक शौचालय दलितले प्रयोग गर्न नपाइ जीर्ण बनेको छ। वीरगन्ज महानगरपालिका २२ मनियारीको दलितवस्ती छेउमा रहेको सार्वजनिक शौचालय गैर दलितले दलितलाई प्रयोग गर्न नदिएका कारण जीर्ण भइ प्रयोगबिहीन अवस्थामा पुगेको हो। सार्वजनिक शौचालयको चापाकल,त्यसमा जडान गरिएको पानी तान्ने विद्युतीय मोटर र पानी ट्याङकी गैर दलितले झिकेर घरमा लगेपछि शौचालय प्रयोगमै नआइ जीर्ण अवस्थामा पुगेको हो। दलितवस्तीका मुसहर र चमार गरी ४० घरधुरीका लागि २०७३ सालमा खानेपानी तथा सरसफाइ डिभिजन कार्यालयले सुविधा सम्पन्न दुई कोठे पक्की सार्वजनिक शौचालय निर्माण गरिदिएको थियो। वडालाई खुल्ला दिशामुक्त क्षेत्र घोषणा गर्ने बेला दलित वस्तीमा शौचालय निर्माण गर्न जग्गा नभएको गुनासो दलितले गरेका थिए। त्यसपछि खानेपानी तथा सरसफाइ डिभिजन कार्यालयले दलीत वस्तीकै छेउमा रहेको ऐलानी जग्गमा सार्वजनिक शौचालय बनाइएको थियो। तर शौचालय निर्माण भएदेखि नै स्थानीय गैर दलितले शौचालयमा ताल्चा मारेर राख्ने गरेका कारण दलितले उक्त शौचालय प्रयोग गर्न नै पाएका थिएनन्। ६ महिना पहिले मुसहर र चमारले जबरजस्ती शौचालय प्रयोग गर्न प्रयास गरेपछि भने गैर दलितले शौचालयको चापाकल , त्यसमा जडान गरिएको विद्युतीय मोटर र पानी टयाङकी नै झिकेर आफनो घरमा थन्कयाएर राखेका हुन्। जसका कारण जीर्णभइ शौचालय प्रयोग गर्न सक्ने अवस्थमा छैन। प्रयोगमै नआएपछि दुई कोठे शौचालयका ढोका जीर्ण भसकेका छन्। शौचालयका प्यानमाथि फोहोरको डुङगुर थुप्रिएको छ । हातधुने बेसीन पनि फुटिसकेको छ। दलितवस्ती छेउका जगदीश दासले शौचालयको चापाकल, त्यसमा जडान गरिएको विद्युतीय मोटर र पानी टयाङकी झिकेर आफ्नो घरमा राखेका हुन्। 'घरमा मोटर बिग्रियो, चापाकलमा पानी सुक्यो त्यहि भएर मैले नै झिकेर आफ्नो घरमा राखेको छु,' उनले भने, 'चोर लफङगाले चोरेर लैजानुभन्दा सुरक्षित रहोस् भनेर नै मैले घरमा राखेको हुँ।' तर दलितवस्तीका मुसर र चमारले भने आफ्ना लागि बनाइएको शौचालय प्रयोग गर्न नपाइ जीर्ण अवस्थामा पुगेको बताएका छन्। 'सरकारले हामी मुसहर र चमारका लागि नै भनेर सिप्टी (चर्पी ) बनाइ दिएको थियो।तर मालिक ( गैर दलित यादव) हरुले सुरुदेखि नै ताला मारेर राखे दलितवस्तीका बैझनाथ माझी मुसहरले भने, 'अहिले सिप्टीमा न त धारा छ न मोटर नै छ, धारा, मोटर र पानी ट्याङकी सबै मालिकले झिकेर आफ्नो घरमा राखेका छन्।' सुरुदेखि नै ताल्चा मारेर राखिएको शौचालयमा केहि महिना पहिले दलितले दिशा पिसाब गर्न जान खोज्दा गैर दलित (यादव जाति) हरुले धारा, मोटर र पानी टयाङकी नै खोलेर आफ्नो घरमा लगेर राखेको खेदु मुसहरले बताए। उनले भने, 'गाँउमा मालिककै दबदबा छ, उनीहरुकै हुकुम चल्छ, त्यसैले डरले हामी उनीसँग झगडा गर्न सक्दैनौं।' वडा खुल्ला दिशामुक्त क्षेत्र घोषणा भइसकेको भएपनि बाध्यताले आफूहरु दिशा पिसाब गर्न खाली पर्ति र खेतमा जाने गरेको दलित वस्तीकी तपिया देवी मुसहरले बताइन्। दलित वस्तीमा तीन घरमा मात्र शौचालय छ। बाँकी सबै घरका मान्छे दिशा गर्नुपरे खेतमा जान्छन्। तपिया देवीले भनिन् ,'खुल्ला जगहमा दिशापिसाब गर्ने रहर हामीलाइ पनि छैन, तर बाध्यताकै कारण बिहान बेलुका सरेह (खेत) मै गएर शौच गर्छौं।' सार्वजनिक शौचालयबारे वडाध्यक्ष नै बेखबर दलितकै लागि बनाइएको सार्वजनिक शौचालय दलितले प्रयोग गर्न नपाएर जीर्ण अवस्थामा पुगिसक्दा पनि स्थानीय जनप्रतिनिधि भने यसबारे बेखबर छन्। दलितवस्तीका मुसहर र चमारलाई गैर दलितले सार्वजनिक शौचालय प्रयोग गर्नबाट बन्चित गराएको विषयमा आफूलाई कुनै जानकारी नभएको वडाअध्यक्ष ग्यासुद्धिन मियाले बताए। आफ्नै वडामा रहेको दलितवस्ती छेउमै तीन वर्ष पहिले निर्माण गरिएको सार्वजनिक शौचालयका बारेमा अझैसम्म आफूलाई जानकारी नभएको उनले बताए। दलितवस्ती छेउमा सार्वजनिक शौचालय छ भन्ने मलाई अहिलेसम्म जानकारी पनि छैन, वडाअध्यक्ष मियाले भने, 'अहिलेसम्म त्यहाँका मुसहर र चमारले शौचालय प्रयोग गर्न नपाएको गुनासो मसँग गरेका छैनन्।' ऐलानी जग्गमा बनाइएको सार्वजनिक शौचालयको धारा, मोटर र ट्याङकी कसैले पनि झिकेर आफनो घरमा राख्न नपाउने भन्दै उनले भने, 'अब यस बारेमा दलितवस्तीमै पुगेर म बुझ्छु, समस्या सामधानका लागि पहल थाल्छु।' समाजकै बेइज्जती भइरहेको छ खानेपानी कार्यालय खानेपानी तथा सरसफाइ डिभिजन कार्यालयका प्रमुख जक्की अहमद अन्सारीले दलितका लागि ऐलानी जग्गामा कार्यालयले निर्माण गरिदिएको सार्वजनिक शौचालय दलितले प्रयोग गर्न नै नपाइ जीर्ण अवस्थामा पुग्नु समाजका लागि दुर्भाग्य भएको बताए। आर्थिक रुपले अति विपन्न दलितले घरमा शौचालय बनाउन सक्ने अवस्था नभएको गुनासो गरेपछि कार्यालयले ऐलानी जग्गामा दुई कोठे पक्की शौचालय बनाइ दिएको थियो, 'अन्सारीले भने, 'शौचालय संचालन र मर्मत सम्भारको जिम्मा त्यहीको समुदायलाई दिएका थियौं तर अहिले उक्त शौचालय दलितले नै प्रयोग गर्न नपाइ जीर्ण बनेको सुन्दा हामीलाइ पनि दुख लागेको छ।' मनियारीको दलितवस्तीमा प्रयोगमा नआइ जीर्ण बनेको सार्वजनिक शौचालय। तस्बिर : क्रान्ति शाह"
पौडी खेल्न गएका एउटै परिवारका तीन बालबालिका बेपत्ता,"धनकुटा : पौडी खेल्न गएका एउटै परिवारका तीन बालवालिका तमोर नदीमा वेपत्ता भएका छन् । धनकुटा नगरपालिका८ याक्चनाका शंखबहादुर राईका ९ वर्षीय छोरा सञ्जीव राई, ७ वर्षीय छोरी सलिना राई र ७ वर्षीया छोरी सञ्जिला राई तमोर नदीमा बगेर बेपत्ता भएको प्रहरीले जनाएको छ । आइतबार दिउँसो बाबुआमा खेतमा काम गर्न गएको बेला तमोर नदीमा पौडी खेल्न गएको परिवारको अनुमान छ । बेपत्ता बालबालिकालाई परिवार र आफन्तले खोजेपनि पत्ता नलागेपछि बुधबार परिवारले प्रहरीलाई खबर गरेका थिए । घटना थाहा भएलगत्तै प्रहरी घटनास्थलतर्फ पुगेको जिल्ला प्रहरी कार्यालय धनकुटाका प्रमुख एसपी सुर्दशन कोइरालाले जानकारी दिए । खोजी कार्यमा प्रहरी परिचालन भइसकेको कोइरालाको भनाइ छ ।"
६० क्विन्टल केराउ बरामद,भैरहवा : नेपालबाट भारततर्फ तस्करी गर्नका लागि राखिएको केराउ मटर रुपन्देही प्रहरीले बरामद गरेको छ। भारतमा मटरको मूल्य महंगो भएकाले तेस्रो मुलुकबाट सस्तो मूल्यमा नेपालमा आयात भएको मटर तस्करले देशका विभिन्न नाकाबाट भारततर्फ तस्करी गर्दै आएका छन्। नेपालमा हुने खपतभन्दा बढी मटर तेस्रो मुलुकबाट नेपालमा आयात भइरहेको छ। तस्करी नियन्त्रणमा कडाई गर्दै आएको रुपन्देही प्रहरीले नाकाबाट तस्करी भइरहेको सूचना पाएपछि निगरानी गर्दै आएको थियो। यसैक्रममा राति तस्करी गर्नका लागि मर्चवारी गाउँपालिका ६ स्थित बैरिहवामा मटर डम्प गरेको अवस्थामा ६० क्विन्टल सेतो केराउ मटर बरामद गरिएको रुपन्देहीका प्रहरी नायब उपरीक्षक एवं प्रवक्ता धर्मराज भण्डारीले जानकारी दिए। उनका अनुसार बरामद मटरको बजार मूल्य ३ लाख २४ हजार रुपैयाँ बराबर रहेको र हालसम्म बरामद मटरको कसैले जिम्मा लिएको छैन।बरामद मटर भैरहवा भन्सार कार्यालयमा बुझाइएको जिल्ला प्रहरी कार्यालय रुपन्देहीले जनाएको छ।
बाढीले नेपालभारत जोड्ने सडक भत्कायो,"झापा : झापाको भद्रपुरस्थित मेची पुल जोड्ने भारततर्फ बनाइएको अस्थायी ग्राभेल सडक बगाएको छ। मंगलबारदेखि आएको अविरल वर्षासँगै मेची नदीमा आएको बाढीले बुधबार बिहान पुल जोड्ने ग्राभेल सडक भत्काएपछि पूर्णरुपमा अवरुद्ध भएको छ। बाढीले भारतीय सेना एसएसबीले दशगजा नजिकै राखेको अस्थायी पोस्टसमेत डुबाएको छ। मोटरसाइकल र साना चार चक्के सवारीसाधन हिड्ने उक्त बाटो पूर्णरुपमा अवरुद्ध भएको वडा प्रहरी कार्यालय भद्रपुरका प्रहरी निरीक्षक यामकुमार श्रेष्ठले बताए। मेची पुल जोड्ने भारततर्फको कालोपत्रे सडक नबन्दा किशनगञ्ज जिल्ला भादगाउँ ग्राम पञ्चायतले करिब ७ लाखमा मेची पुल जोड्न एउटा कल्भर्ट निर्माण गरी बालुवा र माटोसहितको सय मिटर ग्राभेल सडक बनाएको थियो। भारतले अस्थायी सडक बनाएपछि त्यो सडकलाई जोडन भद्रपुर नगरपालिकाले समेत ह्युम पाइप राखेर प्रधानमन्त्री रोजगार कार्यक्रमअन्र्तगत आएका कामदार लगाएर सय मिटर सडक निर्माण गरेको थियो।मेची नदीमा आएको बाढीले उक्त सडक पनि बगाइ दिएको छ। ५६० मिटर लम्बाई र ९८ मिटर चौडाइको १७ पिलरसहितको मेची पुल ३५ करोड ९५ लाख रुपैयाँको लागतमा बनेको थियो । उक्त मेची पुलको उद्घाटन प्रधानमन्त्री केपी शर्मा ओलीले २०७५ साल माघ १७ गते गरेका थिए। सडक निकास विनाको पुलको उद्घाटन भए पनि हलुका चार चक्के सवारी, मोटरसाइकल, साइकल र पैदलयात्रीले मात्र पुलबाट आवतजावतमा सजिलो भएको थियो।अब उक्त कच्ची बाटो पनि बगाएपछि आवतजावत ठप्प भएको छ।"
मोबाइल चोरी गर्ने गिरोह पक्राउ,"धादिङ : धादिङवेशी बजार आसपासमा मोबाइल चोरी गर्दै हिंड्ने गिरोहमध्येका ३ जनालाई प्रहरीले पक्राउ गरेको छ।उनीहरुको साथबाट चोरी गरिएका विभिन्न कम्पनीका १२ थान मोबाइल पनि बरामद गरेको छ। नीलकण्ठ नगरपालिका३ का चोक नारायण श्रेष्ठले गएको असार ९ गते आफ्नो मोबाइल हराएपछि जिल्ला प्रहरी कार्यालय धादिङवेशीमा उजुरी दिएका थिए। श्रेष्ठको उजुरीका आधारमा अनुसन्धान गर्दै जाँदा मोबाइल र अरु धनमाल चोरी गर्ने गिरोहलाई पक्राउ गरिएको जिल्ला प्रहरी कार्यलय धादिङका प्रमुख राजकुमार बैदवारले जानकारी दिए। पक्राउ पर्नेमा नीलकण्ठ नगरपालिका ४ का सुजन ठकुरी, किशान श्रेष्ठ र निशान सुन्दास रहेका छन्। उनीहरु सबै २१ वर्षभन्दा मुनीका युवा रहेको प्रहरीले बताएको छ। तीनजनाको समूह मिलेर चोरी गर्ने बेलामा एकजनाले बाहिरी वातावरण हेर्ने, २ जना घरभित्र पसेर चोरी गर्ने गरेको प्रारम्भिक अनुसन्धानबाट खुलेको प्रहरीले बताएको छ। पक्राउ परेकाको साथबाट मोबाइलको साथै २ वटा खुकुरी, २ वटा ढलौटको लोटा, ढलौट कै कचौरा १४ थान, चोरी गर्नमा प्रयोग गरिएको फलामको हम्मर, रेन्ची, लाइटर, सुनजस्तै देखिने मंगलसुत्र र माला बरामद गरेको हो। उनीहरुलाइ जिल्ला अदालतबाट चोरी मुद्धामा म्याद थप गरी अनुसन्धान गरिरहेको प्रहरी प्रवक्त डीएसपी रुपक खड्काले जानकारी दिए। उनले भने, 'धारिलो हतियार नै बोकेर हिँडेकाले यिनीहरु ठूलै योजना बनाइरहेको हुनसक्ने भएकाले अनुसन्धान गरिरहेका छौँ।'हराएको मोबाइलको कोड र प्रमाणसहित आएमा सम्बन्धित व्यक्तिलाई फिर्ता गर्ने प्रहरीले जानकारी दिएको छ।"
अन्नपूर्ण राउन्ड टेबलमा कोरियाली राजदूत,"काठमाडौं : दक्षिण कोरियाका नेपालस्थित राजदूत पार्क योङ सिक अन्नपूर्ण मिडिया नेटवर्कको राउन्ड टेबलमा सहभागी भएका छन्। तीनकुनेस्थित अन्नपूर्ण टावरमा राजदूत पार्कलाई अन्नपूर्ण मिडिया नेटवर्कका अध्यक्ष क्याप्टेन रामेश्वर थापा तथा अन्नपूर्ण पोस्टका प्रधान सम्पादक हरिबहादुर थापाले स्वागत गरेका थिए। राजदूत पार्कले मुलुककै एउटा वृहत् र प्रतिष्ठित मिडिया हाउसमा आउन पाउँदा आफूलाई खुसी लागेको बताए। उनले कोरिया नेपालको नजिकको मित्र भएको बताउँदै यहाँको विकासमा निरन्तर सहयोग पुर्याउँदै आएको उल्लेख गर्दै भने, 'नेपालबाट प्राप्त सहयोग र सद्भाव लागि हामी आभारी छौं। हाम्रो तर्फबाट पनि सहयोगका क्षेत्र र संभावना अझै बढाउने प्रयासमा हामी छौं।' राजदूत पार्कले नेपाल र कोरियाबीचको सम्बन्धलाई अझ् सुदृढ तुल्याउनका लागि अन्नपूर्ण मिडिया नेटवर्कले निर्वाह गरेको भूमिका प्रशंसनीय रहेको बताए। राजदूत पार्कले लामो राजनीतिक अस्थिरतापछि नेपालमा स्थिर सरकार बनेको उल्लेख गर्दै भने, 'अब यो अवसरलाई यसलाई समृद्धिका लागि उपयोग गर्नुपर्छ। समृद्धिको यात्रामा कोरियाले नेपाललाई सक्दो सहयोग गर्छ। राजदूत पार्कले नेपालमा चाँडै नै उच्चस्तरको भ्रमण हुने बताउँदै भने, त्यसका लागि हामी छलफल र गृहकार्य गरेका छौं।' पछिल्लो समयमा नेपालमा लगानीको वातावरण बन्दै गएको उल्लेख गर्दै उनले भने, 'लगानीका लागि वातावरण बन्दै गएको छ। सरकारले गरेको प्रयास स्वागतयोग्य छ। अझ् कर, भिसा, रेमिट्यान्स लगायतका केही नीतिगत पक्षमा स्पष्ट भइदिए अझ् राम्रो हुन्थ्यो।' उनले रोजगारी, प्रविधि, जलस्रोत, खानेपानी, स्वास्थ्य, पूर्वाधार विकासलगायतका क्षेत्रा कोरियाली कम्पनीहरु लगानी गर्न उत्सुक रहेको बताउँदै आगामी दिनमा दुई पक्षीय सहयोग आदान प्रदान अझ् व्यापक हुने बताए। अन्नपूर्ण मिडिया नेटवर्कका अध्यक्ष क्याप्टेन रामेश्वर थापाले कोरियासँग नेपालको विशेष सम्बन्ध रहेको बताउँदै भने, 'कोरियासँग सम्बन्धलाई अन्नपूर्ण मिडियाले विशेष सम्मान र महत्व दिदै आएको छ।' थापाले अन्नपूर्ण मिडिया नेटवर्कअन्तर्गत सबै न्यूज मिडिया प्रडक्टहरुले नेपालप्रतिको कोरियाली सम्मान र सदभावलाई दुरदराजमा संप्रेषण गरेर दुई देशबीचको सम्बन्धलाई थप सुमधुर र सार्थक तुल्याउन महत्वपूर्ण भूमिका निर्वाह गरेको बताए। अध्यक्ष क्याप्टेन थापाले नेपालको आर्थिक विकासमा कोरियाबाट महत्वपूर्ण सहयोग र सद्भाव प्राप्त भएको उल्लेख गर्दै भने, सहयोग आदानप्रदानको यो शृखंलालाई अझ् व्यापक बनाउनुपर्छ। अन्नपूर्ण पोस्टका प्रधानसम्पादक हरिबहादुर थापाले रोजगारी मात्र नभएर आर्थिक र सामाजिक सबै क्षेत्रमा कोरियासँगको सहकार्य महत्वपूर्ण रहेको बताए। अन्नपूर्ण राउन्ड टेबलमा अन्नपूर्ण मिडिया नेटवर्कका प्रमुख कार्यकारी अधिकृत (सिइओ) मानस घिमिरे, निर्देशक सचेन थापा, अन्नपूर्ण पोस्टका सम्पादकहरु अखण्ड भण्डारी, विकास थापा र अनलाइन सम्पादक विष्णु सुवेदी, अन्नपूर्ण एक्सप्रेसका सम्पादक विश्वास बराल, अंकुर सम्पादक रामकला खड्का, राजनीतिक ब्यूरो प्रमुख चन्द्रशेखर अधिकारीलगायत अन्नपूर्ण परिवारको सहभागिता थियो। औपचारिक स्वागतपछि दुई पक्षीय सहयोग र सम्बन्धसँग सम्बन्धित विषयमा राजदूतसँग न्यूज रुमले खुला अन्तरसम्वाद गरेको थियो। राजदूतको सम्मानमा अन्नपूर्ण टावरमा दिवाभोजको आयोजना गरिएको थियो। अन्नपूर्ण मिडिया नेटवर्कअन्तर्गत अन्नपूर्ण पोस्ट दैनिक, एपी वान टेलिभिजन, अन्नपूर्ण पोस्ट डटकम, रेडियो अन्नपूर्ण, अन्नपूर्ण एक्सप्रेसलगायतका समाचार माध्यमहरु संचालनमा छन्।"
"रौतहटमा भारी वर्षा : नदीमा पानीको बहाव बढ्यो, सचेत हुन आग्रह","रौतहट : लगातारको वर्षाले बागमती र लालबकैया नदीमा पानीको सहत बढेको छ।बाढी मापन केन्द्र कर्मैयाले बागमती नदी किनारका बासिन्दालाई सतर्क रहन सूचना जारी गरेको छ। बागमती नदीको बाढीले रौतहटको दुई स्थानमा बाँध कटान गरेको छ। राजदेवी नपाको ब्रम्हपुरी र गढिमाइ नपाको ३ नम्बर वडा लक्ष्मीपुर नजिक बाँध भत्किएको छ। करिब दुई साताअघि आएको वर्षाका कारण लालबकैया नदीमा आएको बाढीले कटहरिया, बुनियाद, लक्ष्मीनिया, लक्ष्मीपुर, परोहा, राजपुर, देवाही,बन्जरहालगायतका स्थानमा बाँध भत्काएको थियो। चाँदी, झाँझ नदीमा पनि ठूलो बाढी आएको छ।ती नदीमा आएको बाढी बस्तीमा पस्ने खतरा रहेको स्थानीयले बताएका छन्। रौतहटमा रातिदेखि परेको पानी बुधबार दिउँसोसम्म पनि रोकिएको छैन। पालमुनी बस्दै आएका बाढीपीडित थप पीडामा परेका छन्। रौतहटका हजारौं बाढीपीडित पालमुनी तथा विधालयमा बस्दै आएका छन्। बाढी मापन केन्द्र कर्मैयाले बागमती नदीमा अझै ठूलो बाढी आउन सक्ने भन्दै बुधबार साँझसम्म सतर्क रहन नदी आसपासका बासीन्दालाई आग्रह गरिएको छ।"
दश दिनदेखि बाँधमा बास,"मलंगवा : धनकौल गाउँपालिका३ टावटोलका स्थानीय गाउँमा बाढी पसेपछि १० दिनदेखि नदीकिनारको बाँधमा बस्दै आएका छन्। पूर्वमा मनुष्मारा र पश्चिममा बागमती नदि बीचको बाँधमा ७६ परिवार जोखिम मोलेर बसिरहेका छन्। गत असार २७ गते मनुष्मारा खोलाको पानी गाउँमा पसेपछि उनीहरु गाउँबाट विस्थापीत भए। दुबै खोलामा बाढी आएपछि ज्यान जोगाउन उनीहरु बाँधमा आ श्रय लिन पुगेका हुन्। खोला अहिले सामान्य अवस्थामा रहे पनि कुन बेला बाढी आउँछ र बगाएर लान्छ भन्ने त्रासले बाँधबाट घरमा फर्कन कसैले आँट गरेका छैनन्। विपन्न परिवार रहेको बस्तीका अधिकांश घर बाढीका कारण हालसम्म हिलाम्य छन्। रातीको बेला मनुष्मारा खोलाको बाढी गाउँमा पसेपछि बाँधमा भागेर ज्यान जोगाएको स्थानीय जदु महतोले बताए। बाँध अग्लो भएका कारण ज्यान जोगियो। बाँध नभएको भए बागमतीको बाढी पनि बस्तीमा पस्थ्यो। दुबै खोलाको पानी बस्तीमा पसेको भए कोही पनि बाँच्दैन्थ्यो उनले भने, गाउँको पश्चिममा बाँध भएकोले बागमतीको पानी गाउँ पसेन। गाउँ अहिले दुबै नदीको चेपुवामा छ। आकाशबाट पानी पर्न सुरु हुनेबित्तिकै गाउँलेहरु चिन्तित हुन्छन्। अर्की स्थानीय अस्मितालाई सुत्केरी भएकै समयमा गाउँमा बाढी पस्यो। करिब साँझ ६ बजेतिर छोरी जन्मिइन्, अस्मिताले भनिन्, त्यसको केही घण्टामै गाउँमा बाढी पस्यो, बच्चासँगै भागेर ज्यान जोगाएँ। बाढीले सबै बगाएपछि अहिले खाने लाउने केही नभएको उनी बताउँछिन्। ६ जनाको परिवार अहिले बाँधमा बनाएको सानो झुपडीमा बस्दै आएका छन्। बाढीले भिजाएको माटोको देवाल अहिलेसम्म सुक्न सकेको छैन। नवजात शिशुलाई लिएर १० दिनदेखि बाँधमै बस्दै आएको अस्मिताले दुःखेसो पोखिन्। दुईदिन अघिमात्रै घरमा बुहारी भित्र्याएकी राजकुमारी देवीले बाढी पसपेछि दुलहीकै पहिरनमा बुहारीलाई बाँधमा राखेको बताइन्। भर्खर भित्र्याएकी दुलही बाँधमा राखे आफन्तले के भन्छन् भनेर हिलाम्य घरमै खाट राखेर घरमा ल्यायौं, उनले भनिन्। राहतका नाममा दिइएको २५ किलो चामल, २ किलो च्यूरा केही दिनमै सकिएको उनले गुनासो गरिन्। बाँधको दुबैतिर झाडी छ। विषालु सर्पको जोखिम बढी छ। तर, पनि बाढीबाट बच्न बाँधमा बस्नु परेको पीडित बताउँछन्। भर्खर लगाएको बाली बाढीले बगाउँदा वर्षभरी परिवार कसरी पाल्ने भन्ने चिन्ता उनीहरुमा थपिएको छ।"
"बाढी बस्तीमा पस्यो : ४० घर डुवानमा, २ जना वेपत्ता",गुलरिया : बबई नदीमा पानीको बहाव बढेपछि काठ खोज्ने क्रममा २ जना बेपत्ता भएका छन्। बर्दियाको बारबर्दिया नगरपालिका ११ का राम भरोसे थारु र नाम नखुलेका अर्का एकजना वेपत्ता भएका हुन्। बवईमा वेपत्ता भएका एकजनालाई उद्धार गरिएको प्रमुख जिल्ला अधिकारी रामबहादुर कुरुम्बाङ्गले बताए। मंगलबार रातिदेखि आएको अविरल वर्षाका कारण माननदीमा आएको बाढीले बर्दियाको बाँसगढी नगरपालिका३ खल्ला बस्ती डुवानमा परेको छ। बाढीले बाँसगढी खल्ला वस्तीका ४० घर डुवानमा परेका छन्। तर त्यस क्षेत्रमा कुनै मानवीय क्षती नभएको प्रजिअ कुरुम्बाङ्गले जानकारी दिए। वर्षादको समयमा कुनैपनि बेला नदीमा पानीको बहाव बढ्न सक्ने भएकाले सतर्क रहन उनले आग्रह गरे। बबईको बाढीमा काठ निकाल्दै गुलरियाका स्थानीय।
नदीमा दाउरा निकाल्ने क्रममा बुडेर बेपत्ता,राजविराज : बाढीले बगाएर ल्याएको दाउरा निकाल्ने क्रममा सप्तरीमा एकजना बेपत्ता भएका छन्।रुपनी गाउँपालिका १ स्थित खाँडो खोलाले बगाएर आएको दाउरा निकाल्ने क्रममा सोही ठाउँका सलामत मियाँका छोरा ३४ वर्षीय नसिर मियाँ बेपत्ता भएको रुपनी गाउँपालिकाका स्वास्थ्य संयोजक रामनारायण यादवले जानकारी दिए। दुई दिनदेखि परिरहेको वर्षासँगै खाँडो खोलामा आएको बाढीमा बगेर आएको दाउरा र काठका मुढा निकाल्ने क्रममा मियाँ बेपत्ता भएको इलाका प्रहरी कार्यालय रुपनीका सई सुरेश ठाकुरले बताए।बेपत्ता मियाँको खोजि भइरहेको ठाकुरले बताए।
निर्माता छवि र नायिका शिल्पाविरुद्ध पक्राउ पुर्जी,"काठमाडौं : निर्माता छवि ओझा र नायिका शिल्पा पोखरेलविरुद्ध जिल्ला अदालत काठमाडौंले पक्राउ पुजी जारी गरेको छ। बहुविवाहको मुद्दा दर्ता भएपछि अदालतले उनीहरुविरुद्ध पक्राउ पुर्जी जारी गरेको हो। बुधबार छवि र शिल्पाविरुद्ध पक्राउ पुर्जी जारी भएको काठमाडौं जिल्ला अदालतको मुद्दा फाटका अधिकृत टीकासिंह खत्रीले जानकारी दिए। छविकी पहिली श्रीमती हेमा ओझाले उनीहरुविरुद्ध बहुविवाहको निवेदन दिएकी थिइन्। सोही अनुसार जिल्ला अदालत काठमाडौंले छवि र शिल्पाविरुद्ध बहुविवाहको मुद्दा दर्ता गर्दै पक्राउ पुर्जी जारी गरेको खत्रीको भनाइ छ। महानगरीय प्रहरी परिसरका डीएसपी होविन्द्र बोगटीले छवि र शिल्पाविरुद्ध पक्राउ पुर्जी जारी भइसकेको जानकारी आएको भए पनि अहिलेसम्म प्राप्त नभएको बताए। डीएसपी बोगटीले भने, पक्राउ पुर्जी प्राप्त भएलगत्तै उनीहरुलाई पक्राउ गर्छौँ।  फिल्म निर्माता छविराज ओझाविरुद्ध जेठी पत्नी हेमाले आइतबार बहुविवाहको मुद्दा हालेकी थिइन। उनले छविकी कान्छी पत्नी शिल्पा पोखरेललाई पनि विपक्षी बनाएकी छन्। जेठीसँगको सम्बन्ध नतोडिकन शिल्पालाई घर भित्र्याएपछि हेमाले उनीहरूविरुद्ध आइतबार प्रहरी परिसर गौशालामा बहुविवाहको मुद्दा दायर गरेकी थिइन्। तर आफूहरूको झगडाको विषयमा छविराजले रातको १२ बजे पत्नी शिल्पालाई लेखेको चिठीमा भने उनले विगतका आफ्ना तीन श्रीमतीलाई पारपाचुके गरेपछि शिल्पासँग विवाह गरेको उल्लेख गरेका छन्। शिल्पाले छविसँग अंशसहित पारपाचुके मागिरहँदा हेमाले पतिविरुद्ध मुद्दा दायर गरेकी हुन्। यदि जेठी पत्नीको पक्षमा फैसला भयो भने बहुविवाहको कानुनअनुरूप छवि र शिल्पालाई एकदेखि पाँच वर्षसम्म जेल सजाय र १० देखि ५० हजारसम्म जरिवाना हुन सक्छ। छविकी पहिली पत्नीबाट दुई छोरा राजीव र महेश छन्। उनी छोराहरूको साथमा शंखमूलमा बस्दै आएकी छिन्। हेमापछि छविले फिल्म नाताकी नायिका गीताञ्जली सुनुवारसँग विवाह गरेका थिए। विवाह गरेको केही समयपछि सुनुवारले आत्महत्या गरेकी थिइन्। सुनुवारतिरबाट छविका एक छोरा साकार छन्। उनी पनि फिल्म क्षेत्रमै सक्रिय छन्। गीताञ्जलीको मृत्युपछि फिल्म हिरो बनाउने क्रममा त्यसै फिल्मबाट डेब्यु गरेकी नायिका रेखा थापासँग छविले बिहे गरे। रेखासँगको सम्बन्ध पनि लामो समय टिक्न सकेन। रेखाबाट भने कुनै सन्तान छैनन्। त्यसपछि छविले आफैंले निर्माण गरेको फिल्म लज्जाबाट डेब्यु गराइएकी शिल्पासँग २०७३ सालमा विवाह गरे। तर उनीहरूको विवाह दर्ता भने २०७५ साल पुस ११ गते मात्रै भएको हो। आफूलाई कानको जाली फुट्ने गरी कुटेको र पटकपटक यातना दिएको भन्दै असार ८ गते शिल्पाले छविलाई छोडेर गएकी थिइन्। उनले छविविरुद्ध असार २२ गते प्रहरी परिसर टेकुमा घरेलु हिंसा भएको भन्दै सुरक्षाका लागि उजुरी दिएकी थिइन्। यतिका वर्ष चुपचाप बसेकी जेठी पत्नीले छविविरुद्ध मुद्दा हालेपछि शिल्पाछवि प्रकरणले नयाँ मोड लिएको छ।"
"सिन्धुलीमा चट्याङले पाँच वर्षमा ८ को मृत्यु, १८ गम्भीर","सिन्धुली : सिन्धुलीमा वर्षेनी चट्याङको त्रास हुने गरेको छ। सामान्य वर्षा हुँदा होस् या चट्याङका कारण वर्षेनी ज्यान गुमाउने र घाइतेको संख्या वृद्धि हुँदै गएको छ। जिल्ला प्रहरी कार्यालय सिन्धुलीका अनुसार जिल्लाका ग्रामिण क्षेत्रमा चट्याङले मानवीय क्षति बढी हुने गरेको छ।यस्तै भौतिक र पशुपंक्षीको क्षती पनि हुने गरेको छ। सिन्धुलीका प्रहरी प्रमुख चक्रबहादुर सिंहका अनुसार २०७२ यता मात्र जिल्लामा चट्याङ लागेर ८ जनाको मृत्यु भएको छ भने १८ जना गम्भीर घाइते भएका छन्।चट्याङले यही साउन ५ गते आइतबार मात्र सिन्धुलीको हरिहरपुरगढी गाउँपालिका २ चैनपुरमा ११ वर्षका नवराज तिरुवाको मृत्यु भएको सिंहले जनाए। 'उनको घर नजिकै बेलगैरा भन्ने ठाउँमा च्याउ टिप्न जाँदा चट्याङ लागेर मृत्यु भएको थियो। त्यसअघि ०७५ १ जना, ०७४ मा २ जना ०७३ मा २ जना, र ०७२ मा २ जनाको मृत्यु भएको थियो।उपचारपछि पनि कतिपय अपांगजस्तै भएका छन्।'अन्य दर्जनौंको अवस्था उपचारपछि सामान्य बनेको छ,'उनले थपे।' जिल्लामा चट्याङ लागेर दर्जनौं पशु चौपायको मृत्यु भएको छ भने अधिकांशको घरमै चट्याङ पर्दा भौतिक क्षति समेत भएको प्रहरीले जनाएको छ।"
विपन्न विद्यार्थीलाई राष्ट्रियसभा अध्यक्षको संरक्षकत्व : सागरले पढ्ने भए साइन्स,"प्युठान : आर्थिक अभावले उच्च शिक्षाबाट बञ्चित झिमरुक गाउँपालिका ४ बांगेमरोठ प्यूठानका सागरविक्रम जिसी कलेज भर्ना भएका छन्। सागर बुधबार काठमाडौंको बसुन्धरामा रहेको क्यानभास इन्टरनेशनल कलेज बसुन्धारामा भर्ना भएका हुन्। राष्ट्रियसभा अध्यक्ष गणेश तिमिल्सिनाको संरक्षकत्वमा जिसीलाई कलेज भर्ना गरिएको हो। सागरले पढ्न नपाएको विषयमा अन्नपूर्ण पोस्ट्मा समाचार प्रकाशित भएपछि सहयोगी हात जुटेका थिए। गरिबीले छेक्यो उच्च शिक्षा पढ्ने सपना समाचार आएपछि निःशुल्क पढाउने विषयमा सल्लाह भयो, भर्ना गराउदै अध्यक्ष तिमिल्सिनाले भने, मेहनती विद्यार्थीलाई पढ्नका लागि पैसाले मात्र छेक्दैन्। कलेजले शैक्षिक र आवास खर्च नलिने भएको छ। दुई वर्षका लागि शुल्क र आवासको चार लाख ४० हजार रुपैयाँ निशुल्क हुने प्रिन्सिपल देवेनद्रप्रसाद हडखलेले बताए। समाचार प्रकाशनपछि विभिन्न व्यक्ति, संस्था र कलेजले निःशुल्क पढाउने आश्वासन दिएको लक्ष्मी माविका प्रधानाध्यापक कर्णबहादुर जिसीले बताए। सागर कक्षा १ देखि नै कक्षामा प्रथम हुँदै आएका थिए। एसईईमा उनले जीपीए ए ल्याएका छन्।"
सिन्धुलीमा बाढी र पहिरोमा बेपत्ता चारजना अझै भेटिएनन्,"सिन्धुली : बाढी र पहिरोमा वेपत्ता सिन्धुलीका चारजनाको अझै पत्तो छैन्। उनीहरुको खोजिकार्य स्थानीय र प्रहरीले जारी राखेपनि फेला पार्न नसकिएको हो। जिल्ला प्रहरी कार्यालय सिन्धुलीका प्रमुख (प्रहरी उपरिक्षक) चक्रबहादुर सिंहका अनुसार गत असार २८ गते शनिबार आएको बाढी र पहिरोका कारण दुधौली नगरपालिकामा वेपत्ता ३ जना र गएको सोमबार गोलन्जोर गाउँपालिका बाढीले बगाएर वेपत्ता बनाएका एकजना गरी चारजनाको शव अझै फेला पार्न नसकिएको हो। पहिरोले घरसहित बगाउँदा वेपत्ता भएका दुधौली नगरपालिका १२ स्थित जिनाखु बुढीटारीका हिराबहादुर पौडेलका छोरा सागर पौडेलको शव भेटिएको छैन्। 'उनीसँगै वेपत्ता भएकी आमा ३० वर्षीया आमा सुनिता पौडेल र दिदी १० वर्षीया सविता पौडेलको आइतबार ठाकुरखोला किनारामा शव भेटिए पनि सागरको शव भने भेटिएको छैन,' सिंहले भने। दुधौलीकै वडा नम्बर ४ डकाहाबाट कमला नदीको बाढीले बगाउँदा वेपत्ता भएका रेणु कापरीको ७ वर्षको छोरा आधी कापरी र उनकी ६० वर्षीया आमाजु मरणी कापरीको शव फेला परेको छैन्। ६ जनालाई कमला नदीको बाढीले बगाएकोमा रेणुका ३ वर्ष र १८ महिनाका दुई छोराको शव भने भेटिएको छ। रेणु र उनका देवर मिथुन कापरीलाई भने उद्धार गरिएको थियो। यसैबीच गोलन्जोर गाउँपालिका ४ किराँतेस्थित रानीखोलामा आएको बाढीले गएको सोमबार बगाउँदा वेपत्ता कुभिण्डेका १७ वर्षीय हुमराज बजगाँईको पनि शव फेला पर्न सकेको छैन्। 'वेपत्ता सबैजनाको शव स्थानीय र प्रहरीले नियमित खोजतलास गरेपनि फेला पार्न सकिएको छैन्,' सिंहले भने। खोला तथा नदीमा पानीको बहाव कम नभएकाले शव खोज्न थप समस्या भएको छ।"
तीन दिन देशैभर वर्षाको सम्भावना,"काठमाडौं : देशका केही स्थानमा भारी वर्षाको सम्भावना भएकाले मौसम पूर्वानुमान महाशाखाले सतर्कता अपनाउन अनुरोध गरेको छ। चुरेबाट बग्ने खोलाहरु बढ्न सक्ने भएकोले बुधबार सतर्कता अपनाउन महाशाखाले अनुरोध गरेको हो। मनसुनको न्यून चापीय रेखा नेपालको तराई भूभाग नजिकै अवस्थित छ, जसका कारण नेपालमा मनसुनी वर्षा सक्रिय हुने देखिन्छ, महाशाखाले भनेको छ। त्यस्तै बुधबार पनि देशभर सामान्यदेखि पूर्ण बदली रहने र देशका केही स्थानहरुमा भारी वर्षा हुने समेत महाशाखाले जनाएको छ। बिहीबार पनि देशभर सामान्य बदली भएर केही स्थानहरुमा वर्षा हुने महाशाखाले जनाएको छ।"
७५ हजार पर्यटकले घुमे म्याग्दी,"बेनी : पछिल्लो एक वर्षको अवधिमा ७५ हजार विदेशी पर्यटकले म्याग्दीका पर्यटकीय स्थलको भ्रमण गरेका छन्। जिल्ला प्रहरी कार्यालयको तथ्याङ्क अनुसार २०७५ साउन देखि २०७६ असारसम्म म्याग्दी घुम्ने पर्यटकको संख्या ७५ हजार १९१ जना छ। भित्रने पर्यटक ४३ हजार ४२८ र बाहिरिने ३१ हजार ७६२ जना छन्। कात्तिक महिनामा सबै भन्दा बढी १४ हजार २९७ जना पर्यटकले भ्रमण गरेका हुन्। आर्थिक वर्ष २०७४७५ मा ७४ हजार ७३३, २०७३७४ मा ६९ हजार ८३७ र २०७२७३ मा ४३ हजार ६३२ जनाले भ्रमण गरेका तथ्याङ्क छ। २०७४७५ को तुलनामा ०७५०७६ मा साढे चार सय जनाले मात्र पर्यटकको संख्या बढेको हो। नयाँ पर्यटकीय गन्तव्य पहिचान र प्रर्वद्धनको कमी, सडकका कारण पदमार्ग छोटिनु र भएका पर्यटकीय स्थलमा पूर्वाधारको विकास हुन नसक्दा देश र प्रदेशको अनुपातमा म्याग्दीमा पर्यटक आगमन वृद्धि हुन नसकेको हो। साउनमा ३ हजार ४४६, भदौमा ३ हजार ९२, असोजमा ९ हजार ५३२, मंसिरमा ५ हजार बीस, पुषमा ४ हजार ३४२, माघमा ४ हजार ४१, फागुनमा ४ हजार ९९०, चैतमा दश हजार ४५१, वैशाखमा १० हजार पाँच, जेठमा ४ हजार १४२ र असारमा १ हजार ८३३ जनाले भ्रमण गरेका छन्। घोरेपानीको पर्यटक प्रहरी चौकीका साथै बेनी, भुरुङ तातोपानी र दरवाङ स्थित प्रहरी चौकीले जिल्ला भित्र्ने र बाहीरीने पर्यटकको विस्तृत विवरण सहितको तथ्याङ्क राख्ने गरिएको प्रहरी नायव उपरिक्षक महेन्द्रप्रसाद मरासीनीले बताए । म्याग्दीमा आउनेमध्ये असी प्रतिशतभन्दा बढी पर्यटकको रोजाइमा घोरेपानी पुनहिल क्षेत्र परेको छ।धौलागिरी र अन्नपूर्ण हिमाल आरोहण, प्राकृतिक तातोपानी कुण्ड, खोप्रा, अन्नपूर्ण धौलागिरी, धौलागिरी सेञ्चुरी, धौलागिरी चक्रिय, धौलागिरी आइसफल, टोड्के, रुप्से झरना, अन्धगल्छी, गलेश्वर, बेनीबजारलगायत धार्मिक, प्राकृतिक र ऐतिहासिक स्थल भ्रमणका लागि म्याग्दीमा पर्यटक आउने गर्छन्। छिमेकी पर्यटकीय जिल्ला मुस्ताङमा म्याग्दीको सडक भएर जाने गर्छन्। अमेरिका, फ्रान्स, इटली, जर्मन, कोरीया, चिन, भारत, पोर्चुगल, अस्ट्रेलिया, नेदरल्याडका साथै भारतीय पर्यटक धेरै आउँछन्। पछिल्लो समय चिनीया, कोरीया र भारतीय पर्यटकको आगमन बढेको घोरेपानीका होटल व्यवसायी ओमबहादुर पुनले बताए। 'बन्द हडताल नहुने र राजनीतिक वातावरण सहज भएमा पर्यटक आगमन बढ्छ,' पुनले भने, 'आन्तरिक पर्यटकको आगमन समेत उल्लेख्य छ।' गण्डकी प्रदेश सरकारले सन २०१९ लाई आन्तरिक भ्रमण वर्ष र संघीय सरकारले २०२० लाई नेपाल भ्रमण वर्ष घोषणा गरेको छ। पर्यटकको संख्या बढेपनि केही वर्षयता उनीहरुले गर्ने खर्चको दर घट्दै गएको होटल व्यवसायी बताउँछन्। धेरै खर्च गर्न सक्ने पर्यटक भित्र्याउन र पर्यटन व्यवसायमा कमिसनको लोभमा मौलाउँदो बेतिथिलाई नियन्त्रण गर्नुपर्ने होटल व्यवसायी नारायण पुनले बताए।"
झापामा भेटिएको सुन गोहोरोलाई सुरक्षित स्थानमा छोडियो,झापा : तराई क्षेत्रमा पाइने संरक्षित वन्यजन्तुमा पर्ने सुन गोहोरो झापामा फेला परेको छ।झापाको भद्रपुर ७ स्थित सालमारा पारिजात टोलनिवासी दुर्गा गौतमको घरमा मंगलबार फेला परेको सुन गोहोरोलाई वन डिभिजन कार्यलय झापाले जंगलमा लगेर छाडिदिएको छ। मंगलबार बेलुका करिब ४ बजेतिर गौतमको घरमा फेला परेको जीवलाई डिभिजन वन कार्यलय झापाका प्रमुख विष्णुलाल घिमिरेलगायतको टोलीले मेचीनगर १३ स्थित हातेमालो सामुदायिक वन क्षेत्रमा लगेर छोडिदिएको हो। वर्षादको समयमा पानी जमेकै कारण नजिकैको नालीबाट गौतमको घरमा छिरेको उक्त जीवलाई देख्न साथ गौतम परिवारले वन कार्यलयका कर्मचमारीलाई बोलाएका थिए।
मेची किनारमा शव भेटियो,झापा : झापाको भद्रपुर नगरपालिका३ स्थित नेपाल भारत दशगजा क्षेत्रको मेची नदी किनारमा मंगलबार साँझ अपरिचित पुरुषको शव फेला परेको थियो । शवको प्रकृति हेर्दा नदीमा डुबेर मृत्यु भएको हुनसक्ने झापाका प्रहरी नायब उपरीक्षक महेन्द्रकुमार श्रेष्ठले बताए। शव सडेगलेको अवस्थामा फेला परेको छ। मृतकको शरीरमा सेतो कोठे टिसर्ट र खैरो रङको ट्रयाक रहेको छ। उक्त शव भारतबाट नेपालतर्फ काम गर्न आउने कामदारले पानीमा तैरिरहेको अवस्थामा देखेपछि प्रहरी चौकीमा खबर गरेका थिए।पोस्टमार्टमका लागि शव मेची अञ्चल अस्पताल भद्रपुर पठाएको श्रेष्ठले जानकारी दिए।
"बैतडीमा जीप दुर्घटना : एकको मृत्यु, दुई घाइते","बैतडी : बैतडीमा जीप दुर्घटना हुँदा एक जनाको मृत्यु भएको छ भने दुई जना घाइते भएका छन्। दशरथचन्द राजमार्गअन्तर्गत पाटन नगरपालिका ८ खोड्पेको बन्तड भीरमा दार्चुलाबाट धनगढीका लागि छुटेको ग १ ज ५२२४ नम्बरको जीप बुधबार बिहान सवा ५ बजेतिर दुर्घटनामा भएको हो। जीप भीरबाट झण्डै अढाई सय मिटर तल खसेको जिल्ला प्रहरी कार्यालयका प्रवक्ता प्रहरी निरीक्षक दीपक पातलीले जानकारी दिए। दुर्घटनामा मृत्यु हुनेको सनाखत हुन सकेको छैन्। दुर्घटनामा घाइते भएका दार्चुलाको महाकाली नगरपालिका वडा नम्बर ९ दत्तुका हिक्मत सामन्तलाई थप उपचारका लागि डडेल्धुरा अस्पताल लगिएको छ । गम्भीर घाइते भएका अर्का एकजनालाई पनि उपचारका लागि डडेल्धुरा अस्पताल लगिएको छ। उनको परिचय खुल्न सकेको छैन। 'मृत्यु भएका एक जनाको शव भीरमा अड्किएको छ।' इलाका प्रहरी कार्यालय पाटनका प्रहरी निरीक्षक गिन्द्रबहादुर बोगटी भने, 'कुहिरो र पानी परेका कारण निकाल्न सकिएको छैन।' प्रहरीले घटनाको अनुसन्धान गरिरहेको छ।"
राउटे पदमार्ग निर्माण,"दैलेख : जंगलमा फिरन्ते जीवन बिताउँदै आएका राउटेले गाउँमा बाटो निर्माण गरेका छन्। काठका सामान बनाएर जिविकोपार्जन गर्ने राउटेले पहिलोपटक सार्वजनिक बाटो खनेका हुन्। राउटेले बनाएको बाटोलाई राउटे पदमार्ग नामाकरण गरिएको छ। अन्य समुदायसँग घुलमिल नहुने राउटे समुदाय पछिल्लो समय विकास निर्माणका काममा पनि सहभागी हुन थालेका छन्। नांगाडाँडामा वृक्षारोपणदेखि गाउँमा गोरेटो बाटो खन्ने काम गरेर राउटेले नयाँ सन्देश दिएका छन्। हाल दैलेखको गुराँस गाउँपालिकामा बस्दै आएका राउटेले सात दिन लगाएर गोरेटो बाटो खनेका हुन्। जंगलमा काठ पाइन छाडेपछि काठका सामान बनाउने राउटेको पेशा पनि संकटमा पर्दै आएको छ। राउटेलाई सामाजिकरण गर्न र रोजगारमा सामेल गर्न गाउँपालिकाले प्रधानमन्त्री रोजगार कार्यक्रममा सहभागी गराएको छ। कर्णालीका विभिन्न जंगलमा घुमन्ते जीवन बिताउँदै आएका राउटेलाई अहिले गुराँस गाउँपालिकाले स्थायी बासिन्दाको प्रमाणपत्र दिएको छ। आफ्नै सीपमा मात्र विश्वास गर्ने राउटेहरु समुदायमा हुने सार्वजनिक काममा पनि सहभागी हुन थालेका छन्। पैसा लिएर काम गरौंला भन्ने हामीले सोचेका पनि थिएनौं राउटेका मुखिया महिनबहादुर शाहीले भने, अब त समय परिवर्तन भयो, जंगलमा रुखै पाइन छाडे। काठका भाँडा बनाएर पेट भर्न नसकिने भएपछि सरकारले दिएको काममा लाग्यौं। राउटेले बाटो खन्नुका साथै खाली जमिनमा टिमुर, काउलो र उत्तिस लगायतका विरुवा पनि रोपेका छन्। राउटेलाई काम गरेवापत गाउँपालिकाले हरेक दिनको प्रतिव्यक्ति पाँच सय १७ रुपैयाँका दरले ज्याला उपलब्ध गराएको छ। गाउँपालिकाका रोजगार संयोजक मोहन पौडेलले वृक्षारोपणमा सहभागी गराएपछि अब जंगल मास्नुको साटो संरक्षणमा जुट्ने प्रतिबद्धता जनाएको बताए। राउटे समुदायका ५२ जना बाटो खन्ने काम र वृक्षारोपणमा जुटेका हुन्। खेती नगर्ने, एकै ठाउँमा स्थायी रुपमा नबस्ने र पढ्दा पनि पाप लाग्छ भन्ने राउटे अहिले प्रधानमन्त्री रोजगार कार्यक्रममा जोडिएका हुन्। राउटेलाई बेरोगारको सूचीमा राखेर रोजगारी दिइएको गाउँपालिकाका अध्यक्ष खेमराज वलीले बताए। उनले भने, आजसम्म त राउटेले जंगलमा रुख काट्ने काम मात्रै गरे, अहिले हामीले उनीहरुलाई विरुवा रोप्न पनि लगायौं। राउटेलाई पहिलोपटक काममा लगाउन सफल भएको भन्दै अध्यक्ष वलीले उनीहरु कामप्रति लगनशिल र मेहनतती भएको बताए। राउटे मुखिया सुर्यनारायण शाहीले गाउँपालिकाले आफ्नो समुदायलाई आगामी दिनमा दिने रोजगारीका कार्यक्रममा लगनशिलताका साथ सहभागी हुने बताए। पहिला हामी रुख काट्थ्यौं, अहिले त्यही जंगलमा रुप रोप्न थाल्यौं उनले भने। हाल राउटे समुदायमा ४६ घरपरिवार छन्। आधुनिकतातर्फ राउटे समुदाय राहत सामग्री बेच्छन् राउटे जाजरकोटमा बास माग्दै राउटे सुर्खेतमा पहिलो पटक ५ जना राउटेले बुझे तलब राउटेका इभा एबीसीडी सिक्दै राउटे बालबालिका राउटे किराँती ? आधुनिक सीप सिक्दै राउटे राउटे भेट्न टिकट !"
दोर्दीखोला जलविद्युत आयोजनाविरुद्ध स्थानीय आन्दोलित,"बेंसीसहर : माग पूरा नगरेको भन्दै लमजुङमा निर्माणाधीन दोर्दीखोला जलविद्युत आयोजना प्रभावित क्षेत्रका बासिन्दा आन्दोलित भएका छन्। स्थानीयले बेसीशहर नगरपालिका११ मा निर्माणाधीन २७ मेगावाटको दोर्दीखोला जलविद्युत आयोजनाको काममा अवरोध गरेका छन्। मुअब्जा नदिइ पाइपलाइन विस्तार गरिएको, बिग्रिएको बाटोघाटो, खानेपानीलगायतका संरचना मर्मत नगरेको भन्दै स्थानीय आन्दोलित भएका हुन्। मागको सुनुवाई नभएपछि संघर्ष समिति बनाएर आन्दोलनमा उत्रनु परेको संघर्ष समितिका अध्यक्ष ऋषिराज दवाडीले बताए। उनकाअनुसार आयोजनाबाट पीडित भएका स्थानीयले शनिबार आयोजनाको साइट कार्यालयमा गइ माग राखेका थिए। उनीहरुलाई मंगलबारका लागि वार्तामा बोलाइएको थियो। मंगलबारको वार्तामा आयोजना प्रमुख गुरुप्रसाद ढकालले जनप्रतिनिधि सरोकार समितिमार्फत् माग लिएर आउन सुझाएका थिए । 'संघर्ष समिति र संघर्ष समितिमार्फत आउने प्रभावितलाई हामी चिन्दैनौं भनेपछि वार्ता हुन सकेन, 'दवाडीले भने, 'निर्वाचित जनप्रतिनिधि सरोकार समितिमार्फत् आउनुस् नत्र हुन्न भनेपछि हामी उठेर आयौं।' सरोकार समिति र वडाका जनप्रतिनिधि पनि आयोजनाको पक्षमा लागेर स्थानीयको मागप्रति बेवास्था गर्ने गरेको संघर्ष समितिको आरोप छ। आयोजनाको प्रभावित क्षेत्रमा जग्गा अधिग्रहण, मुआब्जा वितरणमा चित्त नबुझेको र केही स्थानीयको घर र सार्वजनिक सम्पती आयोजना निर्माणका कारण क्षति भएकाले उचित क्षतिपूर्ति र मर्मतको काम गर्नुपर्ने स्थानीयको माग छ। आयोजनाले माग सम्बोधन नगरेपछि पीडितले १३ सदस्यीय संघर्ष समिति गठन गरी आफ्ना मागका बारेमा स्थानीय निकाय र प्रशासनमा समेत जानकारी गराए पनि कतैबाट पहल नभएको उनीहरुको गुनासो छ। संघर्ष समितिका अध्यक्ष दवाडीका अनुसार आयोजनाको संरचना निर्माणका क्रममा ४ जना स्थानीयको घरमा क्षति पुगेको छ । आयोजनासँग यस सम्बन्धमा कुरा गर्दा आयोजनाले २० हजार रुपैयाँ क्षतिपूर्ति र २ बण्डल जस्तापाताबाहेक दिन नसकिने जवाफ दिएको छ। अध्यक्ष दवाडी भन्छन, '२० हजारले घर बन्छ ? सामान्य घर बनाउन पनि अहिले ८१० लाख खर्च लाग्छ, प्रोजेक्टका कारण घर भत्कन लागेपछि स्थानीयले ऋण लिएर घर बनाउने ?' आयोजनाका कार्यकारी निर्देशक गुरुप्रसाद ढकालले केही स्थानीयले विभिन्न माग राखेको स्वीकार गरे पनि आयोजना बन्द नभएको जिकिर गरे। उनले भने, 'केही स्थानीयले पीडितको नाममा आयोजनामा विभिन्न माग राखेको सत्य हो, तर आयोजनाको आधिकारिक सरोकार समितिमार्फत नआएकाले हामीले समितिमार्फत आउन आग्रह गरेका हौं।' उनले बेसीसहर नगरपालिका ११ का अध्यक्ष अच्युत बगालेको अध्यक्षतामा सरोकार समिति बनेको भन्दै समितिमार्फत आएका जायज माग सम्बोध नभएका र कतिपय हुने क्रममा रहेको जानकारी दिए। उनले आयोजनाले स्थानीय स्तरमा विद्यालय, मोटरेवलपुल, खानेपानी ट्याँकीलगायतका सामाजिक उत्तरदायित्वको क्षेत्रमा धेरै काम गरेको दावी गरे। उनले अहिले आन्दोलनमा उत्रिएको संघर्ष समितिलाई पीडितको नभइ गैरपीडितको समूह भन्दै उनीहरुका नाजायज माग सम्बोधन गर्न नसकिने टिप्णी गरे। यद्यपी जायज माग भए आयोजना पूरा गर्न तयार रहेको उनले बताए। संघर्ष समितिले भने केहीदिन अघि आयोजनाको सुरुङ मार्गमा काम गर्ने क्रममा एएटा शक्तिशाली विष्फोट भएको र सोही विष्फोटले गाउँका केही घर चर्काएको बताएको छ। चर्केका घरको तस्बिर आफूसँग रहेको भन्दै अध्यक्ष दवाडीले इआइए रिपोर्ट नेपाली भाषामा पनि हुनुपर्ने, छरछिमेक कार्यक्रमको बजेट पारदर्शी हुनुपर्ने, आयोजको प्रभावित क्षेत्रका घर, धन्सार, गोठ जग्गा, खानेपानी आदिको उचित क्षतिपूर्ति दिनुपर्ने, आयोजनाको पाइपलाइन विछ्याउने क्रममा जग्गा मासिएमा त्यसको क्षतिपूर्ति दिइनुपर्ने, सार्वजनिक बाटो, सिंचाइकुलो तथा खानेपानी योजनामा पुगेको क्षतिको सम्बोधन गर्नुपर्ने आफ्ना माग जायज रहेको दावी गरेको छ। ४ अर्ब २३ करोडको लागतमा आगामी मंसिरसम्म सम्पन्न गर्ने लक्ष्य राखिएको २७ मेघावाट क्षमताको यो आयोजनाको ८५ प्रतिशत काम सम्पन्न भइसकेको छ। हिमालय पावर पार्टनरद्वारा प्रवद्धित आयोजनामा गैरआवासीय नेपाली संघले ६१ प्रतिशत लगानी गरेको छ।"
बैतडी जीप दुर्घटना : मृतकको पहिचान खुल्यो,बैतडी : दशरथचन्द राजमार्गअन्तर्गत बैतडीको खोडपेमा जीप दुर्घटना हुँदा मृत्यु हुनेको पहिचान खुलेको छ। मृत्यु हुनेमा दार्चुलाको महाकाली नगरपालिका ९ दत्तुका ३५ वर्षीय ईश्वर नागरी रहेका इलाका प्रहरी कार्यालय पाटन प्रहरी निरीक्षक गिन्द्र बोगटीले जानकारी दिए। दुर्घटनामा परी दुईजना घाइते भएका छन्। घाइते हुनेमा दार्चुलाको महाकाली नगरपालिका ९ दत्तुका २३ वर्षीय पुस्कर नागरी र २२ वर्षीय हिक्मत समान्त रहेका छन्। घाइतेमध्ये पुस्करको अवस्था गम्भीर रहेको छ। उनलाई उपचारका लागि धनगढी लगिएको छ। हिक्मतको डडेल्धुरा अस्पतालमा उपचार भइरहेको प्रहरीले जनाएको छ। दार्चुलाबाट धनगढी जाँदै गरेको ग १ ज ५२२४ नम्बरको जीप बुधबार बिहान सवा ५ बजेतिर पाटन नगरपालिका८ खोड्पेको बन्तड भन्ने भीरमा दुर्घटना भएको हो। जीप सडकबाट करिब २५० मिटर तल खसेको जिल्ला प्रहरी कार्यालय बैतडीले जनाएको छ। बाक्लो कुहिरो तथा साँघुरो सडक भएका कारणले जीप दुर्घटनामा परेको प्रहरीको अनुमान छ।जीपमा तीनजना सवार रहेका थिए।
