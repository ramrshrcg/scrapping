शीर्षक,विवरण
संकटमा राष्ट्रसंघ,"विश्वका १९३ मुलुकको साझा अन्तर्राष्ट्रिय संस्था संयुक्त राष्ट्रसंघ शक्तिसम्पन्न मुलुकहरूबीचको खिचातानीका कारण आर्थिक संकटमा परेको छ। यति ठूलो संस्था स्थापनाको ७५ वर्ष मनाइरहँदा संकटमा पर्नु सामान्य होइन। राष्ट्रसंघको अस्तित्व खतरामा पर्नु विश्व व्यवस्थामा नयाँ प्रकारको परिवर्तनको संकेत पनि हो। राष्ट्रसंघ चरम आर्थिक संकटमा परेको विषय महासचिव एन्टोनियो गुटेरसले आफ्नामातहत निकायलाई सम्बोधन गरेर भन्नुपर्ने स्थिति शुभ होइन। लिग अफ नेसन उपयोगी हुन नसकेपछि दोस्रो विश्वयुद्धपछि विश्वमा उत्पन्न हुने द्वन्द्व र त्यसैका कारण हुने नरसंहार रोक्ने उद्देश्यअनुरूप बडापत्रमा हस्ताक्षर गरी राष्ट्रसंघ अस्तित्वमा आएको हो। सदस्य राष्ट्रहरूलाई अन्तर्राष्ट्रिय कानुन र सुरक्षा, आर्थिक विकास र सामाजिक निष्पक्षतामा आपसी सहयोग यसको साझा उद्देश्य हो। अन्तर्राष्ट्रिय शान्ति र सुरक्षा कायम राख्ने मूल उद्देश्य रहेको यो संस्थाले जनताको समान अधिकार र आत्मनिर्णयको सिद्धान्तको सम्मानका आधारमा राष्ट्रहरूबीच मैत्रीपूर्ण सम्बन्धको विकास गर्ने नीति लिएको छ। आर्थिक, सामाजिक, सांस्कृतिक वा विश्वकल्याणकारी प्रकृतिका अन्तर्राष्ट्रिय समस्या समाधान गर्न तथा जाति, लिंग, भाषा वा धर्मसम्बन्धी भेदभाव नराखी सबैका लागि मानव अधिकार एवं मौलिक स्वतन्त्रताप्रतिको सम्मानलाई बढावा तथा प्रोत्साहित गर्ने काम राष्ट्रसंघले गर्छ। यो निकाय सदस्य राष्ट्रले बुझाउने शुल्क र निर्दिष्ट कार्यक्रममा गरिने स्वस्फूर्त सहयोगले चल्दै आएको छ। खासगरी विश्वका अल्पविकसित मुलुकमा सहयोग प्रदान गरेर विकासउन्मुख हुँदै विकासशील बनाउने विकास कार्यक्रम पनि यसैअन्तर्गत छन्। यसले सबै सदस्य राष्ट्र सार्वभौमिक सत्तासम्पन्न र समान हुन्् भन्ने नीतिको अख्तियार गर्छ। अरू राष्ट्रको आन्तरिक मामिला र स्वतन्त्रताविरुद्ध शक्तिको प्रयोग वा धम्की दिन मिल्दैन। सबै राष्ट्रले आफ्नो कूटनीति सञ्चालनमा राष्ट्रसंघको बडापत्रलाई उल्लेख गर्छन्। यो निकाय बनेपछि अर्को विश्वयुद्ध नभए पनि राष्ट्रसंघको विश्वमा शान्ति र व्यवस्था कायम गर्ने उद्देश्यअनुरूप काम भने हुन नसकेको आलोचना छ। सिरिया, अफगानिस्तान, इराक, खाडी क्षेत्रलगायतका विश्वका कतिपय देशमा लाखौं नागरिक मारिए पनि राष्ट्रसंघ मूकदर्शक बसेको आरोप यसले खेप्दै आएको छ। राष्ट्रसंघको भूमिका सशक्त हुनुपर्ने आवाज उठिरहे पनि आफ्नो भूमिकामा चुक्दै आएको टीकाटिप्पणी नआएका होइनन्। शान्ति कार्यक्रममा रकम कटौती, सदस्यता शुल्क नतिर्नेजस्ता कार्यले पुनः राष्ट्रसंघलाई आर्थिक संकटले गाँजेको छ। यसो हुनुमा राष्ट्रसंघ सचिवालयको भूमिका पनि कम छैन। अर्बौं खर्चेर बनेको मुख्यालय, प्रशासनिक खर्चमा बेलगामजस्ता विषयले यसका प्रमुख दाताले बढी नै चासो देखाएका छन्। अधिक प्रशासनिक खर्च रहेको राष्ट्रसंघले शान्ति मिसनमा गएका सुरक्षा अधिकारीको समेत तलबभत्ता उपलब्ध गराउन सकेको छैन। शान्ति मिसन घटाउने काम भइरहेको छ। हुन त राष्ट्रसंघ विगतका दशकमा पनि आर्थिक संकटमा नपरेको होइन। तत्कालीन अमेरिकी राष्ट्रपति बिल क्लिन्टनले संकटमोचन गरिदिएपछि राष्ट्रसंघ सहज ढंगले चलेको थियो। सबैको साझा संस्था हुँदा पनि यसको अस्तित्व नबुझ्नु र बारम्बार एउटै कारणले समस्यामा पर्नु दुःखद हो। सामान्य मानवीय सहयोग आवश्यक पर्ने मुलुकका जनता पक्कै पीडामा छन्। यसबाट विश्वमा फेरि मानवता हराउँदै गएको त होइन भन्ने सन्देशसमेत जानेछ। ठूला अनि शक्ति र सम्पन्न मुलुकले मात्र होइन, आफ्नो अस्तित्व राष्ट्रसंघकै कारण रहेका साना र सम्पन्न मुलुकले समेत सहयोग बढाएर यसलाई अघि बढाउनुपर्छ। उदाउँदो आर्थिक शक्ति चीन, ठूलो लोकतन्त्र भारत, अरबका साना तर तेल बेचेर धनी भएका मुलुक हुन् या दक्षिण कोरिया जस्ता उन्नतिका शिखरमा पुगेका मुलुकले राष्ट्रसंघलाई बचाउन सघाउनुपर्छ। दुईध्रुवीय विश्वबाट एकध्रुवीय अर्थात् अमेरिका डोमिनेटेड विश्व छ यतिबेला। यसबाट बहुध्रुवीय विश्वउन्मुख भइरहँदा ती मुलुकले सहयोग बढाउन आवश्यक छ। राष्ट्रपति डोनाल्ड ट्रम्पले सुरुदेखि नै राष्ट्रसंघको आलोचना गरे पनि यसको मुख्य दाता अमेरिका नै हो। त्यसमा कमी आउँदै गर्दा अब अन्य मुलुक पनि अग्रसर रहनुपर्छ। राष्ट्रसंघजस्तो संस्था जोगाउनु सदस्य राष्ट्रहरूको दायित्व पनि हो।"
नयाँ हिमालमा आकर्षण,"काठमाडौं : पहिलोपटक आरोहण अनुमति माग्ने पर्वतारोही साना हिमालतर्फ आकर्षित हुन थालेका छन्। पर्यटन विभागका अनुसार पहिलोपटक आरोहण अनुमति माग्दै यो वर्षको शरद ऋतुका लागि ठूलो संख्यामा आरोही आएका छन्। यो वर्षको शरद ऋतुमा ६ हजारदेखि आठ हजार मिटरमाथिका हिमाल आरोहण गर्न चाहने आरोहीको संख्या बिहीबारसम्म १ हजार १ सय १८ पुगेको छ। सरकारले पछिल्लो समय नयाँ हिमाल आरोहण प्रवद्र्धन गर्न थालेको छ। विभागको तथ्यांकअनुसार ४५ वटा हिमालमध्ये १ सय ४८ टोलीमार्फत १ हजार १ सय आरोहीले यो वर्षको (सेम्टेम्बरदेखि नोभेम्बरसम्म) लागि अनुमति मागेका छन्। यो मौसमका लागि अनुमति माग्न आउनेको संख्या अझै एक दुई सातासम्म जारी रहने भएकाले आरोही अझै बढ्न सक्ने पर्यटन विभागकी निर्देशक मीरा आचार्यले अन्नपूर्णलाई जानकारी दिइन्। विगतको तुलनामा यो वर्षको शरद ऋतुमा नयाँ हिमालतर्फ आकर्षण बढेको छ। अम्फू १ (६७४० मि), हाङ्कु चुली (६४३३ मि), हाङ्गु सरुपिक (६७६४ मि), लिङ्चु चुली (६६५९ मि), पान्पोचे १ (६६२० मि) र पान्पोचे २ (६०५०४ मि) सहित ६ वटा नयाँ हिमाल आरोहण गर्न अनुमति माग्दै आरोही आएका छन्। नयाँ हिमालको अनुमति माग्ने टोलीमा पान्पोचे १ मा दुईवटा टोलीका आठ सदस्य छन्। बाँकी पाँचैवटा हिमालमा एकएक टोलीका एकदेखि पाँच जनासम्म सदस्य रहेको विभागको तथ्यांक छ। सरकारले खुला गरेका ४ सय १४ हिमालमध्ये ८६ वटा एकपटक पनि आरोहण भएका छैनन्। यो वर्ष नयाँ ६ वटा हिमालका लागि आरोहण अनुमति मागिएको छ। सबै ६ वटैमा सफल आरोहण भए नचढिएको हिमालको संख्या यो वर्ष एकैपटक ६ वटा घटेर ८० वटा कायम हुने उल्लेख छ। सरकारले नयाँ हिमाललाई प्रवद्र्धन गरिरहेको तथा ६ हजार पाँच सय मिटरसम्मका हिमाल ट्रेकिङ परमिटका हिमाल मानेको छ। ६५ सय मिटरसम्मका हिमालमा ट्रेकिङ परमिट अनिवार्य भएकाले सो उचाइका हिमालमा आउने आरोही वास्तविक आरोही मात्रै भएको पाइएको छ। सरकारले खुला गरेका ४ सय १४ हिमालमध्ये ८६ वटा एकपटक पनि आरोहण भएका छैनन्। नयाँ हिमालमा आरोहण गरेर कीर्तिमान बनाउने तथा पहिलोपटक आरोहण गरेको हिमालको सूचीमा नाम राख्न पनि बर्सेनि यस्ता हिमाल आरोहण प्रयास हुने गरेको छ। आरोहण प्रयास सफल नभएसम्म यस्ता हिमाल नचढिएकै सूचीमा मन्त्रालयले राख्ने गरेको छ। सोहीतथ्यांकलाई हेरेर पर्वतारोही आउने गरेका छन्। सरकारले हिमाल बिक्री गर्न नसकेको र नचढिएका हिमालको संख्या अधिक भएको तथा एकपटक आरोहण भएर त्यसपछि पर्यटक नभएका हिमाल थुप्रेै संख्यामा छन्। हाल नेपालमा १३ सयभन्दा बढी हिमाल भए पनि सरकारले प्रवद्र्धन गर्न नसक्दा थोरै मात्रै हिमाल खुला भएको बुझाइ नेपाल पर्वतारोहण संघको छ। संघले पर्यटन वर्षलाई लक्ष्य गरी निजी क्षेत्रलाई हिमाल प्रवद्र्धनको जिम्मा दिन पनि माग गरेको छ। यो संस्थाले हाल २७ वटा ६५ सय मिटरभन्दा कमका हिमालमा आरोहण अुनमति दिइरहेको छ। यी हिमालबाट वार्षिक १० करोडभन्दा बढीको रोयल्टी नेपाल पर्वतारोहण संघले संकलन गर्दै आएको छ। विभागका अनुसार यो वर्षको शरद ऋतुमा सगरमाथा आरोहणको प्रयास गर्दै दुईवटा आरोही टोलीका १० सदस्य आएका थिए। सगरमाथाका लागि भने बसन्त ऋतु मात्रै उपयुक्त मानिन्छ। यी सिजनमा दुवै टोलीको प्रयास भने असफल भएको छ। अहिलेको सिजनमा सगरमाथाकै रुट भएर जानुपर्ने नुप्त्से र ल्होत्सेमा पनि कुनै आरोही टोलीको प्रयास नभएको विभागले जानकारी दिएको छ। सरद ऋतुमा अधिक हिउँ जम्ने, हावाको बहाव नमिल्ने, तथा हिउँका ढिस्का खस्ने जोखिम भएकाले पनि आरोहीको प्रयास असफल हुने गरेको जानकारी आचार्यले दिइन्। यो सिजनमा ८१६३ मिटरको मनास्लु र ६८१४ मिटरको आमादब्लम सबैभन्दा बढी आरोहीको आकर्षणमा परेको छ। मनास्लुमा बिहीबारसम्म २७ टोलीका २ सय ६४ सदस्यले अनुमति लिएर हिमाल आरोहणमा गएका छन्। यस्तै आमादब्लमा पनि २६ टोलीका ३ सय १ सदस्य आरोहणका लागि गएको विभागको तथ्यांमा उल्लेख छ। विभागका अनुसार यो सिजनमा जम्मा ४५ वटा हिमाल आरोहणका लािग १ सय ४८ आरोही टोलीका ११ सय १८ सदस्यले अनुमति लिएका छन्। अनुमति लिनेमा ८ सय ८० जना पुरुष र २ सय ३८ जना महिला छन्। आरोहणमा रुचि देखाएर अनुमति लिने पर्वतारोहीमा ६२ देशका आरोही छन्। यसबाट विभागले ६ करोड ३६ लाख रुपैयाँ रोयल्टी संकलन गरेको छ।"
यी हुन् पदमुक्त भएका सातै प्रदेशका प्रमुख,"काठमाडौं : आइतबार राष्ट्रपति विद्यादेवी भण्डारीले सातै प्रदेशका प्रमुखलाई पदमुक्त गरेकी छन्। राष्ट्रपति भण्डारीले मन्त्रिपरिषद्को सिफारिस अनुसार आइतबार साँझ प्रदेश प्रमुखलाई पदमुक्त गरेकी हुन्। राष्ट्रपति भण्डारीले नेपालको संविधानको धारा १६५ को उपधारा (१) को खण्ड (ख) बमोजिम प्रदेश प्रमुखलाई पदमुक्त गरेको राष्ट्रपति कार्यालयले विज्ञप्तिमार्फत् जानकारी गराएको छ। संसदीय चुनाव सम्पन्न भएपछि कांग्रेस सभापति शेरबहादुर देउवाले सातै प्रदेशका प्रमुखलाई कामचालाउ प्रधानमन्त्रीको हैसियतमा नियुक्त गरेका थिए। मुलुक संघीय संरचनामा गएपछि २०७४ माघ ३ गते देउवाले सातै प्रदेशका प्रमुखलाई नियुक्त गरेका हुन्। देउवाले प्रदेश १ मा प्राडा गोविन्दबहादुर तुम्बाहाङ, प्रदेश २ मा रत्नेश्वरलाल (कायस्थ), प्रदेश ३ मा अनुराधा कोइराला, प्रदेश ४ (गण्डकी) मा बाबुराम कुवँर, प्रदेश ५ मा उमाकान्त झा, प्रदेश ६ (कर्णाली)मा दुर्गाकेशर खनाल र प्रदेश ७ (सुदूरपश्चिम)मा मोहनराज मल्ललाई नियुक्त गरेका थिए। संघीय सरकारको प्रतिनिधिका रूपमा रहने प्रदेश प्रमुख सेरेमोनियल भए पनि उनीहरू निष्क्रिय भएको भन्दै विरोध भएको थियो। प्रदेश प्रमुखले प्रदेश सरकार गठनका लागि आह्वान गर्ने, मुख्यमन्त्रीलाई शपथ गराउने, विधेयक प्रमाणीकरण लगायतका जिम्मेवारी हुन्छ। प्रदेश १ प्रदेश १ का प्रमुख डा गोविन्द सुब्बा अंग्रेजीका प्राध्यापक हुन्। २०५४ सालको स्थानीय निर्वाचनमा कांग्रेसका तर्फबाट धरानमा मेयरको उम्मेदवार बनेका उनी झिनो मतान्तरले पराजित भएका थिए। त्यसपछि राजनीति छाडेर प्राध्यापन पेसामै फर्किएका थिए। प्रदेश २ प्रदेश २ को प्रमुख नियुक्त हुनुअघि राजनीतिमा सक्रिय थिए रत्नेश्वरलाल कायस्थ। उनी प्रतिनिधिसभा सदस्य निर्वाचनमा संघीय समाजवादी फोरमको समानुपातिक उम्मेदवार थिए। पूर्वकृषि सचिव कायस्थ जलस्रोतविद् हुन्। उनी राष्ट्रिय योजना आयोगका पूर्वसदस्य पनि हुन्। प्रदेश ३ प्रदेश ३ की प्रमुख अनुराधा कोइराला माइती नेपालकी संस्थापक हुन्। प्रदेश प्रमुख हुनुअघि उनी चेलीबेटी बेचबिखनविरुद्धको अभियानमा सक्रिय थिइन्। उनी पूर्वमन्त्री पनि हुन्। प्रदेश प्रमुख कार्यालय हेटौंडामा उनी कम बस्थिन्। धेरै समय उनी काठमाडौंमै बस्दै आएकी थिइन्। प्रदेश प्रमुखको कार्यकक्ष र उनको सरकारी आवासमा ताल्चा झुन्डिएको भन्दै चर्चा हुने गरेको थियो। गण्डकी प्रदेश बाबुराम कुँवर गण्डकी प्रदेशका प्रमुख हुन्। अधिवक्ता कुँवर तत्कालीन प्रधानमन्त्री सुशील कोइरालाको कार्यकालमा महान्यायाधिवक्ता थिए। उनी कानुन, अध्यात्म र दर्शनका विषयमा छलफल गर्न रुचाउछन्। प्रदेश ५ प्रदेश ५ का प्रमुख उमाकान्त झा, ३४ वर्ष निजामती सेवामा बिताएका अनुभवी कर्मचारी हुन्। इन्जिनियर झा मन्त्रालयका सचिवसम्म भए। उनले खिलराज रेग्मी नेतृत्वको सरकारमा ऊर्जा, सिँचाइ, जलस्रोत तथा विज्ञान प्रविधि मन्त्रालयसमेत सम्हाल्ने मौका पाएका थिए। कर्णाली प्रदेश कांग्रेस राजनीतिमा सक्रिय कर्णाली प्रदेशका प्रमुख दुर्गाकेशर खनाल राष्ट्रियसभाका पूर्वसदस्य हुन्। उनले केही समय वीरेन्द्रनगरस्थित जनमाविमा शिक्षण गरेका थिए। उनको धेरै समय अध्ययनमै बित्छ। सुदूरपश्चिम प्रदेश२०३७ सालदेखि २०४६ सम्म राष्ट्रिय पञ्चायत सदस्य रहेका सुदूरपश्चिम प्रदेशका प्रमुख मोहनराज मल्ल लामो समय राष्ट्रिय प्रजातन्त्र पार्टीमा सक्रिय थिए। उनी २०७० को संविधानसभा सदस्य निर्वाचनअघि कांग्रेस प्रवेश गरेका थिए। सुदूरपश्चिमका प्रदेश प्रमुख भएपछि मल्ल उपचारका लागि नयाँदिल्ली पुगेका थिए।"
"अनुदान गैरकिसानलाई, कर्मचारीले लिए कमिसन","बुटवल : प्रदेश ५ सरकारले किसानका लागि वितरण गरेको करोडौं अनुदान रकम दुरुपयोग भएको छ। कृषि, भूमि व्यवस्था तथा सहकारी मन्त्रालयले गत आर्थिक वर्षमा वितरण गरेको अनुदान पाउनेमा गैरकिसान धेरै परेका छन्। प्रदेशसभाको कृषि, वन तथा वातावरण समितिले अनुगमनमा कैयन् फर्जी किसान फेला पारेको हो। अनुदान पाउनेमा अधिकांश सम्पन्न परिवार र राजनीतिक पहुँचवाला छन्। त्यस्ता किसानलाई अनुदान वितरण गर्दा कर्मचारीले २० प्रतिशतसम्म कमिसन लिएको प्रमाण फेला परेको छ। गत वर्ष मन्त्रालयले पौने २ अर्ब अनुदान बाँडेको थियो। प्रदेश सरकारले कृषि यान्त्रीकरण, स्मार्ट कृषि गाउँ कार्यक्रम, फलफूल उत्पादन, दुग्ध उत्पादन तथा बिउबिजन उत्पादनमा अनुदान बाँडेको छ। प्रदेशकै नमुना कार्यक्रम भनिएको स्मार्ट कृषि गाउँ कार्यक्रममै अनुदान पचाउने काम भएको अनुगमन टोलीले जनाएको छ। अर्घाखाँची शीतगंगा नगरपालिका१० का किसान यमलाल आचार्यले गत वर्ष ३७ लाख अनुदान पाएका छन्। उनले कागती खेतीका लागि २५ लाख पाएका छन्। अन्य रकम मौरी, नर्सरी, बाख्रापालनका लागि लिएका हुन्। उनका जग्गामा एकाध कागतीका बोट देखिन्छन्। अनुगमनमा पुगेका एक सांसद भन्छन्, अनुदानका लागि मात्रै कृषिखेती गरिएको देखाइएको छैन। सरकारले लगानी गरेको प्रतिफल आउँदैन। आचार्यले जमिन भाडामा लिएको ५० प्रतिशत रकमसमेत प्रदेश सरकारबाटै भुक्तानी हुन्छ। गुल्मी छत्रकोटको ढुंगे देउराली बागवानीलाई प्रदेश सरकारले कागती खेतीका लागि १३ लाख अनुदान दिएको छ। त्यहाँ २५० बोट कागती रोपिएका छन्। सरकारी ढुकुटीबाट प्रतिबोट ५ सय २० रुपैयाँ खर्च भएको छ। तर उत्पादन हुने सम्भावना देखिँदैन। अनुगमनमा पुगेका सांसद कमलराज श्रेष्ठले भने, न कुनै संरचना बनेको छ, न त कुनै खेती। खेती नै नगर्नेहरुले धेरै अनुदान पाएको भेट्टायौं। कपिलवस्तुका राजेशकुमार चौधरीले भैंसीपालनका लागि ९ लाख अनुदान पाए। तर गोठमा भैंसी नै छैनन्। कागजमा ९ वटा भैंसीको बिमा गरिएको छ। कपिलवस्तुकै जावेद आलम खानको गोठमा समेत सम्झौताअनुरुप गाई छैनन्। उनले प्रदेश सरकारबाट ५ लाख बढी अनुदान पाएका छन्। संसदीय अनुगमन समितिले यस्ता कैयन् कृषि फार्म देखाएर अनुदान लिने काम भएको प्रतिवेदन तयार पारिरहेको छ। समितिले १२ वटै जिल्लामा ५ वटा उपसमिति बनाएर अनुगमन गरेको थियो। किसानले आफूसँग २० प्रतिशत कमिसन मागिएको गुनासो गरेका छन्। कमिसन नदिँदा मन्त्रालयका कर्मचारीले अनुदान रकमसमेत घटाएको किसानले बताएका छन्। समिति सभापति विजयबहादुर यादवले खास किसानले अनुदान पाउन नसकेको बताए। जसले नमुना खेती गरिरहेका छन्, उनीहरुले अनुदान पाएकै छैनन्, जसले अनुदान पाएका छन् उसको खेती नै देखिँदैन, उनले भने। रुकुम, प्युठान, रोल्पा, अर्घाखाँचीमा कृषि उपज ढुवानीका लागि अनुदानबाट खरिद गरिएका गाडीमा ढुंगागिट्टी र मान्छे बोक्ने गरिएको छ। ती साधन व्यक्तिका नाममा रहेको समिति सदस्य चेतनारायण आचार्यले बताए। अनुदानबाट खरिद गरिएका गाडीमा ढुंगागिट्टी र बालुवा ढुवानी हुँदो रहेछ। किसानले त उपयोग गर्न पाएकै छैनन्, उनले भने। कृषि मन्त्रालयले गत वर्ष पौने २ अर्ब अनुदान वितरण गरेको थियो। मन्त्रालयका प्रवक्ता विनोद घिमिरेले भने गैरकिसानले अनुवादन नपाएको दाबी गरे। अनुदान पाउन चारपाँच हजार किसानले आवेदन दिन्छन्। पाँचछ सयले मात्रै पाउँछन्। नपाउनेले गैरकिसानले अनुदान पाएको अरोप लगाउँछन्, उनले भने। गत वर्ष कृषि मन्त्रालयका लागि ४ अर्ब ५ करोड बजेट बिनियोजन भएको थियो। यस वर्ष पनि अनुदानका कार्यक्रम यथावत् छन्। प्रदेशले स्मार्ट कृषि गाउँ कार्यक्रमका लागि प्रत्येक पकेट क्षेत्रमा ५० लाख विनियोजन गरेको छ। यी गाउँले पहिलो वर्ष ५० लाख, दोस्रो वर्ष ४० लाख र तेस्रो वर्ष ३० लाख अनुदान पाउँछन्। संसदीय समितिको प्रारम्भिक प्रतिवेदनअनुसार स्मार्ट कृषि गाउँ कार्यक्रम पनि प्रभावकारी छैन। समितिका सदस्य कविराम थारूले भने, यो त राज्य कोषको चरम दुरुपयोग हो। कि सुधार्नुपर्छ नत्र तत्काल रोक्नुपर्छ।"
ईपीजी प्रतिवेदन बुझाउन कूटनीतिक पहल,"काठमाडौं : नेपालभारत प्रबुद्ध व्यक्ति समूह (ईपीजी)को प्रतिवेदन प्रधानमन्त्री तहमै बुझाउन कूटनीतिक पहल अगाडि बढेको छ। ईपीजीका नेपाल संयोजक डा भेषबहादुर थापा प्रतिवेदन बुझाउन सक्रिय भएका छन्। यसबारे विभिन्न च्यानलमार्फत अनौपचारिक छलफल गरिरहेको जानकारी पूर्वपरराष्ट्रमन्त्रीसमेत रहेका थापाले दिए। सरकारले पनि कूटनीतिक ब्याक च्यानलमार्फत प्रतिवेदन बुझाउने विषयमा छलफल अगाडि बढाएको परराष्ट्रका एक अधिकारी बताउँछन्। नेपालभारत संयुक्त आयोगको पछिल्लो बैठकले प्रतिवेदन परराष्ट्रसचिवस्तरमा बुझाउने तयारी गरेको थियो। प्रतिवेदन सचिवस्तरमा फर्काउनु भनेको २०५१ सालको अवस्थामै पुर्याउनु हो भन्दै यो राजनीतिक तहमै बुझ्नुपर्ने धारणा ईपीजी सदस्यको छ। त्यसैले ईपीजीका सदस्यले दुवै देशका प्रधानमन्त्रीलाई बुझाउन पहल अघि बढाएका हुन्। भारतीय प्रधानमन्त्री नरेन्द्र मोदीले समय नदिँदा प्रतिवेदन अलपत्र छ। १५ महिनाअघि तयार भएको प्रतिवेदन दुईपटक मुद्रण गरिएको छ। प्रतिवेदन मुद्रण भए पनि केही विषयमा भारतीय पक्षका एक सदस्यको फरक अडान थियो। नेपाली पक्ष खुकुलो भएपछि अर्को पटक मुद्रण गरिएको थियो। नेपाल र भारत दुवै पक्षले उक्त प्रतिवेदन बुझेका छैनन्। पहिलो प्रतिवेदनमा भारततर्फका सदस्यले राखेको असहमतिलाई झिक्न र उक्त असहमतिलाई सचिवस्तरमा सल्टाउने भनिएपछि प्रतिवेदन पुनः मुद्रण गरिएको हो। सहमतिमा तयार भएको प्रतिवेदनमा विवाद छैन। यो सुझाव हो, जस्ताको तस्तै कार्यान्वयन गर्नुपर्छ भन्ने छैन। भेषबहादुर थापा, ईपीजी संयोजक ईपीजी संयोजक डा थापा र अख्तियारका पूर्वप्रमुख आयुक्त सूर्यनाथ उपाध्यायबाहेक अन्य दुई सदस्य नीलाम्बर आचार्य भारतका लागि राजदूत र डा राजन भट्टराई प्रधानमन्त्री केपी शर्मा ओलीका परराष्ट्र मामिला सल्लाहकार छन्। तापनि, प्रतिवेदन बुझाउन सकस भइरहेको छ। नेपालभारत कूटनीतिमा यी दुवै व्यक्तिको क्षमतासमेत परीक्षण हुने परराष्ट्र अधिकारीको भनाइ छ। उनीहरूको अब्बल र राष्ट्रहितमा पहल भए यो प्रतिवेदन बुझाउन असहज छैन, परराष्ट्र अधिकारीले भने, हामीलाई दोष दिएर मात्र हुँदैन। महत्वपूर्ण स्थानमा त पूर्वसदस्य छन्। पहल गरे भयो नि। २०५१ मा दुवै मुलुकका विदेशसचिवले पुराना सन्धिसम्झौता र सम्बन्धबारे अध्ययन गर्न भनेका थिए। अहिले पनि त्यही स्तरमा सहमति भएको छ। भदौ पहिलो साता काठमाडौंमा सम्पन्न नेपालभारत संयुक्त आयोग बैठकमा आएका भारतीय विदेशमन्त्री एस जयशंकरले ईपीजी प्रतिवेदन सचिवस्तरमै बुझ्ने आसय व्यक्त गरेका थिए। त्यसपछि परराष्ट्र उच्च अधिकारी ईपीजीबारे थप बोल्न अस्वीकार गर्छन्। उनीहरू यति भनेर पन्छिन्छन्, यो राजनीतिक विषय हो। हामी हाम्रो काम गरिरहेका छौं। त्यो उतै बुझ्नुहोला। ईपीजी गठन गर्दा प्रतिवेदन सचिवस्तरमा बुझाउने र त्यहाँ पुनः छलफलपछि संयुक्त आयोगमा लैजाने बताइएको थियो। नेपालभारत संयुक्त आयोगको पाँचौं बैठकमा यस विषयले प्रवेश पाए पनि त्यसको निर्णय लिन भने सकेन। बैठकपछि भएका ८० बुँदे माइन्युटमध्ये एक बुँदामा ईपीजी र नेपालभारत सन्धिसम्झौता पनि परेको थियो। मन्त्रीस्तरीय बैठकपछि परराष्ट्रसचिव शंकरदास वैरागीले ईपीजी प्रतिवेदन कसलाई बुझाउने भन्ने निर्णय ईपीजी सदस्यको सहमतिमा निर्भर गर्ने बताएका थिए। ईपीजी स्वतन्त्र निकाय हो। हामीले यस्तो गर्नु, उस्तो गर्नु भन्न मिल्दैन, सचिव वैरागीले भने। संयोजक थापाले भने प्रतिवेदन भारतले बुझ्न ढिलाइ गरेको विषय आफूले बुझ्नै नसकेको बताए। भने, पारिवारिक कारणले म यसमा थप सक्रिय हुन सकिनँ। हुन त म लगातार सम्पर्कमा छु। कुराकानी गरेर यसलाई निचोडमा पुर्याउन पहल गर्नेछु। यस विषयमा सरकारले बढी ध्यान दिनुपर्ने थापाले बताए। सहमतिमा तयार भएको प्रतिवेदनमा विवाद छैन। यो सुझाव न हो, उनले भने, यसलाई जस्ताको तस्तै कार्यान्वयन गर्नुपर्छ भन्ने पनि त छैन। आफ्ना भारतीय समकक्षी भगतसिंह कोसियारीले मोदीसँग समय मिलाउने प्रयास गरिरहेको पनि उनले बताए। कोसियारी महाराष्ट्रका गभर्नर नियुक्त भएका छन्। थापाले भने, लाग्छ, छिट्टै समय मिल्नेछ। प्रतिवेदन बुझाउनेबारे दिल्लीमा बसेर राजदूत आचार्यले आवश्यक लबिङ गर्न नसकेको भन्दै आलोचना हुन थालेको छ। अन्तिम बैठकमा प्रतिवेदन पहिले भारतका प्रधानमन्त्रीलाई र त्यसपछि नेपालका प्रधानमन्त्रीलाई बुझाउने सहमति भएको ईपीजी सचिवालयका सचिव यादव खनालले बताए। सबै डकुमेन्ट मेरो जिम्मामा छ। के गर्ने भनेर म आफैं अलमलमा छु, उनले भने। डकुमेन्ट खोज्ने, सीमा क्षेत्रमा अन्तक्र्रिया गर्ने, विज्ञसँग लामो वार्ता र छलफल गरी नौ चरणसम्म द्विपक्षीय छलफलपछि प्रतिवेदन तयार भएको हो। प्रतिवेदनमा राजनीति, सुरक्षा र सीमा, सम्पर्क सञ्जाल र वित्तीय सहायता, वाणिज्य र पारवहन, ऊर्जा, जलस्रोत, शिक्षा र संस्कृतिजस्ता द्विपक्षीय मामिलामा रहेका असहजता चिर्न गर्नुपर्ने कामको विवरण उल्लेख छ। ईपीजीमा भारतका तर्फबाट भाजपा नेता कोसियारीको संयोजकत्वमा महेन्द्र पी लामा, जयन्त प्रसाद र बीसी उप्रेती सदस्य थिए। उप्रेतीको निधन भइसकेको छ।"
नेकपाले टुंगो लगायो उपनिर्वाचनका उम्मेदवारको नाम,"काठमाडौं : नेपाल कम्युनिस्ट पार्टी (नेकपा)ले मंसिर १४ गते हुने उपनिर्वाचनका उम्मेदवारको नाम टुंगो लगाएको छ। आइतबार साँझ प्रधानमन्त्री निवास बालुवाटारमा बसेको नेकपा सचिवालय बैठकले उपनिर्वाचनका उम्मेदवारको नाम टुंगो लगाएको प्रवक्ता नारायणकाजी श्रेष्ठले जानकारी दिए। नेकपाले ताप्लेजुङ हेलिकप्टर दुर्घटनामा निधन भएका कास्की २ का प्रतिनिधिसभा सदस्य रवीन्द्र अधिकारीको ठाउँमा उनकी पत्नी विद्या भट्टराईलाई उम्मेदवार बनाउने निर्णय गरेको छ। त्यसैगरी दाङ २ (ख) प्रदेशसभाको निर्वाचनको उम्मेदवार विमला ओलीलाई बनाएको छ भने भक्तपुर १ (क)मा नेकपाका तर्फबाट देवीप्रसाद ढकाल उम्मेदवार बनेका छन्। नेकपाले बाग्लुङ प्रदेशसभा सदस्य जनमोर्चाका उम्मेदवार समर्थन गर्ने निर्णय गरेको छ। धरान उपमहानगर पालिकाको मेयरमा प्रकाश राईलाई उम्मेदवार बनाउने निर्णय भएको प्रवक्ता श्रेष्ठले जानकारी दिए। नेकपाले गाउँपालिका र वडा स्तरका उम्मेदवारको टुंगो लगाउने जिम्मा प्रदेश कमिटीलाई दिएको छ। प्रतिनिधिसभा एक, प्रदेशसभा ३ तथा स्थानीय तहअन्तर्गत नगरपालिका प्रमुख १, गाउँपालिका अध्यक्ष तीन, उपाध्यक्ष एक, ४३ वडाध्यक्ष गरी ५२ पदका लागि मंसिर १४ गते उपनिर्वाचन हुँदै छ ।"
हात्ती भगाउने तारबार : ९ वर्षमा ३९ मान्छे र ११ हात्तीको मत्यु,"भद्रपुर : जंगली हात्तीबाट जोगिन झापाका पीडितले नयाँ उपाय झिके विद्युतीय तारबार। त्यसमा साँझ ६ देखि बिहान ५ बजेसम्म करेन्ट छाडिन्छ। यसले स्थानीयलाई राहत त भयो तर मान्छेकै ज्यान पनि जोखिममा देखिएको छ। बुद्धशान्ति४ स्थित नवज्योति सामुदायिक वन र बस्तीको सिमानामा शनिबार बिहान मात्रै दुई जना मृत फेला परे। करेन्ट प्रवाह भइरहेको तारमा पर्दा उनीहरूको मृत्यु भएको हुन सक्ने जिल्ला प्रहरी प्रवक्ता महेन्द्रकुमार श्रेष्ठ बताउँछन्। मृतकमा स्थानीय १८ वर्षीय अभिनास राई र भोजपुरबाट पाहुना आएका ३५ वर्षीय मणिराम राई छन्। पोखरीमा माछा मार्ने क्रममा उनीहरू बिजुलीको तारमा परेको प्रहरीले जनाएको छ। हात्तीप्रभावित क्षेत्रका स्थानीयले आआफ्नो जग्गामा तार बिच्छ्याएका छन्। त्यस्तो स्थानमा नजान माइकिङ गरिन्छ। सरकारले केही व्यवस्था नगरिदिएपछि गाउँले मिलेर तारबार लगाइएको नवज्योति सामुदायिक वनका उपाध्यक्ष महेशकुमार लिम्बू बताउँछन्। विद्युतीय बार राख्ने कार्य गैरकानुनी हो भन्ने थाहा पाए पनि राख्न बाध्य रहेको बुद्धशान्ति४ का कृष्ण न्यौपानेको भनाइ छ। सरकारले जंगली हात्ती गाउँ पस्न रोक्ने अरू उपाय लगाओस् अनि हामी विद्युतीय तारबार हटाउँछौं, उनी भन्छन्। विद्युतीय तारबारको करेन्ट लागेर मेचीनगर९ माथिल्लो मागुरमाडीका ६० वर्षीय गंगा थपलियाको साउन ३१ गते ज्यान गएको थियो। हल्दिबारी३ को रनकाली सामुदायिक वनमा असार १४ गते तीन हात्ती मरेका थिए। वन उपभोक्ता समूहले हात्तीबाट बच्न वन वरिपरि तारबार लगाएको थियो। करेन्ट लागेर अर्जुनधारा४ दहीझोडाकी २५ वर्षीया अनु लिम्बूको मृत्यु भएको थियो। उनको घर वरिपरि विद्युतीय बार राखिएको थियो। अनुकी बहिनी सुस्मिता घाइते भएकी थिइन्। मेचीनगर३ धरधरेका ५८ वर्षीय डिल्ले गहतराजको विद्युतीय बारमै परी २०७५ भदौ ६ मा मृत्यु भयो। बाहुनडाँगीमा हात्ती धपाउन जाँदा उनलाई करेन्ट लागेको थियो। विद्युतीय बारमै परी भद्रपुर१० का ७१ वर्षीय डम्बरबहादुर लिम्बूले २०७४ असोज ९ मा ज्यान गुमाएका थिए। हल्दिबारी३ की ६० वर्षीया छविमाया खड्काको २०७४ चैत १७ मा मृत्यु भयो। मकै गोड्ने क्रममा तार छुँदा उनलाई करेन्ट लागेको थियो। २०७२ असोज १४ मा हात्ती धपाउने क्रममा करेन्ट लाग्दा बाह्रदशी गाउँपालिका बुट्टाबारीका ५७ वर्षीय कृष्ण नेम्बाङको ज्यान गएको थियो। २०७० असार २१ मा विद्युतीय बारमा परी झापा र इलामको सीमामा पर्ने इरौटार८ मा पोथी हात्ती मर्यो। झापाका विभिन्न क्षेत्रमा डिभिजन वन कार्यालय, प्रहरी, प्रशासन र विद्युत प्राधिकरणको स्वीकृतिबिना हात्तीप्रभावित क्षेत्रका बासिन्दाले विद्युतीय बार लगाउँदै आएका छन्। डिभिजन वन कार्यालय झापाका प्रमुख विष्णुलाल घिमिरेका अनुसार २०६७ सालदेखि हालसम्म विद्युतीय तारबारमा परी ३९ जनाको ज्यान गएको छ। छावासहित ११ वटा हात्ती मारिएका छन्। हात्ती नियन्त्रणका नाममा तारमा करेन्ट प्रवाह गर्ने अधिकार कसैलाई नरहेको उनको भनाइ छ। विद्युतीय बार नराख्न सामुदायिक वन र त्यस आसपासका बासिन्दालाई सचेत गराएका छौं, उनी भन्छन्, विद्युतीय बार मानव र जंगली हात्ती दुवैका लागि काल हो। उनका अनुसार जलथलमा सौर्य विद्युतीय तारबार जडान भइरहेको छ। त्यो सञ्चालनपछि वनमा लगाइएको विद्युतीय तारबार हटाइने उनी बताउँछन्। यसले मान्छेलाई करेन्ट लाग्दैन तर हात्तीलाई भने दुई मिटर परैै झड्का दिन्छ, उनी भन्छन्, त्यसैले सौर्य विद्युतीय तारबार हात्ती र मानव दुवैका लागि एउटै सुरक्षा उपाय हो।"
"धानको बिउ नक्कली, ९ जिल्लामा १५ करोडको क्षति","काठमाडौं : छिटो र धेरै फल्ने भनेर सरकारले दिएको धानको बिउबाट कम्तीमा ९ जिल्लाका किसान ठगिएका छन्। गरिमा जातका नाममा दिइएको बिउ अर्कै जात नखुलेको परेको छ। यही कारण धान नफल्दा १५ करोडभन्दा बढीको क्षति पुगेको छ। बालै लगागेपछि चितवन, नवलपरासी, दाङ, बाँके, बर्दिया, कैलाली, कञ्चनपुर, तनहुँ र लमजुङका सयौं किसानले ठूलो क्षति व्यहोर्नुुुुपरेको छ। उनीहरूले हाइब्रिड जातको गरिमा धानको बिउ रोपेका थिए। तर, बिउ हाइब्रिड जातको गरिमा नभएको अध्ययन समितिले फेला पारेको छ। बिउबिजन गुणस्तर नियन्त्रण केन्द्रमा गरिमा एफ वान हाइब्रिड भनेर सूचीकृत भए पनि किसानले लगाएको बिउ जातै नखुलेको उन्नत जातको भएको फेला परेको हो। गरिमा भनेर बिउ प्रयोग गरेका किसानको खेतमा बाली नलाग्दा सरकारले अध्ययन गर्न लगाएको थियो। अध्ययनमा संलग्न नेपाल कृषि अनुसन्धान परिषद् (नार्क) का वैैज्ञानिकले बिउ गुणस्तर नियन्त्रण केन्द्रमा गरिमा एफ वान हाइब्रिड भनेर दर्ता भए पनि किसानले प्रयोग गरेको बीउबीच कुनै मेल नखाएको बताएका छन्। ९ जिल्लाको एक हजार पाँच सय ३३ हेक्टरमा धानको बोटमा बाला नलाग्दा १५ करोड ५७ लाख मूल्यको पाँच हजार आठ सय २५ टन धानबाली क्षति भएको छ। अध्ययन समितिले चितवनबाट चार र तनहुँबाट दुई गरी ६ वटा धानको नमुुुुना संकलन गरेको थियो। संकलित नमुुुुनाको डीएनए फिंगर प्रिन्ट प्रविधिबाट जटिल परीक्षण गरिएको थियो। अध्ययन समितिका सदस्य सुुुुशीलराज सुवेदीका अनुसार डीएनए फिंगर प्रिन्ट प्रविधिमार्फत अध्ययन गर्दा तनहुँको व्यास नगरपालिकामा गरिमा भनेर लगाइएको धानमा बाला लागेको र केही स्थानमा नलागेको पाइएको छ। तनहुँमा बाला लागेको किसानले पहिलेदेखि नै भण्डारण गरी राखेको गरिमाको सक्कली बिउ भएको फेला परेको छ, सुवेदीले भने, तर तनहुँकै केही किसानको खेतमा बाला नलागेको बीउको परीक्षण गर्दा उक्त बिउ गरिमा जातको नभएको र गुणस्तरहीन बिउ भएको हाम्रो अध्ययनका क्रममा फेला परेको छ। सुवेदीका अनुसार अध्ययनका क्रममा तनहुँका केही किसानले दुईतीन वर्षअघिदेखि गरिमा जातको सक्कली बिउ राखेर यस वर्ष प्रयोग गरेका कारण बोटमा बाला लागेको थियो। तर, गत चैतदेखि जेठसम्म चितवन, नवलपरासी, बाँके, बर्दिया, दाङ, कैलाली, कञ्चनपुर, तनहुँ (केही किसानबाहेक) र लमजुङ जिल्लामा गरिमा नाममा बिक्रीवितरण भएको बिउ सक्कली गरिमा नभएको पुष्टि भएको छ। गरिमा एफ वान हाइब्रिड भनेर सरकारले सूचीकृत गरे पनि पीडित किसानको खेतमा गरिमा नामबाट गुणस्तरहीन अर्कै उन्नत जातको बिउ प्रयोग भएको छ। पीडित किसानको खेतमा गरिमा एफ वान हाइब्रिडको बिउ प्रयोग भएकै छैन। अध्ययन समितिका अनुसार अध्ययनका क्रममा बिउ गुणस्तर नियन्त्रण केन्द्रमार्फत गरिमा जातको बिउ उत्पादन गर्ने भारतको हैदराबादस्थित रेनोभा सिड्स साइन्स इन्डिया प्राइभेट लिमिटेडसँग तीन साताअघि पत्राचार गरिएको थियो। उत्पादनकर्तालाई नै गरिमा जातको बिउ तीनपटक डीएनए फिंगर प्रिन्ट प्रविधिमार्फत परीक्षण गर्न लगाइएको थियो। समितिले अध्ययन गरी प्रतिवेदन गत बिहीबार कृषि तथा पशुपन्छी मन्त्रालयलाई बुझाइसकेको छ। प्रतिवेदनका आधारमा मन्त्रालयले एक जात भनेर अर्को जातको बिउ बिक्री गरी किसानलाई क्षति पुयाएको भन्दै सूचीकृत रहेको गरिमा एफ वान हाइब्रिड सूचीबाट खारेज गर्न मन्त्रिपरिषद् कार्यालयलाई प्रस्ताव गरिसकेको छ। अध्ययन समितिका एक सदस्य भन्छन्, उत्पादन गर्ने मुख्य कम्पनीले नै पछिल्लो समयमा गरिमाका नाममा गुणस्तरहीन अर्कै बिउ नेपाल पठाएको हाम्रो ठम्याइ छ। सक्कली गरिमा भएको भए उसको तीनवटै परीक्षणमा एकै प्रकारको नतिजासहितको रिपोर्ट आउँथ्यो। अध्ययनका क्रममा गरिमा जातको बिउ आयात गर्न आधिकारिक रूपमा तत्कालीन समयमा साउथ इस्ट एसियन सिड कम्पनीले अनुमति पाए पनि २०७३ देखि भने नेपालमा उक्त कम्पनीले उक्त जातको बिउ आयात नगरेको फेला परेको छ। अनुमति पाएको कम्पनीले २०७२ सम्म मात्रै गरिमा जातको बिउ आयात गरेका भेटिएको छ। २०७३ देखि दाङको सनराइज एग्रिकल्चर रिसर्च सेन्टरले गरिमा नामको बिउ रेनोभा सिड्स साइन्स इन्डिया प्राइभेट लिमिटेडबाट आयात गर्न सरकारबाट अनुमति पाएको थियो। कांग्रेसका तर्फबाट दाङको क्षेत्रीय सभापतिसमेत रहेका देवजंग चौधरी सनराइज एग्रिकल्चर रिसर्च सेन्टरका सञ्चालक हुन्। चौधरीका अनुसार उनले गत चैतदेखि वैशाखसम्म रेनोभा सिड्स साइन्स इन्डिया प्राइभेट लिमिटेडबाट ३४ हजार किलो गरिमा जातको बिउ आयात गरेका थिए। त्यसमध्ये २३ हजार किलो बिउ आठ डिलरमार्फत ९ जिल्लामा बिक्री गरिएको थियो। उक्त बिउ प्रतिहेक्टर १५ किलोका दरले प्रयोग गरिएको थियो। यसरी हिसाब गर्दा बिक्री भएको बिउ ९ जिल्लाको एक हजार पाँच सय ३३ हेक्टरमा प्रयोग भएको छ। गुणस्तरहीन बिउ बिक्री गरेको घटनामा चौधरी यसअघि पनि मुछिएका थिए। उक्त घटनामा हालसम्म उनीमाथि सरकारले कारबाही गरेको छैन। स्रोतका अनुसार दुई वर्षअघि पनि चौधरीले गरिमा नामबाट बिउ ल्याएर किसानलाई बिक्री गरेका थिए। त्यस बेला पनि केही किसानको खेतमा बाला नलाग्ने समस्या आएको थियो। चौधरीले पीडित किसानलाई विभिन्न प्रकारको दबाब दिए पनि उनीमाथि कुनै कारबाही हुन सकेन। चौधरीले गुणस्तरहीन बिउ भित्र्याएर किसानमाथि खेलवाड गरेको पुष्टि भए पनि किसानलाई क्षतिपूर्ति तिर्न नसक्ने बताए। मैले आयात गरेको र बिक्री गरेको सक्कली गरिमा हाइब्रिड हो। विभिन्न प्राविधिक कारणले बाला नलागेको हुन सक्छ। केही स्थानमा प्रयोग भएको त्यही बीउको बोटमा मज्जाले बाला लागेको छ। यसमा मेरो गल्ती छैन, उनले भने, किसानलाई क्षतिपूर्ति दिन सक्दिनँ। कृषि तथा पशुपन्छी विकास मन्त्रालयका सचिव डा युवकध्वज जीसीले गुणस्तरहीन बिउ आयात गर्ने आयातकर्ताले पीडित किसानलाई क्षतिपूर्ति उपलब्ध गराउनुपर्ने बताए। उनका अनुसार पीडित किसानलाई क्षतिपूर्ति उपलब्ध गराउन तथा पीडित किसानको क्षतिको विवरण संकलन गर्न बीउबीजन गुणस्तर नियन्त्रण केन्द्रका प्रमुख मदन थापाको संयोजकत्वमा अर्को अध्ययन समिति गठन गरिएको छ। समितिलाई बाला नलागेको क्षेत्रफलको लगत, किसानको लगत, खरिद गरेको विक्रेताको लगत संकलन गरी प्रतिवेदन बुझाउन एक महिना समय दिइएको छ। समितिले बुझाएको प्रतिवेदनका आधारमा क्षतिपूर्ति यकिन गरी आवश्यक कारबाहीका लागि प्रधानमन्त्री तथा मन्त्रिपरिषद्को कार्यालयमा सिफारिस गर्छौं, सचिव जीसीले भने, मन्त्रिपरिषद्बाट आउने निर्णयका आधारमा क्षतिपूर्ति सम्बन्धित आयातकर्ताबाट असुल गर्छाैं। बीउमा पनि ठगी चौधरीले ल्याएको बिउ डिलरलाई प्रतिकिलो दुई सय ६० मा बिक्री गरेका थिए। डिलरले भने किसानलाई हाइब्रिड भनेर प्रतिकिलो चार सय ५० रुपैयाँमा बिक्री गरेका थिए। उन्नत जातको बीउलाई प्रतिकिलो एक सय २५ देखि एक सय ५० रुपैयाँ मात्रै पर्छ।"
छोरी जन्मिए बैंक खाता,"दैलेख : भैरवी गाउँपालिका५ की ममता थापाले कात्तिक पहिलो साता छोरी जन्माइन्। परिवारले जन्मदर्ता गरिदिएपछि सातामै गाउँपालिकाले अनिताको नाममा बैंक खाता खोलिदियो। गाउँपालिकाले उनको खातामा एक हजार रुपैयाँ जम्मा गर्यो। गाउँपालिकाले हरेक वर्ष एक हजार रुपैयाँका दरले २० वर्षसम्म उनको खातामा रकम जम्मा गरिदिनेछ। गाउँपालिकाले चालु आर्थिक वर्षदेखि बालिकाका नाममा खाता खोल्न सुरु गरेको हो। यसरी रकम पाउन स्वास्थ्य चौकीमै सुत्केरी भएको हुनुपर्नेछ भने बच्चा जन्माउने आमाको उमेर २० वर्ष पूरा हुनुपर्नेछ। उमेर नपुगी विवाह गरी बच्चा जन्माएका, घरमै जन्मिएका र दुईभन्दा बढी सन्तान जन्माउनेले यस्तो सुविधा पाउँदैनन्। गाउँपालिकाले छोरी प्रोत्साहन कार्यक्रममार्फत छोरीमैत्री गाउँ निर्माण गर्ने अभियान थालेको गाउँपालिका अध्यक्ष प्रेमबहादुर बुढाले बताए। छोरी जन्माउँदा अभिभावकले गर्व गर्ने वातावरण बनाउन खोजिएको हो, अध्यक्ष बुढाले भने, हामीले खोलिदिएको खातामा अभिभावकले थप रकम जम्मा गरेर छोरीको आधारभूत आवश्यकता पूरा गराउन सक्छन्। चौथो गाउँसभाबाट पारित गरेर छोरी प्रोत्साहन कार्यक्रम सञ्चालनमा ल्याइएको प्रमुख प्रशासकीय अधिकृत मोहनप्रसाद देवकोटाले बताए। बाल विवाह, भ्रूण हत्या, लैंगिक विभेद घटाउन तथा पोषण सुधार र संस्थागत सुत्केरीमा वृद्धि गर्ने ध्येयले छोरी प्रोत्साहन कार्यक्रम सुरु गरिएको हो, देवकोटाले भने। आमा वा बुबा संरक्षण रहने गरी छोरीका नाममा बैंक खाता खोल्ने गरिएको गाउँपालिकाले जनाएको छ। सरकारले दिने प्रोत्साहन र यातायात रकमबाहेक गाउँपालिकाले पोषण खर्चका लागि थप एक हजार रुपैयाँसमेत दिँदै आएको छ।"
म्याग्दीमा बस दुर्घटना : चारको मृत्यु,"बेनी : म्याग्दीको मालिका गाउँपालिका७ बिममा आइतबार साँझ बस दुर्घटना हुँदा चार जनाको मृत्यु भएको छ। दरवाङ बजारदेखि बिम जाँदै गरेको ग १ ख ४४७६ नम्बरको बस लुरवाङको गलघण्टी भन्ने ठाउँमा दुर्घटना भएको जिल्ला प्रहरी कार्यालयले जनाएको छ। स्थानीयले घटनास्थलमा चार जनाको शव भेटिएको जानकारी गराएका र दरवाङबाट इलाका प्रहरी कार्यालयको टोली घटनास्थल भर्खरै पुगेको प्रहरी निरीक्षक धु्रबप्रसाद शर्माले जानकारी दिए। स्थानीयले चार जनाको मृत्यु भएको जानकारी गराएका छन्। प्रहरीको टोली भर्खरै घटनास्थल पुगेको छ, प्रहरी निरीक्षक शर्माले भने। घटनास्थल पुगेका प्रहरी निरीक्षक रामप्रसाद पाण्डेले एक जनाको शव बाहिर निकालेको र तीन वटा शव गाडीले च्यापीएको अवस्थामा रहेको जानकारी गराएका छन्। घटनास्थलमा रहेका किसानी मावि बिमका शिक्षक लक्ष्मण गौतमका अनुसार उपल्लो सडकबाट पल्टीएको बस एक घुम्ती तल पुगेको छ। साँझ साढे ६ बजेतिर दुर्घटना भएको हो। तीन जना महिला र एक जना बालकको शव भेटिएको शिक्षक गौतमले बताए। घाइतेलाई उपचारका लागि दरवाङ प्राथमिक केन्द्रमा उपचारका लागि पठाइएको छ। स्थानीयबासी र सुरक्षाकर्मी उद्धारमा खटिएका स्थानीय प्रेम जुग्जालीले बताए। बेनीबाट बिमका लागि छुटेको बस दरवाङमा पुगेर बिग्रिएपछि यात्रुलाई दुर्घटना भएको बसमा चढाएर बिम पठाइएको थियो।"
"सुनकोशी बस दुर्घटना : १७ को मृत्यु, सातको मात्र सनाखत","दोलखा : दोलखाबाट काठमाडौं जाँदै गरेको शैलुङ्गेश्वर यातायातको बस दुर्घटनामा हुँदा मृत्यु हुनेको संख्या १७ पुगेको छ। अहिलेसम्म मृतकमध्ये सातजनाको मात्र सनाखत भएको छ। त्रिपुरासुन्दरी गाउँपालिका४, सिन्धुपाल्चोक जलजलेकी २७ वर्षीया चमेली श्रेष्ठ र उनकी ६ वर्षीया छोरी साइरानी श्रेष्ठ, भीमेश्वर नगरपालिका दोलखाकी २४ वर्षीया रन्जिता केसी, शैलुङ गाउपालिका३ कि ५१ वर्षीया रत्नकुमारी रावत र दोलखा घर भएका तीन महिनाको शिशु सिसान तामाङको सनाखत भएको सिन्धुपाल्चोकका प्रहरी प्रवक्ता डीएसपी माधव काफ्लेले जानकारी दिए। घाइते ५२ वर्षीय चेतकुमारी बस्नेत र ६ वर्षीय सलिना तामाङको उपचारको क्रममा शिर मेमोरियल अस्पताल बनेपामा मृत्यु भएको काभ्रे प्रहरीले जनाएको छ। मृतक सलिना तामाङ शैलुङ गाउँपालिकाकी हुन् भने बस्नेतको ठेगाना खुल्न सकेको छैन। दुर्घटनाग्रस्त बसबाट उद्धार गरिएका ४६ जनालाई काभ्रेको धुलिखेल अस्पतालमा उपचारको लागि पुर्याइएको छ। बसका चालक धनबहादुर तामाङको सिन्धुपाल्चोकको खाडीचौरमा रहेको सदाबहार अस्पतालमा उपचार हुन नसकेपछि धुलिखेल अस्पताल रिफर गरिएको अस्पतालले जनाएको छ। बोल्न नसक्ने अवस्थामा रहेकोले चालक तामाङलाई थप उपचारका लागि धुलिखेल रिफर गरिएको हो। घाइतेमध्ये अन्य छ जना गम्भीर अवस्थामा रहेको प्रहरीले जनाएको छ। आइतबार दिउँसो दोलखाको शैलुङ गाउँपालिकाको मागापौवाबाट शैलुंगेश्वर यातायातको बा २ ख ७२४५ नम्बरको बस चौतारा सांगाचोकगढी नगरपालिका९, सुकुटेस्थित अरनिको राजमार्गबाट सुनकोशी नदीमा खसेर दुर्घटना भएको थियो।"
बास्कोटालाई त्रिविको उपकुलपति बन्ने बाटो खुल्यो,काठमाडौं : त्रिभुवन विश्वविद्यालयको उपकुलपति बन्न नेपाल मेडिकल काउन्सिलका पूर्वअध्यक्ष प्राध्यापक डा धर्मकान्त बास्कोटालाई बाटो खुला भएको छ । दसैंअघि शिक्षामन्त्रीको अध्यक्षतामा रहेको उपकुलपति सर्च कमिटीले बास्कोटासहित तीन जनाको नाम प्रधानमन्त्री तथा विश्वविद्यालयका कुलपति केपी शर्मा ओलीलाई सिफारिस गरेको थियो । त्यतिखेर पहिलो नम्बरमा वरिष्ठ मुटु रोग विशेषज्ञ डा भगवान कोइराला पहिलो नम्बरमा तथा दोस्रो नम्बरमा बास्कोटाको नाम सिफारिस गरिएको थियो । तेश्रो नम्बरमा राष्ट्रिय परीक्षा बोर्डका अध्यक्ष प्राध्यापक डा चन्द्रमणि पौडेलको नाम थियो । सामान्यतया सर्च कमिटीले पहिलो नम्बरमा सिफारिस गरेका व्यक्तिलाई उपकुलपति बनाउने चलन थियो । तर प्रधानमन्त्रीको रोजाइमा रहेका बास्कोटालाई दोस्रो नम्बरमा सिफारिस गरिएको थियो । पहिलो नम्बरमा रहेका कोइराला आइतबार मात्र नेपाल मेडिक काउन्सिलको अध्यक्ष नियुक्त भएका छन् । बास्कोटाको कार्यकाल सकिएपछि काउन्सिल अध्यक्षविहिन थियो । कोइरालालाई उपकुलपति बनाउन विश्वविद्यालयका सहकुलपति समेत रहेका शिक्षामन्त्री पोखरेलले जोड गरेका थिए । प्रधानमन्त्रीको रोजाइमा भने बास्कोटा थिए । नेपाल कम्युनिस्ट पार्टीका अध्यक्ष पुष्पकमल दाहाल प्रचण्डको रोजाइमा भने पौडेल थिए । कोइराला काउन्सिल अध्यक्ष भएपछि बास्कोटा सहजै उपकुलपति हुने विश्वविद्यालयका प्राध्यापकबीच चर्चा सुरु भएको छ ।
प्रधानमन्त्रीले किन बोलाए आकस्मिक मन्त्रिपरिषद् बैठक ?,"काठमाडौं : प्रधानमन्त्री केपी शर्मा ओलीले आइतबार साँझ ५ बजेका लागि आकस्मिक मन्त्रिपरिषद् बैठक बोलाएका छन्। आफ्नो स्वास्थ्य अवस्थामा समस्या आइरहेका बेला प्रधानमन्त्री ओलीले आइतबार साँझका लागि मन्त्रिपरिषद्को आकस्मिक बैठक बोलाएका हुन्। आइतबार बिहानको मन्त्रिपरिषद् बैठकले नेपाल मेडिकल काउन्सिलको अध्यक्षमा डा भगवान कोइरालालाई नियुक्त गर्नेलगायत निर्णय गरेको थियो। प्रधानमन्त्रीले बैठकका एजेन्डाबारे मन्त्रीहरुलाई जानकारी दिएका छैनन्। प्रधानमन्त्रीले चाहेमा जुनसुकैबेला मन्त्रिपरिषद्को बैठक बोलाउन सक्नुहुन्छ, एक मन्त्रीले भने, मन्त्रिपरिषद् बैठक आकस्मिक भन्ने हुँदैन। बालुवाटारमा मन्त्रिपरिषद् बैठक मेडिकल काउन्सिलको अध्यक्षमा डाभगवान कोइराला प्रधानमन्त्रीको स्वास्थ्य उपचारमा अन्योल भइरहेका बेला बोलाइएको आकस्मिक बैठकलाई लिएर विभिन्न अनुमान गरिएका छन्। गत बुधबार स्वास्थ्यमा समस्या भएपछि ग्रान्डी अस्पताल भर्ना भएका प्रधानमन्त्री ओलीको २४ घण्टामा दुई पटक डायलासिस गराएर बिहीबार डिस्चार्ज भएका थिए। आइतबार बिहान प्रधानमन्त्री तेस्रो पटक डायलासिसका लागि ग्रान्डी जाने तयारी भएको थियो। चिकित्सकको सल्लाहमा शिक्षण अस्पतालमा पुगेर फोक्सो र छातीको एक्से गराएर बालुवाटार फर्किएका प्रधानमन्त्री ओली मन्त्रिपरिषद् बैठकमा सहभागी भएका हुन्।"
गृहजिल्लामा लोकस्टार शनिको स्वागत,"रोल्पा : लोकस्टार शनि विश्वकर्मालाई गृह जिल्ला रोल्पामा स्वागत गरिएको छ । आइतबार सदरमुकाम लिबाङमा बजार परिक्रमा गराइएको हो । रोल्पा नगरपालिका८ जंकोट निवासी शनिलाई नगर परिक्रमा गराएर स्वागत गरिएको हो । अन्तर्राष्ट्रिय रोल्पाली सेवा समाजको अगुवाईमा बजार परिक्रमा गराइएको हो । उनलाई खादा, अबिर र माला लगाइदिएर हर्ष बधाई गरिएको समाजका अध्यक्ष सन्दिप थापाले बताए । टुँडिखेलबाट बजार परिक्रमा गराइएको हो । हाम्रो शनि हाई हाई, लोकस्टार शनि हाम्रो गौरव लगायतका नारासमेत लगाइएको थियो । पहिलो नेपाली लोकस्टार बनेपछि जिल्लामा खुशियाली छाएको छ । नगरपरिक्रमापछि शनिले केही गीत प्रस्तुत गरेका छन् । लोकस्टार बनाउन सहयोग गर्ने सबैप्रति आभारी छु, शनिले भने, रोल्पाली अनि सिंगो नेपालीको साथ, सहयोग र मायाले मैले सफलता हात पारेँ। सबैलाई धन्यवाद ।"
त्रिवि उपकुलपतिमा बाँस्कोटा नियुक्त,"काठमाडौं : त्रिभुवन विश्वविद्यालयको उपकुलपतिमा प्राध्यापक डा धर्मकान्त बाँस्कोटा नियुक्त भएका छन्। उनलाई प्रधानमन्त्री तथा विश्वविद्यालयका कुलपति केपी ओलीले आइतबार उपकुलपति नियुक्त गरेका हुन्। त्रिवि गत भदौ पहिलो सातादेखि उपकुलपति रिक्त थियो। उपकुलपति सिफारिस गर्न गठन गरिएको सर्च कमिटीले बाँस्कोटासहित तीन जनाको नाम प्रधानमन्त्रीलाई सिफारिस गरेको थियो। बाँस्कोटा नेपाल मेडिकल काउन्सिलका पूर्वअध्यक्ष हुन्। प्रधानमन्त्री कार्यालयका अनुसार बाँस्कोटाले भ्याएमा आजै र आज नभ्याएमा सोमबार जिम्मेवारी निर्वाह गर्नेछन्। उपकुलपतिको कार्यकाल चार वर्षको हुनेछ। प्राडा बाँस्कोटा नाक, कान, घाँटी विशेषज्ञ हुन्।"
सहकारीको ४३ करोड हिनामिना गर्ने चारजना थुनामा,"नेपालगन्ज : जिल्ला अदालत बाँकेले नेपालगन्जको सहकारी वित्तीय विकास संस्था लिमिटेडको ४३ करोड रूपैयाँ अपचलनको अभियोगमा चारजनालाई पुर्पक्षका लागि थुनामा राख्न आदेश दिएको छ। न्यायाधीश धनिश्वर पौडेलको इजलासले आइतबार सहकारीका प्रमुख प्रबन्धक गोपाल भण्डारी, सहायक प्रमुख प्रबन्धक गंगाधर सुबेदी, बैंकिङ्ग प्रबन्धक अरुणकुमार पाठक र सहउपसहायक बलराम यादवलाई बाँके कारागारमा थुनामा राख्न आदेश दिइएको हो। अभियुक्तद्वय लेखा समिति सदस्य स्थिरमणी बज्राचार्य र ओमप्रकाश चौधरीसँग जनही २० लाख रूपैयाँ धरौटी मागिएको छ । बज्राचार्य आइतबार दिउँसो २० लाख नगद धरौटी बुझाएर रिहा भएका छन् भने चौधरीले धरौटीमा जेथा (जग्गा) राखिपाउँ भनेर निवेदन दिएका छन् । जग्गाको मूल्याङ्कनलगायतका प्रक्रियामा कम्तीमा एक साता लाग्ने भएकाले चौधरी थुनामै बस्नु पर्नेछ । चौधरीसहित पाँच जनालाई आइतबार नै बाँके कारागारको थुनामा राखिएको छ। बाँके प्रहरीले गठन गरेको विज्ञ समूहको सहयोगमा भएको छानबिनमा सहकारीको कूल पूँजी ५२ करोडबाट ४३ करोड रूपैयाँ अपचलन भएको दाबी गरिएको छ। जिल्ला अदालत बाँकेमा सहकारीका सञ्चालक र कर्मचारी गरी ४१ जनाविरुद्ध सहकारी रकम हिनामिना (अपचलन), ठगी र संगठित अपराध अन्र्तगत अभियोग पत्र दायर गरेको छ । चारजना कर्मचारी र दुईजना लेखा समिति सदस्य गरी ६ जना मात्र पक्राउ परेका थिए । ३५ जना अभियुक्त फरार छन्। प्रहरी छानबिनले सहकारीको प्रधान कार्यालय नेपालगन्जबाट बचततर्फको १६ करोड ११ लाख ९७ हजार, ऋणतर्फको २२ करोड ९४ लाख १७ हजार, नगद दुई लाख ३० हजार, बैंक मौज्जादको एक करोड ५१ लाख २८ हजार गरी ४० करोड ५९ लाख ४७ हजार अपचलन भएको देखाएको छ । त्यसैगरी बैजापुर शाखाबाट नौ लाख ८३ हजार, खजुरा शाखाबाट ६६ लाख ८६ हजार र संस्थाको शेयर पूँजीबाट एक करोड ८५ लाख ६० हजार गरी ४३ करोड दुई लाख ५३ हजार रुपैयाँ अपचलन भएको देखाएको छ । सहकारीका ११ हजार नौ सय ८ निक्षेपकर्ता र एक हजार आठ सय ६० शेयरधनीमध्ये एक हजार नौ निक्षेपकर्ता र शेयर धनीले जिल्ला प्रहरी कार्यालय बाँकेमा आफ्नो रकम फिर्ता गरी अभियुक्तलाई कारबाहीको माग गर्दै जाहेरी दिएका छन् ।"
"दिल्ली प्रदूषणको असर नेपालमा, लुम्बिनी र नेपालगञ्ज प्रभावित","काठमाडौं : दिल्लीमा बढेको वायुप्रदूषणको असर नेपालमा पनि देखिएको छ। यही कारण लुम्बिनी र नेपालगञ्ज क्षेत्रमा वायुप्रदूषणले सीमा नाघेको हो। यस क्षेत्रको हावामा कणको मात्रा अर्थात् पीएम (पार्टिकुलेट म्याटर) २५ अत्याधिक रुपमा बढेको वायु गुणस्तर निगरानी शाखाले जनाएको छ। आइतबार दिउँसो लुम्बिनी क्षेत्रको हावामा पीएम२५ को मात्र १८५ माइक्रोग्राम पर क्युब मिटर पुगेको हो। लुम्बिनीमा रहेको वायुप्रदूषण मापन यन्त्रले हावामा १८५ माइक्रोग्राम पर क्युब मिटर पीएम२५ को मात्र रहेको रेर्कड गरेको छ। त्यस्तै नेपालगञ्जमा रहेको वायुप्रदूषण मापन यन्त्रले १५७ माइक्रोग्राम पर क्युब मिटर रेर्कड गरेको छ। यसैगरी सिरहामा समेत वायुप्रदूषण बढेको छ। सिरहामा रहेको मापन यन्त्रले ८६ माइक्रोग्राम पर क्युब मिटर रेर्कड गरेको छ। पश्चिमी वायुको प्रभावले दिल्लीको प्रदूषण नेपालसम्म आइपुगेको विज्ञहरू बताएका छन्। दिल्लीको वायुप्रदूषणले नेपालको पश्चिमी तराई क्षेत्रमा बढी प्रभाव पार्ने वातावरणविद् भूषण तुलाधरले बताए। दिल्लीको प्रदूषणले काठमाडौं क्षेत्रमा प्रभाव पार्दैन भन्ने होइन तर काठमाडौं उपत्यकामा यहाँकै प्रदूषण बढी छ, तुलाधरले भने,दिल्लीबाट आउँले प्रदूषण वायुमण्डलको माथिल्लो भागमा हुन्छ, हामीलाई असर गर्ने प्रदूषण यहाँकै स्थानीय नै हो। नेपालको मापदण्ड अनुसार हावामा पीएम२५ को मात्रा ४० भन्दा कम हुनुपर्छ। त्यस्तै विश्व स्वास्थ्य संगठनले पीएम२५ को मात्रा १० निर्धारण गरेको छ। विश्व स्वास्थ्य संगठनले बनाएको मापदण्डभन्दा नेपालको चार गुणा बढी हो। हावामा मिसिएको सानासाना प्राणघातक कणलाई पीएम२५ भनिन्छ। आँखाले देख्न नसकिने यो कण सिधै फोक्सो हुँदै रगतमा पुगेर घातक रोगको स्रोत बन्छ। विषाक्त वायुले ढाकियो दिल्ली, नेपालमा पनि असर"
सुनकोशीमा बस दुर्घटना : मृतकको संख्या १० पुग्यो (भिडियो),"दोलखा : दोलखाबाट काठमाडौं आउँदै गरेको शैलुङ्गेश्वर यातायातको बस दुर्घटनामा मृत्यु हुनेको संख्या १० पुगेको छ। दुर्घटनामा १० जनाको मृत्यु भएको सिन्धुपाल्चोकका डीएसपी माधव काफ्लेले जानकारी दिएका छन्। मृतकको सनाखत हुन भने बाँकी छ। आइतबार दिउँसो दोलखाको शैलुङ गाउँपालिकाको माघापौवाबाट शैलुंगेश्वर यातायातको बा २ ख ७२४५ नम्बरको बस चौतारा सांगाचोकगढी गाउँपालिकाको ९ सुकुटेमा दुर्घटना भएको थियो। बसमा ३४ जना यात्रु सवार थिए। डीएसपी माधवप्रसाद काफ्लेका अनुसार बस सुनकोशीमा खसेको छ। अहिले घाइतेहरुको उद्धार जारी रहेको छ।घटनाको थप विवरण आउन बाँकी छ। सुनकोशीमा बस खस्यो, ६ जनाको मृत्यु"
डीएसपी शाहीमाथि छानबिन सुरु,नेपालगन्ज : प्रदेश ५ प्रहरीले इलाका प्रहरी कोहलपुरका प्रमुख डीएसपी हेमबहादुर शाहीको आचरणबारे छानबिन सुरु गरेको छ । जिल्ला प्रहरी बाँकेका प्रवक्ता डीएसपी सुरेशबहादुर सिंहले एसएसपी नरबहादुर केसी संयोजकत्वको छानबिन समितिले काम सुरु गरेको बताए । समितिलाई १० दिनको म्याद दिइएको आइतबार नेपालगन्जमा आयोजित पत्रकार सम्मेलनमा उनले बताए । जिल्ला प्रहरीले हतियार बरामद भएको घटनालाई अन्य प्रकरणमा नजोड्न आग्रह गरेको छ । नेपाल तरुण दलका नेपालगन्ज नगर समिति सभापति सन्दीपजंग शाह बिहीबार साढे ८ बजे नेपालगन्जको गनापुरबाट पेस्तोलसहित पक्राउ परेका थिए ।
थुनछेक बहस सकिएन : महरा हिरासतमै,"काठमाडौं : बलात्कार आरोपमा पक्राउ परेका पूर्वसभामुख कृष्णबहादुर महरा सोमबारसम्म हिरासतमै रहने भएका छन् । संसद् सचिवालयकी महिला कर्मचारीमाथि बलात्कार गरेको आरोपमा पक्राउ महराको मुद्दामा शुक्रबारदेखि चलिरहेको थुनछेक बहस आइतबार नसकिएपछि उनी हिरासतमै रहने भएका हुन् । काठमाडौं जिल्ला अदालतका न्यायाधीश सुदर्शनराज पाण्डेको इजलासमा आइतबार सरकारी वकिलको बहस सकिएको छ । उनका निजी कानुन व्यवसायीले सोमबार बहस गरेपछि मात्र अदालतले महराको मुद्दामा फैसला गर्नेछ । पुपक्षका लागि थुनामा पठाउने अथवा धरौटीमा तारिखमा राख्ने वा साधारणा तारेखमा राख्ने भन्ने विषय सोमबार टुंगो लाग्नेछ । महराविरुद्ध जबर्जस्ती करणी मुद्दा : पाँच वर्षसम्म कैद सजाय माग महरा अदालतमा उपस्थित हुँदा जे देखियो महरा पुर्पक्षमा फरक व्यवहार बन्द इजलाशमा महराले दिए यस्तो बयान महराको बयान सकियो : आइतबार पुनः अदालत उपस्थित गराइने महराले बयानमा भने, मैले ओहदाको मर्यादा राखेको छु"
कृष्णनगर घटनाका आरोपी शाहलाई १० दिन थुनामा राख्न आदेश,कपिलवस्तु : कृष्णनगर घटनाको मुख्य आरोपी भनिएका कृष्णनगरका जमाल शाहलाई जिल्ला प्रशासन कार्यालयले १० दिन थुनामा राख्न दिएको छ। जिल्ला प्रहरी कार्यालयले शाह उपर सार्वजनिक शान्तिविरुद्धको कसुर अन्र्तगत आज जिल्ला प्रशासन कार्यालयमा मुद्धा दर्ता गरेको छ। सो मुद्धामा जिल्ला प्रशासन कार्यालयले जमाललाई १० दिन थुनामा राखी थप अनुसन्धान गर्ने आदेश गरेको हो। जमाल हाल जिल्ला प्रहरी कार्यालयमा थुनामा रहेको प्रहरी नायब उपरीक्षक सुनिल मल्लले बताए। थुनामा रहेका जमाल उपर लक्ष्मीपुजाको मुर्ति बिर्सजन कार्यक्रममा अवरोध सिर्जना गरेको र पटकपटक प्रहरीले आग्रह गर्दा समेत विवाद उत्पन्न गरी झडपको अवस्था सिर्जना गराएको आरोप छ। बुधबार साँझ मुर्ति बिर्सजनका क्रममा जमालको नेतृत्वमा केही युवाहरुले सार्वजनिक बाटो प्रयोग गर्न नदिँदा उत्पन्न विवाद र झडपपछि बिहीबार विहान ११ बजेदेखि कृष्णनगर बजारमा स्थानीय प्रशासनले कफ्र्यु लगाएको थियो। सो समयमा चिया पसल संचालन गर्दै आएका २१ वर्षीय सुरज पाण्डेयको सुरक्षाकर्मीको गोली लागि मृत्यु भएको थियो।
"सुनकोसीमा बस खस्दा १७ को मृत्यु, एकै गाउँका आठजना","युवराज पुरी । सिन्धुपाल्चोक रवीन्द्र गौतम । दोलखा सुनकोसी नदीमा यात्रुवाहक बस खस्दा कम्तीमा १७ जनाको मृत्यु भएको छ । दोलखाको मागा देउरालीबाट काठमाडौंतर्फ गइरहेको बा २ ख ७२४५ नम्बरको बस आइतबार दिउँसो चौतारा साँगाचोकगढी नगरपालिकाको सुकुटेनजिकैबाट नदीमा खस्दा पाँच बालबालिकासहित १७ जनाको मृत्यु भएको हो । दुर्घटनामा ५१ जना घाइते भएका छन् । मृत्यु हुनेमा १२ महिला र पाँच पुरुष रहेको सिन्धुपाल्चोकका डीएसपी माधव काफ्लेले जानकारी दिए । १५ जनाको घटनास्थलमा र दुई जनाको उपचारका क्रममा मृत्यु भएको थियो । नदीमा केही यात्रु बेपत्ता भएकाले मृतकको संख्या बढ्न सक्ने प्रहरी अनुमान छ । बस सडकबाट करिब २० मिटर तल नदीमा खसेको छ । आइतबार साँझसम्म १० जनाको सनाखत भएको छ । दुर्घटनामा सिन्धुपाल्चोक त्रिपुरासुन्दरी गाउँपालिका४ की ३० वर्षीया चमेली श्रेष्ठ र उनकी ६ वर्षीया छोरी साइरानी, दोलखा भीमेश्वर नगरपालिका९ की २४ वर्षीया रञ्जिता केसी, शैलुङ गाउँपालिका३ की ५० वर्षीया रत्नकुमारी राउत, उनका २८ वर्षीय छोरा किरण राउत, सोही ठाउँकी तीन महिनाकी शिशु सिसन तामाङ, शैलुङ ५ का रितेश खड्का र शैलुङ७ की कविता राउतको घटनास्थलमा मृत्यु भएको डीएसपी काफ्लेले जानकारी दिए । चार महिला र चार पुरुषको सनाखत हुन सकेको छैन । बनेपास्थित सिर मेमोरियल अस्पतालमा शैलुङ४ की ६ वर्षीया बालिका सलिना तामाङ र धुलिखेल अस्पतालमा ५२ वर्षीया चेतकुमारी बस्नेतको मृत्यु भएको थियो । घाइते ५१ जनालाई धुलिखेल अस्पताल लगिएको छ । गम्भीर दुईजनालाई काठमाडांै रिफर गरिएको धुलिखेल अस्पतालले जनाएको छ । चालक धनबहादुर श्रेष्ठ गम्भीर घाइते छन् । दुर्घटनाको कारण खुलेको छैन । स्काभेटरले नदीबाट बस निकालेपछि घाइतेको उद्धार गरिएको थियो । उद्धारका लागि रिसोर्टका र्याफ्टिङ बोट पनि प्रयोग गरिएको जिल्ला प्रहरी कार्यालयका प्रमुख एसपी प्रज्ज्वल महर्जनले जानकारी दिए । उद्धारका लागि स्थानीय, र्याफ्टिङ गाइड, नेपाल प्रहरी, सशस्त्र प्रहरी तथा नेपाली सेना खटिएका थिए । साँझसम्म खोजी कार्य जारी राखिएको छ । एकै गाउँका ८ जनाको मृत्यु बस दुर्घटनामा दोलखाको एकै गाउँका ८ जनाको मृत्यु भएको छ । शैलुङ गाउँपालिका५ काटाकुटी गाउँका ८ जनाको मृत्यु भएको शैलुङ गाउँपालिकाका अध्यक्ष भरत दुलालले जानकारी दिए । घटनाको जानकारी पाएलगत्तै सुकुटे पुगेका अध्यक्ष दुलालका अनुसार काटाकुटी गाउँका ८ जनाको मृत्यु भएको हो । गाउँबाट फोन आउँदा सबैको रुवाबासीमात्र सुन्छु, अध्यक्ष दुलालले मलिन स्वरमा भने । 'घाइते र शव खोज्दै दिनभर कहिले सुकुटे, कहिले धुलिखेल पुगेँ । सिन्धुपाल्चोकको बाह्रविसेमा थप शवको पहिचान गर्न जाँदै छु,' उनले भने । शैलुङ गाउँपालिकाकै मागापौवाका २ जनाको पनि मृत्यु भएको उनले भने । सनाखत भएका मृतक त्रिपुरासुन्दरी गाउँपालिका४ सिन्धुपाल्चोककी ३० वर्षीया चमेली श्रेष्ठ, त्रिपुरासुन्दरी गाउँपालिका४ सिन्धुपाल्चोककी ६ वर्षीय शाइरानी श्रेष्ठ, भीमेश्वर नगरपालिका९, दोलखाकी २४ वर्षीया रञ्जिता केसी, शैलुङ गाउँपालिका३,दोलखाकी ५० वर्षीया रत्नकुमारी राउत, शैलुङ गाउँपालिका३,दोलखाकी २८ वर्षीय किरण राउत, शैलुङ गाउँपालिका३,दोलखाका तीन महिने शिशु शिषन तामाङ, शैलुङ गाउँपालिका५, दोलखाका रितेश खड्का, शैलुङ गाउँपालिका७,दोलखाकी कविता राउत, शैलुङ गाउँपालिका४, दोलखाकी ६ वर्षीया बालिका शलिना तामाङ र ५२ वर्षीया चेतकुमारी बस्नेतको ठेगाना खुल्न सकेको छैन ।"
"सुनकोशीमा बस खस्यो, ६ जनाको मृत्यु",दोलखा : दोलखाबाट काठमाडौं आउँदै गरेको शैलुङ्गेश्वर यातायातको बस सिन्धुपाल्चोक सुकुटेबाट सुनकोशीमा खस्दा ६ जनाको मृत्यु भएको छ। शैलुंगेश्वर यातायातको बा २ ख ७२४५ नम्बरको बस सिन्धुपाल्चोकको सुकुटेमा दुर्घटना हुँदा ६ जनाको मृत्यु भएको सिन्धुपाल्चोकका डीएसपी माधव काफ्लेले जानकारी दिएका छन्। डीएसपी माधवप्रसाद काफ्लेका अनुसार बस सुनकोशीमा खसेको र चालक धनबहादुर तामालाई पानीबाट उद्दार गरिएको छ।घटनाको थप विवरण आउन बाँकी छ।
भीटेन भन्दा कडा भीटीएम खोज्दै प्रहरी,"ललितपुर : केही दिन पहिला महानगरिय प्रहरी परिसर ललितपुरमा गायक भीटेनलाई पक्राउ गरिएको विषयमा गुनासो आयो। गुनासो गर्नेले परीसरका प्रमुख टेकप्रसाद राईलाई भने, भीटेनलाई पक्राउ गर्ने तर भीटीएमलाई चाँहि पक्राउ नगर्ने? उनीहरुको गुनासो आएपछि मात्र प्रहरीले भीटीएमको बारेमा युट्युबमा हेरेको तथा अनुसन्धान थालेको राईले बताए। राई भन्छन्, भीटेनको भन्दा सयौँ गुणा भल्गर रहेछन् भीटीएमका शब्द। हुन पनि उनका गीतमा सुन्नै नसकिने खालका छाडा शब्द छन्। राईका अनुसार यो विषयको बारेमा प्रहरी प्रमुख कार्यालय साइबर ब्यूराेमा अवगत गराइसकिएको छ। परिसरले पनि आफनो तर्फबाट अनुसन्धान गरिरहेको जनाएको छ। भीटीएम वास्तवमा को हुन र कहाँबाट संचालित छन् यस विषयमा अनुसन्धान भइरहेको छ,राईले भने, तर कतिपय कुराहरु प्रहरीको बसमा नहुने रहेछ । प्रहरीले अनुसन्धान गर्न चाहे पनि अन्य निकायबाट अनुमती लिनुपर्ने छ भन्ने उनको भनाइ छ । भीटेनले एक खालको प्रसिद्धि कमाएको लोभमा भीटीएमले पनि यस्तो हर्कत गरेको अनुमान प्रहरीले लगाएको छ। राईले भने, 'गीतकाे भ्यू (हेर्नेको संङ्ख्या) बढाउन यस्तो गरेको हुनुपर्छ, शब्दहरु सुन्न सकिने खालका छैनन। तर कस्ता गीतसंगीत गाउन पाउने, कस्तालाई युट्युबमा राख्ने जस्ता कुराको उचित नियमन नभएकाले यी समस्या आएको ठम्याई उनको छ। सञ्चार मन्त्रालयले यस्ता कुरामा नियमन तथा नियन्त्रण गर्न सक्नेछ। तर, सूचना तथा सञ्चार मन्त्रालयका सचिव महेन्द्र गुरुङले गीतसंगीत तथा नाट्य विधा आफनो कार्यक्षेत्रमा नपर्ने बताए। सञ्चार मन्त्रालयले वेवसाइट, युट्युब तथा साइबरसँग सम्बन्धित घटना गृहमन्त्रालय तथा संस्कृति तथा पर्यटन मन्त्रालयको अनुमती लिएर मात्र हटाउन सक्ने प्रावधान रहेको जानकारी दिए। गृहमन्त्रालयले शान्तिसुरक्षाको हिसाबले गलत हो भन्ने प्रमाणित गर्नुपर्ने हुन्छ, गुरुङले भने पर्यटन मन्त्रालयले पनि गलत हो भनेर लेखीदिएपछि मात्र हटाउने अधिकार हुन्छ। भीटेन पक्राउको विषयमा सबैले विरोध गरेपनि एउटा संस्कारको विकास गर्न मात्र पक्राउ गरिएको प्रहरीले दाबी गरेको छ। उनलाई पक्राउ गरेपछि अरुले पनि यस्तै नगरोस भन्ने सन्देस दिन चाहेको बताएको र वाक स्वतन्त्रता भन्दैमा जे पायो त्यही गाउन पाइन्न, समाजमा छाडा प्रवृत्तिलाई प्रश्रय दिनुहुँदैन भन्न चाहेको प्रहरीले जनाएको छ।"
छोरी जन्मिए बैंक खाता,"दैलेख : भैरवी गाउँपालिका५ की ममता थापाले कात्तिक पहिलो साता छोरी जन्माइन्। परिवारले जन्मदर्ता गरिदिएपछि सातामै गाउँपालिकाले अनिताको नाममा बैंक खाता खोलिदियो। गाउँपालिकाले उनको खातामा एक हजार रुपैयाँ जम्मा गर्यो। गाउँपालिकाले हरेक वर्ष एक हजार रुपैयाँका दरले २० वर्षसम्म उनको खातामा रकम जम्मा गरिदिनेछ। गाउँपालिकाले चालु आर्थिक वर्षदेखि बालिकाका नाममा खाता खोल्न सुरु गरेको हो। यसरी रकम पाउन स्वास्थ्य चौकीमै सुत्केरी भएको हुनुपर्नेछ भने बच्चा जन्माउने आमाको उमेर २० वर्ष पूरा हुनुपर्नेछ। उमेर नपुगी विवाह गरी बच्चा जन्माएका, घरमै जन्मिएका र दुईभन्दा बढी सन्तान जन्माउनेले यस्तो सुविधा पाउँदैनन्। गाउँपालिकाले छोरी प्रोत्साहन कार्यक्रममार्फत छोरीमैत्री गाउँ निर्माण गर्ने अभियान थालेको गाउँपालिका अध्यक्ष प्रेमबहादुर बुढाले बताए। छोरी जन्माउँदा अभिभावकले गर्व गर्ने वातावरण बनाउन खोजिएको हो, अध्यक्ष बुढाले भने, हामीले खोलिदिएको खातामा अभिभावकले थप रकम जम्मा गरेर छोरीको आधारभूत आवश्यकता पूरा गराउन सक्छन्। चौथो गाउँसभाबाट पारित गरेर छोरी प्रोत्साहन कार्यक्रम सञ्चालनमा ल्याइएको प्रमुख प्रशासकीय अधिकृत मोहनप्रसाद देवकोटाले बताए। बाल विवाह, भ्रूण हत्या, लैंगिक विभेद घटाउन तथा पोषण सुधार र संस्थागत सुत्केरीमा वृद्धि गर्ने ध्येयले छोरी प्रोत्साहन कार्यक्रम सुरु गरिएको हो, देवकोटाले भने। आमा वा बुबा संरक्षण रहने गरी छोरीका नाममा बैंक खाता खोल्ने गरिएको गाउँपालिकाले जनाएको छ। सरकारले दिने प्रोत्साहन र यातायात रकमबाहेक गाउँपालिकाले पोषण खर्चका लागि थप एक हजार रुपैयाँसमेत दिँदै आएको छ।"
उदाउँदो सूर्यलाई अर्घ्य दिएर सकियो छठ,"गुलरिया : पवित्रता, निष्ठा, आस्था एवम् सद्भावको पर्वका रुपमा मानिने छठ पर्व आइतबार ब्रतालुले उदाउँदो सूर्यलाई अर्घार्पण गरेसँगै समापन भएको छ । कार्तिक शुक्लपक्षको चौथी तिथिदेखि शुरु गरिएको छठ पूजाको विधि कार्तिक शुक्ल सप्तमीको र्मिमिरेसँगै आइतबार सकिएको हो । तराईमा मात्र मनाइने छठ पर्व पछिल्लो समय देशैभरी धुमधामका साथ मनाउने गरिन्छ । बर्दियामा पनि छठको रौनकले जलाशय खचाखच भरिएका थिए । मिथिला सांस्कृतिक प्रतिष्ठान र छठी मैया पूजा समिति गुलरियाले भादा (सरजु) नदी र हस्नापुर कट्टीस्थित सरजु नदी गरी दुई ठाउँमा सजियाघाटको तयारी गरिएको हो । केही ब्रतालु दण्डप्रणाम गर्दै घाटसम्म पुगेका थिए। बर्दियामा दुई दशकदेखि बबईस्थित भादा (सरजु) नदीमा सामूहिक रुपमा छठ पूजाको आयोजना गर्दै आएको मिथिला सांस्कृतिक प्रतिष्ठानका अध्यक्ष पशुपति झाले बताए । उनले भने, 'छठले आपसी धार्मिक सद्भावसँगै पवित्रता, निष्ठा र आस्था प्रति जागरुकता ल्याएको छ । वर्षेनी छठको महत्वसँगै ब्रतालुको संख्या बढ्दै गएको उनको अनुभव छ। धार्मिक विधिविधान पूर्वक गरिने छठी देवीको ब्रतले पतिको दीर्घायु, सफल दाम्पत्यसहित अटल सौभाग्य प्राप्ति हुने धार्मिक विश्वास रही आएको पाइन्छ । छठको ब्रत बस्नेले कार्तिक महिना आरम्भ भएदेखि नै लशुन, प्याज, माछा, मासुलगायतका तामसी भोजन त्याग्नु पर्ने नियम छ । यसरी शुद्ध आचरणमा बसेका ब्रतालुले कार्तिक शुक्ल चौथीका दिन स्थान पश्चात शुद्ध भान्सामा भोजन बनाई (अरवा अरवाइन) खाने प्रचलन छ । भोलिपल्ट पञ्चमीका दिन दिनभर ब्रत बसी बेलुकी माटोको नयाँ चुलो र शुद्ध भाँडामा सख्खर हालेर खीर, रोटीको प्रसाद सहित चन्द्रमा उदाएपछि छठी देवीको पूजाआजा गरी प्रसाद चढाउने गरिन्छ ।जसलाई खरना भनिन्छ । पूजाको खीरप्रसाद ईष्टमित्रलगायत आफन्तलाई बाड्ने गरिन्छ । झाले थपे छठी देवीको विधिपूर्वक गरिने आराधना कठोर छ। षष्ठि (छठ) को दिन पानी पनि नपिएर (निर्जला) ब्रत बसिन्छ । ब्रतालु पूजा सामाग्रीसहित नदी, पोखरीलगायत जलाशयमा (सजियाघाट) पुगी भाकल अनुसारको माटाको ढकनी, नाङ्लोमा फलफूल, रोटी, राखेर अस्ताउँदो सूर्यलाई अर्घ्य दिने प्रचलन छ । घाटमा विधिपूर्वक धुप, दीप, नैवेद्यसहित सूर्यको पूजा हुन्छ । पूजा सकेर भजन, किर्तन, गीतसहित जाग्राम बस्ने प्रचलन छ । भोलिपल्ट बिहान सप्तमीको दिन स्थान गरी उदाउँदो सूर्यलाई अर्घार्पण गरेसँगै छठ ब्रतको समापन हुने विधान छ । छठका ब्रतालुलाई अस्ताउँदो उदाउँदो सूर्यलाई अर्घापण गर्ने जलाशय, जाग्रामका लागि जागरण भजनको व्यवस्थासहितको तयारी गुलरियामा गरिएको छठी मैया पूजा समितिका संयोजक एवम् उद्योग बाणिज्य संघ गुलरियाका उपाध्यक्ष मनोज यादवले बताए। उनले भने, 'गुलरिया नगरपालिका ७ हस्नापुर कट्टी गाउँस्थित पुरानो सर्जु नदीमा पहिलो पटक छठ पूजाको विशेष तयारी गरेका हौं ।' छठका ब्रतालु तथा भक्तजनलाई मध्यनजर गर्दै जलाशय, केराका बोट, बिजुली बत्ती, पिउने पानी, टेण्टलगायत सरसफाई सहित सुरक्षाको व्यवस्था हामीले गरेका थियौं । उनका अनुसार जाग्रामका लागि भारतको इलाहाबादबाट झिकाइएका प्रसिद्ध भजन गायक राकेश तिवारी र भजन गायिका प्रियंका पाण्डेको टोलीले भजन गाएका थिए।'"
बूढीगण्डकीको मुआब्जा निर्धारण नभए स्थानीय सरकार आन्दोलनमा उत्रिने,"गोरखा : बूढीगण्डकी जलविद्युत आयोजनाका कारण डुबानमा पर्ने गोरखाको आरुघाट तथा धादिङको त्रिपुरासुन्दरी गाउँपालिकाका बासिन्दालाई मुआब्जा निर्धारण गर्न जनप्रतिनिधिले आन्दोलन गर्ने भएका छन् । बिहीबार धादिङको विशालनगरमा पीडित क्षेत्रका जनप्रतिनिधिको बैठक बसी दोस्रो चरणको आन्दोलन गर्ने निर्णय गरेको आरुघाट गाउँपालिकाका अध्यक्ष पूर्ण दाहालले जानकारी दिए । 'गोरखातर्फको आरुघाट र धादिङतर्फको विशालनगर र खहरेलगायतका सहरी क्षेत्रको मुआब्जा अहिलेसम्म निर्धारण गरिएको छैन, अध्यक्ष दाहालले भने, 'त्यसैले पीडित क्षेत्रका गाउँपालिकाका अध्यक्ष, उपाध्यक्ष, वडाध्यक्ष र वडा सदस्यको बैठकले २५ गतेभित्र सरकारले मुआब्जा तोकेन भने २६ गतेदेखि नै दोस्रो चरणको आन्दोलन गर्ने निर्णय भएको छ ।' आन्दोलनमा जनप्रतिनिधिसहित स्थानीय बूढीगण्डकी पीडित संलग्न हुने उनले बताए । 'आन्दोलनको दौडानमा थुनिनु परोस कि जस्तोसुकै परिस्थितिको पनि सामना गर्न हामी तयार छौं, उनले भने, 'पीडित जनताले हामीलाई आन्दोलनमा उत्रिन बाध्य पारेपछि हामी पनि आन्दोलनमा उत्रिन बाध्य भएका हौं ।' बैठकले जग्गाको मुआब्जा पाएकाले घरगोठ, फलफूल, रुखको मुआब्जा निर्धारण गर्न पनि माग गरेको छ । डुबानबाट विस्थापित हुनेहरु पुनर्वास र पुनस्थापनाको बारेमा पनि लामो समयसम्म अन्यौल रहेको भन्दै बैठकले आईई प्रतिवेदन सार्वजनिक गर्न पनि माग गरेको छ । स्थलगत अध्ययन नगरी सिउरेनीटारस्थित मुआब्जा वितरण पुनर्वास तथा पुनस्थापना कार्यालयमा बसेर जिपिएस अध्ययन गरेको आधारमा पुनस्थापना र पुनस्थापनाको कार्यक्रम बनाएकोप्रति पीडित आक्रोशित भएको दाहालले बताए । 'पुनस्थापनाका लागि ४४ ठाउँ निर्धारण गरिएको छ तर स्थलगत अध्ययन नगरी ठाउँ तोकिएको छ, उनले भने, 'पुनर्वासका लागि धादिङको गंगाजमुना गाउँपालिका ६ खैरेनी भन्ने ठाउँ पनि तोकिएको छ तर त्यही ठाउँका बासिन्दाले डुबान क्षेत्रभित्र पर्ने भएकाले मुआब्जा बुझिसकेका छन् ।' स्थलगत अध्ययन बिना तयार गरिएको आईई प्रतिवेदन अवास्तविक भएकाले यो सार्वजनिक गर्नुपर्ने पीडितको माग छ। '४४ वटा ठाउँ तोकिएको छ भन्ने जानकारी आएको छ तर कुन कुन ठाउँ हो भन्ने पनि स्थानीयबासीलाई थाहा छैन। रिङरोड कहाँ बनाउने भन्ने पनि स्थानीयबासीलाई थाहा छैन, अध्यक्ष दाहालले भने, 'यसको बारेमा स्थानीय पीडित जनतालाई थाहा दिनुपर्छ भन्ने माग हो हाम्रो ।' लामो समयसम्म मुआब्जा निर्धारण नहुँदा आरुघाट, विशालनगर, खहरे क्षेत्रका बासिन्दा पीडित छन् । मुआब्जा निर्धारण गरी यथासीघ्र वितरण नगर्ने हो भने विगत पाँच वर्षदेखि रोक्का गरिएको आफूहरुको घरजग्गा फुकुवा गरिदिन पीडितको माग छ ।"
"वायुप्रदूषणले दिल्लीमा 'संकटकाल', नेपालमा कस्तो असर पर्ला?","एजेन्सी : वायुप्रदूषणले भारतको राजधानी दिल्लीलाई संकटमा पुर्याएको छ। वातावरणमा विषालु हावा फैलिएपछि यहाँ 'स्वास्थ्य सङ्कटकाल'समेत घोषणा गरियो। दिल्लीका छिमेकी राज्य हरियाणा र पन्जाबमा अन्नबाली भित्र्याएका किसानले खेतमा आगो लगाएपछि यहाँको वायुप्रदूषणले सीमा नाघेको बीबीसीले जनाएको छ। प्रदूषण बढ्नुको कारण यो मात्र होइन, भर्खरै सकिएको दीपावलीमा अधिक पटाका पड्काइएकै कारण पनि यहाँको वायु प्रदूषण बढेको वातावरणविद्हरुले बताएका छन्। दिल्लीमा बढेको वायुप्रदूषणले नेपालसम्म असर पार्ने बताइएको छ। पश्चिमी वायुको प्रभावले दिल्लीको प्रदूषण नेपालसम्म आइपुग्ने विज्ञहरू बताएका छन्। बीबीसीका अनुसार दिल्लीमा बढेको प्रदूषणका कारण लुम्बिनी, सौराहा लगायतका क्षेत्रमा सबैभन्दा बढी प्रभाव पर्ने देखिएको छ। यही कारण हिउँद र सुक्खा याममा यो क्षेत्रको वायु अत्याधिक प्रदूषित भएको देखिन्छ। आयु घटाउने हावा दिल्लीमा प्रदूषणमाथि विभिन्न अध्ययन भएका छन्। ती मध्येको एक हो यूनिभर्सिटी अफ शिकागोको अध्ययन। जसको निष्कर्षले खतरनाक खुलासा गरेको छ। अर्थशास्त्रका मिल्टन फ्राइडम्यानका प्रोफेसर मिशेल ग्रिनस्टोनले आफ्ना सहयोगीसँग मिलेर गरेको यो अध्ययनको रिपोर्ट गतवर्ष मंसिरमा सार्वजनिक गरेका थिए। उक्त अध्ययन प्रतिवेदनमा दिल्लीको प्रदूषित वायुले मानिसको आयु १० वर्ष घटाइरहेको कुरा उल्लेख छ। अध्ययनमा प्रदूषित हावामा श्वास लिँदा हुने खतराको पनि जाँच गरिएको थियो। जसबाट प्रदूषणका कारण मानिसको आयु १० वर्ष कम भइरहेको तथ्य पत्ता लागेको थियो। विश्वा स्वास्थ्य संगठन (डब्लुएचओ) का अनुसार वायुको सुरक्षित सीमा पीएम २५ माइक्रोग्राम प्रति क्यूबिक मिटर वार्षिक हुनु जरुरी छ। अर्कातिर इन्डियन स्टान्डर्डले वायुको सुरक्षित सीमालाई ४० माइक्रोग्राम प्रति क्यूबिक मिटरसम्म बढाएको छ। रिपोर्ट अनुसार सन् १९९८ मा दिल्लीका साथै उत्तर प्रदेश, हरियाणा र बिहार पहिलेबाटै प्रदूषणको कहरमा परिसकेका थिए। विश्व स्वास्थ्य संगठनका अनुसार यी स्थानमा रहने मानिसको आयु २ देखि ५ वर्षसम्म कम भएको छ। अर्कातिर पछिल्ला दुई दशकमा उत्तर प्रदेशका विभिन्न क्षेत्रमा प्रदूषणको स्तर १० गुणा धेरै भएको छ। जसका कारण मानचिको स्वास्थ्यमाथि गम्भीर असर परिरहेको छ।"
फेवा किनारमा छठ समापन,"पोखरा : फेवाताल किनारमा छठ पर्व मनाइएको छ ।शुक्रबार दिनभर उपवास बसी नदी, खोला, पोखरी र जलाशयमा पुगेर ब्रतालुले शनिबार अस्ताउँदो सूर्यलाई अर्घ्य दिएका थिए। आइतबार बिहान पोखराको केदारेश्वर मन्दिर नजिक फेवाताल किनारमा ब्रतालुले उदाउँदो सूर्यलाई अर्घ्य दिएर छठ समापन गरेका हुन्। उदाउँदो सूर्यलाई अर्घ्य दिएपछि यो पर्व सम्पन्न भएको मानिन्छ।पोखराको फेवाताल किनार, सेती नदीलगायतमा छठ पूजा हुँदै आएको छ। पछिल्ला वर्षमा यो पर्व विस्तारै पोखरेलीले पनि पछ्याउन थालेका छन्।"
पहिलो युद्धस्थल होलेरीमा शान्ति स्मारक,"(होलेरी) रोल्पा : तत्कालीन जनयुद्धको पहिलो निशानामा परेकोे रोल्पाको होलेरीस्थित इलाका प्रहरी चौकीको भग्नावशेषलाई शान्ति स्मारक स्थानका रूपमा विकास थालिएको छ। तत्कालीन विद्रोही नेकपा माओवादीले २०५२ फागुन १ गते मध्यरातमा यही स्थानसहित तीनवटा चौकीमाथि फौजी आक्रमण गरी दीर्घकालीन जनयुद्ध को घोषणा गरेको थियो। उतिबेला बन्दुक र बमबारीको आवाजले रन्थनिएका होलेरीवासी यतिबेला शान्तिको सास फेरिरहेका छन्। गोलीको पर्र्रा छुटेको स्थलमै शान्ति स्मारक बन्दै गर्दा स्थानीयमा खुसी छाएको छ। होलेरीमा शान्ति प्रक्रियापछि विस्थापित इलाका प्रहरी चौकी पुनःस्थापित भएको छ। पुरानो भत्किएको घरदेखि पाँच सय मिटर पारीको अग्लो थुम्कामा नयाँ सुविधा सम्पन्न इलाका प्रहरी चौकी भवन बनिसकेको छ। युद्धको पहिलो तारो बनेपछि चर्चामा रहेको होलेरी चौकी २०५८ असार २७ गते दोस्रो आक्रमणमा परेको थियो। दोस्रो आक्रमणमा ७१ जना प्रहरीलाई माओवादीले अपहरण गरेर लगेका थिए। त्यतिबेला सेना परिचालनका लागि तत्कालीन प्रधानमन्त्री गिरिजाप्रसाद कोइरालाले प्रस्ताव गरेका थिए। राजा वीरेन्द्रले प्रस्ताव अस्वीकार गरेपछि कोइरालाले प्रधानमन्त्रीबाट राजीनामा समेत दिएका थिए। त्यसकारण पनि होलेरी निकै चर्चामै रह्यो। विगतकोे स्मरण र शान्तिको सन्देश पैलाउन प्रहरी चौकीको भग्नावशेषमाथि नै शान्ति स्मारक बनाउन थालिएको हो। रुन्टीगढी गाउँपालिकाको सक्रियतामा गत आर्थिक वर्षदेखि स्मारक निर्माणको काम भइरहेको गाउँपालिकाका अध्यक्ष बालाराम बुढामगरले जानकारी दिए। युद्धको अवधिमा रुन्टीगढी गाउँपालिकाबाट ज्यान गुमाएकाको विवरण सहितको स्मारक बनाउँदै छौं, उनी भन्छन्, राज्य र विद्रोही पक्षबाट मारिएका सबैको विवरण तयार भइसकेको छ। लघु पार्क सहितको शान्ति स्मारक बनाउन विस्तृत परियोजना बनाउने लक्ष्य गाउँपालिकाले लिएको पर्यटन फोकल पर्सन दिपक डिसी बताउँछन्। प्रहरीको स्वामित्वमा रहेको जग्गा वरीपरीको सार्वजनिक भूभाग समेटेर पार्क बनाइनेछ, डिसीले भने, रुन्टीगढीको समग्र पर्यटन विकासका लागि पहल भइरहेको छ। युद्ध थालनी भएको होलेरीमा शान्ति स्मारक बनाउँदा युद्ध पर्यटनमा सघाउ पुग्ने गाउँपालिकाले विश्वास लिएको छ। गत आर्थिक वर्षको १० लाख बजेटबाट स्मारक निर्माण थालिएको हो। स्मारक परिसरमा पहिलो र दोस्रोपटक चौकी आक्रमण हुँदाको झलक दिने संरचना (डेमो) बनाउने सोच अघि सारिएको छ। आउँदो फागुन १ गतेसम्म स्मारकको उद्घाटन गर्ने तयारीसहित निर्माणको काम भइरहेको गाउँपालिकाले जनाएको छ। सहिद मार्गको सुरुआत हुने केन्द्र नै होलेरी हो। पार्कमा सहिद मार्ग परिचयसमेत राखिनेछ। युद्ध चलिरहेकै बेला तत्कालीन माओवादीले मानिसलाई निःशुल्क परिचालन गरी सहिद मार्ग खनाएको थियो। शान्तिकालमा सहिद मार्गको ट्रयाक होेलेरी हुँदै थबाङ र पुर्वी रुकुमसम्म खनिएको छ। अध्येता र आन्तरिक पर्यटक होलेरी आउने गरेको स्थानीय बताउँछन्। सहिद मार्ग हुँदै अध्ययन र अवलोकनका लागि जिल्ला आउँदा शान्तिको आभाससहित विगतको स्मरण दिलाउने स्मारक बन्न थालेको भन्दै स्थानीय खुसी छन्। रुन्टीगढीकै समग्र पर्यटकीय क्षेत्रको विकास गरी अघि बढ्नुपर्ने स्थानीय ऋषिराम श्रेष्ठले बताए। छिमेकी दाङ घोराहीबाट २९ किलोमिटरमा होलेरी पुग्न सकिन्छ। एशियाकै ठूलो उपत्यका घोराहीको उखरमाउलो गर्मी छल्न होलेरी गतिलो गन्तव्य बन्नेमा स्थानीय विश्वस्त छन्। घोराहीबाट ४५ मिनेटमा पहाडी होलेरी पुग्दा चिसो हावाको अनुभव हुन्छ। प्यूठानको स्वर्गद्वारी पुग्ने प्रवेशद्वार मानिने होलेरीमा आन्तरिक पर्यटकको चहलपहल बढ्न थालेको छ।"
पद्मसम्भवको गुम्बामा भीड,जोमसोम : मुस्ताङको लोघेकर दामोदरकुण्ड गाउँपालिका २ स्थित मराङको घरगुम्बा नेपालकै पुरानो गुम्बा मानिएको छ। गुम्बा ८औं सेन्चुरी अर्थात् १३ सय वर्षअघि गुरु रिम्पोछे अर्थात् पद्म्मसम्भवले निर्माण गरी छाडेका हुन्। मराङस्थित घर गुम्बा नेपाल र तिब्बतमा गुम्बा निर्माण हुनुअगावै बनेको कागबेनी छोदे गुम्बाका खेम्बो तेन्जिङ साङ्वोले जानकारी दिए। निकै पुरानो र प्राचीन यस गुम्बाको संरचनाले ढुंगा र माटोले निर्माण भएको छ। दुई तले यस गुम्बामा पद्मसम्भवको ठूलो मूर्ति प्रतिस्थापन गरिएको हो। यहाँ निङ्पा लामाहरूले दैनिक पूजापाठ गर्छन्। घर गुम्बा धार्मिक तथा ऐतिहासिक र पुरातात्विक दृष्टिकोणले समेत महत्वपूर्ण रहेको साङ्वोले बताए। उपल्लो मुस्ताङ पुगेका विदेशी पर्यटकले यस गुम्बाको अध्ययन र अवलोकन गर्ने गरेको पाइएको छ। बौद्ध ग्रन्थअनुसार गुम्बा निर्माणको ऐतिहासिक कथा छ। गुरु रिम्पोछे अर्थात् पद्मसम्भव भारतीय थिए। उनको जन्म कमलको फूलबाट भएको थियो। उनी निकै शक्तिशाली र पराक्रमी थिए। जस्तोसुकै चुनौती र अवरोधलाई पन्छाउन सक्ने सामथ्र्यता उनमा थियो। पद्मसम्भव बुद्ध धर्मका एक पूर्ण अभियन्ता भिक्षु नै थिए। गुम्बाको कथाअनुसार टिबेटमा सबैभन्दा पुरानो गुम्बा सम्य गुम्बा हो। तर यो गुम्बा अघि नै मराङमा गुम्बा बनिसकेको बौद्ध किंवदन्तीमा उल्लेख छ। टिबेटको सम्य गुम्बा त्यसबेलाका राजा सोङचोङ गुम्बाको पालामा निर्माण भएको हो। राजा स्रङच्रङ गम्पोले त्यसबेला नेपालकी चेली भृकुटीसँग वैवाहिक सम्बन्ध जोडेका थिए। तिब्बतमा सम्य गुम्बा निर्माण गर्नुअघि बुद्ध धर्मका विरोधीले विभिन्न प्रकारका बाधा अड्चन र अवरोध पुर्याएको बुझिन्छ। ती अवरोध गर्ने विरोध शक्तिलाई ग्रन्थमा राक्षसको संज्ञा दिइएको छ। गुम्बा निर्माणमा राक्षसी शक्तिले अवरोध र दुःख दिने गरेपछि राक्षसलाई बध गर्न तिब्बतका राजा स्रङच्रङले पद्मसम्भवलाई तिब्बतमा झिकाइएको साङ्वोले सुनाए। पद्मसम्भवलाई पूजापाठ गरी राक्षस विस्थापित गर्न रिम्पोछेलाई झिकाइएको थियो। राक्षस शक्तिले राम्रा कुरालाई बाधा पुर्याउने गथ्र्यो। त्यहाँ अवरोध गर्ने दुईजना सिंगो (राक्षस) थिए। टिबेटमा बौद्ध धर्म स्थापना गर्न दुई राक्षस शक्ति बाधक बन्थे। राजाको निमन्त्रणामा पद्मसम्भव राक्षस धपाउन तिब्बत पुगे। रिम्पोर्छेले ती राक्षसलाई धपाउँदै मुस्ताङको जोमसोम ल्याएका थिए। थासाङ २ स्थित कोवाङको धौलागिरी बेस क्याम्पनजिकै गुरु साङ्वो गुफा छ। जुन गुफा राक्षससँग सामना गर्दा उपचार कक्षको रूपमा प्रयोग गरिएको थियो। त्यहाँ रिम्पोछेको जीवनीसँग जोडिएको गुरु शंखु अर्थात् गुफा छ। राक्षस धपाउने क्रममा लुप्रा पान्डा खोलामा वारीपारीका २ पहाडलाई जोडेर पद्मसम्भवले घेराबन्दी गर्न खोजिएको भन्ने भनाइ छ। तर त्यहाँ पनि पद्मसम्भवको जालोबाट फुत्किएर पुनः राक्षसमाथि लागेको ग्रन्थमा उल्लेख छ। लुप्रा पान्डा खोलाको भित्तातिर पद्मसम्भवको टाउको छाप अझै जीवितै छ भने त्यहाँ सानो पूजा गर्ने गुम्बा निर्माण भएको छ। कतिपय बुझाइमा गुरु रिम्पोछेले डोल्पाबाट राक्षसलाई लखेट्दै आएको भन्ने भनाइ पनि छ। राक्षस लखेट्ने क्रममा उनले बारागुङ मुक्ति क्षेत्रको तेताङमा नुन निकालेको हुनाले त्यस ठाउँमा नुन खानी उत्पन्न भएको जनविश्वास छ। सिङरवो (राक्षस) उकालो लागेपछि पछ्याउने क्रममा रिम्पोछे चुङ्सी गुफामा ध्यान गरे। त्यहाँ रिम्पोछेका खजाना र पाइलाका डाम छन्। लोघेकर दामोदर कुण्डको घमी खोला पारी दुई राक्षस पक्रन रिम्पोछे सफल भए। त्यहाँ राक्षसको आन्द्रा निकालेर फालेकाले पद्मसम्भवले रिम्पोछेले छोर्तेन बनाएर छाडे। त्यसपछि ढाक्मरमा पुग्दा राक्षसको कलेजो र रगत निकालेर पद्मसम्भवले भित्तामा फाल्दा भित्ता सबै रातो हुन पुगेको ग्रन्थमा लेखिएको छ। यसपछि पद्मसम्भवले राक्षसको अन्तिम समाधि मराङमा गरेका थिए। राक्षसको मुटु निकालेर नियन्त्रणमा लिएकाले त्यहाँ गुम्बा बनाइएको हो। पद्मसम्भवले राक्षसको बध गरेको स्थानमा कुनै बाधाअड्चन नहोस् भनेर घर गुम्बाको निर्माण गरेका थिए। मराङस्थित घर गुम्बापछि टिबेटको सम्य गुम्बा बनेको हो। हाल उपल्लो मुस्ताङमा दर्जनौं गुम्बा निर्माण भइसकेको छ। गुरु रिम्पोछे आगमनपछि मुस्ताङमा बौद्ध धर्म बिस्तार भएको साङ्वोले जानकारी दिए। यस्तै बौद्ध धर्म विस्तारमा आमापालको पनि देन छ।
हात्ती भगाउने तारबार : ९ वर्षमा ३९ मान्छे र ११ हात्तीको मत्यु,"भद्रपुर : जंगली हात्तीबाट जोगिन झापाका पीडितले नयाँ उपाय झिके विद्युतीय तारबार। त्यसमा साँझ ६ देखि बिहान ५ बजेसम्म करेन्ट छाडिन्छ। यसले स्थानीयलाई राहत त भयो तर मान्छेकै ज्यान पनि जोखिममा देखिएको छ। बुद्धशान्ति४ स्थित नवज्योति सामुदायिक वन र बस्तीको सिमानामा शनिबार बिहान मात्रै दुई जना मृत फेला परे। करेन्ट प्रवाह भइरहेको तारमा पर्दा उनीहरूको मृत्यु भएको हुन सक्ने जिल्ला प्रहरी प्रवक्ता महेन्द्रकुमार श्रेष्ठ बताउँछन्। मृतकमा स्थानीय १८ वर्षीय अभिनास राई र भोजपुरबाट पाहुना आएका ३५ वर्षीय मणिराम राई छन्। पोखरीमा माछा मार्ने क्रममा उनीहरू बिजुलीको तारमा परेको प्रहरीले जनाएको छ। हात्तीप्रभावित क्षेत्रका स्थानीयले आआफ्नो जग्गामा तार बिच्छ्याएका छन्। त्यस्तो स्थानमा नजान माइकिङ गरिन्छ। सरकारले केही व्यवस्था नगरिदिएपछि गाउँले मिलेर तारबार लगाइएको नवज्योति सामुदायिक वनका उपाध्यक्ष महेशकुमार लिम्बू बताउँछन्। विद्युतीय बार राख्ने कार्य गैरकानुनी हो भन्ने थाहा पाए पनि राख्न बाध्य रहेको बुद्धशान्ति४ का कृष्ण न्यौपानेको भनाइ छ। सरकारले जंगली हात्ती गाउँ पस्न रोक्ने अरू उपाय लगाओस् अनि हामी विद्युतीय तारबार हटाउँछौं, उनी भन्छन्। विद्युतीय तारबारको करेन्ट लागेर मेचीनगर९ माथिल्लो मागुरमाडीका ६० वर्षीय गंगा थपलियाको साउन ३१ गते ज्यान गएको थियो। हल्दिबारी३ को रनकाली सामुदायिक वनमा असार १४ गते तीन हात्ती मरेका थिए। वन उपभोक्ता समूहले हात्तीबाट बच्न वन वरिपरि तारबार लगाएको थियो। करेन्ट लागेर अर्जुनधारा४ दहीझोडाकी २५ वर्षीया अनु लिम्बूको मृत्यु भएको थियो। उनको घर वरिपरि विद्युतीय बार राखिएको थियो। अनुकी बहिनी सुस्मिता घाइते भएकी थिइन्। मेचीनगर३ धरधरेका ५८ वर्षीय डिल्ले गहतराजको विद्युतीय बारमै परी २०७५ भदौ ६ मा मृत्यु भयो। बाहुनडाँगीमा हात्ती धपाउन जाँदा उनलाई करेन्ट लागेको थियो। विद्युतीय बारमै परी भद्रपुर१० का ७१ वर्षीय डम्बरबहादुर लिम्बूले २०७४ असोज ९ मा ज्यान गुमाएका थिए। हल्दिबारी३ की ६० वर्षीया छविमाया खड्काको २०७४ चैत १७ मा मृत्यु भयो। मकै गोड्ने क्रममा तार छुँदा उनलाई करेन्ट लागेको थियो। २०७२ असोज १४ मा हात्ती धपाउने क्रममा करेन्ट लाग्दा बाह्रदशी गाउँपालिका बुट्टाबारीका ५७ वर्षीय कृष्ण नेम्बाङको ज्यान गएको थियो। २०७० असार २१ मा विद्युतीय बारमा परी झापा र इलामको सीमामा पर्ने इरौटार८ मा पोथी हात्ती मर्यो। झापाका विभिन्न क्षेत्रमा डिभिजन वन कार्यालय, प्रहरी, प्रशासन र विद्युत प्राधिकरणको स्वीकृतिबिना हात्तीप्रभावित क्षेत्रका बासिन्दाले विद्युतीय बार लगाउँदै आएका छन्। डिभिजन वन कार्यालय झापाका प्रमुख विष्णुलाल घिमिरेका अनुसार २०६७ सालदेखि हालसम्म विद्युतीय तारबारमा परी ३९ जनाको ज्यान गएको छ। छावासहित ११ वटा हात्ती मारिएका छन्। हात्ती नियन्त्रणका नाममा तारमा करेन्ट प्रवाह गर्ने अधिकार कसैलाई नरहेको उनको भनाइ छ। विद्युतीय बार नराख्न सामुदायिक वन र त्यस आसपासका बासिन्दालाई सचेत गराएका छौं, उनी भन्छन्, विद्युतीय बार मानव र जंगली हात्ती दुवैका लागि काल हो। उनका अनुसार जलथलमा सौर्य विद्युतीय तारबार जडान भइरहेको छ। त्यो सञ्चालनपछि वनमा लगाइएको विद्युतीय तारबार हटाइने उनी बताउँछन्। यसले मान्छेलाई करेन्ट लाग्दैन तर हात्तीलाई भने दुई मिटर परैै झड्का दिन्छ, उनी भन्छन्, त्यसैले सौर्य विद्युतीय तारबार हात्ती र मानव दुवैका लागि एउटै सुरक्षा उपाय हो।"
धुलोमा घिस्रनु पर्यो मेयर साव,"विराटनगर : विराटनगरका स्थानीय नविन श्रेष्ठले शनिबार जनआन्दोलन चोकको धुलाम्मे सडकको फोटो हाल्दै फेसबुकमा लेखे, यो बाटो विराटनगरको जनआन्दोलन चोकको हो, यो बाटोमा घिस्रनु पर्यो मेयर साब। छठ पर्वको मुख्य दिन शनिबार विराटनगरका मेयर भीम पराजुलीले साष्टांग दण्डवत प्रणाम गर्दै घस्रिएर घाटसम्मको यात्रा सुरु गरेका थिए। उनी कालोपत्रे सडकमा घस्रिएको फोटो सामाजिक सञ्जालमा छाएपछि श्रेष्ठले मात्रै होइन महानगरगरका धेरैले उनीप्रति सडक निर्माण र व्यवस्थापनमा चासो नदिएको आक्रोश पोखे। नगरवासीको सुख र शान्तिको कामना गर्दै मेयर पराजुलीले सडकमा घस्रिएर घाट पुगेर छठको पूजा गरे पनि नगरवासीको प्रतिक्रिया फरक आयो। घस्रिएर होइन व्यवस्थित तवरले बाटो बनाए चैं नगरवासीले सुख पाउँथे कि ? , स्थानीय चन्द्रमणि न्यौपानेले प्रतिक्रिया दिए। विराटनगर प्रदेश १ को राजधानी भए पनि महानगर क्षेत्रका सडकको अवस्था दयनीय छ। धुलाम्मे सडक, भत्किएका नाली र खाल्डाखुल्डीले जोखिम बढाएको छ भने मर्मत र निर्माण सुरु गरेका सडकको कामले गति नलिँदा दायाँ बाँयाका पसलमा व्यापारिक कारोबारसमेत चौपट भएको स्थानीय व्यापारी बताउँछन्। महानगरले बनाउन सुरु गरेको भित्री सडकको निर्माण नै एक वर्षमा सकिँदैन, धुलोले पसलमा बस्नै गाह्रो छ भने सडक र नाली भत्काउँदा ग्राहकसमेत आउँदैनन्, कसरी व्यापार गर्ने ? , विराटनगर ट्राफिक चोकका व्यापारी सुरेश चौधरी गुनासो पोख्छन्। महानगर क्षेत्रका भित्री कुनै पनि सडकको मर्मत सकिएको छैन। अघिल्लो वर्ष सार्वजनिक कार्यक्रमलाई सम्बोधन गर्दै मेयर पराजुलीले आगामी दसैंसम्म महानगर क्षेत्रका सबै सडक कालोपत्रे गर्ने प्रतिबद्धतासमेत व्यक्त गरेका थिए। तर दसैंसम्ममा कुनै सडकको पनि काम ५० प्रतिशत पनि सकिएको छैन। ०७४ सालबाटै महानगरपालिकाले विराटनगर क्षेत्रको विकासका लागि एकैपटक १७ वटा सडकको स्तरोन्नतिका लागि काम थालेको थियो। सरकारको सघन सहरी विकास कार्यक्रमअन्तर्गत उक्त सडक व्यवस्थित एवं पुनर्निर्माण सुरु गरेको दुई वर्षमा सबै सडक भत्काए पनि काम सम्पन्न नगर्दा सडकको अवस्था झनै दयनीय बनेको हो। करिब २ किलोमिटर बजार क्षेत्र जोड्ने पूर्वतर्फ ८ र पश्चिमतर्फ ९ वटा सडक छन्। महानगर क्षेत्रका १७ सडकको निर्माण लागत २ अर्ब ६३ करोड रुपैयाँ छ। जम्मा सबै सडकको लम्बाई जोड्दा ७४ किलोमिटर छ। महानगरपालिकाकाले विभिन्न १० वटा वडाका सडक व्यवस्थित एवं विस्तार गर्न यतिका रकम खर्च गरे पनि सडकको नालीसमेत व्यवस्थित गर्न सकेको छैन। विराटनगरको वडा नम्बर १६ देखि २० सम्म जोड्ने दरैयामार्ग, वडा नम्बर १८ को जतुवा चोकदेखि कठकुवासम्म व्यवस्थित सडक निर्माण गर्न सुरुवातमानै काम सुरु गरिएको थियो। तर अझै निर्माण सकिएको छैन। विराटनगर५ को खानेपानी ट्यांकी हुँदै जामुनेश्वर मार्गसम्म, वडा नं ४ को कञ्चनमार्ग, भूपूमार्ग तथा औषधि व्यवस्था विभाग हुँदै बिहीबारे हटियासम्म, वडा नम्बर १ को नमूनामार्ग, वडा नम्बर २ को संसारीमाईपथ तथा विराटनगर११ को अशोक चोक जाने सडक व्यवस्थित गर्ने योजना महानगरले दुई वर्षअघि नै बनाएर काम सुरु गरेको थियो। हाल सबै योजना भद्रगोल अवस्थामा छ। आर्थिक वर्ष ०७४७५ मा नै काम सम्पन्न गर्ने गरी सडक विस्तारसँगै दुवैतर्फ व्यवस्थित नाला र स्तरीय कालोपत्रे गरी उक्त सडकलाई विराटनगरकै नमूना सडक बनाउने नगरले योजना बनाएको दुई आर्थिक वर्षमा पनि काम सकिएको छैन। महानगरका मेयर पराजुली भने ढल र नाली व्यवस्थित गर्न समय लागेकाले काम ढिला भएको बताउँछन्। काम भइरहेको छ, मात्रै लक्ष्य भेट्टाउन नसकेको हो, उनले भने।"
जुवामा प्रहरी आक्रामक,"काठमाडौं : दसैं र तिहारमा परिवारसँग बसेर जुवा खेल्नु यसका पारखीले सामान्य मान्छन्। तर संगठित रूपमा जुवा खेल्नुलाई अपराध मानिन्छ। मुलुकी अपराध संहिताको परिच्छेद५ मा सार्वजनिक हित, स्वास्थ्य, सुरक्षा सुविधा र नैतिकता विरुद्धका कसुरले जुवा खेल्न वा सट्टेवाजी गर्न नहुने स्पष्ट व्याख्या गरिएको छ। विगतका तीन वर्षको आँकडा हेर्ने हो भने यो वर्ष जुवाको खालमा प्रहरी प्रवेश बढ्दो देखिन्छ। प्रहरी प्रधान कार्यालयका अनुसार आर्थिक वर्ष २०७३०७४ मा प्रहरीले दुई सय ६ वटा जुवा खालमा छापा मारेको देखिन्छ। जुवा खेल्ने एक हजार पाँच सय चार जना पक्राउ परेका थिए। १५ जना अझैं फरार छन्। आर्थिक वर्ष २०७४०७५ मा तीन सय ५९ वटा जुवाको खालमा छापा मारिएको थियो। जुवा खेल्ने दुई हजार आठ सय २४ जना पक्राउ परेका थिए। तत्कालीन समयमा जुवा खेल्ने ३२ जना अझैं फरार रहेको प्रहरीले जनाएको छ। त्यसैगरी आर्थिक वर्ष २०७५०७६ मा प्रहरीले तीन सय ९१ वटा जुवा खालमा छापा मारेको थियो। जुवा खेल्ने दुई हजार आठ सय ६९ जना पक्राउ परेका थिए। ६ जना अझैं फरार छन्। तिहारमा मात्रै लक्षित गरेर प्रहरीले देशभरका ४३ स्थानमा छापा मारेको थियो। तीन महिलासहित चार सय ६५ जना पक्राउ परेका छन्। कात्तिक तीन देखि १३ गतेसम्म प्रहरीले जुवा अप्रेसन चलाएको थियो। प्रहरीले जुवा खालबाट तीन करोड ३० लाख रुपैयाँ बरामद गरेको जनाएको छ। एउटै जुवाको खालबाट सर्वाधिक रुपैयाँ बरामद भएको घटना भने कात्तिक १० गतेको हो। लक्ष्मी पूजाको दिन राजधानीको महाराजगञ्जस्थित पिपलमार्गका विक्रम गौतमको घरमा जुवा खेलिरहेका २५ जनाबाट प्रहरीले दुई करोड ६७ लाख नगद, तीन लाखको चेक, ३२ थान कौडा र चार बुक तास बरामद गरेको थियो। जुवाको खालबाट क्यासिनो किङका रूपमा चिनिने मिटरब्याजी बलराम सापकोटासहित २५ जना पक्राउ परेका थिए। जुवाको खालबाट बरामद भएको पैसा गन्न मात्रै प्रहरीलाई झण्डै तीन घण्टा लागेको थियो। प्रहरीले अहिले उनीहरूविरुद्ध जुवा ऐन अन्तर्गत मुद्दा दर्ता गरेको छ। प्रहरी केन्द्रीय प्रवक्ता डिआइजी विश्वराज पोखरेलले जुवालाई निरूत्साहित गर्ने प्रहरी अभियान चलिरहेको बताए। उनले भने, जुवाले धेरैको घर उठीवास भएको छ। पतिपत्नीका सम्बन्ध बिग्रिएका छन्। बालबच्चाको बिजोक भएको छ। हामी जुवा निरूत्साहित गर्ने अभियानमा छौं। उनले मिनि क्यासिनोकै रूपमा जुवा घर बनाएर संगठीत रुपमा जुवा खेल्ने र खेलाउनेमाथि प्रहरी निगरानी बढाइएको बताए।"
उपमहानगरको आफ्नै कलेज,"धनगढी : सुदूरपश्चिम प्रदेशको एक मात्र उपमहानगर धनगढीले प्राविधिक कलेज सञ्चालन गर्ने भएको छ। प्राविधिक शिक्षा तथा व्यावसायिक तालिम परिषद् (सीटीईभीटी) बाट सम्बन्धन लिएर कलेज सञ्चालन गर्ने तयारी गरेको हो। अटो मोबाइल इन्जिनियरिङ र होटल म्यानेजमेन्टमा तीन वर्षे डिप्लोमा तहको कोर्स पढाउने गरी उपमहानगरपालिकाले आफ्नै लगानीमा कलेज सञ्चालनको तयारी गरेको शुक्रबार पत्रकार सम्मेलनमा मेयर नृपबहादुर वडले जानकारी दिए। कलेजमा भर्नाका लागि आवेदन फारम वितरण गर्ने काम सुरु भएको छ। उपमहानगरपालिकाले होटल म्यानेजमेन्टमा ४० जना र अटो मोबाइल इन्जिनियरिङमा ४८ जनाको कोटा निर्धारण गरेको छ। पढाइ सञ्चालन धनगढीस्थित त्रिनगर माध्यमिक विद्यालय र नवदुर्गा मावि भन्सारको भवनमा हुनेछ। नवदुर्गामा १६ वटा कोठा खाली भएको जानकारी आएकाले कक्षा सोही विद्यालयमै सञ्चालन हुने सम्भावना रहेको उपमहानगरले जनाएको छ। उपमहानगरपालिकाको कार्यपालिकामा छलफल गर्न बाँकी रहे पनि उपमहानगरका १९ वडाबाट एकएकजना, सुदूरपश्चिम प्रदेशका नौ जिल्लाबाट एकएकजना, कार्यपालिकाको सिफारिसमा एक जना र १९ जना खुल्ला गरी विद्यार्थी भर्ना लिने तयारी गरिएको मेयर वडले बताए। अटो मोबाइलमा ४८ जना भएको खुल्लाका लागि १९ सिट रहे पनि होटल म्यानेजमेन्टमा भने ४० जनालाई मात्रै राख्न सकिने भएकाले खुल्लाको कोटा घट्ने मेयर वडको भनाइ छ। अहिले तत्कालका लागि आवेदन फारम संकलन उपमहागरबाटै भइरहेको छ। कात्तिक २३ गते नै प्रवेश परीक्षा लिएर मंसिर पहिलो सातादेखि कक्षा सञ्चालन गरिने तयारी गरेको छ। स्थानीय सरकारको लगानीमा धनगढीले कलेज सञ्चालन गर्न लागेको नेपालमै दोस्रो भएको सीटीईभीटीका सुदूरपश्चिम प्रदेश कार्यालय प्रमुख कुष्माकर भट्टले बताए। सीटीईभीटीका एक पटकका प्रवेश परीक्षा सकिएका छन् तर धनगढी उपमहानगरपालिकासँगको साझेदारीका लागि फेरि उसले प्रवेश परीक्षा कात्तिक २३ गते सञ्चालन गर्दैछ। बजारमा एकदमै अभाव रहेको र निजी इन्स्टिीच्यूटहरूले अध्ययन सामग्री बढी लाग्ने भएकाले बजारको माग पूरा गर्ने ढिलै भए पनि पढाइको तयारी भएको जनाएको छ। सीटीईभीटीका धेरै यस्ता कार्यक्रममा निजी क्षेत्रको पकड छ। महंगो शुल्क लिएर छोटो समयमै धनी हुने निजी संस्थाले होटल म्यानेजमेन्टका लागि पकाउनु पर्ने धेरै समान र अटोमोबाइलका लागि गाडीका पाटपूर्जामा बढी लगानी गर्नुपर्ने भएकाले यो कार्यक्रम रुचाउँदैनन्।"
फौजी किराले १७ करोडको धान सखाप,"सिन्धुली : समयमा फौजी किराको संक्रमण नियन्त्रण गर्न नसक्दा सिन्धुलीमा २५ प्रतिशत बढी धानबाली नष्ट भएको छ। फौजी किराको संक्रमणबाट १७ करोड रुपैयाँ बराबरको धानबाली क्षति भएको कृषि ज्ञान केन्द्र सिन्धुलीले जनाएको छ। कुल धान खेतीमध्ये करिब ३ हजार ७ सय हेक्टरमा लगाइएको धानबाली फौजी किराले नष्ट गरेको केन्द्रको तथ्यांमा छ। भित्याउने बेला फौजी किराले खाँएर धानको बाला नष्ट भएको केन्द्रका वागवानी अधिकृत श्रीकृष्ण अधिकारीले बताए। जिल्लाभर १४ हजार ८ सय हेक्टरमा धान लगाइएको छ। अधिकारीका अनुसार कमलामाई नगरपालिका, दुधौली नगरपालिका, सुनकोसी गाउँपालिका, मरिण गाउँपालिका र तीनपाटन गाउँपालिकाका किसानले लगाएको धानबालीमा फौजी किराको संक्रमण बढेको छ। पाकेको धान धमाधम घरमा भित्याउने बेला फौजी किराले सखाप पारेको छ। यसलाई नियन्त्रणमा लिन पनि कठिन भएको छ, केन्द्र प्रमुख अधिकारीले भने, पाकेको धानमा विषादी प्रयोग गर्न पनि मिल्दैन। यसअघि ९ हजार हेक्टरबढी क्षेत्रफलको मकैबालीमा क्षति गरेको थियो। मकैको सिजन सकिएपछि फौजी किराले धानबाली समातेको हो। लगाएको सबै धान नष्ट भएपछि किसान चिन्तित छन्। कमलामाई नगरपालिका८ सिस्नेरीका जंगबहादुर विकले ढिलागरी मनसुन सुरू हुँदा असारको अन्तिममा लगाइएको धान असारकै बाढीले पुर्याएको क्षतिको पीडा भुल्न नपाउँदै पाकेको बाली फौजी किराले नष्ट गरेको दुखेसो पोखे। बाढी र पहिरोबाट बचेको धान राम्रै फले पनि घरमा भित्याउने बेला भने आधाजसो फौजीले नष्ट गर्यो। फौजी किराले अझै क्षति गर्नसक्ने भन्दै पाकेको धानबाली तत्काल काटेर सुरक्षित गर्न कृषि ज्ञान केन्द्रले किसानहरूलाई आग्रह गरेको छ।"
स्वास्थ्य चौकीमै सुत्केरीको मृत्यु,"बाजुरा : त्रिवेणी नगरपालिकास्थित छतारा स्वास्थ्य चौकीमा सुत्केरीको मृत्यु भएको छ । सुत्केरी भएको ६ घण्टा पछि छतारा स्वास्थ्य चौकीमै ३७ वर्षीया रेजीया नेपालीको मृत्यु भएको अनमी सुमित्रा पाध्यायले बताइन् । त्रिवेणी नगरपालिका १ छतारा बिशाल बजार बस्ने रेजीया नेपाली चौथो सन्तान जन्माउन स्वास्थ्य चौकी पुगेकी थिइन् । शिशु जन्माएको ६ घण्टापछि बेहोस भएर रेजीनाको मृत्यु भएको अनमी पाध्यायले जानकरी दिइन । सुत्केरी गराउन स्वास्थ्य चौकी ल्याएको केही मिनेटमै बच्चा जन्मिएको थियो।सुत्केरीपछि पनि उनको अवस्था सामान्य थियो।शनिबार बिहान ११ बजे आफन्तले स्वास्थ्य चौकी पुर्याउँदा उनले बच्चा जन्माएकी थिइन् ।चार बजेसम्म अवस्था राम्रै थियो, ५ बजेपछि एकाएक बेहोस भएर मृत्यु भएको अनमी पाध्यायले बताइन् । बिहान एक गिलास दूध र बिस्कुट खाइन, बच्चालाई दूध चुसाइन।त्यसको आधा घण्टा पछि बेहोस भएर मृत्यु भएको स्वास्थ्य चौकीको भनाई छ । शरीरमा रगतको मात्रा निकै कम थियो। कमजोरीकै कारण बेहोस भएको हुनसक्ने स्वास्थ्य कर्मीको भनाई छ । शरीरमा रगतको मात्रा कम भएर नै कमजोरीले ज्यान गएको हुनसक्ने त्रिवेणी स्वास्थ्य शाखा संयोजक चिरञ्जीवी शाहको भनाई छ । तर मृत्युको कारण यही हो भनेर भन्न सक्ने अवस्था नरहेको शाहले बताए। सामान्य अवस्थामा सुत्केरी भएकाले थप उपचार र विकल्प खोज्ने अवस्था नै थिएन परिवारका आफन्तसँग राम्रो कुराकानी पनि भएको थियो। 'उनका श्रीमान चंख नेपालीसहित आफन्तहरु पनि सँगै थिए,'अनमी पाध्यायले भनिन्, 'नेपालीबाट जन्मेको शिशुको अवस्था सामान्य छ।'"
"सम्बन्धबिच्छेदले सास्ती, सन्तान परे रनभुल्लमा","रुकुम : पुथा उत्तरगंगा गाउँपालिका८ की सिर्जना (नाम परिवर्तन) अहिले १९ वर्षकी भइन्। १४ वर्षमा परिवारले गाउँको केटासँग विवाह गराइदियो। बिहेपछि दुवैबीच चाहना र बाध्यता फरक भए। १५ वर्षमै बच्चा जन्माएकी सिर्जना १९ वर्ष पुग्दा दोस्रो सन्तानकी आमा बनिन्। तर बिहेलगत्तै पतिसँग सुरु भएको खटपट समाधान नहुँदा अहिले सम्बन्धबिच्छेदको अवस्थामा पुगेको छ। सम्बन्धबिच्छेदको माग गर्दै अदालतमा पुगेकी उनले पतिले लामो समयदेखि घर छोड्न धम्की दिँदै गालीगलौज र कुटपिट गर्न थालेपछि बाध्य भएर अदालत पुगेको बताइन्। उनको मुद्दा जिल्ला अदालतमा विचाराधीन छ। उमेर नपुग्दै बिहे गर्ने र केही वर्षमै सम्बन्धबिच्छेद गर्नेको संख्या बढ्दो छ। पुथा उत्तरगंगाकै रमिता मगरले आठ वर्षअघि १५ वर्षको उमेरमा भागेर प्रेम बिहे गरिन्। त्यसको एक वर्षभित्रै आमा बनेकी मगरलाई सुबै दुःखमा साथ दिउँला भनी कसम खाएको लोग्नेले नै दैनिक कुट्न थाले। उनी पनि दिनभर काम गर्दासमेत पतिले पेटभर खान नदिएको, कुटपिट गर्ने तथा वैदेशिक रोजगारीमा गएपछि आफू र बच्चाको वास्ता नगरेको र घरेलु हिंसा गरेको भन्दै पटकपटक प्रहरी चौकीमा पुगिन्। प्रहरीले दुवैलाई राखेर धेरैपटक मेलमिलाप गराएर घर फर्कायो। तर उनीहरूको सम्बन्ध सुमधुर बन्न सकेन। अन्ततः रमिता सम्बन्धबिच्छेदका लागि अदालतमा पुगिन्। यस्तै सिस्ने गाउँपालिका२ की २१ वर्षीया कमला बुढाका दुई छोरी छन्। १६ वर्षको उम्मेरमा बिहे गरिकी उनी आफ्नी छोरीलाई काखमा च्यापेर अदालत धाउँदै आएकी छन्। पतिले अर्के बिहे गरेपछि अंशसहित सम्बन्धबिच्छेदको मुद्दा दर्ता गरेको उनले बताइन्। सुरुमा राम्रै सम्बन्ध थियो, जेठी छोरी एक वर्ष भएपछि हामीबीच विवाद सुरु भयो, उनले भनिन्, अर्की छोरी जन्मेदेखि त वास्ता गर्न छाडे। दैनिक कुटपिट गर्न थाले। अहिले त अर्की ल्याए। सानै उमेरमा बिहे गरेका महिला नै घरेलु हिंसाको पीडामा रहेको भुमे गाउँपालिका७ की ममता पुनःले बताइन्। अधिवक्ता तथा अधिकारकर्मी रचना मल्लले रुकुममा बालविवाह र सम्बन्धबिच्छेदको दर उच्च रहेको बताइन्। जिल्ला अदालतमा गतवर्ष ५८ वटा सम्बन्धबिच्छेदका मुद्दा दर्ता भएका थिए। यसरी सम्बन्धबिच्छेद गर्ने अधिकांश १९ देखि २६ वर्षसम्मका छन्। सम्बन्धबिच्छेद गरेका अधिकांश जोडीले आआफ्नै बाटो राजे पनि उनीहरूका बालबालिकाको भने बिचल्ली छन्।"
उल्लासका साथ सकियो छठ (फोटो),"बारा : आइतबार बिहान उदाउँदो सूर्यलाई अर्घ दिएसँगै यस वर्षको छठ सकिएको छ । नदीमा बनाइएको सजिया घाटमा पूजा गरेपछि व्रतालुले उदाउँदो सूर्यलाई अर्घ दिएका थिए । सूर्यलाई अर्घ दिन बाराको विभिन्न जलाशय र छठघाटमा भक्तालुको भीड लागेको थियो । यसअघि शनिबार साँझ अस्ताउँदो सूर्यलाई व्रतालुले अर्घ दिएका थिए । छठमा अस्ताउँदो र उदाउँदो सूर्यलाई व्रतालुले अर्घ दिने गर्दछन् । बाराको पथलैया, सिमरा, जीतपुर, अमलेखगंज, निजगढ, डुमरवाना, नितनपुर, परवानीपुर, सिम्रौनगढ, कोल्हवीलगायतका स्थानमा छठ पुजाका लागि सजिया घाट बनाइएको थियो । हाम्रा सहकर्मी दिवाकर भण्डारी र क्रान्ति शाहले क्यामेरामा कैद गरेका तस्बिर।"
