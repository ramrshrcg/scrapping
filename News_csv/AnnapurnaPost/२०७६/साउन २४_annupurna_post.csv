शीर्षक,विवरण
नेपाली क्रिकेटको नियती,"अन्तर्राष्ट्रिय क्रिकेटको बरियतामा स्थापित विश्वका थुप्रै नामभन्दा अगाडि पारस खड्काको नाम लेखिनु नेपाली खेल क्षेत्रका निम्ति गौरवको विषय हो। राष्ट्रिय टोलीका कप्तान खड्का टीट्वेन्टी खेलाडीको अलराउन्डर बरीयतामा पच्चीसौं स्थानमा उक्लिएका छन्। यसअघिको टीट्वेन्टी अलराउन्डर बरियतामा पारस उनन्चालीसौं स्थानमा थिए। उनी न्युजिल्यान्डका चर्चित खेलाडी कोलिन डी ग्रान्डहोम, इङल्यान्डका डेभिड विली, जोए रुट, बेन स्टोक्स र मोइन अली, पाकिस्तानका इमाद वसिम, श्रीलंकाका इसुरु उडना, दक्षिण अफ्रिकाका क्रिस मोरिस, भारतका रोहित शर्मा, वेस्ट इन्डिजका क्रिस गेलजस्ता खेलाडीभन्दा अगाडि छन्। ब्याटिङ बरियतामा भारतका पूर्वकप्तान महेन्द्रसिंह धोनी पनि पारसभन्दा एक स्थान पछाडि छन्। टीट्वेन्टी बलिङ बरियतामा पनि नेपालका अनुभवी बलर वसन्त रेग्मी एकहत्तरौं र सोमपाल कामी अठहत्तरौं स्थानमा छन्। घरेलु क्रिकेटको नेतृत्वदायी निकाय नेपाल क्रिकेट संघ (क्यान) तीन वर्षभन्दा लामो समयदेखि आईसीसीको निलम्बनमा रहेको अवस्थामा पनि नेपाली खेलाडीले यस्तो सफलता हात पार्नु अझ ठूलो उपलब्धि मान्नुपर्छ। अन्तर्राष्ट्रिय खेलवृत्तमा क्रिकेट नेपालका लागि नतिजामूलक खेल हो। नेपाली क्रिकेटले छोटो समयमै अन्तर्राष्ट्रिय प्रतियोगितामा हासिल गरेको सफलता र प्राप्त उपलब्धि लोभलाग्दो छ। तर, क्यान निलम्बनका कारण पछिल्लो समय नेपाली क्रिकेटको गति सुस्ताएको छ। क्यानलाई आफ्नो सदस्यताबाट निलम्बन गरे पनि आईसीसीले नेपाली खेलाडीलाई अन्तर्राष्ट्रिय प्रतियोगिता खेल्न भने रोक नलगाउने निर्णय गरेको थियो। आईसीसीको यो सदासयताका कारण नै पछिल्लो समय नेपाली क्रिकेटले आफ्नो साख जोगाउने अवसर पाएको छ। क्यान निलम्बनमा परेपछि स्रोत र साधनको अभाव हुँदाहुँदै पनि नेपाली खेलाडीले अन्तर्राष्ट्रिय प्रतियोगितामा एकपछि अर्को उत्कृष्ट प्रदर्शन गर्दै आईसीसी र आफ्ना समर्थकको विश्वासलाई धर्मराउन दिएका छैनन्। खेलाडीको कडा परिश्रम, नियमित आयोजना भइरहेका सानाठूला प्रतियोगिता र क्रिकेटप्रेमीको ठूलो जमातको निरन्तरको सक्रियताका कारण नेपाली क्रिकेटको साख त जोगिएको छ, तर नेपाली क्रिकेटले अन्तर्राष्ट्रिय खेलमञ्चमा जुन गतिमा फट्को मार्नुपर्ने थियो, त्यसमा भने अभाव खट्किएको छ। तर, अबको दिन नेपाली क्रिकेटका लागि सोचेजस्तो सहज छैन। खेलाडीको एकल प्रयासले मात्र नेपाली क्रिकेट विश्व खेलक्षेत्रमा उँभो लाग्ने छाँट देखिँदैन। सन् २०१४ मै टीट्वेन्टी विश्वकप खेलिसकेको नेपाली टोली यसपटक एसियाली क्षेत्रको अन्तिम चरणको छनोटमा चुकेपछि विश्वकप खेल्नबाट वञ्चित भयो। क्यान निलम्बनमा पर्नु र खेलाडीले प्रदर्शन सुधारका लागि उपयुक्त वातावरण नपाउनु पनि यसको एउटा कारण हो। त्यसैले कठिन संघर्षपछि प्राप्त भएको एकदिवसीय मान्यतालाई दीर्घकालीन रूपमा जोगाइराख्नु र अन्तर्राष्ट्रिय क्रिकेटमा अझ उत्कृष्ट प्रदर्शन गर्दै आईसीसीबाट टेस्ट मान्यताका लागि संघर्ष गर्नु यतिबेला नेपाली क्रिकेटका लागि सबैभन्दा ठूलो चुनौती हो। स्वाभाविक रूपमा क्यान निलम्बनमा रहेको वर्तमान परिस्थितिमा यो चुनौती अझ बढेको छ। त्यसका लागि सम्बद्ध खेल अधिकारीहरूले सबैभन्दा पहिले क्यानलाई आईसीसीको निलम्बनबाट मुक्त गराउन गम्भीर पहल थाल्न आवश्यक छ। क्यानको अनुपस्थितिमा खेलाडीलाई व्यवस्थित गर्ने र उनीहरूका समस्या समाधान गर्ने निकायको अभाव खट्किएको छ। जसका कारण खेलाडी आआफ्नै तरिकाले अगाडि बढ्न बाध्य छन्। नियमित र व्यवस्थित प्रशिक्षणमा समस्या देखिएको छ। एकदिवसीय मान्यता पाए पनि त्यसका लागि आवश्यक घरेलु प्रतियोगिताको अभाव खट्किएको छ। खेलाडीका लागि व्यवस्थित खेल तालिका तयार पार्ने काम अवरुद्ध भएको छ। खेलाडीको क्षमता अभिवृद्धि गराउन विशेष कार्यक्रम ल्याउन सकिएको छैन। बाहिरबाट हेर्दा निलम्बन फुकुवाका लागि विभिन्न काम भएको देखिए पनि यथार्थमा भने अहिले पनि आआफ्नै स्वार्थका कारण खेल पदाधिकारी एक ठाउँमा आउन सकिरहेका छैनन्। तीन वर्षअघि झैं अहिले पनि खेल अधिकारी एकअर्कामाथि दोष थोपर्नमै व्यस्त छन्। अब पदाधिकारीहरूको आपसी स्वार्थका कारण लामो समयदेखि चल्दै आएको क्रिकेट विवाद समाधान हुनुपर्छ। क्यानमाथिको निलम्बन फुकुवा र नतिजामूलक खेलका लागि विशेष कार्यक्रम आयोजना गरिनुपर्छ। खेलाडीको सुविधा र प्रभावकारी प्रशिक्षण, आवश्यकताअनुरूप प्रतियोगिता आयोजनाजस्ता विषयमा सम्बन्धित निकायले समयमै ध्यान पुयाउनु आवश्यक देखिन्छ। राज्यले खेल क्षेत्रको सम्मान गर्न सके मात्र खेलाडीले पनि अन्तर्राष्ट्रिय खेलवृत्तमा देशको प्रतिष्ठा बढाउने हो भन्ने यथार्थ भुल्नु हुँदैन।"
चित्रकलामा पहिचानको खोजी (फोटो),"काठमाडौं : पहिचानको आवाज बोकेका चित्रको प्रदर्शनी सकिएको छ। कलाकारद्वय शान्तकुमार राई र अर्जुन खालिङको स्मृतिमा किरात ललितकला समाजले बबरमहलस्थित आर्ट काउन्सिलमा चित्रकला प्रदर्शनी गरेको हो। प्रदर्शनीमा राई र खालिङले कोरेका चित्रसँगै अन्य २३ कलाकारका एकएक चित्र राखिएको थियो। चित्रले किराती सभ्यता झल्काउने समीक्षक मुकेश मल्लले बताए। कलाकार खालिङलाई सम्झदै उनले भने, पहिचानको मुद्दामा गहन संस्कृति, संस्कार भेषभुषालाई अति सूक्ष्म रूपमा प्रयोग गर्न उनी रुचाउँथे। शान्तकुमारले नेपाल, भारत, बेल्जियम, बेलायतलगायतका विभिन्न मुलुकमा एकल चित्र प्रदर्शनी गरी नेपाली चित्रकलालाई विश्वसामु परिचित गराएका थिए। चित्रकलामा विशेष योगदान गरेका खालिङलाई महेन्द्र विद्याभूषणबाट पुरस्कृत गरिएको थियो। कलाकार खालिङले किराती समुदायको पहिचानलाई फरक विम्ब प्रयोग गरी चित्रकलामा उतारेका छन्। प्रदर्शनी साउन १८ देखि सुरु भएको थियो।"
चितवनमा पनि त्रिवि इन्जिनियरिङको आंगिक क्याम्पस,"काठमाडौं : त्रिभुवन विश्वविद्यालयले इन्जिनियरिङ पढाउने आंगिक क्याम्पस चितवनमा पनि थपेको छ। यसअघि चारवटा रहेको आंगिक क्याम्पस चितवनमा थपिएसँगै अब पाँचवटा पुगेको हो । यसअघि त्रिवि अन्तर्गत पूल्चोक, थापाथली, पोखरा, धरानमा इन्जिनियरिङ कलेज सञ्चालनमा थियो । चितवनमा खुलेको यो क्याम्पसमा इन्जिनियरिङका सात विधाको पढाइ गर्ने त्रिविले बताएको छ । यो वर्ष भने कम्प्युटर इन्जिनियरिङको मात्र पढाइ सञ्चालन गर्ने तयारी क्याम्पसले गरेको छ । विश्वविद्यालयका उपकुलपति प्राध्यापक डा तीर्थ खनियाले नयाँ कलेज खुलेसंगै इन्जिनियरिङको पढाइको लागि विद्यार्थीलाई ठूलो राहत हुने बताए ।"
चार पत्रकारलाई आदिवासी जनजाति राष्ट्रिय पत्रकारिता पुरस्कार,"काठमाडौं : नेपाल आदिवासी जनजाति पत्रकार महासंघ (फोनिज) ले आदिवासी जनजाति राष्ट्रिय पत्रकारिता पुरस्कार२०७६ बाट पुरस्कृत हुनेको नाम सार्वजनिक गरेको छ। फोनिजले हरेक वर्ष प्रदान गर्दै आएको आदिवासी जनजाति राष्ट्रिय पत्रकारिता पुरस्कार२०७६ बाट पत्रकार कौशल चेम्जोङ (रेडियो), राजबहादुर गुरुङ (अनलाइन), गणेश राई (छापा) र शोभा श्रेष्ठ (टेलिभिजन) विधामा पुरस्कृत हुने भएका हुन्। पुरस्कार छनोट समितिको २०७६ साउन २३ गते बसेको बैठकले पुरस्कृत पत्रकारको नाम सार्वजनिक गरेको हो। पुरस्कार २०७६ साउन २७ गते फोनिजको स्थापना दिवसको अवसरमा प्रदान गरिने छ। पुरस्कारको राशी जनही २० हजार रुपैयाँ रहेको छ।"
लबिम महलमा छाताको सुन्दरता,ललितपुरको पुल्चोकस्थित लबिम महलमा शुक्रबार छाता छाताले सजाइएको छ । छाता दिवसको अवसरमा महलको भित्रपट्टी छाता र छाताजस्तै देखिने लाइट राखेर सजाइएको हो । तस्बिर : सुनिता डंगोल
सडक सुधारका लागि द्रुत सम्बोधन टोली गठन गर्नुपर्छ : महेश बस्नेत,"काठमाडौं : पूर्वउद्योगमन्त्री तथा नेकपाका सांसद महेश बस्नेतले राजधानी र मुख्य सहरको सडक सुधारका लागि द्रुत सम्बोधन टोली गठन गर्नुपर्ने बताएका छन्। सरकारी अधिकारी, नागरिक समाज, निर्माण व्यवसायी, परामर्शदातालगायत सम्मिलित द्रुत सम्बोधन टोली गठन गर्नुपर्ने उनले बताए। नयाँ सडक बनाउन ठेक्का लाग्ने गरेको छ। तर, बिग्रेको सडक समयमा बन्ने गरेको छैन, काठमाडौंमा आयोजित पूर्वाधार निर्माणका चुनौती र अब लिनुपर्ने बाटो विषयक छलफल कार्यक्रममा बस्नेतले भने, समयमै मर्मत नगर्दा सडकको अवस्था नाजुक हुँदै गइरहेको छ। यसतर्फ सरकारले ध्यान दिन आवश्यक छ। द्रुत सम्बोधन टोली गठन गरेर सडकको बिग्रदो अवस्था सुधार गर्न सम्बन्धित (भौतिक पूर्वाधार तथा यातायात) मन्त्रालयले यसतर्फ चासो देखाउनुपर्ने उनको भनाइ छ। सरकारले पूर्वाधार विकासलाई पहिलो प्राथमिकतामा राखेको छ। जनतामा पनि पूर्वाधार विकासको चाहना छ। यसका लागि स्रोत सुनिश्चित गरेर आवश्यक पूर्व तयारीसहित ठेक्का लगाउनुपर्नेमा उनी जोड दिन्छन्। स्रोत सुनिश्चिता नभएका २५ सयभन्दा धेरै आयोजना रुग्ण छन्। यसका लागि सार्वजनिक खरिद नियमावलीलाई मात्र परिमार्जन गरेर पुग्दैन। आवश्यकताको आधारमा ऐन नै संशोधन गर्नुपर्छ। असारे विकास भनेर सरकारप्रति नकारात्मक टिप्पणी हुने गरेको छ। यसलाई रोक्न वैशाख १ गतेदेखि नै आर्थिक वर्षको थालनी गर्नुपर्ने उनको धारणा छ। विकास निर्माणको कार्यमा ढिला हुनुलाई सार्वजनिक खरिद ऐनलाई दोष दिन नहुने पूर्व सचिव सुरेश प्रधान बताउँछन्। धेरैले सार्वजनिक खरिद ऐनलाई ठेक्का लगाउने प्रणालीका रूपमा मात्र बुझेका छन्। आयोजनाको पूर्व तयारीबिना ठेक्का लगाइन्छ, प्रधानले भने, खरिद योजनाको तयारीबिना बजेट विनियोजन गरिन्छ। यी समस्या रोक्न जेठ १५ मै बजेट सार्वजनिक गर्ने गरिएको छ। असार मसान्तसम्म ठेक्का लागि पूर्व तयारी गर्ने समय हुन्छ। सो समय सीमाभित्र पूर्व तयारी गर्ने हो भने असोजसम्म ठेक्का लागिसक्ने उनको भनाइ छ। आयोजनालाई विश्लेषण गरेर बजेट निर्माण नगरिएको उनको आरोप छ। करार प्रशासन चुस्त बनाउनुपर्छ। आयोजना प्रमुखलाई ठेक्काप्रति उत्तरदायी बनाउनुपर्छ। ठेक्काको अवधिभर आयोजना प्रमुखलाई सरुवा गर्नु हुँदैन, उनले भने, जिम्मेवारीपूर्वक काम नगर्नेलाई दण्ड सजाय दिन सक्नुपर्छ। ठेक्काका विषयमा आयोजनाका अधिकारी, निर्माण व्यवसायी र परामर्शदाताबीच समयसमयमा छलफल हुनुपर्छ। यस्तो गर्न सके भुक्तानीको समस्या नआउनुका साथै निर्माण कार्य पनि गुणस्तरीय हुने उनी दाबी गर्छन्। राष्ट्रिय योजना आयोगका सदस्य डा केपी ओली पूर्वाधार निर्माणमा ढिलाई हुनुमा राज्यप्रति उत्तरदायी भावना नहुनुलाई प्रमुख कारण मान्छन्। सरकारी अधिकार, निर्माण व्यवसायी, जनता, राजनीतिक दलका नेता मुलुकप्रति उत्तरदायी हुनुपर्छ। हामी पूर्वधारलाई नै विकास मान्छौं। मानव विकासमा चुकिरहेका छौं, ओलीले भने, नैतिकवान बन्न सकिरहेका छैनौं। पूर्वाधार विकासमा देखिएको समस्या समाधान गर्न आयोगले योजना बैंकमा काम गरिरहेको छ। ठेक्का लगाउनुअघि पूर्व सम्भाव्यता अध्ययन, सम्भाव्यता अध्ययन, विस्तृत परियोजना प्रतिवेदन, मुआब्जा, वातावरणीय प्रभाव मूल्यांकन गरेर त्यस्ता आयोजना बजेटमा समावेश गरिन्छ। एउटा निकायको कमजोरीका कारणले मात्र आयोजनामा ढिलाई नहुने परामर्श समाजका महासचिव कृष्ण सापकोटा बताउँछन्। यसका लागि प्रशासक, राजनीतिक दल, निर्माण व्यवसायी, परामर्शदाता सबै उत्तिकै भागिदार हुने सापकोटाको भनाइ छ। ठेक्का लगाउनु नै ठूलो मानिन्छ, सापकोटाले भने, तर ठेक्का पूरा गर्न आवश्यक तयारी गरिएको हुँदैन। हाम्रो ठेक्का लगाउने प्रणाली नै गलत छ। वैशाखदेखि साउनभित्र तीनपटक परिवर्तन गरिएको सार्वजनिक खरिद निमावलीको उदाहरण दिँदै उनले भने, बारम्बार नियम कानुन परिवर्तन गर्दा पनि समस्या भइरहेको छ। निर्माण व्यवसायी महासंघका उपमहासचिव टंक चौलागाईंका अनुसार मुलुकलाई समृद्ध बनाउन निर्माण व्यवसायी र सरकार दुवै सच्चिन आवश्यक छ। उनी पनि बजेटको सुनिश्चतता र पूर्व तयारी गरेर मात्र ठेक्का लगाउनुपर्नेमा जोड दिन्छन्।"
त्रिशूली बस दुर्घटनाका घाइते भन्छन् : रुखको बुटो समातेर गुहार मागेँ,"सर्लाही व्यापार व्यावसाय गरेर बसेको थिएँ । सामान लिन काठमाडौं जाँदै थिएँ । बस एकनासले गुडिरहेको थियो, सायद म निदाएको रहेछु । एक्कासी गड्याङ गुडङ आवाज आयो, के भयो केही मेसो पाइन, आँखा खुल्दा पानीमा रहेछु । म बस बाहिर उछिट्एिको रहेछु । मेरो झयालको सिसा खुला थियो । झ्याल खुला भएकै म बाहिर पुगेछुँ । थाहा पाउँदा म पानीमा बगिरहेको थिएँ । मलाई पौडन पनि आउदैन थियो । सायद बाच्न लेखेपछि जे पनि हुँदो रहेछ । पानी खाइसकेको थिएँ । नदीले केही तल बगाएपछि किनारातर्फ बगायो । छेउको रुखको बुटो समातेर गुहार मागेँ । केहीबेरपछि प्रहरीले मलाई उद्धार गरेर अस्पताल ल्याउनुभयो । मेरो हात, खुट्टा र अनुहारमा चोट लागेको छ । धेरै चोट त देखिएको छैन । तर शरीर नराम्ररी दुःखीरहेको छ । अहिले यसरी बोलिरहँदा पनि अचम्म लागिरहेको छ । गाडीका सिटभरी यात्रुहरु थिए । उनीहरु बीचैमा झरे कि खोलाले बगायो केही थाहा छैन । बाँच्न लेखेपछि जे पनि हुँदो रहेछ । (गजुरीस्थित राजमार्ग सामुदायिक अस्पतालमा उपचार गराइरहेको सर्लाही मलङगवा३ का समीम राजा अन्सारीसँग अन्नपूर्णकर्मी मनिष दुवाडीले गरेको कुराकानीमा आधारित) सर्लाहीबाट काठमाडौं आउँदै गरेको बस त्रिशुलीमा खस्यो धादिङ दुर्घटना अपडेट : बसमा ४५ जना, ३ काे मृत्यु, १६ को उद्धार"
चिर्पटले हानेर बाबुको हत्या,दमक : झापाको कमल गाउँपालिकामा चिर्पट प्रहार गरी बाबुको हत्या गरिएको छ । कमल गाउँपालिका१ का ७० वर्षीय सुर्यबहादुर थापालाई ३१ वर्षीय छोरा प्रकाश थापाले चिर्पट प्रहार गरी हत्या गरेका हुन् । शुक्रबार बिहान सवा ७ बजे घरायसी विवादका कारण बाबुलाई चिर्पटले टाउकोमा प्रहार गर्दा बाबुको घटनास्थलमा नै मृत्यु भएको इलाका प्रहरी कार्यालय दमकले जनाएको छ । घटनास्थलमा खटिएको प्रहरी चौकी तोपगाछीको प्रहरी टोलीले प्रकाश थापालाई पक्राउ गरेको छ । मृतकको शव परीक्षणका लागि मंगलबारे अस्पताल उर्लाबारी पठाइएको छ । घटनाका विषयमा थप अनुसन्धान भइरहेको इलाका प्रहरी कार्यालय दमकका प्रमुख श्यामल सुब्बाले जानकारी दिए ।
सुस्त मनस्थितिकी बालिका बलात्कृत : मिलापत्र गराउने सात पक्राउ,"विराटनगर : मोरङको रंगेली नगरपालिका९ मा सुस्त मनस्थितिकी १६ वर्षीय बालिकामाथि भएको सामूहिक बलात्कारको घटनालाई मिलापत्र गराउने सात जनालाई प्रहरीले पक्राउ गरेको छ। तीन युवा मिलेर १६ वर्षीय बालिकामाथि गरेको बलात्कारको घटनालाई लेनदेनमा सामसुम पारेर मिलापत्र गराउने गाउँका १० अगुवा मध्ये सात जना पक्राउ परेका हुन्। पक्राउ गरेर शुक्रबार सार्वजनिक गरिएका मध्ये तीनजना ६० वर्षमाथिका छन्। घटना भएको एक महिना बितिसके पनि बलात्कार जस्तो जघन्य अपराधमा मिलापत्र गराउनेलाई संरक्षण दिइरहेको आरोप लागेपछि प्रहरी आलोचित बनेको थियो। इलाका प्रहरी कार्यालय रंगेलीका प्रहरी निरीक्षक लेखनाथ दाहालले सबै जनालाई आफ्नै घर गाउँमा लुकिछिपी बसेको अवस्थामा पक्राउ गरिएको जानकारी दिए। पीडित पक्षलाई मिलापत्र गर्न दवाव दिएका मध्ये ६५ वर्षीय रामबहादुर राजवंशी, ७० वर्षीय निमलाल राजवंशी, ६० वर्षीय शेखर गौतम, ३७ वर्षीय चित्रसेन राजवंशी, ४० वर्षीय अभिनव बजगाईं, ३३ वर्षीय दिलिप मुर्मु र ३५ वर्षीय सुवास राजवंशीलाई पक्राउ गरिएको उनले बताए। दाहालले घटना मिलापत्र गराउन मुख्य भूमिका खेलेका मध्ये ३५ वर्षीय गणेशप्रसाद दाहाल, ३४ वर्षीय रेवतबहादुर काफ्ले र ५५ वर्षीय चेतबहादुर मगर अझैसम्म फरार रहेका कारण खोजी तीव्र पारिएको जनाए। पक्राउ परेका सबै जनाविरुद्ध शुक्रबार प्रहरीले जवरजस्ती करणी मुद्दामै अनुसन्धान गर्न अदालतबाट चार दिनको म्याद थप गरेको छ। पीडित पक्षले भने प्रहरीले नै संरक्षण प्रदान गरेका कारण घटना भएको लामो समयसम्म पनि मिलापत्र गराउने पक्राउ नपरेको गुनासो गर्दै आएको थियो। घटनामा संलग्न सबै घर गाउँमै रहे पनि पक्राउ नगर्दा प्रहरी अनुसन्धा नै शंकास्पद बनेको थियो। प्रहरीले चौतर्फी दबाबपछि मात्रै उनीहरुलाई पक्राउ गरेको पीडित पक्षको भनाइ छ। गाउँकै १० जना अगुवाले एक लाख ५० हजार रुपैयाँ पीडित पक्षलाई दिने सर्तमा मिलापत्र गराएर पीडकलाई उन्मुक्ती दिलाउने र घटनालाई सामसुम पार्ने प्रयास गरेका थिए। गत असार २० गते घटना भए पनि प्रहरीले बलात्कारमा संलग्न २५ वर्षीय रोमन मगर र २४ वर्षीय प्रिन्स अधिकारीलाई साउन ३ गते मात्रै पक्राउ गरेको थियो। पक्राउ परेका विरुद्ध जवरजस्ती करणी मुद्दा चलाउन म्याद थप गरेर अनुसन्धान गर्ने काम भइरहेको प्रहरीले जनाएको छ। घटनामा संलग्न २३ वर्षीय सुनील चौधरी फरार छन्। रातको समयमा चुरोट सल्काउने आगो माग्न भन्दै गएका तीन जनाले घरमा कोही पनि नभएको अवस्थामा अशक्त किशोरीलाई नजिकैको धान कुट्ने मिलमा लगेर सामूहिक बलात्कार गरेको प्रहरीले जनाएको छ। घटना सार्वजनिक भएपछि असार २६ गते गाउँमा स्थानीय अगुवा सम्मिलित भेला र छलफल राखिएको थियो। त्यही भेलामा अगुवाहरुले भने पीडित पक्षलाई मिल्न दबाब दिंदै मिलापत्र गराएर उपचार खर्चबापत पीडकबाट एक लाख ५० हजार रुपैयाँ दिलाउने उधारो कागज गराएका थिए। तीनै जनाले साउन ६ गते भित्रमा पीडित किशोरीलाई ५०५० हजार रुपैयाँ दिने कागजमा उल्लेख छ। यो घटनालाई लिएर कहीं पनि उजुर नगर्ने र घटना सार्वजनिक नगर्ने भनेर कागजमा सही छाप गरिएको छ। तर त्यस अघि नै घटना बाहिरिएपछि लेनदेन भने हुन पाएन। दाहालले घटना ढिलो थाहा पाएका कारण बलात्कारमा संलग्न तथा यस घटनामा मिलापत्र गराउनेलाई पक्राउ गर्न समय लागेको बताए। बलात्कार गर्ने एक र मिलापत्र गराउने तीन गरेर अझै चार जना फरार छन्, उनले भने, सबैको खोजीका लागि प्रहरीको विशेष टोली परिचालन गरिएको छ। पीडित परिवारलाई विभिन्न प्रलोभन र डर तथा धम्की दिँदै घटनालाई मिलापत्रमा टुंग्याउन भूमिका खेल्नेहरुलाई प्रहरीले वास्ता नगरेको र उल्टै संरक्षण दिएर घटनामा संलग्न पक्राउ परेको लामो समयपछि मात्रै पक्राउ गरेको नाटक रचिएको स्थानीय एक शिक्षकले बताए। पीडितलाई मिल्न दबाब दिएर गरिएको मिलापत्रको कागजमा १० जनाकै हस्ताक्षर छ। कागजमा तीन जना मिलेर बलात्कार गरेको कुरा पनि उल्लेख छ। प्रहरीले पक्राउ नगर्दा भने मिलापत्र गराउनेहरुले उल्टै विभिन्न खाले धाक, धम्की दिइरहेको पीडित पक्षको गुनासो छ। घटनामा पीडित बालिका राम्रोसँग बोल्न र कान सुन्न सक्दिनन्।"
झ्यालबाट उछिट्टिएर बाँचे,"निदाएको थिएँ। एक्कासी बस सडकबाट खसेछ। म झ्यालबाट उछिट्एिछु। अनिमात्र थाहा पाएँ। बस हेर्दा हेदै नदीमा डुब्न पुग्यो। बस पल्टिदा पाखामा उछिट्टिएकाहरुको रुवाबासी थियो। म साहै्र्र आत्तिए। के गर्ने के नगर्ने ठम्याउन सकिन। म किनारामै उछिट्एको थिएँ। खुट्टा भने बेस्सरी दुखेको थियो। रातको समय भएकाले अन्धकार थियो। कतै केही देखिएको थिएन। दुःखले झार र बुट्टा समाउँदै सडकमा निस्किएँ। अरु बसलाई दुर्घटनाको खबर दिएँ। केही बेरमै प्रहरी आएपछि मलाई अस्पताल पठाइयो। बसका सबै सिटमा भरी यात्रु थियौँ। कतिलाई के भयो केही थाहा छैन। म भने झ्याल खुलै भएकाले बस खस्दा बाटोमै झरेँ। मलाई मेरो भाग्य दह्रो रहेछ भन्ने लागेको छ। खोलामा पसेको भए बाँच्ने सम्भावनै थिएन। दिन नपुगेकाले होला बचेँ। आज नयाँ जीवन पाएको अनुभूति भएको छ। (गजुरीस्थित राजमार्ग सामुदायिक अस्पतालमा उपचार गराइरहेका सर्लाही मलङगवा ३ का दिनेश ठाकुरसँग मनिष दुवाडीले गरेको कुराकानीमा आधारित) सर्लाहीबाट काठमाडौं आउँदै गरेको बस त्रिशुलीमा खस्यो धादिङ दुर्घटना अपडेट : बसमा ४५ जना, ३ काे मृत्यु, १६ को उद्धार त्रिशूली बस दुर्घटनाका घाइते भन्छन् : रुखको बुटो समातेर गुहार मागेँ"
पशुपति क्षेत्रमा वृक्षरोपण,"काठमाडौं : विश्व सम्पदामा सूचीकृत पशुपति क्षेत्रको पर्यावरणीय संरक्षणका लागि कैलाश क्षेत्रमा सरकारले वृक्षरोपण गरेको छ। वन तथा वातावरणमन्त्री शक्तिबहादुर बस्नेतले शुक्रबार यसको शुभारम्भ गरे। भूसंरक्षण दिवसका अवसरमा वन मन्त्रालय, लायन्स क्लब अफ काठमाण्डु न्यू वेभ्स र पशुपति क्षेत्र विकास कोषको सहकार्यमा दुई सयभन्दा बढी बिरुवा रोपिएको हो। रोपिएका बिरुवाको संरक्षण कोषले गर्नेछ। मन्त्री बस्नेतले वातावरणीय दुस्प्रभावबाट जोगिन सरकार, सरोकारवाला र आमजनताबीच सहकार्य हुनुपर्नेमा जोड दिए।"
मन्दिरको जग्गा भाडामा दिँदै गुठी संस्थान,"पोखरा : फेवाताल किनारको खहरे डाँडामा रहेको तालबाराही मन्दिरको गुठीको जग्गा गुठी संस्थानले भाडामा दिन प्रक्रिया अघि बढाएपछि स्थानीय विरोधमा उत्रिएका छन् । फेवातालको मध्य भागमा रहेको तालबाराही मन्दिरको करिव ७१ रोपनी (७०१४२३) जग्गामध्ये गुठी संस्थानले ५५ रोपनी जग्गा ३९ वर्ष सम्मका लागि भाडामा दिनका लागि असार १० र १२ गते सूचना निकालेको थियो । पोखरा महानगरपालिका १८ खहरे सिम्पानीमा रहेको मन्दिरको गुठीको जमिनबाट फेवाताल र ताल किनार बैदाम बजारको मनोरम दृश्य देखिन्छ । ताल किनारको महत्वपूर्ण जमिनको आय मन्दिरलाई हुने गरी परिचालन गर्न नदिएर जग्गा हडप्न खोजेको आरोप मन्दिर व्यवस्थापन र स्थानीयले लगाएका छन् । गुठी संस्थानले मन्दिरको गुठीको जमिन सरोकारवाला स्थानीयर र मन्दिर व्यवस्थापनसँग सल्लाहा नै नगरी एकलौटी रुपमा भाडामा दिने गरी सूचना प्रकाशित गरेपछि स्थानीय विरोधमा उत्रेका हुन् । गुठी संस्थानले ५५ रोपनी जग्गा भाडामा दिने भन्दै असार १० र १२ गते गोरखापत्र दैनिकमा सूचना प्रकाशन गरेर प्रस्ताव आह्वान गरिसकेको छ । मन्दिरको संरक्षण, व्यवस्थापनका लागि परापूर्वकालदेखि संरक्षण गरेर राखिएको गुठीको जमिन माथिको हस्तक्षेप नेपाली परम्परा, संस्कृति र संस्कारमाथिको हस्तक्षेप भएको तालबाराही मन्दिर गुठी व्यवस्थापन समितिका अध्यक्ष हिकमतबहादुर कुँवरले बताए। प्रेस विज्ञप्ति नै प्रकाशन गरेर अध्यक्ष कुँवरले विरोध जनाएका हुन् । मन्दिरको गुठीको जग्गामा दुःखपाएका वृद्ध वृद्धा, असक्त, असाहाय, सन्त महन्त, योगी सन्यासीका लागि मानव सेवा प्रदान गर्ने उद्देश्यले सहश्रधाम आश्रम निर्माण गर्ने बारे संस्थानसँग मौखिक सहमति भएको अस्थामा जग्गा भाडामा दिने सूचना आएको तालबाराही मन्दिर गुठी व्यवस्थापन समितिका कोषाध्यक्ष प्रेमराज पहारीले जानकारी दिए । गुठी संस्थानले तालबाराही मन्दिरको पूर्ननिर्माण, विकास र संरक्षणका लागि अहिलेसम्म कुनै सहयोग नगरेको तर जग्गा हडप्ने उद्देश्यले चलखेल गरेको समितिको आरोप छ । ताल किनारको पर्यावरणीय दृष्टिकोणले महत्वपूर्ण जमिनलाई बोटानिकल गार्डेन बनाई पर्यटकीय आकर्षण क्षेत्रको रुपमा व्यवस्थित गर्नु पर्ने पोखरा महानगरपालिका६ का वडा सदस्य हरिकृष्ण पहारीले बताए । सिंहदरबारको अधिकार गाउँगाउँमा आएको भनेको अवस्थामा महानगरपालिकासँग समन्वय नै नगरी मन्दिरको गुठीको जग्गा भाडामा दिन सूचना निकाल्नु गलत भएको पनि उनले बताए । मन्दिरको जग्गा सरकारले व्यापारका लागि होइन संस्कृति संरक्षण र मानवीय हितका लागि लगाउनु पर्ने उनले बताए । तालबाराही मन्दिरमा अनन्तकालसम्म पूजा आजा, धुपधुवार चलिरहोस भन्ने उद्देश्यले तत्कालीन कास्की राज्यका तर्फबाट अक्षता गुठी, पाडा गुठी र समिधा गुठीको व्यवस्था गरिएको समतिले बताएको छ । गुठीमध्ये २०६४ सालमा पोखरा ५ मालेपाटनमा रहेको पाडा गुठीको १८ रोपनी भन्दा बढी जग्गा नेपाल सरकारले तोकेको मूल्यको ३० प्रतिशत रकम गुठी संस्थानको अक्षयकोषमा जम्मा गरी पाडाको नाउमा रैकरमा परिणत भएको छ । मन्दिरको अक्षता गुठीको २३ रोपनी जमिन फेवा फाँटमा रहेको छ ।"
कार्यालय तोडफोड गरी ११ लाख चोरी,"प्यूठान : ऐरावती बहुउद्देश्यीय साना किसान सहकारी संस्थाको ११ लाख ४५ हजार रुपैयाँ चोरी भएको छ। सरुमारानी गाउँपालिका ४ बडडाँडास्थित सहकारीको भवन तोडफोड गरी बिहीबार राति उक्त रकम चोरी भएको हो। रातिको समयमा कार्यालय भवनको ढोका फोरेर बक्सभित्र राखिएको उक्त रकम चोरी भएको सहकारीका व्यवस्थापक रेवतप्रसाद खनालले जानकारी गराए। साँझपख सहकारीमा भएको खरिद बिक्री र रेमिट्यान्सबाट संकलन गरेर राखिएको रकम चोरी भएको उनको भनाइ छ। गाउँपालिका कार्यालय नजिकै रहेको उक्त सहकारीको क्षेत्रमा सीसी क्यामरा र सडक बत्ती समेत जडान गरिएको छ। 'बैंकमा इन्टरनेट आउने जाने हुँदा पैसा जम्मा गर्न पाएको थिएनौँ, 'खनालले भने, 'बिहान कार्यालय खोल्दा तोडफोड गरेर पैसा चोरी भएको देखियो।' चोरीको विषयमा अनुसन्धान भइरहेको प्रहरीले जनाएको छ।"
सन्धिखर्कमा लडेर एक जनाको मृत्यु,सन्धिखर्क : अर्घाखाँचीको भुमिकास्थान नगरपालिकाको धारापानीमा ढिस्कोबाट लडेर एक जनाको घटनास्थलमै मृत्यु भएको छ। भुमिकास्थान नगरपालिका वडा नं ३ बस्ने २३ वर्षिय शिषिर भाटको घर नजिकैको ढिस्कोमा सुकेको बाँसको किलामा अडेस लागेर उभिँदा उक्त किला जरैबाट भाँचिइ खसेर मृत्यु भएको हो। १० मिटर तल बाटो छेउको पक्की नालीमा खस्न खस्दा भाटको घटनास्थलमै मृत्यु भएको जिल्ला प्रहरी कार्यलय अर्घाखाँचीका प्रहरी नायव उपरीक्षक प्रकाश विष्टले बताएका छन्। शवलाइ पोष्ट मार्टमको लागि अर्घाखाँची अस्पताल सन्धिखर्कमा पठाइएको छ।
"रुखको हाँगाले लागेर बुहारीको मृत्यु, सासू घाइते",विराटनगर : रुखको हाँगाले लागेर मोरङको कानेपोखरी गाउँपालिका७ आइतबारेमा एक महिलाको मृत्यु भएको छ। एक वृद्धा घाइते छन्। वर्षासँगै चलेको हावाहुरीले लडाएको रुखको हाँगाले लागेर ५१ वर्षीय पार्वता भट्टराईको मृत्यु भएको मोरङ प्रहरीका प्रवक्ता डीएसपी राजकुमार खिउजुले बताए। रुखको हाँगाले लागेर घाइते भएकी उनको उपचारका क्रममा पथरी अस्पतालमा बिहीबार साँझ ७ बजे मृत्यु भएको जानकारी खिउजुले दिए। उनका अनुसार घटनामा परेर ७० वर्षीय दुर्गा भट्टराई सामान्य घाइते भएकी छन्। खुट्टामा चोट लागेकी वृद्धाको पथरी अस्पतालमा उपचार भइरहेको छ। दुर्गा र पार्वता एउटै परिवारका सासू बुहारी हुन्। विराटनगर आएका उनीहरु कानेपोखरी बजारबाट घरतिर जाँदै गर्दा घटना भएको डीएसपी खिउजुको भनाइ छ।
"त्रिशूली बस दुर्घटना : एकै परिवारका ३ बेपत्ता, अधुरै रहयो डाक्टर बनाउने सपना","मलंगवा : सर्लाहीको मलंगवाबाट काठमाडौ जाँदै गरेको बस शुक्रबार बिहान त्रिशूली नदीमा खस्यो। बसमा सवार ब्रहम्पुरी गाउँपालिका ४ त्रिभुवनगरका २० वर्षीय सौरभ रौनियार बेपत्ता भएका छन्। छोरा बेपत्ता भएपछि सौरभको परिवार पीडामा छ। एक्लो छोरा दुर्घटनामा बेपत्ता भएपछि सौरभकी आमा उषादेवी रौनियार अचेत बनेकी छन्। उषा छिन्छिनमा मुर्छा पर्छिन्। बुबा चन्देश्वरप्रसाद रौनियारका अनुसार बुधबार कुल देवताको पूजामा सहभागी भएर सौरभ मंगलबार घर आएका थिए। सौरभ काठमाडौंमा ठूलो बुबा र ठूली आमासँग बस्दै आएका थिए। उनलाई डाक्टर बनाउने सपना परिवारको थियो। उनी पनि परिवारको सपना पूरा गर्न लागि परेका थिए। सौरभ डेढ वर्षदेखि मेडिकलको तयारी गरिरहेका थिए। एकमात्र छोरालाई डाक्टर बनाउने सपना बस दुर्घटनसँगै टुटेर गएको छ। छोरा बस दुर्घटनामा परेर बेपत्ता बनेपछि अब बाँच्ने सहारा सकिएको चन्देश्वरले बताए। बाल्यकालदेखि नै छोरो सौरभ पढ्नमा अब्बल थिए। उनले काठमाडौंकै सामुदायिक विद्यालयबाट कक्षा १ देखि १० सम्मको पढाइ सकेका थिए। विद्यालय छोरा कहिले दोस्रो भएन्, बुबा चन्द्रश्वरले भने, एसएलसीमा स्कुल टप गरेपछि १० हजार पुरस्कार समेत पाएको थियो। १२ कक्षा पनि राम्रै अंक ल्याएका थिए। मेडिकल शिक्षाका लागि उनले नाम निकालेपछि परिवारले डाक्टर बनाउने सपना देखेको थियो। दुर्घटनामा छोरा बेपत्ता भएपछि परिवार र आफन्तले आँशु थाम्न सकेका छैनन्, चन्देश्वरले रुदैं भने, बिरामीको उपचार गर्दै आएको देख्ने सपना थियो। तर, अल्पआयुमै छोरालाई दैबले लग्यो। सौरभसँगै उनका ठूलो बुबा राजनारायण रौनियार र ठूलीआमा शोभा रौनियार पनि बेपत्ता छन्। सँगै यात्रामा रहेकी १८ वर्षीय बहिनी स्वेता रौनियार भने बाँच्न सफल भएकी छन्। धादिङको बेनीघाट रोराङ गाउँपालिका ३ सलाङघाटस्थित शुक्रबार बिहान ना ६ ख ७४६९ बस दुर्घटना हुँदा ३ जनाको मृत्युको छ। १६ जना घाइते छन् भने २२ जना अझै हराइरहेका छन्। सर्लाहीबाट काठमाडौं आउँदै गरेको बस त्रिशुलीमा खस्यो धादिङ दुर्घटना अपडेट : बसमा ४५ जना, ३ काे मृत्यु, १६ को उद्धार त्रिशूली बस दुर्घटनाका घाइते भन्छन् : रुखको बुटो समातेर गुहार मागेँ झ्यालबाट उछिट्टिएर बाँचे"
तस्बिरमा आदिवासी जनजाति दिवस,"काठमाडौं : राजधानीमा विश्व आदिवासी जनजाति दिवस मनाइएको छ। विभिन्न आदीवासी जनजाती संघसंस्थाको आयोजनामा शुक्रबार उक्त दिवस मनाइएको हो। विश्व आदिवासी जनजाति दिवसको अवसरमा राजधानीमा विभिन्न भेषभुसा तथा नारा पदर्शन समेत गरिएको छ। राजधानीको भृकुटीमण्डपमा खोलालाई बग्न देऊ, खोला हाम्रो जीवन, महिला राेकिए संसार राेकिन्छ' जस्ता विभिन्न नारा लेखिएको प्लेकार्ड पदर्शन गरिएको हो। यो दिवस मनाउँन म्यानमार, थाइल्यान्ड, कम्बोडिया, इन्डोनेसिया, फिलिपिन्स, ताजकिस्तान पाकिस्तान, बंगलादेश, समोअ, भारत र पकिस्तानका महिलाहरु नेपालमा आएका छन्। दीपेन श्रेष्ठले खिचेका फोटोहरु :"
वीरगन्जको व्यस्त बजारमा बम विस्फोट : भारतीय सहित दुई घाइते,"वीरगन्ज : वीरगन्ज महानगरपालिका४ विर्ता बजारमा शुक्रबार साँझ बम विस्फोट हुँदा एक महिलासहित दुईजना घाइते भएका छन् । कागती बेच्ने खुद्रा व्यापारी भारतको रक्सौल घर भएका २४ वर्षीय मिठु कम्कड र वीरगन्जको आदर्शनगरकी ३७ वर्षीया सीता गिरी घाइते भएका हुन् । दुवैको नारायणी उपक्षेत्रीय अस्पतालमा उपचार भइरहेको छ । सवा ७ बजेतिर तरकारी बजारमा मान्छेहरुको भीडभाडका बीच सुतली बम विस्फोट गराइएको थियो । वडाध्यक्ष जगत साह कानुका अनुसार मिठुले बेच्न राखेको कागतीको क्यारेट (प्लाष्टिकको टोकरी) मुनि राखिएको सुतली बम पड्किएको थियो । विस्फाेटमा घाइते सीता गिरी । बम पड्किएको स्थानमा सुतलीका टुक्रा र जलेको बारुदको गन्ध भेटिएको वडाध्यक्ष कानुले बताए । नारायणी अस्पतालमा उपचार गराइरहेका घाइते कम्कडले पनि कागतीको क्यारेट मुनि कसैले राखेको सुतली बम विस्फोट हुँदा आफू घाइते भएको बताए । म कागती बेच्न व्यस्त थिएँ, अचानक क्यारेट मुनिबाट विस्फोट भयो । विस्फोट भएपछि मेरो हात र खुटटामा घाउ लागेको छ । बम कसले र कति बेला राख्यो मलाइ नै थाहै भएन, मिठुले बताए । पर्साका प्रहरी उपरीक्षक सोमेन्द्र सिंह राठौरले भने प्रारम्भिक अनुसन्धानका क्रममा बम नभइ माल्टा बारुद भन्ने पटाका पड्कीएको बताए ।"
कन्टेनरको ठक्करबाट साइकल यात्रीको मृत्यु,"विराटनगर : दुर्घटनामा परेर एकको मृत्यु भएको छ। कोसी राजमार्गअन्तर्गत विराटनगर महानगरपालिका५ बरगाछीमा कन्टेनरले साइकललाई ठक्कर दिँदा स्वेता सहनीको मृत्यु भएको प्रहरीले जनाएको छ। तीव्र गतिमा रहेको कन्टेनरले भित्री बाटोबाट निस्कदै गरेको साइकललाई बिहीबार राति १० बजे ठक्कर दिँदा साइकल यात्री तेस्रो लिंगीको मृत्यु भएको मोरङ प्रहरीका प्रवक्ता डीएसपी राजकुमार खिउजुले बताए। उनका अनुसार एनएल ०१ एल ५१३५ नम्बरको कन्टेनरको ठक्करबाट विराटनगर१ बस्ने ३५ वर्षीय स्वेता सहनीको मृत्यु भएको हो। ठक्करबाट घाइते सहनीको उपचारका क्रममा विराट नर्सिङ होममा मृत्यु भएको खिउजुले बताए। ठक्कर दिने कन्टेनर, चालक भारत बिहान भागलपुरका ३३ वर्षीय मोहम्मद सम्सुललाई नियन्त्रणमा लिएर घटनाको अनुसन्धान भइरहेको प्रहरीले जनाएको छ।"
चितुवाको खोरमा चोरीको काठ,"बुटवल : बुटवलको मणिमुकुन्द सेन उद्यान (फुलबारी)मा रहेको चितुवाको खोरमा चोरीको काठ फेला परेको छ। डिभिजन वन कार्यालयको स्वीकृतिबिना रुख काटेर लुकाइएको अवस्थामा काठ फेला परेको हो। डिभिजन वन कार्यालय रूपन्देहीका सहायक वन अधिकृत रवीन्द्र अधिकारीले २८ थान टिकका मुढा भेटिएको बताए। वन्यजन्तु कर्नरभित्र रहेको काठ कस्ले राख्यो भन्ने पहिचान नभएको उनले बताए। चितुवा खेलिरहने स्थानमै काठ भेटिएको हो। यो काठको मूल्य करिब तीन लाख रहेको अुनमान गरिएको छ। मणिमुकुन्द सेन उद्यानका पदाधिकारी र बुटवल सामुदायिक वनका पदाधिकारीको मिलोमत्तोमा काठ चोरिएको स्थानीय उपभोक्ताले दाबी गरेका छन्। मणिमुकुन्द सेन उद्यानका अध्यक्ष खेम लुइँटेलले काठ चोरीको विषयमा अनविज्ञता प्रकट गरे। ढलेका काठ सामुदायिक वनलाई व्यवस्थापन गर्न भनेका थियौं, तर चितुवाको खोरमा कसरी काठ पुग्यो जानकारी छैन, उनले भने। उनले खोरको रेखदेख गर्ने कर्मचारीलाई निगरानी र सोधपुछ गरिएको बताए। सामुदायिक वनका उपभोक्ताहरूले खोरमा लुकाइएको केही काठ विक्री भएको दाबी गरेका छन्। बुटवल सामुदायिक वनभित्र रहेको फूलबारीमा चिडियाखाना रहेको छ। सोही क्षेत्रमा काठ लुकाइएको भेटिएको हो। बुटवल सामुदायिक वनका निवर्तमान अध्यक्ष माधव प्रधानले काठ चोरी गरेर विक्री गरिएको आरोप लगाए। बुटवल सामुदायिक वनमा नेतृत्वको विषयमा विवाद छ।"
"स्वयम्भूमा गोली चल्यो, गुण्डा नाइके लोप्साङसहित २ पक्राउ",काठमाडौं : काठमाडौंको स्वयम्भूमा गोली चलेको छ । विभिन्न व्यक्तिलाई धम्क्याएर ठूलो रकम माग गर्ने समूहलाई समात्ने क्रममा महानगरीय प्रहरी अपराध महाशाखाको टोलीले गोली चलाएको हो। प्रहरीको गोली लागेर लोप्साङ भनिने मिलन तामाङ घाइते भएका छन्। उनको घुँडामा गोली लागेको छ। मिलनसँगै अमृत तामाङ पनि पक्राउ परेको प्रहरीले जानकारी दिएको छ । महानगरीय प्रहरी कार्यालय रानीपोखरीका प्रमुख डीआईजी शैलेश थापा क्षेत्रीका अनुसार स्वयम्भू विजेश्वरीस्थित विजेश्वरी हाउजिङको झिँगु क्याफेमा बसिरहेका तामाङलाई पक्राउ प्रहरी पुगेको थियो । पक्राउ गर्न पुगेको प्रहरीमाथि जाइलागेपछि गोली प्रहार गरिएको हो। उनीहरूले विभिन्न व्यक्तिसँग दुई करोड रुपैयाँसम्म फिरौती मागेको महाशाखामा उजुरी परेको र सोही आधारमा पक्राउ गरिएको डीआईजी थापाले जानकारी दिए ।
"बैतडीमा जताततै पहिरो : पानीको अभाव, परिवार विस्थापित, बस्ती जोखिममा","बैतडी : सुर्नया गाउँपालिका ८ मल्लोढोलेमा पहिरो खस्दा गाउँ नै जोखिममा परेको छ।पहिरोले एक परिवार विस्थापित भएको छ। सतबाँझ श्रीभावर सडकखण्ड अन्तर्गत ढोल्यामोडदेखि वडा कार्यालयसम्म खनिएको सडकमा पहिरो खस्दा स्थानीय अम्मरबहादुर बोहराको घरमा क्षति पुगेको स्थानीय प्रेमबहादुर बोहराले जानकारी दिए। उनका अनुसार सडकमाथिबाट ठूलो पहिरो खसेको छ। एक परिवार पूर्णरुपमा विस्थापित भएको छ।अरु घरहरु पनि जोखिममा परेका छन्। बोहरा परिवार अहिले छिमेकीको घरमा बस्दै आएको छ। यस्तै रामबहादुर बोहरा,बीरपल बोहरा, धौलसिंह बोहरा, जहरे बोहरा, घुम्रा बोहराको घर पहिरोको उच्च जोखिममा रहेको छ। सोही ठाउँको पुरै दलित बस्ती पनि पहिरोको जोखिममा रहेको स्थानीय भानबहादुर बोहराले बताए। सडकबाट ठूलो पहिरो खसेको छ।त्यहाँ ६० घरपरिवार पहिरोको जोखिममा छन्। भिरालो जमीन भएकाले पानी पर्ने वित्तिकै पहिरो बग्न सुरु हुन्छ । ठाउँ ठाउँमा परेको पहिरोले मल्लोढोलेमा बाटो अवरुद्ध भएको छ । ढोल्यामोडदेखि सुर्नया गाउँपालिका ८ को कार्यालय सम्म गत वर्ष करीब ९५ लाखको लागतमा सडक खनिएको थियो। सडकका कारण पहिरोको जोखिम बढेको स्थानीय बीरपल बोहराले बताए। उनले भने, 'सडकमा खनिएको सबै माटो खेतमा आएको छ। माथिबाट पुरै पहिरो खसेर घर नै जोखिममा परेका छन्। सडककै कारण बस्ती जोखिममा परेको हुन्।' पहिरो प्रभावित परिवारलाई तत्काल राहतका लागि वडाकार्यालयबाट सहयोग गर्ने र गाउँ कार्यपालिकामा राहतका लागि पहल गर्ने वडाध्यक्ष बोहराले बताए। पानी अभाव पहिरोले खानेपानीको पाइप बगाउँदा बैतडीको दोगडाकेदार गाउँपालिका ८ बिसौना दलित बस्तीका बासिन्दालाई समस्या भएको छ। केही दिनअघि डोलमा खसेको पहिरोले खानेपानी पाइप बगाएपछि बिसौना दलित बस्तीमा खानेपानीको अभाव भएको स्थानीय रामदत्त जोशीले जानकारी दिए। पहिरोले खानेपानी पाइप बगाएपछि ५० भन्दा बढी परिवार प्रभावित छन्।डोलबस्तीमा प्रत्येक वर्ष पहिरोले घर तथा खेतीयोग्य जमीन सखाप हुने गरेको स्थानीय लोकेन्द्र चन्दले बताए।"
सुटुक्क मुस्ताङ घुमेर फर्किए भारतीय राजदूत पुरी,"मुस्ताङ : नेपालका लागि भारतीय राजदूत मञ्जितसिंह पुरी बिहीबार उपल्लो मुस्ताङको भ्रमण गरी काठमाडौं फर्किएका छन्। बिहीबार बिहानै उपल्लो मुस्ताङ पुगेका राजदूत पुरी केही घण्टा विताएर काठमाडौं फर्किएको मुस्ताङका प्रमुख जिल्ला अधिकारी गंगाबहादुर क्षेत्रीले जानकारी दिए। राजदूत मन्जितसिंह पुरीको मुस्ताङ भ्रमणबारे स्थानीय प्रशासनलाई जानकारी र प्रवेशआज्ञा पत्र प्राप्त भएको प्रजिअ क्षेत्री बताए। उनका अनुसार राजुदूत पुरीसहित श्रीमती, छोरा र सुरक्षागार्ड गरी ४ जनाको टोली श्री एयरको हेलिकोप्टरबाट ९ बजे जोमसोम अवतरण गरेका थिए। जोमसोममाबाट १२:१५ बजे काठमाडौं प्रस्थान गरेका थिए। राजदूत भ्रमणको व्यवस्थापनबारे केन्द्रबाट कुनै जानकारी नभएको प्रजिअ क्षेत्रीले बताए।राजदूतको उपल्लो मुस्ताङको भ्रमण नितान्त पारिवारिक मात्र भएको प्रजिअ क्षेत्रीको भनाइ छ। २ वर्षअघि दुतावासको सहयोगबाट बनेको जोमसोम पुल उद्घाटन गर्न मुस्ताङ आएका राजदूत पुरी मुक्तिनाथ नगई उपल्लो मुस्ताङले कुटनीतिक भ्रमणको हुनसक्ने अनुमान गरिएको छ। भारत सरकारले मुस्ताङमा सरकारी तथा गुम्बा विद्यालय भवन र पुलपुलेसालगायतमा आर्थिक सहयोग गर्दै आइरहेको छ। राजदूत पुरीले यसपटक उपल्लो मुस्ताङको २ वटा गुम्बा विद्यालयलको निरीक्षण गरेको जनाइएको छ। दुतावासले करिब एक दशक अघि बनाएको लोमान्थाङ५ लोमान्थाङको छोदे गुम्बा विद्यालय भवन र ५ वर्षअघि भारत सरकारले बनाएको गुम्बा विद्यालय लोमान्थाङ३ को नाम्गेल गुम्बाको निरीक्षण गरेको श्रोतले जानकारी दियो। राजदूत पुरीको परिवारलाई गुम्बाका लामाले भव्य स्वागत गरेका थिए।पुरीले भारत सरकारद्वारा निमार्ण भएका अधुरो संरचना पुरा गर्ने वचन दिएका थिए। विगत १ वर्षको अवधिमा उपल्लो मुस्ताङ क्षेत्रमा चीन, अमेरिका,जर्मन र भारतलगायतका उच्चअधिकारीले भ्रमण गरिसकेका छन्। ३ महिनाअघि अमेरीकी राजदूत र्यान्डी एरीले उपल्लो मुस्ताङमा एकसाता बिताएका थिए। मुस्ताङ जिल्ला विदेशी कुटनीतिक थलोको रुपमा रहँदै आएको छ। २०३० सालअघि तिब्बतीय खम्पाले मुस्ताङमा अघोषित शासन चलाएका थिए ।"
सर्पको टोकाइबाट दिदीबहिनीको मृत्यु,दाङ : विषालु सर्पको टोकाइबाट एकै घरका दिदी बहिनीको मृत्यु भएको छ।बिहीबार घरमा सुतिरहेका दुवै दिदीबहिनीलाई सर्पले टोकेको थियो। राजपुर गाउँपालिका ७ भौवानाका दुई दिदी बहिनीको सर्पको टोकाइबाट मृत्यु भएको प्रहरीले जनाएको छ। भौवानाकाका शेरबहादुर सार्कीका दुई छोरीको विषालु सर्पले टोकेपछि उपचारका लागि भारत लैजाँदै गर्दा मृत्यु हो। १३ वर्षीया करिष्मा सार्की र ११ वर्षीया सुजु सार्कीको सर्पको डसाइबाट मृत्यु भएको दाङ प्रहरीले जनाएको छ। उनीहरु स्थानीय शिवशक्ति माध्यमिक विद्यालय भौवानामा कक्षा ७ र ५ मा अध्ययनरत विद्यार्थी समेत रहेको विद्यालयका प्रधानाध्यापक लिलाधर विकले जानकारी दिए। गत वर्षपनि सोही क्षेत्रमा सर्पको टोकाइबाट एक बालिकाको मुत्यु भएको स्थानीयले बताए।
सर्लाहीबाट काठमाडौं आउँदै गरेको बस त्रिशुलीमा खस्यो,"धादिङ : धादिङको बेनिघाट रोराङ गाउँपालिका वडा नं ३ सलाङघाटस्थित त्रिशुली नदीमा बस खस्दा तीन जनाको मृत्यु भएको छ। सर्लाहीको मलङगाबाट काठमाडौँतर्फ जाँदै गरेको ना ६ ख ७४६९ नम्बरको यात्रुबाहक बस शुक्रबार बिहान ३:३० बजेको समयमा त्रिशुली नदीमा खसेको प्रहरीले जानकारी दिएको छ। बसमा कति यात्रु थिए भन्ने यकीन हुन सकेको छैन। अहिलेसम्म १० जनाको उद्धार गरिएको घटनास्थलमा रहेका प्रहरी उपरीक्षक राजकुमार बैदवारले जानकारी दिए। नेपाली सेना, शसस्त्र प्रहरीको टोली उद्धारमा खटिएका छन्। अफ्ठ्यारो ठाउँ र अध्याँरो भएका कारण उद्धारमा कठिनाई भएको प्रहरीले जानकारी दिए। बसको आधा भाग पानीमा डुबेको छ । थप विवरण आउन बाँकी छ। धादिङ दुर्घटना अपडेट : बसमा ४५ जना, ३ काे मृत्यु, १६ को उद्धार"
"चमेलियाको समस्याले विद्युत अनियमित, धनगढीबासी आक्रान्त","धनगढी : धनगढीमा विद्युत अनियमित हुने प्रक्रिया यथावत छ। विद्युत प्राधिकरण क्षेत्रीय कार्यालय अत्तरिया ग्रीडका अनुसार लाइन जोड्न धनगढीको लाइन काट्नुपर्ने हुँदा विद्युत अनियमित हुने गरेको हो। 'सुदूरपश्चिमको सबैभन्दा पावर खपत हुने क्षेत्र धनगढी हो, अत्तरिया ग्रीडका प्रमुख सतिसकुमार कर्णले भने, 'चमेलिया जोड्नका लागि धनगढीको लाइन कटअप गर्नुपर्ने बाध्यता छ। होइन् भने भोल्टेज पोग्दैन् र स्टार्ट नै हुँदैन।' सिस्टममा गडबढी र नदीमा पानीको बहाव बढेमा चमिलायाको जलविद्युत बन्द हुने गरेको उनले बताए। 'कटअप भएको लाइन फेरि जोड्नका लागि लामो समय लाग्छ,' उनले भने, 'यो समस्या समाधानका लागि केन्द्रसँग समन्वय गरी क्पेसिटर बैंक राख्न तयार भएको छ। त्यसपछि विद्युत कटौती कम हुन्छ होला।' धनगढीमा प्रदेशकै आधाभन्दा बढी विद्युत खपत हुने गरेको अत्तरिया ग्रिडको भनाई छ।धनगढीमा २४ घण्टामा २० पटक भन्दा बढी समय विद्युत लाइन काटिने गर्छ। विद्युतमा समस्या आउँदा एक पटकमा २० देखि २५ मिनेटसम्म लाइन आउन समय लाग्ने गरेको विद्युत प्राधिकरणले जनाएको छ। विद्युत प्राधिकरण धनगढी वितरण केन्द्रका सुपरभाइजर दिवस यादवले विद्युत भार बढेका कारण ओभरलोड भई विद्युत अनियमित भइरहेको बताए। उनले यसरी ओभरलोडले सिधै चमेलियामा समस्या उत्पन्न हुने गरेका कारण छिनछिनमा लाइनमा समस्या हुने गरेको बताए । धनगढीमा ३० मेगावाटको चमेलिया जलविद्युत आयोजना अन्तर्गतको विद्युत प्रवाह गरिएको छ। भारतबाट ३० मेगावट विद्युत आयात भइरहेको भए पनि त्यो विद्युत लालपुरभन्दा उतै नै खपत हुने गरेको प्रधिकरणको भनाई छ। कतिपय अवस्थामा लाइन जाँदा विद्युत प्राधिकरणका कर्मचारीसमेत अनभिज्ञ बन्ने गरेका छन्।विद्युत ओभरलोड हुँदा चमेलियाबाटै लाइन काटिने हुँदा धनगढी वितरण केन्द्रका कर्मचारी यसबारे बेखबर नै हुन्छन्। विद्युत वितरण केन्द्र धनगढीका प्रमुख धिरेन्द्र यादवले लाइन जानुको कारण नसोधेर आफूलाई पनि थाहा नहुने गरेको बताए । चमेलियाको विजुली राष्ट्रिय प्रसारण लाइनमा जोडिएपछि यस वर्ष गर्मीयाममा समस्या देखिएको छ। यसअघि भारतबाट बिजुली ल्याइएकाले गत वर्ष यस्तो समस्या नदोहोरिएको वितरण केन्द्र प्रमुख यादवले बताए। चमेलियाको बिजुली आएपछि भारतबाट आउने बिजुली कटौती गरेको हो। धनगढीमा मात्रै अहिले दैनिक १४ देखि १५ मेगावाट विद्युत खपत हुने गरेको प्राधिकरणले जनाएको छ। धनगढीमा वैशाखदेखि नै विद्युत अनियमित भइरहेको छ। सुदूरपश्चिममा पावर हाउस नथपिदासम्म गर्मीमा यो समस्या रहिरहने धनगढी वितरण केन्द्रका प्रमुख यादवले भनाई छ। धनगढीमा ट्रान्सफर्मरको अभावले पनि बत्ती जाने समस्या पनि भइरहेको छ। धनगढीमा अहिले साढे चार सय ट्रान्सफर्मर रहेको प्राधिकरणले जनाएको छ। अझै धनगढीमा सय केभीए र २ सय केभीएका ५० र ५० वटा ट्रान्सफर्मर आवश्यक रहेको सुपरभाइजर दिवस यादवले बताए। नगरबासीले भने विद्युत अनियमित भइरहेपनि विद्युत प्राधिकरणले खासै ध्यान नदिएको आरोप लगाएका छन्।पावर कम हुने र पटकपटक बत्ती आउनेजाने भइरहँदा टीभी, फ्रिजलगायत विद्युतीय उपकरण बिग्रिने गरेको स्थानीयको भनाइ छ।"
पान नम्बर लिन चार दिन लाइन,"धनगढी : सरकारले निजीतथा सरकारी क्षेत्रमा कार्यरत सबै कर्मचारीले अनिवार्य व्यक्तिगत पान नम्बर लिनुपर्ने व्यवस्था गरेपछि आन्तरिक राजस्व कार्यालय धनगढीमा थेगी नसक्नु भिडलागेको छ। चालू आर्थिक वर्षको बजेटमा सरकारले एक हजारभन्दा बढी खर्चकालागि स्थायी लेखानम्बर पानअनिवार्य गर्ने नीतिल्याएको छ आन्तरिक राजश्व कार्यालय धनगढीका प्रमुख कर अधिकृत गोविन्दप्रसाद अधिकारीले भने।त्यहीअनुरुप असोज भित्र सरकारी तथा गैर सकारी संस्थामा कामगर्ने सबैको अनिवार्य पाननम्बर हुनुपर्ने भनिएको छ। तीनहप्ताको अवधिमा आन्तरिक राजश्व कार्यालय धनगढीबाट मात्रै झण्डै नौ हजारले पानलिएका छन्। सुदूरपश्चिममा ४ ठाउँबाट पाननम्बर वितरण हुन्छ। धनगढी, लम्की, महेन्द्रनगर र डडेल्धुराबाट पान नम्बर दिने व्यवस्था गरिएको प्रमुख कर अधिकृत अधिकारीले बताए। कार्यालयले दिएको जानकारी अनुसार हालसम्म आठ हजार पाँच सयले व्यक्तिगत पानलिएका छन् भने करिव नौ सय व्यापारीले नयाँपाननम्बर लिइ सकेका छन्। पाननम्बर लिननौ वटै जिल्लाबाट धनगढी पुगेका सेवाग्राहीले भने सेवा छिटो छरितो नहुँदा सास्ती खेप्नुपरेको गुनासो गरेका छन्। डोटी सायल गाउँपालिका५ मा रहेको ओम आधारभूत विद्यालयका शिक्षक मानबहादुर थापाले कार्यालयको व्यवस्थापन पक्ष ककजोर हुँदा पाननम्बर लिन समस्या भएको बताए। सरकारले सबैलाई पाननम्बर अनिवार्य भनेको छ उनले भने। कार्यालयमा एकै जनालाई पाननम्बर लिने ४ दिनलाग्ने गरेको छ। यो कसरी सम्भवहोलाभन्दै प्रश्न गरे। कार्यालयमाकामगर्ने शैलीले नै व्यवस्थित नभएको कैलालीको कैलारी गाउँपालिका२ का रमेश घिमिरेले गुनासो गरे। सुदूरपश्चिमका सबै जिल्लाका व्यक्तिहरु पान नम्बर लिन धनगढी पुग्ने गरेका छन् उनले भने। तर, कार्यालयमा एकै व्यत्तिको पाननम्बर लिन ४ दिनलाग्ने गरेको छ। उनीतीन देखि पान नम्बर लिन आन्तरिक राजश्व कार्यालय धनगढीको लाईनमा छन्। बनेको पान कार्डमा हस्ताक्षर गर्नका लागिपनिदुई घण्टा लाईन बस्नुपर्ने बाध्यता रहेको उनको दुखेसो छ। कार्यालयका प्रमख कर अधिकृत गोविन्द्रप्रसाद अधिकारीले दैनिक करिव छ सयदेखि सात सय व्यक्तिगत पान वितरण भैरहेको जानकारी दिए। अन्तशुल्कको ऋण चूक्तादेखि कर चूक्ता, पानलिने सबैको भीड लागेकाले सेवाग्राहीलाई चाँडै पानदिन नसकिएको उनले बताए। पानका लागि एक काउण्टर थप गरेको उनले बताए। नयाँनीति अनुसार अब सरकारी सेवासहित विभिन्न संघ संस्थामा कार्यरत कर्मचारीलाई तलब भत्ता भुक्तानी दिँदासमेत अनिवार्य स्थायी लेखा नम्बर हुनुपर्नेछ। यस अघि निजि संस्थाहरुको मात्र प्यान नम्बर रहने व्यवस्था रहेको तर, यो आव देखि सरकारी संस्थाहरुले पनि अनिवार्य प्यानमा जानुपर्ने कर अधिकृत अधिकारीले जानकारी दिए। आन्तरिक राजश्व कार्यालय धनगढीबाट ३१ वटा सरकारी अड्डाहरुले पान नम्बर लिएका छन्।"
पहिरोले सडक बगाउँदा अढाइ घण्टा पैदल,"धनकुटा : एक महिनाअघि स्थानीय साँचा खोलामा आएको पहिरोले भत्काएको मुक्तेन गाउँ जोड्ने सडक अझै संचालनमा आएको छैन।अवरुद्ध सडक संचालनमा नआएपछि यहाँका स्थानीय अढाइ घन्टाको पैदल हिँडेर बजार जान बाध्य छन्। भेडेटारको नाम्जे, मझुवाहुँदै मुक्तेतसम्म बनेको कृषि सडकखण्डको करिब डेढ सय मिटर भाग साँचा खोलामा आएको पहिरोले बगाइ दिएपछि यहाँका स्थानीय डोकोमा तरकारी बोकेरै बढाइ घन्टाक पैदल हिँडेर बजार ल्याउनुपर्ने वाध्यता आएको हो। पहिरोले सडक बगाउनुभन्दा पहिले यहाँका स्थानीय सवारी साधनबाट करिब २० मिनेटमा नाम्जे बजार आइपुग्थे। तर अहिले हिँडेर तरकारी बोकेर ल्याउनुपर्दा अढाई घण्टाभन्दा बढी समय लाग्ने मुक्तेनका किसान हर्कलाल लिम्बूले बताए। साँगुरीगढी गाउँपालिका६ मुक्तेन गाउँमा यतिबेला नास्पाती, सिमी, वोडी, साग, खोर्सानीजस्ता कृषिजन्य वस्तु उत्पादन हुने सिजन हो। यो गाउँका करिब ८० घरपरिवारको मुख्य आम्दानीको स्रोत कृषि नै हो। बजारसम्म तरकारी बोकेर ल्याउनुको विकल्प नरहेको उनले बताए। 'तरकारी बोकेर ल्याउँदा भरियालाई प्रतिकिलो ४ रुपैयाँ सम्म ज्याला तिर्नुपर्ने वाध्यता छ,' उनले भने, 'किसानलाई प्राप्त हुने नाफा ढुवानीमा धेरै खर्च हुन्छ।' यहाँका किसानले तरकारी फलाएरै ६ महिनामा डेढदेखि दुई लाख रुपैयाँसम्म आम्दानी गर्दै आइरहेका छन्। अहिले यो गाउँ समेत पहिरोको उच्च जोखिममा छ। पहिरोकै त्रासका कारण ८९ परिवार बसाइ सरी अयन्त्र गएको स्थानीय बताउँछन्। यहाँका किसानले उत्पादन गरेको तरकारी सवारी साधनबाट सोझैं धरानको कृषि बजारमा लैजान्थे। तर अहिले बाटो पहिरोले बगाएपछि अढाई घण्टा पैदल हिँडेर भेडेटाररविराँके सडकसम्म पुर्याएर त्यहाँबाट गाडीमा धरान लैजानुपर्ने वाध्यता छ। मुक्तेन गाउँ सडकदेखि तल हुँदा त्यहाँका किसानलाई सडकसम्म आइपुग्न उकालो हिँड्नुपर्छ।पहिरो रहेको स्थलबाट वारपार गर्न स्थानीयलाई जोखिम छ। पहिरोले क्षति गरेको स्थल डेढ सय मिटर लामो भएको कारण स्थानीयलाई हिँडडुल गर्न समेत जोखिम रहेको मझुवाका स्थानीय सरोज घागा मगरले बताए। मुक्तेनका किसानले जोखिम मोलेरै कृषिजन्य वस्तु ल्याउनु पर्ने वाध्यता रहेको छ। उनका अनुसार खोला आसपासका जमिन चर्किएका छन्। अहिले पनि सुख्खा पहिरो गइरहेको छ। कृषि सडक बगाएको स्थानमा सडक खन्न समेत जोखिम रहेको उनको भनाइ छ।'साचा खोलाको पहिरोले मुक्तेन गाउँको सडक विच्छेद गर्यो,' उनले भने, 'यहि पहिरोका कारण भेडेटाररविराँके सडकखण्ड समेत जोखिम बढाएको छ।' उक्त सडकभन्दा तलबाट पहिरो धस्सिएर गएको छ। मुक्तेन गाउँसम्म पुग्ने सडक अब नयाँ ट्याकबाट खन्नुको विकल्प नरहेको साँगुरीगढी६ का वडाध्यक्ष यमप्रकाश मगरले बताए। गोरेटो बाटो खन्नका लागि वडा कार्यालयले नेपाली सेनासँग श्रमदानको लागि अनुरोध गरेको र अब केहि दिनबाट बाटो खन्ने काम सुरु हुने उनले जानकारी दिए।"
"नेपालगन्जमा एक दर्जन फर्निचरमा आगलागी, ३ करोडभन्दा बढी क्षति","नेपालगन्ज : नेपालगन्जको विपी चोकस्थित एक दर्जन फर्निचर पसलमा बिहीबार राति आगलागी हुँदा तीन करोड रुपैयाँभन्दा बढीको क्षति भएको प्रहरीले जनाएको छ। आगलागीमा परी कुनै मानवीय क्षति भने भएको छैन। जिल्ला प्रहरी कार्यालय बाँकेका प्रवक्ता डीएसपी प्रकाश सापकोटाका अनुसार बिहीबार राति सवा ११ बजेतिर बाबा फर्निचरको विद्युत सर्ट भइ आगलागी भएको थियो। गुरुद्वाराको पूर्वपट्टि सुर्खेत रोडमा टिनको छानोमा लस्करै रहेका फर्निचर पसलहरु बाबा, एवान, अमन, आलिया, विन्देश्वरी र प्रतापसिंहको फर्निचरका साथै हिमालय, सानिया, स्टार, वारसी, न्यू रुबी र बाबा ट्रेडर्समा आगलागी भएको थियो। जहाँ फर्निचरको शोरुम र गोदाम थिए। आगलागीबाट सरदार डेन्टल क्लिनिकमा पनि क्षति भएको थियो। कम्तीमा पनि तीन करोड रुपैयाँभन्दा बढीको क्षति भएको छ। प्रवक्ता सापकोटाका अनुसार प्रहरी र स्थानीयले शोरुमबाट राति नै धेरै फर्निचर निकालेका थिए। आगलागी लगत्तै नेपालगन्ज उपमहानगरपालिकाका दुई, राँझा विमानस्थल, कोहलपुर नगरपालिका र बर्दियाको गुलरिया नगरपालिकाको एउटा गरी ५ वटा दमकलको सहायताले शुक्रबार बिहान साढे तीन बजेतिर आगो नियन्त्रणमा आएको हो। शुक्रबार बिहानैदेखि एउटा दमकल घटनास्थलमा राखिएको छ।"
नक्कली नोट छाप्ने गिरोह मेसिनसहित पक्राउ,"धनगढी : कैलाली प्रहरीले नक्कली नोट छाप्ने गिरोह पक्राउ गरेको छ। धनगढी रहेर नक्कली नोट छाप्ने मेसिनसहित पक्राउ परेका चारजनालाई शुक्रबार सार्वजनिक गरेको छ। धनगढी उपमहानगरपालिका१ नैनादेवी मन्दिरनजिकै उनीहरु डढे महिनादेखि नेपाली नक्कली नोट छाप्ने गरेको कैलाली प्रहरी उपरीक्षक सुदिपबहादुर गिरिले जानकारी दिए। पक्राउ पर्नेमा कैलालीको चुरे गाउँपालिका १ का २५ वर्षीय खग्रेन्द्र बम भन्ने खग्रेन्द्र रजवार, चुरे गाउँपालिका १ कै २२ वर्षीय भोजबहादुर बम, धनगढी उपमहानगरपालिका ३ का २४ वर्षीय पल्लपराज भट्ट र महोत्तरी जिल्लाको बर्दिवास नगरपालिका ६ का २५ वर्षीय गोकुल खड्का रहेका छन्। गोकुल नक्कली नोट छाफ्ने योजनाका मुख्य नायके हुन्। ४ जनालाई फरक फरक मितिमा पक्राउ परेका हो। गोकुल खड्कालाई सिआईवीको टोलीको सहयोगमा काठमाडौंबाट पक्राउ गरिएको हो भने अन्य ३ जना धनगढीमा नै पक्राउ परेको प्रहरी उपरीक्षक गिरिले जानकारी दिए। उनीहरुको साथबाट खोटा नोट छाप्ने एक थान मेसिन, नोट छाप्न प्रयोग भएको दुई सय २० थान सेतो पेपरलगायतका नेपाली र भारतीय नक्कली नोट समेत बरामद गरिएको छ। पछिल्लो दुई महिनामा धनगढीमा तीनपटक नक्कली नोट फेला परेपछि प्रहरीले अनुसन्धान अगाडि बढाएको थियो। नक्कली नोट कारोबारीले पहाडी दुर्गम र भीडभाड हुने ठाउँमा नक्कली नोट प्रयोग गर्दै आएको प्रहरीको भनाई छ। यसअघि पनि प्रहरीले कैलालीको कैलारी गाउँपालिका५ का ३४ वर्षीय छेदुराम डगौरा चौधरीलाई र भारतीय नागरिक श्रवणकुमार सिंह र गरुजित सिंहलाई नक्कली नोटसहित पक्राउ गरेको थियो। शुक्रबार उनीहरुलाई पनि प्रहरीले पत्रकार सम्मेलन गरी सार्वजनिक गरेको छ। कैलालीमा एकपछि अर्को गर्दै नक्कली नोट फेला पर्न थालेपछि वित्तीय कारोबार हुने संस्था, पसल, अस्पतालमा चुनौती थपिनुका साथै प्रहरीलाई समेत चूनौति थपिएको छ।"
"धादिङ दुर्घटना अपडेट : बसमा ४५ जना, ३ काे मृत्यु, १६ को उद्धार","मलंगवाधादिङ : सर्लाहीको मलंगवाबाट काठमाडौं जादैं गरेको बस धादिङको बेनीघाट रोराङ गाउँपालिका ३ सलाङघाट स्थित त्रिशुली नदीमा खस्दा ३ जनाको मत्यु भएको छ। १६ जनाको जीवितै उद्धार गरिएको छ। ४५ जना सवार ना ६ ख ७४६९ नम्बरको सृष्टि डिलक्स शुक्रबार बिहान ३ :३० बजेको नदीमा खसेको प्रहरीले जनाएको छ। बसमा मलंगवाबाट ४० र हरिपुरबाट २ जना यात्रु चढेको र बसका ३ कर्मचारी रहेको जिल्ला प्रहरी कार्यालय सर्लाहीले जनाएको छ। सर्लाहीबाट काठमाडौं आउँदै गरेको बस त्रिशुलीमा खस्यो बसमा यात्रुका अलवा चालक जीवन भनेर चिनिने लक्ष्मण जमरकटेल सहचालक प्रमोद चौधरी र कन्टेक्टर ऋषी उप्रेती सवार रहेको जिल्ला प्रहरी कार्यालय सर्लाहीले जनाएको छ। दुर्घटनामा मृत्यु हुनेमा सर्लाहीका ३५ वर्षीय अजय दास, २५ वर्षीय बिजय कुर्मि र करिब ५० वर्षीय एक पुरुषको लास फेला परेको धादिङ प्रहरी प्रबक्ता प्रहरी निरीक्षक भोलामान सिंह अधिकारीले जानकारी दिए। प्रहरीकाअनुसार उद्धार गरिएका १६ जनामा भुपेन्द्र कुमार यादव, अनिष राय, सुनिता रोकाया, शिखर कुमार महतो, राकेश बैठा, संजय महतो, रहेका छन्। त्यसैगरी जहेन्दर ठाकुर, रोहित कुमार मण्डल, शमिम राजा अन्सारी, धीरेन्द्र ठाकुर, चालक लक्ष्मण जमरकटेल, विजय राय यादव, दिनेश ठाकुर, भोगेन्द्र चौधरी, राहुल महत्तो रहेका छन्। घाइतेहरुको धादिङको गजुरी अस्पतालमा सामान्य उपचार पश्चात थप उपचारका लागि काठमाडौं पठाइएको धादिङका प्रहरीले जनाएको छ। बस त्रिशुली नदीमा आधा डुबेको अवस्थामा रहेको र अन्य यात्रुहरुको अवस्था अज्ञात रहेको जिल्ला प्रहरी कार्यलय धादिङका प्रमुख राजकुमार बैदवारले जानकारी दिए। अँध्यारोमा बस खसेको र नदीमा बाढी आएको कारण केही यात्रुहरु बगाएको हुन सक्ने आशंकामा नदी तटहरुमा प्रहरी परिचालन गरिएको छ। घटनास्थलमा विपत व्यवस्थापन तालिम केन्द्र कुरिन्टारका गोताखोर सहितको शसस्त्र प्रहरी, नेपाली सेना, नेपाल प्रहरी, रेडक्रसकर्मी र स्थानीयले उद्धार गरेका छन्। जिल्ला प्रहरी कार्यालय सर्लाहीका अनुसार बसमा सवार यात्रु बिष्णु गाउँपालिकाका खुश रंजन (९८६००८००६१), शिवनगरका मोहम्म मतलुङ (९८२३२८५७५३), अगर्वाका नविन कुमार महतो (९८१७६०५९९३), लक्ष्मीपुरका मनिष रायसहित २ जना (९८०७६३३२४१), बेल्हीका राकेश राउत (९८०७६४०३३५), भारतका मज्जफरपुरका आशिष कुमारसहित २ जना(९८०८२०४२८०), गम्हरियाका दिनेश ठाकुर(९८१८६५८७५०), भारत पर्सा मोडका धीरेन्द्र शर्मा(९८६९६९२७५७), औरहीका रबि कुमारसहित ३ जना(९८६४५८७६१८), भारतका अररियाका दिलिप दाससहित ३ जना (९८१८३०८२५०), मलंगवाका भुपेन्द्र कुमार (९८५४०३५५०५), त्रिभुवनगरका राजनारायण गुप्तासहित ४ जना (९८४४०३३२९२), मलंगवाका संजिव चौधरी (९८१७६३२५१४), मलंगवाका अरिबन्द सिंह (वकिल) (९८५१०४४८२१), मलंगवाका अनिष राय (९८१४८३७०६६), भारतका लरकवा रामबाबु यादवसहित ३ जना (९८४१६०१०५१), भारतका कुवारीका अजय ठाकुरसहित २ जना (९८४९८०६७८५), मलंगवाका रोहित मण्डल (९८१६२८४५९८), मलंगवाका शमिम (९८१२१५७७७८), मलंगवाका सुशिल श्रीवास्तव र अनिल (९८१५७२७७९९), गणेशियाका भाग्य नारायण महतोसहित ३ जना (९८००८९७९८०) हरिपुरका योगेन्द्र चौधरी (९८४५७०९२१९) र अमित लामा (९८६२५७८६५१) सच्याइएको : यस समाचारमा जिल्ला प्रहरी कार्यालय धादिङले दिएको जानकारीअनुसार बस दुर्घटनामा मृत्यु भएकाको नाम उल्लेख गरिएको थियो । पछि प्रहरीले मृतकका नाम फरक परेको भनी सच्याएकाले सोहीअनुसार समाचारमा परिमार्जन गरिएको छ। सम्पादक"
गुठीको ५५५ बिघा जग्गा व्यक्तिका नाममा,"सिन्धुली : सिन्धुलीका चारवटा गुठीका पाँच सय ५५ बिघा जमिन व्यक्तिका नाममा दर्ता गरिएको छ। सिद्धेश्वर (कमलामाई) गुठीको ११ बिघा, भीमेश्वर राजगुठी (अधीनस्थ) को चार सय १८ बिघा, भीमेश्वर सदाबर्त (जलकन्या) गुठीको ६८ बिघा र कुशेश्वरदुम्जा गुठी (झाँगाझोली रातमाटा) को ५८ बिघा व्यक्तिका नाममा रजिस्ट्रेसन पास गरिएको हो। जिल्ला मालपोत कार्यालयका अनुसार सिद्धेश्वर गुठीको ११ बिघा एक सय ५० व्यक्तिका नाममा दर्ता भएको छ। भीमेश्वर राजगुठीको चार सय १८ बिघा ४६ जनाको नाममा, भीमेश्वरकै सदाबर्त जलकन्या गुठीको ९ जनाका नाममा र कुशेश्वर महादेव गुठीको ५८ बिघा ७६ जनाका नाममा दर्ता भएको छ। मालपोत अधिकृत तारा नेपालीका अनुसार २०३७ सालअघि सबै जग्गा धार्मिक संस्थाका नाममा खोलिएको गुठीकै नाममा दर्ता भए पनि मोही परिवर्तन हुँदा व्यक्तिका नाममा पास हुँदै आएको हो। २०३७ सालमा सिद्धेश्वरस्थित कमलामाई गुठीको १६ जना मोही थिए। २०७५ सालसम्म आउँदा त्यो जग्गा रैतान गराई एक सय ५० जनाले आफ्नो नाममा बनाएका छन्। गुठी संस्थान केन्द्रीय कार्यालयको चनं ४१२० को २०५६ माघ ४ गतेको आदेशले गुठीका जग्गा मोही महलबाट रैतानी गर्दा जग्गाधनीको महल कायम गरिएको नेपालीले बताए। उनले भने, २०५६ माघ ४ अघि जग्गाधनीका नाममा गुठीकै नाम र मोही महलमा गुठीका साबिक मोहीको नाम मात्र उल्लेख गरिन्थ्यो। पछि गुठी संस्थान केन्द्रीय कार्यालयको पत्रकै आधारमा रैतानी गराई व्यक्तिका नाममा किनबेच थालिएको हो। धार्मिक संस्थाका नाममा दर्ता भएका यस्ता गुठीका जग्गा करोडौं मूल्यमा किनबेच हुँदा धार्मिक संस्था जीर्ण बनेका छन्। आव ०७५७६ मा कमलामाई गुठीको जग्गा ११ व्यक्तिका नाममा किनबेच भएको छ। चारैवटा गुठीमा गरी कति जग्गा थियो भन्ने यकिन नभए पनि हालको तथ्यांक हेर्दा पाँच सय ५५ बिघाभन्दा बढी जग्गा किनबेच भइसकेको छ। गुठीका मोहीले मोही महलबाट रैतान गरीपाऊँ भनी निवेदन दिएपछि गुठी संस्थान केन्द्रीय कार्यालयको पत्रका आधारमा जग्गाधनीको नाम जग्गाधनी महलमा राख्न थालिएको हो, नेपालीले भने। यसरी खरिदबिक्री गरिएका गुठीका जग्गामा पक्की भवन, कारखाना र विभिन्न व्यवसाय सञ्चालनमा छन् भने कतिपयले खेतीपाती गर्दै आएका छन्। कमलामाई मन्दिरको व्यवस्थापनमा दर्ता गरिएको सिद्धेश्वर (कमलामाई) गुठीको जग्गा बिक्री भइसके पनि मन्दिर जीर्णोद्धारमा भने भेटी र चन्दाको भर पर्नुपरेको सरोकारवाला बताउँछन्। गुठीका साविक मोहीले भोगचलन गरेबापतको आम्दानीले गुठी संस्थानका लागि आवश्यक खर्च व्यवस्थापन, धार्मिक तथा सामाजिक कार्यमा खर्च गर्ने व्यवस्था भए पनि त्यसो हुन सकेको छैन। कुशेश्वर महादेवका नाममा दर्ता गरिएको गुठीको जग्गा व्यक्तिका नाममा दर्ता भइसके पनि २०७२ सालको भूकम्पले ढलेको उक्त मन्दिरको पुनर्निर्माण हुन नसकेको छैन। गुठी संस्थानको केन्द्रीय कार्यालयको पत्रका आधारमा बर्सेनि गुठीका जग्गा कित्ताकाट गर्दै रैतानीका आधारमा व्यक्तिका नाममा दर्ता भएको विषयमा कानुनभन्दा बाहिर नगएको मालपोत कार्यालयले जनाउँदा गुठीको जग्गा व्यक्तिका नाममा कानुनसम्मत नै ल्याएको स्थानीय बताउँछन्।"
"भएन तुइन विस्थापन, एक दशकमा सातको मृत्यु","बाजुरा : सरकारले तुइन विस्तार कार्यक्रमलाई तिव्रता दिए पनि बाजुराका केही विकट क्षेत्रमा अझै तुइनकै भर पर्नु पर्ने अवस्था छ। छिन्दु नदीमा अझै सर्वसाधारण तुइनकै सहारामा आवतजावत गर्छन्। तुइनकै यात्रा गर्दा ७ जनाले ज्यान गुमाइसकेका छन्। बाजुराको विकट हिमाली गाउँपालिका ३ गुम्बा र बौडीबीच भएर बग्ने छिन्दु खोला तर्ने क्रममा दशकयता सात जनाले ज्यान गुमाएको स्थानीय लालुकुवर भोटेले बताए। छिन्दु नदी तरेर हिमाली गाउँपालिका ३ मा रहेको गुम्बा गाउँ र हिमाली क्षेत्रतिर जाने गरिन्छ। बाजुराको गुम्बाका छन्देव लामा, फुली गुरुङ्ग, लुलु गुरुङ्ग, फुलमाया कुवँर र गुराउँसे लामाको नदी तर्ने क्रममा अघिल्ला वर्षमा ज्यान गएको हिमाली गाउँपालिका ३ का वडा सदस्य जगत लामाले बताए। पशु चौपाया त हरेक वर्ष बगेर मर्ने गरेका छन्। नदीमा पुल भएको भए यसरी ज्यान जाने थिएन्, उनले भने, विकट क्षेत्र भएकाले कसैले आवाज सुन्दैनन्। वाध्य भएर आउजाउ गर्नुपर्छ। स्थानीयले डोरीको तुइन बनाएर तर्ने गरेका छन्। बाजुराको सर्वाधिक विकट गुम्बा गाउँ जान गुम्बा खोला र छिन्दु खोलामा चार ठाउँमा तर्नुपर्छ।हिउँदमा काठे पुलले सहज हुने गर्छ। साना खोला धेरै तर्नुपर्ने भए पनि दुई नदीमा झोलुंगे पुल नहुँदा डोरीले तानेर वारपार गर्ने गरिएको छ। छिन्दु खोला साविकको बिच्छ्या गाविसको फुलिगुम्बा सानीसैन हिमालबाट सुरु भएर कवाडी हँुदै कर्णाली नदीमा मिसिन्छ। नदी ठुलो भएकाले हिउँदको समयमा पनि तर्न सकिदैँन्। गुम्बा गाउँमा २६ परिवार बसोवास गर्छन्। हिमाली गाउँपालिका बौडीदेखि गुम्बा पुग्न एक दिनको पैदल यात्रा गर्नुपर्छ। दुवै नदीमा झोलुंगे पुल नहुँदा जोखिम उठाउनु परेको हो। गुम्बा खोला त अलि सानै रहेको छ तर छिन्दु खोला हिउँदमा पनि सकिन्न। वर्षातमा झनै समस्या हुने गरेको स्थानीय बताउँछन्। नदी भिरालो भएर बग्ने भएकाले पौडी खेलेर तर्नसमेत समस्या भएको स्थानीय लालु कुवँरले बताए। हिउँदको समयमा काठेपुल निर्माण गरे पनि वर्षातमा बगाउने गरेकाले सर्वसाधारण डोरीको तुइन बनाएर तर्न बाध्य छन। छिन्दु खोलामा झोलुंगे पुल नहुँदा गुम्बा गाउँमा मात्र नभइ हिमाली भेग तिर जान र सैन हिमालमा जडिबुटि संकलन गर्ने झन समस्यामा पर्ने गरेका छन्। नदीमा झोलुंगे पुल नभएर बाटो पनि अप्ठ्यारो भएकाले गुम्बाबाट स्वास्थ्य चौकी, कोल्टि मार्तडी आउन जान लागि जोखिम मोलेर आवत जावत गर्नुपर्ने बाध्यता रहेको छ। वर्षातका ४ महिना त गुम्वा गाउँ र बाजुरा अन्य स्थानीय तह जिल्ला सदरमुकामको सम्पर्कविच्छेद नै हुने गरेको छ। कहिले कवाडी नदीको किनारा किनार र भिरको बाटो हिँडनु पर्ने भएकाले हिउँदको समयमा पनि आवतजावत गर्नमा निकै समस्या हुने गरेको छ। फुलिगुम्वा नजिकै भिरमा त काठ राखेर वारपार गरिन्छ। हिमाली गाउँपालिकाका अध्यक्ष गोविन्द मल्ले गुम्बाका स्थानीयले धेरै समस्या भएको बताए। साना साना धेरै खोला छन्, झोलुंगे पुलको लागि पहल भइरहेको छ, अध्यक्ष मल्लले भने। सर्वाधिक विकट भएकोले लगानी धेरै लाग्ने भएकाले गाउँपालिकाको बजेटले नभ्याउने भएपछि माथिल्लो निकायँंग पहल गरिरहेको मल्लले बताए।"
नेपाल ट्रस्टको जग्गा सशस्त्रको कब्जामा,"काठमाडौं : निर्मल निवास (पूर्वराजा ज्ञानेन्द्र शाह) को सुरक्षाका लागि तैनाथ सशस्त्र प्रहरी नेपाल ट्रस्टको जग्गा कब्जा गरेर बसेको छ। तत्कालीन राजा वीरेन्द्र र उनको परिवारको जग्गा तथा सम्पत्तिको अनुगमन गर्ने क्रममा यो तथ्य फेला परेको हो। काठमाडौं महानगरपालिका३ महाराजगन्जस्थित घरसहितको १ रोपनी ६ आना १ दाम जग्गा सशस्त्रले ओगटेर बसेको छ। कित्ता नम्बर १५ मा रहेको यो जग्गा नेपाल ट्रस्टको नाममा छ। त्यस ठाउँमा सशस्त्र प्रहरी निर्मल निवासको सुरक्षार्थ बसेको हो। नेपाल ट्रस्ट सञ्चालक समितिका अध्यक्ष एवं उपप्रधानमन्त्री तथा रक्षामन्त्री ईश्वर पोखरेलले पूर्वराजा ज्ञानेन्द्रको सुरक्षार्थ बसेको सशस्त्रले ओगटेको त्यो जग्गासहित काठमाडौं विभिन्न स्थानमा ट्रस्टको जग्गाको अनुगमन गरेका छन्। लाजिम्पाटस्थित स्ट्यान्डर्ड चार्टर्ड बैंक बसेको ६ रोपनी १३ आना १ दाम जग्गा पनि ट्रस्टकै हो। सन् २००५ देखि बैंक त्यहाँ बसिरहेको छ। १५ वर्षका लागि बैंकले जग्गा लिजमा लिएको छ। वार्षिक १ करोड भाडा तिर्छ। नारायणहिटी दरबारको अगाडिको काठमाडौं१ स्थित थामसेर्कु ट्रेडिङले ३० वर्षका लागि लिजमा लिएको जग्गामा निर्माणाधीन भवनको पनि अनुगमन गरिएको छ। मन्त्री पोखरेलले काठमाडौं१३ सोल्टीमोडमा ४ सय ३ रोपनीको पनि अनुगमन गरेका छन्। त्यहाँ गरिबी निवारण कोष, वैदेशिक रोजगार विभाग कार्यालय ट्रस्टकै जग्गामा छ। छाउनीमा रहेको पूर्वअधिराजकुमारी प्ररेणा शाहले कब्जा गरेको १५ रोपनी १ आना, काठमाडौं१२ टेकुको १९ रोपनी १२ आनामा रहेको बिजनेस पार्कको अनुगमन निरीक्षण मन्त्री पोखरेलले गरेका छन्। ०५३ सालमा यो पार्क पनि ३० वर्षका लागि लिजमा दिइएको थियो। उसले वार्षिक ४० लाख बुझाउँदै आएको छ। ट्रस्टको जग्गाको अनुगमन गर्दै उपप्रधानमन्त्री तथा रक्षामन्त्री ईश्वर पोखरेल । गोकर्णेश्वर४ माकलवारी क्षेत्रमा रहेको ट्रस्टको जग्गामा गोकर्ण फरेस्ट रिसोर्ट छ। रिसोर्टले २ हजार ९ सय ७१ रोपनी ६ आना जग्गा लिजमा लिएको छ। सन् १९९५ मा ३० वर्षको लिजमा लिएको हो। २ लाख ४० हजार अमेरिकी डलर वार्षिक भाडा तिर्छ। मन्त्री पोखरेलले माकलबारीका बासिन्दाले ट्रस्टको जग्गाबाट आएको पानीले दुःख दिएको गुनासो गरेपछि ढल बनाइदिने प्रतिबद्धता जनाएका छन्। अनुगमनमा शिवपुरीबाट आउने पानीले त्यहाँ ४ सय घरपरिवार प्रभावित हुने गरेको दाबी छ। उनले ट्रस्टको जग्गा शिक्षा, स्वास्थ्य र पर्यटन क्षेत्रमा पारदर्शी ढंगले उपयोग गरिने बताएका छन्। भूमाफिया र बिचौलियाको प्रभावमा ट्रस्ट ऐन बिचौलिया र भूमाफियाको ग्रान्ड डिजाइनमा नेपाल ट्रस्ट ऐन संशोधन गरिएको छ। तत्कालीन राजा वीरेन्द्र र उनको परिवारको सम्पत्ति संरक्षण गर्न स्थापित ट्रस्टको ऐन संशोधनपछि संशय पैदा भएको छ। पूर्वप्रशासक खेमराज रेग्मी ट्रस्ट स्थापनाको भावनाविपरीत ऐन संशोधन गरिएको बताए। नेपाल ट्रस्ट ऐन २०६४ मा स्वास्थ्य र शिक्षा क्षेत्रमा वीरेन्द्र र उनको परिवारको सम्पत्ति उपयोग गर्ने उल्लेख छ। तर नयाँ संशोधित ऐनमा राष्ट्रिय हित अनुकूल तथा ट्रस्टलाई फाइदा हुने गरी पर्यटकीय र व्यवसायिक कार्य सञ्चालन गर्न पाउने थप व्यवस्था गरिएको छ। ट्रस्टको सम्पत्ति कुनै व्यक्ति वा संस्थालाई ट्रस्टको सिफारिसमा सरकारले निश्चित अवधिका लागि लिजमा दिन सक्ने व्यवस्था गरिएको छ। यो नीतिगत भ्रष्टाचारको चरम नमुना हो, उनले भने, भूमाफिया र बिचौलियाको डिजाइनमा कौडीका मूल्यमा त्यो सम्पत्तिमाथि कब्जा गर्ने भए। वीरेन्द्रले लिजमा दिएको अवधि सकिनै लागेकाले यो ऐन आएको हो। ३० वर्षको लिजमा लिएको छ, अब म्याद सकिनै लागेका छन्। म्याद सकिनुअघि नै म्याद थप्न सकिने व्यवस्था गरिएको छ, उनले भने। फितलो समिति संशोधन गरी ऐन फितलो बनाइएको छ। पुरानो ऐनमा गृहमन्त्री ट्रस्ट सञ्चालक समितिको पदेन अध्यक्ष हुने व्यवस्था थियो। अहिले प्रधानमन्त्रीले तोकेको कुनै पनि मन्त्री अध्यक्ष हुने व्यवस्था छ। मुख्यसचिव समितिको उपाध्यक्ष हुने व्यवस्था थियो। अहिले उपाध्यक्षको व्यवस्था हटाइएको छ। प्रधानमन्त्री तथा मन्त्रिपरिषद्को कार्यालयको सम्बन्धित क्षेत्र हेर्ने सचिव, नेपाल ट्रस्टको कार्यालयका कार्यकारी सचिव, सरकारबाट नियुक्त एक महिलासहित ३ सदस्य रहने व्यवस्था संशोधित ऐनमा छ। पुरानो ऐनमा गृहमन्त्री अध्यक्ष, मुख्यसचिव उपाध्यक्ष, गृह सचिव, कानुन न्याय तथा संसदीय व्यवस्था सचिव, अर्थ सचिव, महिला, बालबालिका तथा समाजकल्याण सचिव, शिक्षा सचिव, स्वास्थ्य सचिव र सरकारले नियुक्त गरेका वा तोकेका २ महिलासहित ४ सदस्य रहन्थे। ट्रान्सपरेन्सी इन्टरनेसनल नेपालका अध्यक्षसमेत रहेका रेग्मीले समिति नै कमजोर बनाइएको बताए। पहिला गृहमन्त्री अध्यक्ष, मुख्य सचिव उपाध्यक्ष र गृह, शिक्षा, स्वास्थ्य, अर्थलगायत मन्त्रालयका सचिव सदस्य रहने व्यवस्था थियो, उनले भने, अहिले कुनै एक मन्त्री अध्यक्ष भनिएको छ, त्यो राज्य मन्त्री पनि हुनसक्छ। उनले सञ्चालक समिति नै बदनियतपूर्वक गठन गरिएको बताए। उनका अनुसार समितिमा भूमाफिया र बिचौलियाले सजिलै पहुँच पुर्याउन सक्छन्। लिज दिनै नमिल्ने व्यवस्था विपरीत कानुन मिचेर भाडा दिएकोलाई कानुनसम्मत् बनाउन अर्को नीतिगत भ्रष्टाचार गर्न लागिएको उनको दाबी छ। रक्षामन्त्रीको अध्यक्षतामा नयाँ समिति सरकारले उपप्रधानमन्त्री तथा रक्षामन्त्री पोखरेलको अध्यक्षतामा नयाँ सञ्चालक समिति बनाएको छ। सदस्यमा प्रधानमन्त्री कार्यालयका सचिव डाहरि पौडेल, ट्रस्टका कार्यकारी सचिव गजेन्द्रकुमार ठाकुर र सदस्य सचिवमा ट्रस्टका सहसचिव राजेश्वर ज्ञवालीलाई तोकिएको छ। सदस्यमा प्रविनराज दाहाल, योङजोम शेर्पा र सीताराम सापकोटा मनोनीत भएका छन्।"
ठमेल बजारकी मीना,"भारतको मणिपुरमा जन्मिएकी हुन्, मीना निरौला। बाबुआमाको रैथाने थलो नेपालको ताप्लेजुङ। नेपालको माया बोकेर उनीहरू मणिपुर बसाइँ सरे। ४० वर्षअघिको ताप्लेजुङ आजजस्तो थिएन। दुःखका पहाड चढ्नुपथ्र्यो। छोराछोरीको भविष्य राम्रो बनाउने सपना बोकेरै उनीहरू मणिपुर हानिए। मीना उतै जन्मिएकी हुन्। संगीतमा रुचि राख्ने साधारण मान्छे हुँ म, लामो हाँसोसँगै परिचय दिइन् उनले। मीना पछिल्लो समयकी चर्चित गायिका हुन्। ठमेल बजार बोलको गीतमा जब उनको स्वर पस्यो तब उनले पछाडि फर्केर हेर्नु परेको छैन। कालेदाइ, रूपै मोहनी, चोली अलि छोटो, ढल्क्यो जवानीलगायत सयौं गीतमा उनको स्वर सुन्न सकिन्छ। भजन होस् या आधुनिक गीत अथवा पप फ्लेबरका डान्सिङ गीत वा पप जनराकै गीत किन नहुन्, उनको स्वर फिट छ। उनी स्टेज कार्यक्रममा पनि बबाल गाउँछिन्। धमाकेदार प्रस्तुति दिन्छिन्। भन्छिन्, जब गीत गाउन थाल्छु, अगाडि कसैलाई देख्दिनँ। आँखाले हेर्छु तर देख्दिनँ। तन, मन र ध्यान गीत कसरी दमदार गाउने भन्नेमा जान्छ। उनको स्वरमा फिदा हुनेहरू टन्नै छन्। कुराकानीकै क्रममा जब गीतको प्रसंग आउँछ , गुनगुनाउन थालिहाल्छिन्। यो गीतलाई यसरी पनि गाउन सकिन्थ्यो नि भन्दै गीतको मेलोडी बताउँछिन्। मेलोडी र टोनले गीतमा कसरी फरकपन ल्याउँछ भन्ने जानकारी दिइरहेकी थिइन् उनी। उनी बोल्दा पनि एक खालको मधुर धुन निस्कन्छ। साँच्चिकै जादुयी स्वरको बास छ मीनामा। उनका बुवा पनि संगीतप्रेमी थिए। बिहान उठेदेखि नै उनको घरमा सुमधुर गीत बज्ने गथ्र्यो। आँखा नखुल्दै उनका कानले सुमधुर भाका सुन्न पाउँथे। लता मंगेस्कर, मोहम्मद रफी, मेहदी हसनका सुप्रसिद्ध स्वर र धुन गीत सानैदेखि सुन्ने मौका पाइन् उनले। प्यार मे जल्ने बालाको चैन कहाँ मेदी हसनको स्वरमा रहेको यो गीत उनले सानोमा निकै सुनिन्। अनुप जलौटाका भजन सुन्ने, गाउँमा कीर्तन गाउन जाने, संगीतका कार्यक्रममा नाच्ने गर्दागर्दै कति बेला संगीत मुटुमा बास बसेछ पत्तै पाइनन् उनले। गीतको सिद्धान्त थाहा थिएन उनलाई। सारेगमको धुन पनि सुनेकी थिइनन्। कक्षा १० पास भएपछि एक साथीले उनलाई शास्त्रीय संगीतको जानकारी दिँदै सिक्न आग्रह गर्यो। संगीत गुरु जितेन मोइरनसँग उनले संगीत विसारत कोर्स पूरा गरिन्। जितेन संगीत विद्यालयबाट शास्त्रीय संगीतको अध्ययन पूरा गरेकी हुन् उनले। बायो केमेस्ट्रीमा बीएस्सी सकाएकी निरौलाले विज्ञान र संगीतको पढाइ सँगसँगै पूरा गरेकी हुन्। संगीतको औपचारिक जानकारी नपाएकी उनले संगीत विसारतमा पढ्न थालेपछि मात्रै ताल, स्केल, राग, बिट, नोट जस्ता सूत्रको जानकारी पाइन्। यसले उनको स्वर माझिने मौका पायो। मणिपुरमै विभिन्न ब्यान्डसँग जोडिएर गीत गाउन थालिन्। उनको डिमान्ड बढ्दै थियो त्यहाँ। स्वरको प्रशंसा भइरहेको थियो। मणिपुरे केही चलचित्रमा पनि गीत गाइन्। सेकमाइमा रहेको ट्रिपल एज ब्यान्डका म्युजिसियनसँग कन्सर्टमा धमाकेदार प्रस्तुति दिन्थिन्। ट्र्याकमा गीत गाएर कन्सर्ट गर्ने चलन थिएन त्यो बेला। १५२० जना म्युजिसियनसँगै बसेर प्रत्यक्ष गाउनु चुनौतीपूर्ण थियो। आजभन्दा १२ वर्षअघि मणिपुरमा खोजिने नाम बनेकी थिइन् मीना। चर्चा बटुलेकी थिइन्। गोपाल निरौलासँग सन् २००७ सालमा बिहे गरेर नेपाल आएकी हुन् उनी। मणिपुरमा चर्चा बटुलेकी मीनालाई नेपाली संगीतमा जम्न फेरि जिरोबाटै संघर्ष गर्नुपर्ने अवस्था आयो। श्रीमान् सहयोगी त थिए तर सांगीतिक क्षेत्रका थिएनन्। परिवारले गीत गाउनुपर्छ भनेर हौसला दिन्थ्यो तर काठमाडौंले चिनेको थिएन उनलाई। यो क्षेत्रमा पहिचान बनाउन करिब १० वर्ष पर्खनु पर्यो। दुईचार ठाउँमा त श्रीमान्सँगै पुगिन् उनी। अर्काको ठाउँमा सजिलै अवसर कहाँ पाउनु। तर पनि हिम्मत हारिनन्। उनका श्रीमान् हाल क्यानडामा छन्। एक छोरा र छोरीकी आमा मीनाले पछिल्लो समयमा एक से एक चर्चित गीतमा स्वर दिइरहेकी छन्। नेपालयसँग आबद्ध भएर पलँेटी शृंखलामा गाउन सुरु गरिन् उनले। पाइला नामक आफ्नै एल्बम बजारमा ल्याइन्। एल्बमको खासै चर्चा भएन। केही आधुनिक गीत, फिल्मका गीतमा पनि गाइरहेकी थिइन् तर श्रोताको नजरमा पर्न सकेकी थिइनन्। चार वर्षअघि कालीप्रसाद बास्कोटाको शब्द संगीतमा जब ठमेल बजार बोलको गीतमा आवाज दिइन्, यो गीतले उनलाई एक्कासि शिखर चढायो। उनको स्वर र टोनको प्रशंसा भयो। स्वरमा भएको क्षमताले बाहिर निस्कने बाटो पायो। जे गर्न होस्, केही फरक हुनैपर्छ भन्ने मान्यताकी निरौला चर्चा चल्नु र नचल्नुमा खासै मतलब गर्दिनन्। भन्छिन्, संगीत साधना हो, निरन्तर लगाव राख्नुपर्ने हुन्छ। एउटै प्याटर्नको गीत बजारमा आइरहेको बेला थियो। उनको स्वरले आधुनिक गीतमा फरक स्वाद दियो। म के काम गर्न जाँदै छु भन्ने कुरामा सदैव अनुशासित हुनैपर्छ भन्छिन् उनी। गीत गाउने बेला शब्दले गायकलाई छोएकै हुनुपर्छ। गीतमा फिल हुनुपर्छ। फिलबिनाको स्वर त गीत बन्दै बन्दैन्, उनले प्रस्ट पारिन्। गीत गाउने जिम्मा लिएर जब स्टेजमा पुग्छिन्, उनलाई पर्फेक्ट गाउनैपर्छ भन्ने लाग्छ। गायकीलाई मेहनत गर्न सकिन्छ तर टोनचाहिँ प्राकृतिक रूपमा नै हुनुपर्छ। आफूमा भएको भर्सटायल स्वरलाई गड गिफ्ट ठान्छिन् उनी। आइटम सङमा त उनी अहिले ब्रान्डजस्तै बनेकी छन्। मीनासँग कुराकानी गर्दै गर्दा प्रत्येक गीतमा फरक टोन कसरी भयो ? अरूको भन्दा आफ्नो बेग्लै क्षमता के हो ? हरेकलाई गीत गाएर प्रस्ट पार्दै जान्थिन्। कहिले बंगाली सुफी गुनगुनाउँथिन् त कहिले मणिपुरे भाका। नेपाली आधुनिक गीत, आइटम गीत, सबैखाले गीत फरकफरक शैलीमा गाएर सुनाइन् उनले। उनीसँग कुराकानी गर्दा यस्तो लाग्थ्यो, म कसैको बायोग्राफी हेरिरहेकी छु। उनका गुरुले शास्त्रीय संगीत गाउन सुझाएका थिए। तीन सयभन्दा बढी गीतमा स्वर दिइसकेकी मीनालाई चर्चा भने डान्सिङ गीतले दियो। उनी यसैमा मक्ख छिन्। भन्छिन्, संगीतको कुनै विधा हँुदैन। जे गर्नु राम्रो गर्नु उनको सिद्धान्त हो।"
इनारमा खसेर महिलाको मृत्यु,चितवन : इनारमा खसेर भरतपुरमा एक महिलाको मृत्यु भएको छ। इनारको ढकनीमा चढेर कपडा सुकाउने क्रममा ढकनी भाँचिएर खस्दा नवलपुरस्थित गैडाकोटकी ४० वर्षीया इन्द्रकला भुसालको मृत्यु भएको हो। भरतपुर महानगरपालिका ९ आदर्शचोकमा माइत आएकी भुसाल बिहान साढे ६ बजे कपडा सुकाउन डोरी तान्ने क्रममा इनारमा खसेकी हुन्। इनारबाट उनलाई घाइते अवस्थामा प्रहरीले उद्धार गरी निकालेको थियो। उपचारको क्रममा भरतपुर अस्पतालमा उनको मृत्यु भएको जिल्ला प्रहरी कार्यालय चितवनका प्रवक्ता डिएसपी एकनारायण कोइरालाले जानकारी दिए।
डोजरले खनेका सडकमा पहिरोको जोखिम,"बैतडी : बैतडीका विभिन्न ठाउँमा पहिरोको त्रास बढेको छ। बिना स्टमेट डोजरले खनेका सडकले पहिरोको त्रास निम्त्याएको स्थानीयको गुनासो छ। विगतमा काटिएका सडक वर्षातसँगै खोल्सामा परिणत भएका स्थानीय बताउँछन्। गोकुलेश्वरडिलासैनी सडकका कारण थलालगाउँ, ओखलबाटा, सेटीगाउँ, सौगाउँ लगायतका ठाउँमा व्यक्तिका घर पहिरोको जोखिममा परेका स्थानीय हरिदत्त जोशीले जानकारी दिए। २०७० सालदेखि सडक काट्न सुरु गरेदेखि नै घर पहिरोको जोखिममा परेको उनले बताए। सडकले हाम्रो थातबास उठ्ला जस्तो भएको छ। हाम्रो गाउँमा चार घर पहिरोको उच्च जोखिममा छन्, उनले भने, सडक निर्माण गर्ने बेला डोजरले जथाभावी खन्दा गाउँ नै पहिरोको जोखिममा छ। ५ वर्ष अघि मात्रै निर्माण गरेको पक्की घर पहिरोको जोखिममा परेको जोशीले गुनासो गरे। घरको आँगन पहिरोले लगिसकेको छ। गत आर्थिक वर्षको बजेटमा जोखिम भएका ठाउँमा मेसीनरी पर्खाल लगाएको थियो। तर ती पर्खाल गतिला नहुँदा धेरैजसो भत्किसकेका छन्, उनले भने। जथाभावी खनिएका कच्ची सडकले खेतीयोग्य जमिन र बस्तीमा प्रभाव पर्न थालेको पुर्चौंडीका स्थानीय शिवलाल साउँदले बताए। विकासका नाममा विनास भएको जस्तो लाग्छ। वर्षात शुरु भए यता गाउँमा खनिएका सबै सडक खोल्सा भइसकेका छन्, उनले भने, सडकबाट बग्ने माटोले खेतीयोग्य जमिनसमेत बगाउने गरेको छ। कच्ची सडकमा खसेको पहिरोका कारण सुर्नया गाउँपालिका२ स्थित डाँडाबाग आधारभूत विद्यालयमा क्षति पुर्याएको विद्यालय व्यवस्थापन समितिका अध्यक्ष जयराम लोहारले बताए। जिल्लाका अधिकांश स्थानीय तहले सडकलाई प्राथमिकतामा राखेर गाउँगाउँमा सडक खनेका छन्। तर ती सडक मापदण्ड विना खनिएकाले वर्षातको समयमा खोल्सामा परिणत हुन्छन्। प्रत्येक वर्ष सडक खनिन्छन्। वर्षातको भेलले सडकलाई खोल्सा बनाउँछ अनि हिउँद शुरु हुने वित्तिकै तीनै सडक मर्मतको नाममा पैसा सकिन्छ। स्थानीय देवदत्त भट्टले भने।"
तटबन्ध नबन्दा बाढीको त्रास,"गौर : बागमती तथा लालबकैया नदीमा आएको बाढीले भत्काएको तटबन्ध मर्मत नहुँदा नदी किनार आसपासका वासिन्दा बाढीको त्रासमा छन्। भत्किएका तटबन्धको छेउबाट कुनै पनि बेला गाउँमा बाढी पस्नसक्ने भन्दै स्थानीयले तत्काल तटबन्ध मर्मत गर्न माग गरेका छन्। लालबकैया नदीमा आएको बाढीले दुवैतर्फ नौ स्थानमा तटबन्ध भत्काएको थियो। भत्काएको तटबन्ध मर्मत नहुँदा पुनः बाढी आए बस्तीमा पस्ने खतरा छ। दवै नदीले बगाएको तटबन्ध मर्मतका लागि ५ करोड स्टमेट गरी उर्जा तथा सिंचाई मन्त्रालयमा पठाएको नदी नियन्त्रण कार्यालयले जनाएको छ। व्यवस्थित रुपमा तटबन्ध निमार्ण गर्न करिब १३ करोड आवश्यक पर्ने कार्यालयले अनुमान गरेको छ। असारको अन्तिम साता लालबकैया नदीमा आएको बाढीले गौर नगरपालिकाको महादेवपटीमा ३२ मिटर, देवाही गोनाहीको दोहरटोलमा दुई सय २५ मिटर, करुनियामा ४२ मिटर, कटहरियामा एक सय ५५ मिटर, बुनियादटोलमा ३७ मिटर, लक्ष्मिपुरमा २७ मिटर, तेजापाकडमा ४ सय ४२ मिटर, इनर्वाटोलमा ६० मिटर र वैरियामा दुई सय मिटरगरी करीव एकहजार दुई सय मिटर बढी तटबन्ध भत्काएको छ। सर्लाही र रौतहटको सीमानामा बग्ने बागमती नदीले रौतहटतर्फ लगाएको गढीमाई नगरपालिकाको लक्ष्मिपुरमा ३९ मिटरमा बाँध कटान गरेको छ। यस्तै राजदेवी नगरपालिकाको ब्रम्हपुरी, बसतपुरटोल तथा दुर्गाभगवती गाउँपालिकाको बडहर्वा र मत्सरी टोल नजिकै तटबन्ध र स्परहरु कटान गरेको छ। स्पर र तटबन्ध कटान गरेको ठाउँमा स्थानीयले अस्थायी समाधानका लागि डोरी र बोरामा ढुंगामाटो राखेर मर्मत गरिरहेका छन्। नदीले भत्काएको स्परहरुको मर्मत भैरहेको बौधीमाई नपालिकाका प्रमुख रवीरंजन यादवले बताए। तटबन्धमा बढी क्षती हुन नदिन अस्थायी रुपमा प्लाष्टिकको जाली र बोराहरु प्रयोग गरेर नदीको धार फर्काउने काम भइरहेको प्रमुख यादवको भनाइ छ। यस्तै तेजापाकड टोलमा भत्किएको करिब ४ सय मिटर तटबन्ध पनि अस्थायी रुपमा मर्मत भइरहेको छ। नदी नियन्त्रण कार्यालयका प्रमुखसँग तटबन्धको माग गर्दा बजेट नभएको बताएपछि अस्थायी रुपमा बाँसको पाइलिग गरी कटान रोक्ने काम भएको पहोरा नगरपालिका प्रमुख शेख वकिलले जानकारी दिए। तत्कालका लागि अस्थायी तटबन्ध निर्माण गरे पनि ठूलो बाढीलाई भने थेग्न नसक्ने प्रमुख वकिलले बताए। बागमती तथा लालबकैया नदी नियन्त्रण कार्यालयका प्रमुख राजकुमार श्रीवास्तवले नयाँ कार्यालय स्थापना भएको हुँदा पर्याप्त बजेट नभएको बताए। बाँध र नदी किनारका तटबन्ध मर्मतका लागि सम्बन्धीत निकायमा पत्राचार गरिएको उनको भनाइ छ। यता रौतहटका बागमती, झाँझ नदी र डोरी खोलाको बीचमा रहेको दुर्गाभगवती गाउँपालिकालाई बाढी र डुवानबाट बचाउन गाउँपालिका अध्यक्ष अरुणकुमार साह र परोहा नगरपालिका प्रमुख शेख वकिलले भौतिक पूर्वाधार तथा यातायातमन्त्री रघुविर महासेठलाई तटबन्ध मर्मतका लागि ज्ञापनपत्र बुझाएका छन्। हुलाकी सडक तथा अन्य सडकमा बाढीले पुर्याएको क्षतिको अनुगमन गर्न रौतहट पुगेका मन्त्री महासेठलाई तटबन्ध मर्मतका लागि रकम उपलब्ध गराउन माग गरिएको जनप्रतिनिधिले बताए। बाढीले क्षति पुर्याएका सडक र तटबन्ध मर्मत नहुँदा आवाजावतमा समस्या भइको नेकपा प्रदेश २ का अध्यक्ष प्रभु साहले गुनासो गरे। रौतहट क्षेत्र नम्बर ४ का सांसद देवप्रसाद तिमल्सेनाले बागमती, चादी नदीको बाढी जुनसुकै बेला पनि गाउँमा पस्न सक्ने भएकाले बस्ती डुबानमा पर्नुका साथै किसानको खेती नष्ट हुने चिन्ता व्यक्त गरे। डाेल्पाकाे सदरमुकाम दुनै संरक्षण गर्न तटबन्ध बबई तटबन्ध निर्माणमा बजेट अभाव ठेकेदारको लापरवाहीले तटबन्ध अलपत्र भएपछि स्थानीय आक्रोशित बजेट अभावमा बबईको तटबन्ध निर्माण रोकियो कर्णालीले तटबन्ध भत्कायो जनताको तटबन्ध रातु खोलाले बगायो तटबन्ध अलपत्र छोडेर फेरि भागे ठेकेदार संसदीय समितिको निष्कर्ष : बाढीको कारक अनावश्यक तटबन्ध बागलुङ बडीगाडको ताल फुट्यो, बाढीले सडक बगायो बाढीले पर्सामा ३ हजार ७ सय हेक्टर खेत बाँझो बझाङको कालंगा हाइड्रोमा बाढी बाढीले धान बगाएपछि दोहोर्याएर रोपाइँ"
कस्तो छ आजको मौसम ?,"काठमाडौं : देशका केही स्थानहरूमा मध्यम वर्षा भइरहेको छ। जल तथा मौसम विज्ञान विभागको मौसम पूर्वानुमान महाशाखाको बुलेटिनमा शुक्रबार बिहान देशका केही स्थानहरूमा मेघ गर्जन गराउने बादल सक्रिय भएको उल्लेख छ। 'मनसुनको न्यून चापीय रेखा औसत स्थानभन्दा केही दक्षिणतिर रहेको छ।' बुलेटिनमा उल्लेख गरिएको छ, 'भारतको पुर्वी छत्तिसगढबाट पश्चिमउत्तरपश्चिमतिर कमजोर भएर सर्दै जाने देखिन्छ।' मनसुनको न्यून चापिय रेखाको साविक स्थान भन्नाले भारतको उत्तरी राजस्थान, हरयाना, दिल्ली, दक्षिण उत्तर प्रदेश, दक्षिण बिहार, झारखण्ड र पश्चिम बंगाल हुँदै बंगालको खाडीको शिरसम्म जनाउँछ। शुक्रबार दिउँसो देशका धेरैजसो स्थानमा सामान्य बदली रही केही स्थानहरुमा मेघ गर्जनचट्याङ्गसहित मध्यम वर्षा हुने हुने विभागले जनाएको छ। पश्चिमी भूभागका एकदुई स्थानहरूमा मेघ गर्जनचट्याङ्गसहित भारी वर्षाको सम्भावना छ। राति पनि देशभर देशका धेरैजसो स्थानहरुमा सामान्यतया बदली भइ पश्चिम, पूर्व र मध्यका केहि स्थानमा मेघ गर्जनचट्याङ्गसहित मध्यम वर्षा हुनेछ। देशका एकदुई स्थानहरूमा मेघ गर्जनचट्याङ्ग सहित भारी वर्षाको सम्भावना छ।"
सुस्त मनस्थितिकी युवती बलात्कृत गर्ने दुई पक्राउ,राजविराज : सप्तरीमा एक सुस्त मनस्थितिकी २२ वर्षीया युवती बलात्कृत भएकी छन्।राजविराज नगरपालिका९ मलेठस्थित हनुमान मन्दिर परिसरमा युवती बलात्कार गरेको आरोपमा सोही स्थानका २४ वर्षीय रमनलाल दास र २२ वर्षीय रोशन यादवलाई प्रहरीले पक्राउ गरेको जनाएको छ। राजविराजमा अलपत्र परेकी युवतीलाई विवाहको आश्वासन दिएर बलात्कार गरेको रहस्य खुलेको छ। मदिरा सेवन गरेका आरोपितले विवाहको आश्वासन दिई मोटरसाइकलमा लगेर बुधबार बलात्कार गरेको प्रहरी निरीक्षक रीता पौडेलले बताइन्। सुस्त मनस्थितिकी युवती घर फर्कन अल्मलिएर बाटोमा अलपत्र परेका बेला बलात्कृत भएको प्रहरी निरीक्षक पौडेलले बताइन्। पीडितका अनुसार आरोपितले विवाहको आश्वासन दिएर बलात्कार गरेका हुन्। युवती पाँच दिनदेखि घरबाट बेपत्ता थिइन्। पाँच दिनदेखि घरबाट बेपत्ता युवती मोरङ्गको बिराटनगरबाट सुनसरीको झुम्काको आफन्तकहाँ हुँदै राजविराज आइपुगेकी थिइन्। बलात्कृत भएको अवस्थामा फेला परेकी युवतीको बयानका आधारमा प्रहरीले आरोपितलाई बिहीबार पक्राउ गरेको जनाएको छ।
