शीर्षक,विवरण
सुविधा सरकारी सेवा व्यापारीको,"नेपाल प्रहरीबाट सेवानिवृत्त अधिकारी आकर्षक शैलीमा पेन्सन रकम बुझ्छन्। अधिकांश पूर्व उच्च अधिकृतका घरमा सरकारी तलबभत्ता खाएका सुरक्षाकर्मी छन्। ती प्रहरीले निरन्तर तिनको घरायसी र अन्य गैरव्यावसायिक प्रकृति का काम पनि गर्नुपरेको छ। अर्कोतिर सरकारी सुरक्षाकर्मीसहित ती अवकाशप्राप्त उच्च अधिकारी व्यापारिक घराना, फर्म र कम्पनीमा कर्मचारी का रूपमा क्रियाशील छन्। अझ कतिपय कम्पनी या फर्म करछली र सम्पत्ति शुद्धीकरणमा समेत मुछिएका छन्। कम्पनीका मालिकले सरकारी कारबाही बाट जोगिन र जोगाउन पनि प्रहरीका पूर्वहाकिमलाई बिचौलिया का रूपमा प्रयोग गरेका हुन सक्छन्। मुलुकमा अनेक किसिमका राजनीतिक परिवर्तन भयो, तर सामन्ती प्रकृति विकृत दृश्य निरन्तर छ। अधिकांश उच्च आन्तरिक निर्देशिका लाई टेकेर ती उच्च पदस्थले भटाभट सुरक्षाकर्मीलाई आफ्नो निजी काममा प्रयोग गरेका छन्। विशेषगरी पूर्वमहानिरीक्षक, अतिरिक्त महानिरीक्षक र नायब महानिरीक्षकले सुविधावापत सुरक्षाकर्मी आफ्ना घरमा लगेका छन्। प्रहरी नेतृत्वसँगको सम्बन्ध र प्रभावका आधारमा लगिएका सुरक्षाकर्मीलाई चालक र घरभित्रको काममा प्रयोग गरिरहेको पूर्वउच्च अधिकृतले नै स्वीकार गरेका छन्। प्रहरी प्रधान कार्यालयकै तथ्यांक हेर्ने हो भने पूर्वमहानिरीक्षक २१ जना, अतिरिक्त महानिरीक्षक ६५ जना र नायब महानिरीक्षक ८४ जनाले सुविधावापत भन्दै निजी काममा बहालवाला सुरक्षाकर्मी प्रयोग गरिरहेका छन्। यो तथ्यांकलाई आधार मान्दा दुई सय ६३ जना सुरक्षाकर्मी अझै पूर्व उच्च पदस्थको निजी काममा प्रयोग भएका छन्। मुख्यालयको आन्तरिक निर्देशिका अनुसार महानिरीक्षकले तीनजना, अतिरिक्त महानिरीक्षकले दुईजना र नायब महानिरीक्षकले एकजना सुरक्षाकर्मी राख्न पाउने व्यवस्था छ। त्यही निर्देशिकालाई टेकेर पूर्व उच्च अधिकृतले मुख्यालयसँग सहयोगीका नाममा सुरक्षाकर्मी मागेर निजी काममा लगाउँदै आएका हुन््। पेन्सन खाएर निजी कम्पनीमा जागिर खाएका पूर्व उच्च अधिकृतहरूले सहयोगीका रूपमा बहालवाला सुरक्षाकर्मी प्रयोग गर्दा स्वार्थको टकराव सिद्धान्त प्रतिपादन भएको देखिन्छ। त्यसो त, प्रहरी प्रधान कार्यालयले आफ्ना पूर्व उच्च अधिकृतका घरमा लगिएका सहयोगीको कटौती नगरेको होइन। प्रधान कार्यालयले पूर्व उच्च अधिकृतको घरबाट दुई सय ११ जना सुरक्षाकर्मी झिकिसकेको छ। तर, अझै पनि ती पूर्व उच्च अधिकृतले सुरक्षाकर्मीलाई निजी काममा प्रयोग गरिरहेका छन्। पुलिस कोअर्डिनेसन कमिटी (पीसीसी) को बैठकद्वारा पारित निर्देशिका आफैंमा कानुन होइन। तर, मुख्यालयले आफ्नो स्वार्थपूर्तिका लागि निर्देशिका पारित गराएर सुविधावापत सुरक्षाकर्मी बाँड्दा त्यसको असर नियमित काममा देखिएको छ। काठमाडौंसँगै अन्य प्रहरी कार्यालयमा सवारी चालकको अभाव छ। तर, भएका जनशक्ति पूर्व उच्च अधिकृतको निजी चालकका रूपमा प्रयोग भइरहेका छन्। ती सवारी चालकलाई तानेर चालक अभाव भएका कार्यालयमा खटाउँदा अभाव भएका स्थानमा सुरक्षाकर्मीको पूर्ति हुने देखिन्छ। जनताको जीउधनको रक्षा र सुरक्षा गर्न शपथ खाएका सुरक्षाकर्मीलाई निजी काममा प्रयोग गर्दा उनीहरूको मनोबलमा असर पर्ने त छँदै छ, साथै उच्च नैतिकतामा रहनुपर्ने सुरक्षा निकाय विवादमा पर्नु आफैंमा विडम्बना हो। मानिसको सबैभन्दा ठूलो सम्पत्ति इमानदारी हो। इमानदारी र नैतिकता कानुनभन्दा माथि हुन्छ। प्रलोभन वा कुनियतले गरिएका कृत्य समाजका लागि हितकारी हुँदैन। बहालवाला सुरक्षाकर्मीलाई परिचालन गरेर जस्तोसुकै अपराध गर्न पनि सकिने र त्यसलाई ढाकछोप पनि गर्न सकिने जोखिम सधैं रहन्छ। यस्ता नैतिकता भएका प्रहरी अधिकृतबाट विगतमा गरिएका कार्यसम्पादनप्रति समेत ढुक्क हुन नसक्ने अवस्था देखाउँछ। अझ नेता र पूर्वमन्त्री तथा सरकारका उच्च पदस्थ कर्मचारीले दुरुपयोग गरेको हिसाबकिताब सार्वजनिक हुन बाँकी छ। निवृत्त भइसकेपछि पूर्व उच्च अधिकृत पनि नागरिकसरह हुन्। उनीहरूले पनि मुलुकको नियमकानुन मान्नुपर्छ। एकातिर सरकारी सुविधावापत पेन्सन पनि लिने र अर्कोतिर उनीहरूको निजी काममा सरकारी रासनभत्ता खाएका सुरक्षाकर्मी प्रयोग हुनु सरकारी स्रोतको चरम दुरुपयोग र भ्रष्टाचार हो। भ्रष्टाचारको अन्त्य, सुशासन र मानवअधिकारको रक्षा गर्ने दायित्व बोकेको सरकारले तुरुन्तै सुरक्षाकर्मी तत्कालै फिर्ता गरेर नियमित काममा लगाउनुपर्छ। गृह मन्त्रालयले तत्कालै त्यो निर्देशिका झिकाएर निजी काममा प्रयोग भएका सुरक्षाकर्मीलाई तत्कालै नियमित काममा खटाउनुपर्छ।"
शिक्षा बिना समृद्धि असम्भव : प्रचण्ड,"काठमाडौं : सत्तारुढ नेपाल कम्युनिस्ट पार्टी (नेकपा)का अध्यक्ष तथा पूर्वप्रधानमन्त्री पुष्पकमल दाहाल 'प्रचण्ड'ले स्तरिय शिक्षा बिना समृद्ध मुलुकको कल्पना गर्न नसकिने बताएका छन्। शिक्षालय मासिक पत्रिकाले राजधानीमा सोमबार आयोजित पुरस्कार वितरण समारोहलाई सम्बोधन गर्दै दाहालले यस्तो बताएका हुन्। राजयले दिने शिक्षा आम नागरिकको दैनिकीसँग जोडिएको हुनुपर्ने बताउँदै दाहालले भने, शिक्षामा वैज्ञानिक सुधारको खाँचो छ। गुणात्मक शिक्षा आजको आवश्यकता हो। शिक्षाको गुणात्मक सुधारका लागि सबै एकजुट हुनुपर्ने उनले बताए। कार्यक्रममा शिक्षा पत्रकारितामा योगदान दिएका नेपाल टेलिभिजनका समाचार सम्पादक रविचन्द्र पराजुली र कारोवार दैनिकमा कार्यरत गोपाल सङग्रौलालाई शिक्षा पत्रकारिता पुरस्कार वितरण गरिएको थियो। शिक्षा क्षेत्रमा योगदान दिएका, व्यक्ति तथा संस्था समेत गरेर १६ जनालाई पुरस्कार प्रदान गरिएको थियो।"
वर्ष दिनमा सय झोलुङ्गे पुल,"काठमाडौं : संघीय मामिला तथा सामान्य प्रशासन मन्त्रालयले भौगोलिक रुपमा विकट रहेका स्थानमा तुइनमा झुण्डिएर जोखिमपूर्ण यात्रा गर्नु पर्ने बाध्यता अन्त्य गर्नको लागि झोलुङ्गे पुल निर्माणलाई प्राथमिकता दिने भएको छ। मन्त्रालयका सचिव यादव कोइरालाले गरेको कार्यसम्पादन सम्झौतामा एक वर्षभित्र १ सय झोलुङ्गे पुलको निर्माण सम्पन्न गर्ने प्रतिबद्धता जनाएका छन्। मन्त्री लालबाबु पण्डितसँग सचिव कोइरालाले गरेको सम्झौतामा १३५ वटा झोलुङ ठेक्का लगाउने उल्लेख छ। वैशाखभित्र संघमार्फत् १५० डीपीआर तयार गर्ने उनले प्रतिवद्धता जनाएका छन्। चैत्रभित्र प्रदेश र स्थानीय तहबाट ८ सयको डीपीआर तयार गर्ने सचिव कोइरालाले गरेको सम्झौतामा उल्लेख छ। सम्झौतामा चैत्रभित्र हिमाली क्षेत्र जीविकोपार्जन सुधार कार्यक्रमको डिजाइन तथा कार्यान्वयन मोडयालिटी तयार गर्ने जनाइएको छ। त्यस्तै प्रदेश तथा स्थानीय तहको स्वीकृत संगठन संरचना तथा दरबन्दीलाई पुनरावोलकन गरी माघसम्ममा कार्यमुलक बनाउन नीति तथा मापदण्ड बनाउने उल्लेख छ। माघ भित्रै १५० वटा स्थानीय तहको क्षमता विकास योजना तयार गर्ने, ५० स्थानीय तहको लैङिगक समानता र सामाजिक सावेशीकरण परीक्षण गर्ने, फागुन भित्र स्थानीय तहको संस्थागत स्वमूल्यांकन प्रणाली प्रारम्भ गर्ने सम्झौता उल्लेख छ। स्थानीय विकास प्रशिक्षण प्रतिष्ठान अन्तर्गत तालिम केन्द्रलाई प्रादेशिक सुशासन केन्द्रको रुपमा पुनसंरचना गरी संचालनमा ल्याइने भएको छ। सम्झौतामा ४ वर्षभित्र सबै स्थानीय तहको केन्द्र कालो पत्रै सडकबाट जोड्ने जनाइएको छ। कार्य सम्पादन मूल्याङ्कनको आधारमा कर्मचारीलाई दण्डित र पुरस्कृत गर्ने विषयमा उनले प्रतिबद्धता जनाएका छन्। कर्मचारीको व्यवसायिक आचारसंहिता बनाउने र मंसिरभित्रै आवश्यकता एवं मागका आधारमा संघीय प्रशासनिक संगठन संरचनाको पुनरावकोलकन गर्ने सम्झौतामा उल्लेख छ। कार्य सम्पादन सम्झौतामा मन्त्री पण्डित र सचिव कोइरालाले हस्ताक्षर गरेका छन्।"
"डेंगुको अन्तरकथा : सिपाही संघमा, बन्दुक प्रदेशमा, गोली स्थानीयमा !","काठमाडौं : डेंगु रोगबाट तीन हजार बढी बिरामी भएपछि इपीडीमीयोलोजी तथा रोग नियन्त्रण महाशाखाका निर्देशक डा विवेककुमार लाल चिन्तित देखिन्छन। डेंगुका बिरामी झन् बढ्ने हो की भन्ने डर छ, उनले भने। पिउने पानीको अभाव भएको क्षेत्रमा डेंगुका बिरामी बढेका छन्। भाँडाकुँडामा पानी संकलन गरेपनि छोपिएको छैन। फोहोरमैलाको उचित व्यवस्थापन हुन सकेको छैन। सडकका खाल्डाखुल्डी, पुराना टायर, गमलामा जमेको पानीमा लामखुट्टेले फुल पार्ने र रोग फैलाउने गरेको छ। लामखुट्टेको टोकाइबाट सर्ने डेंगु रोगले विशेषगरी प्रदेश १ र ५ का बासिन्दालाई सताएको रोग नियन्त्रण महाशाखाले जनाएको छ। यो वर्ष डेंगुबाट झण्डै ३५ शय बिरामी परेका छन्। सरकारले लामखुट्टेको फुल एवम् लार्भाको खोज र नष्ट गर्ने अभियान संचालन गरेर दुई वर्षमा झण्डै ११ करोड खर्चेको छ। तर नतिजा अपेक्षाकृत सन्तोषजनक छैन। अब व्यवहार परिवर्तनको खाँचो छ, महाशाखाका निर्देशक डा लालले भने। शहरी क्षेत्रमा फैलिएको डेंगुको रोकथामका लागि स्थानीय बासिन्दासँगै सरकारको भूमिकामा पनि भूमिका प्रभावकारी नहुँदा रोग नियन्त्रणमा आउन सकेको छैन। लामखुट्टेको बासस्थान नष्ट गर्न स्थानीय, प्रादेशिक र संघीय सरकारले गरेको प्रयास प्रभावहिन भएको छ। किटजन्य रोगको अवस्थाबारे जानकारी राख्ने एन्टिमोलोजिष्टको अभाव भएको स्वास्थ्य सेवा विभागले जनाएको छ। विभागका महानिर्देशक डा सुशीलनाथ प्याकुरेलका अनुसार, सरकारी तवरमा चारवटा पक्षमा सुधार गर्न नसक्दा रोग नियन्त्रणमा चुनौती थपिएको हो। स्थानीय कर्मचारी परिचालन गर्ने अधिकार संघमा छैन। स्रोत साधनको प्रबन्ध पनि छैन। गोली स्थानीय निकायमा छ। बन्दुक प्रदेशमा छ। सिपाही संघमा छ। तीन तहबीच तालमेल छैन, उनले भने। गोली स्थानीयमा, गोग नफैलदै तीनै तहका सरकारी निकायमा सूचना प्रवाह हुन सकेन। डा प्याकुरेलले सूचना व्यवस्थापन पनि प्रभावकारी हुन नसकेको बताए। आर्थिक व्यवस्थापन पनि हुन सकेन। यस वर्ष झण्डै साढे तीन लाख बजेट लामखुट्टेको बासस्थान नष्ट गर्न विनियोजन गरिएको छ। सूचना नभए सञ्चार हुँदैन। सञ्चार नभएपछि समन्वय हुन सक्दैन। समन्वय नभए सहकार्य हुन सक्दैन, विभागका महानिर्देशक डा प्याकुरेलले भने, सहकार्य नभएको अवस्थामा रोग नियन्त्रणमा प्रतिबद्धता पनि हुँदैन। वातावरणीय सरसफाई र रोग नियन्त्रणमा एउटै सोंच बनाएर सबै निकाय परिचालन भए रोग नियन्त्रण हुने डा प्याकुरेलको भनाइ छ।"
इतिहासविद् दासको निधन,"राजविराज : इतिहासविद् तथा अनुसन्धानकर्ता प्राध्यापक हरिकान्तलाल दासको सोमबार ७८ वर्षको उमेरमा निधन भएको छ। मुटु तथा मधुमेह रोगपीडित उनको राजविराज८ स्थित निवासमा निधन भएको भाइ प्राध्यापक जुगेश्वरलाल दासले जानकारी दिए। राजविराजस्थित महेन्द्र विन्देश्वरी बहुमुखी क्याम्पसमा ३६ वर्षसम्म इतिहास विषयको प्राध्यापन गरेका दासको इतिहाससँग सम्बन्धित पुस्तक र लेखक प्रकाशित छन्। श्री लूनकरणदास गंगादेवी चौधरी साहित्यकला मन्दिरद्वारा ०७४ वैशाख २७ गते इतिहास शिरोमणि बाबुराम आचार्य शोधसम्मानले सम्मानित दासलाई २०७४ पुस ११ गते १५ औं अन्तर्राष्ट्रिय मैथिली सम्मेलनका अवसरमा संस्कृति क्षेत्रमा उत्कृष्ठ योगदान गरेवापत मिथिला रत्न उपाधिबाट सम्मानित गरिएको थियो। त्रिभुवन विश्वविद्यालयबाट २०४८ सालमा सम्मानित दास युनिभर्सल पिस फेडरेशनबाट सन् २०१५ मा शान्तिदूत र मैथिली साहित्य परिषद्बाट २०६९ सालमा शिवदत्त स्मृति पुरस्कारलगायतबाट पुरस्कृत भएका छन्। पहिलो कृतिको रुपमा २०५८ सालमा प्रकाशित सप्तरीको राजनीतिक इतिहास एवम् प्रमुख धार्मिक स्थल मा जिल्लामा रहेका ऐतिहासिक, धार्मिक एवम् पर्यटकीय स्थलका साथै राजा सलहेश, मानिक दह, पकडिया गढसहितका ऐतिहासिक स्थलको विषय र लोक जीवनसँग जोडिएका विषयवस्तुमाथि गहन अध्ययन अनुसन्धान समावेश छ। सप्तरी जिल्लाका प्रमुख सांस्कृतिक स्थलहरु : एक अध्ययन नेपाल राजकीय प्रज्ञा प्रतिष्ठानबाट २०६० सालमा प्रकाशित छ भने साझा प्रकाशनबाट २०६७ सालमा सप्तरी जिल्लाका प्रमुख ऐतिहासिक गढीहरु नामक पुस्तक प्रकाशित छन्। पिता जयनारायण लाल दास बच्चाबाबु र आमा अनसुया देवीको कोखबाट सन् १९४१ नोभेम्बर १४ का दिन सप्तरीको साविक मलेठ गाउँ विकास समितिको६ स्थित गढीया गाउँमा जन्मेका दास हाल राजविराज नगरपालिका८ मा बसोवास गर्दै आएका"
चौसठ्ठी ज्योतिर्लिङ्गमा जलाभिषेक,"कुश्मा : साउन महिनाको अन्तिम सोमबार पर्वतको प्रसिद्ध धार्मिक एवम् पर्यटकीय स्थल मोदीवेणी धाममा रहेका चौसठ्ठी ज्योतिर्लिङ्गमा जलाभिषेक गरिएको छ। साउन महिनाको अन्तिम सोमबारको अवसर पारेर दिव्य धामले कार्यक्रमको आयोजना गरेको हो। जलाभिषेक कार्यक्रममा गण्डकी प्रदेशका उद्योग पर्यटन वन तथा वातावरण मन्त्री विकास लम्सालले धार्मिक पर्यटनको विकासबाट मुलुकको समृद्धि सम्भव हुने बताए। नेपाल कला, धर्म, संस्कृति र प्रकृतिको खानी भएकोले यिनीहरुको जगेर्ना गर्न सकेमात्र बाह्य पर्यटकहरु भित्र्याउन सकिने बताउँदै पर्यटन क्षेत्रनै मुलुकको बलियो आधार भएको सुनाए। गण्डकी प्रदेश सरकारले सन् २०१९ लाई आन्तरिक पर्यटन वर्षको रुपमा मनाइरहेको छ। हालसम्म अपेक्षा गरे भन्दा बढि पर्यटकहरुको आवागमन भैरहेको उनले सुनाए। पर्यटन वर्ष २०२० लाई सफल बनाउन अहिले पर्यटन पूर्वाधारमा प्रदेश सरकारले जोड दिएको उनले बताए। मन्त्री लम्सालले विश्वकै अलौकीक महिमा रहेको कालीगण्डकी सभ्यतालाई लिपिवद्ध गर्नका लागि अहिले आफ्नो मन्त्रालयले पहल गरिरहेको जनकारी दिए। कालीगण्डकी सभ्यताको प्रचार प्रसार गर्न सकेमा यस क्षेत्रकै ठुलो उपलव्धी हुने बताउँदै यसका लागि सवै धार्मिक आस्थावान व्यक्तिको सहयोग आवश्यक हुने बताए। कार्यक्रममा फलेवास नगरपालिकाका प्रमुख पदमपाणी शर्माले दुई जिल्ला र तीन स्थानीय तहको संगमस्थलमा रहेको मोदीवेणीको विकासका लागि आवश्यक समन्वय गरेर अघि बढ्ने बताए। उनले उक्त क्षेत्रलाई महत्वपुर्ण पर्यटकीय क्षेत्रको रुपमा विकास गर्नका लागि तीनै स्थानीय तह र प्रदेश सरकारसमेतको साझेदारीमा आवश्यक लागनी गर्ने प्रतिवद्धता व्यक्त गरे। कुश्मा नगरपालिकाका उपप्रमुख सिता काफ्ले लामिछानेले पवित्र मोदीवेणी धाममा गुरुयोजना नै बनाएर विकास गर्नुपर्ने बताइन। उनले कुश्मा नगरपालिकाले मोदीवेणीमा विभिन्न पूर्वाधार निर्माणका लागि लगानी गर्न तयार रहेको बताए। यसअघि गण्डकी प्रदेशका उद्योग पर्यटन वन तथा वातावरण मन्त्री विकास लम्साल कालीगण्डकी नदिबाट ल्याएको जल ज्योतिर्लिङ्गमा चढाएका थिए।"
खेतियोग्य जमिन कटान गर्दै बुढीगंगा,"बाजुरा : बुढीगंगा नदिले खेतियोग्य जमिन वर्षेणी कटान गर्दै आएको छ। हरेक वर्ष नदिले बडिमालिका नगरपालिका९ गढखेत, चौराटी खेत, सेलाघाट, रापक, पानीनाउला, तिपाडा लगायतका क्षेत्रमा खेतियोग्य जमिन कटान गर्दै आएको हो। यस्तै बुढीगंगा नगरपालिकाका अपकोट, बन्दे, ताप्रीसेरा, सेरा, फालासेन, बार्जुगाड र त्रिवेणी नगरपालिकाको विभिन्न ठाउँका खतियोग्य जमिन बगाएर लिने गरेको बुढीगंगा२का वडाध्यक्ष हिरालाल थापाले जानकारी दिए। खेतियोग्य जमिन वर्षेणी नास हुँदै छ। स्थानीय तहको बजेटले पुग्दैन, उनले भने,प्रदेश र संघीय सरकारको त्यसतर्फ ध्यान पुग्न सकेको छैन। खेतियोग्य जमिन मात्र नभए बल्देमा घर समेत जोखिममा रहेको स्थानीय धनसिंह केसीले बताए। बाजुरामा सबै भन्दा अन्न फल्ने भूभाग भनेकै बल्दे, ताँप्रीसेरा, सेरा फालासेन भएको तर, ती क्षेत्र नै सुरक्षित नभएको स्थानीयको भनाई छ। बडिमालिका नगरपालिका३ को खारगाडामा गएको पहिरोले पुरै माटो ढुंगा बगाएर नदिको सतह पुरेपछि बडिमालिका नगरपालिका भूभाग बनाउँन थालेको छ। ।"
भारत लैजान लागिएका ३ युवतीको उद्धार,"वीरगन्ज : भारतसंग सीमा जोडिएको पर्साको ठोरी नाकाबाट सोमबार प्रहरीले ३ जना नेपाली युवतीको उद्दार गरेको छ । उद्दार गरिएका तीनै युवती तनहुँको घिरिङ गाउँपालिका वडा नम्बर ४ का रहेका छन् । उद्धार गरिएका मध्ये दुईजना २२ वर्षका र एक जना २५ वर्षकी युवती रहेको इलाका प्रहरी कार्यालय ठोरीका प्रहरी निरीक्षक केदारराज पन्तले जानकारी दिए। चितवन भरतपुरको चौबीसकोठीबाट ठोरीका लागि छुटेको ना ५ ख २४५० नम्वरको कोइराला ट्राभल्स बसमा चढेर सोमबार उनीहरु ठोरी नाका पुगेका थिए । तीनै युवतीलाई भारतको दिल्लीमा रहेको एक श्रृंगारिक कम्पनीमा सामान प्याक गर्ने काममा लगाइदिने भन्दै लैजाने एक भारतीय नागरिक सहित ३ जनालाई नियन्त्रणमा लिइएको प्रहरी निरीक्षक पन्तले जानकारी दिए । पक्राउ पर्नेहरुमा भारतको बेतिया पिपरा घर भएका बृजेश कुमार, तनहुँको देवघाट ५ का ४४ वर्षीय यादवप्रसाद धिताल र घिरिङ गाउँपालिका४ का १९ वर्षीय किसन विश्वकर्मा रहेका छन् । धितालकै योजना बमोजिम तीनै जना युवतीलाई भारतको दिल्लीमा रहेको एक श्रृंगार कम्पनीमा काम लगाइदिने बाहनामा भारत पुर्याउन लागेको अवस्थामा उद्धार गरिएको प्रहरी निरीक्षक विकले बताए । कसैले सोधेमा किसान विश्वकर्माको दिदी बहिनी नाता पर्ने भन्न युवतीहरुलाई सिकाएको प्रहरी निरीक्षक पन्तले बताए । ठोरी नाकामा सोमबार बसबाट झरेका युवतीहरुको गतिविधि शंकास्पद लागेपछि सोधपुछ गर्ने क्रममा उनीहरुको उद्दार गरिएको भन्दै प्रहरी निरीक्षक पन्तले भने,उद्धार गरिएका युवतीका घरपरिवारसँग सम्पर्कको प्रयास भइरहेको छ, उनीहरुलाई भारत लैजाने ३ जना पूरुषलाई भने हिरासतमा राखेर थप अनुसन्धान भइरहेको छ ।'"
"रेडक्रसको साधारण सभा स्थगित, जिल्ला प्रशासनको २४ घण्टे स्पष्टीकरण","काठमाडौं : जिल्ला प्रशासन कार्यालय, काठमाडौंले नेपाल रेडक्रस सोसाइटीको साधारण सभा स्थगित गर्न निर्देशन दिँदै चौबिस घण्टे स्पष्टीकरण सोधेको छ। जिल्ला प्रशासन कार्यालयका प्रशासकीय अधिकृत सुजन फागो लिम्बूले साउन २८ गते मंगलबार हुने भनिएको रेडक्रसको केन्द्रीय वार्षिक साधारण सभा अर्को आदेश नभएसम्मका लागि स्थगित गर्न निर्देशन दिँदै पत्राचार गरेका हुन्। रेडक्रसको वर्तमान कार्यसमितिको वैधानिकताको विषयमा सर्वोच्च अदालतमा मुद्दा परेको थियो। सर्वोच्चको अन्तरिम आदेश उपर सरकारको पुनरावेदन परेको छ। सरकारको पुनरावेदन उपरको मुद्दा विचाराधिन रहेको र रेडक्रसका पदाधिकारी एवं कर्मचारीसमेत भ्रष्टाचार तथा अनियमितता गरेको सम्बन्धमा छानबिनसमेत भइरहेको प्रशासनले पठाएको गोप्य पत्रमा उल्लेख छ। यस अवस्थामा सोसाइटीको साधारण सभा बोलाइएकोले पत्र प्राप्त भएको मितिले २४ घण्टाभित्र स्पष्टिकरण पेश गर्न निर्देशन दिएको छ। अर्को आदेश नभएसम्मको लागि साधारण सभा स्थगित गर्न निर्देशन दिइएको छ। यसैबीच, केन्द्रीय साधारण सभा विशेष कारणवश स्थगित भएको रेडक्रसका उपमहामन्त्री हरिप्रसाद न्यौपानेले जानकारी दिए।"
मानविकीको स्नातक अब चार वर्षे : पाठ्यक्रम स्वीकृत,"काठमाडौं : मानविकीमा अब चार वर्षे स्नातक सञ्चालन हुने भएको छ । त्रिभुवन विश्वविद्यालय मानविकी तथा सामाजिकशास्त्र सङ्कायको विद्यापरिषदको पूर्ण बैठकले यस्तो निर्णय गरेको हो । मानविकी तथा सामाजिकशास्त्र सङ्कायको डीनको कार्यालयमा बसेको बैठले यही शैक्षिक सत्रदेखि चार वर्षे स्नातक तहको पठनपाठन सञ्चालन गर्ने निर्णय गरेको हो। बैठकले चार वर्षे स्नातक तहको नयाँ पाठ्यक्रम स्वीकृतिसमेत गरेको छ। बैठकले २०७५ चैत २८ देखि २०७६ साउन १० गतेसम्म विद्यापरिषद्को स्थायी समितिले गरेको ४ बैठकका विभिन्न निर्णय अनुमोदनसमेत गरेको छ। सँगै बैठकले २०७५ चैत २८ देखि २०७६ साउनसम्म व्यवस्थापन समितिले गरेका विभिन्न निर्णयको अनुमोद गरेको हो। त्रिविका रजिष्टार डिल्लीराम उप्रेतीले त्रिभुवन विश्वविद्यालयले बहुउद्देश्यीय र वहुविषयगत पाठ्यक्रम निर्माण गरेर अगाडि बढ्ने बताए। उनले समाजका सम्पूर्ण माग एवं आवश्यकतालाई सम्बोधन गर्नुपर्ने धारणा व्यक्त गरे। कार्यक्रंममा मानविकी तथा सामाजिकशास्त्र सङ्कायका डीन प्राडा शिवलाल भुषालले निर्णयका विषयम विद्यापरिषद्का सदस्यले उठाएको जिज्ञासालाई सम्बोधन गर्दै चार वर्षे स्नातक तहलाई व्यवस्थित पार्न सम्पूर्ण प्राज्ञिक समुदायको महत्त्वपूर्ण भूमिका रहेको बताए। इतिहास केन्द्रीय विभागका प्रमुख प्राडा शंकर थापा, राजनीतिशास्त्र केन्द्रीय विभागका प्रमुख प्राडा रामकृष्ण तिवारी, मानवशास्त्र केन्द्रीय विभागका प्रमुख डाडम्बरध्वज चेम्जोङ, अंग्रेजी केन्द्रीय विभागका प्रमुख डाअनिरुद्र थापा, संस्कृति केन्द्रीय विभागका प्रमुख प्राडा नारायण प्रसाद गौतम, पत्रकारिता तथा आमसञ्चार केन्द्रीय विभागका प्रमुख प्रा चिरञ्जीवी खनाल, वौद्ध अध्ययन केन्द्रीय विभागका प्रमुख वेदराज वालीलगायतले धारणा राखेका थिए।"
कन्सल्टेन्सीमा छापा,"काठमाडौं : वैदेशिक रोजगार विभागले परामर्शदाताका नाममा वैदेशिक रोजगारीमा पठाउने सिनामंगलस्थित एलाइन्स इन्टरनेसन एजुकेसन कन्सल्टेन्सीमा सोमबार छामा मारेको छ । सामाजिक सञ्जालमार्फत युरोपका विभिन्न देशमा रोजगारीका लागि विज्ञापन गरेको सूचनाका आधारमा विभागले छापा मारेको हो । विभागको आकस्मिक टोलीले गौशाला प्रहरीको सहयोगमा कन्सल्टेन्सीमा आकस्मिक अनुगमन गरेको विभागका महानिर्देशक डाभीष्मकुमार भुसालले जानकारी दिए । अनुगमनका क्रममा कन्सल्टेन्सीबाट साइप्रसमा वैदेशिक रोजगारमा जान आवेदन दिएका व्यक्तिको आवेदन फाइल तथा व्यक्तिको राहदानीको स्क्यान कपी, कामदार भिसा र युरोपका विभिन्न मुलुकमा कामदार भिसामा पठाएका व्यक्तिको विवरणसमेत अनुगमन टोलीले फेला पारेको महानिर्देशक भुसालले जानकारी दिए । टोलीले कन्सल्टेन्सीमा भेटिएका वैदेशिक रोजगारसम्बन्धी कागजात र कम्प्युटर जफत गरेको छ । विभागले सञ्चालक सुजितकुमार श्रेष्ठलाई वयानका लागि विभागमा उपस्थित हुन पत्र थमाएको छ । शैक्षिक परामर्शदाताका रूपमा दर्ता भएर विभिन व्यक्तिसँग मोटो रकम लिइ नियमविपरीत विभिन्न मुलुकमा वैदेशिक रोजगारमा पठाउने गरेको उजुरी परेकोे विभागले जनाएको छ । विभागले शिक्षा मन्त्रालयसँग समन्वय गरी कन्सलटेन्सीमा अनुगमनको कार्यलाई तीव्रता दिने नीति लिएको छ ।"
अब सातै प्रदेशमा गाईजात्रा,"सिमरा : काठमाडौंमा हरेक वर्ष गाईजात्रा पर्वको दिन विशेष हाँस्यव्यङ्ग्य कार्यक्रम हुन्छ। यो वर्षदेखि भने हाँस्यव्यङ्ग्य कार्यक्रम गाईजात्रा सातै प्रदेशमा प्रर्दर्शन हुने भएको छ। मुलुकको संघीय संरचनाअनुसार सातवटै प्रदेशमा गाईजात्रा विशेष कार्यक्रमको तयारी सुरु भएको छ। हास्य कलाकार मनोज गजुरेलको नेतृत्वमा ११ जना कलाकारले सातवटै प्रदेशमा गाईजात्रा विशेष कार्यक्रम गर्ने भएका हुन्। ब्राण्डवर्थ प्रालिले आयोजना गर्न लागेको १० दिने प्रदेश प्रदेशमा गाईजात्रा कार्यक्रम साउन ३१ गतेदेखि प्रदेश १ को बिराटनगरबाट सुरु हुन लागेको छ। प्रदेश २ मा भने गाईजात्रा कार्यक्रम सिमरामा गर्ने तयारी भइरहेको छ। होटल तथा पर्यटन व्यवसायी संघ र सिमरा फाउण्डेशनले संयुक्तरुपमा गाईजात्रा कार्यक्रमको संयोजन गर्न लागेका हुन्। सिमरामा भदौ १ गते हुने उक्त कार्यक्रम प्रदेशकै पहिलो गाईजात्रा हुनेछ। स्थानीय स्तरमा संयोजन गरिरहेको संघ र फाउण्डेशनले सोमबार पत्रकार सम्मेलनको आयोजना गरेर गाईजात्रा कार्यक्रमलाई उत्सवको रुपमा मनाउन लागिएको जानकारी दिए। प्रदेशकै कार्यक्रम सिमरामा आयोजना गर्न लागिएको हुँदा आफूहरु उत्साहित रहेको भन्दै होटल व्यवसायी संघका अध्यक्ष मोहन शर्मा लामिछानेले पर्यटकीय र औद्योगिक नगरीमा यो कार्यक्रमको निकै महत्व रहेको बताए। सिमराको रोयल ईभेन्ट मेनेजमेन्ट भेन्युमा आयोजना गर्न लागिएको कार्यक्रमका लागि संघ र फाउण्डेशनको एक हजार पाँच सय र एक हजार गरी दुई किसिमको टिकट दर तय गरेको छ । कार्यक्रमलाई व्यवस्थित बनाउन उक्त रकम खर्चिर्ने र बचत रकम सामाजिक काममा खर्च गरिने हुसेनले बताए । गाईजात्रा कार्यक्रममा प्रदेश २ का मुख्यमन्त्री लालबाबु राउतसहित प्रदेशका मन्त्री, सांसद, स्थानीय तहका जनप्रतिनिधि, राजनितिक दलका नेतासहित पाँच सय जनालाई सहभागी गराउने तयारी गरिएको आयोजकले जानकारी दिएको छ । गाईजात्रा कार्यक्रममा कलाकार गजुरेलसहित शैलेन्द्र सिंखडा, सुरेन्द्री केसी (मुला साग), शिवशंकर रिजाल (जोगिन्दर पानवाला), रवी डंगोल, यमन श्रेष्ठ, सुवोध गौतम, पूर्ण थापा, सन्ध्या बुढा (काउली बुढी) सुमन कार्की र रुविना अधिकारी आउनेछन् । सिमरामा भदौ १ गते कार्यक्रम सकेर कलाकारको टोलीले गाईजात्रा कार्यक्रमलाई अन्य पाँच प्रदेशको हेटौडा, बुटवल, सुर्खेत, धनगढी, पोखरा र संघीय राजधानी काठमाण्डौमा प्रस्तुत गर्नेछन् ।"
मुक्तिक्षेत्रमा यार्तुङ महोत्सव,"मुस्ताङ : मुस्ताङको वारागुङ मुक्तिक्षेत्र गाउँपालिका१ पुराङ रानीपौवामा सोमबारदेखि यार्तुङ महोत्सव २०७६ सुरु भएको छ। 'पर्यटन संस्कृति कृषि पशुपालन र गुणस्तरीय पूर्वाधार, वारागुङ मुक्तिक्षेत्र गाउँपालिकाको पहिचान र समृद्धिको मुल आधार' भन्ने नारासहित महोत्सव सुरु भएको हो। वारागुङ मुक्तिक्षेत्र तथा उपल्लो मुस्ताङमा यातुङ पर्व उत्साहपूर्ण रुपमा मनाउने चलन छ। कागबेनीदेखि उत्तरतर्फका विभिन्न समुदायको मौलिक सास्कृतिक पर्व यार्तुङ पर्व आआफ्नै ढङ्गले मनाइने भए पनि मुक्तिनाथ क्षेत्रमा हुने पर्वलाई महोत्सवका रुपमा मनाइँदै आएको छ। बर्सेनी जनैपूर्णिमा तिथीमा मुक्तिनाथमा यार्तुङ महोत्सव संञ्चालन हुने गर्छ। स्थानीय भाषामा यारको अर्थ बर्खा र तुङको अर्थ हिउँदको आगमन भन्ने बुझिन्छ। पर्वका बेला स्थानीय भेला भइ सास्कृतिक नृत्य, तारो हान्ने ,घोडा दौडाउन र स्वादिष्ट परिकार बनाएर खाने गर्छन्। स्थानीयका अनुसार यार्तुङको अर्थ नै बर्खायामको बिदाइ हो। यार्तुङ महोत्सवको गण्डकी प्रदेशका मुख्यमन्त्री पृथ्वीसुब्बा गुरुङले उद्घाटन गरे। मुख्यमन्त्री गुरुङले हिमाली जिल्ला मुस्ताङ ऐतिहासिक तथा धार्मिक दृष्टिले धनी जिल्ला भएको बताए। उनले धार्मिक तथा सांस्कृतिक विकासले मात्रै पर्यटन प्रवर्धनमा सहयोग पुग्ने उल्लेख गरे। मुस्ताङको पर्यटन विकासका लागि उपल्लो मुस्ताङमा जियोपार्कको सम्भाव्यता अध्ययन गरिने र आगामी १० वर्षभित्रै मुस्ताङ गण्डकी प्रदेशलाई गरिवीमुक्त प्रदेश बनाइने उल्लेख गरे। कार्यक्रममा संघीय सांसद प्रेमप्रसाद तुलाचन ,प्रदेश सांसद महेन्द्रबहादुर थकाली ,वारागुङकी उपाध्यक्ष ढिकी गुरुङ,स्थानीय महिला समुहकी लक्ष्मी गुरुङ र क्लवका सल्लाहकार नाम्ग्याल वाङ्दी गुरुङले महोत्सवको औचित्य बारेमा प्रकाश पारेका थिए। यार्तुङ महोत्सवमा सेभेन ए साइड फुटबल, तारो हान्ने खेल, परम्परागत घौडा दौड प्रतियोगिता, सांस्कृतिक कार्यक्रम , खानाका परिकार, भेषभुषा प्रर्दशनी, कृषि उत्पादन तथा हस्तकाला प्रर्दशनी लगायतको कार्यक्रम रहेको गाउँपालिकाका अध्यक्ष फेञ्चोक छेप्तेन गुरुङले जानकारी दिए। महोत्सव ३० गतेसम्म संञ्चालन हुने छ। कार्यक्रमको संञ्चालन प्रशासकीय अधिकृत दिपक रेग्मीले गरेका थिए। कार्यक्रम वारागुङ मुक्तिक्षेत्र गाउँपालिका तथा जनप्रिय युवाक्लवको संयुक्त आयोजनामा भएको हो।"
धुमधामका साथ मनाइयो इद,"गोपाल भण्डारी कपिलवस्तु : मुस्लिम समुदायको इद पछिको दोस्रो ठूलो पर्व इदुल अजाह अर्थात् बकरिद सोमबार जिल्लामा धुमधामका साथ मनाइएको छ। मुस्लिम समुदायको बाहुल्य रहेको कपिलवस्तुमा मुस्लिम समुदायले धार्मिक सहिष्णुताको सन्देश दिँदै हिन्दु समुदायसँग पनि शुभकामना आदानप्रदान गर्दै खुशीयालिका साथ पर्व मनाए। जिल्लाको सदरमुकाम तौलिहवा, चन्द्रौटा, कृष्णनगर, मर्जादपुर, पकडी, अभिरावलगायत विभिन्न स्थानमा रहेका मस्जिदमा बिहान सबेरै भेला भइ सामूहिक नमाज पढेर एक आपसमा शुभकामना आदान प्रदान गर्दै उनीहरुले इदुल अजाह पर्व मनाए। इदुल अजाहाको नमाज पढी सकेपछि आआफ्नो घरमा गइ आफ्नो क्षमता अनुसारको कुरवानी अर्थात् बली दिएर पर्व मनाएको मुस्लिम अगुवा रउफ अहमद खांले बताए। मुस्लिम धार्मिक ग्रन्थअनुसार अल्लाहले सबैभन्दा प्यारो वस्तु कुरवानी मागेपछि नवि इब्राहिम अलि सलामले आफ्नो प्यारो छोरा इस्माइलको बलीस्वरुप कुरवानी दिन खोज्दा अल्लाह खुशी भइ इस्माइलको ठाउँमा दुम्बा अर्थात् भेडाको कुरवानी गरेको हाम्रो धार्मिक विश्वास छ। मुस्लिम अगुवा खांका अनुसार आजको दिनलाई अल्लाहले दुब्बाको कुरवानी लिएर इस्माइललाई बचाएको पवित्र दिनको रुपमा स्मरण गर्दै घर घरमा खसी, रांगा एवं पाठी बली दिएर कुरवानी गरिन्छ। कुरवानीको ३ भाग लगाएर पहिलो भाग गरीबका लागि, दोस्रो भाग साथीभाइ इस्टमित्रका लागि र तेस्रो भाग परिवारमा राखेर खाने मुस्लिम समुदायको धार्मिक परम्परा छ।बकरइदको शुभकामना आदान प्रदान गर्न सदरमुकाम तौलिहवाका विभिन्न चोक र गल्लीमा मुस्लिम जम्मा भइ खुशीयाली साटासाट गरे। बकरइदका दिन कपिलवस्तुका मुस्लिमले हिन्दु तथा अन्य धर्माबलम्बी व्यक्तिलाई आफ्नो घरमा निमन्त्रणा गरी सामूहिक रुपमा खुशीयालीका साथ पर्व मनाइरहेको तौलिहवा उद्योग वाणिज्य संघका उपाध्यक्ष जाहिद खांले बताए। बकरइदका अवसरमा इदगाहमा गई मुस्लिम समुदायलाई प्रतिनिधिसभा सदस्य बृजेशकुमार गुप्ता, प्रदेश सभा सदस्य धरमबहादुर लाल श्रीवास्तव, नेपाली कांग्रेसका नेता सुधाकर पाण्डेय, व्यवसायी संजय गुप्ता लगायतका हिन्दु अगुवाले बकरइदको शुभकामना व्यक्त गरे। यस वर्ष बकरइदमा कपिलवस्तुका २ सय २३ जना जना मुस्लिम हज गर्नका लागि साउदी अरेवियाको मक्का मदिनामा पुगेका छन्।"
पहिरोले डेढसय परिवार विस्थापित,"दोलखा : पहिरोका कारण दोलखाका विभिन्न स्थानमा डेढसय बढी परिवार विस्थापित भएका छन्। उनीहरुमध्ये अधिकांश विद्यालयको कक्षाकोठामा, सहकारी भवन, छिमेकीको घर तथा चौपाया गोठमा आश्रय लिइरहेका छन्। २ जना अझै बेपत्ता छन्। एक जना गम्भीर घाइते भएको दोलखा प्रहरीले जनाएको छ। बाढीले ५० भन्दा बढी चौपाया बगाएको छ। करौडौंको सम्पत्ति, अन्नपात लगायत पहिरोले पुरेको जिल्ला प्रशासन कार्यालय दोलखाले जनाएको छ। साउन १७ गतेको पहिरोका कारण गौरीशंकर गाउँपालिका१ जुँगूका जितबहादुर खत्री र निशान खड्का अझै बेपत्ता छन्। सोही पहिरोको कारण १४ घरमा पूर्ण क्षति पुगेको छ भने, ८७ परिवार विस्थापित हुनु परेको छ। रोड खन्दा गाउँभरी घुमाए, अहिले यता उता तल सबैतिर पहिरो गएको छ। हामी कता जानू। गौरीशंकर १ जुँगूकी लिलामाया बस्नेतले भनिन्। गौरीशंकर गाउँपालिका१ जुँगूका डम्बरबहादुर खत्रीले पहिरो माथिबाट आएपछि क्षति गरेको बताए। साउन १३ गते गौरीशंकर गाउँपालिका वडा नम्बर ६ चंखु र वडा नम्बर ७ मार्बुमा डोजर अपरेटरको भरमा खनेको सडकको कारण पहिरो गई २ घर बगाएको छ। २९ घर विस्थापित भएर बसाइ सर्नुपर्ने अवस्थामा पुगेको छ। वातावरणीय प्रभाव मुल्यांकन नै नगरेर खनिएका सडकका कारण पहिरो गएको स्थानीय बताउँछन्। शैलुङ गाउँपालिका१ ताम्चेतदुधपोखरीमा घरमाथी डाँडाबाट खनिएको सडकको कारण पहिरो गएर ३६ परिवार विस्थापित छन्। कालिञ्चोक गाउँपालिका४, हिलेपानीमा ३ घर विस्थापित छन्। शनिबार दिउँसो सुख्खा पहिरोको कारण विगु गाउँपालिका१ लामाबगरमा ७ घर पूर्ण क्षति भएको छ। सो पहिरोले २२ घर विस्थापित हुन पुगेका छन्। आर्थिक वर्ष २०७५०७६ मा दोलखाका ९ स्थानीय तहले करिब दुईहजार मिटर लामो सडक बनाएको जिल्ला समन्वय समिति दोलखाले जनाएको छ। स्थानीय सरकारले सडकमा बजेट बिनियोजन गर्दा नाला बनाउने तर्फ ध्यान नदिँदा पहिरोको जोखिम झन बढेको छ। पहिरोले घर पुरिदा तीनको मृत्यु, ७ को उद्धार गोठबाट फर्किदै गर्दा पहिरोमा परेर मृत्यु पहिरोलेले घर लगेपछि बिचल्ली २९ घर पहिरोको जोखिममा बैतडीमा जताततै पहिरो : पानीको अभाव, परिवार विस्थापित, बस्ती जोखिममा पहिरोले सडक बगाउँदा अढाइ घण्टा पैदल डोजरले खनेका सडकमा पहिरोको जोखिम पहिरोले परिवार विस्थापित पहिरोको डरले रातभर जागा"
बकर इद उल्लास (फोटो फिचर),"नेपालगंज : इदउलअजाह (बकर इद) को अवसरमा नेपालगंजको वीपी चोकस्थित इदगाह मस्जिदमा हजारौं मुस्लिम धर्मालम्वीले एकसाथ सामूहिक नमाज पढेका छन्। संघीय सरकारका शहरी विकास मन्त्री मोहम्मद इस्तियाक राईले पनि सोमबार नमाज पढेका हुन्। विहान ८ बजे मस्जिद र मस्जिद बाहिर सुर्खेतरोडमा पनि ठूलो संख्यामा नमाज पढियो। बकर इद इस्लाम धर्मावालम्बीहरुको दोस्रो ठूलो पर्व हो। तीन दिनसम्म मनाइने यो पर्व बुधबारसम्म मनाइनेछ। रमदान महिनाभर उपवास बसी इदगाहमा सामूहिक नामज पढेर इद मनाएको ठिक ७ दिनपछि बकर इद मनाइने चलन छ। इदगाहमा सामूहिक नमाज पढे लगत्तै सबै इस्लाम धर्मावालम्वीहरुले पशुवली दिने गरिन्छ। खसी, भेडा, दुम्बा, भैसी, राँँगाको बली दिने परम्परा रहेको मौलाना अब्दुल जब्बार मञ्जरीले बताए। बली दिएको मासु तीन भाग गरी दुई भाग गरिब र छिमेकीलाई बाँडेर एक भाग घरमा पकाएर आफू र आफन्तलाई खुवाउने चलन छ।"
विद्युत जडान गर्दा करेन्ट लागेर मृत्यु,विराटनगर : घरमा विद्युत जडान गर्दा करेन्ट लागेर मोरङको ग्रामथान गाउँपालिका७ नेता चोकका ३५ वर्षीय उमालाल पाँचकोटीको मृत्यु भएको छ। आफ्नै घरमा विद्युतको तार जोड्ने क्रममा आइतबार राति ९ बजेतिर अचानक करेन्ट लागेर उनी घाइते भएका थिए। गम्भीर घाइते पाँचकोटीको उपचारका क्रममा राति १० बजे नोबेल शिक्षण अस्पताल विराटनगरमा मृत्यु भएको मोरङ प्रहरीका प्रवक्ता डीएसपी राजकुमार खिँउजुले बताए। उनले घटनाका बारेमा अनुसन्धान सुरु गरिएको जानकारी दिए।
बाँदरविरुद्ध उजुरी,"दोलखा : दोलखाको विगु गाउँपालिका३, बुलुङका रामशरण खड्काले साउन दोस्रो हप्ता हातमा बोकेको दुई पाना लामो उजुरी करिब चार घण्टा हिँडेर विगु गाउँपालिका४, सिंगटीस्थित गौरीशंकर संरक्षण क्षेत्र आयोजनाको कार्यालयमा दर्ता गराए। बाँदरपीडित खड्काले आफू र अन्नपातको सुरक्षा गर्न माग गर्दै दिएको निवेदन बुझेका गौरीशंकर संरक्षण क्षेत्र आयोजना प्रमुख सत्यनारायण शाहले बाँदर, मृग, दुम्सीलगायतले गरेको क्षतिको राहत उपलब्ध गराउने र सुरक्षा दिने कानुन नभएकाले चाहेर पनि सहयोग गर्न नसक्ने भन्दै फिर्ता गरिदिए। आयोजना प्रमुख शाहले दोलखालगायत देशकै विभिन्न ठाउँहरुमा बाँदरले किसानलाई दुःख दिने समस्या विकराल बन्दै गएकाले राज्यले नीति बनाएर दीर्घकालीन समाधान खोज्नु पर्ने बताए।। तत्काललाई भने संरक्षण क्षेत्रले बाँदरलगायत विभिन्न वन्यजन्तुले खाद्यन्न नोक्सान गरेको आधारमा केही क्षतिपूर्ति दिँदै आएको शाहको भनाइ छ। दुई नगरपालिका र ७ गाउँपालिका रहेको दोलखा जिल्लाका किसानले करिब ७ वर्षदेखि बाँदरका कारण सास्ती भोग्नु परेको छ। स्थानीय तहमा बाँदरले अन्नवाली, फलफुल विगारेको उजुरीको चाङ थपिँदै गइरहेको छ। बाँदरले कुनै पनि सिजनमा कृषि उत्पादन गर्न नदिने अवस्था बनेपछि गाउँबाट विस्थापित बन्नुपर्ने अवस्था आएको उनीहरुको भनाइ छ। जिल्लाभरका कृषकको एउटै गुनासो छ, बाँदरले खेत र बारीमा रोपेको सबैखाले खाद्यन्न नोक्सान गरिदिन्छ। बाँदरलाई एक दुईजना लखेट्न गयो भने आक्रमण गर्छ। न धपाउँदा जाने, न बाँदरमात्र रुँगेर बस्ने भन्दै स्थानीय तहमा दैनिकजसो गुनासो गर्नेको भीड लाग्ने गर्छ। धेरै किसानहरुले खेत बारीनै बाँझो राखेका छन्। चरिकोट, सिंगटी, मैनापोखरी, जिरी, मागादेउराली, किर्नेटार जस्ता बजार नजिक रहेका बस्तीहरुमा समेत बाँदरले हैरान पारेको उजुरीहरु दर्ता भएका छन् । भीमेश्वर नगरपालिका८ का किसान डम्बरबहादुर कार्की पनि बाँदर आतंकबाट आजित छन्। मौसमअनुसार धान, मकै, आलु, कोदो, गहुँ जे रोपे पनि बाँदरले नाश गरिदिने कार्कीको भनाइ छ। अझ करेसामा लगाएको तरकारीसमेत बाँकी राख्दैन्, उनले भने। बाँदरले किसानलाई दुःख दिन थालेपछि भीमेश्वर नगरपालिकाको ३९ औँ पुर्ण बैठकले नगरपालिकाको प्रत्येक वडामा बाँदर नियन्त्रणको लागि ४० हजारका दरले बजेट उपलब्ध गराउने निर्णय गरेको छ। बैत्यश्वर गाउँपालिका उपाध्यक्ष रवीचन्द्र आचार्यले बाँदरबाट हुने क्षति नियन्त्रण गर्न सामुदायिक वनसँग मिलेर बाँदरको आहारा हुने प्रजातिका बोट विरुवा रोप्ने बारे छलफल सुरु भएको बताए। वन्यजन्तु नियन्त्रण गर्ने सम्बन्धमा बनेको कानुनले समेत किसानलाई बेवास्ता गरेको पाइएको छ। वन्यजन्तुबाट हुने क्षतिको राहत सहयोग निर्देशिका २०६९ को तेस्रो संशोधन २०७५ समेतले बाँदर, मृग, दुम्सीले गरेको क्षतिको राहत सहयोग उपलब्ध गराउने सम्बन्धमा कुनै पनि व्यवस्था छैन।"
प्रधानमन्त्री तथा नेताहरूले दिए बकर इदको शुभकामना,"काठमाडौं : इस्लाम धर्माबलम्बीको महान् पर्व बकर इदका अवसरमा राष्ट्रपति, उपराष्ट्रपति, प्रधानमन्त्रीलगायत नेताहरुले शुभकामना दिएका छन्। प्रधानमन्त्री केपी शर्मा ओलीले ट्वीटमार्फत बकर इद मुबारक भन्दै शुभकामना दिएका छन्।प्रधानमन्त्री ओलीले ट्वीटमा लेखेका छन्२०७६ सालको इदउलअज्हा (बकर इद) को शुभ अवसरमा सम्पूर्ण मुस्लिम दिदी बहिनी तथा दाजुभाइमा हार्दिक शुभकामना व्यक्त गर्दछु।बकर इद मुबारक'। यस्तै राष्ट्रपति विद्यादेवी भण्डारीले सम्पूर्ण इस्लाम धर्माबलम्बी नेपाली दाजुभाइ तथा दिदीबहिनीको सुख, शान्ति, समृद्धि तथा सुस्वास्थ्यको कामना गर्दै शुभकामना दिएकी छन्। 'इस्लाम धर्माबलम्बीहरूको महान पर्व बकर इदको अवसरमा स्वदेश तथा विदेशमा रहनुभएका सम्पूर्ण इस्लाम धर्माबलम्बी नेपाली दाजुभाइ तथा दिदीबहिनीमा सुख, शान्ति, समृद्धि तथा सुस्वास्थ्यको हार्दिक शुभकामना व्यक्त गर्दछु,' भन्दै उनले शुभकामना सन्देशमा लेखेकी छन्। उनले शुभकामना दिँदै भनेकी छन्, 'हाम्रो साझा सांस्कृतिक धरोहरका रूपमा रहेका असल परम्पराको संरक्षण तथा सम्बर्द्धनले पर्यटन प्रबर्द्धनमा सघाउ पुग्न गई समृद्ध नेपाल सुखी नेपालीको राष्ट्रिय संकल्प हासिल गर्न मद्दत पुग्नेमा म विश्वस्त छु।' यस्तै उपराष्ट्रपति नन्दबहादुर पुन 'पासाङ' ले मुस्लिम समुदायको महान् चाड बकरइदलाई भाइचारा र पारिवारिक मिलनको पर्व भन्दै शुभकामना व्यक्त गरेका छन्। उनले शुभकामना सन्देशमा भनेका छन्, 'इस्लाम धर्माबलम्बीहरुको महान पर्व इदअलअधा (बकरइद)को शुभ अवसरमा नेपालका सम्पूर्ण इस्लाम धर्माबलम्बीहरु र स्वदेश तथा विदेशमा रहनुभएका सम्पूर्ण नेपालीमा सुख, शान्ति, समृद्धि एवम् उत्तरोत्तर प्रगतिको शुभकामना व्यक्त गर्दछु।' उनले भाइचारा र पारिवारिक मिलनको रुपमा मनाइने इस्लाम धर्मबलम्बीहरुको महान् पर्व इदअलअधाले राष्ट्र निर्माण, राष्ट्रिय एकता, धार्मिक सहिष्णुता, सामाजिक सद्भाव, आपसी मित्रतालाई सुदृढ् गर्ने विश्वास लिएको बताएका छन्। यस्तै, नेकपाका अध्यक्ष पुष्पकमल दाहाल 'प्रचण्ड'ले पनि बकर इदका अवसरमा शुभकामना दिएका छन्।इदका अवसरमा सोमबार शुभकामना दिँदै उनले यस पर्वले सम्पूर्ण नेपाली जनसमुदायमा सुख, शान्ति, समृद्धि, सुस्वास्थ्य र उत्तरोत्तर प्रगति ल्याउन सकोस् भन्दै कामना गरेका छन्। नेपाली कांग्रेसका नेता तथा पूर्वप्रधानमन्त्री शेरबहादुर देउवाले पनि इद मुबारक भन्दै शुभकामना दिएका छन्।उनले ट्वीट गर्दै इस्लाम धर्माबलम्बीको पवित्र पर्व 'इद उल जोहा' का अवसरमा स्वदेश तथा विदेशमा रहनुभएका सम्पूर्ण मुस्लीम दिदीबहिनी तथा दाजुभाइमा सुख, शान्ति एवं स्मृद्धिका लागि हार्दिक शुभकामना प्रकट गर्दछु भन्दै शुभकामना दिएका छन्।"
यसरी मनाइयो बकर इद (फोटोफिचर),"काडमाडौं : इस्लाम धर्माबलम्बीको दोस्रो ठूलो पर्व इदउलअजहा (बकर इद) काठमाडौंमा धुमधामका साथ मनाइएको छ ।उपत्याकाका विभिन्न मस्जिदमा मुस्लिम समुदायका मानिस भेलाभइ इद मनाएका हुन्। बकर इदका अवसरमा सोमबार बिहान जमलस्थित कास्मिरी मस्जिदमा मुसलमान समुदायले सामूहिक नमाज (प्रार्थना) गरेका गरे।उनीहरुले नमाजपछि एकापसमा अङ्कमाल गर्दै शुभकामना आदानप्रदान गरे। आज देशभरका मस्जिदमा इस्लाम धर्मावलम्बीहरुको भीड लाग्यो।नमाज पढेपछि खसी, बोका, राँगा, बाख्रा, भैँसी, भेडा र ऊँट आदि चौपायालाई बलि अर्थात् कुर्वानी दिने प्रचलन छ।"
साउनको अन्तिम सोमबार : बागेश्वरी मन्दिरमा भक्तजनको घुइँचो,नेपालगन्ज : साउन महिनाको अन्तिम सोमबार नेपालगन्जको शक्तिपीठ बागेश्वरी मन्दिरमा भक्तजनको घुइँचो लागेको छ। बोल बम भन्दै शिवजीलाई जल चढाउन भक्तजनले पैदल यात्रा गरी राप्ती नदीबाट बिहानै जल ल्याएर बागेश्वरी मन्दिरको खडेश्वर जुँगे महादेवलाई चढाए। आइतबार रातिदेखि भक्तहरु राप्ती नदी किनारमा पुगेका थिए। बागेश्वरी मन्दिरमा भारतीय तीर्थयात्री पनि ठूलो संख्यामा आएका छन्। मन्दिरमा बिहानैदेखि निकै लामो लाइन लागेको थियो। साउन महिनाको हरेक सोमबार ब्रत बसेका महिलाले पूजाआजा गरी पण्डितलाई दानदक्षिणा दिएर विधिवत् रुपमा ब्रत समाप्त गर्दैछन्।।
विद्यार्थीका प्रिय देश,"उच्च शिक्षा अध्ययन गर्न विदेश जाने नेपाली विद्यार्थीको संख्या प्रतिवर्ष बढिरहेको छ। अस्ट्रेलिया, जापान, साइप्रस, क्यानडा आदि देश विद्यार्थीका रोजाइमा परेका छन्। उच्च शिक्षा अध्ययन गर्न विदेश जाने विद्यार्थीका रोजाइमा परेका मुख्य देशहरुको बारेमा अन्नपूर्ण सम्पूर्णका लागि सूर्यप्रसाद पाण्डेले तयार पारेको लेख (विद्यार्थीका प्रिय देश) : आर्थिक वर्ष २०७५७६ मा उच्च शिक्षाका लागि ६३ हजार २ सय ५९ नेपाली विद्यार्थीले शिक्षा मन्त्रालयबाट अध्ययन अनुमतिपत्र (नो अब्जेक्सन लेटर) लिए। विश्वका ६९ मुलुक जान ती विद्यार्थीले यस्तो पत्र लिएका हुन्। तीमध्ये कति विद्यार्थी विदेश गए भन्ने यकिन तथ्यांक शिक्षा विज्ञान तथा प्रविधि मन्त्रालयसँग छैन। तर, पछिल्ला १० वर्षको अवधिमा उच्च शिक्षा अध्ययन गर्न विदेश जाने विद्यार्थी संख्या निकै बढेको मन्त्रालयकै तथ्यांकले स्पष्ट पार्छ। ठीक १० वर्षअघि अर्थात् आर्थिक वर्ष २०६५६६ मा २४ हजार ८ सय २४ जना विद्यार्थीले मात्र नो अब्जेक्सन लेटर लिएका थिए। स्तरीय शिक्षाको खोजीमा विदेशिने विद्यार्थी बढेसँगै नेपालबाट वार्षिक रूपमा ठूलो धनराशि बाहिरिने गरेको छ। मन्त्रालयका अनुसार यसरी अनुमतिपत्र लिएकामध्ये १५ देखि २० प्रतिशत विद्यार्थी विविध कारणले स्वदेशमै रोकिने गरेका छन्। केही वर्षअघिसम्म विद्यार्थीको रोजाइमा युरोप, अमेरिका, अस्टेलियामा अब्बल ठहरिएका विश्वविद्यालय तथा कलेज पर्दथे। त्यसो त, त्यतिबेला स्वदेशमा पढाइमा अब्बल र आर्थिक हैसियत राम्रो भएका विद्यार्थीका लागि मात्रै विदेश हो भन्ने आम बुझाइ थियो। तर, पछिल्ला वर्षमा यो सोच बदलिएको छ। सम्पन्न परिवारदेखि मध्यम वर्गका विद्यार्थीलाई पनि सहज रूपमा प्रवेशाज्ञा (भिसा) पाइने हुनाले यसतर्फ विद्यार्थी आकर्षण बढ्न थालेको हो। लामो समयदेखि नेपाली विद्यार्थीको मुख्य आकर्षक गन्तव्य अस्ट्रेलिया बन्ने गरेको छ। ब्रुनाइ, हङकङ, केन्या, कुवेत, रोमानिया, स्पेन, तान्जानिया, युक्रेनलगायत देशमा विद्यार्थीको ध्यान कमै जान्छ। यी देशमा पढ्न एक वर्षको अवधिमा एकएक जना विद्यार्थीले मात्र अध्ययन अनुमतिपत्र लिएका छन्। अस्ट्रेलिया मन्त्रालयको केशरमहलस्थित वैदेशिक अध्ययन अनुमति शाखाका अनुसार सबैभन्दा धेरै विद्यार्थी अस्ट्रेलियाया गएका छन्। एक वर्षको अवधिमा अस्ट्रेलियाका लागि ३६ हजार ३ सय २४ जनाले नो अब्जेक्सन लेटर लिएका छन्। शैक्षिक परामर्श व्यवसायीका अनुसार अस्ट्रेलियाया सरकारको आम्दानीको स्रोतमध्ये विदेशी विद्यार्थीले पढाइको लागि खर्च गरेको रकम तेस्रो स्रोतको रूपमा पर्ने गरेको छ। अस्ट्रेलियाले विदेशी विद्यार्थीबाट वार्षिक २० खर्ब रुपैयाँ आम्दानी गरिरहेको उनीहरूको भनाइ छ। उक्त रकममध्ये नेपाली विद्यार्थीले वार्षिक एक खर्ब रुपैयाँ पढाइका नाममा अस्ट्रेलियालाई बुझाउने गरेका छन्। विश्वविद्यालय तथा कलेजलाई सुरुको किस्ता बुझाएर गएका विद्यार्थीले उतै गएपछि कमाएर तिर्ने गरेको रकम पनि यसमै पर्छ। जापान विद्यार्थीको दोस्रो रोजाइमा जापान परेको छ। त्यहाँका लागि एक वर्षको अवधिमा ८ हजार ५ सय २३ जना विद्यार्थीले अध्ययन अनुमतिपत्र लिएका छन्। पछिल्ला वर्षमा जापान सरकारले नेपाली विद्यार्थीलाई सहज रूपमा प्रवेशको व्यवस्था गरेपछि यो देशतर्फ विद्यार्थी आकर्षित भएका हुन्। यहाँबाट जापान गएकामध्ये अधिकांश विद्यार्थी सुरुमा जापानी भाषा सिक्नका लागि जान्छन्। निश्चित समयसम्म जापानी भाषा सिकेपछि मात्र उनीहरू विश्वविद्यालय वा कलेज भर्ना हुन योग्य हुन्छन्। जापानी भाषा सिक्दै गर्दा पनि विद्यार्थीलाई निश्चित समय काम गर्ने अवसर दिइन्छ। तर, भाषा सिक्दै गर्दा पैसा कमाउने उद्देश्य लिएर गएका विद्यार्थीले सोचेअनुसार काम गर्न नसकेमा विश्वविद्यालय वा कलेज भर्ना नगरी फेरि जापानी भाषा कक्षामै भर्ना हुने गरेका छन्। सुरुमा सहज रूपमा नेपालबाट प्रवेशको व्यवस्था भएका कारण त्यतातिर जान नेपाली विद्यार्थीले रुचि देखाएको शिक्षा मन्त्रालयका अधिकारी बताउँछन्। साइप्रस साइप्रस पनि पछिल्लो समय विद्यार्थीको आकर्षक गन्तव्य बनेको छ। युरोप महादेशमा माल्टा र लक्जेमबर्गपछि तेस्रो सानो मुलुकको रूपमा रहेको साइप्रस पढ्नका लागि २ हजार ३ सय २ जना विद्यार्थीले नो अब्जेक्सन लेटर लिएको मन्त्रालयको वैदेशिक अध्ययन अनुमति शाखाका उपसचिव महेश्वर शर्माले जानकारी दिए। विश्वविद्यालय तथा क्याम्पस छनोटमा सहज प्रक्रिया, सहज भिसा प्रक्रियालगायत कारणले साइप्रस नेपाली विद्यार्थीको रुचिमा परेको हो। भारत मन्त्रालयबाट नो अब्जेक्सन लेटर प्रदान गरिएको देशमा भारत चौथो नम्बरमा छ। एक वर्षको अवधिमा भारत जान मन्त्रालयबाट २ हजार ५९ जना विद्यार्थीले अनुमतिपत्र लिएका छन्। तर, खुल्ला नाका भएका कारण थुप्रै नेपाली विद्यार्थी स्कुले शिक्षाका लागि समेत भारत जाने गरेका छन्। यद्यपि, विद्यालय तहको अध्ययनका लागि जाने विद्यार्थीले नो अब्जेक्सन लेटर लिन नपर्ने भएकाले कति विद्यार्थी भारतमा पढिरहेका छन् भन्ने यकिन तथ्यांक कुनै निकायसँग छैन। उच्च वर्गका परिवारले अहिले पनि भारतका महँगा स्कुलमा नानीबाबुलाई पढाइरहेका छन्। हरेक वर्ष भारतका स्कुल सञ्चालकले नेपाली विद्यार्थीलाई लक्ष्य गरेर काठमाडौँलगायत शहरमा शैक्षिक मेला आयोजना गर्ने गरेका छन् चीन चीन पढ्न जान १ हजार ८ सय ८१ जना विद्यार्थीले अनुमतिपत्र लिएका छन्। यस देशमा विशेष गरी विद्यार्थी सरकारी छात्रवृत्ति कोटामा एमबीबीएस तथा इन्जिनियरिङ र अन्य स्वास्थ्यसँग सम्बन्धित विषय पढ्न जाने गरेका छन्। त्यसबाहेक अन्य विषयको अध्ययनका लागि पनि विद्यार्थी जाने गर्छन्। यस्ता विद्यार्थीलाई विश्वविद्यालय तथा कलेज छनोट गर्न र भर्ना प्रक्रिया अघि बढाउन परामर्श दातृ संस्थाले सहयोग गर्दै आएका छन्। क्यानडा क्यानडा नेपाली विद्यार्थीको वैदेशिक शिक्षाको लागि छैटौँ गन्तव्य बनेको छ। यो देशमा १ हजार ६ सय ७१ जना विद्यार्थीले अध्ययनका लागि अनुमतिपत्र लिएका छन्। झन्झटिलो प्रक्रिया र भिसा पाउन कठिन भएका कारण क्यानडाप्रति नेपाली विद्यार्थीको रुचि कम देखिएको थियो। तर, पछिल्ला वर्षमा यो संख्या बढिरहेको छ। नेपाली विद्यार्थी क्यानडा विशेष गरी स्नातकोत्तर, एमफिल र पीएचडी उपाधिका लागि जाने गरेका छन्। यस्ता विद्यार्थीमध्ये परामर्श दातृ निकायको परामर्शमा भन्दा पनि सीधै विश्वविद्यालयमा सम्पर्क गरेर जाने धेरै छन्। अमेरिका धेरै विद्यार्थीको सपनाको देश मानिने अमेरिकामा एक वर्षमा १ हजार ४ सय ९१ जनाले अनुमतिपत्र लिएका छन्। पछिल्लो समय आप्रवासी विद्यार्थीका लागि कडाइ गर्ने हल्ला चलेसँगै यस मुलुकतर्फ विद्यार्थी विकर्षण बढेको परामर्श व्यवसायीहरूको अनुभव छ। भिसा पाउन कठिन हुने तर भिसा पाएर गइसकेपछि जीवन गुजारा गर्न सहज हुने मुलुकका रूपमा अमेरिकालाई लिइन्छ। न्युजिल्यान्ड नेपाली विद्यार्थीको आठौँ आकर्षक गन्तव्यका रूपमा न्युजिल्यान्ड रहेको छ। अधिकांश परामर्श व्यवसायीले यो देशमा विद्यार्थी पठाउने गरे पनि पछिल्लो एक वर्षमा १ हजार ३ सय ८५ जनाले मात्र अनुमतिपत्र लिएका छन्। विद्यार्थी आकर्षण रहे पनि सानो मुलुक भएका कारण त्यतातिर जाने विद्यार्थी थोरै हुन्छन्। दक्षिण कोरिया मन्त्रालयको तथ्यांकअनुसार दक्षिण कोरिया पछिल्लो समय नेपाली विद्यार्थीको लागि आकर्षक मुलुक बन्दै गएको छ। यो मुलुकमा जान एक वर्षमा १ हजार १ सय ९८ जनाले अनुमतिपत्र लिएका छन्। रोजगारीका लागि मात्र नेपाली त्यतातर्फ जाने गरेको आम बुझाइ रहे पनि यो तथ्यांकले अध्ययनका लागि पनि विद्यार्थी यो देशमा जाने गरेको पुष्टि हुन्छ। अन्य मुलुकको तुलनामा सस्तो शुल्क, खानबस्न सजिलो, सहज भिसा प्रक्रिया र भिसा पाउने सम्भावना पनि धेरै भएका कारण विद्यार्थीले यो मुलुकलाई रुचाएका हुन्। यूएई नेपालीहरूको वैदेशिक रोजगारीको आकर्षक गन्तव्य रहेको युनाइटेड अरब इमिरेट्स (यूएई) पढ्न जाने विद्यार्थीका लागि पनि आकर्षक मुलुक बनेको छ। यो देशमा पढ्न जान एक वर्षमा ८ सय ४१ जनाले एनओसी लिएका छन्। कस्तो छ प्रक्रिया ? उच्च शिक्षाका लागि विदेश जाने योजना बनाएका विद्यार्थीले सर्वप्रथम आफू जान चाहेको देश, त्यहाँंको सरकार र शैक्षिक संस्थाले मान्यता दिएको भाषा परीक्षणसम्बन्धी परीक्षा उत्तीर्ण गर्नुपर्छ। त्यसका लागि विद्यार्थीले आईईएलटीएस, टोफल, पीटीई वा क्याम्ब्रिज एड्भान्स इंग्लिस कोर्समध्ये एकको परीक्षा दिनुपर्छ। यस्तो कोर्समा विद्यार्थीले प्राप्त गर्नुपर्ने अंक विद्यार्थीले पढ्न चाहेका विश्वविद्यालय र विषयअनुसार फरकफरक हुन सक्छ। विद्यार्थीले पढ्न चाहेको कलेज वा विश्वविद्यालय, विषय छनोट गरिसकेपछि अध्ययनका लागि आवश्यक पर्ने शुल्क, विद्यार्थीले पढ्ने समयभर लाग्ने खर्चको जोहो गर्नुपर्छ। त्यसका लागि विद्यार्थीले नेपालमा सम्बन्धित देशको सरकारले मान्यता दिएको वित्तीय संस्थामा आफूलाई पढाइ खर्च र त्यहाँ जाँंदा लाग्ने शुल्कबाहेक आवश्यकताअनुसार अन्य रकम पनि जम्मा गर्नुपर्ने हुन्छ। देशअनुसार जम्मा गर्नुपर्ने रकम र कारोबार गरिरहेको समय अवधि पनि फरकफरक हुनुपर्छ। यति गरिसकेपछि विद्यार्थीले भाषा परीक्षण परीक्षाको नतिजा, बैंक ब्यालेन्सलगायत आफूले पढ्न चाहेको कलेजले पठाएको कन्फर्मेसन अफ इन्रोलमेन्ट (सीओई) सहित अन्य कागजपत्र लिएर भिसा प्राप्तिका लागि निवेदन दिनुपर्छ। भिसाको लागि निवेदनसँगै विद्यार्थीले सम्बन्धित देशको दूतावासले तोकेको मापदण्ड अथवा उसैले तोकेको मेडिकलमा स्वास्थ्य परीक्षण गराउनुपर्छ। साथै, उनीहरूले बायोमेट्रिक्स परीक्षण पनि गर्नुपर्छ। यी सबै प्रक्रिया पूरा गरिसकेपछि कहिलेकाहीँ सम्बन्धित मुलुकका दूतावासले थप अध्ययनका लागि थप कागजपत्र माग्न पनि सक्छ। अथवा, टेलिफोनबाट पनि सम्बन्धित विद्यार्थीसँग केही जानकारी लिन सक्छ। सबै प्रक्रिया पूरा गरेर विद्यार्थीले भिसा पाएपछि आफू अध्ययन गर्न जाने कलेजको ठेगाना, त्यहाँं गएपछि बसोबास गर्ने स्थान तथा विमानस्थलबाट आफू बस्ने स्थानसम्म लिन पुग्ने तरिकाबारे अध्ययन गर्नुपर्छ। मन्त्रालयबाट एनओसी लिएका विद्यार्थी विवरण आर्थिक वर्ष एनओसी लिएका विद्यार्थी २०६६६७ २६,९१३ २०६७६८ ११,९१२ २०६८६९ १०,२५८ २०६९७० १६,४९९ २०७०७१ २८,०२५ २०७१७२ ३०,६९६ २०७२७३ ३२,४८९ २०७३७४ ५०,६५९ २०७४७५ ५८,७५८ २०७५७६ ६३,२५९"
हात्ती दिवसमा पिकनिक (फोटोफिचर),"चितवन : पर्यटकीय क्षेत्र सौराहामा हात्ती दिवस मनाइएको छ।हात्तीलाई मनपर्ने खाना दिएर संरक्षणकर्मी र व्यवसायीले दिवस मनाए। प्राकृतिक तथा सांस्कृतिक रूपले महत्व दिइने हात्तीको अस्थित्व संकटमा रहेको भन्दै चिन्ता व्यक्त गरेका छन्। अन्र्तराष्ट्रिय हात्ती दिवस मनाइरहँदा संरक्षणकर्मीले हात्तीको संरक्षणमा चासो देखाएका छन्। अगस्ट १२ मा अन्र्तराष्ट्रिय हात्ती दिवस मनाउने गरिन्छ। सोमबार हात्ती संरक्षणका लागि विश्वभर सचेतनामूलक कार्यक्रम गरियो।हात्ती सफारीले ख्याति पाएको सौराहामा हात्तीलाई वनभोज खुवाएर दिवस मनाइएको हो। बासस्थानकै कारण हात्तीको संरक्षणमा चुनौती देखिएको छ। खुम्चिँदै गएको वन क्षेत्रका वासस्थान, वनविनाश, खानेकुरा र पानी अभावले हात्ती संकटमा छ।चोरी शिकारी र मानवसंगको द्वन्द्व अर्को कारण हो। अन्य वन्यजन्तुको तुलनामा हात्तीको संरक्षणका लागी खासै कार्यक्रम संचालन भएको पाइदैन। बाघ, गैंडालगायत अन्य धेरै प्रजातिबारे अध्ययनअनुसन्धान धेरै हुने गरेको छ। उत्तिकै खतरामा परेको हात्तीको अध्ययनअनुसन्धान र संरक्षणका लागि छुट्टै कार्यक्रम लक्षित छैन। हात्तीको अन्य कार्यक्रमसँग जोडेर गरिए पनि संरक्षणका लागि छुट्टै कार्यक्रम लागू गरिएको छैन। पश्चिम बंगालदेखि हात्ती चितवन राष्ट्रिय निकुञ्जसम्म आउँछ। नेपालमा २ सय २५ को हाराहारीमा जंगली हात्ती र त्यती नै संख्यामा घरपालुवा हात्ती छन्। नेपालमा तराई र चुरे जोडिएको २४ जिल्लामध्येका २३ जिल्लामा हात्ती पाइन्छन्। चुरेको झापादेखि हिँडेर हात्ती त्रिवेणीसम्म आइपुग्छ। झापामा नियमित १२ वटा सम्म हात्तीको बसोवास छ। कोसीदेखि सर्लाहीमा १९, चितवन पर्सा कम्प्लेक्समा ६५ वटा हात्ती छन्। विभिन्न राष्ट्रिय निकुञ्ज, वन्यजन्तु आरक्ष वामध्यवर्ती क्षेत्रमा गस्ती,अध्ययन, अनुसन्धान तथा पर्यटकलाई घुमाउने काममा घर पालुवा हात्तीको प्रयोग हुने गरेको छ।"
ट्याक्टर र मोटरसाइकल ठोक्किँदा एकको मृत्यु,"गोपाल भण्डारी कपिलवस्तु : तौलिहवा लुम्बिनी सडकखण्डको दोहनीमा ट्याक्टरको ठक्करबाट सोमबार बिहान एक महिलाको मृत्यु भएको छ। दुर्घटनामा परी मोटरसाइकलको पछाडी सवार मायादेवी गाउँपालिका २ अभिरावकी ४२ वर्षीया प्रमिला यादवको मृत्यु भएको प्रहरीले जनाएको छ। तौलिहवाबाट पकडीतर्फ जाँदै गरेको लु २ त ५८३९ नम्बरको ट्याक्टर र विपरित दिशाबाट आउँदै गरेको भारतीय नम्बर प्लेट युपी ५५ एस ०२१८ नम्बरको मोटरसाइकल ठोक्किँदा मोटरसाइकलमा सवार महिला यादव गम्भीर घाइते भएकी थिइन्। घाइते यादवको उपचारका क्रममा तौलिहवा अस्पतालमा मृत्यु भएको प्रहरीले जनाएको छ।मृतक यादवका छोरा मोटरसाइकल चालक संजय यादव, मोटर साइकल र ट्याक्टर प्रहरी नियन्त्रणमा रहेका छन्। ट्याक्टर चालक भने फरार रहेको र उनको खोजी भइरहेको प्रहरी उपरीक्षक दीप शमशेर जबराले बताए।"
डोजरले बाँध र कुलो क्षतिग्रस्त,"काठमाडौं : गजुरी गाउँपालिका६ दरियाँल खोलामा अवैध रूपमा बालुवा निकालेको खाल्डामा डुबेर २ युवाको ज्यान गयो। यसअघि पनि पटकपटक बालुवा निकाल्ने मजदुर तथा घाँसदाउरा र मेलापातमा हिँडेका किसान दरियाँल खोलामा फसेका थिए। बालुवा तस्करको अवैधानिक कामले स्थानीयले सास्ती खेप्न बाध्य भएपछि प्रशासन पनि नगुहारेका होइनन्। तर, स्थानीय सरकार र प्रहरीप्रशासनको मौन समर्थनमा हुने अवैधानिक उत्खननबाट आफूहरूले ठूलो सास्ती खेप्दै आएको स्थानीयवासी तथा मजदुरको गुनासो छ। दुई साताअघि जथाभावी बालुवा उत्खनन गरेर स्थानीयको रोजीरोटी खोसिएको र घाँसदाउरा, मेलापात गर्न पनि जोखिम भएको भन्दै दरियाँल खोला आसपासका स्थानीयले अवैध उत्खनन बन्द गराइदिन माग गर्दै जिल्ला प्रशासन कार्यालय घेराउ गरेका थिए। पदलाई पैसासँग साटेर अकुत कुम्ल्याउन पल्किएकाहरूले हाम्रो हार गुहार किन सुन्थे ? आखिर जे नहुनुपथ्र्याे त्यो भइछाड्यो, स्थानीय राजकुमार चेपाङले भने, खोलामा डुबेर कलिलै उमेरका २ युवाको अकालमै ज्यान गयो। आक्रोशित स्थानीय युवाले शनिबार बालुवा निकाल्ने ३ वटा स्काभेटरमा आगो लगाइदिएका थिए। खोला किनारमा स्थानीय किसानले खेती गरेको जग्गामा पनि सार्वजनिक जग्गा भन्दै बालुवा थुपारेर राखेका छन्। खोलामा जथाभावी उत्खनन गरिदिँदा खेतमा पानी लैजाने बाँध तथा कुलो पनि भत्काइएको छ। पानी लैजान नपाएर कतिपयले रोपाइँसमेत गर्न पाएका छैनन्। असारमा रोपाइँ गरिएको खेतमा खोला उत्खनन गरेर बाँध भत्काइदिएपछि पानी लगाउन नपाएको किसानको दुखेसो छ। स्थानीय कृषक विष्णुप्रसाद रेग्मीले आक्रोशित हुँदै भने, ठूलाबडाले जे गरे पनि हुने, हामीले बोल्नै नपाउने ? सधैँ पानी चलाइरहने बाँधको नाम निसाना छैन, यस्तो ज्यादती भएपछि हामी गरिब किसान के खाएर बाँच्ने ? बालुवा तस्करले जनतालाई सास्ती दिएपछि स्थानीयले आफ्नै वडाका निर्वाचित जनप्रतिनिधि गुहारे। तर, उनीहरू पनि बालुवा तस्करसँग मिलेर उल्टै स्थानीयविरुद्ध बोलिरहेको स्थानीयको गुनासो छ। बालुवा उत्खननको विरोध गर्दा गजुरी६ का वडासदस्य ध्रुव सुवेदीले आफूलाई ज्यान मार्नेसम्मको धम्की दिएको गजुरी६ श्यामे डाँडाको आमा समूहकी अध्यक्ष विमला चेपाङले बताइन्। नियमतः प्राकृतिक स्रोतको अवैध दोहन गर्ने गरी खोला तथा नदीमा डोजर लगाएर बालुवा निकाल्न पाइँदैन। दुई साताअघि दरियाँल खोलामै अवैध उत्खनन गर्ने ३ वटा स्काभेटरलाई ५० हजार जरिवाना तिराएर छाडिएको थियो। धादिङका प्रमुख जिल्ला अधिकारी भागीरथ पाण्डेले भने, खोला तथा नदीमा डोजर लगाउन कुनै हालतमा पाइँदैन, प्रहरी प्रशासनको आँखा छलेर अवैध उत्खनन भइरहेको छ भने तत्काल कारबाही गर्छाैं। भिडियो"
३ लाख घुससहित वन अधिकृत पक्राउ,"डडेल्धुरा : डडेल्धुराको भत्काँडा वन सबडिभिजन कार्यालयका सहायक वन अधिकृत सुरेश कुमार डिसी तीन लाख २६ हजार घुससहित पक्राउ परेका छन्। काठको काम मिलाई दिने भन्दै ब्यापारीबाट घुस लिएका डिसिलाई अख्तियार दुरुपयोग अनुसन्धान आयोग कञ्चनपुरको टोलीले डडेल्धुराको भाँत्काँडाबाट आइतबार पक्राउ गरेको हो। अख्तियारको टोलीले ३ लाख २६ हजार नगद बरामद गरिएको आयोगको महेन्द्रनगर कार्यालयका सूचना अधिकारी टोपबहादुर विष्टले जानकारी दिए। ठेकेदारलाई काठ मिलाइदिने भन्दै डिसीले व्यापारीसँग पाँच लाख ४५ हजार बैंकमा हाल्न भनेछन् र उनले रकम बैंकमा हालेछन्, हाम्रो टोलीले ३ लाख २६ हजार बरामद गरेको छ, उनले भने। पक्राउ परेका डिसीलाई राति नै महेन्द्रनगर लगिएको छ। सहायक वन अधिकृत डिसी लगातार विवादमा आइरहने कर्मचारीका रुपमा चिनिन्छन्। विगतमा भएका वन फडानीका मुद्दामा पनि उनको नाम पटक पटक चर्चामा आएको थियो।"
दलितसँग बिहे गर्दा किरियाबाट वञ्चित,"धनकुटा : साहित्यकार मुकुन्द सुवेदी प्रयासलाई दलितको छोरीसँग विवाह गरेको बहानामा संगै बसेर बाबुको काजकिरिया गर्नबाट वञ्चित गरिएको छ। पाख्रिवास७ थाक्लेका यज्ञप्रसाद सुवेदीको साउन २२ गते ८८ वर्षको उमेरमा निधन भएको थियो। एउटै बाबुका सन्तान भए दपनि उनका दाजुभाई पुख्यौंली घरमै किरियामा बसे। धनकुटाको पाख्रिबास नगरपालिका७ थाक्ले घर भई हाल धनकुटा७ डाँडागाउँ बस्दै आएका सुवेदी आफ्नै घरमा किरिया बसेका छन्। पुख्यौली घरमा सुवेदीका जेठा दाजु गोविन्द सुवेदी, माइला दाजु दुर्गा सुवेदी, साईंलो दाजु चन्द्रमणी सुवेदी किरियामा बसेका छन्। कान्छा छोरा मुकुन्द सुवेदीलाई भने दलित महिला विवाह गरेको भन्दै सामुहिक किरिया बस्न नदिइएको हो। अरु बेला परिवारमा भइरहने कार्जेमा सहभागी हुँदा भेदभाव नगरे पनि किरिया बस्ने विषयमा आफूलाई दलितकी छोरीसँग विवाह गरेको बहानामा दाजुहरुसँगै बस्न नदिएको उनले बताए। आमा र ३ दाजुहरुले थाक्लेमा १३ दिने संस्कार गरिरहेका छन्। भने मुकुन्द पनि कपाल खौरिएर सामान्य कपडा लगाएर बाबुको शोक बारिरहेका छन्। मृत्यू अघि बैतणीलगायत संस्कारमा गरिने र अन्त्येष्टी कर्ममा सहभागी भए पनि १३ दिने संस्कारमा आफूलाई विभेद गरिएको उनको गुनासो छ। सुवेदी साहित्यकार एवं कलाकार पनि हुन्। धनकुटा बजारमा उनको आर्ट सेन्टर छ। एक झोला इन्द्रेणी कविता कृति समेत प्रकाशन गरेका छन्। जातीय विभेदविरुद्ध धेरै कलम चलाएका व्यक्ति पनि हुन् उनी। २२ गते गाउँकै भुपेन्द्र थापाले फोन गरेर बुबा वितेको खवर सुनाएको मुकुन्दले बताए। छिमेकी थापाले फोनमा कुरा गर्दै अत्येष्टीका लागि उतै मुलघाट ल्याउने भन्दै यता नआउन भनेर सुझाएको उनको भनाई छ। घाटमा पुगेपछि दाजुहरुले केही सल्लाह गर्लान् भनेर केहि भनिनँ, उनले भने, काका र वडाबाको छोरामार्फत धनकुटामा एक्लै किरिया बस्नुपर्ने कुरा सुने। दाजुहरुसँग कुरा गर्न खोज्दा पछि फोनमा कुरा गर्ने बताए। मुकुन्दले धनकुटा१० वेलहराकी मैया रसाइलीसँग २०५३ सालमा अन्तरजातीय विवाह गरेका हुन्। उनीहरुको एक छोरा रसुम सुवेदी छन्। विवाह गरेको लामो समयसम्म उनी घर गएका थिएनन्। तर २०६१ साल पहिलो पटक परिवारसहित उनी पुख्यौंली घर पुगेका थिए। त्यसयता उनीहरु र परिवारबीच नियमित आउजाउ भइरहन्थ्यो। घर पुग्दा कुनै विभेद थिएन। दुःखसुखमा परिवारका सदस्यबीच एकआपसमा सरसल्लाह हुन्थ्यो, उनले भने, मैले यस्तो हुन्छ होला भनेर कल्पनै गरेको थिइनँ।"
रक्सी खाएर ड्युटी गर्ने अस्पतालका कर्मचारी,"वीरगन्ज : आर्थिक रुपले विपन्न बिरामीको पहिलो रोजाइमा पर्छ, वीरगन्जको नारायणी अस्पताल। अस्पतालमा पर्सादेखि सर्लाहीसम्म चार जिल्लाका बिरामी र सेवाग्राही उपचारका लागि आउँछन्। मध्य तराइकै सबैभन्दा पुरानो र ठूलो अस्पतालमा बिरामीको चाप बढेपछि संघीय सरकारले गत पुष १६ गते तत्कालीन उपक्षेत्रीय अस्पतालाई विशेषज्ञ सेवासहित ५ सय बेडको टर्सरी अस्पतालका रुपमा स्तरोन्नती गर्ने निर्णय गर्यो। प्रदेश २ कै नमूना अस्पतालको रुपमा बनाउने सरकारले निर्णय गरेसँगै अस्पतालमा गत फागुन अन्तिम साता उपक्षेत्रीय अस्पताल लेखिएको बोर्ड हटाएर नारायणी अस्पताल लेखिएको बोर्ड झुण्ड्याइएको छ। अस्पताल भवन रङ रोगन गरेर चिटिक्क पारिएको छ। तर नयाँ बोर्ड झुण्ड्याएर अस्पाल भवनको रङरोगन गरिए पनि अस्पतालले प्रदान गर्ने सेवा भने झनै खस्किएको बिरामी र सेवाग्राहीको गुनासो छ।स्वास्थ्यकर्मी र कर्मचारीको व्यवहारमा परिवर्तन आउन नसक्दा अस्पताल आउने बिरामी तथा उनीहरुका कुरुवा सास्ती खेप्न बाध्य छन्। रातभर टिकट काउण्टर बन्द आइतबार राति अस्पतालको प्रसूति गृह भवन परिसरमा रहेको आकस्मिक पुर्जी काट्ने काउण्टर रातभर बन्द रहयो। काउण्टरमा रात्रीकालीन डयुटीमा रहेका शीवदानी यादव रक्सी सेवन गरी काउण्टरको झ्याल र ढोका बन्द गरी काउण्टर भित्रै रातभर सुते। जसका कारण काउण्टर बन्द रहयो। राति १० बजे तिर एकजना महिला पुर्जी लिन काउण्टरमा जाँदा ड्युटिमै रक्सी सेवन गरेका यादवले काउण्टरको ढोका र झ्याल बन्द गरेर सुतेको देखेकी थिइन्। त्यसपछि राति साढे १ बजे फेरि अर्का सेवाग्रही टिकट काउण्टरमा जाँदा पनि काउण्टर बन्द नै रहेको भेटिएपछि बिरामीका कुरुवाले अस्पतालमै रहेको प्रहरीलाई खबर गरेका थिए। प्रहरी बिटका प्रहरी सहायक निरीक्षक जय किसुन महत्तोले अस्पतालका कर्मचारीको सहयोगमा काउण्टरको ढोका फुटाएर भित्र प्रवेश गर्दा पनि यादव रक्सीको नशामै भेटिए। 'यादव भित्रैबाट ढोका बन्द गरेर सुतेका रहेछन् एक घण्टासम्म ढोका ठटाउँदा पनि नउठेपछि हामीले बाहिरबाट ढोका तोडेर भित्र छिर्दा उनी बेन्चमै सुतिरहेका थिए, 'महत्तोले भने, 'त्यसपछि इमरजेन्सीमा लगेर डाक्टरले जाँच गर्दा मापसे गरेको भेटिएपछि उनलाई हत्कडी लगाएर वडा प्रहरी कार्यालय वीर्तामा पठाइयो।' यादवको लापरवाहीका कारण रातभर बन्द रहन पुगेको टिकट काउण्टर सोमबार बिहान साढे ७ बजेपछि मात्र संचालनमा आएको प्रहरी सहायक निरीक्षक महत्तोले जानकारी दिए। नारायणी अस्पतालका निमित्त मेसु डाक्टर सुरेन्द्र चौधरीका अनुसार ड्युटीमै मदिरा सेवन गरेको अवस्थामा भेटिएका यादव प्रहरी हिरासतमा रहेको र उनीविरुद्ध अस्पताल प्रशासनले विभागीय कारबाही गर्ने बताएको छ। 'अहिले अस्पतालका मेसु डाक्टर मदनकुमार उपाध्याय काजमा मन्त्रालय जानु भएको छ,' उनले भने, 'उहाँ फर्किएपछि यादवलाई निलम्बन गरी कारबाही गरिन्छ।' नर्स र डाक्टरको व्यवहारले बिरामी र कुरुवा हैरान नारायणी अस्पतालका कर्मचारी मात्र नभइ चिकित्सक र नर्सको व्यवहारले बिरामी र कुरुवा हैरान हुने गरेका छन्।उनीहरुको लापरवाहीका कारण अस्पतालको उपचार सेवा प्रभावकारी हुन नसकेको अस्पताल छेउकै टोल छपकैयाका अमीत बर्माले बताए । उपचारका लागि आउने बिरामीसँग नर्स र चिकित्सकले तीखो बचन बोल्ने, हप्कीदप्की गर्ने, समयमा बिरामीको जाँच नगरिदिने भएकाले बिरामी र उनका कुरुवा हैरान भएका हुन्। शर्मा भन्छन्, 'सुइ लगाउने र औषधि खुवाउने बारे नर्सलाई भन्दा नर्सले उल्टै रात परिसक्यो, हामीलाई डर लाग्छ । हामी क्याबिनमा जाँदैनौ, आफै औषधि खुवाइदिनु भन्दै जवाफ फर्काउँछन्।' अस्पतालका नर्स क्याबिनमा मात्र बस्ने र बिरामीका कुरुवाले गएर आग्रह गर्दा पनि उनीहरुले बिरामीको बेडसम्म जान आनाकानी र अटेरी गर्ने गरेको बिरामीका कुरुवाको गुनासो छ। बिरामीको बेडसम्म गइदिन करकाप गर्दा नर्सले उल्टै तुत्छ बचनले हप्काएर पठाइदिने गरेको अस्पतालको जर्नल वाडमा भेटिएका कुरुवा सुनिल सहनीले बताए। 'बिरामीलाई कुन औषधि कति मात्रामा खुवाउने हो, कुन सुइ कति खेर लगाउने हो त्यो हामीलाई जानकारी हुँदैन, उनले भने , 'डाक्टर पनि भनेका बेला बेडमा आउँदैनन्, नर्सहरु पनि बेडमा जान आनाकानी गर्छन्। धेरैपटक भन्यो भने नर्स रिसाउँछन्।' खासगरी रातिको समयमा डयुटीमा रहेका नर्सहरु इन्टरसिपका लागि विभिन्न नर्सिङ कलेजबाट आएका सिकारु नर्सलाई मात्र बेडमा बिरामी हेर्न पठाउने गरेको कुरुवा बताउँछन्। 'अस्पतालका नर्सहरु राति क्याबिनमा सुत्छन्। कलेजबाट काम सिक्न आएका सिकारु नर्सहरु मात्रै बिरामीलाई सुइ लगाउन र औषधि खुवाउन आउँछन्, बालरोग विभागमा छोरा भर्ना गराएकी सुशीला देवी थरुइन्ले भनिन्, ' सिकारु नर्समाथि त्यति विश्वास नै लाग्दैन तै पनि बाध्य छौं।' डाक्टर क्लिनिकमै व्यस्त नारायणी अस्पतालमा नर्स र कर्मचारीबाट मात्र नभइ चिकित्सकबाट पनि बिरामी हैरान हुने गरेका छन्।अस्पतालका प्राय सबै चिकित्सकको अस्पताल छेउछाउमा आआफनै निजी क्लिनिक छ।उनीहरु क्लिनिक र नर्सिङ होममै व्यस्त हुने भएकाले बिरामीलाई लामो समय कुर्नुपर्ने बाध्यता छ। अस्पतालको बहिरङ विभाग (ओपिडी) मा बिहान ९ बजे आइपुग्नुपर्ने र अपरान्ह ५ बजेसम्म बस्नु पर्ने प्रावधान छ। तर प्राय चिकित्सक बिहानको समयमा निजी क्लिनिकमै व्यस्त हुन्छन्। बिहान करिब ११ बजेपछि मात्र अस्पतालमा पुग्छन् र हतार हतारमा बिरामीको चेकजाँच गरी १२ नबज्दै बाहिरिन्छन्। ओपीडीमा कोही पनि डाक्टर ९ देखि ५ बजेसम्म बस्दैनन्। बर्मा भन्छन्, 'हतार हतारमा बिरामी जाँचेर ल्याब टेस्टका लागि बिरामी र कुरुवालाई पठाइ दिन्छन्। ल्याब टेष्टको रिपोर्ट पाएपछि बिरामी र कुरुवाहरु डाक्टर खोज्दै अस्पताल चहार्छन्, नभेटिएपछि उनीहरु निजी क्लिनिकमै पुगेर रिपोर्ट देखाएर औषधि लेखाउँछन्।' टर्सरी अस्पतालबाट प्रदान हुने खालका विशेषज्ञ सेवा दिने प्रयाप्त जनशक्ति, भौतिक संरचना र स्रोत अस्पतालसँग नभएका कारण सेवा प्रवाहमा समस्या भइरहेको कार्यरत स्वास्थ्यकर्मी बताउँछन्। अस्पतालका सूचना अधिकारी रमेश चौधरीका अनुसार सरकारले उपक्षेत्रीय अस्पताललाई टर्सरी अस्पतालका रुपमा स्तरोन्नती गर्ने निर्णय गरेपनि टर्सरी अस्पतालबाट दिइने विशेषज्ञ डाक्टरको सेवा दिने पर्याप्त जनशक्ति छैन।'"
पत्रकार डेकेन्द्रका हत्यारा अझै फरार,"दैलेख : दैलेखका पत्रकार डेकेन्द्र थापाको हत्या भएको आज १५ वर्ष पुगेको छ। तत्कालीन विद्रोही नेकपा माओवादीले २०६१ साउन २७ गते पत्रकार थापाको हत्या गरेको थियो। तर पत्रकार थापाको हत्यामा संलग्न मुख्य व्यक्ति हालसम्म पक्राउ परेका छैनन्। राजनीतिक संरक्षणमा उनीहरु खुलेआम हिँडिरहेका छन्। पत्रकार थापाको हत्या गरेको भन्दै जिल्ला अदालत दैलेखबाट दोषी ठहर भएका बमबहादुर खड्का मुक्ति, बमबहादुर खड्का अरुण, केशव खड्का र भक्तिराम लामिछाने फरार छन्। अपहरणपछि हत्या गरिएका पत्रकार थापाको हत्यामा संलग्न रहेका उनीहरु हालसम्म पक्राउ पर्न सकेको छैनन्। उनीहरु काठमाडौंमा नेताकै संरक्षणमा रहेको र सार्वजनिक कार्यक्रममासमेत देखिने गरेको नेकपा स्रोतले जनाएको छ। तर प्रहरीले भने उनीहरु फरार रहेको बताउँदै आएको छ। जिल्ला अदालत दैलेखले २०७१ मंसिर २१ गते पत्रकार थापाको हत्यामा संलग्न रहेको भन्दै नौ जनालाई दोषी ठहर गरेको थियो। अदालतको फैसलापछि निरकबहादुर घर्ती, हरिलाल पुन र जयबहादुर शाही दुईदुई वर्ष, लक्षिराम घर्तीमगर डेढ वर्ष र विरबहादुर केसी एकवर्ष कैद सजाय काटेर जेलमुक्त भइसकेका छन्। फरार रहेका चार जनाको हकमा सम्पत्ति रोक्का गरेर पक्राउ गर्न आदेश दिइएको थियो। फरार भएका नेताकै संरक्षणमा खुलेआम हिँडिरहेको भन्दै पीडित परिवारले न्याय नपाएको गुनासो गरेका छन्। जिल्ला अदालत दैलेखले भने फरार रहेका पक्राउ परे मुद्दा अगाडि बढ्ने जनाएको छ। दैलेखका डीएसपी ठाकुरप्रसाद पोखरेलले यसबारेमा आफुलाई जानकारी नभएको बताए। तत्कालीन माओवादीले दैलेख बजारमा आपूर्ति हुने खानेपानीको पाइपलाइन काटेर अवरोध पुर्याएपछि वार्ताका लागि गएकै बेला पत्रकार थापा अपहरणमा परेका थिए। त्यसपछि उनलाई विभिन्न ठाउँ घुमाउँदै एक महिनापछि जिल्लाकै द्धारी भन्ने स्थानमा हत्या गरिएको थियो। मानव अधिकार आयोगले २०६५ मा थापा शव उत्खनन गरेपछि कानुनी बाटो खुलेको थियो। १२ भदौ २०६५ मा डेकेन्द्रकी पत्नी लक्ष्मी थापाले जिल्ला प्रहरी कार्यालय दैलेखमा किटानी जाहेरी दिएकी थिइन्। २०६९ पुष २१ मा पाँच जना अभियुक्तलाई पक्राउ गरिएको थियो। हत्या गरिएका पत्रकार थापाको परिवारले दोषीलाई कारबाहीको माग गरेको छ।"
तस्करीका कपडा बरामद,"विराटनगर : भारतबाट तस्करी गरेर नेपालतर्फ ल्याइएका कपडा प्रहरीले विराटनगर महानगरपालिका१४ जतुवाबाट आइतबार राति बरामद गरेको छ। भन्सार छली गरेर ल्याउँदै गरेका साडी, कुर्तासलवार, लेगिज, तन्नालगायत कपडा चेकजाँचका क्रममा बरामद भएको मोरङ प्रहरीका प्रवक्ता डीएसपी राजकुमार खिँउजुले बताए। उनका अनुसार ६१ हजार सात सय मूल्य बराबरका कपडा बरामद भएको छ। बरामद कपडा सोमबार विराटनगर भन्सार कार्यालयमा बुझाइएको छ।"
लुम्बिनी विश्वविद्यालयको इन्जिनियरिङ कार्यक्रम खारेज,"काठमाडौं : लुम्बिनी बौद्ध विश्वविद्यालयले पढाइ सुरु गरेको ३ वर्षपछि इन्जिनियरिङ विधाको पढाइ खारेज गरेको छ। तीन ब्याच विद्यार्थी उत्पादन गरेपछि कार्यक्रममा नयाँ विद्यार्थी भर्ना नगर्ने विश्वविद्यालयको प्राज्ञिक परिषद्ले निर्णय गरेको हो। परिषद्को निर्णयअनुसार यसै वर्षदेखि विश्वविद्यालयमा इन्जिनियरिङतर्फ नयाँ विद्यार्थी भर्ना हुन पाउँदैनन्। बौद्ध दर्शन, इतिहास तथा साहित्यसँग सम्बन्धित विषय अध्यापन गराउने उद्देश्यले खुलेका विश्वविद्यालयले इन्जिनियरिङ पढाउनु अव्यावहारिक भएको भन्दै सर्वत्र आलोचना भएको थियो। आलोचनाबीच विश्वविद्यालयले ललितपुरको पाटनस्थित लुम्बिनी कलेज अफ साइन्स एन्ड टेक्नोलोजीलाई सम्बन्धन दिएको थियो। लुम्बिनी कलेज अफ साइन्स एन्ड टेक्नोलोजीले डिजास्टर रिस्क म्यानेजमेन्ट र कन्स्ट्रक्सन म्यानेजमेन्ट गरी दुई वटा कार्यक्रम चलाइरहेको छ। दुवै कार्यक्रम स्नातकोत्तर तहका हुन्। यस कार्यक्रमका लागि कलेजले ४० विद्यार्थी भर्ना लिन पाउँछ। कलेजले विश्वविद्यालयबाट सम्बन्धन लिए पनि शिक्षा, विज्ञान तथा प्रविधि मन्त्रालयबाट लेटर अफ इन्टेन्ट (एलओआई) लिएको थिएन। हामीसँग सम्बन्धन लिँदा एलओआई लिन्छु भनेको थियो तर लिएको देखिएन, उपकुलपति बज्राचार्यले बताए। कलेजले मापदण्ड पुरा नगरेको र इन्जिनियरिङ विषय पढाउन उपयुक्त नदेखिएकाले नयाँ भर्ना नलिने निर्णय गरेको बज्राचार्यले जानकारी दिए। विवादका कारण यसअघि पढाइ पुरा गरिसकेका विद्यार्थीले विश्वविद्यालयबाट प्रमाणपत्र पाएका थिएनन्। प्रमाणपत्र कसले दिने? कसरी दिने भन्नेमा विश्वविद्यालयमा स्पष्ट मापदण्ड बनेको थिएन। पहिलो ब्याजकै विद्यार्थी भर्ना गर्दा विवाद आएपछि विश्वविद्यालयले गत वर्ष नयाँ विद्यार्थी भर्ना नलिने निर्णय गरेको थियो। तर कलेज सञ्चालक उक्त निर्ण विरुद्ध अदालत गएका थिए। अदालतले कलेजको माग बमोजिम अन्तरिम आदेश दिएपछि गत वर्ष अर्को ब्याजका विद्यार्थी भर्ना गरेको थियो। अदालतको आदेशपछि एक ब्याज विद्यार्थी भर्ना गरेर कलेजले सर्वोच्चमा दायर मुद्दा फिर्ता लिएको थियो। आफू हार्छु भन्ने अनुमान लगाएर मुद्दा फिर्ता लिएको हुनुपर्छ, उपकुलपति बज्राचार्यले भने, विभिन्न वहाना बनाएर कलेजले तीन ब्याज विद्यार्थी भर्ना गर्ने मौका पायो। अहिले अन्तिम ब्याजका विद्यार्थी पढिरहेका छन्। इन्जिनियरिङ विषयको पढाईका सम्बन्धमा विवाद आएपछि विश्वविद्यालयले इन्जिनियरिङ अध्ययन संस्थानका पूर्व डिन तथा नास्टका पूर्व उपकुलपति जीवराज पोखरेलको संयोजकत्वमा अध्ययन समिति गठन गरेको थियो। कार्यदलले स्वदेशी तथा विदेशी विश्वविद्यालयका इन्जिनियरिङ विषयका पाठ्यक्रम तथा परीक्षा प्रणालीका विषयमा अध्ययन गरेको थियो। अध्ययनमा लुम्बिीको पाठ्यक्रम उत्कृष्ट रहेको र परीक्षा प्रणाली वैज्ञानिक रहेको सुझाव दिएपछि यसअघि पढेका विद्यार्थीलाई मान्यता दिदैं शैक्षिक प्रमाणपत्र दिने निर्णय गरेको हो। विश्वविद्यालय अन्तर्गत एउटा आंगिक र ८ वटा सम्बन्धन प्राप्त कलेज सञ्चालनमा छन्। ती सबैमा गरी ७ सय २२ जना विद्यार्थी अध्ययनरत छन्। विश्वविद्यालयले विकास अध्ययनशास्त्र र वातावरणको वनोट तथा प्राकृतिक संरक्षण विषय पठनपाठन सञ्चालन गर्ने भएको छ। यसको लागि आवश्यक तयारी भइरहेको उपकुलपति बज्राचार्यले जानकारी दिए।"
१५ वर्षपछि बन्यो सडक,"जाजरकोट : विश्व बैंकले जिम्मा लिएको छिन्चुजाजरकोट सडक निर्माण कार्य द्रुतगतिमा भइरहेको थियो। तर तत्कालीन विद्रोही माओवादीले २०५४ सालमा सडक निर्माणको क्रममा ब्लाष्टिङ गर्न आवश्यक विष्फोटक पदार्थ लुटेर लिएपछि विश्वबैंकले असुरक्षाको कारण देखाउँदै ठेक्का सम्झौता तोड्यो। लामो समय सडक निर्माण अलपत्र परेपछि जाजरकोट राष्ट्रिय सडक सञ्जालमासमेत जोडिन सकेन। असुरक्षाका कारण अन्य निकायबाट सडक निर्माण हुननसकेपछि तत्कालीन सरकारले उक्त सडक निर्माणको जिम्मा नेपाली सेनालाई दियो। त्यतिबेलै राष्ट्रिय सडक सञ्जालमा विकट जिल्ला जाजरकोट र पश्चिम रुकुमको चौरजहारीलाई जोड्ने महत्वपुर्ण जिम्मेवारीका साथ नेपाली सेनाको सडक निर्माण कार्यदलले २०६१ जेठ १४ मा सल्यानको सल्लीबजार र जाजरकोटको ज्यामीरे कालापहाडमा बेस क्याम्प खडा गर्यो। सल्लीबजार देवस्थल कैयनडाँडा हुदै चौरजहारीसम्मको ४१ किलोमिटर र सुर्खेतको औलझ्याम हुँदै जाजरकोट खलङ्गासम्मको ४५ किलोमिटर सडकको निर्माण कार्य एकै साथ सुरु भयो। नेपाली सेनाका कर्णेल विश्वबन्धु पहाडीको नेतृत्वमा कडा चट्टानको कालापाहाड फोड्दै तीन वर्षको अवधिमै २०६४ सालमा जाजरकोट सदरमुकाम खलंगामा मोटरबाटो पुग्यो। हेर्दैमा कहाली लाग्दो र कडा चट्टानी पहाड नामैले कालापहाडलाई छिचोलेर जाजरकोट खलंगामा बाटो लैजानु नेपाली सेनाको लागि चुनौती थियो। सेनाका लागि विद्रोही माओवादी आक्रमणबाट जोगिएर काम गर्नु त छँदै थियो। तर छिन्चुजाजरकोट र देवस्थल चौरजहारी सडकको सफलरुपमा निर्माण कार्य सम्पन्न गरेको नेपाली सेनाले एक सय १८ किलोमिटर लम्बाईको जाजरकोट डोल्पा सडक निर्माण गर्ने थप जिम्मेवारी पनि पायो। ०६५ सालमा रिम्नादेखि जाजरकोटको भूभाग भएर डोल्पा जोड्ने कि रुकुम भूभाग भएर डोल्पा जोड्ने भन्ने रेखाङकन विवादले दुई वर्ष सडक निर्माण कार्य पछाडि धकेलियो। अन्तत रेखाङकन विवाद समाधानपछि आर्थिक वर्ष ०६६६७ बाट जाजरकोटको पासागाडलाई जिरोबिन्दु मानेर सेनाले सडक निर्माण कार्यलाई अगाडि बढायो। जाजरकोटदेखि डोल्पाको सदरमुकाम दुनैसम्मको एक सय १८ किलोमिटर लम्बाईको सडकको ट्र्याक खोल्ने कार्य सफल रुपमा पूरागरेर नेपाली सेना हालै फर्किएको हो। करिब १५ वर्ष सडक निर्माणमा खटिएको सेनाले तत्कालिन विषम परिस्थितीका बावजुद पनि सडक निर्माण कार्यको लक्ष्य पूरा गरेर फर्किएको हो। सडक निर्माणको क्रममा जाजरकोटदेखि डोल्पाको विभिन्न सात स्थानमा खडा गरिएका बेस क्याम्प उठाएर ब्यारेक फर्किएको निर्माण कार्यदलले जनाएको छ। भौगोलिक विकटतालाइसमेत चिरेर सरकारले दिएको जिम्मेवारी र डोल्पासम्म सडक पुर्याउने सरकारको लक्ष्यलाई सफल रुपमा पूरा गरेर डोल्पालीको भाग्य निर्माणको आधार मानिएको सडक आयोजना हस्तान्तरण गरिएको जाजरकोट डोल्पा सडक निर्माण कार्यदलका प्रमुख कर्णेल पहाडीले बताए। विभिन्न अस्थायी निर्माण बेस क्याम्प उठाएर फर्कन क्रममा सेनालाई स्थानीयले फूलमाला, अविर, टिका र खादा लगाएर विदाइ गरेका छन्। डोल्पा त्रिपुराकोटका विष्णु न्यौपानेले भने नेपाली सेनाले सडक निर्माणको जिम्मा नलिएको भए अहिले नै डोल्पामा सडक पुग्ने थिएन, अझै कैयौं वर्ष सडककै सपनामा बाँच्नुथ्र्यो। यस्तै सडक खण्डमा पर्ने नलगाड, तल्लुवगर, करवगाड, हरियापानी, चुँगाड, छलगाड, भेरीनदी र रुपगाडलगायतका दर्जन बढी ठाँउमा मोटरेबल पुल बनाउनुुपर्नेछ। पुलको अहिले सम्म टेन्डरनै भएको छैन। मोटरेबल पुल बनाउने जिम्मा सडक डिभिजन कार्यालयको हो। सडक डिभिजनले केही समयभित्रै पुलको टेन्डर गर्ने तयारी गरेको छ। जाजरकोटमा स्कुले विद्यार्थीलाई सैनिक तालिम जाजरकोटका तीन सय दलित परिवारलाई सोलार वितरण जाजरकोटका दुर्गम गाउँमा बैंक र प्रहरी पोस्ट छिन्चुजाजरकोट सडक जहाँ यात्रुले नै धकेलेर गाडी गुडाउँछन् जाजरकोटमा ६३ प्रतिशत फ्रिज"
बालिका बलात्कारको आरोपमा महानगरपालिकाका कुचिकार पक्राउ,काठमाडौं : बालिका बलात्कारको आरोपमा काठमाडौं महानगरपालिकाका एकजना कुचिकार पक्राउ परेका छन्। ११ वर्षीया बालिकाका आफन्तले दिएको उजुरीको आधारमा काठमाडौं महानगरपालिका१७ बस्ने ५२ वर्षीय बाबुराजा पुजारी पक्राउ परेको महानगरीय प्रहरी परिसर टेकुले जनाएको छ। परिसरका प्रमुख एसएसपी उत्तमराज सुवेदीका अनुसार चिनजानकै आफन्तबाट बालिका बलात्कृत भएको अनुसन्धानबाट खुलेको छ। पुजारी महानगरपालिकाको कुचीकार प्रमुख हुन्।
छोरीलाई जबरजस्ती करणी गर्ने बाबु पक्राउ,गोपाल भण्डारी कपिलवस्तु : कपिवस्तुको यशोधरा गाउँपालिका७ मा बाबुले छोरीलाई जवरजस्ती करणी गरेका छन् । गत मंगलबार राति १३ वर्षीय छोरीलाई जवरजस्ती करणी गरेको पीडित बालिकाकी आमाले जानकारी दिएकी छिन्। घटनाबारे थाहा पाएपछि पीडित बालिकाकी आमाले पतिविरुद्ध जिल्ला प्रहरी कार्यालयमा किटानी जाहेरी दिएकी छिन् । किटानी जाहेरीका आधारमा आप्नै छोरीलाई जबरजस्ती करणी गर्ने बाबुलाई प्रहरीले पक्राउ गरेको छ । पक्राउ परेका उनलाई जिल्ला अदालतबाट ५ दिनको म्याद थप गरी थप अनुसन्धान अघि बढाइएको प्रहरी उपरीक्षक दीप शमशेर जबराले बताए ।
वडा कार्यालयमा बम विष्फोट,"झापा : बिर्तामोड नगरपालिकाको तीन वटा संयुक्त वडा कार्यालय रहेको भवनमा सोमबार बिहानै बम बिस्फोट भएको छ। गरामनीस्थित बिर्तामोड नगरपालिका वडा नम्बर ७, ८ र ९ को संयुक्त वडा कार्यालयमा बिहान ४:३० बजेतिर बम बिस्फोट भएको जिल्ला प्रहरी कार्यालय झापाका प्रहरी उपरीक्षक महेन्द्रकुमार श्रेष्ठले जानकारी दिए। डीएसपी श्रेष्ठका अनुसार बाहिरबाट राखिएको प्रेसरकुकर बम विष्फोटबाट वडा कार्यालय भवनको झ्याल र कोठा भित्र रहेका फर्निचरहरु फुटेका छन्। 'भवनभित्र भएको भए क्षति ठूलो हुने थियो, बाहिरबाट भएकाले ठूलो क्षति भएको छैन।' उनले भने,' बम बिस्फोट र क्षतिका बारेमा प्रहरीले अनुसन्धान सुरु गरिसकेको छ।' विष्फोट भए लगत्तै प्रहरी घटनास्थलमा पुगेको थियो। बिस्फोट कसले गराएको हो भन्ने यकिन नभएको श्रेष्ठले बताए।"
बाँकेमा पीपीआर रोगको महामारी,"नेपालगन्ज : नेपालगन्ज उपमहानगरपालिका२३ का वडाध्यक्ष मोहम्मद हुसेन शेषले पालेका बाख्रामध्ये पाठापाठीसहित ४ वटा मरे। सोही वडाका नियाजी दर्जीले ५ वटा बाख्रा र खसी गुमाए। शलिम शेखको त १६ हजार रुपैयाँ मोलमा नबेचेर राखेको खसी नै मर्यो। नेपालगन्ज उपमहानगरपालिका२३ मा पर्ने भज्जीपूर्वा, लोहारनपूर्वा र जंगलीपूर्वामा एक साताको अवधिमा ५६ वटा खसीबाख्रा मरेको वडाध्यक्ष शेषले बताए। उनले भने, खोकी लाग्ने, नाकबाट सिँगान बग्ने, आँखामा चेप्रा पर्ने लक्षण देखिएका खसीबाख्रा हेर्दा हेदै मरे। नेपालगन्ज उपमहानगरपालिकाले भेटनरी अस्पताल तथा पशु सेवा विज्ञ केन्द्रसँगको सहकार्यमा शनिबार महामारी फैलिएको वडाका दुई स्थानमा निःशुल्क स्वास्थ्य शिविर सन्चालन गरेको थियो। शिविरमा ११७ घरधुरीका आठ सय ६४ वटा खसीबोका र बाख्राको स्वास्थ्य परीक्षण गरी औषधि उपचार गरिएको थियो। उपचारमा संलग्न विज्ञ केन्द्रका पशु विकास अधिकृत डा गणेशबहादुर पुनले बाख्रामा पीपीआएर रोग लागेको बताए। ५० वटा जति मरिसकेका थिए। उपचार गर्दा गर्दैै थप ६ वटा मरे। शिविरमा उपचार गरेपछि महामारी नियन्त्रणमा आएको छ, उनले भने। यसअघि गत वर्षको मंसिरमा डुडुवा गाउँपालिका ५ को पदमपुरमा पनि पीपीआरको महामारी भएको थियो। राप्ती सोनारी र खजुरा गाउँपालिकाको एलगाउँमा पीपीआर रोगको महामारी देखिएको थियो। बाँकेमा बाख्रामा लागेको रोग पहिचान गर्ने प्रयोगशाला नहुँदा सुर्खेतमा नमूना संकलन गरेर पठाउनु पर्ने बाध्यता छ। विगतमा खजुरा गाउँपालिकाको पशु स्वास्थ्य शाखामा काम गरेका डा पुनले अनुभव सुनाए, एलगाउँमा ६ वटा बाख्रा मरेका थिए। ९५ वटाको उपचारपछि निको पारिएको थियो। कुन रोग लाग्यो भनेर नमूना पठाउँदा चार महिनापछि मात्र पीपीआर भएको रिपोर्ट आएको थियो। खजुराको जस्तै अवस्था गत वर्ष पीपीआरको महामारी हुँदा डुडुवा गाउँपालिकाले पनि भोगेको थियो। रोग पहिचान हुँदा नियन्त्रणमा आइसकेको गाउँपालिका पशु प्राविधिक शंकर यादवले बताए।"
विद्यालय भवनमा आगलागी,अछाम : बान्नीगढी जयगढ गाउँपालिका ५ कालिकामा रहेको सान्नीकोट आधारभूत विद्यालयको भवनमा आगलागी हुदा भवन पूर्णरुपमा जलेर जष्ट भएको छ। विद्यालयको पूरानो टिनले छाएको दुई कोठे भवनमा बाच्कोटमा निमार्णधिन नेपाल टेलिकम टावरको सोलार ब्याट्री र अन्य सामाग्रीहरु राखिएको थियो। आइतबार दिउँसो करिब २ बजे तिर आगलागी भएको प्रहरीले जानकारी दिएको छ। प्रहरीका अनुसार सोलार ब्याट्रीहरुमा सूचालक वस्तु खस्न गई नेगेटिभ र पोजेटिभ टर्मिनल जोडिँदा आगलागी भएको हो। आगलागीले विद्यायलयका कागजातहरु जलेर नष्ट भएका छन्। प्रहरी चौकी जयगढबाट प्रहरी सहायक निरीक्षक रामसिंह कार्कीको नेतृत्वमा गएको टोलीले आगो नियन्त्रणमा लिएको थियो।
नमुना बन्दै राष्ट्रिय वन,"वीरगन्ज : अतिक्रमण, फडानी, डढेलो लगायतका कारणले मासिदै गएको पर्साको सबैया साझेदारी वन व्यवस्थापन समूहको मातहतमा रहेको राष्ट्रिय वन अहिले भने जिल्लाकै नमुना वनका रुपमा स्थापीत हुँदै आएको छ। साझेदारी वन व्यवस्थापन समूहको व्यवस्थापनमा रहेको ३ हजार १ सय ८८ हेक्टर क्षेत्रफलमा फैलिएको राष्ट्रिय वनको संरक्षणमा स्थानीय आफै जुटेका छन्। समुदायको सक्रियताका कारण जिल्लाकै नमुना वन बनेको छ। डिभिजन वन कार्यालय पर्साकाअनुसार पर्सा जिल्लामा कुल वनको क्षेत्र ७५ हजार ८ सय ४३ हेक्टर छ। त्योमध्ये राष्ट्रिय वनको क्षेत्र ११ हजार ५ सय ८५ हेक्टर छ। जिल्लाका राष्ट्रिय वनको व्यवस्थापन र सरंक्षणको जिम्मा सबैया, विन्दवासीनी र कोइलाभार गरी तीनवटा साझेदारी वन व्यवस्थापन समूहले लिएका छन्। सबैया साझेदारी वन व्यवस्थापन समूहले १० वर्षे कार्य योजना नै बनाएर २०७२ सालदेखि राष्ट्रिय वनको व्यवस्थापन र संरक्षण गर्दै आएको छ। २०७२ अघि उक्त वनको २२ हेक्टर अतिक्रमण गरी स्थानीयले बाली लगाउनुका साथै अस्थायी घर टहरा पनि बनाएका थिए। खडेरीका बेला लाग्ने डढेलो, अवैध कटान र काठको चोरी तस्करीका कारण वन मासिदै गएको थियो। वन समूहको १० वर्से कार्ययोजना कार्यन्वयन गरेपछि उजाड वन हराभरा देखिन थालेको छ। सबैया साझेदारी वन व्यवस्थापन समूहका अध्यक्ष लखनलाल साहकाअनुसार १० वर्षे कार्ययोजनाको प्राथमिकतामा वनको अतिक्रमण खाली गराउने , अतिक्रमण मुक्त क्षेत्रमा वृक्षारोपण गर्ने, तारबार लगाउने र डढेलोबाट जोगाउन फायर लाइन (अग्नी रेखा) निर्माण गरिएको छ। यस्तै सालका माउ रुखहरुको संरक्षण पनि प्राथमिकतामा रहेको साहले जानकारी दिए। २०७२ यता स्थानीयकै सहयोग लिएर समूहले अतिक्रमणमा परेको २२ हेक्टरमध्ये १२ हेक्टर वन क्षेत्र खाली गराइ नयाँ विरुवा रोपेर तारबार पनि गरिएको छ। अतिक्रमणमा परेको बाँकी १० हेक्टर पनि चालु आर्थिक वर्षभित्रै खाली गराएर वृक्षारोपण गरिने समूहले जनाएको छ। वनको अतिक्रमण खाली गराउन सुरुमा धेरै चुनौतीको सामना गर्नुपयो उनले भने, तर पछि घरघरमै गएर मैले गाँउलेलाई सम्झाउँदा गाउँले नै अतिक्रमण हटाउन राजी भए। अतिक्रमण हटाउनु हाम्रो लागि निकै चुनौती बन्यो। कार्य योजनाअन्तर्गत समूहको क्षेत्राधिकारभित्र रहेको राष्ट्रिय वनका विभिन्न स्थानमा डढेलोबाट जोगाउन अहिले सम्म १० किलोमिटर फायर लाइन निर्माण गरिसकिएको उनले जानकारी दिए। उनले थपे, अब दुई किलोमिटर मात्र फायर लाइन बनाउन बाँकी छ। त्यो पनि चाँडै पूरा हुन्छ। समूहले गत आर्थिक वर्षमा मात्रै वनभित्र १५ हेक्टर क्षेत्रफलमा नयाँ विरुवा रोपिएको जनाएको छ। नयाँ विरुवा रोपेको क्षेत्रमा छाडा पशु चौपाया नियन्त्रण गनए पूरै वनको सीमानामा तारबार लगाइएको छ। निजी वनप्रति आकर्षित गराउन समूहले आफ्नै कार्यालय परिसरमा विभिन्नि प्रजातिका विरुवा उत्पादन गरेर निःशुल्क वितरण गर्दै आएको छ। वनको संरक्षणका साथै वनमा रहेका बुढा रुख र ढलापडा काठ व्यवस्थापन गर्न स्थानीयलाई सहुलियतमा उपलब्ध गराउँदै आएको अध्यक्ष साहले जानकारी दिए। वन व्यवस्थापनबाट एक वर्षको अवधिमा समूहले काठ दाउरा बिक्री गरेर एक करोड ४० लाख ९७ हजार २ सय ६५ रुपैयाँ आम्दानी गरेको छ। काठ बिक्रीबाट १ करोड ३८ लाख ५६ हजार ५ सय ४८ र दाउरा बिक्रीबाट २ लाख ४० हजार ७ सय १७ रुपैयाँ आम्दानी भएको साहले जानकारी दिए। समूहको कार्यालय परिसरमा अहिले पनि ९ हजार २ सय ३४ घनफिट सालको काठ मौज्दात रहेको छ। वन समूहलाइ हुने आम्दानीको ५० प्रतिशत रकम वनकै व्यवस्थापन र संरक्षणमा खर्च गर्दै आएको छ। १० प्रतिशत रकम प्रशासनिक काममा र बाँकी ४० प्रतिशत रकम वन क्षेत्रसँग जोडिएका गाउँको विकास निर्माणमा खर्च गर्ने गरेका छौं उनले भने। काठ दाउरा बिक्रीबाट आएको रकमबाट समूहले एम्बुलेन्स खरिद गरेर स्थानीयलाई सेवा उपलब्ध गराउँदै आएको छ। डिभिजन वन कार्यालय पर्साका योजना शाखाका रेन्जर रियाज अमहमद अन्सारीले पनि सबैवा वन समूहको काम देशकै नमुना भएको बताए।"
पूर्वसभासद् साहको बच्चा पाँच महिनादेखि अस्पतालमै,"ललितपुर : तत्कालीन सभासद् गायत्री साहले फागुन २८ गते मेडिसिटी अस्पताल भैंसेपाटीमा छोरो जन्माएकी थिइन् । जन्मिएपछि डाउन सिन्ड्रोम (जीउ नचल्ने) समस्या देखिएको भन्दै साह दम्पतीले बच्चा जिम्मा लिन अस्वीकार गरे । अस्पतालमा शिशु छाडेको पाँच महिना भयो । बच्चा परित्याग गरेको घोषणा पनि गरेका छैनन् । अभिभाकत्व कसले ग्रहण गर्ने भन्ने अन्योल भएको छ । मेडिसिटी अस्पतालका महाप्रबन्धक डा विजय रिमालले बच्चाको अवस्थामा सुधार भई घर लैजान मिल्ने रहेको बताए । बच्चाको अवस्था एकदमै राम्रो छ तर आमाबुवाले बेवास्ता गर्दा समस्या भएको छ, उनले अन्नपूर्णसँग भने, उसको शारीरिक परिवर्तन अन्य बच्चाको जस्तै देखिएको छ । शरीरको तौल पनि सामान्य बच्चाको जस्तै बढेको छ । घर जान नपाएका कारण बच्चाको मानवअधिकार हनन् भएको उनले बताए । उनका अनुसार आमाले बेवास्ता गरेपछि बच्चाले नर्सलाई आमाजस्तो मान्न थालेको प्रतिक्रिया देखाउन थालेको छ । बच्चामा कुनै जटिलता नभएको भन्दै अस्पतालले पटकपटक घर लैजान आग्रह गर्दै आएको छ । बालबालिकाले घरपरिवारमा बस्न पाउने, आमाको दूध खान पाउने नैसर्गिक अधिकार भए पनि यी कुराबाट वञ्चित भएको अवस्था छ, उनले भने । डाउन सिन्ड्रोम हुनुमा अस्पतालको लापरवाही रहेको भन्दै साह बच्चाको जिम्मेवारीबाट पन्छिँदै आएकी छन् । अस्पतालले भने बच्चा जन्मेपछि मात्र यो रोगको पहिचान हुने भएकाले कुनै त्रुटि नभएको बताउँदै आएको छ । बच्चा जिम्मा लिनुपर्ने दाबीसहित मेडिसिटीका तर्फबाट साहले जिल्ला अदालत लतितपुरमा मुद्दासमेत दायर गरिएको थियो । मेडिसिटी अस्पताल प्रालिको जाहेरीअनुरूप प्रहरी प्रतिवेदनका आधारमा जिल्ला सरकारी वकिल कार्यालयले वैशाखमा साहविरुद्ध मुद्दा चलाएको हो । बच्चा अलपत्र छाडेको भन्दै अस्पतालले जाहेरी दिएपछि साह र उनका श्रीमान् मनोज महतो पक्राउ परेका थिए । अदालतका स्रेस्तेदार नगेन्द्र कालाखेतीका अनुसार उक्त मुद्दामा बयान र साक्षी बकपत्रको काम सकिएको छ । आफ्नो संरक्षकत्वमा रहेको व्यक्तिलाई फाल्न वा परित्याग गर्न नहुने कसुरअन्तर्गतको मुद्दा विचाराधीन छ, उनले भने, प्रतिवादीहरू तारेखमा छन् । मुद्दाको सुनुवाइका लागि अर्को पेसी साउन ३० गतेलाई तय भएको छ । मुलुकी अपराध संहिताको परिच्छेद १२ को ज्यानसम्बन्धी कसुर महलअन्तर्गत दफा १८४ (१) को प्रावधानअनुसार कुनै नवजात शिशु, बालबालिका, अशक्त रोगी वा वृद्ध व्यक्तिलाई आफूले हेरचाह वा स्याहारसम्भार गर्ने कर्तव्य भएको व्यक्तिले निजको जीउ, ज्यान खतरामा पुग्न सक्ने गरी फाल्न, परित्याग गर्न वा बेवास्ता गरी छाड्न नहुने भनिएको छ । यस्तो अवस्थामा अपराध संहिताले तीन वर्षसम्म कैद र ३० हजार रुपैयाँसम्म जरिवाना व्यवस्था गरेको छ । बालबालिकासम्बन्धी ऐन २०७५ को दफा १७ ले बालबालिकालाई हेरचाह, पालनपोषण र संरक्षण गर्नु, शिक्षा, स्वास्थ्य, उपचारलगायत व्यक्तित्व विकासका लागि अवसर उपलब्ध गराउनु, मायाममतापूर्ण वातावरण उपलब्ध गराउनु र सुनिश्चित भविष्यका लागि उचित मार्गदर्शन गर्नु प्रत्येक बाबु, आमा र परिवारका अन्य सदस्य वा संरक्षकको दायित्व हो भनेको छ । ऐनले ६ वर्ष उमेर नपुगेका बालबालिकालाई एक्लै छाड्न नहुने भन्दै कानुनविपरीत कार्य भए दण्ड, सजायको किटान गरेको छ । बच्चा भेट्न आउने तर नलैजाने बच्चाकी आमा साह कहिले राति र कहिले बिहान आएर भेटेर फर्किने गरेको नर्स सुनाउँछन् । उहाँ आएर सीसी क्यामेरा अगाडि उभिनुहुन्छ । माया गरेजस्तो पनि गर्नुहुन्छ । जिम्मा लिने चासो भने देखाउनु हुन्न, एक नर्सले भनिन्, देखावटीजस्तो देखिन्छ । जन्म दिने आमामा मातृवात्सल्य भाव देखिनुपर्ने हो तर कुनै आभास छैैन । हामीले सबै काम गरिदिनुपरेको छ । ती नर्सले साहको व्यवहार देखेर छक्क परेको बताइन् । उनीहरूले बच्चालाई ल्याक्टोजिन खुवाउँदै आएका छन् । बच्चाको डाइपरमा दिसापिसाब हुन्छ तर आमाले कहिल्यै सफा गरेको रेकर्ड छैन, ती नर्सले भनिन् । बच्चा हेरचाह गर्न अस्पतालले एक जना नर्स खटाएको छ । आमाले जिम्मा नलिने भए परित्यागको घोषणा गरिदिए मात्र अस्पतालले जिम्मा लिएर कोही सहृदयी इच्छुकलाई दिने कानुनी बाटो खुल्छ । साह संविधानसभा सदस्य रहेका बेला रातो पासपोर्ट दुरुपयोगमा मुछिएकी थिइन् । अख्तियारले चलाएको भ्रष्टाचार मुद्दामा विशेष अदालतले उनलाई जेल सजाय र जरिवाना तोकेको थियो ।"
आजको मौसम : पहाडी क्षेत्रमा भारी वर्षा हुने,"काठमाडौं : देशका पश्चिमी भूभागमा हल्का वर्षा भइरहेको छ। जल तथा मौसम विज्ञान विभागको मौसम पूर्वानुमान महाशाखाको सोमबार बिहान ६ बजे निकालेको बुलेटिनमा मनसुनको न्यून चापिय रेखा औसत स्थानभन्दा केही दक्षिणतिर अवस्थित भएकाले नेपालमा मनसुन कम सक्रिय अवस्थामा रहेको उल्लेख छ। मनसुनको न्यून चापिय रेखा विस्तारैमाथि सरेर औसत स्थानमा आउने सम्भावना रहेको छ। मनसुनको न्यून चापिय रेखाको साविक स्थान भन्नाले भारतको उत्तरी राजस्थान, हरयाना, दिल्ली, दक्षिण उत्तर प्रदेश, दक्षिण बिहार, झारखण्ड र पश्चिम बंगाल हुँदै बंगालको खाडीको शिरसम्म जनाउँछ। सोमबार दिउँसो देशका धेरैजसो स्थानमा सामान्य बदली रही केही स्थानहरुमा मेघ गर्जनचट्याङ्गसहित मध्यम वर्षा हुने विभागले जनाएको छ। पश्चिमी पहाडी भूभागका एकदुई स्थानहरूमा भारी वर्षाको सम्भावना छ। राति पनि देशका धेरैजसो स्थानहरुमा सामान्यतया बदली भइ पूर्व,मध्य र पश्चिमका एक दुई स्थानमा मेघ गर्जनचट्याङ्गसहित मध्यम वर्षा हुनेछ। देशको पूर्वी पहाडी भूभागका एक वा दुई स्थानहरूमा भारी वर्षाको सम्भावना छ।"
अख्तियार प्रमुखलाई '२०० वर्ष बाँच्नू' भन्दै निलम्बित कर्मचारीले गरे आत्महत्या,"उदयपुर : उदयपुर घर भएका एक पूर्वकर्मचारीले आइतबार आत्महत्या गरेका छन् । भ्रष्टचार मुद्दा लागि निलम्बनमा परेका उदयपुरका हरि आर्चायले आत्महत्या गरेका हुन् । आचार्यले आत्महत्या गुर्नअघि अख्तियार दुरुपयोग अनुसन्धान आयोगका प्रमुख आयुक्त नवीनकुमार घिमिरेको नाममा सुसाइड नोट लेखेको फेला परेको छ। उदयपुरको त्रियुगा नगरपालिका१० का ५५ वर्षीय हरि आचार्य मालपोत कार्यालय कलकींमा कार्यरत रहँदा भ्रष्टचार मुद्दा लागेपछि निलम्बनमा परेका थिए । मृत्युअघि उनले लेखेको दुई पाना सुसाइड नोट प्रहरीले फेला पारेको हो । 'सतीले सरापेको देश रहेछ, मैले दुई पैसा खाएको छैन्, तर देशको ठूलो भ्रष्टचारी भएँ उनले सुसाइडनोटमा लेखेका छन्अख्तियार प्रमुख नवीनकुमार घिमिरेको आयु २०० वर्ष होस्, म जस्ता निर्दोषलाई विशेष अदालतमा मुद्दा छ, रमेश भाई काठमाण्डौंले सहयोग गर्नू ।' उनले सुसाइड नोटमा घरपरिवारलाई पनि सन्देश दिएका छन् उनी उनले लेखेका छन्, आफ्नो नाममा पुराण लाउने काम नगर्नु र नउक्साउनु, मलाई सबैले राम्रो देख्लान तर पारिवारिक वातावरण मिलाउन सकिन, कामबाट चोखिने काम मात्र गर्नु, मैले कामगर्दा भएको गल्ती हो स्वीकार गरेको थिएँ । ममीले छोराहरुसँग र सासुसँग मिलेर बस्नु र छोराले पनि ममीलाई राम्रो गर्नु । म विदा भएँ । खातामा पैसा छन्, श्रीमती केही जान्दिन साथीभाइले मनैले सहयोग गर्नु, मलाई बस्नेतको आँपगाछी हुँदै जंगलमा खोज्नु। उनले थप लेखेका छन् कान्छो छोराको व्याचलर सकुँला भनेको थिएँ सकिन, पापी भएँ । भनी बाणिज्य, नेपाल, एनसिसी, एनआईसी बैंकमा के कति पैसा छ, चेक दराजभित्र सानो व्यागमा छ, अन्यमा पैसा भएपनि कमै छ । त्यसअघि उनले लेखेका छन्, वीरेन्द्र काकालगायत छिमेकीले भैंसी, खसी तह लगाइदिनू । आमा साहिली बुहारी र भतिजाले सुरक्षा गर्नू । सबै ढोका बन्द गरेर कान्छो छोरा पढाएर गोमा काठमाण्डौँ बस्नु, गोमाले रंगिन लुगा लगाउनू, १३औँ दिनमा सबै फुकाउनू । नेपाल निजामती कर्मचारी संगठन उयपुरका पूर्व कोषाध्यक्षसमेत रहेका आचार्यले संगठनका साथीहरुले मेरो योगदानको कदर गर्दै सहयोग गरिदिनू भनी आग्रह गरेका छन्। उनी साउन २५ गते बेलुका ६ बजे सुसाइड नोट लेखी घरबाट बाहिरिएका थिए । त्रियुगा नगरपालिका९ रातमाटेस्थित जंगलमा आइतबार बिहान उनी झुण्डिएको अवस्थामा आचार्य फेला परेको जिल्ला प्रहरी कार्यालय उदयपुरका सूचना अधिकारी डीएसपी हरिकृष्ण केसीले जानकारी दिए । आचार्य शनिबार मात्रै अख्तियार दुरुपयोग अनुसन्धान आयोगले दायर गरेको मुद्दाको विषयमा काठमाडौं गई फर्किएका थिए । मालपोत कार्यालय कलकीं रहँदा प्रलोभनमा पारी ९२ रोपनी सरकारी जग्गा किर्ते गरी व्यक्तिको नाममा बनाएको उनलाई आरोप छ । अदालतबाट मुद्दा खारेजी भइसकेको अवस्थामा अख्तियारले पुनः विशेष अदालतमा मुद्दा दर्ता गरी दुःख दिएको उनले सुसाइड नोटमा भनेका छन्।"
लामो रुटमा हुँदैनन् दुई चालक,"धादिङ : नियमबमोजिम रात्री तथा लामो रुटका बसमा दुई चालक हुनुपर्छ। तर एक जना चालकले मात्र चलाउने गरेको पाइएको छ। नियमपालन नगर्दा दुर्घटना बढेको ट्राफिक प्रहरीको निष्कर्ष छ। एक जनाले मात्र गाडी चलाउँदा थाक्ने, निदाउनेजस्ता कारणले दुर्घटना बढ्न थालेपछि सरकारले दुई चालक हुनैपर्ने नियम बनाएको थियो। चालक निदाउनु दुर्घटनाको मुख्य कारक रहेको धादिङका ट्राफिक प्रहरी प्रमुख इन्स्पेक्टर नेत्रप्रसाद भट्ट बताउँछन्। सर्लाहीको मलंगवाबाट काठमाडौं जाँदै गरेको बस बिहीबार बिहान साढे ३ बजेतिर पृथ्वी राजमार्गको सलाङघाटबाट त्रिशूलीमा खस्यो। ९ जनाको ज्यान गयो। १६ जना घाइते भए। २० भन्दा बढी हराइरहेको आशंका प्रहरीले गरेको छ। उनीहरूको खोजी जारी छ। दुर्घटनामा चालकको लापरवाही प्रमुख कारण रहेको हाम्रो अनुमान छ। सडकछेउको कल्र्भटमा गाडी ठोक्किएर १५ मिटरजति परबाट नदीमा खसेको देखिएको छ, उनी भन्छन्, दुर्घटनास्थलको भूबनोट हेर्दा त्यति धेरै दुर्घटनाको जोखिम रहेको ठाउँ होइन। उनका अनुसार चालक बोल्नै नसक्ने अवस्थामा रहेकाले सत्यतथ्य बाहिर आएको छैन। एउटै चालकले लामो समय सवारी चलाउँदा थाकेको र बिहानीपख चिसो वातावरणमा चालक निदाएको हुन सक्ने प्रहरीको अनुमान छ। बसमा चालक र सहचालकबाहेक अर्का एक जना पनि थिए। उनी अतिरिक्त चालक थिएथिएनन् पुष्टि हुन सकेको छैन। प्रायः सवारीधनीले अतिरिक्त चालकका रूपमा सिकारु चालक राखी सुरक्षा जाँचका बेला सुतेको छ भनेर ढाँट्ने गरेको जानकार बताउँछन्। लामो दुरीका सवारी चलाइरहेको महाकाली यातायात व्यवसायी समितिका अध्यक्ष डम्बर पन्तले सबै सवारीधनीलाइ २ चालक अनिवार्य राख्न निर्देशन गरिएको बताए। उनले भने, एक त लामो दुरीका चालक थोरै छन्, त्यसमा पनि दक्ष नभएकाले सवारीधनीलाई चालक ब्यवस्थापन गर्न समस्या भइरहेको छ। राजमार्गका मुख्य चेक प्वाइन्टमा पनि सवारीधनीले चालक फेरिएको भन्ने गरेका छन्। मुख्य चेकजाँच गर्ने ठाउँ आँपटारी, मुग्लिन, गजुरीलगायतमा सामान्यतः सोधपुछ भइरहेको हुन्छ, ट्राफिक प्रहरी प्रमुख भट्ट भन्छन्, सवारीधनी र चालक भर्खरै परिवर्तन भयो भन्छन्। यात्रु मौन बस्छन्। महेन्द्रनगरबाट आएको रात्रीबसका एक यात्रु शनिबार बिहान मलेखुमा चिया पिउँदै थिए। उनले भने, गाडी स्टाफ भनेर २४ जना देखिएका त थिए तर बाटोमा चालक परिवर्तन भएनभएको यादै भएन। लामो यात्रा गर्दा यात्रु सचेत हुुनुपर्ने ट्राफिक प्रहरी प्रमुख भट्ट बताउँछन्। जहाँतही चेक गर्न मिल्दैन। ठाउँ हेरेर बेलाबेला चेक गर्दा पनि यात्रुबाटै विरोध आउँछ। भर्खरै परिवर्तन भएको भनिदिन्छन्, उनी भन्छन्, राति धेरै अवरोध गरेर चेक गर्न पनि नमिल्ने, अतिरिक्त चालकको लाइसेन्स अथवा व्यक्ति खोजेका बेला यात्रु अरूभन्दा पहिले उता सुतेको छ भनिदिन्छन्। दुई चालक राख्नुपर्ने नियम बनाइए पनि त्यसलाई कार्यान्वयन गराउने जिम्मेवार निकायको गैह्रजिम्मेवारीले गर्दा समस्या भइरहेको उनी बताउँछन्। महाकाली यातायातकै गाडी चलाइरहेका महेन्द्रनगरका चालक सुवास भट्टले भने सबै समितिले २ चालक राख्न नसकेको बताए। हाम्रो समितिमा धेरै गाडी छन्, दैनिक होल्डमा थुप्रै गाडी हुन्छन्, उनले भने, संस्थागत रूपमै होल्डमा बसेका चालकलाई अतिरिक्त चालकमा पठाउने गरेको छ, हामीले आलोपालो नै चलाउने गरेका छाँै। हेभी गाडी चलाउन सक्ने दक्ष चालक उत्पादनका लागि राज्यले नै बेवास्ता गरिरहेकाले सबै समितिले गाडीमा २ जना चालक राख्न सक्ने अवस्था नरहेको पनि उनले बताए। पछिल्लो समय लामो दुरीका ठूला सवारीसाधनको संख्याका आधारमा लाइसेन्सप्राप्त चालक थोरै रहेकाले नियम लागू गर्न कठिन भएको पन्तले बताए। खलासी भएर त्यत्तिकैमा सिकेर चालक बनेकाहरू धेरै नै छन्, उनले भने, प्राविधिक ज्ञानको कमी हुनु र दक्षता पनि नहुनुले धेरैजसो दुर्घटना निम्तिरहेको छ। दक्ष चालक थोरै भएकै कारण अहिले सरकारलाई सातवटै प्रदेशमा दक्ष चालक उत्पादन तालिम सेन्टर खोल्न आग्रह गर्दै समितिले पहल गरिरहेको पन्तले बताए। चालक नै सिकारु गजुरी गाउँपालिकास्थित बन्छेटारमा जेठ ५ गते झापाको काँकडभिट्टाबाट काठमाडौं जाँदै गरेको बस दुर्घटना भयो। ९ जनाले ज्यान गुमाए। यात्रुका अनुसार चालक फेरिएपछि दुर्घटना भएको थियो। गजुरीस्थित राजमार्ग सामुदायिक अस्पतालमा उपचारका क्रममा यात्रु फणिन्द्रबहादुर कार्कीले भनेका थिए, दुर्घटना हुनुभन्दा केही समयअघि तेल हाल्ने ठाउँमा चालक फेरिएको थियो। त्यसपछि गाडीको गति फरक भयो। एक्कासि दुर्घटनामा पर्यौं। सवारीसाधन सञ्चालक समिति र सवारीधनीसँग सम्बन्धित सबैलाई बेलाबेला दुई चालक राख्ने नियमबारे जानकारी गराइरहेको भट्ट बताउँछन्। अब चाडपर्व पनि आइरहेको छ। रात्रीबस र लामो दूरीका सवारीलाई विशेष निगरानीमा राख्ने योजना बनाइरहेका छौं, उनी भन्छन्। ट्राफिक नियम मात्र कार्यान्वयन हुने हो भने ९० प्रतिशत दुर्घटना कम हुने प्रहरी अधिकारी बताउँछन्। बेपत्ताको खोजी ३ जिल्लामा जिल्ला प्रशासन कार्यलय धादिङले सलाङघाट दुर्घटनामा हराइरहेका यात्रुको खोजी प्रभावकारी बनाउन ३ जिल्लामा समन्वय गरेको छ। धादिङका प्रमुख जिल्ला अधिकारी भागीरथ पाण्डेको अगुवाइमा तीनवटै सुरक्षा निकायका अधिकारी सम्मिलित टोलीले आइतबार चितवन, तनहुँ र पूर्वी नवलपरासी पुगेर सीडीओसँग खोजी कार्य प्रभावकारी बनाउन आग्रह गरिएको छ। धादिङका प्रहरी प्रमुख एसपी राजकुमार बैदवारले भने, अहिले पनि खोजतलास जारी छ, तर अझै प्रभावकारी खोजी गरिदिन आग्रह गर्दै जिल्ला जिल्लामा पुगेका हांै। बगाएका सामान तैरिने त्रिशूलीका सबै सम्भावित ठाउँमा प्रहरीको निगरानी बढाइएको बैदवारले जानकारी दिए। बगाएका सामान र शव धेरैजसो नवलपरासीको त्रिवेणी बाँधमा फेला पर्ने भएकाले त्यहाँ कुनै शव भेटिए जानकारी गराउन आग्रहसमेत गरिएको छ। हालसम्म दुर्घटनामा मृत्यु भएका ९ जनाको शव फेला परेको छ। आइतवार पनि तनहुँ जिल्लाको देवघाट गाउँपालिका५ मा निर्माणाधीन पुलमा अड्किएको एउटा शव फेला परेको जिल्ला प्रहरी कार्यालय धादिङका सूचना अधिकारी भोलामानसिंह अधिकारीले बताए। उनले भने, शव दुर्घटनामा परेकै बसको यात्रु हो होइन सनाखत भएको छैन, शवलाई पोस्टमार्टमका लागि भरतपुर अस्पताल पठाइएको छ। शुक्रबार सर्लाहीको मलंगवामा चालकसहित ४५ जना यात्रु बोकेर आएको ना ६ ख ७४६९ नम्बरको बस धादिङको सलाङघाटमा दुर्घटना हुँदा २० भन्दा बढी यात्रु बेपत्ता छन्। बेपत्ता १२ यात्रुका परिवारले आफ्ना मान्छेबारे सोधपुछ गरिरहेकाले सास फेला पार्न नसके पनि लाश भने पनि फेला पार्न सकिने आसमा खोजी जारी राखिएको बैदवारले बताए। त्रिशुली बस दुर्घटना: सप्तरीको तिलाठी कोइलाडी गाउँपालिकाका शोकमा त्रिशुली बस दुर्घटनामा सिरहाका दुईको मृत्यु ट्रकसँग ठोक्किएर दूधको ट्याङ्कर त्रिशुलीमा खस्यो, दुईको मृत्यु त्रिशुलीमा ट्रक खस्दा २ जना बेपत्ता, १ घाइते काँकडभिट्टाबाट काठमाडौं आउँदै गरेको बस त्रिशुलीमा खस्यो, ३ को मृत्यु त्रिशूलीमा जिप खस्दा बेपत्ताको खोजी जारी धादिङमा जीप दुर्घटना, ४ को मृत्यु, ८ घाइते धादिङमा बस र दुई माइक्रो ठोक्किँदा दुईको मृत्यु, ३० घाइते त्रिशूलीमा ट्रक खस्यो, एक बेपत्ता सर्लाहीबाट काठमाडौं आउँदै गरेको बस त्रिशुलीमा खस्यो त्रिशूली बस दुर्घटनाका घाइते भन्छन् : रुखको बुटो समातेर गुहार मागेँ त्रिशूली बस दुर्घटना : एकै परिवारका ३ बेपत्ता, अधुरै रहयो डाक्टर बनाउने सपना धादिङ दुर्घटना अपडेट : मृत्यु हुनेको संख्या ९ पुग्यो, २० जना बेपत्ता मान्छे तान्ने त्रिशूली : ०७३ यता २३८ दुर्घटनामा १७७ को मृत्यु"
