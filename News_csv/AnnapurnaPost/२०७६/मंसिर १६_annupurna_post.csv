शीर्षक,विवरण
विकास खर्चको ओरालो ग्राफ,"गत वर्ष विकास खर्च सुस्त भएपछि अर्थमन्त्री डा युवराज खतिवडाले भनेका थिए, यो वर्ष कानुन निर्माण र कर्मचारी व्यवस्थापनमा अल्झियौं, अर्को वर्ष सुरुदेखि नै दिनगन्ती गर्नुहोला। यही दिनगन्तीले पनि चालु आर्थिक वर्षको पहिलो चार महिना बितिसकेको छ। कुल विनियोजन ४ खर्ब ८ अर्बमध्ये पहिलो चौमासिकमा ६ प्रतिशत मात्र खर्च भएको छ। विकास खर्चको अवस्था अघिल्लो वर्षको भन्दा अझै कमजोर छ। विगत भैं यस वर्ष पनि अन्तिम समयमा अपारदर्शी खर्च बढ्ने देखिन्छ। एकातिर सुरु गरिएका विकास निर्माणका ठूला आयोजना अलपत्र छन्। अर्कोतर्फ पूर्वाधार अभावले उत्पादन लागत उच्च छ। उत्पादन र रोजगार बढ्न सकेको छैन। सरकारले प्रवाह गर्ने वस्तु र सेवाको गुणस्तर सुधार हुन सकेको छैन। एकातर्फ सरकारले सन् २०२२ मा अल्पविकसित देशबाट विकासशील राष्ट्रका रूपमा स्तरोन्नति हुने र सन् २०३० मा मध्यम आय भएको मुलुक बन्ने लक्ष्य राखेको छ। त्यस्तै दोहोरो अंकको आर्थिक वृृद्धिदर हासिल गर्न र त्यस्तो वृद्धिदर टिकाउनका लागि पूर्वाधारमा ठूलो लगानी गर्नुपर्ने हुन्छ। पूर्वाधारमा लगानीका लागि आन्तरिक स्रोतले मात्र नधान्ने भएकाले बाह्य लगानीसमेत भिœयाउन सरकारले पहल गरिरहेको छ। तर सरकारले गर्ने खर्चको अवस्था भने निराशाजनक छ। विगत लामो समयदेखि विकास खर्चमा समस्या रहँदै आएको छ। विकास खर्चको समस्या भनेकै राजनीतिक प्रभावमा आयोजना छानिने र ठेकेदारसँगको साँठगाँठमा राजनीतिकर्मीहरू पालिने प्रमुख कारण रहेको छ। सरकारमा बस्नेले आफ्नो भोट बैंक सुरक्षित गर्न आयोजना छनोट गर्ने गन्तव्यहीन विकास को अवधारणातर्फ हामी मुखरित भएका छौं। कुनै पनि विकास कार्यक्रम र योजनाको एउटा गन्तव्य हुन्छ। तर हामी विकास खर्चका नाममा बालुवामा पानी खन्याइरहेका छौं। अन्य देशमा कुनै पनि विकास आयोजना छान्दा यसले अर्थतन्त्रमा दीर्घकालमा कति फाइदा दिन्छ, कति निजी लगानी आकर्षित हुन्छ, उत्पादनको लागत कति घट्छ, कति धेरै घरपरिवारले लाभ पाउँछन् र कति रोजगार सिर्जना हुन्छ भन्ने विश्लेषणका आधारमा छनोट हुन्छ। प्रभावशाली नेताको भोट बैंक सुरक्षित हुन्छ भनेर विकास आयोजना छनोट हुने गर्छन्। राजनीतिको चक्रव्युहमा जनताको विकासका आकांक्षा र मुलुकले अघि सारेका लक्ष्य प्राप्त नहुनुले शासन व्यवस्था परिवर्तनले मात्र होइन, जनताको जागरुकता र निरन्तर खबरदारीले मात्र विकास निर्माण सम्भव हुन्छ भन्ने देखाएको छ। राज्यको ढुकुटीजनताको करको दुरुपयोग गरेर नेताले चुनाव जित्ने अभ्यासलाई नियन्त्रण गर्न जनता आफैं जागरुक हुनुपर्ने भएको छ। मेलम्चीको आशा देखाएर काठमाडौंवासीका अपेक्षामा तुषारापात गरिएको छ। राजधानीजस्तो तुलनात्मक रूपमा सचेत मानिसहरू बसोवास गर्ने ठाउँमा त खुलमखुला विकास आयोजनामा भ्रष्टाचार गरेर काम रोकिन्छ भने अन्य कस्तो हालत होला भनेर सहजै अनुमान गर्न सकिन्छ। आयोजना छनोट र पूर्वतयारीमा गृहकार्य नगर्ने, जथाभावी आयोजना छनोट र तिनमा बजेट विनियोजन गरेर स्रोतसाधनको दुरुपयोग गर्ने क्रम रोकिनुपर्छ। राष्ट्रिय प्राथमिकताका आयोजनामा जवाफदेही भएर काम गर्नुपर्छ। विकास खर्च नहुँदा जनताले समयमा विकासको लाभ प्राप्त गर्नबाट वञ्चित भएका छन्। यसका अतिरिक्त निर्माण सामग्रीको बजार सुस्ताएको छ। खर्चमार्फत हुने नगदको प्रवाह घट्दा बैंकमा निक्षेप अभाव भएर ऋण दिने रकमको कमी भइरहेको छ। बैंक तथा वित्तीय संस्थाले मागअनुसार ऋण दिन नसक्दा निजी क्षेत्रको विस्तारसमेत रोकिने अवस्था छ। सरकारले विकास निर्माणका कामबाट रोजगार सिर्जना गर्नु त टाढाको कुरा, निजी क्षेत्रबाट व्यवसाय विस्तार र रोजगार सिर्जनालाई असर पारिरहेको छ। तसर्थ समन्वय, अनुगमन र मूल्यांकन अहिलेको खाँचो हो। खर्च हुन नसक्नुमा कतिपय अवस्थामा कानुनी अड्चन पनि छन्। तिनलाई निर्मम ढंगले संशोधन गर्नुपर्छ, ठेकेदारहरूका पक्षमा होइन।"
जनक दरबारमा भयो रामसीता विवाह,"मनिका झाराजकरण महतोगोविन्द महतो। जनकपुरधाम : राजा जनकको दरबारमा सीता स्वयम्बरसहित रामसीता विवाह आइतबार सम्पन्न भएको छ। त्रेता युगमा मिथिलाका राजा जनककी छोरी सीता र अयोध्याका राजा दशरथका छोरा रामबीच वैवाहिक सम्बन्ध गाँसिएको थियो। त्यसकै स्मरणमा यस वर्ष पनि वैवाहिक समारोह मनाइएको हो। अयोध्याबाट सीता र रामको डोला ल्याई आएका जन्तीको उपस्थिति र श्रद्धालुको सहभागितामा स्थानीय रंगभूमि मैदानमा स्वयम्बर समारोह गरिएको थियो। ढोल पिपही, सहनाई, बैन्डबाजासहित रंगभूमि मैदान पुगेको रामसीताको डोलाबीच मालाफेर हुँदा नेपाली सेनाको हेलिकप्टरले आकाशबाट पुष्पवृष्टि गरेको थियो। स्वयम्बर समारोह सम्पन्न गरी राम र सीताको डोला जानकी मन्दिरमा फर्काइएको थियो। साँझ जानकी मन्दिर प्रांगणमा बनाइएको भव्य मण्डपमा मिथिला परम्पराअनुसार सीतारामको विवाह भएको हो। मन्दिरका महन्थ रामतपेश्वरदास वैष्णव सीताका अभिभावक र राम मन्दिरका महन्थ रामगिरी रामका अभिभावक बनी सहभागी भए। विवाह पञ्चमी महोत्सवलाई भव्य बनाउन प्रदेश २ सरकारले आइतबार सार्वजनिक बिदा दिएको थियो। राष्ट्रिय बिदा घोषणाको माग जनकपुरवासीले गर्दै आए पनि सुनुवाइ भएको छैन।देशविदेशबाट आएका लाखौं पाहुनाले जनकपुर भरिभराउ बनेको छ। भारतको टिकमगढ राज्यकी रानी वृषभानु कुँवरले १९१० सालमा नौलखा मन्दिर बनाएकी थिइन्। मुगल शैलीमा बनेको यस मन्दिरको ६० वटा कक्ष अतिथिले भरिभराउ छन्। कतिपय कोठा उपहारले भरिएका छन् भने कतिपयमा पकवान र खानेकुरा छन्। २ सयभन्दा बढी भान्से पकवान बनाउन व्यस्त छन्। जन्ती बिदाइका लागि जोहो गरिएका उपहारले चार कोठा भरिएका छन्। मन्दिरका कुनाकुना रंगीबिरंगी फूलले सजाइएको छ। बिजुलीले मन्दिर झकिझकाउ पारिएको छ। सीता र रामको विवाह यहीं विवाह भएको मानिन्छ। छोरीको विवाहका लागि जनकले शिवको धनुषमा ताँदो चढाउने प्रतिस्पर्धासहितको स्वयम्बर आयोजना गरेका थिए। अयोध्याका राजकुमार रामले धनुष उचाली ताँदो चढाउन लाग्दा भाँचिएर तीन टुक्रा भएको उल्लेख पाइन्छ। रामले विवाहको सर्त जितेको हुनाले उनलाई सीताले वरमाला लगाइदिएकी थिइन्। पाँच सय वर्ष पुरानो परम्परालाई हामीले निरन्तरता दिइरहेका छौं, जानकी मन्दिरका उत्तराधिकारी महन्थ रामरोशन दास वैष्णवले भने। उनका अनुसार पहिले अयोध्याबाट जन्ती ल्याउने चलन थिएन। अयोध्याबाट अनौपचारिक रूपमा आउनेलाई जनकपुरवासीले जन्ती मानेर स्वागत गर्थे। तर २०६१ सालदेखि अयोध्याबाट जन्ती आउन थालेका हुन्, उनले भने। रामायणमा जुन बाटोबाट जन्ती गएको उल्लेख थियो, त्यही बाटो भएर जनकपुर पुर्याइएको थियो। त्यसयता हरेक पाँच वर्षमा औपचारिक रुपमा जन्ती ल्याउने गरिएको छ। राम मन्दिरका महन्थ राम गिरीका अनुसार ५० वर्षअघि महोत्वस भव्य हुन्थ्यो। जनकपुरका पहडिया गाछी, तिरहुतिया गाछी, रामगाछीमा खुसियाली छाउँथ्यो। पछि राजनीतिक संक्रमण र देशमा भएका विभिन्न परिवर्तनले महोत्सवलाई प्रभावित पारेको उनको भनाइ छ। जानकी मन्दिरमा उल्लास भए पनि बाह्रबिघालगायत मठमन्दिर, पाटीपौवा तथा सडक, अखडामा साधुको विजोग छ। विवाह पञ्चमीमा आएका साधुसन्त बस्न तथा खान नपाएर बिजोग भएको अयोध्याबाट आएका रामस्वरुप दास वैष्णवले बताए। पिउने पानीकै अभाव छ, खानाको त कुरै छोडौं, उनले भने, हामी साधुसन्त जहाँ मन लाग्यो त्यहीं खाँदैनौं। हामीलाई पवित्र चाहिन्छ तर यहाँ त्यस्तो कुनै व्यवस्था छैन।"
स्थानीय तह भ्रष्टाचारमा लिप्त,"काठमाडौं : अख्तियार दुरुपयोग अनुसन्धान आयोगले स्थानीय तह भ्रष्टाचारमा डुबेको ठहर गरेको छ। अख्तियारमा यतिबेला स्थानीय तहमा भएका अनियमिततासम्बन्धी उजुरीको चाङ लागेको छ। योजना कार्यान्वयन तथा व्यवस्थापन, सेवा तथा खरिद, कर्मचारी व्यवस्थापन, सामाजिक सुरक्षा भत्ता तथा सेवा वितरण, सार्वजनिक जग्गा सिफारिस, शिक्षा व्यवस्थापन लगायतका उजुरीमा छानबिन गर्दा व्यापक भ्रष्टाचार पाइएको आयोगका प्रवक्ता एवं सहसचिव प्रदीपकुमार कोइरालाले जानकारी दिए। तहका काम कारबाही प्रभावकारी, पारदर्शी र कानुनसम्मत बनाउन अख्तियार दुरुपयोग अनुसन्धान आयोगले ६१ बुँदे सुझाव दिएको छ। केही स्थानीय तहले बजेट स्वीकृत नगरी अनियमितता गरेको, पुँजीगतबाट चालूमा समेत रकमान्तर गरेको र सीमाभन्दा बढी रकमान्तर गरेको भेटिएको अख्तियारले जनाएको छ। कतिपय तहले मनपरी कर लगाएको पाइएको भन्दै अख्तियारले अधिकार क्षेत्रभित्र रहेर कर लिन निर्देशन गरेको छ। साझा अधिकार क्षेत्रमा सरकारको स्वीकृति लिएर मात्र कर संकलन गर्नुपर्ने सुझाव दिएको छ। वडाध्यक्षका अधिकार वडा सदस्यले प्रयोग गर्ने, प्रमुखअध्यक्षका अधिकार उपप्रमुखउपाध्यक्षले प्रयोग गर्ने र कार्यपालिकाको अधिकार अध्यक्ष वा प्रमुखले प्रयोग गरेको पाइएको छ। कानुन नबनाइ मौखिक आदेशका भरमा काम गरेकोसमेत भेटिएको छ। राजनीतिक तथा प्रशासनिक पहुँचका आधारमा योजना छनोट गरेको पाइएको अख्तियारले जनाएको छ। राजनीतिक प्रकृतिका संस्थामा बजेट विनियोजन गरेको पाइएको छ। विकास निर्माणको एउटै कामलाई दोहोरो देखाइ झुटा बिलभर्पाइ एवं विवरण बनाएर भुक्तानी लिने गरेको पाइएको छ। दोहोरो नहुने गरी योजना छनोट, कार्यान्वयन र खर्च प्रणाली व्यवस्थित हुनुपर्ने अख्तियारको सुझाव छ। स्थानीय तहमा सञ्चालन हुने आयोजनामा उपभोक्ता समिति गठन गर्दा बहालवाला शिक्षक र जनप्रतिनिधिसमेत रहेको देखिएको छ। उपभोक्ता समिति र कर्मचारीको मिलेमतोमा योजना कार्यान्वयन गर्न प्रक्रिया पूरा नगरी पेश्की दिने गरेका तथा कामै नभई फछ्र्याैटसमेत गर्ने र काम नसकिँदै सम्पन्न प्रतिवेदन बनाइ भुक्तानी दिने, कमिसन लिएर अपूरा आयोजनाको फरफारक गरेको पाइएको अख्तियारले जनाएको छ। स्थानीय निर्माणमा कानुनविपरीत डोजरजस्ता हेभी इक्विपमेन्ट प्रयोग गरेको, प्रतिस्पर्धा नगराइ मिलेमतोमा प्रतिस्पर्धा बेगर ठेक्का लगाएको पाइएको छ। प्राविधिक मूल्यांकन र अनुगमन समितिको सिफारिसबिनै भुक्तानी भएको अख्तियारले फेला पारेको छ। तालिमभत्ता खाने माध्यम तालिम र क्षमता विकास कार्यक्रम अत्यधिक गरिएका छन्। तर तिनको प्रतिफल न्यून रहे पनि त्यसबापतको भत्ता कर्मचारी र सहभागीको कमाउने माध्यम बनेको छ। एउटै व्यक्ति यस्ता धेरै कार्यक्रममा सहभागी भएको देखिएको छ। सिलाइबुनाइ, कम्प्युटर तालिम, फर्जी कागजात बनाइ कार्यक्रमको रकम भुक्तानी लिएदिएकोसमेत भेटिएको छ। स्थानीयको आधारभूत आवश्यकता र मागका आधारमा लक्षित कार्यक्रम छनोट नगरेको देखिएको छ। वातावरणीय अध्ययन नगरी सडकको ट्र्याक खोल्न बजेट दिइने गरेको छ। जन श्रमदानको अंश एकिन नभएको र उपभोक्ता समितिसँग सम्झौता गर्दा नखुलाएको पाइएको छ। समितिले निर्माण व्यवसायीले पेस गरेका बिलभर्पाइका आधारमा कमिसन मागेको पाएकाले सुधार्न अख्तियारले निर्देशन दिएको छ। खरिदमा मनपरी स्थानीय तहमा हुने गरेको सार्वजनिक खरिद मनपरी ढंगबाट हुने गरेको छ। खरिद कानुनविपरीत, पारदर्शी नभएको र मिलेमतोमा हुने गरेको अख्तियारको ठहर छ। नदीजन्य पदार्थको ठेक्का, राजस्व संकलन तथा त्यसको उपयोगमा वातावरणीय पक्षको बेवास्ता गर्ने, दोहोरो रसिद प्रयोग, जथाभावी उत्खनन गरी राजस्व हिनामिना गरेको भेटिएको छ। अवैध क्रसर उद्योग सञ्चालन गरी स्थानीय तहको मिलेमतोमा नदीजन्य पदार्थ हिनामिना गरेको, मिलेमतोमा ठेक्का पार्ने तथा आफूअनुकूल पार्टीलाई ठेक्का दिएको उजुरी धेरै परेको अख्तियार प्रवक्ता कोइरालाले बताए। अख्तियारले यस्तो कार्य बन्द गर्न निर्देशन दिएको छ। स्थानीयमा आवश्यकता र प्रक्रियालाई बेवास्ता गरी जथाभावी आफूनिकटसँग उच्च दररेटमा सवारी भाडामा लिने, सवारी दुरुपयोग गर्ने र व्यक्तिगत तथा पार्टीगत काम प्रयोग हुने गरेको देखिँदा भाडामा लिनुपर्ने भए सवारी साधनको अवस्था, ब्लुबुक र चालकको लाइसेन्ससमेत हेरी स्विकृत दररेटको आधारमा निश्चित समयका लागि भाडामा लिने व्यवस्था मिलाउन अख्तियारले सुझाव दिएको छ। मापदण्डविपरीत करारमा भर्ती कानुनी व्यवस्था, पक्रिया र मापदण्ड विपरीत कर्मचारी भर्ती गर्ने गरेको पाइएको छ। जथाभावी कर्मचारी बढुवा, करार नियुक्ती गरेको देखिएको छ। मनपरी कर्मचारी नियुक्ती, सरुवा, बढुवालगायतका कार्य तुरून्त रोक्न अख्तियारले निर्देशन दिएको छ। स्थानीय तहमा दरबन्दीबिना विभिन्नस्तर र तहका कर्मचारी(अधिकृतसमेत), विज्ञ एवं सल्लाहकार अनियमित तबरबाट भर्ना र करारमा लिइएको देखिएको छ। सामाजिक सुरक्षाभत्ता दुरुपयोग सामाजिक सुरक्षाभत्ता वितरणमा दोहारोपना देखिएको छ। अपारदर्शिता तथा नियमविपरीत मृत्यु भएका व्यक्तिको भत्ता उपलब्ध गराएको छ। अर्काको नाममा किर्ते दस्तखत गरी वितरण गर्ने गरेको पाइएको छ। जनप्रतिनिधका आफ्ना मान्छेलाई कुनै न कुनै प्रकारका लक्षित वर्गले पाउने भत्ता उपलब्ध गराएको धेरै घटना पाइएको छ। भत्ताको दुरुपयोग एंव भ्रष्टचार गरेका विषयमा नगरपालिका गाउँपालिका र वडास्तरबाट नै वितरण प्रक्रियाको नियमित निगरानी, अनुगमन तथा कारबाही गर्ने व्यवस्थामा कडाई गर्न अख्तियारले निर्देशन दिएको छ। अख्तियारले बैंकिङ प्रणालीबाट मात्र सामाजिक सुरक्षा भत्ता वितरण गर्न निर्देशन दिएको छ।"
वीर अस्पतालमा विरामी राउटे,"काठमाडौं : विरामी राउटेलाई उपचारका लागि वीर अस्पताल ल्याइएको छ। गम्भीर विरामी भएका २२ वर्षे कपिल शाहीलाई सोमबार थप उपचारको लागि काठमाडौं ल्याइएको हो। मृगौला र कलेजो संक्रमण भएपछि उसलाई कर्णाली प्रदेश अस्पतालबाट वीर अस्पताल ल्याइएको राउटे लोपउन्मुख, सीमान्तकृत वर्ग उस्थान प्रतिस्ठानका अध्यक्ष सत्यदेवी खड्काले जानकारी दिइन्। राउटेकी भन्जीको नाम चिनिने खड्काले नै राउटे कपिललाई उपचारको लागि काठमाडौं ल्याएकी हुन्। उपचार गर्न नमान्ने राउटेलाई उनले मनाउने गरेकी छन्। उनका अनुसार मंसिर ५ गते सुर्खेत अस्पतालमा भर्ना गरिएको थियो। सुर्खेतमा उपचार हुँदा अझ गम्भिर भएपछि काठमाडौं ल्याएको उनले जानकारी गराएकी छन्। यसभन्दा पहिले २०७४ सालमा पोलिएका कपिललाई ट्रमा सेन्टरमा उपचार गरेर लगिएको थियो। त्यसबेला पोलिएको कपिल शरिरबाट डेढ किलो किरा झिकिएको थियो। राउटेको उपचारको औषधि, उपचार निशुल्क भएपछि कुरुवा आएका उनका २ जना भाइलाई खान, बस्नको समस्या भएको उनले बताएकी छन्। राउटे वस्तीमा जाने विभिन्न संघ, संस्था, एनजीओ आइएनजीओले अनावश्यक पैसा दिने र त्यो पैसाको रक्सी अध्याधिक सेवन गर्ने हुदा उनीहरुलाई विभिन्न संक्रमण हुने गरेको छ। राउटे वस्तीमा अन्य ६ जना राउटे पनि गम्भीर विरामी रहेको उनले बताइन्। सरकारले समयमा नै ध्यान नदिएमा राउटे लोप हुन सक्ने उनले बताइन।"
धनगढीमा साढे चार करोडका स्वास्थ्य भवन,"धनगढी : धनगढी उपमहानगरपालिकामा एक साथ ११ वटा स्वास्थ्य केन्द्र निर्माण भइरहेका छन्। उपमहानगरका विभिन्न वडामा स्वास्थ्य केन्द्र निर्माण भइरहेका हुन्। हरेक वडामा स्वास्थ्य सेवा पुर्याउने उद्देश्यका साथ स्वास्थ्य भवन निर्माण भइरहेको उपमहानगरले जनाएको छ। ११ वटा स्वास्थ्य भवन साढे ४ करोड लागतमा उपमहानगरकै बजेटमा निर्माण भइरहेका हुन्। उपमहागर भए पनि सबै वडामा सहजै स्वास्थ्य पहुँच पुग्न सकेको छैन। साविक धनगढी नगरपालिका र उर्मा, फूलबारी गाविस मिलाएर धनगढीलाई उपमहानगर बनाएको हो। उपमहानगर बनाए पनि ग्रामीण बस्तीका नागरिकले स्वास्थ्य सेवा लिन धनगढी नै पुग्ने पर्ने बाध्यता छ। उपमहानगरका वडा नम्बर ३, ५, ७, ८, ९ र ११ मा स्वास्थ्य भवन निर्माण भइरहेका छन्। यस्तै १३, १४, १५, १७ र १८ मा पनि स्वास्थ्य केन्द्रका लागि भवन निर्माण सुरु गरेको इन्जिनियर कमल ओझाले जानकारी दिए। ती वडामा भवन निर्माणका लागि एसई कन्स्ट्रक्सन प्रालिले ठेक्का पाएको हो। भवन निर्माणअवधि १५ महिना राखिएको छ। १५ महिनापछि उपमहानगरलाई भवन हस्तान्तरण हुने इन्जिनियर ओझाले बताए। उपमहानगरसँग भएको सम्झौताअनुसार १ हजार ४ सय स्क्वायर फिटको १ तल्ले ११ कोठे भवन भवन निर्माण हुनेछन्। डिजाइन तयार ४ तलासम्म निर्माण गर्न सक्ने गरी बनाएको इन्जिनियर ओझाको भनाइ छ। ६७ लाख लागत अनुमान गरेको भवनका लागि ४० लाखमा निर्माण पक्ष र उपमहानगरबीच ठेक्का सम्झौता भएको छ। वडा नं १, २ र ४ उपमहाननगरको प्रमुख सहरी केन्द्र पर्ने भएकाले यहाँ स्वास्थ्य केन्द्र आवश्यक नभएको जनाएको छ। यी वडालाई सेवा पुग्ने सेती प्रादेशिक अस्पताल छ। माथिका वडाबाहेक अन्य वडामा स्वास्थ्य सेवा पुगिसकेको उपमहानगरले जनाएको छ। नगरप्रमुख नृपबहादुर वडले धनगढी सुदूरपश्चिम प्रदेश अस्थायी राजधानी भए पनि सबैको पहुँचमा स्वास्थ्य सेवा पुग्न नसकेकाले पहिलोपटक स्वास्थ्य पूर्वाधारमा लगानी सुरु गरेको बताए। ग्रामीण बस्तीमा चालु आर्थिक वर्षभित्रै सबै नागरिक सुरक्षित प्रसुति गृह सहितको आधारभूत स्वास्थ्य सेवा प्रवाह गर्न नगर स्वास्थ्य केन्द्र निर्माण सुरु गरेको हो, उनले भने, उपमहानगरको नीति तथा कार्यक्रम तथा समग्र सरकारको सुलभ स्वास्थ्य सेवा प्रवाह गर्ने लक्ष्यअनुसार नगर स्वास्थ्य भवन निर्माणको काम अघि बढाएको हो। उपमहानगरका १९ वडामा अझै पनि कतिपय वडामा पूर्वाधार नहुँदा स्वास्थ्य सेवाबाट वञ्चित रहनुपर्ने अवस्था यथावत छ।"
अवैध क्रसरले विपी राजमार्ग जोखिममा,"सिन्धुली : सिन्धुलीमा मापदण्ड विपरित सञ्चालन भइरहेको अवैध क्रसर उद्योगका कारण विपी राजमार्ग (बनेपासिन्धुलीबर्दिवास) र त्यहाँ बनेका एक दर्जन पक्की पुल जोखिममा परेको छ। पुल आसपासमा नदीजन्य पदार्थको अवैध उत्खनन् जारी छ। विपी राजमार्ग जोखिममा परेको र पर्यावरणमा समेत गम्भिर असर गरेको भन्दै अख्तियार दुरुपयोग अनुसन्धान आयोगले समेत अवैध उद्योग बन्द गर्न निर्देशन दिए पनि कसैले टेरेको छैन। अवैध क्रसर उद्योगका कारण सिन्धुलीको खुर्कोटदेखि नेपालथोकसम्म झण्डै ३७ किलोमिटर विपी राजमार्ग जोखिममा परेको छ। राजमार्गको माथिल्लो भाग र राजमार्गसँगै जोडेर सुनकोसी नदीमा १९ वटा क्रसर सञ्चालन भइरहेका छन्। क्रसरले नदीजन्य सामग्री उत्खनन् गर्दा र राजमार्ग माथिका क्रसरले उत्खनन् गरेका सामग्रीसँगै बाढी, पहिरो र खहरे बगेर आउने गरेकाले राजमार्गका कतिपय खण्ड र पुल जोखिममा परेको जिल्ला समन्वय समिति सिन्धुलीका प्रमुख शंकरराज तिवारीले बताए।अख्तियारले मापदण्ड विपरित नदीमा सञ्चालिन क्रसरका कारण प्राकृतिक दोहन बढेको निस्कर्षसहित वैशाख २ गते सिन्धुलीलगायत ८ जिल्लामा मापदण्ड विपरित सञ्चालित क्रसर उद्योगलाई नदीजन्य सामग्री उत्खनन् रोक्न निर्देशन दिएको थियो। सिन्धुलीको सुनकोसी गाउँपालिकामा मात्र १९ वटा क्रसर सञ्चालन भइरहेका छन्। त्यस्तै गोलन्जोर गाउँपालिका, मरिण गाउँपालिका, हरिहरपुरगढी गाउँपालिका, कमलामाई नगरपालिका र दुधौली नगरपालिकामा एक दर्जन बढी क्रसर सञ्चालनमा छन्। क्रसर उद्योग अवैध र मापदण्ड विपरित रहेको घरेलु तथा साना उद्योग विकास समिति सिन्धुलीले जनाएको छ। सुनकोसी नदीमा सञ्चालन भइरहेका १९ वटा क्रसरमध्ये २ वटामात्र वैध छन्। अन्य १७ वटा बालुवा प्रशोधनका लागि भन्दै स्विकृति लिए पनि ठुला क्रसर जडान गरी सञ्चालन भइरहेका छन्।"
सुनचाँदीको मूल्य घट्यो,काठमाडौं : नेपाली बजारमा सुनको भाउ घटेको छ। सोमबार सुन तोलामा २ सयले घटेर ७१ हजार ४ सय रुपैयाँमा कारोबार भइरहेको नेपाली सुन चाँदी व्यवसायी महासंघले जनाएको छ। तेजावी सुन प्रतितोला ७१ हजार १ सय रुपैयाँमा कारोबार भइरहेको महासंघले जनाएको छ। यस्तै चाँदीको मूल्यमा पनि सामान्य गिरावट आएको छ।आज चाँदी तोलामा ८५५ रुपैयाँमा कारोबार भइरहेको छ। आइतबार चाँदी ८५० रुपैयाँमा कारोबार भएको थियो।
आरुघाट र खहरेको मुआब्जा तोकियो,"धादिङ : लामो रस्साकस्सी पछि सरकारले बहुचर्चित जलाशयुक्त बुढीगण्डकी जलविद्युत आयोजनाको मुआब्जा तोक्न बाँकी रहेको आरुघाट तथा खहरे बजार क्षेत्रको मुआब्जा निर्धारण गरेको छ । आइतबार राती बसेको मुआब्जा निर्धारण समितिको बैठकले स्थानीयलाइ वितरण गरिने मुआब्जाको दररेट तोकेको हो। जसअन्तरगत आरुघाट बजारतर्फ मुख्य सडकले छोएको ठाउँमा आनाको साढे २ लाखदेखि ७ लाख रुपैयाँसम्म, सहायक मार्ग भएका ठाउँमा आनाको २ लाख २५ हजारदेखि ३ लाखसम्म, गोरेटो बाटो भएका जग्गामा आनाको १ लाख ५० हजार र कुनैपनि प्रकारका बाटो नभएको जग्गामा आनाको ५० हजार रुपैयाँ तोकिएको मुआब्जा निर्धारण समितिका अध्यक्ष एवं प्रमुख जिल्ला अधिकारी अस्मान तामाङले जानकारी दिए । निर्धारण गरिएको दररेट अनुसार धादिङको आरुघाट बजारको जग्गालाइ ९ किसिममा वर्गिकरण गरि छुट्टाछुट्दै दररेट कायम गरिएको छ । दररेटको सबै विस्तृत विवरण बुढीगण्डकी जलविद्युत आयोजनाअन्तर्गतको वातावरण, मुआब्जा वितरण तथा पुनःस्थापना इकाइको कार्यलयमार्फत सार्वजनिक हुने भएकाले आफूले उपलब्ध गराउन नसक्ने प्रजिअ तामाङले बताए । इकाइका प्रमुख कृष्ण कार्की भने संचारकर्मीसँगको सम्पर्क बाहिर रहेका छन् । मंगलबारको गोरखापत्रमा मुआब्जा वितरण सम्बन्धी सबै विवरण प्रकाशित गरिने भएकाले प्रकाशन गर्नका लागि कार्की मुआब्जा घोषणा गरेसँगै काठमाडौं गएको कार्यलय स्रोतले जानकारी दिएको छ। डुवानमा पर्ने धादिङ र आरुघाट तर्फको बजार। त्यस्तै धादिङको खहरे बजारतर्फ मुख्य सडकसँग जोडिएको १०० फिटसम्मको जग्गालाई आनाको ९० हजारदेखि १ लाख २० हजारसम्म मुआब्जा तोकिएको छ । त्यस्तै, १०० फिटको रेन्ज भन्दा बाहिरको जग्गालाई आनाको ५० हजार तोकिएको तामाङले जानकारी दिए । खहरे बजारतर्फ पनि डुवानमा पर्ने जग्गालाई ७ प्रकारको मुआब्जा दररेट राखिएको छ।यससँगै रुखविरुवा, पार्टीपौवा, घरगोठ सबैको छुट्टाछुट्टै मुआब्जा वितरण गरिने बुढीगण्डकी आयोजनाको मुआब्जा वितरण तथा पनुःस्थापना इकाइले जनाएको छ। आरुघाट र खहरेबजार क्षेत्र बाहेक डुवानमा पर्ने अन्य क्षेत्रहरुको घरगोठ र बोटविरुवाको पनि लगत संकलन भइसकेको छ । आरुघाट र खहरे क्षेत्रमा भने मुआब्जा नतोकिएको भन्दै लगत संकलन गर्न समेत स्थानीयले अवरोध गरेका थिए। नेपाल सरकारले घरगोठको मुआब्जा दिँदा ३० वर्षअघिसम्म निर्माण भएका घरहरुमा प्रतिवर्ष १ दशमलव ५ प्रतिशत देखि २ दशमलव ५ प्रतिशतसम्म ह्रास कट्टि गर्ने नियम छ तर डुवान क्षेत्रका घरगोठको मुआब्जा वितरण गर्दा पुनैपनि ह्रास कट्टि नगर्ने निर्णय गराउनको लागि मन्त्री परिषदमा लेखेर पठाइएको प्रजिअ तामाङले जानकारी दिए । 'स्थानीयले सहयोग गरेको खण्डमा मुआब्जा वितरणका लागि हामीलाइ अब कुनैपनि समस्या छैन,' प्रजिअ तामाङले भने, 'अब तत्कालै नापजाँच गरेर मुआब्जा वितरणको काम थालिहाल्ने छौँ ।' बुढीगण्डकी जलविद्युत आयोजनाको डुवानमा पर्ने क्षेत्रअन्तरगत धादिङ जिल्लातर्फ १ हजार ५० जना जग्गाधनीको, १ हजार ७ सय ७१ वटा घरको ९ लाख ७४ हजार ४ सय ६२ वर्गफिटको मुआब्जा वितरण गर्नुपर्ने देखिएको छ । त्यस्तै कुखरा बाख्राको खोर, धन्सार, पार्टी पौवा, शौचालयको सङ्ख्या भने २ हजार ९ सय ४६ वटा रहेका छन् । त्यस्तै, डुवान क्षेत्रभर ७ सय ८८ जना जग्गाधनीको ४ हजार ७ सय १७ वटा फलफुलको बोटविरुवा गणना भएको छ । फलफुलका बोटविरुवाहरु २३ प्रजातीका रहेको आयोजना कार्यलयले जनाएको छ । त्यस्तै १ हजार ७ सय ७६ जना जग्गाधनीको ब्यक्तिगत जग्गामा रहेको साल, सिसौ, हर्रो, सिमल, चिलाउने, खयर, उत्तिस लगायतका रुखविरुवाहरु १५ हजार ५ सय १० वटा गणना गरिएको छ । बोटविरुवाको प्रजाती भने ४९ प्रकारको रहेको छ ।"
झाँक्रीपानीमा चितुवा आतंक,"बेनी : म्याग्दीको मंगला गाउँपालिका ३ झाँक्रिपानीमा चितुवाले आतंक मच्चाएको छ ।घरपालुवा जनावरलाई आक्रमण गरी मार्न थालेको छ । चितुवाले आक्रमणबाट दैनिकजसो बाख्रा, कुखुर मर्न थालेका छन्। आइतबार साँझ स्थानीय सोमबहादुर छन्त्यालको खोरमा पसेको चितुवाले तीनवटा बाख्रा मारेको थियो। यसअघि सन्तोष थापाको ४ वटा र रनबहादुर रोकाको ८ वटा खसी, बोका र बाख्रा चितुवाले खाएको स्थानीय दर्पण रोकाले बताए । 'चितुवाको आतंक बढेपछि गाउँले त्रसित भएका छन्,' उनले भने, 'जंगल नजिकै भएकाले एक्लै हिँडडुल गर्न पनि गाह्रो भएको छ ।' गाउँमा चितुवा आतंक भएपछि स्थानीय वनजंगलमा घाँस दाउरा काटन् जान सकेका छैनन् । चितुवा नियन्त्रण र क्षतिपूर्तिको माग गरिएको कृषक सोम छन्त्यालले बताए। चितुवाले तीनवटा बाख्रा मारेर चालीस हजार रुपैयाँ भन्दा बढीको क्षति पुगेको उनले बताए । ६५ घरधुरीको बसोबास रहेको झाँक्रीपानीको बस्ती छरिएको छ । जंगलबाट आहराको खोजीमा चितुवा गाउँ पस्न थालेको बताइएको छ।"
"सप्तरीमा १४ वर्षे बालिकाको अपहरण, प्रहरीविरुद्ध आफन्तको प्रदर्शन","सौरभ यादव सप्तरी सप्तरीको राजविराज नगरपालिकाकी एक बालिका अपहरणमा परेको घटना बाहिरिएको छ। यो घटनामाथि प्रहरीले उजुरी दर्ता नगरेको भन्दै सोमबार आफन्तले राजविराजमा प्रदर्शन गरेका छन्। ७ नम्बर वडामा बस्ने देवेन्द्र साहकी १४ वर्षिया गौरी साह अपहरणमा परेको विषय बाहिरिएको हो। राजविराजस्थित गौतम शिशु सदन बोडिङ्ग स्कुल कक्षा ९ मा अध्ययरन बालिकालाई राजविराजकै ३४ जना युवाहरुले गत शनिबार साँझ (मंसिर १४ गते) अपहरण गरेको र उनीहरुविरुद्ध उजुरी दिन जाँदा प्रहरीले दर्ता नगरेको दाजु गोपाल साहले बताए। साहका अनुसार विकास कर्ण, जयराम यादव, रुपेन्द्र यादव लगायतका युवाहरुको संलग्नतामा गौरीको अपहरण भएको हो। प्रदर्शनकै क्रममा ४५ युवाहरुलाई प्रहरीले नियन्त्रणमा लिएको छ। जिल्ला प्रहरी कार्यालय सप्तरीका प्रहरी निरीक्षक प्रकाश बस्नेतले सोमबारै उजुरी दर्ता गरेर अनुसन्धान थालेको जानकारी दिए। पीडित परिवारले सोमबार मात्रै उजुरी गर्न आएको हो, अपहरण नै भएको हो कि होइन भन्ने विषयमा अनुसन्धान थालिएको छ, प्रहरी निरीक्षक प्रकाश बस्नेतल भने।"
तस्बिरमा हेर्नुस् रामसीताको विवाह,"जनकपुरधाम : लाखौं श्रद्धालुको उपस्थितीमा रामसीताको विवाह सम्पन्न भएको छ। विवाहका लागि आइतबार राति जनकपुरलाई झक्किझकाउ बनाइएको थियो। पण्डालमा राम सीताको विवाह भइरहँदा मन्दिर वरपर श्रद्धालुहरु भरिएका थिए। रंगभुमि मैदानमा दिउँसो स्वंम्वर गरेपछि राती रामसीताको विवाह सम्पन्न गरिएको हो। यसअघि बिहिबार धनुषज्ञ, शुक्रबार तिलकोत्सव र शनिबार मटकोर विधि सम्पन्न भएको थियो। रामसीताको वैवाहिक कार्यक्रममा संघीय सरकारका उपप्रधान तथा कानुनमन्त्री उपेन्द्र यादव, प्रदेश२का मुख्यमन्त्री लालबाबु राउतलगायत विशिष्ट ब्यक्तिको उपस्थिती थियो। तस्बिरमा हेर्नुस्, विवाह कार्याक्रम"
पीडा पाए न्याय पाएनन्,"नन्दराम जैसीसुर्खेत, हिक्मतबहादुर नेपालीदैलेख : नौमूले५ दैलेखकी ७३ वर्षिया पविसरा बुढामगर १५ वर्षयता बेपत्ता छोराको खोजीमा छन्। छोराको सास कि लासको आशमा उनी न्याय माग्दै भौतारिइरहेकी छन्। सशस्त्र द्वन्द्वको बेला माओवादीले उनको छोरा हरीलाललाई केही दिन आफ्नो अभियानमा हिँडाए। तर पछि उनी सशस्त्र प्रहरी बलमा भर्ती भए। छोरा सशस्त्र प्रहरीमा भर्ती भएको केही समयपछि बेपत्ता भएपछि पविसरा अहिले पनि सशस्त्र प्रहरीलाई देख्नेबित्तिकै झस्किइन्छिन्। सशस्त्र द्वन्द्वको बेला राज्य पक्षबाट तातोपानी ४ जुम्लाका गणेश गौतम बेपत्ता बनाइए। सुरक्षाकर्मीले छोरालाई बेपत्ता बनाएपछि उनकी आमा भाममाया गौतम १७ वर्षयता छोराको खोजीमा छन्। हालसम्म पनि छोरा फेला नपरेपछि उनी सुरक्षाकर्मी देख्दा पनि झस्किने गर्छिन्। तत्कालीन माओवादीले तिला गाउँपालिका ५ जुम्लाकी पार्वती बुढाका पतिको हत्या गरे। त्यसयता पार्वतीले न्यायका लागि राज्यका निकाय र अधिकारकर्मीलाई गुहारिन्। शान्ति प्रक्रिया सुरु भएको एक दशकभन्दा बढी समय बितिसक्दा पनि उनले न्याय पाउन सकेकी छैनन्। अहिले पनि गाउँमा उनी तत्कालीन माओवादीका नेता र कार्यकर्ता देख्दा झस्किन्छिन्। उनमा राजनीतिक दल र नेताप्रति वितृष्णा छ। देशमा शान्ति स्थापना भएर तत्कालीन विद्रोही पक्ष अहिले सत्तामा छन्। तर पनि कर्णालीका अधिकांश द्वन्द्वपीडितले सुरक्षित महशुस गर्न सकेका छैनन्। न्याय र राहत नपाउँदा उनीहरू न राज्यलाई न त दलहरूलाई नै विश्वास गर्छन्। देशमा द्वन्द्व व्यवस्थापनका १२ वर्ष बित्दासमेत अधिकांश द्वन्द्वपीडितले न्याय पाउन सकेका छैनन्। द्वन्द्वकै कारण नागरिकको मानसिक स्वास्थ्य अवस्था पनि कमजोर हुँदै गएको छ। द्वन्द्वको क्रममा तत्कालीन राज्य र विद्रोही पक्षलगायत निकायबाट भोगेको पीडाका कारण अहिले पनि नागरिक ढुक्क हुन नसकेका हुन्। नेता र सुरक्षाकर्मीको अविश्वास एक तथ्यांकअनुसार द्वन्द्वपीडित नागरिक अहिले पनि राजनीतिक दल, सेना र प्रहरीलाई विश्वास गर्दैनन्। उनीहरू सबैभन्दा बढी त्रास र चुनौतीको रूपमा नेपालका राजनीतिक दल, सेना, प्रहरी र विदेशी नागरिकलाई लिन्छन्। सामाजिक परिवर्तन केन्द्र काठमाडौंले आइतबार सुर्खेतमा सार्वजनिक गरेको नेपालको शान्ति मार्गचित्रसम्बन्धी एक परिमाणात्मक अध्ययनले यस्तो देखाएको हो। केन्द्रका अनुसन्धानदाता डा प्रकाश भट्टराईका अनुसार द्वन्द्व प्रभावका आधारमा नेपालको पूर्वी क्षेत्रमा पर्ने सुनसरी, मोरङ र झापालाई कम द्वन्द्व र पश्चिम क्षेत्रमा पर्ने बर्दिया, सुर्खेत र दाङलाई उच्च द्वन्द्व प्रभावित जिल्लाका आधारमा वर्गीकरण गरी अनुसन्धान गरिएको थियो। उक्त अनुसन्धानअनुसार द्वन्द्वपीडित नागरिकले सबैभन्दा बढी विदेशी नागरिकबाट ४३ प्रतिशत डर, त्रास र चुनौती महशुस गर्दछन्। यस्तै तत्कालीन माओवादीका सदस्य वा व्यक्ति र सेना तथा प्रहरीबाट ४२ प्रतिशत र अन्य पार्टीका सदस्य वा व्यक्तिबाट ४० प्रतिशत त्रासको महशुस गर्ने गरेको उक्त अनुसन्धानले देखाएको हो। मेलमिलापकै खाँचो द्वन्द्वपीडितको मानसिक स्वास्थ्य अवस्था र अन्य निकाय वा व्यक्तिप्रतिको अविश्वास घटाउन मेलमिलाप कार्यक्रम आवाश्यक पर्ने सरोकारवालाको भनाइ छ। सर्वेक्षणका क्रममा ८३ प्रतिशत नागरिकले मेलमिलाप कार्यक्रम आवश्यक रहेको बताए। सुर्खेतका मुख्य न्यायाधीवक्ता विद्याभूषण मानन्धरले द्वन्द्व पीडितका समस्या समाधानसहितको राज्यलाई प्रतिवेदन पेश गर्नसके पीडितले पनि न्याय पाउन सक्ने बताए। कर्णाली योजना आयोगका सदस्य दीपेन्द्र रोकायाले शान्ति निर्माणमा महिलाको भूमिका महत्वपूर्ण हुने भन्दै द्वन्द्वपीडित महिलाले न्याय नपाएसम्म समाजमा शान्ति पुनस्र्थापनाको महशुस नहुने बताए। कर्णाली प्रदेश सामाजिक विकास मन्त्रालयका सचिव डा मानबहादुर विकेले द्वन्द्वपीडितले न्याय पाउने गरी सञ्चालन भएका कार्यक्रम लक्षित वर्गमा कार्यान्वयन नभएकाले समस्या ज्यूँका त्यूँ रहेको तर्क गरे।"
थुनुवा फरार प्रकरण : छानविन गर्न प्रहरी टोली सिरहामा,"सिरहा : सिरहाको कल्याणपुर नगरपालिका१२ मा वडाध्यक्षको लागि शनिबार उपनिर्वाचन हुँदै थियो। जनकपुरमा विवाहपञ्चमी सुरु भएको थियो। एकदिन अघि शुक्रबार धनगढीमाई नगरपालिकामा बम फेला परेको थियो। अधिकांश प्रहरी निर्वाचन, विवाह पञ्चमी र बम राख्ने व्यक्ति खोज्नतिर लागे। स्थानीय तहको कार्यालयमा पनि प्रहरी परिचालन गरिएको थियो। प्रहरी चारैतिर खटिएको सूचना पाएको मौका छोपेर लक्ष्मीपुर पतारी गाउँपालिका४ स्थित इकाला प्रहरी कार्यालय महेशपुर पतारको हिरासतबाट ११ जना थुनुवामध्ये ८ जना भागे। भागेका एकजना तत्कालै पक्राउ परे। सात जना अझै फेला परेका छैनन्। साँझको खाना खाने बेलामा थुनुवा कक्षको पछाडी पट्टिको ताल्चा तोडेर भागे। प्रेसर कुकुरको डण्डीले ताल्चा तोडेको प्रहरीले जनाएको छ। फरार हुनेमा लागुऔषध मुद्दाका प्रतिवादी १९ वर्षीय मोहमद रियाज मिया, ४५ वर्षीय रामआशिष यादव, २६ वर्षीय रणधीरकुमार यादव, २१ वर्षीय गणेश साह, १७ वर्षीय नविन यादव र २० वर्षीय रिशन खड्का छन्। प्रहरीका अनुसार आठजना फरार भएकोमा वहुविवाह मुद्दाका प्रतिवादी २१ वर्षीय सञ्जय यादव तत्कालै पक्राउ परे। फरारलाई पक्राउ गर्न सुरक्षाकर्मी परिचालन गरिएको जिल्ला प्रहरी कार्यालय सिरहाका प्रमुख एसपी उमाप्रसाद चतुर्वेदीले बताए। सीमा सिल गरिएको छ। ठाउँठाउँमा प्रहरी खटाइएको छ, उनले भने। छानबिन समिति सिरहामा प्रदेश २ का डीआइजी प्रद्युम्न कार्कीले घटनाको अनुसन्धान गर्न एसएसपी हरिराज वाग्लेको नेतृत्वमा पाँच सदस्यीय समिति गठन गरेको छ। जुन समिति सिरहा आएर छानबिन गरिरहेको छ। केकति कारण र कमजोरीले थुनुवा फरार भएका हुन् भन्नेबारे टोलीले अनुसन्धान गरिरहेको प्रहरीले जनाएको छ। अपुग जनशक्तिले सुरक्षा चूनौती सिरहामा दरबन्दीअनुसार प्रहरी जनशक्ति नहुँदा सुरक्षा चूनौती देखिएको छ। जिल्लामा नेपाल प्रहरीतर्फ ९९० जनाको दरबन्दी भए पनि २७२ दरबन्दी रिक्त छन्। घटना भएको दिन शनिबार त सिरहाबाट १०७ जना प्रहरी जनकपुर र महोतरी विवाह पञ्चमी र उपनिर्वाचनमा खटाइएको थियो। ११३ जना जिल्लाभरिबाट कल्याणपुर नगरपालिका१२ मा भएको उपनिर्वाचनमा खटाइएको थियो। घटना भएको इलाका प्रहरीमा ४० जनाको दरबन्दी छ। तर त्यहाँ २७ जना मात्रै कार्यरत छन्। उपनिर्वाचनको दिन त्यहाँबाट केही प्रहरी बाहिर पठाइएको थियो। केही प्रहरी कार्यालय बाहिर खटिएका थिए। सुरक्षाकर्मी कम भएकै बेला हिरासतबाट थुनुवा फरार भएका हुन्। साँझ थुनुवालाई खाना खुवाउने बेला एकजना महिला प्रहरी हतियारसहित थुनुवाको सुरक्षामा खटिएका थिए। उनी केही सामग्री लिन त्यहाँबाट हटेपछि थुनुवा ताल्चा तोडेर भागेको प्रहरीले जनाएको छ।"
विवाह पञ्चमी मेलामा ६२ जना पकेटमार पक्राउ,"जनकपुरधाम : विवाह पञ्चमी मेलामा ६२ जना पोकेटरमार पक्राउ परेका छन्। मेलामा गरहगना, रुपैयाँ, मोबाइल चोरी गर्दै गर्दा पोकेटमारलाई प्रहरीले पक्राउ गरेका हुन्। पक्राउ पर्नेमा ४७ जना भारतीय र १५ जना नेपाली रहेको जिल्ला प्रहरी कार्यालय धनुषाका एसपी शेखर खनालले जनाए । ४७ जना भारतीय पकेटमार मध्ये १९ जना महिला पनि रहेका छन् । भीडको मौका छोपी भक्तजनको गालामा लगाएको सुनचाँकीको सिक्री, खल्तीको रुपैयाँ र मोबाइलजस्ता सरसमान झिक्दै गर्दा पकेटमार पक्राउ गरिएको एसपी खनालले जनाए।कतिपय सामान तुरुन्तै फिर्ता गरेको र कतिपय चोरीका मोबाइल प्रहरी कार्यालयमा राखिएका छन्। पीडितले पकेटमारमाथि उजुरी गर्न आउने क्रम मेला सकिएसँगै बढेको एसपी खनालले जानकारी दिए। पक्राउ परेका पकेटमारलाई जिल्ला प्रहरी कार्यालय धनुषामा राखिएको छ । विवाहपञ्चमी मेलामा एक सय वटा सिसि क्यामरा जडान गरेर सुरक्षा व्यवस्था चुस्तदुरुस्त बनाइएको छ । जानकी मन्दिरमा नेपाल प्रहरी र सशस्त्र प्रहरीका छुट्टाछुट्टै विशेष प्रहरी टोली सुरक्षा निगरानीमा छन्। ड्रोन क्यामरामार्फत पनि प्रहरीले भीडलाई निगरानी गरिराखेको छ। पाँच हजार प्रहरी सादा तथा पोशाकमा परिचालित रहेको धनुषाका सिडियो प्रदिपराज कणेलले जनाए । रामको जन्तीलाई सोमबार दिउँसो ३६ ब्यञ्जनसहितको भोज खुवाएर विदाइ गरेपछि यस वर्षको विवाहपञ्चमी महामहोत्सव सम्पन्न हुनेछ।"
डडेल्धुरामा १३६ जना एचआइभी संक्रमित भेटिए,"धनबहादुर भण्डारीडेल्धुरा : डडेल्धुरामा एचआइभी संक्रमित १ सय ३६ जना रहेको तथ्याकं सार्वजनिक भएको छ । जसमध्ये ९६ जनाले मात्रै नियमित औषधि एआरटि सेवन गरिरहेको स्वास्थ्य कार्यालय डडेल्धुराले जनाएको छ । बाँकी संक्रमित पुन: कामका लागि लाहुर वा भारत जाने भएकाले नियमित औषधि सेवन नगरेको तथ्याकंले जनाएको छ । १ सय ३६ मध्ये आठजना बच्चा समेत एचआइभी संक्रमित छन्। संक्रमितमध्ये ४३ पुरुष र ५३ महिलाले नियमित एआरटि लिइरहेको स्वास्थ्य कार्यालय डडेल्धुराले जनाएको छ। बैदेशिक रोजगारका लागि भारत लगाएत तेस्रो मुलुक जाने युवाका कारण जिल्लामा एचआइभी संक्रमितको संख्या वृद्धि हुँदै गएको छ । २०७३ सालमा १०७ जना एचआइभी संक्रमित रहेको डडेल्धुरामा ०७४ मा १सय २१ पुगे भने हालसम्म आउँदा १सय३६ जना संक्रमित भएको तथ्याकं स्वास्थ्य कार्यालय डडेल्धुरासँग रहेको छ ।तर, रगत चेक नगरेका र खुल्न नसकेको संख्या पत्ता लगाउन सके अझै संक्रमितको संख्या बढ्न सक्ने स्वास्थ्य कार्यालय डडेल्धुराका प्रमुख आशुतोष श्रेष्ठले बताए। रोजगारीका लागि भारत जाने गरेका युवामार्फत एचआइभी भित्रिने गरेको स्वाथ्य कार्यालय डडेल्धुराका सूचना अधिकारी जनक चन्दको भनाई छ । उनले भने, 'जिल्लामा रहेका एआरटि लिइरहेका ९६ जना एचआइभी संक्रमित सबै भारतमा रोजगारी गर्न गएका मध्ये नै हुन्।' करिब १० वर्षदेखि एआरटी सेवा लिइरहेकी एचआइभी संक्रमित पशुपती साउदले कामको सिलसिलामा भारत गएका श्रीमानबाट आफू संक्रमित भएको बताइन्। सोही रोगले करिब १० वर्ष अगाडी श्रीमानको मृत्यु भएको उनले बताइन्। 'श्रीमान पनि रहेनन्, सहारा पनि कोही छैन, पीडित साउदले दुखेसो पोख्दै भनिन, 'अब गरिखानका लागि सीप सिक्न पाए हुन्थ्यो ।' एचआइभी संक्रमितलाई अहिले घरखर्च चलाउन पनि समस्या परिरहेको छ। एक बच्चाकी आमा अर्की एचआइभी संक्रमित अनिता देवी सार्कीले पनि कामका लागि भारत गएका लोग्नेबाट आफू संक्रमित हुनु परेको बताइन्।उनको सात वर्षको बच्चा भने स्वस्थ्य रहेको उनले बताइन्। बेरोजगार लोग्ने र छोराका लागि काम गर्नुपर्ने वाध्यता छ , कुनै राम्रो ठाउँमा काम गर्ने वातावरण भए छोरालाई राम्रोसग पढाउने धोखो अनिताको छ। गरिबीका कारण रोजगारीका लागि भारत पस्ने र त्यहीबाट संक्रमित भई घर फर्कि श्रीमतीलाई पनि संक्रमित बनाएका धेरै उदाहरण छन्। डडेल्धुराको पनि सबैभन्दा संवेदनशिल परशुराम नगरपालिकाको जोगबुडा क्षेत्र रहेको स्वास्थ्य कार्यालय डडेल्धुराको तथ्याकंले जनाउँछ । खुला सीमाना र सिमानामा कुनै चेकजाँच नै नहुने हुँदा लाहुर जाने मानिसमा बढी एचआइभी देखिएको स्वास्थ्य कार्यालय डडेल्धुराका प्रमुख आशुतोष श्रेष्ठले बताए ।भारत जान आउने संक्रमितले नियमित औषधि र चेकजाँच नगर्दा एचआइभी संक्रमितमध्ये एआरटि लिनेको तथ्याकं समेत राख्न समस्या भएको जनाए। असुरक्षित यौन सम्पर्क, लागुऔषध सेवन र सुई र अन्य माध्यमले एचआइभी संक्रमित हुने गर्दछ । बाहिर काम गर्न जाने युवा तथा पुरुषमा नै एचआइभी संक्रमित भएको पाइएको परशुराम नगरपालिका स्वास्थ्य शाखा सहायक हिक्मतबहादुर धामीले बताए । उनले भने, 'मजदुरी गर्न बाहिर जानु वाध्यता छ तर, असुरक्षित तवरमा शारीरिक सम्बन्ध राख्दा जीवनभर दु:ख पाइने एचआइभी बोकेर आउनु विडम्वना छ।' दुई वर्षमा डडेल्धुरामा ५ जना एचआइभी संक्रमितको मृत्यु भएको छ । समयमै एआरटी सेवा लिन नमान्दा उनीहरूको मृत्यु भएको स्वास्थ्य कार्यालयले जनायो।एआरटि, खानेकुरा, व्यायामजस्ता कुरामा ध्यान दिने हो भने संक्रमितले पनि अन्य मानिससरह बाँच्न सक्ने चिकित्सक बताउँछन्। एचआइभी संक्रमितले श्रीमतीलाई पनि सार्ने र उनीहरूबाट जन्मिएका सन्ततिमा समेत एचआइभी संक्रमित भएको पाइएको एचआइभी क्षेत्रमा काम गर्दै आएका राष्ट्रिय एचआइभी तथा एड्स महासघं नेपालका जिल्ला कार्यक्रम सयोजक दुर्गा चटौलले जानकारी दिए। 'दुई सयभन्दा बढी संक्रमित जिल्लामा छन्, धेरै मानिस खुल्न नसक्दा एकिन तथ्याकंमा समस्या देखिएको सरोकारवाला संस्थाले जनाएको छ। समयमा औषधि खान नपाएको र खान नआएकाले पनि संक्रमितको मृत्यु छ ।"
स्कुल नगएरै तलब बुझ्छन् डोल्पाका शिक्षक,"दुनै,डोल्पा : एक वर्ष पहिला शिक्षा सेवा आयोगको परीक्षा भयो। डोल्पामा मात्रै ६७ जना शिक्षकको नाम सिफारिस भयो। उनीहरुले गत असोज २९ गते स्थायी नियुक्ति पनि लिए। तर, नियुक्ति लिएका शिक्षक विद्यालय गएनन् बरु घरतिर लागे। प्राथामिक तहको परीक्षा पास गरेर स्थायी भएर आएका नयाँ शिक्षकले बैशाखसम्म विद्यालयमा हाजिर नगरेरै तलब भत्ता खाए।जिल्ला शिक्षा विकास तथा समन्वय इकाइबाट नियुक्ति लिइसकेपछि उपल्लो माथिल्लो डोल्पाका विभिन्न विद्यालयमा पदस्थापना भएका १८ जना शिक्षक विद्यालय नपुगेरै नियुक्ति बुझेर घरतिर लागे। अत्याधिक चिसोका कारण उपल्लो डोल्पाका तीन स्थानीय तहका सम्पूर्ण विद्यालय बन्द भएपछि उपल्लो डोल्पामा पदस्थापना भएका सम्पूर्ण शिक्षक सदरमुकाम दुनैमा रहेका गाउँपालिकाका सम्पर्क कार्यालय र शिक्षा विकास तथा समन्वय इकाईमा हाजिर गरेर घरतिर फर्केका हुन्। उपल्लो डोल्पामा हिमपात र दिनप्रतिदिन बढ्दै गएपछि चिसोको कारण कात्तिक दोस्रो सातादेखि नै विद्यालय बन्द हुन थालेपछि शिक्षक पनि नयाँ नियुक्ति लिएपछि पनि विद्यालय नपुगेरै घर फर्किएका हुन्। अत्याधिक चिसोका कारण नियुक्ति लिनु अघिनै विद्यालय बन्द भएपछि आफूले सदरमुकाम दुनैस्थित शिक्षा विकास तथा समन्वय इकाईमा हाजिर गराएको शेफोक्सुण्डो गाउँपालिकाको तापरीजा माध्यामिक विद्यालयमा पदस्थापना भएका शिक्षक लोकेश खत्रीले बताए। शेफोक्सुण्डो गाउँपालिकामा जस्तै डोल्पोबुद्ध र छार्काताङ्सोङ् गाउँपालिकामा पदस्थापना भएका शिक्षक समेत स्थायी नियुक्ति बुझेर घर फर्केका छन्।माथिल्लो डोल्पाका तीनवटा गाउँपालिकामा २३ वटा विद्यालयका शिक्षकले छ महिना मात्रै पढाउनुपर्छ ।त्यसैले पनि शिक्षक उपल्लो डोल्पामा पदस्थापना एवम् सरुवा भएर जान मन्त्रीसम्मको पावर लगाउने गरेका छन्। लामो जाडो बिदामा अन्य काम गर्न सकिने यार्सागुम्बा टिप्ने बिदाका यार्सागुम्बा टिपेर मनग्य आम्दानी गर्न सकिने भएकाले पनि उल्लो डोल्पा पढाउन शिक्षक हानाथाप गर्छन्। त्यसका साथै राजनीति ठेक्कापट्टा र व्यापार गर्नका लागि पनि शिक्षक माथिल्लो डोल्पा जान पैसा र मन्त्रीको पावर लगाउने गरेको एक शिक्षकले सुनाए।"
आफू अनुकूल ठेक्का दिने प्रमुखसहित ७ जनाविरुद्ध मुद्दा,"काठमाडौं : सडक डिभिजन कार्यालय जनकपुरका तत्कालीन कार्यालय प्रमुख सीडीई दिनेश अर्यालसमेत ७ जनाविरुद्ध मुद्दा दायर गरिएको छ । अर्याल र लेखा प्रमुख जिवनाथ पोख्रेलसमेतले ठेक्काको बोलपत्र सच्याएर केरमेट गरी आफू अनुकूल ठेकेदार कम्पनीलाई ठेक्का दिएको खुलेको छ । अर्याल, लेखा अधिकृत पोख्रेल, इन्जिनियर राजकुमार यादव र इन्जिनियर सन्जिवकुमार साहसमेतले ठेक्काको बोलपत्र मुल्यांकन समितिमा रही भैरव कन्स्ट्रक्सन कम्पनी प्रालि नयाँबजार काठमाडौंले पेश गरेको बोलपत्रमा दररेट अंक र अक्षरमा सच्याएको पाइएको अख्तियारले जनाएको छ । उनीहरुले १९ लाख ५० हजार सम्झौता गरी भैरव कन्स्ट्रक्सन कम्पनी प्रालिका संचालक सुरेशलाल श्रेष्ठ र गोपाल श्रेठ तथा भैरव कन्स्ट्रक्सन कम्पनी प्रालिका अख्तियारनामा प्राप्त मोहनप्रसाद यादवसँग मिलेमतो गरी सरकारी कागजात गैरकानूनी रूपमा सच्याई आफू र बोलपत्रदातालाई गैरकानुनी लाभ पुर्याएको अख्तियारको दाबी छ । यसरी आफूलाई गैरकानुनी लाभ लिई सरकारलाई हानीनोक्सानी पुर्याइ सार्वजनिक सम्पत्ति दुरुपयोग गरेको भन्दै उनीहरुविरुद्ध अख्तियारले मुद्दा हालेको हो । जनकपुरका सीडीई अर्याल, लेखा अधिकृत पोखरेल, इन्जिनियरद्वय यादव र साहसहित सातै जनाविरुद्ध १९ लाख ५० हजार विगो कायम गर्दै भ्रष्टाचार निवारण ऐन मागदावी गरिएको छ ।"
अस्पताल भवन अलपत्र,"बेनी : ठेक्का सम्झौताको अवधि सकिनै लागे पनि बेनी अस्पतालको ५० शैड्ढया क्षमताको आधुनिक सुविधा सम्पन्न भवन निर्माण पूरा भएको छैन। बनिसक्नुपर्ने समयमा आधा पनि काम नभएको हो। अधकल्चो भवन अलपत्र छाडेर हिँडेका असारदेखि निर्माण व्यवसायी अझै काममा फर्किएका छैनन्, बेनी अस्पताल व्यवस्थापन समितिका अध्यक्ष बेलबहादुर कटुवालले भने, ठेकेदार लामो समय बिनासूचना बस्दा र काममा नफर्किदा भवन अलपत्र बनेको हो। भवन निर्माणमा भएको ढिलासुस्तीका कारण सेवा प्रवाहमा असर परेको हो। ५० शैड्ढया क्षमता भए पनि १५ शैड्ढयाको संरचना र पूर्वाधारबाट सेवा दिन बाध्य भएको अस्पतालका प्रमुख डाक्टर मनोज घिमिरेले बताए। पुराना र साँघुरा भवनमा अस्पताल सञ्चालन गर्न समस्या भएको छ, उनले भने। नयाँ भवन बनाउन पुरानो भवन दुई वर्षअघि भत्काइएको थियो। बहिरंग कक्षको सेवा अस्थायी भवनबाट सञ्चालन गरिएको छ। आकस्मिक र अन्तरंग कक्ष पुरानो प्रशासनिक भवनबाट सञ्चालन गरिएको छ। स्वास्थ्य कार्यालयको भवनमा अस्पताल प्रशासन र व्यवस्थापन समितिको कार्यालय राखिएको छ। १५ शैड्ढया क्षमताको अस्पताल २०७२ सालमै ५० शैड्ढयामा स्तरोन्नति भएको थियो। तत्कालीन सहरी आवास तथा भवन निर्माण डिभिजन कार्यालय बागलुङले २०७३ मंसिर २१ गते भवन निर्माणको ठेक्का सम्झौता गरेको थियो। संघीयता कार्यान्वयनपछि सहरी विकास तथा भवन निर्माण विभाग संघीय आयोजना कार्यान्वयन इकाई कास्कीलाई यो आयोजना हस्तान्तरण भएको छ। २४ करोड चार लाख २९ हजार ८ सय ६९ रुपैयाँ लागत अनुमान गरिएको थियो। महादेव खिम्तिगल्वारफिना जेभीले १८ महिना ८४ लाख आठ हजार ८९ रुपैयाँमा ठेक्का लिएको हो। महादेव खिम्ती निर्माण व्यवसायी महासंघका अध्यक्ष रवि सिंहको कम्पनी हो। २०७६ मंसिर २० गते भवन निर्माण सक्ने लक्ष्य थियो। चार हजार ९ सय ६३ वर्गमिटर क्षेत्रफलमा चार तले तीन वटा भवन बनाउन लागिएको हो। हालसम्म एउटा ब्लक भवनको मात्र दोस्रो तला ढलान भएको छ। दुई वटाको दोस्रो तला ढलानका लागि सेटिङ गरेर छोडिएको छ। भूकम्पप्रतिरोधी क्षमताको भवन अपांगमैत्री बनाउन लागिएको हो। भूइँतलामा लोन्डरी, मोर्टुअरी, किचन, पहिलो तलामा इमर्जेन्सी, ल्याब, रेडियोलोजी, पहिलो तलामा अपरेसन थियटर, बहिरंग सेवा र अन्तिम तलामा प्रशासन रहने जनाइएको छ।"
सरकारी जग्गा व्यक्तिको नाममा गर्ने ११ जनाविरुद्ध मुद्दा,"काठमाडौं : सरकारी जग्गा व्यक्तिको नाम गराउने नापी कार्यालय सुनसरीका ११ जनाविरुद्ध मुद्दा दायर गरिएको छ। अख्तियार दुरुपयोग अनुसन्धान आयोगले जिल्ला प्रशासन कार्यालय, सुनसरीसमेतको सरकारी जग्गाको नक्साको धर्सा मेटाई ब्यक्तिको नाममा दर्ता गराउने सर्भेक्षक उपेन्द्र दास लगायतका ११ विरुद्ध विशेष अदालतमा मुद्दा दायर गरेको हो। दास र उनले गरेको कित्ताकाटको कामलाई प्रमाणित गर्ने सर्भेक्षक योगेन्द्र प्रसाद यादव, सर्भेक्षक कपलेश्वर राम, सर्भेक्षक सुकदेव यादव तथा लामो समयदेखि नापी कार्यालय सुनसरीभित्रै बसी अनाधिकृत रूपमा कित्ताकाट गर्ने, नक्सामा कित्ता नं चढाउने र प्लट रजिष्ट्ररमा विवरण राख्ने गरेको पाइएको छ। गैरकर्मचारी रमेश प्रसाद साह तथा जग्गाधनी रमेशकुमार श्रेष्ठ, आसमा खातुनसमेतका सरकारी कर्मचारी तथा गैरसरकारी ब्यक्ति एकापसमा मिलेमतो सीडिओ कार्यालय समेत जग्गा व्यक्तिको नाम दर्ता गराएको छ। नापीका कर्मचारीले ्गैरकानूनी साँठगाँठ गरी नापी कार्यालयमा रहने महत्वपूर्ण फायल नक्साको धर्सोलाई मेटी जग्गाधनीको जग्गाको क्षेत्रफल बढ्ने र सार्वजनिक जग्गा घट्ने गरी विभिन्न मितिमा कित्ताकाट गरेको भेटिएको छ। उनीहरुले जग्गा सुक्रीबिक्री गरी ब्यक्तिलाई फाइदा र नेपाल सरकारलाई नोक्सान हुने गैरकानूनी कार्य गरेकोले भन्दै भ्रष्टाचार निवारण ऐन बमोजिमको सजायको माग गरी विशेष अदालत, काठमाडौंमा मुद्दा दायर गरेको छ।"
करातेमा बिप्लभले जिते स्वर्ण,काठमाडौं : कराते खेलमा नेपालका खेलाडी बिप्लभले स्वर्ण पदक जितेका छन्। १३औँ दक्षिण एसियाली खेलकुद (साग)मा करातेको कुमुतेतर्फ बिप्लभले स्वर्ण जितेका हुन्। कुमुतेतर्फ ८४ केजी तौल समुहमा विप्लभले पाकिस्तानी खेलाडीलाई हराउँदै स्वर्ण जितेका छन्। उनले पाकिस्तानका मोहम्मद बाजलाई ६५ स्कोरले हराएका हुन्।
त्रिवि सेवा ऐन संशोधन : अस्थायी र करार कर्मचारी बलिया,"काठमाडौं : त्रिभुवन विश्वविद्यालयले अस्थायी तथा करारका शिक्षक र कर्मचारीलाई सजिलो हुने गरी नियम संशोधन गरेको छ। नियम संशोधनपछि प्रतिस्पर्धा नगरी सेवा प्रवेश गरेका अस्थायी तथा करारका प्राध्यापक र कर्मचारीले चाहेको अवधिसम्म सेवा गर्न पाउने भएका छन्। त्रिविको वार्षिक सभा (सिनेट)ले शुक्रबार यो व्यवस्थालाई पारित गरेको हो। त्रिवि शिक्षक, कर्मचारी तथा सेवासम्बन्धी नियम, २०५० लाई संशोधन गरी यस्तो व्यवस्था कार्यान्वयनमा ल्याइएको हो। यही नियमलाई २०७३ सालमा पनि संशोधन गरिएको थियो। त्यतिखेरको संशोधनले अस्थायी तथा करारमा नियुक्त भएका कर्मचारी र शिक्षक जुन निकायमा कार्यरत रहे पनि त्रिवि सेवा आयोगले लिएको स्थायी परीक्षामा उत्तीर्ण भएका व्यक्ति आएपछि उनीहरूको सेवा नवीकरण नहुने व्यवस्था गरेको थियो। यो व्यवस्था अनुसार त्रिविले एकजना पनि कर्मचारी तथा शिक्षक नियुक्त गर्न सकेन। २०७३ मा संशोधन गरिएको व्यवस्थालाई निरन्तरता दिन सकिएको भए स्थायी व्यक्ति आएपछि अस्थाीहरू स्वत घर फर्कन्थे, त्रिवि सभाका एक सभासदले भने, अहिले संशोधन भएको व्यवस्थाले स्थायी नियुक्त पाएर शिक्षक कर्मचारी आए पनि कार्यालय प्रमुखले चाहेको अवस्थामा अस्थायी र करारकालाई पनि निरन्तरता दिन सक्छन्। त्रिविअन्तर्गतका निकायमा शिक्षक तथा कर्मचारी रिक्त रहेमा सेवा आयोगले तोकेको कार्यविधि पूरा गरी सम्बन्धित कार्यालयका प्रमुखले अस्थायी तथा करारमा नियुक्त गर्न सक्ने व्यवस्था त्रिवि शिक्षक, कर्मचारी सेवासम्बन्धी नियममा छ। तर यसरी कर्मचारी शिक्षक नियुक्त गर्दा सम्बन्धित कार्यालयका प्रमुखले आफू निकटका व्यक्तिलाई नियुक्त गर्ने गरेको र आफू निकटकालाई काखी च्याप्दा योग्य व्यक्तिलाई पाखा लगाउने गरेको आरोप लाग्दै आएको छ। फेरि पुरानै व्यवस्थामा फर्केपछि त्रिविमा प्रतिस्पर्धी शिक्षक र कर्मचारीको नियुक्तिमा असर पुग्ने देखिएको छ। साथै यसले खुल्ला प्रतिस्पर्धाबाट शिक्षक कर्मचारी नियुक्त गर्ने पद्धतिलाई पनि अप्ठ्यारो बनाएको छ। त्रिवि सुधारका लागि ठोस योजना ल्याउन सक्ने भनेर विश्लेषण गरिएका धर्मकान्त बाँस्कोटा उपकुलपति भएपछि बसेको पहिलो सभाले यस्तो निर्णय गरेको हो। तर उपकुलपतिकै अध्यक्षतामा बस्ने त्रिवि कार्यकारी परिषद्को २०७५ भदौ १८ को बैठकले यो व्यवस्थालाई सिनेटमा लैजाने निर्णय गरेको थियो। त्यतिखेर तीर्थ खनियाँ उपकुलपति थिए। आफू अनुकुलको नियम बनाउन भन्दै त्यतिखेर अस्थायी प्राध्यापकहरूले आन्दोलन गरेर त्रिविलाई दबाब दिएका थिए। त्रिविमा ७ हजार ९ सय २० जना प्राध्यापक छन्। ८ हजार ९६ जना कर्मचारी कार्यरत छन्। तीमध्ये आठ सयजति कर्मचारी करार तथा अस्थायी प्रकृतिका छन्। करारका प्राध्यापक चार सय ३० जना छन्। यो निर्णयले विश्वविद्यालय शिक्षाको स्तर उकास्ने अभियानमा अवरोध ल्याउने प्राध्यापकहरूकै भनाइ छ। प्राध्यापकको पेशागत सुरक्षाको हिसावले हेर्दा यो व्यवस्था ठिकै छ। तर यसले प्रतिस्पर्धा नगरी विश्वविद्यालय छिरेका व्यक्तिलाई अस्थायी वा करारका भएपनि निरन्तर सेवामा रहिरहन सकयोग पुयाएको छ, नेपाल प्राध्यापक संघका एक पदाधिकारीले भने, विरोध गरौं भने हामीलाई नै भोट दिएर जिताएका अस्थायी प्राध्यापकहरू लट्ठी लिएर आउलान भन्ने डर छ। त्रिवि शिक्षाध्यक्ष प्राडा सुधा त्रिपाठीले करार तथा अस्थायी सेवामा रहेकाको नवीकरण गर्नुपर्ने कर्मचारीलाई यो व्यवस्था बाधक रहेकोले संशोधन गरिएको दाबी गरिन्। उपकुलपतिको १५ बुँदे योजना त्रिभुवन विश्वविद्यालयका उपकुपति प्राध्यापक डा बाँस्कोटाले विश्वविद्यालय सुधारका लागि १५ बुँुदे योजना सार्वजनिक गरेका छन्। उनले सार्वजनिक गरेको योजनाको पहिलो बुँुदामा विश्वविद्यालयको भौतिक पूर्वाधारको सुधार गर्ने रहेको छ। विश्व विद्यालयको कीर्तिपुर परिसरमा कम्पाउण्ड वाल निर्माणदेखि हरेक कलेजमा राम्रो कक्षा कोठा, भवनमा जाने पक्की सडक, सुन्दर बगैंचा, व्यवस्थित पुस्तकालय र चमेना गृह निर्माण गर्ने बाँस्कोटाको योजना छ। त्यस्तै विश्वविद्यालय हाताभित्र इन्टरनेटको व्यवस्था, प्रशासनिक र आर्थिक क्रियाकलापमा प्रविधिको विस्तार, शिक्षक, कर्मचारी, विद्यार्थी तथा विश्वविद्यालयका सम्पत्तिको लगन अद्यवधिक गर्ने उनको योजना छ। अनुसन्धान कार्यलाई प्राथमिकता दिने, शैक्षिक पात्रोलाई व्यस्थित गर्ने तथा कडाइका साथ कार्यान्वयन गर्ने, परीक्षा प्रणालीमा सूचना प्रविधिको विस्तार गर्ने, प्रादेशिक परीक्षा नियन्त्रण कार्यालय स्थापना गर्ने कामलाई बाँस्कोटाले प्राथमिकता दिएका छन्। बजारमुखी, स्वरोजगारमुलक तथा मुलुकको आवश्यकता अनुसार जनशक्ति उत्पादन गर्ने, प्राध्यापकको क्षमता अभिवृद्धि गरी पेशाप्रति उत्प्रेरणा जनाउने, आंगिक तथा सम्बन्धन प्राप्त कलेजहरूको नियमनलाई प्रभावकारी बनाउने, उच्च शिक्षाका लागि नेपालबाट विदेश जाने र विदेशबाट नेपाल आएर अध्ययन गर्न चाहनेको समस्यालाई सहजीकरण गर्दै लैजाने योजना पनि उनले अघि सारेका छन्। त्रिवि आल्मुनाईलाई विश्वविद्यालयको हितमा प्रयोग गर्ने, त्रिविका ऐन नियमलाई आवश्यकता अनुसार परिमार्जन गर्दै लैजानेलगायतका कामलाई पनि प्राथमिकता दिएको बाँस्कोटाले बताए।"
दाइजोविरुद्ध १०८ जोडिले सामूहिक विवाह गर्दै,"जनकपुरधाम : दाइजो प्रथाविरुद्ध जनकपुरधाममा १ सय ८ जोडीले सामूहिकरुपमा आर्दश विवाह गर्दैछन्। विवाह पञ्चमीको अवसर पारेर विश्व हिन्दु परिषद्को व्यवस्थानमा मणिमण्डलमा विवाह भइरेको छ । स्वयंवरको लागि ठूलो पण्डाल बनाइएको छ । पण्डालमा छुटाछुट्टै मरवा(मण्डप) बनाइएको छ । हिन्दु परिषद्ले गरेको आह्वानमा बेहुला बेहुली पक्षले सामूहिक विवाहका लागि फर्म भरेका छन् । सबै जोडिको विवाह खर्च चन्दा उठाएर जुठाइएको विश्व हिन्दु परिषद् नेपालका राष्ट्रिय उपाध्यक्ष कासिन्द्र यादवले जनाए। उनका अनुसार, जन्तीको खानपान, बेहुलाबेहुलीको लुगाफाटो, सरसमान, बेहुलीलाई सुनको मंगलसुत्र सबै सहयोगी हात खोजेर जुटाइएको छ। कानुनअनुसार केटाकेटीको विवाहको उमेर पुगेको हुनुपर्ने शर्त राखिएको छ । सामूहिक विवाहका लागि माग गरिएको आवेदन फर्ममा वर र बधुको उमेर खुल्ने नागरिकता वा जन्मदर्ता माग संलग्न गरिएको विश्व हिन्दु परिषद् नेपालको भातृ संगठन सन्त मार्ग दर्शन मण्डलका सह संयोजक महन्थ लक्ष्मण दासले जनाए । आर्दश विवाहको प्रचलनलाई स्थापित गर्न दाइजोविरुद्ध विवाह गर्ने जोडि गाउँगाउँबाट छनौट गरेको उनले बताए। सामूहिक विवाहका लागि सजाइएको पण्डाल । तस्बिर : राजकरण महतो"
शिक्षकको लाइसेन्स नै नक्कली,"काठमाडौं : गुरू गजुर माध्यमिक विद्यालय रक्षाचौर दाङका राहत शिक्षक टेकमान थापाविरुद्ध मुद्दा दायर गरिएको छ। थापाको निमावि तहको अध्यापन अनुमतिपत्र नक्कली भएका कारण अख्तियार दुरुपयोग अनुसन्धान आयोगले उनीविरुद्ध मुद्दा दायर गरेको हो। उनले नक्कली अध्यापन अनुमतिपत्र पेशगरी राहत शिक्षकको रूपमा कामकाज गरेको तथ्य सप्रमाण पुष्टि भएको अख्तियारले भएको जनाएको छ। उनीविरुद्ध भ्रष्टाचार निवारण ऐन बमोजिम सजायको मागसहित विशेष अदालत, काठमाडौंमा आरोपपत्र दायर गरिएको अख्तियार प्रवक्ता एवं सहसचिव प्रदीपकुमार कोइरालाले जानकारी दिए।"
एकैसाथ ११ स्वास्थ्य केन्द्र बन्दै,"धनगढी : धनगढी उपमहानगरपालिकामा एकैसाथ ११ वटा स्वास्थ्य केन्द्र निर्माण भइरहेका छन् । उपमहानगरका विभिन्न वडामा स्वास्थ्य केन्द्र निर्माण भइरहेका हुन् । हरेक वडामा स्वास्थ्य सेवा पुर्याउने उद्देश्यका साथ स्वास्थ्य भवन निर्माण भइरहेको उपमहानगरले जनाएको छ । ११ वटा स्वास्थ्य भवन साढे ४ करोड लागतमा उपमहानगरकै बजेटमा निर्माण हुँदैछन्। उपमहागर भए पनि सबै वडामा सहजै स्वास्थ्य पहुँच पुग्न सकेको छैन् । साविक धनगढी नगरपालिका र उर्मा, फूलबारी गाविस मिलाएर धनगढीलाई उपमहानगर बनाएको हो । उपमहानगर बनाए पनि ग्रामिण बस्तीका नागरिकले स्वास्थ्य सेवा लिन धनगढी नै पुग्नुपर्ने बाध्यता छ । उपमहानगरका वडा नम्बर ३, ५, ७, ८, ९, ११ मा स्वास्थ्य भवन निर्माण भइरहेका छन् । यस्तै १३, १४, १५, १७ र १८ मा पनि स्वास्थ्य केन्द्रका लागि भवन निर्माण सुरु गरेको इन्जिनियर कमल ओझाले जानकारी दिए । ती वडामा भवन निर्माणका लागि एसइ कन्ट्रक्सन प्रालि ठेक्का पाएको छ । भवन निर्माण अवधि १५ महिना राखेको छ । १५ महिनापछि उपमहानगरलाई भवन हस्तान्तरण हुने इन्जिनियर ओझाले बताए । उपमहानगरसँग भएको सम्झौता अनुसार १ हजार ४ सय स्क्वायर फिटको १ तल्ले ११ कोठे भवन भवन निर्माण हुने छन् । डिजाइन तयार ४ तला सम्म निर्माण गर्न सक्ने गरी बनाएको इन्जिनियर ओझाको भनाइ छ । ६७ लाख लागत अनुमान गरेको भवनका लागि ४० लाखमा निर्माण पक्ष र उपमहानगर विच ठेक्का सम्झौता भएको छ । वडा नं १, २ र ४ उपमहाननगरको प्रमुख सहरी केन्द्र पर्ने भएकाले यहाँ स्वास्थ्य केन्द्र आवश्यक नभएको जनाएको छ । यी वडालाई सेवा पुग्ने सेती प्रादेशिक अस्पताल रहेको छ । माथिका यी वडाबाहेक अन्य वडामा स्वास्थ्य सेवा पुगिसकेको उपमहानगरले जनाएको छ । नगर प्रमुख नृपबहादुर वडले धनगढी सुदूरपश्चिम प्रदेश अस्थायी राजधानी भए पनि सबैको पहुँचमा स्वास्थ्य सेवा पुग्न नसकेकोले पहिलो पटक स्वास्थ्य पूर्वाधारमा लगानी सुरु गरेको बताए । 'ग्रमिण वस्तीमा चालु आर्थिक वर्षभित्रै सबै नागरिक सुरक्षित प्रसूति गृहसहितको आधारभूत स्वास्थ्य सेवा प्रवाह गर्नका लागि नगर स्वास्थ्य केन्द्र निर्माण सुरु गरेको हो,' उनले भने । 'उपमहानगरको नीति तथा कार्यक्रम तथा समग्र सरकारको सुलभ स्वास्थ्य सेवा प्रवाह गर्ने लक्ष्यअनुसार नगर स्वास्थ्य भवन निर्माणक काम अघि बढाएको हो।' उपमहानगरका १९ वडामा अझै पनि कतिपय वडामा पूर्वाधार नहुँदा स्वास्थ्य सेवाबाट बञ्चित रहनुपर्ने अवस्था यथावत रहेको छ।"
कहिले आउँछ रेल ?,"जनकपुरधाम : रेल चढेर विवाह पञ्चमी मेला जान पाउने भएपछि सूर्यकलादेवी गत वर्ष निकै खुसी भइन्। तर, जयनगरजनकपुर रेल चल्ने अनिश्चित हुँदा धनुषा जनकनन्दनी४ खजुरीकी कामत रेल चढेर जनकपुर आउन पाइनन्। उनको आशा निराशामा परिणत भयो। भारतको जयनगरबाट जनकपुर हुँदै कुर्थासम्म ३४ किलोमिटरमा गत वर्ष मंसिर पहिलो साता लिक परीक्षण भएको थियो। रामजानकी विवाह महोत्सवमै रेल सञ्चालन गरिने चर्चाले यस भेगमा उत्साह छाएको थियो। एहि सँ पहिनही साल वियाह पञ्चमी मेलामो जयनगर सऽ कुर्थातकऽ रेल चलतै से सुनने रहीयैय, फेर सुनैछिय जे अुहँबेर नै चलत, अहुँ बेर रेल चढके सपना पूरा नै भेल (गत मंसिरमै विवाह पञ्चमी मेलामा जयनगरबाट जनकपुरधामबाट रेल चल्ने हल्ला थियो। यस वर्ष पनि चलेन। रेल चढेर मेला हेर्न जान नपाइने भो !) कामतीजस्तै जनकनन्दनी, औरही गाउँपालिकालगायत क्षेत्रका स्थानीय रेल चढ्ने सपना अधुरै रहेको बताउँछन्। जनकनन्दनी गाउँपालिकाकै ८० वर्षीय जोगनी दासले भने, उमर सेहो आबनइ रहीगेल, सोचैछली जे एकबेर रेल चैढ्क जानकी मैयाके दर्शन कैरतों, मुदाआब इ ललसा पूरा होयवाकआस मैरगेल (उमेरले अब साथ दिन छोड्यो। सोचेको थिएँ एकचोटि रेल चढेर रामजानकी विवाह पञ्चमी हेरौं, माता जानकीको दर्शन गरौं। अब यो रहर पूरा हुने छाँट देखिएन)। गत वर्ष विवाह पञ्चमी मेलाको तयारी भइरहँदा जयनगरजनकपुरधामकुर्थासम्म लिक ओछ्याउने काम सम्पन्न भएको थियो। रेल चलेपछि आवतजावत गर्न र सामान सजिलै बजारमा पुर्याउन पाइने आस थियो सर्वसाधारणमा। जनकपुरधाम नपुगेको पाँच वर्ष भयो। रेल चल्दा आउनजान सजिलो हुन्थ्यो। कहिले आउँछ होला त्यो दिन, फेरि रेल चलेको हेर्न इच्छा छ। मर्नुअघि एकपटक रेल चलेको हेर्न चाहन्छु, जनकनन्दनी गाउँपालिकाका ८० वर्षीय मो हामिद साफीले भने, रेल चल्ने कुरा बच्चाबच्चीको खेलजस्तै भयो। धनुषाको सीमा क्षेत्र ईनर्वामा निर्माण भएको रेल स्टेसनसँग खजुरी, मैनाथपुर, बैदेही, परवाहा, जनकपुरधाम, कुर्था लगायतका जोडिएका छन्। यस्तै महोत्तरी लोहारपट्टी नगरपालिकाका महदैयातपनपुर, खुट्टापिराढी, लेउरी मुसहरी, मधेपुरा, बगडा र पिपरा गाउँपालिकाका रतौली र रतनपुर रेलमार्गसँग जोडिएका बस्ती हुन्। भंगाहा नगरपालिकाको पडरिया, हरिनमरी, धर्मपुर, कबिलासा र सिंगयाही एवं बलबान गरपालिकाका भलनी, धमौरा, रौजा, बनौटा, लेउरी र अधियानपुर कुर्थाबाट नजिकका बस्ती हुन्। दुई वर्षदेखि रेलको आसमा रहेका बासिन्दा निराश भएको भंगहा नगरपालिकाका मेयर सञ्जीव साहले बताए। कुर्थासम्म रेल चलेपछि यातायातको सुगमता र बजारसँगको सम्बन्ध स्थापित हुने विश्वास स्थानीय बासिन्दामा थियो। रेल चल्ने अनिश्चित भएपछि अन्योल बढेको लोहारपट्टी नगरपालिकाका प्रमुख शैलेन्द्र यादव बताउँछन्। मंसिरदेखि रेल चल्छ जोखिममा जनकपुरजयनगर रेल नेपालचीन रेल बैठक काठमाडौंमा नेपालचीन वार्ता : काठमाडौंकेरुङ रेलमार्ग अध्ययन छिटै पहिलो चरणको ३४ किलोमिटर दूरीमा लिकमा इन्जिन र डिब्बाको व्यवस्था नहुँदा सञ्चालनमा ढिलाइ भएको रेल विभागका साइट इन्जिनियर विनोद ओझा बताउँछन्। ओझाले भने, रेल इन्जिन र लिक तयार भएर परीक्षणसमेत भइसकेको छ। इन्जिन र रेल डिब्बाको भारतको चेन्नई मद्रासमा रंगरोगन कार्य भइरहेको छ। त्यो काम सकिनेबित्तिकै रेल सञ्चालन हुन्छ। गत वर्षदेखि जनकपुरधाममा रेल चल्ने कुरा चल्दै आएको छ। कहिले असोजदेखि त कुनै बेला वैशाखदेखि रेल चल्ने कुरा समेत चल्यो तर रेल भने चलेन बरु रेल सेवा सुचारु हुनुभन्दा अगावै गत असारमा आएको बाढीले धनुषाको इनर्वामा रहेको रेल्वेको लिक बगाएर लग्यो। लिक मर्मत हुन एक महिना लाग्ने इन्जिनियर ओझाले बताए। रेलवेका सामान चोरी जनकपुरधामजयनगर रेलमार्ग सञ्चालनमा ढिलाइ भएपछि भौतिक संरचना चोरी हुन थालेको छ। लिकको क्लिप, टाइल्स, खानेपानीको धारा चोरी भएको रेल विभागका साइट इन्जिनियर विनोद ओझा बताउँछन्। उनले भने, परवाहा स्टेसनको भ्याल ढोकादेखि लिएर ग्रिलसमेत चोरी भएको छ। नेपालभारत विकास साझेदारीअनुसार भारतीय वित्तीय अनुदानमा ३४ किलोमिटर लामो जयनगरकुर्था ब्रोडगेज रेलमार्ग निर्माण गरिएको छ। कुर्थाजनकपुरजयनगर रेलमार्गको पुरानो न्यारो गेजलाई विस्थापित गरी ब्रोडगेजको रुपमा विस्तार गरिएको हो। यसैगरी कुर्थादेखि महोत्तरीको बिजलपुरासम्म पनि रेलमार्ग निर्माण कार्य भइरहेको छ। रेलमार्ग निर्माण भएका कारण जनकपुरजयनगर रेल सेवा ६ वर्षदेखि बन्द छ।"
आउन थाल्यो हिउँ चितुवाबारे सूचना,"काठमाडौं : शेफोक्सुण्डो राष्ट्रिय निकुञ्ज क्षेत्रका २ वटा हिउँ चितुवामा गरिएको सेटलाइट कलरबाट नियमित सूचना आउन थालेको छ। चितुवाको अवस्थाबारे नियमित सूचना आउन थालेको विभागका उपसचिव विष्णुप्रसाद श्रेष्ठले जानकारी दिए। राष्ट्रिय निकुञ्ज तथा वन्यजन्तु संरक्षण विभाग नेतृत्वको प्राविधिक कर्मचारी टोलीले कात्तिक ३० र मंसिर २ गते दुई वटा चितुवामा सेटलाइट कलर जडान गर्न सफल भएका थिए। तीनदेखि चारवर्ष उमेरको जेदोराङ नामको वयस्क भाले हिउँ चितुवा र चारदेखि पाँच वर्ष उमेरको स्यामिङ नामको वयस्क भाले चितुवामा सेटलाइट कलर जडान गरिएको हो। जेदोराङको तौल ३८ केजी र स्यामिङको तौल ३३ केजी छ। हिउँ चितुवाको घाँटीमा जडान गरिएको सेटलाइट कलरले आवत जावत, बासस्थान, व्यवहारसम्बन्धी नियमित सूचनाले संटापन्न अवस्थामा रहेको हिउँ चितुवा संरक्षण व्यवस्थापन योजना निर्माणमा सहयोग पुुग्ने विभागको भनाइ छ। प्राविधिक टोलीले हिउँ चितुवालाई पासोमा पारेर बेहोस बनाई स्वास्थ्य जाँचपछि कलरिङ गर्दछ। पाँच वर्षभित्र १२ हिउँ चितुवामा सेटलाइट कलर जडान गरिने विभागका महानिर्देशक गोपालप्रकाश भट्टराईले जानकारी दिए। अन्नपूर्णमनास्लु संरक्षेत्र क्षेत्रमा ८ र शेफोक्सुण्डो राष्ट्रिय निकुञ्ज क्षेत्रका ४ हिउँ चितुवामा सेटलाइट कलर जडान गर्ने लक्ष्य छ। विभागको नेतृत्वमा राष्ट्रिय प्रकृति संरक्षण कोष र विश्व वन्यजन्तु कोष नेपालको आर्थिक तथा प्राविधिक सहयोगमा सेटलाइट कलर जडान गरिने भट्टराईले जानकारी दिए। यसवर्ष हिउँ सेटलाइटसम्बन्धी निर्देशिका तयार गर्ने, स्थलगत कार्ययोजना तयार गर्नेलगायत कार्य गरिएको छ। विभागले पूर्वी नेपालको कञ्चनजंगा संरक्षण क्षेत्रका चार हिउँ चितुवामा सेटलाइट कलर जडान गरी नियमित सूचना लिइरहेको छ। शेफोक्सुन्डो निकुञ्जमा हिउँ चितुवाको गणना सुरु हिउँ चितुवा खोज्न स्याटेलाइट टेलमेट्री"
छाउगोठमा महिलाको मृत्यु,अछाम : साफेबगर नगरपालिका ३ डिक्रेनीमा एक महिलाको छाउपडी गोठमा ज्यान गएको छ ।२१ वर्षीया पार्वती रावतको ज्यान गएको हो । घरभन्दा करिब १०० मिटर टाढा रहेको गोठमा ज्यान गएको इलाका प्रहरी कार्यालय साफेबगरका प्रमुख नरपती भट्टले जानकारी दिए। गोठमा आगो बालेकाले निस्सासिएर ज्यान गएको हुनसक्ने प्रहरीको अनुमान छ ।बिहान घरमा नआएपछि जेठाजु छत्र रावतले बोलाउँदा नबोले पछि गोठको ढोका फोडेर भित्र हेर्दा उनी मृत भेटिएकी हुन्। महिनावरी भएको ४ दिनमा उनको मृत्यु भएको हो । उनका श्रीमान करन रावत रोजगारीका लागि भारतमा छन्। मृतकको माइती घर मेल्लख गाउँपालिक ७ नन्देगडा हो । १८ महिना पहिले उनले प्रेम विवाह गरेको थिइन् ।आइतबार साँझ खाना खाएर सुतेकी रावत सोमबार बिहान मृत भेटिएकी हुन् । डिक्रेनीमा विवाहित महिलालाई ६ दिन र अविवाहितालाई ७ दिनसम्म गोठमा राख्ने चलन छ।हालसम्म अछामा १५ जनाभन्दा बढीको गोठमै ज्यान गइसकेको छ ।
बलात्कारको आरोपमा कृष्णदासजी पक्राउ,"विराटनगर : बलात्कारको आरोप लागेका सिद्धबाबा कृष्णदासजी महाराजलाई प्रहरीले पक्राउको गरेको छ । विराटनगरस्थित विराट नर्सिङ होम आइसीयूमा भर्ना भएको अवस्थामा नै सोमबार बिहान चार बजे सुनसरीका डीएसपी विनोद शर्माको टोलीले उनलाई पक्राउ गरेको हो। दिउँसो पक्राउ गर्दा कृष्णदासजीका समर्थकको भीड लाग्ने र अवरोध सिर्जना हुने भएकाले बिहानै पक्राउ गरेर जिल्ला प्रहरी कार्यालय सुनसरी लगिएको डीएसपी विनोद शर्माले बताए । सुनसरीको चतरास्थित आफ्नै आश्रममा गत कात्तिक ४ गते बलात्कार गरेको भन्दै एक महिला अनुयायीले प्रहरीमा उजुरी दिएको सार्वजनिक भएपछि उनी गत बिहीबारबाट विराट नर्सिङ होममा उपचारका लागि भर्ना भएका थिए। छाति, मुटु तथा प्रोस्टेट तथा मृर्गौलाको पत्थरीले समस्या बनाएपछि उपचारका लागि अस्पताल भर्ना भएको कृष्णदासजीले बताउँदै आएका थिए । गाइनो वार्डको ५ नम्बर डिलक्स रुममा राखेर उनको उपचार भइरहेको थियो । मुटुको धड्कन बढेको भन्दै उनलाई आइतबार बिहान ११:३० बजे आइसीयूको १० नम्बर बेडमा भर्ना गरिएको थियो। बरिष्ठ मुटु रोग विशेषज्ञ डा ज्ञानेन्द्र गिरीका अनुसार मुटुको धड्कन बढेर समस्या भएपछि र छातिमा पनि दुखाई बढेपछि कृष्णदासजीलाई आइसीयूमा भर्ना गरिएको हो। डीएसपी शर्माका अनुसार चिकित्सकले केहि दिन अस्पतालमै राख्नुपर्ने जानकारी गराएपनि कानुनको पालना गर्नका लागि उनलाई पक्राउ गरिएको हो । कृष्णदासजीलाई सोमबार बिहान १० बजे जिल्ला अदालत सुनसरीमा उपस्थित गराएर म्याद थप गरी अनुसन्धान अघि बढाइने डीएसपी शर्माले अन्नपूर्ण पोस्ट्लाई जानकारी दिए । सिद्धबाबा कृष्णदासजीले आफूमाथि गम्भीर षडयन्त्र भएको भन्दै आरोप अस्वीकार गरेका थिए । शनिबार साँझ अन्नपूर्णसँग कुरा गर्दै उनले राष्ट्र र मानवहितका लागि चलाएको अभियानले सफलता प्राप्त गरिरहँदा आफूलाई ढलाउने आरोप लगाएर मर्माहत बनाएको बताएका थिए । कृष्णदासजीलाई बलात्कार आरोप बलात्कार आरोपी सिद्धबाबा आइसीयूमा भर्ना"
