शीर्षक,विवरण
चीनबाट सीधै ल्याउँदा सस्तो,"काठमाडौं : चीनबाट नेपाल आयात गरिने सामान कोलकात्ताभन्दा चीनबाट सोझै ल्याउन छिटो हुने सरकारी अध्ययनले देखाएको छ। चीनबाट सोझै आयात गर्दा कोलकात्ताको तुलनामा १६ दिन छिटो हुने अध्ययनको निष्कर्ष छ। उद्योग, वाणिज्य तथा आपूर्ति मन्त्रालय, भन्सार विभाग, भौतिक पूर्वाधार तथा यातायात मन्त्रालय, अर्थ मन्त्रालय, नेपाल फ्रेट फर्वाडर्स एसोसिएसनका प्रतिनिधि र पारवहन विज्ञ आरबी रौनियारको संलग्तामा गठित समितिले स्थलगत अध्ययन गरी प्रतिवेदन तयार पारेको हो। प्रतिवेदनअनुसार चीनबाट सोझै सामान आयात गर्दा १२ दिन मात्रै लाग्छ। चीनबाट नेपालमा गरिने आयातको ठूलो हिस्सा कोलकत्तामार्फत हुने गरेको छ। ग्वान्जाओबाट कोलकात्ता हुँदै सामान आयात गर्दा २८ दिन लाग्छ। हालसम्मको छिटोछरितो आयातका लागि भिसाखापटन उपयोगी मानिएको छ। यताबाट आयात गर्दा जम्मा १७ देखि १९ दिनसम्म मात्रै लाग्ने गरेको छ। चिनियाँ सामान ल्याउँदा सस्तो पछिल्लो तथ्यांक हेर्ने हो भने तीन सय वटा कन्टेनर मात्रै ग्वान्जाओलान्जाओ हुँदै केरुङ ल्याएको पाइएको छ। चीनबाट लोड भएको कार्गाे समेत ग्वान्जाओको साटो तियान्जेन पोर्ट हुँदै नेपाल ल्याउने हो भने ढुवानी लागत र समय समेत बचत हुने समितिका एक सदस्यले जानकारी दिए। चीनले दक्षिण एसिया अन्तर्राष्ट्रिय ट्रेन प्यासेजका रूपमा सिगात्सेरसुवालाई राखेको छ। सिगात्सेबाट केरुङ हुँदै नेपाली सीमासम्म रेलसेवा विस्तारको काम सन् २०२२ सम्म सम्पन्न गर्ने अनुमान छ। लान्जाओमा ६ वटा रेलवे १८ वटा मुलुकसँग जोडिसकेको छ। चीन ओरिजिन कार्गाेको लान्जाओ सुक्खा बन्दरगाह हुँदै नेपाल आउने कन्टेनरको संख्या ३ सय छ। त्यसरी सामान ल्याउँदा सस्तो र ल्याउन छिटो हुने गरेको पाइएको छ। तियान्जेनदेखि लाञ्जाओसम्म १६ सय किलोमिटरमा ढुवानीको माध्यम रेल हो। तियान्जेनदेखि लान्जाओसम्मको भाडा प्रतिकन्टेनर सात हजार आरएमबी पर्छ। सेन्जेनदेखि लान्जाओको भाडादर हेर्ने हो भने ११ हजार आरएमबी रहेको छ। तियान्जेनदेखि ल्हासा ३९ सय किलोमिटरको दूरी रेलबाट पार गर्न सकिन्छ। समग्रमा ग्वान्जाओको तुलनामा तियान्जेन सस्तोपर्ने देखिन्छ। तियान्जेनदेखि लान्जाओबाट सिगात्से हुँदै रसुवागढीसम्मको लागत प्रतिकन्टेनर १० हजार ३ सय आरएमबी पर्छ। तर ग्वान्जाओबाट ल्याउने हो भने यो भाडा १४ हजार ३ सय आरएमबी पर्ने देखिन्छ। चीनबाट सोझै आयात गर्दा कोलकात्ताको तुलनामा १६ दिन छिटो हुने अध्ययनको निष्कर्ष छ। चीनमार्फत तेस्रो मुलुकबाट सामान ल्याउन दुवै सरकारले बाटो खुला गरे पनि हालसम्म यसको प्रयोग भइरहेको छैन। कोलकात्तामा अभ्यस्त भइसकेका व्यवसायीलाई चीनको नाका प्रयोगमा ल्याउन चासो नदिएको पाइएको छ। यस्तोमा निजी क्षेत्रलाई चीनतर्फको आकर्षण बढाउन सुरुवातमा बढी लागत सरकारले बेहोर्ने गरी ल्याउन सक्ने व्यवस्था गर्न समितिले सुझाव दिएको छ। विश्व १० उत्कृष्ट पोर्ट मध्येको एक पोर्टको ५ सय वटा पोर्टसँग सम्बन्ध छ। १५० वटा मुलुकसँग सिपिङ लाइनको सम्बन्ध रहेको यो पोर्टमार्फत दुई लाख २५ हजार टनको कन्टेनर आवताजावत हुने गरेको छ। भारतको हल्दियामा ६ हजार कन्टेनर मात्रै अटाउँछ भने यो पोर्टमा २३ हजार कन्टेनर रहन सक्छ। केरुङकाठमाडौं र तातोपानीकाठमाडौं सडक निर्माण तथा मर्मत सुधारलाई लिएर चिनियाँ अधिकारीले चासो दिँदै आएका छन्। तर नेपालको तर्फबाट यहाँको पूर्वाधार विकासमा ठोस काम हुन सकेको छैन।"
"सरकार, पुरस्कार कहिले दिने ?","काठमाडौं : १३औं दक्षिण एसियाली खेलकुद (साग) सम्पन्न भएको साढे दुई महिना बित्यो। साग सकिनेबित्तिकै मंसिर २५ गते प्रधानमन्त्री केपी ओलीले खेलाडीलाई सरकारी निवास बालुवाटारमा बोलाएर एक महिनाभित्र नगद पुरस्कार दिने घोषणा गरेका थिए। तर, खेलाडीले अझै पुरस्कार पाएका छैनन्। सागका पदक विजेताले यसअघि पाउँदै आएको नगद पुरस्कारभन्दा प्रधानमन्त्री ओलीले बढी घोषणा गरेपछि खेलकुद पुरस्कार तथा सम्मान कार्यविधि नै संशोधन गर्नुपर्ने बाध्यता थियो। बिहीबार बसेको मन्त्रिपरिषद् बैठकले कार्यविधि संशोधन प्रस्ताव पारित गरेको छ। नयाँ कार्यविधिमा पुरस्कारका लागि सिफारिस समिति गठन गर्नुपर्ने र समिति गठन भएको तीन महिनाभित्र सिफारिस गर्नुपर्ने व्यवस्था रहेकाले खेलाडीले पुरस्कार पाउन केही समय कुर्नुपर्ने भएको छ। सिफारिस समिति गठन भएको छैन। समिति युवा तथा खेलकुद मन्त्रालयका सचिवको संयोजकत्वमा गठन हुने प्रावधान छ। गत मंसिर १४ देखि २४ गतेसम्म घरेलु भूमिमा सम्पन्न सागमा नेपालले ५१ स्वर्ण, ६० रजत र ९५ कांस्य जित्दै पदक तालिकामा दोस्रो स्थान हासिल गरेको थियो। प्रधानमन्त्री ओलीले दुईभन्दा बढी स्वर्ण विजेतालाई ११ लाख, एउटा स्वर्ण विजेतालाई नौ लाख, रजत पदक विजेतालाई ६ लाख र कांस्य विजेता खेलाडीलाई तीन लाख दिने घोषणा गरेका थिए। व्यक्तिगत स्पर्धाका स्वर्ण विजेतालाई पुरस्कार घोषणा गरे पनि टिम इभेन्टका विजेता खेलाडीको पुरस्कार घोषणा भने हुन सकेको थिएन। टिम इभेन्टका खेलाडी कति पुरस्कार पाइन्छ भन्ने अन्योलमा थिए। १३औं सागमा दोहोरो स्वर्ण विजेता कराँते खेलाडी मन्डेकाजी श्रेष्ठले सरकार आफैंले घोषणा गरेको पुरस्कार नदिँदा नरमाइलो लागेको बताए। हामीले देशको प्रतिष्ठाका लागि दिनरात नभनी मेहनत गर्यौं, उनले भने, सरकारले खेलाडीलाई आश्वासन मात्र दिएको छ। उनले हरेक दिनजसो अरू खेलाडीले पुरस्कारबारे सोध्ने गरेको पनि बताए। सिनियर खेलाडी भएकाले होला, धेरै साथीहरू पुरस्कार कहिले पाइन्छ भनेर सोध्नुहुन्छ, मन्डेकाजी भन्छन्, चाँडै पाइन्छ भनेर आश्वासन दिइरहेका छौं। राष्ट्रिय भलिबल खेलाडी रेश्मा भण्डारी पुरस्कार कहिले पाइन्छ भन्दा पनि टिम गेमका खेलाडीले कति पुरस्कार पाउँछन् भन्ने चासो रहेको बताउँछिन्। हामीले कति पुरस्कार पाउने भन्ने अन्योल छ, रेश्मा भन्छिन्, आफ्नै देशमा राम्रो नतिजा ल्याउँदा थप हौसला बढाउनुपर्नेमा हतोत्साहित गर्ने काम भएको छ। रेश्मा सरकार आफैंले घोषणा गरेको पुरस्कार पाउन पनि लामो समय कुर्नुपर्दा दुःख लागेको बताउँछिन्। सरकारले दिने पुरस्कारबाट साथीहरूले केके गर्छु भन्ने सपना देखेका होलान्, महिला भलिबलमा रजत पदक विजेता टोलीकी सदस्य रेश्मा भन्छिन्, सरकारले उनीहरूको सपनामा पनि तुषारापात गरिदिएको छ। रेश्माले सरकारले पहिले सम्मान गरोस् भनेर अरू थुप्रै निकाय र संघसंस्था कुरिरहेको बताइन्। उनी भन्छिन्, सरकारले ढिलो गर्दा अरू निकाय र संघसंस्थाबाट पनि पुरस्कार पाउन सकिएको छैन।राष्ट्रिय खेलकुद परिषद्का उपाध्यक्ष पीताम्बर तिम्सिनाले एक साताभित्र खेलाडीलाई पुरस्कार प्रदान गरिने प्रतिबद्घता जनाए। केही प्राविधिक त्रुटिका कारण पुरस्कार वितरणमा ढिला भएको हो, उनले भने, अब एक साताभित्र खेलाडीलाई पुरस्कार प्रदान गरिनेछ। उनले टिम इभेन्टका स्वर्ण विजेता खेलाडीको पुरस्कार रकमको पनि टुंगो लागेको जानकारी दिए। उपाध्यग तिम्सिनाका अनुसार टिम इभेन्टका स्वर्ण विजेताले ६ लाख, रजतले चार लाख र कांस्य विजेताले दुई लाख रुपैयाँ नगद पुरस्कार पाउनेछन्। खेलाडीको पुरस्कार रकममा करकट्टी हुने छैन। यसअघि पाँच लाखभन्दा बढी रकममा १५ प्रतिशत करकट्टी गर्ने प्रस्ताव गरिएको थियो। युवा तथा खेलकुद मन्त्रालयका सचिव रामप्रसाद थपलियाले व्यक्तिगत स्पर्धाका रजत विजेताको भन्दा टिम इभेन्टका स्वर्ण विजेताको पुरस्कार रकम कम भयो भन्ने गुनासो आएपछि प्रधानमन्त्रीले घोषणा गरेको पाँच लाखमा एक लाख बढाएर ६ लाख पुर्याएको जानकारी दिए। टिम इभेन्टका स्वर्ण विजेताले पुरस्कार रकमलाई लिएर गुनासो गरेपछि प्रधानमन्त्रीले घोषणा गरेको रकममा एक लाख थप गरी ६ लाख दिने निर्णय भएको छ, उनले भने।"
मलाई तर्साउन खोजियो,"काठमाडौं : सत्तारुढ दल नेकपाका नेता एवं पूर्वमन्त्री जनार्दन शर्माले नेपाल ट्रस्टको जग्गा प्रकरणमा सरकारले आफूलाई तर्साउन खोजेको भन्दै आक्रोश पोखेका छन्। प्रधानमन्त्रीज्यू र रक्षामन्त्रीबाट म जवाफ चाहन्छु मलाई तर्साउन खोजिएको हो वा आत्मसमर्पण गराउन खोजिएको हो ? , प्रतिनिधिसभा बैठकमा बिहीबार उनले विशेष समय लिएर भने, म सत्यका अगाडि कहिल्यै झुक्दिनँ र म तर्सिँदा पनि तर्सिन्नँ। आफू गृहमन्त्री भएका बेला ट्रस्टको जग्गा व्यक्तिका नाममा नामसारी गरेको भन्दै सरकारले सार्वजनिक गरेको श्वेतपत्रप्रति उनले असन्तुष्टि जनाएका हुन्। उपप्रधान तथा रक्षामन्त्री ईश्वर पोखरेलले ट्रस्टको जग्गा विवरण र पूर्ववत् सरकारका निर्णय भन्दै मंगलबार श्वेतपत्र जारी गरेका थिए। तत्कालीन प्रधानमन्त्री शेरबहादुर देउवा ट्रस्टका संरक्षक र गृहमन्त्री शर्मा अध्यक्ष रहेका बेला ताहाचल सोल्टी आउटर कम्प्लेक्सको जग्गा यती समूहको थामसेर्कु ट्रेकिङलाई लिजमा दिने प्रस्ताव स्वीकृत गरिएको श्वेतपत्रमा उल्लेख छ। देउवाले बुधबार ट्रस्टको जग्गा लिजमा दिने निर्णयमा आफू संलग्न नरहेको भन्दै विज्ञप्ति जारी गरेका छन्। अर्का पूर्वप्रधानमन्त्री डा बाबुराम भट्टराईले मातातीर्थस्थित ट्रस्टको १ सय ७३ रोपनी जग्गा आफूले कानुनसम्मत रूपमा मोही खडा गरी नामसारी गरिदिएको बताएका छन्। पूर्वगृहमन्त्री शर्माले ट्रस्टको जग्गा लिजमा दिने निर्णयमा आफू संलग्न नभएको बताए। म मन्त्री नै नभएका बेला जबरजस्ती नाम लेख्ने कुरा र कर्मचारीले होइन भन्दाभन्दै मेरो नाम लेखिनुको कारण के ? , उनले भने, सरकारलाई कसरी विश्वास गर्ने ? विश्वासको संकट पयो यहाँ। आफ्नै पार्टीको सरकारलाई सहयोग गर्नेविरुद्ध हुँदै नभएको नाम लेख्नुको कारण के ? यो श्वेतपत्र हो कि अश्वेतपत्र ? जस्ताको तस्तै विषय जनतामाझ ल्याउन पो श्वेतपत्र जारी हुन्छ त। उनले श्वतेपत्रमा नाम आएपछि आफू ट्रस्टको कार्यालय पुगेको सुनाए। त्यहाँका कर्मचारीले पुराना फाइल हेर्न नदिएको उनको भनाइ थियो। फलानोफलानो मान्छेले ट्रस्टको जग्गा लिज दिए भनेर मैले मिडियामा पढें। तथ्य के होला भनेर म ट्रस्टको कार्यालय गएँ, उनले भने, ट्रस्टको कार्यालयमा तथ्य के रहेछ भनेर जान्न र हेर्न मैले निवेदन पनि दिएँ तर मलाई हेर्न दिइएन। उनले त्यहाँका कर्मचारीले ताल्चा लागेको छ, खोल्न मिल्दैन भन्ने जवाफ दिएको सुनाए। मैले त्यहाँका कर्मचारी साथीहरूसँग सोधें, मेरो नाम पनि आयो, म गृहमन्त्री हुँदा ट्रस्टको कार्यालयमा पसेको थिइनँ। मेरो नाम कसरी आयो भनेर प्रश्न गरें, उनले भने, हैन, हामीले त हजुरको नाम छैन, उहाँले मिटिङ गर्नुभएको छैन भनेका थियौं। उहाँको पालामा कुनै निर्णय भएको छैन। हामीले भनेको सत्य कुरा त्यही हो भनेर त्यहाँका कर्मचारी साथीहरूले भन्नुभयो। अहिलेको मुख्य सचिव तथा आफू गृहमन्त्री हुँदाका सचिवले पनि यो विवरण बिल्कुलै झुटा भएको जवाफ आफुलाई दिएको उनले सुनाए। आफू राज्य व्यवस्था समितिमा रहँदा संविधानविपरीतका ऐन सच्याउने र भ्रष्टाचारको विरोध गर्दा रिस साँध्न आफ्नो नाम श्वेतपत्रमा परेको हुन सक्ने उनको भनाइ थियो।"
पुरानो बसपार्कको 'भ्यु टावर' निर्माणस्थलमा आगोलागी,काठमाडौँ : काठमाडौँको राष्ट्रियसभा गृह पछाडि भ्यु टावर निर्माणस्थल निजकैको एक रेस्टुरेण्टमा आगोलागी भएको छ । शुक्रबार दिउसो ३ बजेतिर आगोलागी भएको थियो । घटनास्थलमा अहिले उद्धारका लागि प्रहरी पुगेको छ । साथै दमकल आगो निभाउन खटाइएको छ । तर घटनाबाट कति क्षति भयो भन्नेबारे यकिन भइसकेको छैन । आगोलागी कसरी भयो भन्ने बारे पनि पूर्ण विवरण आइसकेको छैन । आगोलागीबाट निस्किएको धुवाँको मुस्लोको भिडिओ सामाजिक सञ्जालमा शेयर हुन थालेको छ ।
'लिम्पियाधुरासहित नक्सा बनाउने काम अन्तिम चरणमा',"काठमाडौं : भूमि, व्यवस्था, सहकारी तथा गरिबी निवारणमन्त्री पद्माकुमारी अर्याल लिम्पियाधुरासहित नक्सा बनाउने कार्य अन्तिम चरणमा पुगेको बताएकी छन्। मन्त्रालयले दुई वर्षको प्रगति विवरण सार्वजनिक गर्न आयोजित पत्रकार सम्मेलनमा उनले नक्सा निर्माण गर्ने प्राविधिक समितिले सुझाव पेस गरिसकेको जानकारी दिइन। उनले नापी विभाग अन्तर्गतको प्राविधिक टोलीपनि नक्सा निर्माणको गृह कार्य गरिरहेको दाबी गरेकी छन्। 'अन्तिम चरणमा पुगेको छ, छिटै बाहिर आउँछ' उनले भनिन्। उनले ६ हजार सीमास्तम्भको पुन:निर्माण भइसकेको जानकारी गराएकी छन्। 'अब २५ सय मात्रै बाँकी छन्, केही हराएका छन्, केही भत्किएका छन्' उनले भनिन। उनले भूमिसम्बन्धी ऐनको आठौं संशोधन संसदबाट स्वीकृत भई राष्टिपतिबाट पनि प्रमाणिकरण भइसकेकाले भूमि सम्बन्धि सम्पूर्ण समस्याको समाधानको लागि शक्तिशाली भूमि अयोग गठनको अन्तिम तयारी भइरहेको बताइन। 'यो आयोग विगत जस्तो हौयन, कानुन निर्मित आयोग भएकोले स्वत शक्तिशाली हुन्छ, मा फिल्डमा नै निर्णय गर्न सक्छ' उनले भनिन। पत्रकार सम्मेलनमा मन्त्रालय प्रवक्ता एवं सहसचिव जनकराज जोशीले दुई वर्षमा भएका महत्वपूर्ण उपलब्धिका बारेमा जानकारी गराएका थिए। उनका अनुसार २८४ विघा ५ कठ १५ घुर जग्गा फिर्ता गरी नेपाल सरकारको नाममा आएको छ। नेपाल भारत सीमाका १ हजार ९३ सीमा स्तम्भ निर्माण र ८९० सीमास्तम्भ मर्मत सम्भार गरिएको छ। सरकारी, सार्वजनिक तथा गुठी जग्गा संरक्षणसम्बन्धी जाँचबुझ आयोलले ४६७ विधा जग्गा सरकारी, सार्वजनिक वा गुठी कायम गर्ने निर्णय गरेको छ। देशभर १०८ वटा मालपोत कार्यालय अनलाइन सेवा माफत सञ्चालनमा छन्।"
गर्भपतन मुद्दाका फरार अभियुक्त २० वर्षपछि पक्राउ,विराटनगर : अदालतले कैद सजायको फैसला सुनाएको २० वर्षपछि मोरङ कानेपोखरीका एक व्यक्ति पक्राउ परेका छन् । मोरङको इलाका प्रहरी कार्यालय पथरीका डीएसपी दिलिप गिरी नेत्रृत्वको टोलीले बिहीबार राती ४५ वर्षीय मुरलीप्रसाद ठाकुरलाई पक्राउ गरेको हो । गिरीकाअनुसार मोरङको साविकको वयरवन गाविस १ र हालको कानेपोखरी गाउँपालिका ३ घर भएका ठाकुर आफूविरुद्ध मुद्दा चल्ने पक्का भएपछि २०५६ सालबाट फरार थिए । घरगाउँबाट फरार भएपछि उनी एक छोरा र श्रीमतीसहित सुनसरीको बर्जु गाउँपालिका ६ चिमडीमा बसोबास गर्दै आएका थिए । ठाकुरलाई गर्भपतन मुद्दामा जिल्ला अदालत मोरङले २०५६ साल चैत २० गते दुई वर्ष कैद सजायको फैसला सुनाएको थियो । मोरङको चिमडीबाटै पक्राउ गरेर ल्याएर प्रहरीले शुक्रबार अदालतमा बुझाएको छ । ठाकुरलाई कैद सजाय भुक्तानका लागि कारागार चलान गरिएको अदालतका सूचना अधिकारी युवराज पौडेलले बताए । प्रहरीकाअनुसार ठाकुरले ग्रामीण स्वास्थ्य कार्यकर्ताको प्रमाणपत्र लिएको पाइएको छ । त्यही प्रमाणपत्रको आडमा १० कक्षा मात्रै पढेका उनले मोरङको हरकपुरमा अवैध क्लिनिक सञ्चालन गरेका थिए । उक्त क्लिनिकमा अवैधरुपमा गर्भपतन गराउने काम पनि हुने गरेको पाइएको डीएसपी गिरीको भनाइ छ । झुक्याएर औषधि खुवाउँदै एक विवाहित युवतीको गर्भपतन गराएको जाहेरीका आधारमा उनीविरुद्ध मुद्धा चलाइएको थियो । भागेर सुनसरी पुगेका उनी त्यहाँ इँटाको व्यापार गरेर बस्ने गरेको पाइएको प्रहरीले जनाएको छ ।
सत्यनिरूपणसँग द्वन्द्वपीडितको गुनासो,"दाङ : दाङका द्वन्द्वपीडितले आश्वासन नभएर न्याय चाहिएको बताएका छन्। सत्यनिरूपण तथा मेलमिलाप आयोगका पदाधिकारीसँग उनीहरू न्यायको याचना गरेका हुन्। आयोगले दाङमा गरेको अन्तरक्रियामा आयोगमाथि पूर्ण विश्वास नभए पनि न्यायको आशा गरेको द्वन्द्वपीडितले भर्खरै नियुक्त भएका आयोग पदाधिकारीसँग बताएका छन्। हामीलाई पटक पटक निको भएको घाउ कोट्याएर रुवाउने काम भएको छ, सक्नुहुन्छ न्याय दिनुहोस् घाउमा मलम लगाउनुहोस्, द्वन्द्वपीडित दंगीशरणकी सिता बस्नेतले भनिन्, आयोगका नाममा सधैं आँखामा छारो हाल्न किन आउनु हुन्छ ? हामीलाई न्याय चाहिएको छ। आयोगले त्यो अनुभूति दिलाइ दिनु पर्यो। हाम्रो घाउ कहिले निको हुन्छ ? न्याय दिनुको साटो पीडा मात्र ओकल्ने काम गराएको भन्दै न्यायको अनुभूति गराइदिन द्वन्द्वपीडित रेवान्ता पुनले आयोगका पदाधिकारीसँग आग्रह गरिन्। पीडितलाई न्याय दिन आउनु भएको हो भने काम गर्नुहोस्, उनले भनिन्, हैन भनेहामीलाई पटक पटक रुवाउने मात्रै नगर्नुहोस्। पीडित लक्ष्मी खत्रीले व्यक्तिका लागि संविधान संशोधन गर्ने राज्यले पीडितका लागि न्यायसमेत दिन नसकेकोमा आक्रोश पोखे। उनले छोराको हत्यारालाई किटानी जाहेरी दिँदासमेत राज्यले पक्रन नसकेको बताए। राज्यले पीडितलाई झुलाइरहकाले अब आन्दोलन गर्नसमेत पछि नहट्ने भन्दै आन्दोलनमा सघाउन आयोगसँग आग्रह गरे। आशा चौधरीले दुखेको घाउमा नुनचुक नथप्न आग्रह गर्दै गर्नसक्ने काम तत्काल गर्न आयोगसँग आग्रह गरिन्। चौधरीले द्वन्द्वकै कारण आफू यौन हिंसामा परेको, प्रहरी हिरासतमा बस्दा अध्ययनबाट समेत वञ्चित हुनुपरेको भन्दै न्याय चाहिएको बताइन्। उनले भनिन्, बितेको कुरा नकोट्याउनुहोस्, पहिले काम गरेर देखाउनुहोस्। पीडित नन्दबहादुर पुनले घाउमा नुन नछर्कि न्याय दिन आग्रह गरे। पीडा बिर्सेर समाजमा घुुलमेल भइरहेको अवस्थामा फेरि कोट्याउने काम मात्रै भइरहेको छ, उनले भने, यसको साटो न्याय दिनसक्नु पर्छ। उनले आयोगमाथि अलिकति पनि विश्वास नरहेको बताए। आयोगका अध्यक्ष गणेशदत्त भट्टले पूर्वाग्रही नभइ आयोगले निष्पक्ष तवरबाट आफ्ना कामकारवाही अघि बढाउने दाबी गरे। उनले १० बर्से द्वन्द्वको संक्रमणकाल १३ वर्षसम्म रहनु राम्रो नभएको भन्दै यसले द्वन्द्व संस्थागत हुने सम्भावना बढ्ने बताए। उनले अहिले पीडित र पीडक आपसमा मिलिसकेको भन्दै यसलाई मेलमिलापमा लैजानु आवश्यक रहेको बताए। उनले ६५ हजार द्वन्द्वपीडितका लागि योजना र कार्ययोजना बनाएर काम गर्ने बताए। उनले अहिले मुकामको अवस्था बुझिरहेको र मुकाम स्थापना गरेर तीव्र गतिमा काम गर्ने बताए। उनले ७ वटा मुकामबाट आयोगले सेवा दिने जानकारी दिए।"
पर्यटक पर्खिरहेको टिटी ताल,"मुस्ताङ : मुस्ताङको थासाङ ५ टिटी गाउँमा अवस्थित मनोरम प्राकृतिक दृष्यले भरिएको टिटी ताल संरक्षणको अभाव र प्रचारप्रसारको कमीले ओझेलमा छ। म्याग्दी र मुस्ताङको सीमाक्षेत्र घाँसा हुँदै मुस्ताङ प्रवेश गरेका कतियप पर्यटक टिटी तालबारे अनविज्ञ हुन्छन् । बेनी जोमसोम सडकको छाक्ताङदेखि पूर्वतर्फ कालिगण्डकी नदी पारी ३ किलोमिटर पैदल यात्रा गरे टिटी ताल आइपुग्छ। समुन्द्री सतहदेखि २६ सय ७९ मिटर उचाइको टिटी ताल जैवीक महत्वको ताल हो । टिटी गाउँमा करिब १५२० घरधुरी छन्, जहाँ ३ घरधुरी थकाली छन् । यहा पर्यटक लक्षित ३ वटा होटल मात्र छन् । गाउँको ५० मिटर दक्षिणतर्फ लागियो भने टिटी ताल आइपुग्छ । तालको चारैतिर ठूलाठूला सल्ला र धुपीका रुख छन् । तालमा १ सय ८६ प्रजाती चराको बासस्थान छन् भने ३ प्रजातीका हास देख्न पाइन्छ । खर्कमा रहेका याकचौरीलाई पनि तालमै ल्याएर पानी खुवाइन्छ । पछिल्लो समय अन्धाधुन्द सडक विस्तारले जैविक महत्वको यस ताल संकटमा पर्न थालेको अन्नपूर्ण संरक्षण क्षेत्र एक्यापका कार्यालय प्रमुख तुलसी दाहालले बताए । मानव सहजताका लागि विकास आवश्यक भएपनि पर्यावरणीय सन्तुलन प्रतिकुल हुने गरी सडक खन्न नहुने उल्लेख गरे । एक्याप तथा अन्य सरोकारवाला निकायले बेलाबेलामा मुस्ताङका तालतलैयाको संरक्षणमा गर्दै आइरहेको उल्लेख गरे। एक्याप प्रमुख दाहाले टिटी ताललाई सिमसार तालको रुपमा सूचिकृत गर्न पहल गरिनुपर्ने सुझाए । उनले ३ महिनाभन्दा बढी निरन्तर पानी रहने क्षेत्रलाई सिमसार भनिने र टिटी तालमा पानीको सिंचित श्रोत भएकाले जमिनले पानी रिचार्ज गर्दै आइरहेको जानकारी दिए । उनले समुन्द्री सतहको ६ मिटर गहिराई भएको भूगोल सीमसार भएको जनाए । ' यो क्षेत्र सिमसार क्षेत्र हो । तालको श्रोतनै जमिन हो,' उनले भने, 'विश्वकै परिवेशमा सिमसार क्षेत्रले ठूलो योगदान दिन्छ । टिटी तालमा जमिन र तालको सम्बन्धको योगदान सिमसारले पुर्याएको छ ।' तालको सिमसार जैविक विविधताले सांस्कृति,प्राकृतिक,रसायनिक र जैविक फाइदा पुर्याएको र यसले खोला नाला र खेतीयोग्य जमिनलाई सिञ्चित गर्न योगदान दिएको एक्याप प्रमुख दाहालको भनाई छ । टिटी ताल सिमसारले जैविक तथा चरा प्रजातीको बासस्थानका लागि सहयोग पुर्याएको डिभिजन वन कार्यालय मुस्ताङका कार्यालय प्रमुख रुक्माङ्गत सुवेदीले जानकारी दिए । उनले नेपालमा १० ताललाई सिमसारक्षेत्रमा सूचिकृत भएको जनाउँदै टिटी ताललाई पनि सूचिकृत गर्न सके पर्यटक बढ्ने दावी गरे । एक्यापको अध्ययन अनुसार २ दिनमा १ सय ८६ प्रजातीका चरा टिटी ताल रहेको पुष्ठि गरेको थियो । तालभित्र कमन मलाटले बच्चा प्रजनन् गर्ने ठाउँ रहेको छ । तालमा चराको बासस्थानका लागि घासे गुड बस्ती छ । जहाँ विभिन्न जातका चरा बस्छन् भने तालमा आपसमा क्रिडा गर्छन् । थासाङ५ को टिटी ताल पवित्र तालको रुपमा लिइएको छ । हरेक बर्षको श्रावण पूर्णिमा तिथिमा तालमा स्थानीयले हंस बराहीको पुजाआजा गर्ने गरेको स्थानीय विकल परियारले जानकारी दिए । यहा सन्तान नभएका जोडीले बर मागेमा सन्तान लाभ हुने धार्मिक विश्वास रहेको उनले खुलाए । जैविक योगदानका लागि महत्वपूर्ण चरा र हाँस मारेमा अनिष्ठ हुने उनको भनाई छ । उनले खिन्नता प्रकट गर्दै भने,'चारैतिर हिमाल र हरियाली दृष्यले सुसज्जित सुन्दर ताल हुँदाहुँदै पनि तालको स्तरोन्नति र विकास हुन सकेको छैन । मुस्ताङमा दैनिक सयौं पर्यटक आउँछन् तर ताल एक्लै गुमनाम बसेको छ । पर्यटक भित्र्याउन प्रचारप्रसार भएन ।' उनले ताल अवलोकनका लागि विदेशी पर्यटक आउने गरेपनि आन्तरिक पर्यटकको आगमन न्युन रहेको सुनाए । उनले बर्खायाममा कालिगण्डकीमा पक्की पुल नहुँदा ताल हेर्न आउने पर्यटकलाई कठिनाइ भएको बताए । उनले थासाङको कोखेठाटी र छयोमा पुल बने मुस्ताङ आउने पर्यटकले टिटी ताल आउन कुनै कठिनाई नहुने जनाए । बिहीबार अन्नपूर्ण संरक्षण क्षेत्र आयोजना एक्याप मुस्ताङ, नेपाली सेना ,स्याउ जोन कार्यालय ,डिभिजन बन र विभिन्न सरोकारवाला निकायले तालको सरसफाइ गरेका छन् । ताल सफा गर्न करिब १ सय जनाको उपस्थिति रहेको एक्यापले जनाएको छ ।"
ढलको प्रदूषण फैलियो,"काठमाडौं : काठमाडौं महानगरपालिका वडा नं ७ को सिफल, पनेकु टोलको ढल निकास बन्द गरिँदा समस्या भएको छ। ढलको निकास बन्द भएपछि स्थानीयको घरसम्म छिरेको छ। ढलको निकास बन्द भएपछि वरपरसम्म दुर्गन्धसमेत फैलिएको छ। करिब १२ घरको ढल बीचमा रोकिएको छ। जसले गर्दा ढल नालीबाट जमिनको सतहमा निस्कएको छ। स्थानीय भगवती थापाले ढल अवरुद्ध गरी टहरा निर्माण गरेकाले समस्या भएको स्थानीय हरमोहन भट्टराईले बताए। महानगरपालिका र उपभोक्ता समितिमार्फत बनेको ढल धोबीखोलामा पुग्दै थियो, उनले भने, स्थानीय भगवती थापाले ढल बग्ने नाली बन्द हुने गरी टहरा हालेकाले समस्या आएको हो। भट्टराईका अनुसार विगत तीन महिनाबाट ढल बग्न नपाएर समस्या भएको छ। उक्त ढल निकास २०५८ सालदेखि उपभोक्ता समिति र महानगरको सहकार्यमा बनेको हो। स्थानीयले आफ्नो जग्गा दिएर निर्माण गरेका हुन्। ढल निर्माण भइसकेपछि स्थानीय रमेश बस्नेतले आफ्नो जमिन अर्कोलाई बेचे। त्यसको दुई तीन वर्ष पछि तेस्रो व्यक्ति भगवती थापाले जमिन किने। अहिले थापाले आफ्नो जमिनबाट ढल बग्न नदिने गरी टहरा निर्माण गरेका छन्। टहरा निर्माण भएको अर्को छेउबाट भने ढलको निकास धोबीखोलासम्म छ। ढल बग्न नपाउँदा ढल भरिएर जमिनको सतहमा आउँदा दुर्गन्ध फैलिएको स्थानीय पाण्डुकुमार प्रसाईंले बताए। ढलको कारणले समस्या भएको छ, उनले भने, दुर्गन्ध मात्र होइन, हैजा फैलने अवस्था आएको छ। जनप्रतिनिधिले पटक पटक अनुगमन गरेपनि ढल निकास खोल्न कुनै पहल नगरेको स्थानीयको आरोप छ। तीन महिनाको अवधिमा महानगरपालिकाका मेयर विद्यासुन्दर शाक्य, वातावरण विभागका प्रमुख हरिकुमार श्रेष्ठ र वडाका जनप्रतिनिधिले समेत अनुगमन गरिसकेका छन्। अनुगमन गरेर पनि समस्या समाधान नभए पनि स्थानीय मेयरलाई भेट्न समेत गएका थिए। स्थानीयले समस्या लिएर जाँदा मेयर शाक्यले भेट्न समेत नदिएको स्थानीय भट्टराईले बताए। हामीले समस्या लिएर वडा कार्यालयमा पनि गयौं, उनले भने, मेयर शाक्यकोमा समेत पुग्यौं तर मेयरले हाम्रो समस्या राख्नलाई भेट्नसमेत मानेन। जनप्रतिनिधिविहीन अवस्था जस्तो महसुस भएको स्थानीयको भनाइ छ। वडा नं सातका अध्यक्ष शुद्ध डंगोलले ढलको निकास खोलिनुपर्ने बताए। ढल बन्द गरिँदा स्थानीय समस्यामा परेको हो, डंगोलले भने, त्यसका लागि म आफैं लागि परेको छु। टहरा भत्काउन आदेश मेयरले नदिएसम्म आपूले केही गर्न नसक्ने उनले बताए। टहरा भत्काउन मेयरले आदेश नदिइ हुँदैन, उनले भने, यस्ता कार्यमा मेयरले छिटो काम गरिदिए सहज हुन्छ।"
कोरोना भाइरस : क्वारेन्टाइनमा रहेका १९३ नेपाली १७ औं दिनमा घर फर्किने,काठमाडौं : सरकारले कोरोना भाइरस डिजिज (कोभिड१९) को उद्गमस्थल चीनको वुहानबाट उद्धार गरी यही फागुन ४ गते भक्तपुरको क्वारेन्टाइनमा राखिएका १९३ नेपालीलाई १७ औं दिनमा घर फर्काइने भएको छ। खरिपाटीस्थित नेपाल विद्युत् प्राधिकरणको क्वारेन्टाइनमा राखिएका १७५ र नगरकोटको खानेपानी तालीम केन्द्रको क्वारेन्टाइनमा राखिएका नेपाली लिन चीन गएको नेपाल वायुसेवा निगमको जहाजका चालकसहित १८ जनाले शुक्रबार १३ दिन पुगेको छ। यसअघि ४ गते नै उनीहरुको नाक र घाँटीको स्वाब (सास) नमूना सङ्कलन गरी परीक्षणपछि आएको रिपोर्टमा कसैमा पनि कोरोनाको सङ्क्रमण नदेखिएको र अन्तिम पटक शनिबार फेरि सबैको नाक र घाँटीको स्वाब नमूना सङ्कलन गरि परीक्षण गरिने स्वास्थ्य तथा जनसङ्ख्या मन्त्रालयले जानकारी दिएको छ। शनिबार शुरुमा नगरकोटमा रहेका १८ जनाको बिहान ८:०० र त्यसपछि त्यही टोलीले ११:०० बजेसम्ममा खरिपाटीमा रहेका १७५ जनाको नाक र घाँटीबाट स्वाबको नमूना सङ्कलन गरिने मन्त्रालयले जनाएको छ। शुरुको दिन गरेको स्वाब परीक्षणदेखि हालसम्म दैनिक दुईपटक भएको ज्वरो नापमा कसैमा पनि कोरोनाको लक्षण नदेखिएको क्वारेन्टाइनमा स्वास्थ्य परीक्षणमा खटिनुभएका नेपाली सेनाका क्याप्टेन डा नवीन फुयाँलले जानकारी दिए। यहाँ स्वास्थ्य परामर्श पनि भइरहेको र कसैलाई पनि कोरोना भाइरसको कुनै पनि लक्षण नदेखिएको जानकारी दिँदै उनले शनिबार सङ्कलन गरिने स्वाबको राष्ट्रिय प्रयोगशालामा परीक्षण गरी आउने रिपोर्टमा नेगेटिभ देखिए क्वारेन्टाइनमा रहेका सबैलाई घर फर्काइने भएको हो। शनिबार सङ्कलन गरिने र्याल नमूना परीक्षणको रिपोर्ट १७ गतेसम्म आउने र ढिलोमा १८ गतेसम्ममा उनिहरुलाई घर फर्काइने भएको छ। अहिले पनि धेरै जनाको रिपोर्ट आउनुपर्ने भएकाले कम्तीमा पनि रिपोर्ट आउन तीन दिन लाग्ने जानकारी दिँदै डा फुयाँलले सबैको नेगेटिभ रिपोर्ट आएपछि सरकारको निर्देशन तयारीअनुसार घर फर्काइने जानकारी दिए। विश्व स्वास्थ्य सङ्गठनको मापदण्डअनुसार पहिलो परीक्षण गरिएको दुई हप्तापछि दोस्रोपटक फेरि स्वास्थ्य परीक्षण गर्नुपर्ने प्रावधानअनुसार नै शनिबार परीक्षण हुने उनको भनाइ छ। क्वारेन्टाइनमा रहेकाहरु सबैको यहाँ खटिएका चिकित्सक सहितको स्वास्थ्यकर्मीको टोलीले दैनिक स्वास्थ्य अवस्थाबारे जानकारी लिइरहेका छन् भने नेपाली सेनाको वीरदल गणको नेतृत्वमा खटिएको सुरक्षाकर्मीको कन्ट्रोल रुमबाट सिसी क्यामराको माध्यमबाट पनि उनीहरुको निगरानी गर्नाका साथै आवश्यकताअनुसार माग गरेका सामान पुर्याइदिने व्यवस्था गरिएको छ।
ढुंगाले लागेर कांग्रेस वडासभापतिको मृत्यु,गुल्मी : सिद्धार्थ राजमार्गअन्तर्गत बुटवल पाल्पा सडकखण्डको सिद्धबाबामा ढुंगा खस्दा एकको मृत्यु भएको ।ढुंगाले लागेर गुल्मी रेसुंगा नगरपालिका ८ का ४८ वर्षीय बावुकाजी श्रेष्ठको मृत्यु भएको हो। बिहीबार बुटवलदेखि गुल्मी आउँदै गर्दा लु १६ प ४६८६ नम्बरको मोटरसाइकलमा सवार श्रेष्ठ सिद्धबाबामा खसेको ढुंगाले लागेर घाइते भएका थिए । उपचारका लागि उनलाई भरतपुर लगिएको थियो । ढुंगाले लागेर गम्भीर घाइते भएका श्रेष्ठको उपचारका क्रममा शुक्रबार मृत्यु भएको परिवारले जनाएको छ । श्रेष्ठ रेसुंगा नगरपालिका ८ का नेपाली कांग्रेसका वडासभापति समेत थिए। यस सडकखण्डको सिद्धबाबामा पहिरो र ढुंगा खसेर थुप्रैको ज्यान गइसकेको छ । सिद्धबाबा सडकखण्ड भएर ओहोरदोहोर गर्ने यात्रु जोखिम मोलेर यात्रा गर्न बाध्य छन्।
सुनचाँदीको मूल्य घट्यो,काठमाडौं : नेपाली बजारमा सुनको मूल्यमा सामान्य गिरावट आएको छ।शुक्रबार तोलामा ५ सयले घटेर ७९ हजार २ रुपैयाँमा कारोबार भइरहेको नेपाल सुनचाँदी व्यवसायी महासंघले जनाएको छ।तेजाबी सुनको मूल्य भने ७८ हजार ९ सय कायम गरिएको छ। बिहीबार सुन तोलामा २ सयले वृद्धि भएर ७९ हजार ७ सय रुपैयाँमा कारोबार भएको थियो। यस्तै चाँदीको मूल्यमा पनि सामान्य घटेको छ। आज चाँदी तोलाको ८८० रुपैयाँ कायम गरिएको छ।बिहीबारको तुलनामा यो मूल्य २० रुपैयाँ कम हो।
किन बर्षियो बच्चा बोकेकी महिलामाथि लाठी ?,"ललितपुर : भैसेपाटीस्थित पूर्वजर्नेल हेम खत्रीको घरमा शुक्रबार एक हुल महिलाका छिरे। खत्रीलाई आफनो श्रीमान दाबी गर्ने माला साहसहित अभियन्ताहरु शुक्रबार खत्रीको घरमा बलजफ्ती छिरेको प्रहरीले दाबी गरेको छ। उनीहरुले खत्रीको घरमा छिरेर तोडफोड गर्न थालेपछि उनले महानगरीय प्रहरी प्रभाव, भैसेपाटीलाई खबर गरे। प्रभागका इन्स्पेक्टर देवीप्रसाद पौडेल खत्रीको घरमा पुगे। परिस्थिति तनावपुर्ण भएकाले लाठी चार्ज गर्नुपर्ने अवस्था आएको प्रहरीको भनाई छ। सो घटनामा बच्चा बोकेकी एक महिलालाई प्रहरीले लाठी बर्साएको भिडियो र फोटो अहिले सामाजिक सञ्जालमा भाइरल बनेको छ। महानगरीय प्रहरी परिसर ललितपुरका प्रमुख टेकप्रसाद राईका अनुसार उक्त घटनाको विषयमा एसपी दुर्गा सिंहको नेतृत्वमा तीन सदस्यसहितको छानबिन समिति गठन गरेको छ। बच्चा बोकेकी महिलालाई पिटेको भन्दै चौतर्फी विवाद आएपछि प्रहरीले छानविन समिति गठन गरेको हो। यस विषयमा प्रहरीले पटक पटक छलफल गराए पनि निष्कर्ष नआएको राईले बताए। अदालत जानुपर्ने केस हो राईले अन्नपूर्ण अनलाइनसँग भने। युट्युबहरुलाई अगाडी लिएर अर्काको घर तोडफोड गरेपछि लाठी प्रहार गरेको प्रहरीको दाबी छ। प्रहरीले चार जनालाई पक्राउ गरी प्रहरी परिसर जाउलाखेलमा राखिएको छ।"
"संकटमा सूर्तिखेती : रोप्न दिइन्छ, बेच्न दिइँदैन","ओखलढुंगा : मानेभन्ज्याङ गाउँपालिका६ सोक्माटारको पहिचान नै सूर्तिले बनाएको हो। यहाँ सदियौंदेखि सूर्ति खेती हुँदै आएको छ। केही समययता यो खेती संकटमा पर्दै आएका छ। कारण हो, सरकारले लगाएको सूर्तिजन्न आजभोति यो खेति संकटमा पुगेको छ। यसको कारण हो, सरकारले गरेको सूर्तिजन्य पदार्थ बेचविखनमा लगाएको रोक। सरकारको यो निर्णयसँगै करिब तीनसय वर्षदेखि हुँदै आएको सूर्ति खेती संकटमा परेको हो। यहाँका किसानको नगद आम्दानीको मुख्य स्रोत नै सूर्ति हो। बाजेका पालादेखि नै सूर्ति खेती गर्दै आएका ७१ वर्षीय आशलाल राईको मुख्य खेती नै सूर्ति हो। यो खेती उनका बाजेले सुरु गरेका थिए। म जान्ने भएदेखि नै पूखौंदेखि सूर्तिखेती गर्दै आएको थाहा पाएको हुँ, आशलाल भन्छन्, मकै, कोदो नफल्ने होइन, तर आकाशे पानीको भरमा बस्नुपर्छ। सूर्ति चाहीँ हिउँदमा राति पर्ने शीतकै थोपाले पनि फस्टाउँछ। सोही ठाउँका पञ्चराज राईको परिवारले वार्षिक दुई लाखभन्दा बढीको सूर्ति बिक्री गर्छन्। घरको नगद आम्दानीको मूल स्रोत सूर्ति नै हो। यो हाम्रो नगदेबाली हो, उनले भने, यसक्षेत्रका प्रत्येक घरको जीविकोपार्जनको स्रोत सूर्ति नै हो। मानेभन्ज्याङ गाउँपालिका६ को हिलेपानी, सोक्माटार, जाक्माका तीन सय घरधुरी भन्दा बढीले हिउँदेबालीको रुपमा सूर्ति लगाउँछन्। खोटाङको हलेसी तुवाचुङ नगरपालिकाको सीमा जोडिएको क्षेत्र डिकुवा, बाहुनीडाँडामा दुई सयभन्दा बढी कृषकको आम्दानीको स्रोत यही हो। धार्नीको एक हजार २ सय र कल्ली (सानो मुठा) को दुई सयसम्ममा बिक्री हुन्छ। अहिले दूधकोशी किनार क्षेत्रका यी किसानहरूको सूर्ति खेती संकटमा परेको छ। खेती गर्न उनीहरूले छाडेका त छैनन्, तर उत्पादन गरेको कच्चा सूर्ति बिक्रीमा स्थानीय प्रशासनले कडाइ गरेको छ। स्थानीय बजार, हाटबजारमा बिक्री गर्न पूर्ण रूपमा प्रतिबन्ध लगाइएको छ। अर्को जिल्ला बिक्री गर्न लैजाँदा प्रहरीले सूर्ति नियन्त्रणमा लिइ नष्ट गर्ने गरेको छ। अधिकतम् एक घरधुरीले वार्षिक ४ लाखसम्मको आम्दानी सूर्ति बिक्रीबाटै गर्ने सुख्खा क्षेत्रका स्थानीय सूर्ति प्रतिबन्ध लागेसँगै चिन्तित छन्। न राज्यले सिंचाईको सुविधा उपलब्ध गराएर अन्य खेतीबालीबाट जीवन धान्ने बनाउँछ, न यस्ता सुख्खाक्षेत्रमा हुने वैकल्पिक बालीको बिरुवा उपलब्ध गराउँछ, उल्टै यहाँका स्थानीयले सदियौंदेखि गर्दै आएको सूर्ति खेतीलाई बिक्री वितरणमा कडाई गरेको छ, स्थानीय स्थानीय पञ्चराज राईले भने। फ्याक्ट्रीबाट आउने तयारी सूर्तिजन्य पदार्थ निर्वाध बिक्री वितरण गर्न लगाउने तर किसानलाई आम्दानी हुने काममा अवरोध गर्ने गरेको उनको आरोप छ। हामी पनि कर तिर्न तयार छौं। सिंचाइ नभएको यस्तो ठाउँमा आर्थिक उपार्जनको सहज माध्यम यही सूर्ति नै हो। हामीलाई प्रतिबन्ध लगाएर ठूलो उद्योगपतिलाई सेप्ने काम भएको छ, उनले भने। बजारमा खुलेआम चुरोट किनबेच गर्न पाइने तर त्यही चुरोटको कच्चा पदार्थ मानिने सूर्ति बिक्री गर्न नपाउँदा उनीहरू आक्रोशित भएका हुन्। अझै गाउँगाउँका वृद्धवृद्धाहरूले सूर्तिको कच्चा पदार्थ पातमा बेरेर (सुल्पा) सेवन गर्ने गर्छन्। सरकारले सूर्तिजन्य पदार्थ नियमन तथा नियन्त्रण ऐन २०६८ ल्याएर यसलाई दुरुत्साहनको नीति बनाएको छ। तर यही ऐनले चुरोट उद्योग सञ्चालन गर्न पाउने भने उल्लेख गरेको छ। भारतबाट अर्बौंको सूर्ति आयात गरेर चुरोट कारखाना सञ्चालन गर्नुभन्दा नेपालकै स्थानीयले उत्पादन गरेको सूर्ति प्रयोग गर्दा स्थानीयको आम्दानीमा वृद्धि हुने स्थानीय बताउँछन्। सूर्तिजन्य पदार्थ नियमन तथा नियन्त्रणको जिम्मा पाएको जिल्ला प्रशासन कार्यालयका सहायक प्रमुख जिल्ला अधिकारी तुलसी भट्टराईले ऐन बमोजिम खुला र सार्वजनिक स्थानमा बिक्री गर्न रोक लगाएको बताए। ऐनमा उत्पादित सूर्तिजन्य कच्चा पदार्थ बिक्रीका लागि कतै लैजानुपरेमा सरकारले इजाजत दिने व्यवस्था रहेको बताए। तर, इजाजत कुन निकायले दिने भन्ने विषय ऐनमा उल्लेख छैन।"
बाल सुधार गृहमा लुतोको संक्रमण,"डुडुवा (बाँके) : बाँकेको डुडुवा गाउँपालिका ६ आसमानपुरस्थित जयेन्दु बाल सुधार गृहमा छाला रोगको संक्रमण देखिएको छ । त्यहाँ रहेका एक सय ३५ जनामध्ये अधिकांशमा लुतो र दाद देखिएको छ । लायन्स क्लब नेपालगन्ज पीएनएलएफको आयोजना तथा नेपालगन्ज मेडिकल कलेज शिक्षण अस्पताल नेपालगन्जको प्राविधिक सहयोगमा बिहीबार सञ्चालन गरिएको निःशुल्क स्वास्थ्य शिविरमा उपचार गरेका एक सय ३२ जनामा लुतो र दादको संक्रमण भेटिएको छाला रोग विशेषज्ञ डाकुमार पोख्रेलले जानकारी दिए । उनले भने, 'एकै ठाउँमा बस्नेहरुमा लुतो चाँडो संक्रमण हुन्छ । ओछ्यान, लुगा, चप्पलको साझा प्रयोग हुँदा संक्रमण चाँडो चाँडो फैलन्छ । उपचार गरिएका अधिकांशमा लुतो र दादको समस्या पाइयो ।' स्वास्थ्य शिविरमा उनीहरुलाई निःशुल्क औषधि वितरण गरिएको अस्पतालका प्रशासन प्रमुख कुमार अधिकारीले बताए । बाल गृहमा एक वर्षदेखि लुतो र दादको समस्या रहेको र जति उपचार गर्दा पनि निको नभएको बाल सुधार गृह प्रशासनले जनाएको छ । यसअघि भेरी अस्पतालका चिकित्सकले पनि बाल सुधार गृह पुगेर नै उपचार गरेका थिए । स्वास्थ्य शिविरमा लायन्स क्लब नेपालगन्ज पीएनएलएफका अध्यक्ष रश्मी कनोडिया, नेपालगन्ज मेडिकल कलेज शिक्षण अस्पतालका वोर्ड अफ डाइरेक्टर अजय कनोडिया, अस्पतालका सहायक निर्देशक डानितेशकुमार कनोडिया र क्लबका संस्थापक अध्यक्ष सन्जय थापालगायतको सहभागिता रहेको थियो ।"
सीमसार संरक्षणमा स्थानीय तह,"उदयपुर : सीमसार क्षेत्र अतिक्रमणबाट जैविक विविधताको अस्तित्व संकटमा पर्न थालेपछि जिल्लाका स्थानीय तह सीमसार क्षेत्र संरक्षणमा जुटेका छन्। अतिक्रमणको चपेटामा परेका सीमसार क्षेत्र संरक्षणका लागि कटारी, त्रियुगा, चौदण्डीगढी र बेलका नगरपालिका योजना बनाएरै अगाडि बढेका हुन्। मानव अतिक्रमणसँगै हुने वन विनाश र जलवायु परिवर्तनका कारण सीमसार क्षेत्र सुक्दै गएपछि त्यसमा निर्भर रहने जलहाँस, सीम कुखुरा, सारस र सेतो बकुल्ला समेतको अस्तित्व संकटमा पर्दै आएको हो। त्रियुगा नगरपालिकाले ६० लाख रुपैयाँ लागतमा सीमसार क्षेत्र संरक्षणमा गर्न थालिएको नगर प्रमुख बलदेव चौधरीले बताए। उनका अनुसार वडा नं १ को रुपनी, परेवा खोप मैनाहा, वडा नं ३ को जुटपानी र वडा नं ४ को वनभोज सीमसार क्षेत्र संरक्षणका लागि बजेट विनियोजन गरेर संरक्षण थालिएको छ। त्रियुगा नदीबाट सप्तकोसीसम्मका सीमसार क्षेत्र लोप भएपछि त्यस क्षेत्रमा कतिपय किसानले धमाधम खेती गर्न थालेको पाइन्छ। कतिपय स्थान जग्गा अतिक्रमणमा परेर सुख्खा र उजाड बनेका छन्। जसले गर्दा ठूलो संख्याका पशुपक्षीसमेत मानव अतिक्रमणका कारण लोप हुँदै गएको कटारी नगर प्रमुख ज्ञानेन्द्र श्रेष्ठले बताए। उनले भने, राज्यको सम्पत्ति र लोप हुँदै गएका सार्वजनिक चासोका विषय संरक्षण गर्नु स्थानीय सरकारको कर्तव्य भएकाले नीतिगत रूपमै संरक्षण गर्ने निर्णय गरी काम थालेका हौँ। नदी किनारका सीमसार क्षेत्र अतिक्रमणमा परेपछि कतिपय दुर्लभ चराको वासस्थान हराउँदै जाँदा त्यस्ता पक्षी र जनावरको जीवनचक्र संकटमा पुगेको प्रमुख श्रेष्ठले बताए। सीमसार क्षेत्रमा भ्यागुता, माछा र अनेक प्रकारका जलचर सीमसारमा रमाउने गरेको र ती चराको आहाराको स्रोत भनेकै सीमसार क्षेत्र भएको उनको भनाइ छ। त्यो नै आजभोलि मासिएपछि यस क्षेत्रका पक्षी विस्थापित भएका हुन्। त्रियुगा नगरपालिका१ वडाध्यक्ष मनोज चौधरीका अनुसार त्रियुगा नदीको सीमसार क्षेत्रमा पाइने सरल जातका अति नै दुर्लभ चरा सेतो बकुल्ला, सारस, मयुर, हाँस, सीमकुखुरा आजभोलि देखिन छाडेको छ। सीमसार क्षेत्रमा पाइने सीम कुखुरालगायत चरा हराइसके, उनले भने, सीमसार क्षेत्र मानव अतिक्रमणको चपेटामा परेपछि अहिले यस्तो अवस्था आएको हो। त्रियुगा आसपास क्षेत्रमा ठूलो सीमसार भूभाग रहेको वडाध्यक्ष चौधरीले बताए। यसअघि स्थानीय स्तरबाट संरक्षण तथा प्रवद्र्धनको कुनै पहल नभएकाले सीमसार क्षेत्रमा आश्रित कतिपय जीवको अस्तित्व संकटमा परेको उनको गुनासो छ। जलवायु परिवर्तनसँगै चुरे क्षेत्रमा हुने मानव अतिक्रमण र वन विनाशले भूक्षय भई स्थानीय नदीमा लेदो र बालुवा थुप्रिदैँ जाँदा पनि सीमसार क्षेत्र पुरिँदै गएको वडा नं ४ का वडाध्यक्ष सुवास निरौलाले बताए। मानव अतिक्रमणकै कारण यस क्षेत्रको सीमसार लोप हुन पुगेको उनको भनाइ छ। उनले आफ्नो क्षेत्रमा रहेका पुराना पोखरीको संरक्षणमा वडा कार्यालय जुटेको बताए। अतिक्रमणको चपेटामा रहेका सबै क्षेत्रलाई खाली गरी सीमसार क्षेत्र नै कायम राख्ने योजना रहेको नगर प्रमुख चौधरीले बताए। बढ्दो जनसंख्या र जमिन अतिक्रमणका कारण उदयपुरको भित्री मधेसका चुरे वन क्षेत्र आसपासका नदीकिनारका सीमसार क्षेत्र पछिल्लो समय हराउँदै गएको सरोकारवालाको भनाइ छ। सीमसार क्षेत्रका जमिनलाई व्यक्तिले अतिक्रमण गरी घरटहार बनाउँदा र खेती गर्दा मासिन थालेको गैरसरकारी संस्था महासंघका केन्द्रीय सदस्य महेश्वरी राईले बताइन्। सरकारले सीमसार क्षेत्र भन्दै व्यक्तिका नाममा दर्ता नगरी सार्वजनिक जग्गामै राख्ने कानुनी व्यवस्था गरे पनि संरक्षण अभावमा अतिक्रमण हुन थालेको उनको भनाइ छ। पर्यटकीय क्षेत्र बनाइने उदयपुरको कटारी नगरपालिका५ सिसाघारीमा सामुदायिक वन उपभोक्ता समूहको पहलमा सीमसार क्षेत्र निर्माण गरिएको छ। समूहले पर्यटन वर्ष २०२० लाई लक्ष्य गर्दै आन्तरिक र बाह्य पर्यटन भित्र्याउन सीमसार क्षेत्रलाई पर्यटकीय क्षेत्रका रूपमा विकास गर्ने अघि काम अगाडि बढाएको हो। समूहले सीमसार क्षेत्रको विकासका लागि र पर्यटकलाई आकर्षित गर्न नजिकमा बोट सञ्चालन, विभिन्न संरचना निर्माण गरी पर्यटकीय क्षेत्र निर्माण गर्ने काम सुरु गरिएको सचिव दिलबहादुर अधिकारीले बताए। उनका अनुसार डिभिजन वन कार्यालय त्रिवेणीबाट पर्यावरणको तर्फको ६० हजार र वृक्षरोपणबापत उपभोक्ताले वृक्षरोपण गरेबराबरको एक लाखबाट सीमसार क्षेत्र निर्माण गरिएको कार्यालय प्रमुख उपेन्द्र पटेलले बताए। कटारी नगर प्रमुख ज्ञानेन्द्र श्रेष्ठले भने १० वर्षे योजना बनाई व्यवस्थित बनाउने तयारी भएको बताए। उनले स्थानीय सरकारबाट मात्र सम्भव नहुने भएकाले प्रदेश र संघीय सरकारको सहयोग लिई यसलाई विशेष महत्वमा राखेर काम अगाडि बढाइने बताए।"
सुदूरपश्चिम खाना महोत्सव : दैनिक १ हजार लिटर 'फाडो' पाक्दै,"धनगढी : धनगढीको खुल्लामञ्चमा (पुरोना एयरपोर्ट) सञ्चालन भइरहेको खाना महोत्सव धेरैको आकर्षण बनेको छ। होटल व्यवसायी संघ कैलालीले आयोजना गरेको प्रथम सुदूरपश्चिम खाना महोत्सवमा मौलिक खानाका परिकार पाक्ने गरेका छन् । आफ्नै मौलिक खानाका परिकारको स्वाद चाख्न नपाएकाहरु महोत्सवमा रमाएका छन्। साहित्य महोत्सवमा सहभागी हुन धनगढी आएका पाहुनाहरुले पनि खाना महोत्सव विशेष चासोका रुपमा लिएका छन्। विश्व नेपाली साहित्य महोत्सवमा आएका साहित्यकार र अन्य व्यक्तिले स्थानीय परिकार फाडो (मासबाट बनाइने एक प्रकारको दाल) विशेष स्वादका रुपमा लिइरहेका छन् । महोत्सवमा सुदूरपश्चिमका सम्पूर्ण जिल्लाका परम्परागत खानाका परिकार पाकिरहेका छन्। दैनिकरुपमा एक हजार लिटर फाडो पाकिरहेको छ । फाडो सुदूरपश्चिमको मौलिक खानाको परिकार हो । ग्लोबल नेप्लिज सेफ फेडरेसनका केन्द्रीय अध्यक्ष लक्ष्मण भण्डारीलगायतको टोलीले फाडोलाई व्यवसायिकरण गर्नका लागि काम गरिरहेका छन् । 'फाडोलाई कसरी बजारीकरण गर्न सकिन्छ भनेर लागिरहेका छौं । त्यसकै लागि फाडो खाएर त्यसमा फिडब्याक आओस् भनेर दैनिक रुपमा ग्राहकलाई खुवाइरहेका छौं,' अध्यक्ष भण्डारीले भने,'ढिडो महँगो मुल्यमा बिक्री हुन्छ भने फाडो किन हुदैंन।' २० फागुनसम्म संचालन हुने खाना महोत्सवमा सुदूरपश्चिम प्रदेशमा उपलब्ध परिकारका स्टल राखिएका छन् । रैथाने खानाका पारखीदेखि आयातित खाना खान चाहनेहरुका लागि महोत्सवमा व्यवस्था रहेको आयोजक होटल व्यवसायी संघ कैलालीका अध्यक्ष कलम बमले बताए । प्रदेशका स्थानीय समुदायका खानाका मीठा परिकारमा गतानी डुब्का, रोट, माणा, निसौसे, बाबर, बटुक, ढिक्री, अन्डीभात, भुबुरेलगायतका परिकारको स्वाद महोत्सव पाइने गरेको छ । महोत्सवमा २५ प्रदर्शनी स्टलमा स्थानीय परिकार राखिएका छन् । खाना महोत्सवमा हरेक दिन बेलुका स्थानीय तथा राष्ट्रिय कलाकारको विविध सांस्कृतिक कार्यक्रम र विभिन्न प्रतियोगिता पनि संचालनमा छन्। महोत्सवमा परम्परागत खानपान, भेषभूषा, संस्कार र संस्कृतिसहित सबै स्टल निःशुल्क प्रदान गरिएको छ। प्रदूषणलाई न्यूनीकरण गर्न महोत्सव क्षेत्रभित्र प्लाष्टिकजन्य वस्तुलाई निषेध गरिएको छ।सम्पूर्ण खानाका परिकारलाई दुना, टपरी र बोहतामा दिने गरेको छ ।"
व्यवस्थित सहर बनाउन विकास सम्मेलन,"धनगढी : धनगढी सहर व्यवस्थित गर्न विकास सम्मेलन आयोजना हुने भएको छ । सुदूरपश्चिम प्रदेशको एक मात्र उपमहानगर धनगढीले पहिलो पटक विकास सम्मेलन गर्न लागेको हो । धनगढीको ओम पार्टी प्यालेसमा फागुन १८ गते (आइतबार) हुने सम्मेलनको तयारी पूरा भएको धनगढी उपमहानगरपालिकाका मेयर नृपबहादुर वडले जानकारी दिए । प्रदेशको अस्थायी मुकाम धनगढीमा बस्तीहरु थपिदै गए पनि अव्यवस्थित बसोबासले सहर कुरुप बन्दै गएको छ । विकास सम्मेलनले धनगढीको विकासका लागि दिशानिर्देश गरी योजनावद्ध विकासमा सहयोग पुग्ने मेयर वडले विश्वास व्यक्त गरेका छन् । सम्मेलनमा उपमहानगरपालिकाले पहिचान गरेका सामाजिक, आर्थिक, भौतिक विकास र वातावरणको संरक्षणका आधारमा केही मुख्य प्रोजेक्ट बैकंहरु प्रस्तुत हुने मेयर वडले जानकारी दिए । 'उपमहानरमा भएको सम्भावना र चुनौतीमा रहेर सम्मेलनमा घनिभूत रुपमा छलफल हुनेछ,' मेयर वडले भने,'यसले गर्दा नगर विकास गर्नमा थप टेवा पुग्ने छ।' सेवाग्राहीको सेवा सुधार गर्न पनि छलफल हुने उनले वडले बताए । सम्मेलनमा करिब डेढ सय प्रतिनिधिको सहभागिता रहने भएको छ। सम्मेलनमा नगरबासीहरुले भोग्नु परेका दैनिक समस्यालाई सम्बोधन गर्नका लागि धनगढीलाई बस्न योग्य दिगो सहरको रुपमा रुपान्तरण गर्न एउटा मेगा प्रोजेक्ट प्रस्तुत गरिने छ । उपमहानगरको २२ लाख लगानीमा हुन लागेको सम्मेलनमा विकासका साझेदार संस्थाले आफ्नो रणनीति तथा योजना प्रस्तुत गर्ने छन्। विकासका लागि नागरिकसँग विकासका परियोजनाका लागि खुल्ला आह्वान गरी उत्कृष्ट तीजनालाई पुरस्कृत गरिनेछ । नगरको विकासका लागि ज्ञान र स्रोत बढाउनलाई विकासको साझेदारहरुको दायरा फराकिलो बनाइनेलगायतका विषय वस्तु समावेश गरिने जस्ता विषयवस्तु सम्मेलनमा प्रस्तुत हुनेछन् । प्रस्तुत गरिने परियोजना सम्बन्धित क्षेत्रका विशेषज्ञलाई समुन्वय गरी द्रूत प्रभाव छोटो अवधि र लामो अवधि गरी तीन भागमा पहिचान गरिने छ । उक्त प्रस्तुति सम्बन्धित क्षेत्रका विशेषज्ञबाट प्रस्तुत गरी सहभागीमाझ वृहत छलफल गरी परियोजनालाई अन्तिम रुप दिइनेछ । सम्मेलनले उपमहानगरका १९ वटा वडाको विकासमा विशेष टेवा पुग्ने दावी गरिएको छ ।"
स्काउटको गण्डकी प्रदेशस्तरीय तालिम पोखरामा,पोखरा : स्वयमसेवी संस्था नेपाल स्काउटको आधारभूत तालिम कास्कीको पोखरामा शुरु भएको छ । यो गण्डकी प्रदेश स्तरिय तालिम हो । पाँच दिनसम्म चल्ने तालिमको गण्डकी प्रदेशका मुख्यमन्त्री पृथ्वी सुब्बा गुरुङले गरे । स्काउटले यसअघि प्रदेश १ र ५ मा प्रदेश स्तरिय तालिम सम्पन्न गरिसकेको छ । हरेक प्रदेशमा तालिम सञ्चालन गर्ने लक्ष्य स्काउटको छ । तालिमको उद्घाटन गर्दै गण्डकी प्रदेशका मुख्यमन्त्री पृथ्वीसुब्बा गुरुङले गण्डकी प्रदेशका हरेक स्थानीय तह र विद्यालयमा स्काउटको तालिम पुयाउने प्रतिवद्धता जनाए । तालिमका लागि आउने वर्षदेखि बजेट विनियोजन गर्नेपनि उनले जनाए । साथै स्यवमसेवी कार्यमा स्काउटसंग सहकार्य गर्ने पनि उनले सोही कार्यक्रममा प्रतिवद्धता जनाए । कार्यक्रममा युवा तथा खेलकुदमन्त्री जगतबहादुर विश्वकर्माले विकासका लागि स्काउट अनिवार्य रहेको बताए । हरेक प्रदेशमा स्काउटको तर्दथ समिति छिट्टै गठन हुने पनि उनले बताए । अहिले केन्द्रमा पनि स्काउट तदर्थ समितीको भरमा चलिरहेको छ । युवा तथा खेलकुद मन्त्रालयका सचिव रामप्रसाद थपलियाले चालु आर्थिक वर्षलाई सरकारले युवा परिचालन वर्ष घोषणा गरेकोले सोही अनुसार गतिविधी पनि सञ्चालन गरिरहेको बताए । सिमित स्रोतका बाबजुद पनि नेपाल स्काउट मार्फत युवा परिचालनको लागि उत्साप्रद तरिकाबाट कार्यक्रम सञ्चालन गरिरहेकोमा उनले प्रशंसा गरे । मुलुकमा थुपै्र सामाजिक संस्था सञ्चालनमा रहेपनि नेपाल स्काउटको काम अन्यको भन्दा फरक र प्रशंसायोग्य रहेको आयोजकले बताए । गण्डकी प्रदेशका सांसद राजीव पहारीले विगतमा सुस्ताएको स्काउटको गतिविधी पछिल्लो समय बढ्दै गएकोमा स्काउन केन्द्रीय समितिलाई धन्यवाद दिए । तालिममा गण्डकी प्रदेशका ३ सय ९१ जना सहभागी भएको स्काउटका केन्द्रीय संयोजक लोक वहादुर भण्डारीले बताए । तालिमबाट सबै स्थानीय तहमा तालिम दिन सक्नेगरि स्काउट मास्कटर्स तयार गरिनेछ । ती मास्टरहरुले सम्बन्धित स्थानीय तहका अनय नागरिकलाई तालिम दिनेछन् । अन्तर्राष्ट्रिय स्वयमसेवी संस्था स्काउटको गतिविधी नेपालमा २००९ सालबाट शुरु भएको हो । तर २०५० सालमा नेपाल स्काउट ऐन आएपछि मात्र कानुनी रुपमा निर्देशित भएर गतिविधी कार्यक्रम शुरु गरिएको हो । यसको विश्वका १ सय ८६ मुलुकमा संगठन रहेको भण्डारीले बताए ।
रेल कम्पनीका लागि २२६ कर्मचारी थपिने,"काठमाडौं : सरकारले धनुषाको कुर्थादेखि भारतको जयनगरसम्म रेल सञ्चालनका लागि आवश्यकताका आधारमा दक्ष प्राविधिकसहित २२६ कर्मचारी थप गर्ने भएको छ। रेल्वे कम्पनीमा अहिले जनशक्ति ज्यादै न्यून रहेकाले थप गर्न लागिएको रेल विभागले जनाएको छ। मन्त्रिपरिषदबाट गत महिना नै कर्मचारीका लागि स्वीकृति दिइसकेको महानिर्देशक बलराम मिश्रले बताए। सञ्चालक समितिले पास गरेपछि विज्ञापनमार्फत कर्मचारी पूर्ति गर्ने तयारी छ। एक जना प्रमुखसहित रेल सञ्चालन र मर्मतलगायतका कामका लागि इञ्जिनीयरिङ क्षेत्रका जनशक्ति आवश्यक छ। त्यससँगै प्रशासन, लेखालगायतका कर्मचारी आवश्यक भएको विभागले जनाएको छ। उनले भने, 'कम्पनीमा अहिले महानिर्देशक नभएकाले हामीले नै पदपूर्तिको प्रक्रिया अघि बढाएका छौँ।' रेल सञ्चालनका लागि रेलमार्ग निर्माण सम्पन्न भइसकेको छ भने रेल सेट निर्माण सकिएको विभागले जनाएको छ। भारतबाट हिँडेको रेल सेट झण्डै १० दिनमा नेपाल आइपुग्ने रेल विभागले जनाएको छ। सरकारले भारतीय सरकारी कम्पनी कोनकान कम्पनीमार्फत रेल सेट खरिद प्रक्रिया अघि बढाएको थियो। सो रेल सेट आइपुगेको केही समयपछि सञ्चालन गर्न सकिने उनले बताए। दुई सेट खरिद गर्न लागिएकामा पहिलो सेट आइपुगेको केही समयपछि अर्को आइपुग्ने महानिर्देशक मिश्रले बताए। सरकारले अहिले दुई सेट खरिद गर्दा त्यसमा जम्मा १० डिब्बा रहन्छन्। यी दुई सेटको क्षमता एक हजार २०० सम्म यात्रु बोक्ने रहेको छ। भारतको जयनगरबाट धनुषाको कुर्थासम्म ३५ किलोमिटर लम्बाइको यो रेलमार्गका अरु भौतिक पूर्वाधार निर्माण भइसकेको छ। यस क्षेत्रमा रेल लाइन तथा रेल्वे स्टेशन तयार भइसकेको विभागले जनाएको छ। हाल जयनगरबाट कुर्थासम्मको रेलमार्ग निर्माण सकिएकामा आगामी दिनमा यसलाई विजुलपुरासम्म विस्तार गरिनेछ।"
पुल नबने निर्वाचन बहिस्कारको चेतावनी,"विराटनगर : मोरङको केराबारी गाउँपालिका९ घँगरुबेलचौरी जोड्ने तुर्के खोलामाथिको पक्की पुल निर्माण सात वर्षदेखि अलपत्र छ। पुल अलपत्र पारेर ठेकेदार सम्पर्कविहीन छन्। स्थानीयले आफूहरूले भनेको समयमा पुल नबने आगामी निर्वाचन नै बहिस्कार गर्ने चेतावनी दिएका छन्। चार वर्षमा काम सक्ने सम्झौता भए पनि सात वर्षमा पुलको काम २० प्रतिशत पनि भएको वडाध्यक्ष भूपतिन्द्रप्रताप मल्लले बताए। पुल नहुँदा घँगरु, लाख, विराजे, भालुगौंडा, खयरवारी, भलुवा, डाँडा टोललगायत स्थानका नागरिक समस्यामा परेका छन्। पुल नहुँदा दैनिक कामका लागि सबैले जोखिम मोलेर खोला तर्नुपरेको उनले गुनासो गरे। लामो समयसम्म पुल नबनेपछि स्थानीयले मुख्यमन्त्रीसँग ठेकेदारलाई खोजिदिन अनुरोध गर्न बिहीबार स्थानीय मुख्यमन्त्री कार्यालयमा पुगे। तर त्यहाँ लामो समय पर्खिँदा पनि मुख्यमन्त्रीलाई भेट्न नपाएपछि स्थानीयले यही वर्ष पुल निर्माणको काम सुरु नगरिए आगामी निर्वाचन नै बहिस्कार गर्ने चेतावनी दिए। मुख्यमन्त्री शेरधन राईलाई भेटेर पुल निर्माणको वातावरण मिलाउन आग्रह गर्ने मनसायले तीनवटा बस र ४० मोटरसाइकलमा एक सय ७५ जना नागरिक विराटनगर पुगेका थिए। मुख्यमन्त्रीलाई भेट्न नपाएपछि मुख्यमन्त्री तथा मन्त्रिपरिषद् कार्यालयमा केही बेर धर्ना दिए। तर, मुख्यमन्त्रीसँग भेटन नपाएपछि आक्रोशित स्थानीयले तत्काल काम सुरु नगरे आगामी निर्वाचनमा नेता र निर्वाचन दुबै बहिस्कार गर्ने चेतावनी दिए। चार वर्षमा बन्ने सम्झौता भए पनि तीनवटा पिलर ठड्याएर ठेकेदार सम्पर्कविहीन बनेका छन्। सडक विभागको पाँच करोड ५५ लाख रुपैयाँको लागतमा एक सय ३० मिटर लामो पुल निर्माण गर्ने जिम्मा लिएर युवराज राउतको कम्पनी निलगिरी कन्स्ट्रक्सनले २०६९ सालबाट निर्माण सुरु गरेको पूर्व जनप्रतिनिधि सनबहादुर बस्नेतले बताए। बस्नेतले पूर्व र पश्चिममा उठाइएका पिलरलाई लक्षित गर्दै तटबन्धन र बीचको पिलरमा पूर्वतर्फबाट ढलानको तयारी गर्नेबाहेक कुनै पनि काम अघि बढ्न नसकेको बताए। केराबारी९ का वडा सदस्य नरबहादुर मगरकाअनुसार घँगरुदेखि पूर्वतर्फ चिसाङ, पश्चिमतर्फ भलुवा र दक्षिणमा तुर्केलोहोन्द्रा खोला पर्छ। अरु खोलामा वर्षै भरी पानी हुन्छ। बर्खाका बेला भेलबाढी आउने भएकाले कुनै पनि खोला हिँडेर तर्न सक्ने अवस्थाका हुँदैनन। कन्स्ट्रक्सनका पूर्व सुपरभाइजर राजेन्द्र बराललले ठेकेदार कम्पनी र सडक विभागबीच समन्वय नहुँदा काम हुन नसकेको बताए। सुरुमा मैले नै त्यो पुल हेरेको हुँ, उनले भने, यही विषयमा ठेकेदारसँग कुरा नमिलेपछि मैले पनि कन्स्ट्रक्सन छाडेँ। उनले भने, काम अघि बढाउँछु भनेर सम्पर्कविहीन बनेको जानकारी आएकाले ठेकेदारमाथि कारबाही अघि बढाउनुको विकल्प हुँदैन।"
बबरमहलमा मन्दिरको ३ रोपनी हिनामिना,"काठमाडौं : बबरमहलस्थित लक्ष्मीनारायण मन्दिरको गुठी जग्गा हडपेर आलिसान महल ठड्याएको पाइएको छ। काठमाडौं वडा नम्बर ११ को कित्ता नम्बर ५५ मा पर्ने ३ रोपनी ६ आना ३ पैसा २ दाम जग्गा सुरुमा गोपालप्रसाद श्रेष्ठका नाममा पास भएको थियो। यो जग्गा मालपोत कार्यालय वीरगन्जबाट लिखत पारित गरी श्रेष्ठले लिएको भेटिएको हो। उनको मृत्युपश्चात् पत्नी इन्दिरा र छोरा जयपालका नाममा मालपोत कार्यालय डिल्लीबजारबाट २०३८ फागुन १७ को निर्णयानुसार नामसारी भएको होे। इन्दिरा र जयपालका नाममा संयुक्त रूपमा रहेको उक्त जग्गा २०६९ वैशाख १७ मा अंशबन्डा भई जयपालमा गएको मालपोत डिल्लीबजारबाट प्राप्त स्रेस्तामा देखिएको छ। नापी कार्यालय डिल्लीबजारबाट उक्त जग्गाको फिल्डबुक, प्लटरजिस्टर र नक्सा माग गरिएको थियो। साबिक कित्ता नम्बर ४७ गोपालप्रसाद श्रेष्ठ र हाल कित्ता नम्बर ५५ इन्दिरा श्रेष्ठ र जयपाल श्रेष्ठका नाममा भएको फिल्डबुकमा देखिएको छ। सरकारी, सार्वजनिक तथा गुठी जग्गा संरक्षणसम्बन्धी जाँचबुझ आयोगले छानबिन गरी उक्त जग्गा फिर्ता गराउन सिफारिस गरेको छ। गुठीको जग्गा गैरकानुनी र अनधिकृत तवरले मालपोत कार्यालय पर्साले व्यक्तिका नाममा रजिस्ट्रेसन पास गरेको ठहर आयोगले गरेको छ। उक्त कार्यमा संलग्न कर्मचारी र जमिनको स्वामित्व ग्रहण गर्ने व्यक्तिउपर थप अनुसन्धान बढाउन अख्तियार दुरुपयोग अनुसन्धान आयोगमा पठाउनुपर्ने सिफारिस उसले गरेको छ। गुठी संस्थान ऐन २०३३ अनुसार जुनसुकै कुरा लेखिएको भए पनि देवस्थल रहेको वा देवीदेवता, पर्व, पूजा, जात्रासँग सम्बन्धित धार्मिक एवं सार्वजनिक पर्ती जग्गा कुनै व्यक्तिका नाममा दर्ता गरिनेछैन। त्यस्तो जग्गा दर्ता गरिएको रहेछ भने पनि संस्थानले त्यस्तो जग्गाको दर्ता बदर गर्न सक्ने कानुनी प्रावधान छ। उक्त जग्गा देवी, देवता, देवस्थल (मन्दिर) रहेको धार्मिक सार्वजनिक जग्गा हो भन्ने देखिएको छ। मन्दिर रहेको र सोसँगै मन्दिरमा फूल चढाउन फूलबारी भएको जग्गा गोपालले गैरकानुनी रूपमा आफ्नो नाममा दर्ता गराई श्रीमती र छोराका नाममा नामसारी दर्ता भएको देखिएको जनाइएको छ। गुठीका लागि पुजारीको दरबन्दी, गुठी संस्थान शाखा कार्यालय काठमाडौं कालमोचनको टिप्पणी र आदेश, कुरिया गाउँस्थित लक्ष्मीनारायण मन्दिर स्थापना गर्दा १९४९ सालमा दाताले लेखाएको शिलालेखको उतारको प्रमाणित प्रतिलिपि, गुठीको लगतसमेत प्राप्त हुन आएको गुठी संस्थानले जनाएको छ। यो जग्गामा १९४९ सालको शिलालेख र सँगै सयौं वर्ष पुरानो लक्ष्मीनारायणको मन्दिर रहेको देखिएको छ। उक्त मन्दिर राजगुठीको लगतभित्र छ। मन्दिरको आवश्यक खर्च र पुजारी, टहलुवाको दरबन्दी साबिकदेखि संस्थानमै रही संस्थानले नै पुजारीमार्फत खर्च उपलब्ध गराई पूजाआजा सञ्चालन भइरहेको छ। शिलालेखमा उल्लेख भएअनुसार महारानी साइवा इ साहेव आफ्ना राजा पुनः सुतारा ब्रम्हवर्त क्षेत्रबाट आई नेपाल बसेका थिए। बागमती र रुद्रमती (धोवी खोला) को संगम वाग्मती तीर थापाथली कुरिया भन्या स्थानमा घरको दक्षिण फूलबारीमा लक्ष्मीनारायण मन्दिर बनाई लक्ष्मीनारायणको स्थापना गरिएको शिलालेखमा उल्लेख छ। २०२० मंसिर ५ मा खरिद गर्दा पेस गरेको भनिएको लिखत तथा निर्णय मिसिल खोजतलास गर्दा फेला नपरेको भनी मालपोत कार्यालयबाट लेखी आएको यस्तो जग्गा रैकरतर्फ जयपालका नाममा दर्ता देखिएको छ।"
प्रहरीमा घट्दो आकर्षण,"काठमाडौं : पछिल्लो समय प्रहरी भर्नामा आकर्षण घट्दै गएको छ। प्रहरी संगठनमा नयाँ भर्नाका लागि मागेको संख्याभन्दा बढी आवेदन परे पनि पहिलेको तुलनामा आवेदनको संख्या घट्दै गएको छ। ०७३ देखि ०७६ सम्म इन्स्पेक्टरमा चारपल्ट भर्ना खुल्यो तर अपेक्षाअनुसार आवेदन परेनन्। ०७३ जेठ ५ मा ८६ इन्स्पेक्टर पदका लागि भर्ना खुल्यो। २८ सय ७४ जनाले आवेदन दिए। ०७४ साउन ३१ मा ९१ इन्स्पेक्टरका लागि भर्ना खुल्दा जम्मा २५ सय ३९ जनाले आवेदन दिए। ०७५ असोज १५ गते १ सय ८ इन्स्पेक्टर पदमा भर्ना खुले पनि २६ सय १ जनाको मात्र आवेदन पर्यो। यो वर्ष माघ ५ गते १ सय ४९ इन्स्पेक्टरका लागि भर्ना खुलेको थियो। आवेदन भने २७ सय ६७ जनाले मात्र दिए। ०७३ को तुलनामा यो आवेदन थोरै हो। इन्स्पेक्टरमा मात्र नभएर असईलगायतमा पनि आकर्षण घटेको छ। ०७३ साउन ३० मा ५ सय ५१ असईका लागि भर्ना खुल्दा १९ सय ६५ जनाले आवेदन दिए। लगत्तै ०७४ साउन ३१ मा ३ सय १४ असईका लागि खोलेको भर्नामा १६ सय ६३ ले मात्र आवेदन दिए। ०७५ असोज १५ मा ५ सय २४ असईका लागि मागेको आवेदनमा १४ हजार ३ सय २ ले आवेदन दिए। ०७६ माघ ५ मा ५ सय ८४ जना असई माग्दा १२ हजार २ सय ४८ को आवेदन परेको थियो। नेपाल प्रहरीका पूर्वडीआईजी हेमन्त मल्ल ठकुरीले प्रहरीमा सेवासुविधा अभाव र वृत्ति विकार ओरालो लाग्दै गएकाले आकर्षण पनि घट्दै गएको बताए। उनले भने, अझै पनि प्रहरीले २४ घण्टा काम गर्नुपर्छ। बरु विदेश गएर काम गरे मासिक राम्रो आम्दानी हुन्छ भन्ने सोचले पनि सर्वसाधारणको आकर्षण कम देखिन्छ। पछिल्ला दिन प्रहरीमा राजनीतिक हस्तक्षेप बढ्नु र सर्वसाधारणले हेर्ने दृष्टिकोण अझै सकारात्मक नहुँदा पनि आकर्षण घटेको बुझाइ उनको छ। उनले प्रविधि उपयोग गरी प्रहरीको काम गर्ने अवधि घटाएर र सेवासुविधा बढाए आकर्षण फेरि बढ्ने बताए। प्रहरीका केन्द्रीय प्रवक्ता डीआईजी शैलेश थापा क्षेत्रीले प्रहरी सेवामा आकर्षण घटेको स्विकारे। प्रहरीमा कामको लोड धेरै छ। त्यति नै ऊर्जा अन्यत्र खटिँदा धेरै सेवासुविधा प्राप्त हुने बुझाइ सर्वसाधारणमा छ, उनले भने, बढुवा हुँदा आफूसँगै जागिर खाएको साथी उपल्लो तहमा पुग्दा हुने ह्युमिलिएसनले पनि साथीहरूले जागिर नखान सल्लाह दिने भएकाले आकर्षण घटेको देखिन्छ। अन्य सेवाको तुलनामा प्रहरी सेवामा जोखिम पनि बढी रहेकाले समेत सर्वसाधारणको रुची प्रहरी सेवामा घटेको बुझाइ प्रहरी मुख्यालयको छ। पद भर्ना मिति माग संख्या आवेदन संख्या प्रहरी निरिक्षक २०७३०२०५ ८६ २८५४ प्रहरी निरिक्षक २०७४०४३१ ९१ २५३९ प्रहरी निरिक्षक २०७५०६१५ १०८ २६८१ प्रहरी निरिक्षक २०७६१००५ १४९ २७६७ असई २०७३०४३० ५५१ १८९६५ असई २०७४०४३१ ३१४ १६६६३ असई २०७५०६१५ ५२४ १४३८२ असई २०७६१००५ ५८४ १२२४८"
मनाइयो सम्यक् महादान पर्व,"ललितपुर : ललितपुरका बासिन्दाले सम्यक महादान पर्व मनाएका छन्। प्रत्येक पाँच वर्षमा मनाइने यो पर्वमा दान गर्दा अरू बेलाभन्दा बढी पुण्य कमाइने विश्वास छ। यो पर्व फाल्गुण शुक्ल तृतीयाका दिन मनाउने गरिन्छ। त्यस हिसाबले यसपटक बुधबार सुरु भई बिहीबार सम्पन्न भएको हो। यसलाई दीपंकर पर्व भनेर पनि चिनिन्छ। हजारौं श्रद्धालुले दीपंकर बुद्धको प्रतिमा, देवदेवी आदिको पूजा गर्नुका साथै दान गरेका थिए। यो पर्वसँग जोडिएको एउटा रोचक कथा छ। नागबहालमा हिरण्यवर्ण महाविहार (गोल्डेन टेम्पल) स्थापना गर्ने राजा भाष्करदेव बर्माका सन्तान थिए, भलिभारो। उनी एकदमै गरिब थिए। त्यसकारण उनले पत्नीलाई थाहा नदिई गाईको गोबर भण्डारमा राख्न थाले। उनी यो कुरा पत्नीले थाहा पाउलिन् भनेर सचेत थिए। त्यसैले भण्डारमा सधैं ताला लगाउँथे र साँचो लुकाउँथे। एकदिन उनले साँचो लुकाउन बिर्सिएछन्। साँचो छाडेर बागमतीमा स्नान गर्न गएछन्। त्यसै बखत पत्नीले कौतुहलताका साथ हतारहतार भण्डार खोलेर हेरिन्। उनी पतिले आफूलाई थाहै नदिई भण्डारमा सुन थुपारेर राखेको देखेर आश्चर्यमा परिन्। भलिभारो स्नान गरेर आउनासाथ भण्डारमा सुन देखेको कुरा सुनाइन्। यस्तो कुरा सुनेर भलिभारो आश्चर्यमा परे। गोबर सुनमा परिणत भएकोमा उनी खुसी देखिए। उनले पत्नीलाई बुद्धप्रति श्रद्धाभाव र दानपुण्यका कारण गोबर सुनमा बदलिएको सुनाए। त्यसै धनबाट सम्यक महादान पर्व सुरु भएको कथन छ। यसलाई निरन्तरता गर्न गुठी स्थापना गरिएको थियो। र, हिरण्यवर्ण महाविहारलाई जिम्मा लगाइएको हो। यस पर्वमा नेवार बौद्ध परम्पराअनुसार शाक्य र बज्राचार्य भिक्षु तथा काठमाडौं, भक्तपुर, कीर्तिपुर, चोभारलगायत ठाउँबाट १ सय २६ देवदेवीलाई नागबहाल पुर्याई सम्यक महादान गरिन्छ। सम्यक महादान पर्व आयोजक समितिका प्रचारप्रसार विभागका संयोजक लोकरत्न शाक्यले यो पर्व १८६१ सालदेखि प्रत्येक वर्ष मनाइँदै आएको बताए। तत्कालीन राजा रणबहादर शाहले गुठीको जग्गा सरकारीकरण गर्न थालेपछि आयस्रोत कम भएको र त्यसैले प्रत्येक पाँच वर्षमा मनाउन थालिएको उनको भनाइ छ। विभिन्न विहारहरूबाट ल्याइएको दीपंकर बुद्ध तथा देवदेवीलाई बुधबार साँझ ७ बजे पाटन दरबार क्षेत्रमा जम्मा गरिएको थियो। दरबारबाटै बाजागाजासहित नचाउँदै नागबहाल पुर्याइने परम्परा रहेको पर्वमा संलग्न सुरजवीर बज्राचार्यले बताए। सम्यक महादान पर्वमा दान गर्दा साँच्चै पुण्य कमाइन्छ भन्ने मान्यता राख्छन् ललितपुरका राजु महर्जन। अरू बेला दिइने दानभन्दा आज दान गर्नु सार्थक हुन्छ, त्यसैले यहाँ आएको हुँ, उनले भने। उनीजस्तै हजारौं श्रद्धालुले दान गरेका थिए। चामल, धान, फलफूल र पैसा दान दिए। ललितपुर महानगरपालिका प्रमुख चिरीबाबु महर्जन तथा नेपाल भ्रमण वर्षका संयोजक सुरज वैद्य सम्यक महादानका लागि पुगेका थिए।"
ठडिए भूकम्पले ढलेका विद्यालय,"सिन्धुपाल्चोक : भूकम्पबाट अति प्रभावित सिन्धुपाल्चोकका ८० प्रतिशत विद्यालय भवन पुनर्निर्माण सकिएको छ। झन्डै शतप्रतिशत विद्यालयमा क्षति पुगेको यस जिल्लामा दाता र सरकारको सहयोगमा पाँच वर्षको अवधिमा ८० प्रतिशत भवन निर्माण सम्पन्न भएर अध्यापन सुरु गरिएको छ। भूकम्प गएको डेढ वर्ष पछिबाट सुरु भएको पुनर्निर्माण यो आर्थिक वर्षभित्र अन्तिम चरणमा पुग्ने पुनर्निर्माण प्राधिकरण, जिल्ला आयोजना कार्यान्वयन इकाइ (शिक्षा) ले जनाएको छ। इकाइको तथ्यांकअनुसार भूकम्पले चार सय ९६ विद्यालयका चार हजार एक सय भन्दा बढी कक्षा कोठामा क्षति पुगेको थियो। पुनर्निर्माण सुरु भए यता तीन हजार ६ सय ६५ कक्षा कोठा निर्माण भइसकेको जिल्ला आयोजना प्रमुख यमबहादुर खड्काले बताए। तीन सय ६० विद्यालय भवन पूर्ण रूपमा सम्पन्न भएर विद्यार्थी अस्थायी शिक्षण केन्द्रबाट सुविधा सम्पन्न भवनमा अध्ययन गर्न थालेका छन्। ७सय १२ कक्षा कोठा निर्माणधीन अवस्थामा रहेको इकाइका इन्जिनियर शेरबहादुर पुजाराले जानकारी दिए। यही रफ्तारमा काम भयो भने आगामी असार मसान्तसम्म सबै कक्षा कोठा बनिसक्नेछन्, पुजाराले भने, आगामी आर्थिक वर्षदेखि विद्यार्थीले अस्थायी शिक्षण केन्द्रमा पढ्नुपर्ने बाध्यताबाट मुक्ति पाउने छन्। पुनर्निर्माण प्राधिकरण, जिल्ला आयोजना कार्यान्वयन इकाइ, शिक्षाको अगुवाइमा एसियाली विकास बैंक, कारितास, चिनियाँ तथा भारतीय राजदूतावासलगायत १४ दातृ निकाय सक्रिय छन्। सबैभन्दा बढी एडीबीले ३८ विद्यालय भवन निर्माण गरेको छ भने कारितासले ३६ विद्यालयका दुई सय ७२ कक्षा कोठा निर्माण सम्पन्न गरिसकेको छ। हेल्प नेपालले १० तथा प्लान र सिप्रदीयन सहायता संस्थाले ६६ वटा विद्यालय निर्माण सम्पन्न गरेका छन्। भूकम्पअघि जस्ताका टहरामा पढाइ हुने गरेकोमा पछिल्लो समय बनेका विद्यालय भवन भूकम्प प्रतिरोधी मात्र नभएर भव्य र आकर्षक रहेको जिल्ला शिक्षा समन्वय इकाइका प्रमुख कृष्ण सुवेदी बताउँछन्। सबै विद्यालयमा आवश्यक पूर्वाधार बनेका छन्, सुवेदीले भने, पूर्वाधारमा कुनै कमी छैन। चिनियाँ राजदूतावासको सहयोगमा भवन बनेको रत्नराज्य मावि चनौटेका विद्यालय व्यवस्थापन समिति अध्यक्षसमेत रहेका वडाअध्यक्ष सनत अधिकारीले बनेको भव्य भवनको साख जोगाउनु चुनौती रहेको बताए। भवन पाँच तारे होटल जस्तो भव्य र सुविधा बनेको छन्, अधिकारीले भने, अब भवन अनुसारको शैक्षिक उपलब्धि प्राप्त गर्नु विद्यालयको चुनौती हो। भूकम्पपछि बनेका विद्यालयमा खानेपानी, शौचालय, पुस्तकालयजस्ता पूर्वाधार र फर्निचरसमेत दाताले नै उपलब्ध गराएको इकाइ प्रमुख सुवेदीले बताए। अधिकांश विद्यालयमा खेल मैदान पनि निर्माण गरिएका छन्।"
