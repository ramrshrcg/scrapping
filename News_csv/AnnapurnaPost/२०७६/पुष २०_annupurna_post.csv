शीर्षक,विवरण
धान र धन,"कृषिप्रधान देश नेपाल। नेपालको राष्ट्रिय बाली धान। तर, त्यही राष्ट्रिय बालीको उत्पादन बर्सेनि घट्दो छ। यो वर्ष मात्र अघिल्लो आर्थिक वर्षको तुलनामा ५९ हजार टनले कमी आएको छ। यसले कूल गार्हस्थ उत्पादन (जीडीपी) मा समेत नकारात्मक प्रभाव पारेको छ। किनकि, धानबाली मुलुकको अर्थतन्त्रको मेरुदण्डसँग जोडिएको छ। जुन वर्ष धानको उत्पादन घट्छ, त्यो वर्ष कूल गार्हस्थ उत्पादन (जीडीपी) खुम्चिन्छ। धान उत्पादनमा १० प्रतिशतले तलमाथि हुँदा जीडीपीमा एक प्रतिशतले घटबढ हुने गर्छ। अतः पछिल्लो अवस्था देशको अर्थतन्त्रका लागि दुःखद हो। हेर्दा धान हो तर यसले देशको सामाजिक, आर्थिक, राजनीतिक पाटोलाई समेत दर्शाउँछ। धान घट्नुमा प्रकृतिविशेष मात्र कारण होइन; किसानमा बढ्दो निरुत्साहन, राज्यको बेवास्ता, जनशक्तिको विदेश पलायनजस्ता कारण समग्र कृषिमै घात भइरहेको छ। धान त्यसकै एउटा सिकार हो। मुख्यरूपमा रोपाइँ गर्ने समय र गरिसकेपछि सिँचाइ सुविधा नपाउनु अर्को कारण हो। रासायनिक मलको चरम अभावलाई पनि कारकतŒव मान्न सकिन्छ। यसबाहेक यो वर्ष रोपाइँ भएको प्रमुख धान क्षेत्र प्रदेश २ र प्रदेश १ मा आएको बाढीले निकै क्षति पुयाएको थियो। यी सबै कारण मूलभूत रूपमा राज्यले किसान र कृषिप्रति लिने नीतिमा निर्भर छन्। कृषिप्रेमी नीति हुनु हो भने स्वदेशका खेत बाँझै राखेर विदेशबाट धानचामल आयात गर्नुपर्ने थिएन। कृषि क्षेत्रमा अनेकथरी बिचौलियाको बिगबिगी पनि उत्तिकै छ। गत असारमा गरिमा एफ वान हाइब्रिड नाममा किसानलाई वितरकले नक्कली बीउ भिडाएका थिए। त्यही कारण धेरै ठाउँमा धानले बाला नै लगाएन। उक्त नक्कली बीउ प्रयोग गरेका कारण १३ जिल्लाको १७ हजार ८ सय ६ हेक्टरको धानबालीमा क्षति पुगेको थियो। यसले पनि उत्पादनमा कमी आयो। चालु आर्थिक वर्षमा मागको तुलनामा साढे १३ लाख टन कम परिमाणमा धान उत्पादन भएको छ। नेपालमा वार्षिक ६९ लाख टन धानको माग छ। यस्तै वार्षिक रूपमा ४६ लाख ९२ हजार टन चामलको माग छ। यो वर्ष उत्पादन भएको धानबाट ३७ लाख ७४ हजार पाँच सय ९७ टन चामल उत्पादन हुन्छ। त्यस आधारमा मागको तुलनामा ९ लाख १७ हजार चार सय चार टन चामल अपुग हुनेछ। चामल अभावलाई भोकमरीसँग जोडिन्छ। प्रमुख खाद्यान्न बालीमा मुलुकलाई आत्मनिर्भर बनाउने नीति र लगानी सरकारको भए पनि तालमेल नमिल्दा यो अवस्था आइरहेको छ। हालै सार्वजनिक भएको ग्लोबल हंगर इन्डेक्स प्रतिवेदनअनुसार खाद्य पदार्थको न्यून पहुँच र जलवायु परिवर्तनको असरका आधारमा नेपाल गम्भीर प्रकृतिको भोकमरी को सूचीमा अझै दरिएको छ। प्रतिवेदनअनुसार गरिबी र कुपोषणको चपेटामा पनि हाम्रो देश छ। यो वर्ष नेपालले २०८ अंक प्राप्त गरी विश्वव्यापी भोकमरीको सूचीमा ७३औं स्थान प्राप्त गरेको छ। सन् २०१० मा नेपालले २४५ अंक प्राप्त गरी ७२औं स्थान प्राप्त गरेको थियो। नेपालले सन् २००० मा ३६८, २००५ मा ३१३ अंक प्राप्त गरेको थियो। अर्थात्, भोकमरीको मात्रा हामीकहाँ बढ्दो छ। यो चिन्ताको विषय हो। धान धेरै फले धन कमिन्छ। थोरै फले धन बाहिरिन्छ। गत आर्थिक वर्षमा २५ अर्ब ७४ करोड ९० लाख रुपैयाँ बराबरको ५ लाख ३४ हजार टन चामल आयात भएको थियो। सोही आर्थिक वर्षमा ६ अर्ब ८४ करोड ६० लाख रुपैयाँको २ लाख ३५ हजार टन धान विदेशबाट ल्याइएको थियो। यसपालि त्यसको मात्र अझ बढ्दैछ। गाँसकै लागि ठूलो मात्रामा रकम बाहिर पठाउनुपर्ने यो अवस्थाको अन्त्य तब मात्र सम्भव हुन्छ, जब सरकारले कृषिलाई समृद्धिसँग जोडेर नीति बनाउनेछ। त्यसमा पनि मुख्य बाली धानलाई मुख्य प्राथमिकता दिनेछ। किसानका मर्का बुझ्नेछ। कृषिका कठिनाइ सल्टाउनेछ।"
निजगढमै अन्तर्राष्ट्रिय विमानस्थल किन ?,"त्रिभुवन विमानस्थलको विकल्पका रूपमा दुई दशकअघि नै नयाँ अन्तर्राष्ट्रिय विमानस्थलको प्रारम्भिक अध्ययन भएको थियो। त्यतिबेला भौगोलिक रूपमा उपयुक्त विमास्थलको खोजी गर्नुपर्ने अवस्था थियो। यसका लागि सरकारी स्वामित्वमा रहेको नेपाल इन्जियिरिङ कन्सल्टेन्सी सर्भिसेस (नेपिकन) लाई परामर्शदाता तोकियो। यसले गरेको प्रारम्भिक अध्ययनबाट चितवन, दाङ, नेपालगन्ज, विराटनगर, पोखरा, भैरहवा तथा लुम्बिनीको रुद्रपुरसहित १० स्थानलाई सम्भावित औंल्यायो। यसको प्रतिवेदनमा प्रस्तावित १० वटै सम्भावित स्थानको प्रारम्भिक सर्वेक्षणपश्चात् बाराको निजगढ (जितपुर सिमरा उपमहानगर) क्षेत्रमा अन्तर्राष्ट्रिय विमानस्थलको उपयुक्त स्थान भएको निष्कर्ष निकाल्यो। नयाँ अन्तर्राष्ट्रिय विमानस्थलले नेपालको आर्थिक रूपान्तरणमा समेत सहयोग पुग्छ। विमानस्थल देशको प्रमुख सडक यातायातसँग जोडिनुका साथै राजधानी काठमाडौंसँग समेत यसको सहज पहुँच हुन आवश्यक हुन्छ। यही तथ्य मनन गरी राजधानीबाट तराई क्षेत्र जोड्ने द्रूतमार्गको अध्ययन त्यसैबेला सुरु भएको हो। राजनीतिक स्वार्थस्वरूप निजगढको सट्टा सिद्धार्थ गौतमबुद्धको जन्मथलो लुम्बिनी क्षेत्रमा अन्तर्राष्ट्रिय विमानस्थल निर्माण गर्न संसद्का दुईतिहाइ सदस्यहरूले सरकारसमक्ष लिखित मागपत्र प्रस्तुत गर्न भ्याएका थिए। यसपछि लुम्बिनीको रुद्रपुर क्षेत्रमा नयाँ अन्तर्राष्ट्रिय विमानस्थल निर्माण गर्न अध्ययन भएको थियो। भारतीय सीमाको अत्यधिक निकट रहेको लुम्बिनी क्षेत्र प्राविधिक, आर्थिक एवम् अन्य दृष्टिले समेत यहाँ विमानस्थल निर्माण गर्न उपयुक्त देखिएन। २०६२ सालको सफल जनआन्दोलनपछि सरकारले विस्तृत सम्भाव्यता अध्ययनले देखाएकोे निजगढमै विमानस्थल निर्माण गर्ने निर्णय गर्यो। उच्च राजनीतिक स्तरबाट गरिएको यो निर्णयपश्चात् अन्तर्राष्ट्रियस्तरमा समेत यसको सकारात्मक प्रभाव पर्न गयो। विमानस्थल बनाउन विभिन्न अन्तर्राष्ट्रिय कम्पनीहरूले चासो देखाउन सुरु गरे। यसै क्रममा कोरियाको ल्यान्डमार्क वल्र्डवाइड (एलएमडब्लू) ले बुट प्रणालीमार्फत काम गर्ने चासोसहितको प्रस्तावना पेस गर्यो। सरकारले यो कम्पनीलाई विस्तृत अध्ययन गर्न अनुमति त दियो तर विमानस्थलकै निर्माण गर्ने जिम्मा भने दिएन। यसले विस्तृत अध्ययन गर्दा ३६ मिलियन अमेरिकी डलर खर्चिएको थियो। बुट प्रणालीअन्तर्गत अध्ययनको खर्च अध्ययन गर्ने संस्थाले नै व्यहोरेको छ। विमानस्थलको निर्माण सम्भाव्यता अध्ययन गर्ने संस्थाले नै पाएको अवस्थामा अध्ययनको खर्च उसैले व्यहोर्ने छ, अन्यथा नेपाल सरकारले सोबराबरको रकम अध्ययन गर्ने संस्थालाई भुक्तानी गर्नुपर्ने हुन्छ। भौगोलिक बनावटका आधारमा र नेपालको पूर्वपश्चिम क्षेत्रको करिब बीच भागमा रहेकाले दोस्रो अन्तर्राष्ट्रिय विमानस्थल बाराको निजगढमा तयार गर्नु नै बुद्धिमानी हो। निजगढ विमानस्थल बनाउने क्रममा अब विलम्ब गरिनु हुँदैन। नयाँ निर्माण गरिने अन्तर्राष्ट्रिय विमानस्थल बारा जिल्लाको डुम्बरबानामै किन ? छिमेकी मुलुक भारतको उच्च प्रविधि एवम् औद्योगिक, व्यापारिक क्रियाकलापले विकसित बिहार राज्यको रक्सौलसँगै जोडिएको नेपालको भूमि वीरगन्ज छ। प्रमुख औद्योगिक तथा व्यापारिक यो सहर बारासँगै जोडिएको छ। यस्तोमा छिमेकी मुलुकको विकसित क्षेत्रसँग नजिकै रहेको बारा जिल्लामा नेपालको दोस्रो अन्तर्राष्ट्रिय विमानस्थल निर्माण हुन सकेमा अन्तर्राष्ट्रिय व्यापारिक दृष्टिकोणबाट नेपालले निकै लाभ लिन सक्छ। त्यसैले पनि यो विमानस्थल चाहिन्छ। निजगढमा विमास्थलसँगै विमानस्थल सहरसमेतको परिकल्पना भएको छ। यो र आसपासका क्षेत्रमा विकासका विभिन्न पूर्वाधारको विकास भइसकेको अवस्थाले थप लाभ लिन सकिने हुन्छ। पूर्वाधारहरूको विकासमा खासगरी सडक, रेल यातायातको सुविधाले विमानस्थलसँग जोड्ने विकासमा उल्लेख्यनीय भूमिका खेल्छ। भारतले आफ्नो मुलुकको प्रमुख सहरहरूसँग जोडी रक्सौलसम्मको रेल यातायात सेवाको विकास विस्तार गरिसकेको छ। यस्तो अवस्थामा बारा जिल्लामा अन्तर्राष्ट्रिय विमानस्थल निर्माणले विमानस्थल सहरका रूपमा विकास गर्न र त्यसको प्रत्यक्ष फाइदा नेपालले भारतका प्रमुख सहरहरूसम्म विभिन्न व्यापारिक पहुँच पुर्याउनेदेखि लिएर पर्यटन विकासमा समेत उल्लेख्यनीय सुधारमा टेवा पुग्न जाने निश्चित छ। अहिलेको अवस्थामा अन्तर्राष्ट्रिय विमानस्थल मात्रै आवश्यक भएको तथ्यलाई राष्ट्रले अंगीकार गरेको छ। आगामी दिनमा तयार हुने राष्ट्रको आर्थिक उन्नतिको दिशामा अहम् भूमिका निर्वाह हुन सक्ने पक्का छ। राष्ट्र उन्नति हुन सबै क्षेत्रको समुचित विकास हुनुपर्ने हुन्छ। समग्र राष्ट्रको विकासविना त्यहाँ बसोवास गर्ने आमनागरिकले त्यसको पूर्ण उपभोग गर्न असम्भव हुन्छ। यसलाई आधार मान्ने हो भने नेपालको भौगोलिक बनावटका आधारमा दोस्रो अन्तर्राष्ट्रिय विमानस्थल बाराको निजगढमा तयार गर्नु नै बुद्धिमानी हो। बारा जिल्ला नेपालको पूर्वपश्चिम क्षेत्रको करिब बीच भागमा अवस्थित छ। मध्य भागमा रहेको स्थानमा यस प्रकारको विविध विकाससँग जोडिएको दोस्रो अन्तर्राष्ट्रिय विमानस्थल तयार हुनाले यसबाट प्राप्त हुने लाभ छिटोछरिटो एवम् सन्तुलित ढंगले आमनागरिकसम्म प्रतिफल पुग्न जाने निश्चित छ। हवाई यातायातको दृष्टिले भारत नेपालको तुलनामा अत्यन्तै यात्रुको चाप बोकेको देशको रूपमा रहेको छ। भारतको हवाई यातायातलाई कुनै नोक्सानी नपुर्याई बढी भार अथवा व्यस्त हवाईको चापलाई मात्र नेपालमा प्रवेश गराउन सकिएमा छिमेकी मुलुक भारतलाई सहज हुने मात्रै हुँदैन, नेपाली भूमिमै बन्ने यस्तो विमानस्थलले उल्लेख्य आयआर्जन गर्न सक्नेछ। यस कार्यनिमित्त पनि भारतसँग नजिक रहेको बारामा दोस्रो अन्तर्राष्ट्रिय विमानस्थल निमार्ण गर्नु श्रेयष्कर हुनेछ। हुन त नेपालले क्षेत्रीय अन्तर्राष्ट्रिय विमानस्थलको रूपमा लुम्बिनीस्थित गौत्तमबुद्ध विमानस्थललाई तयार गर्ने अभिप्रायले यसको कार्यान्वयन भई अन्तिम चरणमा पुगिसकेको छ। गौत्तमबुद्ध विमानस्थल मात्र होइन, देशका नेपालगन्ज, विराटनगर, धनगढीसमेतलाई अन्तर्राष्ट्रियस्तरको विमानस्थलका रूपमा परिणत गर्न सके सुनमा सुगन्ध हुन्छ। तर, सीमित साधन र स्रोत मुलुकले अन्तर्राष्ट्रिय विमानस्थल निर्माणजस्ता ठूला योजनामा वस्तुगत ढंगले हेर्नुपर्ने र सोहीअनुरूपको प्राथमिकतासमेत निर्धारण गर्नुपर्ने हुन्छ। यस स्थितिमा नेपाली आकाशको अधिकतम सदुपयोग हुने क्षेत्रलाई केन्द्रविन्दु बनाई नेपाली भूभागलाई ध्यान राख्न चुक्नु हुँदैन। यस अवस्थामा भारतसँग करिब ३० किमिभित्र रहेको निजगढमा दोस्रो अन्तर्राष्ट्रिय विमानस्थल निर्माणले पर्याप्त भूमिका साथै पर्याप्त हवाई आकाश प्राप्त गर्न सक्ने हुन्छ। यसबाट नेपालको हवाई यातायात अन्तर्राष्ट्रिय क्षेत्रमा पहुँच पुग्न निकै सजिलो हुन जान्छ। निजगढ अन्तर्राष्ट्रिय विमानस्थल ८० वर्ग किमिको छ। यसमा पूर्वपश्चिम १० किमि र उत्तरदक्षिण आठ किमि हुने जनाइएको छ। यस क्षेत्रमा खासगरी राष्ट्रिय वन क्षेत्र छ भने मध्य भागमा टाँगिया बस्तीको रूपमा मानव बसोवास छ। मानव बस्तीको घरधुरी संख्या १३१६ छ। राष्ट्रिय वन क्षेत्रमा यसरी वर्षौंदेखि सुकुम्बासीका रूपमा रहँदै आएको मानव बस्तीलाई दोस्रो अन्तर्राष्ट्रिय विमानस्थल निर्माणसँगै स्थानान्तरण गर्नुपर्ने हुन्छ। नेपालले राष्ट्रिय वन क्षेत्र भनी तोकिए पनि विगत समयदेखि वनको चरम विनाश कार्यले गर्दा नाममात्रको वनका रूपमा अवस्थित छ। बाँकी वन विनाश नगरीकनै दोस्रो अन्तर्राष्ट्रिय विमानस्थल तयार गर्न सकिने प्रशस्त सम्भावना छ। अतः भावी सुनौलो नेपाल, सुखी समृद्ध नेपालको प्रवेश विन्दुका रूपमा रहेको प्रस्तावित निजगढ अन्तर्राष्ट्रिय विमानस्थल निर्माण कार्यमा अब कुनै पनि बहानामा विलम्ब गरिनु हुँदैन। मूल नेपाल नागरिक उड्डयन प्राधिकरणका प्रबन्धक हुन्।"
लुम्बिनी विश्वविद्यालय : १५ वर्षपछि बल्ल चहलपहल,"बुटवल : ठूलाठूला संरचना, प्रशस्त विद्यार्थी, पुस्तकालय र अनुसन्धान केन्द्र विश्वविद्यालयका चिनारी हुन्। तर लुम्बिनी बौद्ध विश्वविद्यालयले यस्तो पहिचान पाउन एक दशक कुर्नपर्यो। पदाधिकारी राजधानीको सम्पर्क कार्यालयमा सीमित हुँदा विश्वविद्यालय काठमाडौंमै केन्द्रित रह्यो। विश्वविद्यालयको शैक्षिक एवं प्राज्ञिक गतिविधि नै अघि बढ्न सकेन। विश्वविद्यालयले स्थापनाको १५ वर्षपछि बल्ल शैक्षिक संस्थाको स्वरूप पाएको छ। पदाधिकारी पहिलोपटक लुम्बिनीमा नियमित हाजिर गर्न थालेका छन्। शैक्षिक एवं प्रशासनिक गतिविधि बढेका छन्। विश्वविद्यालयमा रजिस्ट्रार डा तिलकराम आचार्य नियुक्ति लगत्तै लुम्बिनीबाटै शैक्षिक कार्यक्रम सुरु गरिएको छ। दुई वर्षअघि सरकारले विश्वविद्यालयका काठमाडौंमा रहेका सम्पर्क कार्यालय हटाउने निर्णय गरेपछि सबै पदाधिकारी लुम्बिनीमा बस्न थालेका छन्। निवर्तमान उपकुलपति डा नरेशमान बज्राचार्यले एक वर्षमा करिब दुई महिनामात्रै विश्वविद्यालयको केन्द्रीय कार्यालयमा बिताएका थिए। विश्वविद्यालयमा बौद्धदर्शन, कला, धर्म, संस्कृति, पुरातात्त्विक विषय अध्ययनअध्यापन हुन्छन्। विद्यावारिधि (पीएचडी) बाट शैक्षिक कार्यक्रम थालेको विश्वविद्यालयले ०७१ सालमा स्नातकोत्तरमा बौद्ध शिक्षा पठनपाठन थालेको हो। अहिले स्नातकोत्तरका साथै स्नातक तह र एकवर्षे प्रमाणपत्र तहको पढाइ हुन्छ। केन्द्रीय कार्यालयमै कक्षा सञ्चालन र भौतिक पूर्वाधार निर्माण थालिएपछि विश्वविद्यालयको दायरा बढ्दै गएको छ, रजिस्ट्रार डा तिलकराम आचार्यले भने, अब शैक्षिक क्रियाकलापसँगै भौतिक पूर्वाधारलाई रफ्तारमा अघि बढाउँछौं। विश्वविद्यालयको केन्द्रीय कार्यालय र क्याम्पस लुम्बिनीको पर्सामा सञ्चालनमा छ। केन्द्रीय क्याम्पसले स्नातक र एकवर्षे प्रमाणपत्र तहका भाषा कक्षा सुरु गरेको छ। बुटवलमा स्नातक तहमा ट्राभल एन्ड टुरिजम र कानुन (बीएएलएलबी) कक्षा सञ्चालनमा छन्। ०७१ सालमा ७० जना विद्यार्थीबाट पठनपाठन सुरु गरिएको विश्वविद्यालयमा करिब एक हजार विद्यार्थी अध्ययनरत छन्। बौद्ध विश्वविद्यालयले काठमाडौंका विभिन्न सात निजी कलेजलाई सम्बन्धन दिएको छ। रजिस्ट्रार आचार्यले विदेशी विद्यार्थीलाई भर्ना लिने गरी तयारी भइरहेको बताए। पूर्वाधार नभएका कारण पर्याप्त मात्रामा विद्यार्थी भर्ना गर्न कठिन थियो, अब केही संरचना तयार भएका छन्, उनले भने। विश्वविद्यालयले ११ बिघामा आधारभूत पूर्वाधार निर्माण गरेको छ। सरकारले भवनबाहेक अन्य पूर्वाधार निर्माणका लागि बजेट नदिँदा बौद्ध संस्कृतिसम्बन्धी पूर्वाधार बनाउन कठिन रहेको विश्वविद्यालयले जनाएको छ। विश्वविद्यालयले लुम्बिनी विकास कोष परिसर र सुण्डीमा सुविधायुक्त छात्रावास, पदाधिकारी निवास, शिक्षक आवास निर्माण गरेको छ। २० करोड लागतमा अनुसन्धान केन्द्र तथा करिब ११ करोड लागतमा पुस्तकालय भवन निर्माणधीन छन्। शैक्षिक पर्यटन क्षेत्र बौद्धदर्शन विश्वका धेरै विश्वविद्यालयमा अध्यापन हुन्छ। तर विदेशी नागरिक लुम्बिनीलाई विशेष महत्त्व राख्ने गरेका छन्। विश्वविद्यालयलाई शैक्षिक पर्यटकीय क्षेत्रका रूपमा विकास गर्न सकिने सम्भावना छ। त्यसका लागि अझ धेरै पूर्वाधार आवश्यक रहेको रजिस्ट्रार आचार्यले बताए। लुम्बिनी आउने प्रायः पर्यटक बौद्ध विश्वविद्यालयको अवलोकनमा पुग्ने गरेका छन्। केही समयअघि विश्वविद्यालय परिसरमै बनेको स्तूपमा बुद्धका अस्तुधातू प्रतिस्थापन गरिएपछि यसको आकर्षण बढेको हो। विश्वविद्यालयले सात करोड लागतमा स्तूप बनाएको छ। जसमा म्यानमारका भिक्षुहरूको सहयोगमा अस्तुधातु राखिएको छ। बौद्ध समुदायमा अस्तुधातु राखिएको स्तूपलाई महŒव दिइन्छ। विश्वविद्यालयका उपकुलपति प्राडा हृदयरत्न बज्राचार्यले विश्वकै नमुना विश्वविद्यालय बनाउने योजनासहित काम भइरहेको बताए। हामी मुलुकका अन्य विश्वविद्यालयभन्दा भिन्न हौं। यसको फरक प्रकृति छ, उनले भने, स्वदेशी विश्वविद्यालयको प्रतिस्पर्धी बन्दै नमुना बन्ने योजनामा छौं। विश्वविद्यालयमा अर्कियोलोजी, म्युजियोलोजी, थेरवाद, महायान विषय अध्यापन भइरहेका छन्। बौद्ध क्षेत्रमा विस्तार विश्वविद्यालयले बौद्ध स्मारक क्षेत्रमा शैक्षिक कार्यक्रम विस्तार गर्ने योजना बनाएको छ। विश्वविद्यालयलाई बौद्धदर्शनसँग जोडेर बहुविषयमा लैजाँदै कपिलवस्तु र देवदहमा कक्षा सञ्चालन योजना बनाएको हो। रुपन्देहीको देवदहलाई बुद्धको मावली मानिन्छ। त्यहाँको सय बिघा जमिनमा भौतिक पूर्वाधार गर्ने योजना रहेको रजिस्ट्रार आचार्यले बताए। जग्गा प्राप्तिका लागि मन्त्रालयमा फाइल पुगेको छ, उनले भने, मन्त्रिपरिषद्ले जग्गा स्वीकृति दिनासाथ पूर्वाधार निर्माण हुन्छ।"
बजेट जति सडकमा,"नेपालगन्ज : नेपालगन्जमा दुई वर्षमा सडक निर्माणमा मात्र तीन अर्ब २८ करोड रुपैयाँभन्दा बढी खर्च भएको छ। यो बजेट हेर्दा विकास भनेकै सडक निर्माण भन्ने आभास हुन्छ । ६६ किलोमिटरभन्दा बढी कालोपत्रे सडक निर्माण सम्पन्न हुँदै छ। पीपीसी सडक ४० किलोमिटरभन्दा बढी बनेको छ। माटो पटान, इँटा सोलिङ र ग्राभेल सडक २० किलोमिटर बनेको छ। सबै गरी नेपालगन्जमा एक सय २६ किलोमिटरभन्दा बढी बाटो बनिसकेको छ । नेपालगन्जमा दुई वर्षमा सडकमा छुट्ट्याइएको रकम विकट नरैनापुर गाउँपालिकाको सात आर्थिक वर्षको कुल बजेटभन्दा बढी हो। गाउँपालिकाको चालु वर्षको बजेट ४३ करोड छ । एसियाली विकास बैंकले एकीकृत सहरी विकास आयोजना सामुदायिक विकास कार्यक्रमको साना भौतिक पूर्वाधार निर्माणअन्तर्गत उपमहानगरमा सात करोड ११ लाख ७२ हजार रुपैयाँमा ८७ वटा बाटो (१० किलोमिटर) पीपीसी गरेको थियो। आयोजनाका इन्जिनियर मदन झा भन्छन्, दसैंपछि ८४ वटा पीपीसीका लागि बजेट आयो। अक्टोबरमा प्रक्रिया सुरु गरेर हामी डेढ महिनामै काम सम्पन्न गर्न सफल भयौं। बजेट बचेकाले तीनवटा योजना थपिए । एडीबीले नेपालगन्जमा दुई वर्षमा कम्तीमा साढे दुई लाख रुपैयाँदेखि बढीमा १० लाख रुपैयाँ लागतमा एक सय १६ वटा सडक पीपीसी गरिसकेको छ। जुन १४ किलोमिटर हुन आउँछ। अघिल्लो वर्ष झन्डै तीन करोड रुपैयाँ लागतमा २९ वटा सडक (साढे तीन किलोमिटर) पीपीसी गरेको थियो । एडीबीले नेपालगन्जमा एक अर्ब ७३ करोड रुपैयाँ सडकमा लगानी गरेको छ। एक अर्र्ब ६३ करोड रुपैयाँमा ३६ किलोमिटर सडक कालोपत्रे र पक्की नाली बनाउने काम अन्तिम चरणमा पुगेको छ। आयोजनाका साइट इन्जिनियर शैलेन्द्र्र महर्जन भन्छन्, अबको चार वर्षमा नेपालगन्जमा कालोेपत्रे गर्ने सडक भेटिने छैन । आयोजनाले थप नौ किलोमिटर सडक कालोपत्रेका लागि एडीबीसँग माग गरेको छ। नगरमा सहरी विकास तथा भवन निर्माण विभाग डिभिजन कार्यालयले ३० किलोमिटर सडक कालोपत्रे गरिरहेको छ । कार्यालयका सूचना अधिकारी इन्जिनियर होमनाथ भुसालका अनुसार एक अर्ब २८ करोड लागतमा नगरमा १८ वटा योजनामा ३० किलोमिटर सडक कालोपत्रे भइरहेको छ। जहाँ आवश्यकताअनुसार नाली पनि बन्दैछ। दुई वटा निर्माण कम्पनीले ठेक्का पाएका यी योजना गत मंसिरमा सम्पन्न गर्ने लक्ष्य थियो। एउटाको ८० प्रतिशत र अर्कोको ७० प्रतिशत काम सम्पन्न भइसकेको छ। यही आर्थिक वर्षमै काम सम्पन्न भइसक्छ, भुसाल भन्छन्, नेपालगन्जमा विकास निर्माणले निकै गति लिएको छ । संघीय सरकार र प्रदेश सरकारको ससर्त र अुनदानमा पनि सडक छुटेको छैन। संघीय सरकारले नेपालगन्जलाई तराईमधेस समृद्धि कार्यक्रम र अनुदानअन्तर्गत सडकका लागि एक करोड ४७ लाख रुपैयाँ दिएको छ। प्रदेश सरकारले ससर्त अनुदानमा २० लाख रुपैयाँ छुट्ट्याएको छ । संघीय र प्रदेशका सांसदले पनि नेपालगन्जको विकासका नाममा सडककै योजना बनाएका छन्। गत वर्ष प्रतिनिधिसभा सदस्य नन्दलाल रोकायले जैसपुर जाने बाटोका लागि १९ लाख ९० हजार रुपैयाँ विनियोजन गरेका थिए । प्रदेशसभा सदस्य सुरेन्द्र हमालले वडा नं १० मा २० लाख रुपैयाँ र मोहम्मद याकुब अन्सारीले वडा नं २० मनिकापुर राँझाका सडककै योजना बनाएर दिएका छन्। सांसद अन्सारीले भने, मैले त कालोपत्रे गर्ने भनेर बजेट योजना बनाएर दिएको हुँ। अहिलेसम्म काम भएको छैन। सडक बनाउने चिह्न मात्र लगाएका छन्् । उपमहानगरले वडालाई विनियोजन गरेको रकममा पनि सडक नै प्राथमिकतामा परेको छ। उपमहानगरका वडाले यो बजेटबाट एक तिहाइभन्दा बढी रकम सडककै नाममा खर्चेका छन्। उपमहानगरले आव ०७५७६ मा २२ करोड ७१ लाख र ०७६७७ मा २९ करोड २२ लाख रुपैयाँ विनियोजन गरेको थियो। यो रकममध्ये वडा कार्यालयले २१ करोड ३२ लाख रुपैयाँ त सडककै योजना बनाएका छन् । गत आवमा वडामा सडकका मात्र एक सय ९५ वटा र यस वर्ष एक सय ८३ वटा गरी दुई वर्षमा तीन सय ७८ वटा योजना बनेका छन्। सडकमा बजेट विनियोजन गर्नेमा वडा नं १० सबैभन्दा अगाडि छ। उसले गत वर्ष १४ योजनालाई ७७ लाख र यस वर्ष ११ योजनालाई एक करोड ५० हजार विनियोजन गरेको छ। वडा नंं १६ ले गत वर्ष १९ योजनालाई ७३ लाख ७५ हजार र यस वर्ष १६ योजनालाई ६३ लाख बजेट राखेको छ । सडक र नालीमा पैसा विनियोजन नगर्ने कुनै वडै छैनन्। वडाको बजेटबाट अधिकांश सडक पीपीसी गरिएका छन््। इँटा सोलिङ, ग्राभेल र माटो पटान पनि गरिएको छ। उपमहानगरको वार्षिक नगर विकास योजनामा वडाको सडक कति किलोमिटर बनाउने भन्ने उल्लेख नहुँदा यकिन तथ्यांक पत्ता लगाउन गाह्रो छ । उपमहानगरले नगरस्तरीय योजनामा सडक छोडेको छैन। मुख्य सडक सरसफाइका नाममा उपमहानगरको वार्षिक बजेट दुई करोड छ। क्रमागत योजना र आकस्मिक ग्राभेलिङका योजना जोड्दा दुई वर्ष अवधिमा तीन करोड सात लाख बजेट छ । विकास भनेको सडक जस्तो भएको छ। यति धेरै सडक बनाउँदा पनि जनताको माग सडक नै चाहियो भन्ने हुन्छ, उपमहानगरपालिका उपप्रमुख उमा थापा मगर भन्छिन्, सडक कसरी सदुपयोग गर्ने र दिगो रुपमा संरक्षण कसरी गर्ने भन्नेमा कसैको ध्यान पुगेको छैन ।"
पशुपतिनाथका काठ मक्किए,"काठमाडौं : पशुपतिनाथ मन्दिरको काठ कुहिएको छ। तीनतले मन्दिरको बीचको तलाका केही काठ कुहिएको हो। आँखीझ्याल अड्याउने फ्रेम कुहिएको हो। बीच तलामा रहेका आँखीझ्याल अड्याउने नौ फिटका केही काठ कुहिएको छ, श्रीपशुपतिनाथ मन्दिर अध्ययन समितिका सदस्य प्रेमहरि ढुंगानाले अन्नपूर्णसँग भने, कुहिएको काठको नमुना निकालिएको छ। त्यसलाई पुरातत्त्व विभागको रासायनिक प्रयोगशालामा परीक्षण गर्ने तयारी छ। विभागले पशुपति क्षेत्र विकास कोषसँगको समन्वयमा भूकम्पपछि मन्दिर जीर्णोद्धारबारे अध्ययनका लागि गठित समितिको प्रारम्भिक अध्ययनले यस्तो देखाएको हो। उक्त तलामा भण्डारीलाई बालाचतुर्दशीको अघिल्लो दिन मात्र प्रवेश दिइन्छ। सोही क्रममा उनीहरूले काठको नमुना निकालेका थिए। विभागको विश्वसम्पदा शाखाका प्रमुख सुरेशसुरस श्रेष्ठको संयोजकत्वमा श्रीपशुपतिनाथ मन्दिर अध्ययन समिति गठन गरी मंसिर १ देखि काम थालिएको थियो। समितिमा विभागका इन्जिनियर शाखाका प्रमुख सम्पत घिमिरे, स्ट्रक्चरल इन्जिनियरद्वय पुरुषोत्तम डंगोल र सुरज मल्ल, आर्किटेक्टद्वय शोभा महर्जन र सुदिन, पुरातŒव अधिकृत देवेन्द्र भट्टराई र पशुपति क्षेत्र विकास कोषको संस्कृति महाशाखाका प्रमुख प्रेमहरि ढुंगाना, इन्जिनियर पुरुषोत्तम खतिवडा र विसेट नाइके अरुण श्रेष्ठ छन्। बीच तलाको अध्ययन भइसकेको छ। भण्डारीलाई नौ दिन तालिम दिएर उक्त तलामा पठाइएको थियो। बाला चतुर्दशीको अघिल्लो दिन उनीहरू नागमणि र एकमुखे रुद्राक्ष निकाल्न त्यहाँ प्रवेश गर्ने चलन छ। आँखीझ्यालभित्रको अवस्था समितिले यसै साता जाँच गरेको छ। समिति संयोजक सुरेशसुरस श्रेष्ठले भने, काठका चौकोस कुहिएका छन्। आधार दिने मुख्य काठमा समस्या देखिएन। तर, सचेत भएर समयमै मर्मत गर्नुपर्ने देखिन्छ। समितिले मूलभट्ट, भट्ट, भण्डारी, विसेट नाइकेलगायत सँगको समन्वय र सहकार्यमा काम गरिरहेको छ। तल्लो तलामा भएका चाँदी, काठ र गाह्रोको अवस्थाको परीक्षण चाँडै सुरु गर्ने संयोजक श्रेष्ठको भनाइ छ। काम सुरु गरेपछि बाँकी राख्न नहुने भएकाले मर्मत संयन्त्र तयार पारेर मात्र अघि बढ्नुपर्छ, श्रेष्ठले भने। यसका लागि अध्ययन समितिले कोषलाई पत्र लेख्नुपर्छ। कोषले कुन संस्थामार्फत गराउन ठिक हुन्छ र सुरक्षाका लागि कोसँग समन्वय के गर्नुपर्छ बुझेर प्रक्रिया अघि बढाउनुपर्ने समितिको ठहर छ। मन्दिरमाथि चढ्ने तीनवटा सिँढी छन्। मूल ढुकुटी भित्रबाटै जान सकिन्छ भने दोस्रो र तेस्रो तलामा जाने छुट्टाछुट्टै सिँढी छन्। माथ्लो तलाको अध्ययन अन्तिममा गर्ने योजना छ। माथिल्लो तलाका लागि चारैतिर खट बाँध्नुपर्छ। छानो दबिएको छ कि ? काठ पुगेको हो होइन, पानी चुहिने पो भएको छ कि ? खट बनाउँदै तल्लो तलाको काम गर्दै जाने योजना छ, ढुंगानाले भने। कोषका सदस्यसचिव डा प्रदीप ढकालले प्राविधिक समितिको प्रतिवेदनका आधारमा मर्मतको तयारी अघि बढाइने बताए। समितिलाई अध्ययन अवधि तोकिएको छैन। समितिका पदाधिकारीले प्रतिवेदन चाँडै तयार पार्ने बताएका छन्।"
प्रदेश ३ नाम र राजधानी : नेकपाभित्रै असन्तुष्टि,"हेटौंडा : प्रदेश ३ को नाम बागमती र राजधानी हेटौंडा राख्ने नेकपा सचिवालयको निर्णयमा पार्टीका प्रदेशसभा सदस्यले आपत्ति जनाएका छन्। प्रदेशसभाले गर्ने निर्णयमा पार्टी केन्द्रबाट हस्तक्षेप भएको आरोप उनीहरूको छ। शुक्रबार र शनिबार प्रदेश संसदीय दलको बैठकमा बोल्ने कतिपय सदस्यहरूले भने पार्टी सचिवालयको निर्णय मान्न बाध्य हुनुपरेको गुनासो गरेका छन् । बैठकमा शुक्रबार बोलेका १७ जना प्रदेशसभा सदस्यमध्ये अधिकांशले पार्टी निर्णयको विरोध गरेका थिए। शनिबार पनि ३ जना सदस्यले पार्टी निर्णयको विरोध गरेका छन् । प्रदेशसभा सदस्य राजेन्द्र पाण्डेले संविधानले व्यवस्था गरेको अधिकार प्रदेशसभाले स्वतन्त्र ढंगले प्रयोग गर्न पाउनुपर्ने बताए। अष्टलक्ष्मी शाक्य, केशव स्थापित, राजेश शाक्यलगायत पनि सचिवालयको निर्णय सहजै मान्ने पक्षमा छैनन् । अर्का सदस्य विनोदकुमार खड्काले कम्युनिस्ट पार्टीको कार्यकर्ता भएपछि केन्द्रको निर्णय मान्नैपर्ने बताए । कम्युनिस्ट पार्टीमा खुला छलफल हुन्छ। तर हामी निर्णयमा पुग्दा एकमत हुन्छौं, नेकपाका मुख्य सचतेक रामेश्वर फुयाँलले भने, प्रदेशसभामा हामी प्रदेशको स्थायी राजधानी र नामबारे एकमत भएर जानेछौं । अर्की सदस्य जुनेली श्रेष्ठले पार्टीकै तर्फबाट सांसदको हैसियतमा पुगेपछि पार्टीको निर्णय मान्न बाध्य हुनुपर्ने बताइन्। नेकपाका ८० जना प्रदेशसभा सदस्यमध्ये ६२ जनाले बोल्न नाम टिपाएका छन्। आइतबार बिहान १० बजेदेखि पुनः बैठक सुरु हुन्छ, २२ जनाले बोल्न बाँकी छ, प्रमुख सचेतक फुयाँलले भने, अरू माननीयले बोल्न नाम टिपाउनुभएन भने भोलिसम्म हामी संसदीय दलको एउटै धारणा बनाउँछौं । पार्टी केन्द्रको निर्णयविरुद्ध प्रदेशसभा सदस्यहरुले बोल्न थालेपछि नेकपा अध्यक्ष तथा प्रधानमन्त्री केपी शर्मा ओली, अर्का अध्यक्ष पुष्पकमल दाहालले नेकपा प्रदेश ३ की इन्चार्ज अष्टलक्ष्मी शाक्य, मुख्यमन्त्री डोरमणि पौडेललगायतलाई बोलाएर सचिवालयको निर्णय कार्यान्वयन गर्न निर्देशन दिएका थिए । तर प्रदेश इन्चार्ज शाक्यले सहजै कार्यान्वयन गर्न सकिने बताएपछि प्रदेशसभा सदस्यहरूको धारण बुझ्न नेकपा संसदीय दलमा सबैलाई बोल्ने अवसर दिएको प्रदेश सरकारका एक मन्त्रीले बताए । प्रदेश ३ को हिउँदे अधिवेशन स्थायी राजधानी र नामकरणकै अन्योलले बस्न सकेको छैन । २२ गते मतदानको तयारी मुख्यमन्त्री डोरमणि पौडेल पुस २१ गते स्थायी राजधानीका विषयलाई प्रदेशसभामा प्रवेश गराउने र २२ गते मतदान प्रक्रियाबाट टुंगो लगाउने पक्षमा छन्। तर कतिपय नेताले भने यसबारे प्रदेशसभामा बोल्न पाउने माग राखेका छन् । नेताहरूबीच फरक धारणाका कारण हामीले सबैको कुरा सुन्न चाहेका हौं, मुख्य सचेतक फुयाँलले भने, सबै माननीयले बोलेपछि कसरी जाने भन्ने निर्णय हुन्छ । सोही आधारमा कार्य व्यवस्था परामर्श समितिबाट कार्यसूची तय हुने उनको भनाइ छ। पुस २१ गते कार्य व्यवस्था परामर्श समितिको बैठक बस्ने तयारी छ । नेकपालाई हेर्दै कांग्रेस नेपाली कांग्रेस प्रदेश ३ संसदीय दल नेकपा प्रदेश संसदीय दलको निर्णय कुरेर बसेको छ। कांग्रेस संसदीय दलले प्रदेशसभा सदस्यहरूलाई स्थायी राजधानी र नाम टुंगो लगाउन स्वतन्त्रता दिने निर्णय गरिसकेको छ । दुई तिहाई मत नेकपाकै भएकाले उनीहरूको भूमिका कस्तो हुन्छ हेरिरहेका छौं, कांग्रेस प्रदेश संसदीय दलकी प्रमुख सचेतक राधा घलेले भनिन्, हामी नेकपा सचिवालयले गरेको निर्णय स्वीकार गर्न सक्दैनौं। तर हाम्रै पार्टीका केन्द्रीय सभापति प्रधानमन्त्री हुँदा हेटौंडालाई अस्थायी राजधानी तोकेकाले हेटौंडा राजधानी हुँदा हामीलाई समस्या छैन ।"
एकैरातमा ३ शिशुको मृत्यु,"सिरहा : लहानस्थित सप्तऋषि अस्पतालमा डाक्टरको लापरबाहीले ३ सुत्केरीले शिशु गुमाएका छन् । शल्यक्रियामा संलग्न डाक्टरले लापरबाही गर्दा शिशुको ज्यान गएको पीडितहरूको आरोप छ । शिशुको मृत्युपछि पीडितका आफन्तले कारबाही माग गरेका छन् । उनीहरू घटनाबारे समाचार तयार पार्दासम्म अस्पतालसँग र प्रहरी प्रशासनको रोहवरमा छलफल गरिरहेका छन् । शुक्रबार साँझदेखि सुत्केरी व्यथाले च्यापेपछि सप्तरीको बलानबिहुल गाउँपालिका३ दुधौलाका संगीता साह, सिरहाको औरही गाउँपालिका१ दरहिया गाउँकी प्रमिला यादव र सखुवानन्कारकट्टी गाउँपालिका३ दिनाजपुरकी जानकी यादव उपचारका लागि सप्तऋषि अस्पतालमा पुगेका थिए । शनिबार बिहानसम्म तीनै जनाको पालैपालो शल्यक्रिया भयो तर कसैको पनि शिशु बाँचेन । शल्यक्रियामा डाक्टरको लापरबाही भएको पीडितका आफन्तको आरोप छ । डाक्टर रञ्जिता जयसवालले शल्यक्रिया गरेको अस्पतालका प्रमुख डाक्टर पशुपति चौधरीले जानकारी दिए । उपचारका क्रममा डाक्टरको लापरबाही नदेखिएको उनको दाबी छ । घटनाबारे पीडित परिवारसँग छलफल भइरहेको उनले बताए । बच्चा र सुत्केरी दुवैको अवस्था खराब देखिँदा आमालाई बचाएको अस्पतालले जानकारी गराएको छ, इलाका प्रहरी कार्यालय लहानका प्रमुख डीएसपी शरत थापाले भने, घटनाबारे थप अनुसन्धान भइरहेको छ । छानबिनपश्चात् दोषीमाथि कारबाही गरिने प्रमुख जिल्ला अधिकारी गोपालकुमार अधिकारीले बताए ।"
प्रहरीको जागिर छाडेर विदेश,"सुर्खेत : कक्षा १२ उत्तीर्ण भएपछि पञ्चपुरी६ सुर्खेतका मानसिंह विसी नेपाल प्रहरीमा भर्ना भए। मुस्किलले दुई वर्षसम्म उनले जागिरमा बिताए। तर बल्लतल्ल खाएको प्रहरीको जागिर बीचमै छाडेर विसी विदेश हानिए। हाल उनी रोजगारीको क्रममै कोरियामा छन्। कामअनुसार सुविधा नभएपछि परिवारको खर्च जुटाउन जागिर छाडेर विदेश उडेको उनका आफन्तले जनाए। दैलेखको ठाँटिकाँध घर भएका राकेश नेपालीको पेन्सन निस्कन पाँच वर्षमात्र बाँकी थियो। तर पनि उनले एक वर्षअघि प्रहरीको जागिरबाट राजीनामा दिए। हाल उनी वीरेन्द्रनगरस्थित एरिचोकमा फेन्सी पसल गरेर बसिरहेका छन्। सुरुमा जागिरका लागि धेरै दौडिएँ, भाग्यले नै भनौं प्रहरीमा भर्ती पनि भएँ। तर त्यहाँभित्र हाकिमलाई रिझाउन नसक्दा बढुवा र सरुवा कहिल्यै भएन, जवानकै तलबले मात्र खर्च धान्न धौ भएपछि बीचमै जागिर छाडेर व्यापारमा लागेँ। सकी नसकी प्रहरीमा जागिर खाएर बीचमै जागिर छाड्नेहरूमध्येमाथि उल्लेखित व्यक्तिहरू केवल प्रतिनिधि मात्र हुन्। पछिल्लो सयम सेवा, सुविधा, सरुवा र बढुवामा असन्तुष्टि जनाउँदै प्रहरीमा धमाधम जागिर छाड्नेको संख्या बढ्दो छ। कर्णाली प्रदेशमा मात्र एक वर्षको अवधिमा डेढ सयभन्दा बढी प्रहरीले बीचमै जागिर छाड्ने गरेको पाइएको छ। स्थायी जागिर र पेन्सनको सुविधा भए पनि प्रहरीको जागिरबाट राजीनामा दिनेहरूको संख्या बढ्दो छ। तल्लो तहका धेरै बीचमै जागिर छाड्ने प्रहरीमध्ये तल्लो तहका धेरै छन्। काम गर्ने समय धेरै हुनु र त्यो बमोजिम सुविधा कम हुने भएकाले पनि राजीनामा दिने तल्लो तहका कर्मचारीको संख्या बढी छ। आर्थिक वर्ष २०७५०७६ मा कर्णाली प्रदेशका १० जिल्लामा एकसय १४ जना प्रहरीले राजनीनामा दिएका छन्। प्रदेश प्रहरी कार्यालयका अनुसार चालू आर्थिक वर्षको सात महिनाभित्रमा ७० जनाले प्रहरीको जागिर छाडिसकेका छन्। राजीनामा दिँदा घरयाँसी र शारीरिक अवस्था कमजोर भएको देखाए पनि सेवा र सुविधा कम भएकै कारण उनीहरूले जागिर छाडेको पाइएको हो। जागिर छाडेकाहरू धमाधम वैदेशिक रोजगारीमा गएका छन्। केहीले स्वदेशमै व्यवसाय गरिरहेका हुन्। राज्यलाई आर्थिक भार प्रहरीमा एउटा जवान तयार पार्न राज्यको लाखौं रकम खर्च हुन्छ। त्यसरी तयार भएको जनशक्ति बीचमै जाँदा राज्यलाई नै आर्थिक नोक्सानी हुने गरेको छ। एकजना प्रहरी जवान तयार पार्न राज्यको कम्तिमा पनि पाँच लाख रुपैयाँसम्म खर्च हुन्छ। भर्ना, तालिम र अन्य व्यासायीक सीप सिकाउन प्रतिजवान पाँच लाखजति खर्च हुने प्रदेश प्रहरीले जनाएको छ। पूर्वएआईजी रणबहादुर चन्द भन्छन्, एउटा जवान तयार पार्न कम्तिमा पनि पाँच लाख खर्च हुन्छ, यसरी हेर्दा प्रहरीमा जनशक्तिको उत्पादन महँगो छ। तर उत्पादित जनशक्तिले बीचमै जागिर छाड्दा राज्यलाई घाटा हुन्छ, यसलाई रोक्न अब समयअनुसार प्रहरीभित्र सेवा र सुविधा बढाउनुपर्छ। सेवा र सुविधा बढाएमा प्रहरीमा रहेको जनशक्तिलाई टिकाउन सकिने उनको भनाइ छ। अन्य सरकारी सेवाको तुलनामा प्रहरी सेवामा बढी समय दिनुपर्छ। दैनिक डिउटी गर्दा पनि त्यो बराबरको सेवा र सुविधा भने छैन। काम अनुसारको अत्तिरिक्त सुविधा नभएकै कारण प्रहरीभित्र तल्लो तहका कर्मचारीमा निराशा देखिन्छ। पहुँच र शक्तिको भरमा मात्र गरिने सरुवा र बढुवाका कारण पनि आफूहरूले बीचमै जागिर छाडेको राजीनामा दिएकाहरू बताउँछन्। जागिरमा रहनैपर्ने न्यूनतम अवधि तोक्नेछौं संगठनभित्र बीचमै राजीनामा दिनेक्रम बढेपछि नेपाल प्रहरीले यसबारे गहिरो अध्ययन गर्ने जनाएको छ। नेपाल प्रहरीका प्रवक्ता विश्वराज पोखरेलले अब प्रहरी संगठनमा प्रवेश गर्दा जागिर छाड्नै नपाइने न्यूनतम अवधिबारे अध्ययन गरिने बताए। उनले भने, जागिरमा रहने वा नरहने भन्ने व्यक्तिगत विषय हो, कुनै पेशा रोज्ने वा छाड्ने भन्ने व्यक्तिको अधिकार पनि हो। तर पनि अब प्रहरीमा जागिर खाएपछि छोड्नै नपाइने न्यूनतम अवधि तोक्न आवश्यक छ, कम्तिमा यति वर्षसम्म जागिरमा रहनैपर्छ भन्ने नियम बनाउनका लागि अब हामी अध्ययन गर्नेछौं। उनले प्रहरीमा सेवा र सुविधा बढाउनका लागि पनि प्रयास भइरहेको बताए। साथै जागिरमा टिकाइ राख्नका लागि पनि नयाँ विकल्प खोजिने उनको भनाइ छ।"
मृतकको भत्ता खाने सचिवविरुद्ध मुद्दा,"काठमाडौं : मरिसकेको व्यक्तिको भत्ता खाने तत्कालीन गाविस सचिवविरुद्ध अख्तियार दुरुपयोग अनुसन्धान आयोगले मुद्दा हालेको छ। मृत्यु भइसकेको व्यक्तिको समाजिक सुरक्षा भत्तामा हिनामिना गर्ने पर्साको साविक जयमंगलापुर गाविसका तत्कालीन सचिव राजेन्द्र महतो नुनियाविरुद्ध विशेष अदालतमा मुद्दा दायर गरिएको हो। सचिव महताले सरकारबाट सामाजिक सुरक्षा भत्ता शीर्षक (आंशिक अपाङ्ग, पूर्ण अपाङ्ग, औषधि खर्च, असहाय विधवा, बालबालिका तथा दलित) मा विनियोजित रकममा मृत्यु भइसकेको व्यक्तिलाई पनि रकम वितरण गरेको, किर्ते भरपाई तयार गरी व्यापक अनियमितता गरी भ्रष्टाचार गरेको भन्ने उजूरीमा अख्तियाले अनुसन्धान गरेको थियो। अनुसन्धान हुँदा आर्थिक २०७००७१ देखि आब २०७३०७४ को प्रथम चौमासिकसम्मको सामाजिक सुरक्षा भत्ता शीर्षकको रकम वितरण गर्दा उक्त रकम सम्बन्धित लाभग्राहीलाई नबुझाएको र मृत्यु भइसकेको व्यक्तिको नाममा समेत भत्ता वितरण गरी बदनियतपूर्वक सरकारी रकम हिनामिना गरेको पुष्टि भएपछि उनीविरुद्ध मुद्दा दायर गरिएको अख्तियारले जनाएको छ। सचिव महतोले मुत्यु भएको व्यक्तिको ५५ हजार ९ सय रुपैयाँ हिनामिना गरेको अख्तियारले दाबी छ। अख्त्तियारले सामाजिक सुरक्षा भत्ताको सक्कल भरपाईमध्ये आव।२०७१०७२ को औषधि उपचार शीर्षक बाहेक अन्य भरपाई तथा आर्थिक वर्ष २०७२०७३ को तेश्रो किस्ताको भरपाईहरु बरबुझारथ नगरी लुकाई नोक्सानसमेत गरेको पुष्टि भएको छ। उनीविरुद्ध भ्रष्टाचार निवारण ऐन बमोजिमसमेत सजायको माग दाबीसहित विशेष अदालत काठमाडौंमा आरोपपत्र दायर गरिएको छ।"
"मदन पुरस्कार विजेता महेशविक्रम शाह भ्रष्टाचारमा मुछिए ! भन्छन्, कल्पना गर्न सक्दिनँ","काठमाडौं : प्रहरी नायब महानिरीक्षक (डीआईजी) महेशविक्रम शाह रासन हिनामिनाको आशंकासहित छानबिनको दायरामा परेका छन् । उनी पुस २३ गते अनिवार्य अवकाश पाउँदैछन् । तीन नम्बर प्रदेश तालिम केन्द्र दुधौलीको समादेशक हुँदा तालिमे जवानको एक महिनाको तलब भत्ता र रासनवापतको करिब ३१ लाख रुपैयाँ हिनामिना गरेको आरोप शाहमाथि छ । उनले भने यो आरोप अस्वीकार गरेका छन् । २०७२ असोज २२ देखि २०७३ माघ २३ सम्म तालिम केन्द्रको समादेशक बनेका उनले तालिमे जवानको तलबमा हिनामिना आरोपपछि प्रहरी प्रधान कार्यालयले प्रहरी महानिरीक्षकको सचिवालय अन्तर्गत प्रहरी निरीक्षणालयका एक एसएसपीको कमाण्डमा छानबिन टोली गठन गरेको थियो । छानबिन टोलीले अध्ययनपछि भ्रष्टाचार गरेको तथ्यसहितको प्रतिवेदन प्रहरी महानिरीक्षक सर्वेन्द्र खनाललाई बुझाएको थियो । प्रहरी उच्च स्रोतअनुसार छानबिन प्रतिवेदनमा शाह र तालिम केन्द्रका लेखापाल सई दीपेन्द्रप्रसाद पनेरुलाई समेत छानबिनको दायरामा ल्याउनुपर्ने सुझाव दिइएको छ । छानबिनको फाइल थप कारबाहीका लागि प्रहरी मुख्यालयले अख्तियारमा बुझाइसकेको स्रोतले बतायो । प्रहरी मुख्यालय अन्तर्गत प्रहरी निरीक्षणालयले छानबिनका क्रममा दुधौली तालिम केन्द्र र जुनियर प्रहरी अधिकृत शिक्षालय भरतपुरबाट कागजात झिकाएर छानबिन गरेको थियो । अहिलेको भरतपुर शिक्षालयमा तत्कालीन मध्य क्षेत्रीय प्रहरी तालिम केन्द्र थियो । तत्कालीन समयमा भरतपुर तालिम केन्द्रलाई जुनियर प्रहरी अधिकृत शिक्षालय कायम गरी सिन्धुलीको दुधौलीमा मध्य क्षेत्रीय प्रहरी तालिम केन्द्र सारिएको थियो । तालिम केन्द्र सर्नेबित्तिकै तत्कालीन प्रहरी वरिष्ठ उपरीक्षक (एसएसपी) शाहले समादेशकको जिम्मेवारी पाएका थिए । उच्च स्रोतका अनुसार अन्यत्रै दरबन्दी रहेका रिक्रुट जवानको तलब र रासन भत्तावापतको करिब ३१ लाख रुपैयाँ हिनामिना भएको हो । उनी सुरक्षा परिषद्मा छन् । छापामारको छोरो नामक पुस्तकका लेखक शाहले मदन पुरस्कारसमेत पाएका थिए । प्रहरी केन्द्रीय प्रवक्ता डीआईजी शैलेश थापा क्षेत्रीले व्यक्तिगत उजुरीका फाइल सम्बन्धित व्यक्तिलाई नै जानकारी गराइने हुँदा यसबारे आफूले केही बताउन नमिल्ने बताए । उनले भने, उजुरी धेरै आउँछन् । उजुरी परेपछि सम्बन्धित व्यक्तिमाथि छानबिन हुन्छ । सबै व्यक्तिका उजुरी मलाई जानकारी हुँदैन । भ्रष्टाचारको कुरा कल्पना गर्न सक्दिनँ : डीआईजी शाह मलाई यसबारे विषयमा थाहा छैन । मैले जवानको पैसा खाने विषय त सपनामा पनि कल्पना गर्न सक्दिनँ । छानबिन समितिले मसँग सोधपुछ गरेको छैन । ममाथि लगाएको आरोपको सत्यतथ्य छानबिन होस् । छानबिन निम्ति म पनि सघाउँछु । मैले त कर्मचारीलाई विश्वास गर्ने हो । मेरो विश्वासमाथि कसैले अपराध गरेको रहेछ भने उसैले आपराधिक दायित्व लिनुपर्छ । तर तालिम केन्द्रको प्रमुखको हिसाबले नैतिक जिम्मेवारी मेरो पनि हो ।"
प्रहरी विरुद्ध ट्याक्टर चालकको प्रदर्शन र नारावाजी,"वीरगन्ज : बालुवा लोड गरी भारत तस्करी गर्न लागिएको आरोपमा प्रहरीले नियन्त्रणमा लिएका ट्याक्टर चालक, ट्याक्टर धनी र उनका आफन्तले आइतबार वीरगन्जमा प्रदर्शन गरेका छन् । प्रहरीले ६ वटा ट्याक्टरलाई नियन्त्रणमा लिएको थियो । प्रहरीको विरोधमा उनीहरुले जुलुस निकालेर प्रदर्शन गर्नुका साथै जिल्ला प्रशासन कार्यालय र जिल्ला समन्वय समिति कार्यालय अगाडि नारावाजी गरेका थिए । आइतबार बिहान घण्टाघर चोकमा भेला भएका टयाक्टरका चालक र ट्याक्टर धनीहरुले जुलुस र नारावाजी गर्दै जिल्ल प्रशासन कायर्यालय अगाडि धर्ना समेत दिए । तर जिल्ला प्रशासन कार्यालयमा प्रमुख जिल्ला अधिकारी नभेटिएपछि त्यहाँबाट नारावाजी गर्दै फर्किएर जिल्ला समन्वय समिति कार्यालय अगाडि पुगेर घेराउ गर्दै साँझसम्म धर्ना दिए । गत शुक्रबार बिहान वीरगन्ज महानगरपालिका वडा नम्बर ३० लालपर्साबाट बालुवा लोड गरिएका ६ वटा ट्याक्टर सहित चालकहरुलाई पनि प्रहरीले नियन्त्रणमा लिएको थियो । भारतमा अवैध रुपमा बालुवा चोरी निकासी गर्न लागिएको भन्दै प्रहरीले ट्याक्टर सहित ट्याक्टर चालक वीरगन्ज ३१ बेल्वाका शेख जावेद, शेख जफरुदिन, रघुनन्दन साह, वीर लक्ष्मण साह कानु, शेख सद्दाम र मोहमद कलामुदीनलाई पक्राउ गरेको थियो । नियन्त्रणमा लिइएका ट्याक्टर कारवाहीका लागि प्रहरीले वीरगन्ज भन्सार कार्यालयमा बुझाइसकेको छ । चालकहरुलाई भने प्रहरीले शुक्रबार नै छाडेको थियो । नेपालका खोलाबाट अवैध रुपमा बालुवा उत्खनन् गरी ट्याक्टरमा लोड गरी भारततर्फ चोरी निकासी गरेर लैजाँदै गरेको अवस्थामा बालुवा सहितको ट्याक्टर नियन्त्रणमा लिएको प्रहरीको भनाइ छ । तर ट्याक्टरका चालक र धनीले भने बाराको बकुलियास्थित दुधौरा खोलाबाट प्रति ट्याक्टर ८ सय २५ रुपैयाँको रसिद काटेर बालुवा लिएर वीरगन्जको नगवामा बेच्न लैजाँदै गरेको अवस्थामा प्रहरीले तस्करी गर्न लागेको भनी नियन्त्रणमा लिएको दावी गरेका छन् ।"
आमाबुवाको हेरचाह नगर्ने सन्तानले अंश नपाउने,"काठमाडौं : आमाबुवालाई नपाल्ने सन्तानले अंश नपाउने प्रावधानसहितको विधेयक संसदीय समितिबाट पारित भएको छ। संसदको महिला तथा सामाजिक समितिले आइतबार ज्येष्ठ नागरिक सम्बन्धी ऐन संशोधन विधेयक पारित गरेको हो। दफा ४ को उपदफा ५ मा उक्त प्रावधान राखिएको छ। पालनपोषण नगरिएका वा अलपत्र अवस्थामा रहेका ज्येष्ठ नागरिकको अंशभाग भएमा स्थानीय तहले आफ्नो स्वामित्वमा ल्याई निजको हकहितका लागि परिचालन गर्नेछ, माथि भनिएको छ, यस दफामा अन्यत्र जुनसुकै लेखिएको भएता पनि स्थानीय तहले ज्येष्ठ नागरिककको परिवारको सदस्य, नातेदार वा हकवालाले पालनपोषण वा हेरचाह नगरेको वा पालनपोषण तथा हेरचाह गर्ने अन्य हकवाला वा नातेदार नभई अलपत्र अवस्थामा रहेका ज्येष्ठ नागरिकलाई हेरचाह केन्द्रमा राखी पालनपोषण तथा हेरचाह गर्ने व्यवस्था मिलाउनु पर्नेछ। अनिवार्य १० प्रतिशत रकम जम्मा गर्नुपर्ने प्रावधान भने विधयेकबाट हटाइएको छ। तर, जेष्ठ नागरिकको दैनिकीमा समस्या देखिएमा आवश्यक हुने रकम सन्तानबाट लिई स्थानीय तहले जेष्ठ नागरिकको हेरचाहका गर्ने प्रावधान विधेयकमा राखिएको छ। विधेयकमा जेष्ठ नागरिकका सन्तान अथवा हकवालाको आर्थिक आम्दानी वा हैसियत अनुसार निश्चित रकम मासिक रुपमा जेष्ठ नागरिकको खातामा जम्मा गराउन सक्ने प्रावधान भने विधेयक राखिएको छ। तर, यो प्रावधान बाध्यकारी भने छैन। अर्कोतर्फ आमाबुवाले पालनपोषण नगरेका सन्तान भने ती आमाबुवालाई पाल्न बाध्यकारी नहुने प्रावधानसमेत विधेयकमा छ। दफा ४ को उपदफा १३ मा यो प्रावधान राखिएको छ। जुनसुकै कारणले सन्तानलाई पालनपोषण, हेरचाह, शिक्षा प्रदान नगरिएका वा उचित अभिभावकत्व नदिइएका, घर परिवारबाट निकालागरी खान पाउन नदिइ हुर्केका सन्तानलाई ज्येष्ठ नागरिक बाबुआमालाई पालनपोषण गर्न, गराउन स्थानीय तहले बाध्य पर्न सक्ने छैन, उक्त प्रावधानमा भनिएको छ।"
एकैरातमा ३ शिशुको मृत्यु,"सिरहा : लहानस्थित सप्तऋषि अस्पतालमा डाक्टरको लापरबाहीले ३ सुत्केरीले शिशु गुमाएका छन् । शल्यक्रियामा संलग्न डाक्टरले लापरबाही गर्दा शिशुको ज्यान गएको पीडितहरूको आरोप छ । शिशुको मृत्युपछि पीडितका आफन्तले कारबाही माग गरेका छन् । उनीहरू घटनाबारे समाचार तयार पार्दासम्म अस्पतालसँग र प्रहरी प्रशासनको रोहवरमा छलफल गरिरहेका छन् । शुक्रबार साँझदेखि सुत्केरी व्यथाले च्यापेपछि सप्तरीको बलानबिहुल गाउँपालिका३ दुधौलाका संगीता साह, सिरहाको औरही गाउँपालिका१ दरहिया गाउँकी प्रमिला यादव र सखुवानन्कारकट्टी गाउँपालिका३ दिनाजपुरकी जानकी यादव उपचारका लागि सप्तऋषि अस्पतालमा पुगेका थिए । शनिबार बिहानसम्म तीनै जनाको पालैपालो शल्यक्रिया भयो तर कसैको पनि शिशु बाँचेन । शल्यक्रियामा डाक्टरको लापरबाही भएको पीडितका आफन्तको आरोप छ । डाक्टर रञ्जिता जयसवालले शल्यक्रिया गरेको अस्पतालका प्रमुख डाक्टर पशुपति चौधरीले जानकारी दिए । उपचारका क्रममा डाक्टरको लापरबाही नदेखिएको उनको दाबी छ । घटनाबारे पीडित परिवारसँग छलफल भइरहेको उनले बताए । बच्चा र सुत्केरी दुवैको अवस्था खराब देखिँदा आमालाई बचाएको अस्पतालले जानकारी गराएको छ, इलाका प्रहरी कार्यालय लहानका प्रमुख डीएसपी शरत थापाले भने, घटनाबारे थप अनुसन्धान भइरहेको छ । छानबिनपश्चात् दोषीमाथि कारबाही गरिने प्रमुख जिल्ला अधिकारी गोपालकुमार अधिकारीले बताए ।"
कृषि अनुदान घोटला प्रकरण : कर्मचारी खोज्दै अख्तियार,"बुटवल : पाँच नम्बर प्रदेशको कृषि भूमि व्यवस्था तथा सहकारी मन्त्रालयले गत आर्थिक वर्षमा वितरण गरेको अनुदान घोटलामा अख्तियार दुरुपयोग अनुसन्धान आयोगले छानबिन थालेको छ। कर्मचारीकै मिलेमतोमा गैर किसानलाई अनुदान दिइएको भन्दै संसदीय समितिले कारबाही गर्न मन्त्रालयलाई सिफारिस गरेको थियो। मन्त्रालयले आफैं अनुगमन गरेपछि मात्रै कारबाही गर्नुपर्ने या नपर्ने भन्दै अहिलेसम्म कुनै कदम चालेको छैन। कृषि पेसा नै नगर्नेलाई अनुदान दिन सिफारिस गर्ने कर्मचारीमाथि अख्तियारको केन्द्रीय कार्यालयले अनुसन्धान थालेको छ। पहिलो चरणमा उपलब्ध प्रमाणका आधारमा कपिलवस्तुको पशु ज्ञान केन्द्रका तीन जना कर्मचारीलाई नियन्त्रणमा लिएको छ। तर अख्तियारले यस विषयमा जानकारी दिन नमिल्ने बताएको छ। गैर किसानलाई अनुदान शीर्षकको समाचार अन्नपूर्ण पोष्टमा प्रकाशित भएपछि अख्तियार बुटवल कार्यालयले मन्त्रालयबाट कागजात लिएको थियो। सोको अध्ययन भइरहेको अख्तियार स्रोतले जनाएको छ। संसदीय समितिले अनुगमन प्रतिवेदनमा कर्मचारीको नामै किटान गरेर कारबाहीको सिफारिस गरेको छ। समितिको प्रतिवेदन, पत्रपत्रिकामा आएका समाचार र लिखित उजुरीको आधारमा अख्तियारले अनुसन्धान थालेको हो। पशु ज्ञान केन्द्र कपिलवस्तुका पशु चिकित्सकहरु डा रुपनारायण श्रेष्ठ, डा पवन गुप्ता र मत्य विकास अधिकृत सुरेन्द्रप्रसाद भुजेललाई नियन्त्रणमा लिएको हो। पुस ११ गते अख्तियारको केन्द्रीय टोलीले नै उनीहरूलाई नियन्त्रणमा लिएको ज्ञान केन्द्रका प्रमुख श्रवणकुमार चौधरीले पुष्टि गरे। कपिलवस्तुको शिवराज नगरपालिकाको नव प्रगतिशील बहुउद्देश्यीय कृषि समूहले बाख्रापालनका लागि भन्दै अनुदान लिएको थियो। बाख्रा नै नपालेको सो समूहले बाख्रा पालन राम्रो गरेको भन्ने अनुगमन प्रतिवेदनमा तीन जना कर्मचारीले हस्ताक्षर गरी अनुदान दिन सिफारिस गरेका छन्। समूहले ६ लाख अनुदान पाएको छ। गलत प्रतिवेदन बनाइ अनुदान दिलाउँदा लाभ लिएको आशंकामा अख्तियारले छानबिन थालेको हो। संसदीय समितिले पनि कर्मचारीले काम नै नभएको फर्मले राम्रो काम गरेको प्रतिवेदन दिइ अनुदान दिलाएको प्रतिवेदन दिएको थियो। ज्ञान केन्द्रका प्रमुख चौधरीका अनुसार सो कृषि समूहले ६० वटा बाख्रा पालन गरेको विवरण पेस थियो। अहिले सो फर्ममा बाख्रा छैनन्। मन्त्रालयले गतवर्ष पशु, कृषि उत्पादन र प्रविधि शीर्षकको अनुदानमा करिब पौन २ अर्ब वितरण गरेको थियो। संसदीय समितिले ७० प्रतिशत रकम दुरुपयोग भएको जनाएको छ। तर मन्त्रालयले भने समितिको प्रतिवेदन नै सतही भएको दाबी गरेको छ। आशयात्मक कुराहरू समितिको प्रतिवेदनमा छन्। त्यसलाई विश्वास गरिहाल्ने अवस्था नभएकाले छुट्टै अनुगमन थालेका छौं, मन्त्रालयका सचिव तेजबहादुर सुवेदीले भने, हाम्रो अनुगमनमा त्रुटि भेटिए कर्मचारी तथा किसान दुबैलाई कारबाही हुन्छ। उनले आर्थिक वर्षको अन्तिममा अनुदान वितरण गर्दा केही त्रुटि भएको स्विकार गरे। मन्त्रालयले चारवटा समिति बनाएर १२ जिल्लाको अनुगमन गरेको छ। त्यसको प्रतिवेदनलाई अन्तिम रूप दिने काम भइरहेको बताइएको छ। अनुगमनमा संलग्न कर्मचारीहरूले करिब १५ प्रतिशत रकम दुरुपयोग भएको बताएका छन्। तर उनीहरूले समितिले भनेजस्तो कर्मचारीले लाभ लिएर अनुदान दिएको नभएको दाबी गरेका छन्। कृषि अनुदान दुरुपयोग कृषि अनुदान दुरुपयोग : कारबाही गर्न निर्देशन"
"तीन छोराछोरी छोडेर १० दिनदेखि आमा बेपत्ता, बालबच्चाको बिचल्ली","काठमाडौं : ललितपुर भैंसेपाटीस्थित मगर गाउँमा डेरा गरेर बस्दै आएकी सन्तोषी रानामगर १० दिनदेखि बेपत्ता भएकी छन्। नुवाकोट जिल्ला साविक महाकाली गाविस३ हाल शिवपुरी गाउँपालिका६ घर भएकी सन्तोषी विगत ८ वर्षदेखि तीन बालबच्चाका साथ ललितपुरमा बस्दै आएकी थिइन्। उनी पुस ११ गतेदेखि बेपत्ता भएकी हुन्। उनका पति भरत रानामगर वैदेशिक रोजगारीको सिलसिलामा मलेसिया छन्। उनी बेपत्ता भएपछि बालबच्चाको बिचल्ली भएको छ। उनका १४ वर्षका एक छोरासँगै १२ र ९ वर्षीया दुई छोरी छन्। प्रहरीमा रिपोर्ट गरेपनि हालसम्म फेला पर्न नसकेको पति भरतले मलेसियाबाट जानकारी दिए। कम्पनीले तत्काल देश नपठाएपछि म मलेसियामै छु, श्रीमान भरतले अन्नपूर्णसँग भने, म तुरुन्त आउन नक्ने हुँदा बालबच्चाको बिचल्ली भएको छ। सँगै उनले श्रीमतीलाई जो कसैले देखे वा फेला पारे नजिकैको प्रहरी कार्यालयमा खबर गरिदिन आग्रह गरेका छन्।"
मलद्वारमा सुन र हिरा लुकाएर ल्याउने भारतीय नागरिक विमास्थलबाट पक्राउ,काठमाडौं : मलद्वारमा सुन र हिरा लुकाएर ल्याउने दुईजना त्रिभुवन अन्तर्राष्ट्रिय विमास्थलबाट पक्राउ परेका छन्। विमास्थल प्रमुख भन्सार अधिकृत राजकुमार अधिकारीका अनुसार पाँच सय ग्राम सुन र एक सय ग्राम हिरासहित दुई भारतीय नागरिक पक्राउ परेका हुन्। प्रहरीले सारजाबाट एयर अरेबियामा नेपाल आएका कोत्ताकुथ किजाकेथिल नौशद र मलेसियाबाट आएका मोहमद मेदिन सथाली पक्राउ परेका हुन्। भन्सार एरिया कटिसकेपछि चेकजाँच गर्दा शंकास्पद बस्तु बोकेको पाइएपछि पक्राउ परेका हुन्। सथालीले दुई सयग्राम हिरा पेटमा राखेको र नौशदले पाँच सय ग्राम सुन मलद्वारमा राखेको पाइएपछि सिनामंगलस्थित केएमसी अस्पतालमा लगेर निकालिएको हो। अपराध महाशाखाका प्रमुख एसएसपी सहकुल थापा नेतृत्वको टोलीले विशेष सूचनाको आधारमा उनीहरुलाई नियन्त्रणमा लिएको हो। उनीहरुमाथि थप अनुसन्धान भइरहेको थापाले अन्नपूर्ण अनलाइनलाई जानकारी दिए।
पक्राउ परेका चिनियाँको राहादानी रद्द : १ हजार जरिवाना,"काठमाडौं : चिनियाँ दूतावासले १ सय २२ चिनियाँको राहदानी रद्द गर्ने भएको छ। प्रवेशाज्ञा (भिसा) दुरुपयोग गरी शंकास्पद गतिविधिमा संलग्न रहेको आरोपमा उनीहरू काठमाडौंबाट पक्राउ परेका थिए। उनीहरूका राहदानी एकमुष्ठ रद्द गरी नयाँ ट्राभल डकुमेन्ट जारी गर्ने तयारी दूतावासले गरेको हो। व्यक्ति छन्, राहदानी छैन। राहदानी छ, व्यक्ति फरार छन्, एक प्रहरी अधिकारीले अन्नपूर्णसँग भने। प्रहरीका अनुसार ९६ जनाको राहदानी छैन। बाँकी २६ जनाको राहदानी प्रहरीसँग छ। राहदानी हराए दूतावासले नयाँ उपलब्ध गराउँदै आएको थियो। राहदानीबेगर पक्राउ परेकालाई ट्राभल डकुमेन्टका आधारमा चीन फर्काउने तयारी छ। त्यसका लागि दूतावासले प्रहरीसँग समन्वय गरिरहेको छ। ट्राभल डकुमेन्टमा भिसा नियमित गरी पक्राउ परेका सबैलाई बुधबार चीन फर्काइनेछ। बुधबार बिहान र बेलुका दुई सिफ्टमा चीनबाट दुईवटा जहाज काठमाडौं आउनेछन्। चीन सरकारले काठमाडौंमा पक्राउ परेका आफ्ना नागरिकलाई बुधबार (८ जनवरी) दुईवटा चार्टर विमानबाट फिर्ता लैजाने भएको हो। त्यसका लागि चीनले चाइना साउदन र चाइना वेस्टर्न नामका दुई विमान नेपाल पठाउन लागेको छ। एउटामा ८० र अर्काेमा ४२ जना लगिने भएको छ। ती जहाज अवतरण गराउन दूतावासले नागरिक उड्डयन प्राधिकरणबाट अनुमति लिएको छ। प्रहरीले हिरासतमा रहेका चिनियाँको कागजपत्र बुझाएपछि अध्यागमन विभागले निष्काशन प्रक्रिया थाल्नेछ। विभागका महानिर्देशक ईश्वरराज पौडेलले पक्राउ परेका शंकास्पद सबै चिनियाँलाई निष्काशन गरिने बताए। उनीहरू सबैले व्यापारिक र पर्यटक भिसा दुरुपयोग गरेका छन्। सोहीबमोजिम कारबाही गरी निष्काशन गर्छौं, महानिर्देशक पौडेलले अन्नपूर्णसँग भने, पक्राउ परेकामध्ये एक जनासँग मात्रै व्यापारिक भिसा छ। बाँकी सबैको पर्यटक भिसा छ। ईजी ३८९३५०३ नम्बरको चिनियाँ राहदानीवाहक हु चेङगुईले व्यापारिक भिसा लिएका हुन्। चेङगुईले ली चाओ नामको आईटी कम्पनी खोल्न व्यापारिक भिसा लिएको पाइएको छ। यो कम्पनीका नामबाट व्यापारिक भिसा लिएका अन्य चिनियाँ फरार छन्। उनीहरूलाई फिर्ता लैजाने तयारीस्वरूप चीनको पब्लिक सेक्युरिटी मन्त्रालयअन्तर्गतको अपराध अनुसन्धान विभागका उपनिर्देशक बाङ हुवा नेपालमा छन्। उनले गृह मन्त्रालय, अध्यागमन विभाग र प्रहरीसँग समन्वय गरिरहेका छन्। गैरकानुनी ढंगले नेपाल बसेका चिनियाँविरुद्धको विशेष अप्रेसनका लागि उपनिर्देशक बाङ नेतृत्वको चिनियाँ टोली नेपाल आएको हो। कम्बोडिया, फिलिपिन्स, लाओसलगायत पूर्वी एसियाली मुलुकमा अवैध चिनियाँविरुद्ध अप्रेसन थालिएपछि त्यहाँबाट हजारौं चिनियाँ नेपाल प्रवेश गरेका थिए। चीन सरकारको सूचनाका आधारमा नेपाल प्रहरीले पुस ७ मा १ सय २२ चिनियाँलाई पक्राउ गरेको थियो। यसअघि सात चिनियाँ पक्राउ परेका थिए। उनीहरूको भिसा म्याद गुज्रिएको थियो। अध्यामगनले भिसा नियमित नगर्नेलाई विलम्ब शुल्क लिएर भिसा नियमित गरी निष्काशन गर्छ। भिसा भएका चिनियाँलाई कसरी निष्काशन गर्ने भन्नेबारे गृह मन्त्रालय परामर्शमा छ। निश्चित समयसम्म नेपाल प्रवेशमा प्रतिबन्ध लगाउने गरी निष्काशन गर्नेबारे छलफल भइरहेको जनाइएको छ। पहिलो चरणमा झन्डै १ हजार चिनियाँ पक्राउ गर्ने चीन सरकारको योजना सूचना चुहिएका कारण पूरा हुन सकेन। चिनियाँ पक्ष अप्रेसन पूरा नहुँदै सूचना चुहिएकोप्रति गम्भीर बनेको छ। केहीलाई पक्राउ गर्नेबित्तिकै सूचना चुहिएपछि काठमाडौं, पोखरा, चितवनलगायत स्थानमा शंकास्पद ढंगले बसेका हजारौं चिनियाँ भागेको भन्दै चिनियाँ पक्षले असन्तुष्टि जनाएको छ। १ हजार जरिवाना साइबर अपराधमा संलग्न १ सय २२ चिनियाँलाई जिल्ला प्रशासन कार्यालय काठमाडौंले जनही १ हजार रुपैयाँ जरिवाना गरेको छ। प्रमुख जिल्ला अधिकारी जनकराज दाहालको इजलासले आइतबार उनीहरूको कसुरका आधारमा जरिवाना तोकेको हो। अभद्र व्यवहार मुद्दामा प्रहरी र सरकारी वकिलको राय प्रतिवेदनका आधारमा सीडीओ दाहालले यस्तो फैसला गरेका हुन्। महानगरीय प्रहरी परिसर टेकुका प्रमुख एसएसपी उत्तमराज सुवेदीले ती चिनियाँलाई अध्यागमन विभागको जिम्मा लगाइने बताए।"
भन्सार छलेर ल्याएका मोटरपार्टस बरामद,भैरहवा : सशस्त्र प्रहरी बल नेपाल नम्बर ३८ गुल्म हेडक्वार्टरको गस्तीले भारतबाट अवैध रुपमा भन्सार छलेर ल्याउँदै गरेको मोटरपार्ट्स बरामद गरेको छ। गुल्मका प्रमुख मानबहादुर शाहीको कमाण्डमा खटिएको मोबाइल टोलीले बेलहियाको डण्डा क्षेत्रमा चेकजाँच गर्दा पीबी ११ एडब्लु २८९९ नम्बर प्लेटको भारतीय कारमा लुकाएर भित्राउँदै गरेको एक लाख १३ हजार रुपैयाँ बराबरको मोटरपार्ट्स बरामद गरेको हो। बरामद साम्रगी र कार नियन्त्रणमा लिइ भैरहवा भन्सार कार्यालयमा बुझाइएको डीएसपी शाहीले बताए।।
"हिमपातले चिसो बढ्यो, किसान उत्साहित","ओखलढुंगा : ओखलढुंगाको उत्तरी क्षेत्रमा तीन दिनदेखि लगातार हिमपात भइरहेको छ । हिउँ परेर चिसो बढेको भए पनि किसान भने खुसी भएका छन् । हिमपातले अवरुद्ध सिद्धिचरण राजमार्ग अन्तर्गत ओखलढुंगासोलु खण्ड आंशिक रुपमा सुचारु भएको छ । हिमपातले अत्याधिक चिसो बढेर सदरमुकाम ओखलढुंगामै तापक्रम शून्यमा झरेको छ । दुईहजार मिटरभन्दा माथिको उचाइमा हिमपात भएको हो । हिमपात र पानी परेका कारण लेकाली क्षेत्रमा रोपिएको उवा, गहुँमा सिंचाइ पुगेको छ । त्यस्तै आलु रोप्ने बारी तथा बुङ निर्माण गर्न समेत सहज हुने भएपछि किसान उत्साहित भएका हुन् । हिमपातले चिसो बढे पनि किसानलाई फाइदा पुगेको पात्लेका शिक्षक लाक्पा शेर्पाले बताए । उनले भने, चिसो त बढ्यो तर, हिमपातले किसानलाई फाइदा पुगेको छ । पुस माघमा हिमपात हुँदा समयमा पानीका मुलहरु निस्कने, सुख्खा नलाग्ने भएकाले हिमपात भएको साललाई राम्रो समय मान्ने गरिन्छ । खिजीदेम्वाको अधिकांश भाग, मोलुङ र सिद्धिचरण नगरपालिकाको दुई वडामा हिमपात हुन्छ । यो क्षेत्रको मुख्य खाद्यबाली आलु, उवा र गहुँ हो । वर्षादमा थोरै मकैसमेत उत्पादन हुन्छ । हिउँदमा पानी र हिउँ पर्दा लेकाली क्षेत्रमा खाद्य उत्पादन बढ्ने भएकाले हिउँ परेपछि सहकालको समय सुरु भएको भन्ने चलन छ ।"
दोहोरो नागरिकता लिने महिला पक्राउ,ताप्लेजुङ : दोहोरो नागरिकता लिने ताप्लेजुङ आठराईत्रिवेणी गाउँपालिकाकी एक महिला पक्राउ परेकी छन् । वडा नं १ निघुरादिनकी अनिता तामाङलाई प्रहरीले पक्राउ गरेको हो । उनले झुट्टा विवरण दिइ दोहोरो नागरिकता लिएको भनी गत मंसिर ४ गते प्रहरीमा उजुरी परेको थियो । झापा बिर्तामोड महानन्द चोकमा लुकीछिपी बसिरहेको अवस्थामा पुस १८ गते उजुरीको आधारमा उनलाई पक्राउ गरेको जनाएको छ । तामाङले जिल्ला प्रशासन कार्यालय ताप्लेजुङबाट पहिले श्रीमानको नामबाट र पछि विवाह नभएको विवरण दिइ बावुबाट नागरिकता लिएको देखिएको छ । झुट्टा विवरण दिइ दोहोरो नागरिकता लिएको सम्बन्धी कसुरमा मुद्दा दर्ता गरी अनुसन्धान सुरु गरिएको जिल्ला प्रहरी कार्यालयका सूचना अधिकारी विष्णु खड्काले बताए ।
आगलागी हुँदा ७० बाख्राको मृत्यु,"मुगु : छयाँनाथ रारा नगरपालिका१४ बाम रोल्का गाउँमा शनीबार राती आगलागी भएको छ । आगलागीमा दुई घरका ७० बाख्रा जलेर मरेका छन् । स्थानीय दानबहादुर बढुवाल र तिर्थ बुढाको घरमा आगलागी हुँदा गोठमा रहेका ७० बाख्रा जलेर मरेको जिल्ला प्रहरी कार्यलय मुगुले जानकारी दिएको हो । आगलागी भएको स्थान सदरमुकाम गमगढीबाट ४ घण्टा टाढा भएको र आगलागीको जानकारी आइतबार मात्रै आएकाले घटनाबारे बुझ्न प्रहरी घटना स्थलतर्फ जाँदै गरेको प्रहरीले बताएको छ । आगलागीबाट ७० बाख्रा र दुई घर जलेको जानकारी प्राप्त भएको छ । मानवीय क्षति भने नभएको जिल्ला प्रहरी कार्यलय मुगुका प्रहरी नायव उपरीक्षक भुवनेश्वरप्रसाद साहाले बताएका छन् । दानबहादुर बुढाका ७० बाख्रा र १५ क्वीन्टल स्याउ, २० हजार नगद, अन्नपात लत्ता कपडा, भाँडाकुडा, नागरिकता जलेको र तिर्थ बुढाका ९० हजार नगद, १५ क्वीन्टल स्याउ, १० वटा कुखुरा, १ सय ४० लिटर डिजेल, खरायो, अन्नपात लत्ता कपडा , भाँडा जलेर नष्ट भएको आगलागी पिडितले जानकारी दिएका छन्।"
सेटिङ मिलाएर ३८ दिनपछि सिद्धबाबा आश्रममा,"विराटनगर : बलात्कार आरोप अनुसन्धानका क्रममा अस्पताल बसेका सिद्धबाबा कृष्णदासजी महाराज भनिने कृष्णबहादुर गिरीले ३८ दिनपछि आश्रम फर्किएका छन्। अस्पतालले डिस्चार्ज दिएसँगै उनी आइतबार चतरा फर्किएका हुन्। बलात्कार आरोपमा जिल्ला अदालत सुनसरीले गत सोमबार तीन लाख रुपैयाँ धरौटीमा छाड्न आदेश दिए लगत्तै उनी उपचारका लागि विराट नर्सिङ होममा भर्ना भएका थिए। बलात्कार आरोप लागेपछि मंसिर १२ गतेबाट उनको अस्पताल बसाई सुरु भएको थियो। धरौटीमा छाड्ने अदालतबाट आदेश आएको एक सातापछि उनलाई अस्पतालले डिस्चार्ज दिएको हो। दीक्षा दिने भन्दै मध्यरातमा बोलाएर चतरा धाममाको आश्रममा कात्तिक पहिलो साता बलात्कार गरेको भन्दै अनुयायीले उजुरी दिएपछि प्रहरीले उनीविरुद्ध जवरजस्ती करणी मुद्दामा अनुसन्धान थालेको थियो। उजुरी दर्ता भएको बाहिरिएपछि छात्ती, मुटु, प्रोस्टेट र पत्थरीको समस्या देखाउँदै कृष्णबहादुर अस्पताल भर्ना भएका थिए। अवस्था गम्भीर बनेको भन्दै उनलाई आईसीयूमा पनि भर्ना गरियो। प्रहरीले मंसिर १६ गते आईसीयूदेखि नै पक्राउ गरेर अदालतबाट पहिलो पटक म्याद थप गरेर घटनाको अनुसन्धान अघि बढाएको थियो। अदालतबाट अनुसन्धानका लागि चार पटकसम्म म्याद थप गरिए पनि उनको अनुसन्धान अवधि अस्पतालको डिलक्स रुममै बित्यो। अस्पतालको शैयाबाटै अनुसन्धानका क्रममा बयान लिइयो। उनलाई अस्पतालका वरिष्ठ मुटु रोग विशेषज्ञ डा ज्ञानेन्द्र गिरीले माइनर हटअट्याक भएको बताउँदै उपचार सुरु गरेका थिए। गिरीले कृष्णबहादुर खतरामुक्त नरहेका कारण लामो समय चिकित्सकको निगरानीमा अस्पतालमै राखेर उपचार गर्नु परेको दाबी गरेका छन्। उनले अदालतमा पनि यही कुरा लेखेर पठाइदिएको बताए। उपचार प्रक्रिया पूरा भएर स्वास्थ्य अवस्था सामान्य बनेपछि उनलाई आइतबार भने डिस्चार्ज गरिएको अस्पतालले जनाएको छ। सर्वसाधारण जोकोहीलाई उपचार गरेको पैसा तिर्न नसक्दा बन्धक बनाएर राख्ने गरेको अस्पतालले कृष्णबहादुरलाई भने पैसा नतिरिकन छाडिदिएको छ। उनको उपचार र औषधिमा कति रुपैयाँ खर्च भयो भन्ने हिसाब सार्वजनिक गर्न अस्पतालले पनि मानेको छैन। अस्पतालका लेखापाल सुवास पोखरेलले कृष्णबहादुरको उपचारमा कुल खर्च कति भयो भन्ने यकिन हिसाब नआएकाले भुक्तानी बाँकी रहेको जिकिर गरे। अन्तिम हिसाब निकाल्ने काम भइरहेको छ, उनले। पोखरेलले कृष्णबहादुरलाई उपचारका क्रममा अस्पतालका विभिन्न रुम र वार्डमा राखिएका कारण सबैको एकमुष्ट हिसाब आएपछि मात्रै उपचार खर्चका बारेमा भन्न सकिने बताए। अस्पतालबाट डिस्चार्ज भएपछि कृष्णबहादुर सिधै चतरास्थित आफ्नो आश्रममा पुगेको जानकारी प्राप्त भएको सुनसरी प्रहरी प्रमुख एसपी यज्ञविनोद पोखेलले बताए। अस्पतालबाट सिधै कृष्णबहादुर आश्रम गएको पाइयो, उनले भने, तर अस्पतालबाट निस्किएपछि र त्यहाँ पुगेपछि पनि प्रहरीलाई खवर भने भएन। बलात्कारको आरोप लागेपछि चतराका अगुवा महिला एवं स्थानीय बासिन्दाले कृष्णबहादुरलाई बहिस्कारको घोषणा गरेका थिए। त्यो कुरा चाल पाएपछि उनले उपचारकै क्रममा एक रात अस्पताल छाडेको पाइयो। यही शुक्रबार राति अस्पताल छाडेका उनी चतरा पुगेर आफ्ना विरोधमा उत्रिएकालाई मिलाएर फर्किएको स्रोतले बतायो। स्रोतका अनुसार १० बजे राति अस्पतालबाट निस्किएर निजी गाडीमा चतरातिर लागेका उनी आफूलाई उपचाररत अवस्थामै रहेको देखाउन शनिबार बिहान उज्यालो नभइकन आएर अस्पतालको बेडमै बसेका थिए। अस्पताल प्रशासनकै मिलेमतोमा उनी रातको समय पारेर बाहिर निस्किएको स्रोतको दाबी छ। अस्पतालमा उपचारमा आएका बिरामीलाई अस्पतालका कर्मचारी र सुरक्षा गार्डले निगरानीमा राख्छन् र बिरामीले बाहिर निस्कन पाउँदैनन्। कृष्णबहादुरका विश्वासपात्र भनिएका बुद्ध शाक्यले यस विषयमा आफूलाई कुनै पनि कुरा थाहा नभएको बताए। कृष्णबहादुरलाई बचाउनलाई ठूलै प्रयत्न गरेका उनले यस विषयमा कुरा गर्नका लागि उनका अरु नजिककासँग सम्पर्क पनि गराउन मानेनन्। शाक्यले भने, अहिले कसैले पनि केही कुरा बोल्दैनन्। कुरा गर्न आवश्यक पनि छैन। जिल्ला अदालत सुनसरीका न्यायाधीश राधाकृष्ण उप्रेतीको इजलासले यो मुद्दामा दिएको आदेशविरुद्ध उच्च अदालत विराटनगरमा निवेदन परेको छ । निवेदन उपर सुनुवाइ गर्दै उच्च अदालत विराटनगरका मुख्य न्यायाधीश तिलप्रसाद श्रेष्ठको इजलासले १५ दिन भित्रमा कैफियत प्रतिवेदन झिकाउन आदेश दिइसकेको छ। उच्च अदालतका रजिष्ट्रार जितेन्द्रबाबु थपलियाले कृष्णबहादुरको आदेशको विषयमा राय पनि बुझाउन उच्चले भनेको बताए। न्यायाधीश उप्रेतीले गिरीलाई छाड्ने आदेश गर्नु पर्ने राय उच्चमा बुझाउनु पर्ने हुन्छ। सरकारी वकिल कार्यालयले थुनामा राख्न पर्याप्त प्रमाण हुँदाहुँदै कृष्णबहादुर धरौटीमा छाड्ने आदेश भएको भन्दै उक्त आदेश बदर गरी उनलाई थुनामा राखेर पुर्पक्ष गर्न माग गर्दै बिहीबार उच्चमा निवेदन दिएको हो।"
भत्काइए १५ छाउगोठ,"कालिकोट : जिल्लामा १५ वटा छाउगोठ भत्काइएका छन्। अछाम जिल्लासँग सिमाना जोडिएको नरहरिनाथ गाउँपालिकामा रहेका विभिन्न ठाउँका १५ वटा छाउगोठ भत्काइएका हुन्। शनिबारसम्म १५ वटा छाउगोठ पूर्ण रूपमा भत्काइएको कालिकोटमा डीएसपी श्यामबाबु ओलियाले बताए। जिल्ला प्रशासन कार्यालयले छाउगोठ भत्काउन उर्दी जारी गरेको थियो। नरहरिनाथ गाउँपालिकाको लालु, कुमालगाउँ र रुप्सामा रहेका छाउगोठ स्थानीयको सूचनाका आधारमा भत्काइएका हुन्। प्रहरीले जिल्लाभर छाउगोठ भत्काउने अभियान थालेको छ। तर, जिल्लाका कतिपय गाउँबस्तीमा महिनावारी हँुदा छाउगोठमा नभई गाई, भैंसीसँगै गोठमा बस्ने गर्छन्। यस विषयमा प्रहरीले सचेतना फैलाएको छ। प्रहरीले सुरु गरेको सर्च अभियानका क्रममा छाउगोठमा बसेको भेटिए कानुनी कारबाही हुनेछ। महिनावारी भएका बेला छाउगोठमा राख्ने व्यक्तिको घरमा वृद्धभत्ता, सामाजिक सुरक्षा भत्ता, सहुलियत कर्जा, सिफारिसलगायत सरकारी सेवा रोक्का गरिने जिल्लामा निर्णय भएको छ। दुर्गमका प्रहरी युनिटलाई समेत आफ्नो सेवा क्षेत्रभित्र छाउगोठ भएनभएकोबारे सूचना संकलन गर्न निर्देशन दिइएको छ। जिल्ला प्रशासन कार्यालय कालिकोटले गत सोमबार सार्वजनिक सूचना जारी गर्दै जिल्लाका कुनै पनि स्थानमा छाउगोठ नराख्न आग्रह गरेको थियो। जिल्लाका ग्रामीण क्षेत्रमा अहिले पनि छाउ बार्ने चलन छ। मुलुकी अपराधसंहिता, २०७४ ले परिभाषित गरेका सामाजिक विभेद र भेदभाव तथा अपमानजनक व्यवहारविरुद्धका कानुनी व्यवस्था सम्बन्धमा आमनागरिकमा व्यापक सचेतनामूलक अभियान सञ्चालन गरिने प्रमुख जिल्ला अधिकारी कृष्णचन्द्र पौडेलले जानकारी दिए। अछाममा फेरि छाउगोठ भत्काइँदै छाउ बार्नेलाई भत्ता रोक्का छाउगोठ भत्काउन प्रशासनको उर्दी छाउपडी मान्नेलाई कारवाही हुने दैलेखका छाउगोठ : २५ वर्षयता १३ जनाको मृत्यु छाउ बार्दैनन् लामा समुदाय"
"चन्दा उठाउँदै, विद्यालय चलाउँदै","गोरखा : धार्चे गाउँपालिका३, खोर्लागाउँका सुनबहादुर गुरुङले स्थानीय सातकन्या मावि सञ्चालनका लागि मासिक पाँच सय रुपैयाँ तिर्नुपर्छ। उनीजस्तै गाउँका एक सय ६० घरधुरीले विद्यालय चलाउन वर्षको ६ हजार रुपैंयाँ बुझाउँछन्। त्यतिले पनि नपुगेर तिहारमा भैलो खेल्ने, विभिन्न चाड पर्वमा सांस्कृतिक कार्यक्रम गरेर पनि अर्थ संकलन गर्ने गरेको प्रधानाध्यापक सीता गुरुङ बताउँछिन्। धार्चे गाउँपालिका७ लापु गाउँकी तीसमाया गुरुङ पनि स्थानीय कालरात्री माध्यमिक विद्यालय सञ्चालनका लागि मासिक चार सय रुपैंयाँ चन्दा दिन्छिन्। उनीजस्तै गाउँका दुई सय ५० घरका बासिन्दाले विद्यालय चलाउन वर्षको चार हजार आठ सय रुपैंयाँ विद्यालयमा बुझाउने गरेका छन्। यी त दुई गाउँका उदाहरणमात्र हुन्। धार्चे गाउँपालिकाका साविक सात गाविसमा २४ वटा विद्यालय छन्। तीमध्ये आठवटा मावि छन्। सबैमा करिब तीन हजार पाँच सय विद्यार्थी छन्। माध्यमिक तहको सरकारी दरबन्दी नहुँदा स्थानीयले चन्दा उठाएर शिक्षकलाई तलब खुवाइरहेका छन्। गाउँपालिका भरि नै मावि दरबन्दी एउटा पनि छैन, निमावि तहको दरबन्दी दुईवटा मात्र छ, गाउँपालिकाको शिक्षा शाखाका कर्मचारी सुन्दर खनालले भने। ८ मावि र १० निमाविमध्ये, पार्वती निमावि उहिया र मणिकामदेवी माविमा एउटा मात्र निमावि दरबन्दी छ। चन्दा उठाएरै विद्यालय चलाउनु परेपछि शिक्षा कार्यालयबाट निमावि राहत दरबन्दी १० वटा र मावि राहत दरबन्दी पाँचवटा दिएको छ। पाँचवटा मावि राहतमध्ये लाप्राकमा मात्रै चार वटा र एउटा केरौंजामा रहेको उनले बताए। अरु विद्यालयमा राहत दरबन्दी पनि नभएको खनालले बताए। मावि शिक्षक दरबन्दीको ठूलै खाँचो महसुस गरी यसवर्ष गाउँपालिकाले सिकाइ अनुदान कोटा भनेर मावि सञ्चालित विद्यालयमा नौ जना शिक्षक अनुदान कोटा वितरण गर्ने निर्णय गरेको छ। यसका लागि चालू आर्थिक वर्षमा एक करोड रुपैयाँ विनियोजन गरेको गाउँपालिकाका प्रमुख सन्तोष गुरुङ बताउँछन्। अनुदान कोटाले मात्रै नपुग्ने भएपछि यसवर्ष पनि चन्दा संकलन गर्नुपरेको वडा नम्बर ६ का वडाध्यक्ष धनकुमार घलेले बताए। विद्यालयको अवस्थाको बारेमा जानकारी गराउन गाउँपालिकाले शिक्षा मन्त्रालयका सहसचिव कृष्ण काप्रीलाई आमन्त्रण गरी अन्तरक्रिया कार्यक्रमको आयोजना गर्यो। काप्रीले दरबन्दी दिने आश्वासन दिन नसके पनि अन्य कुनै सहयोग मिल्ने आश्वासन दिएको कर्मचारी खनाल बताउँछन्। प्रतिनिधिसभा सांसदले वार्षिक ६ करोड र प्रदेश सभा सांसदले वार्षिक दुई करोड रुपैंयाँ बाँडे पनि धार्चेको शिक्षा क्षेत्रमा भने कुनै सहयोग गरिएको छैन। धार्चे गाउँपालिकाका सबै माध्यमिक विद्यालयमा प्रावि दरबन्दीका शिक्षक प्रधानाध्यापक छन्। प्रावि शिक्षक राख्दा १२ कक्षा उत्तीर्ण गरेको भनेर विज्ञापन गर्नुपर्ने तर उनीहरु नै मावि तहका प्रधानाध्यापक बन्नुपर्ने अवस्था रहेको छ।"
रुद्राक्ष खेतीमा आकर्षण,"उदयपुर : उदयपुरको ग्रामीण क्षेत्रका किसान रुद्राक्ष खेतीमा आकर्षित भएका छन्। उत्पादित रुद्राक्षको बिक्रीमा कुनै समस्या नभएपछि किसान यसतर्फ आकर्षित भएका हुन्। काठमाडौँ, धरानलगायत ठाउँका व्यापारीलाई खबर गर्नासाथ घरमै आएर लिने गरेपछि किसानले बिक्रीका लागि झन्झट व्यहोर्नु नपरेको हो। उत्पादनभन्दा माग बढी भएपछि किसान यसतर्फ आकर्षित भएका हुन्। अन्य व्यापार व्यवसाय र खेती नै छाडेर गाउँघरका बारी, भित्तामा किसानले व्यावसायिकरूपमा रुद्राक्ष खेती लगाएका हुन्। ५ रोपनी जग्गामा रुद्राक्षको व्यावसायिक खेती सुरु गरेका उदयपुरगढी गाउँपालिकाको वडा न ७ नाङ्ग्रागेका अम्बरबहादुर केप्छाकीले एउटै गाछीबाट वार्षिक एक लाखसम्म कमाइ हुने बताए। उनले भने, बहुमूल्य चौध मुखे रुद्राक्ष प्रतिगोटा १२ हजार रुपैयाँसम्म बिक्री गरेको छु, त्यस्ता कहिलेकाही भेटिन्छन्, जुन अरुभन्दा मूल्यवान छन्। रोपेको तीन वर्षमा यसले आम्दानी दिने गरेको उनले सुनाए। वैशाख जेठमा फल्न सुरु गर्ने र साउन, भदौमा पाक्न थालेपछि चराचुरुंगीसमेतले फललाई आक्रमण गरी अन्यत्र लैजाने गरेकाले बहुमूल्य रुद्राक्षलाई सुरक्षा गर्नु परेको उनले बताए। टिप्ने समयमा रुद्राक्ष चोरी हुन थालेपछि कतिपय किसान रातभर जागा बस्ने गरेको उनले बताए। मनग्गे आम्दानी र कम झन्झट हुने भएकाले गाउँलेले घरआसपास बिरुवा रोप्न सुरु गरेको नाङ्ग्रागेकै नेत्र केप्छाकीले बताए। नेपाली बजारमा २१ मुखे रुद्राक्षको मूल्य ८० लाख रुपैयाँसम्म पर्ने गरेको व्यापारी दहलमान तामाङले बताए। हालसम्म उदयपुरमा १९ मुखे रुद्राक्षसम्म फलेको र ८० हजार रुपैयाँमा बेचबिखन भएको उनले बताए। उदयपुरगढी गाउँपालिकाको अधिकांश भूगोल चिसो मौसम, टारी जग्गासँगै हावापानी मिलेको क्षेत्र भएकाले स्थानीयले रुद्राक्ष खेती सुरु गरेको गाउँपालिका अध्यक्ष मानबहादुर मगरले बताए। उनले किसानलाई व्यावसायिक बनाउँदै आत्मनिर्भर बनाउन व्यवसायमा गाउँपालिकाले सहयोग गर्ने बताए। उनले भने, रुद्राक्षको व्यावसायिक खेती भएको आगामी वर्ष गाउँपालिका भरी लगाउने गरी योजना अघि सार्छौं। उदयपुरगढीसँगै रौतामाई गाउँपालिका, बेलका नगरपालिकामासमेत रुद्राक्षको खेती सुरु गरिएको छ। उदयपुरगढी गाउँपालिका४ का विष्णु पराजुलीले बहुमूल्य रुद्राक्ष बेचबिखन गरी घरपरिवार पाल्न सहज भएको बताए। उनले बहुमूल्यबाहेका रुद्राक्ष माला बनाएर प्रतिमाला एक सयका दरले बेचबिखन हुने गरेको सुनाए। रुद्राक्षको माला हिन्दू धर्मालम्बीले गीता पाठ गर्न र बौद्ध धर्मावलम्बीले ध्यान गर्नुअघि अनिवार्य लगाउने गर्छन्। यसका साथै पछिल्लो समय पाहुनाको स्वागत र कार्यक्रमका अतिथिलाई खादाको साटो रुद्राक्षको माला लगाइने चलन रहेको नेपाल नेत्रज्योति संघ उदयपुरका अध्यक्ष भागवत राउतले बताए। उनले रुद्राक्षको माला वातावरणमैत्री, स्वास्थ्यका लागि लाभ र व्यावसायिक प्रवद्र्धनका हिसाबले उपयुक्त हुने भएकाले यसको माग बढ्ेको बताए।"
हुलाकी सडकको आस,"जनकपुरधाम : हुलाकी राजमार्ग बन्छ, बन्दै छ, अब बनिहाल्छ। धनुषाको देउरीप्रवाहका पचकोटी यादवले हुलाकी सडक बन्ने चर्चा २००७ सालमै सुनेका थिए। जति बेला उनका हजुरबुवा छोटी जिउँदै थिए। छोटी बिते, बुवा घुसर पनि बिते। तर, तराईमधेसको लाइफलाइन मानिने हुलाकी सडक बनेन। धनुषा, महोत्तरी, सर्लाही, सिरहा र सप्तरीमा १० अर्बभन्दा बढी रकमको हुलाकी राजमार्ग, सहायक सडक र पुल निर्माण सुस्त मात्रै होइन, अलपत्रजस्तै छ। असारदेखि तीन महिना बाढी पसेर गाउँ डुब्छ। कोही बिरामी भए गाउँमा एम्बुलेन्स आउने बाटो पनि हुँदैन, यादव भन्छन्, कोही बाँच्छन्, धेरैले त ज्यान गुमाउँछन्। हामी त भगवान् भरोसामा बाँचिरहेका छौं। सडक बनेको हेरेर मर्ने इच्छा रहेको उनी सुनाउँछन्। हुलाकी राजमार्ग निर्देशनालय योजना कार्यालय जनकपुरधामबाट १० अर्ब लागतका २३ वटा योजना सञ्चालित छन्। २०६८ देखिका आयोजना अधुरै छन्। निर्माण कम्पनीलाई कालोसूचीमा राखेर कारबाही गर्नुको साटो पटकपटक म्याद थपिएको छ। त्यसलै १३ वटा आयोजना धकेलिएका छन्। २०७२ असारमा ठेक्का लागेका सर्लाहीस्थित धनकौल र हर्कठवा पुल निर्माण सुरु भएको छैन। सम्झौताअनुसार २०७४ मै निर्माण सम्पन्न हुनुपथ्र्यो। २५ मिटर लम्बाइको धनकौल पुल निर्माण गर्न २३ पुस २०७२ मा १ करोड १० लाखमा भैरव कन्स्ट्रक्सन प्रालि नयाँ बजार काठमाडौंले ठेक्का लिएको थियो। भैरवले नै ४० मिटर लम्बाइ भएको हर्कठवा पुल १ करोड ९१ लाखमा ठेक्का सकारेको थियो। दुवै पुलको डिजाइनमा समस्या देखिएकाले काम हुन सकेको छैन। पुरानै डिजाइनमा काम गर्ने वा नयाँ बनाउने भनेर हुलाकी सडक विभागले चासो लिएको छैन। एकातिर बन्दै अर्कोतिर भत्किँदै जनकपुरजलेश्वरभिट्टामोड १८ किलोमिटर दूरी छ। यो सडक निर्माण गर्न तीन वर्षअघि ठेक्का लागेको थियो। सम्झौताअनुसार गत असोजमै निर्माण सम्पन्न हुनुपथ्र्यो तर काम अधुरै छ। यात्रुलाई सकडमा उड्ने धुलोले सास्ती छ। सडक एकातिर बन्दै छ अर्कोतिर भत्किँदै गर्छ। सडकको आधारशिलाबाट माटो खनेर सडकमा हालिएको छ। बाहिरबाट माटो ल्याएर राख्ने सम्झौता थियो ठेकेदारले नजिकैबाट ल्याएको थियो। जसले गर्दा सडक कमजोर बन्न पुगेको सरोकारवाला बताउँछन्। ठेकेदारलाई कालोसूचीमा राख्नुपथ्र्यो तर सरकारले आठ महिना म्याद थपेको छ। सडकको पहिलो खण्डको ठेक्का प्रतिभा वाईपी जेभी पुलचोक ललितपुरले पाएको छ। उसले नौ किलोमिटर चार लेन सडक कालोपत्रे गर्न ४८ करोड ५१ लाखमा ठेक्का लिएको थियो। ६७ प्रतिशत काम देखाएर २८ करोड ७५ लाख भुक्तानी लिएको निर्देशनालयले जनाएको छ। नौ किलोमिटर चार लेन सडक कालोपत्रे काम गर्नुपर्नेमा चार किलोमिटर मात्रै एकएकतर्फी काम गरेको छ। दोस्रो खण्डको जिम्मा आशिष, पप्पु, रोशन जेभी काठमाडौंले पाएको छ। उसले पनि साढे नौ किलोमिटर चार लेन सडक कालोपत्रे गर्न भ्याटसहित ४९ करोड ८९ लाखमा ठेक्का लिएको थियो। ६८ प्रतिशत काम देखाएर २३ करोड ९० लाख बजेट लिएको छ। कल्याणपुर नगरपालिका चतरी गाउँस्थित कमला नदी पार गर्न डुंगा चढेर नदी तर्दै स्थानीय। साढे नौ किलोमिटर बाटोमध्ये चार किलोमिटर दुवैतिर कालोपत्रे गरेको छ। बस्ती क्षेत्रमा नालाको काम हुँदै छ। सडकको पोल विद्युत् प्राधिकरणले हटाउन चासो नदिँदा काममा अवरोध पुगेको छ। सडकमा परेका मठमन्दिर हठाएर सार्न बजेट अभाव देखिएको छ। मन्दिर सारे पुनर्निर्माण गर्न स्थानीयले ५० लाख बजेट माग गरेको साइट इन्जिनियर सञ्जीव साह बताउँछन्। दुवै ठेकेदारका ५०५० लाख रकम रोकेर राखेका छौं, उनी भन्छन्, सडकछेउको खाल्टो नपुरे भुक्तानी हुँदैन। खोला तर्न धान दिनुपर्ने बाध्यता हुलाकी राजमार्गमा सिरहा र धनुषालाई कमला नदीको पुलले जोड्छ। निर्माण सुरु भएको नौ वर्षमा पनि यहाँ पुल बनेको छैन। त्यही भएर स्थानीयले डुंगा चढेबापत माझीलाई बर्सेनि धान दिनुपर्ने बाध्यता हटेको छैन। नदीमा बाढी आउँदा डुंगा पनि चल्दैन। त्यति बेला सदरमुकाम सिरहाका बासिन्दा जनकपुर पुग्न भारतीय बजार जयनगर वा पूर्वपश्चिम राजमार्गबाट जानुपर्छ। नदीमा पुल भए जनकपुर जान एक घण्टा पनि लाग्दैन, सिरहा नगरपालिका६ का रञ्जित ठाकुर भन्छन्, बाढी आएका बेला डुंगा पनि चल्दैन। टाढाको बाटोबाट जनकपुर पुग्नुपर्छ। खर्च बढ्छ। ४ सय ४० मिटरको पुल बनाउन ३१ असोज २०६८ मा पप्पु लुम्बिनी निर्माण कम्पनीले ठेक्का लिएको थियो। दुईपटक म्याद थप गर्दा पनि ५६ प्रतिशत मात्रै काम भएको छ। जमिनबाट उठाउनुपर्ने १२ वटै पिलर उठाइएको छ। पप्पुले काम नगरेपछि हालै लुम्बिनीमार्फत सुरु गराइएको छ। सप्तरीको बलान नदीको पुल १५ फागुन २०६८ मा ठेक्का लागेको थियो। शर्मा पप्पु जेभीले काम छाड्दा नौ वर्षमा पनि पुल बन्न नसकेको हो। एकपटक म्याद लिएको उसले १५ भदौ २०७५ मा निर्माण सम्पन्न गर्नुपथ्र्यो तर कामै गरेन। काम ६५ प्रतिशत मात्रै पूरा भएको छ। पप्पु हटेपछि शर्मा जेभीलाई काम दिइएको छ। ठेक्का तोडेर कालोसूचीमा राख्ने भनेपछि शर्मा काममा जुटेको हो। १० वर्षे योजना पूर्व मेचीबाट पश्चिम महाकालीसम्मको तराईका बस्तीमा यातायात विस्तार गर्न हुलाकी राजमार्गको योजना ल्याइएको हो। यसले झापाको केचनाबाट पश्चिममा कञ्चनपुरको दोधारा चाँदनीसम्म जोड्न छ। राणाकालीन समयदेखि हुलाकी हिँड्ने छोटो बाटो, जसलाई पद्मशमशेरले अगाडि बढाएकाले पद्मरोड पनि भनिन्छ। यो तराईमधेसका जिल्ला जोड्ने पहुँचमार्ग पनि हो। यो पूर्वपश्चिम ९ सय ७५ किलोमिटर फैलिएको छ। भारतका तत्कालीन प्रधानमन्त्री चन्द्रशेखरले २०४७ मा नेपाल भ्रमणका क्रममा हुलाकी राजमार्ग निर्माणमा सहयोग गर्ने प्रतिबद्धता जनाएका थिए। भारतले हात झिकेपछि आयोजना अलपत्र परेको थियो। अहिले नेपाल र भारतको लगानीमा अलगअलग रूपमा काम भइरहेको छ। २०६५ मा सुरु गरिएको योजना २०७५ मा सम्पन्न हुने अनुमान थियो। पछि तीन वर्ष थपेर २०७८ सम्ममा निर्माण सम्पन्न गर्ने लक्ष्य छ। १ हजार ६६३ किलोमिटर कालोपत्रे सडक र १ सय २५ वटा पुल निर्माण हुने अनुमान छ। आयोजनाको कुल लागत ४७ अर्ब २७ करोड अनुमान गरिएको छ। नेता रामरिझन यादवको नेतृत्वमा पाँच वर्षअघि हुलाकी सडक संघर्ष समिति गठन गरिएको थियो। हुलाकी राजमार्ग निर्माण पूरा नहुँदा ५० वर्षअघिकै जीवनशैलीमा बाँच्न विवश छन् तराईवासी, संयोजक यादव भन्छन्, परिवर्तनकारी आन्दोलनको नेतृत्व जनकपुर, सिरहा, सप्तरीले गरे। स्थानीयले परिवर्तनको स्वाद चाख्न पाएका छैनन्। पेटी ठेकेदारको दादागिरी ठेकेदारले अरूलाई पेटी ठेक्का दिने गरेका छन्। स्थानीय ठेकेदारले राजनीतिक आडमा काम नगरी आयोजनालाई कमाई खाने भाँडो बनाएका छन्। मुख्य ठेकेदारको लापरवाहीले आयोजना अलपत्र बनेका हुन्। ठेक्का तोड्ने चेतावनी दिएपछि भने काम गर्न चासो दिन्छन्। मुख्य ठेकेदारले स्रोतसाधन देखाएर ठेक्का लिन्छ। पछि उसले अरूलाई पेटी ठेक्का दिन्छ। त्योसँग काम गर्ने स्रोतसाधनै हुँदैन, इन्जिनियर साह भन्छन्, त्यसले त झन् आयोजना सुस्त भएको छ। पेटी ठेकेदार हटाउनु पर्ने उनको तर्क छ। नेपाल उद्योग वाणिज्य महासंघ प्रदेश २ का अध्यक्ष शिवशंकर साह हीरा सडक विकासको पहिलो सर्त भएको बताउँछन्। झन् हुलाकी सडक तराईवासीको मुटु नै भन्दा हुन्छ, उनी भन्छन्। उनका अनुसार हुलाकी सडक सञ्चालनमा नआउँदा मालसामान आयातनिर्यात गर्न दोहोरो भाडा लाग्छ। बजारमा मालसामान महँगिएका छन्। उपभोक्ता महँगीको मारमा परेका छन्, उनी भन्छन्,सडक सञ्चालनमा आए ढुवानी खर्च घट्छ। किसानले उत्पादन सीधै बजारमा ल्याउन सक्छन्। बिचौलिया निरुत्साहित हुन्छन्। सम्बन्धित मन्त्रीको गैरजिम्मेवारीले गर्दा हुलाकी सडक समयमा सम्पन्न नभएको अर्थशास्त्री डा सुरेन्द्र लाभ बताउँछन्। हुलाकी राजमार्ग कोर मधेसको लाइफलाइन हो, उनी भन्छन्, मन्त्रीहरू इमनन्दार नहुँदा हुलाकी सडकले मुहार फेर्न सकेन। सकड विकासले उद्योग, बजार, सहर चम्किनेछन्। तर, मन्त्रीहरूले कार्यकर्तालाई ठेक्का पार्छन्। मुख्य ठेकेदारबाट चार तह तलसम्म पेटी ठेक्का लाग्ने गरेको उनी सुनाउँछन्। ठेक्का खरिदबिक्री भयो, जसले गर्दा निर्माण अलपत्र भयो, उनी भन्छन्। अर्थ मन्त्रालयले अरू आयोजनाबाट बचेको बजेट मात्रै हुलाकीमा हाल्ने गरेको उनको जिकिर छ। हिसाब मिलाउन हुलाकी सडकमा बजेट हालिदिऊँ न त भन्ने कुरा हुन्छ, उनी भन्छन्, हुलाकी सडक साँच्चै भन्ने हो भने सरकारले मजाकको विषय बनाएको छ। तीन वर्ष पनि टिकेन हुलाकी सडक हुलाकी सडकमा कमसल सामग्री तीन वर्षमा बन्नुपर्ने हुलाकी सडक ९ वर्ष हुँदा पनि पूरा भएन हुलाकी सडकको काम सुस्त खुसी थप्दै हुलाकी सडक दुर्घटना बढेपछि हुलाकी सडकमा ट्राफिक पोष्ट"
"प्रादेशिक अस्पतालमा बेथिति : सरकारीमा हाजिर, निजीमा ड्युटी","जनकपुरधाम : प्रादेशिक अस्पताल जनकपुरमा दैनिक ३४ सय बिरामी उपचारका लागि आउने गर्छन् तर त्यहाँ चिकित्सक नै हुँदैनन्। उक्त अस्पतालमा चिकित्सकको दरबन्दी छ। छात्रवृत्ति करारमा चिकित्सक छन्। तर, समयमा नआएपछि सेवाग्राही चेकजाँच नै नगराई फर्किने गरेका छन्। प्रायः दिन ओपीडी कक्ष बिरामीले भरिभराउ हुन्छ तर एकाध चिकित्सकबाहेक अन्य कुनै विशेषज्ञ चिकित्सकको अत्तोपत्तो हुँदैन। गत बुधबार सवा ११ बजे ओपीडी कक्षको १७ नम्बर कोठा फिजिसियन चिकित्सक आएका थिएनन्। त्यसदिन चिकित्सक कुलदीप पण्डित, सिद्धिदात्री झा, रामेश्वर महासेठ, महेश महासेठ, रामदेव चौधरीलगायतको ड्युटी थियो। बिहान ८ बजेदेखि टिकट काटेर लाइन लागेका बिरामी ११ बजेसम्म चिकित्सकको पर्खाइमा थिए। तर, समयमै चिकित्सक नआउँदा कतिपय बिरामी फर्किएर निजी क्लिनिकमा गए भए भने कतिपय कुरेरै बसे। दिनभरि कुर्दासमेत चिकित्सक फेला नपरेको सेवाग्राही गौशाला नगरपालिका१ की सिर्जना सिंहले बताइन्। उनले भनिन्, ८ बजेदेखि नै बिरामीको लामो लाइन छ तर अस्पतालमा कतै डाक्टर फेला पर्दैनन्, भएका नर्सले हेरे भने हेरे, नत्र निजी अस्पताल जानुको विकल्पै छैन। स्वास्थ्य विभागका अनुसार प्रादेशिक अस्पतालमा एकाधबाहेक अन्य चिकित्सकको दरबन्दी पूरा छ। तथापि, अस्पतालमा डाक्टर फेला पार्नै मुस्किल हुने सेवाग्राहीको गुनासो छ। निजी क्लिनिकमा थप आम्दानी हुने हुँदा चिकित्सकले अस्पतालमा हाजिर गरेर टाप कस्न थालेको स्थानीय सुशील कर्णले बताए। उनले भने, अस्पतालमा पुगेका बिरामीले डाक्टर खै भनेर सोधेमा तपार्इंलाई उपचार गर्नु छ कि डाक्टर खोज्न आएको भनेर नर्सले उल्टै थर्काउँछन्। इन्टर्न विद्यार्थीको भरमा ल्याब तथा सिएम, एचएको भरमा प्रादेशिक अस्पताल चल्दा पनि विकास समिति र प्रदेश मन्त्रालय बेखबर भएको धनुषा मिथिला नगरपालिका८ का विश्वास बलम्पाकीले बताए। उनले भने, सरकारी अस्पतालमा समस्या धेरै छ, हल कसरी गर्ने भन्ने सोच कसैमा छैन, जसलाई समस्या परेको छ, उसले बोल्ने ठाउँ छैन, जसले समस्या समाधान गर्नुपर्ने हो, उसलाई वास्तै छैन। बर्दिबासस्थित जनसेवा रारा प्राविधिक कलेजबाट सिएमए अध्ययन गरी प्रादेशिक अस्पतालमा इन्टर्न गर्न आएकी कविकुमारी महतोले भनिन्, अस्पतालको शुल्क तिरेर मात्र इन्टर्न गर्न दिने अन्यथा सिट खाली नभएको बताइयो। प्रादेशिक अस्पताल विकास समितिका अध्यक्ष सञ्जय सिंहले अस्पतालले सम्झौताका गरेको तथा रकम दिने विद्यार्थीलाई मात्र इन्टर्नका लागि लिइने स्विकारे। उनले भने, अस्पतालका लागि जसले तोकेको रकम दिन्छ, उसले मात्र इन्टर्न गर्न पाउँछ।"
"नागरिकताविहीनको पीडा : संविधानले दिन्छ, प्रशासन दिँदैन","काठमाडौं : शिवराम परियार एक हप्तादेखि बेपत्ता छन्। नागरिकताविहीन हुँदा परियार तनावमा थिए। ललितपुर भंैसेपाटीमा बस्दै आएका उनी ३ वर्षदेखि नागरिकताका लागि दौडधुप गर्दै आएका थिए। उनका आमाबुवा दुवै नागरिकताविहीन हुन्। आमाको माइतीमा हुर्किएका परियार आमाकै नामबाट नागरिकता लिन चाहन्थे। तर प्रशासन कार्यालयले नागरिकता दिन चाहेन। नेपालको संविधानको धारा ३८१ मा प्रत्येक महिलालाई लैंगिक भेदभाव बिना समान वंशीय हकको व्यवस्था गरिएको छ। परियारकी पत्नी कल्पना परियार सरकारलाई प्रश्न गर्छिन्, संविधानले नै अधिकार दिएको छ, प्रशासनले किन दिँदैन ? आमाको नामबाट नागरिकता दिने संवैधानिक व्यवस्था भए पनि व्यवहारमा लागू हुन सकेको छैन। नागरिकता सम्बन्धी विधेक संसद्मा विचाराधीन रहँदा प्रशासन कार्यालयले जोखिम मोल्न नचाहेर पन्छिदै आएको छ। सुर्खेतका प्रमोद चौधरीको पीडा झन दर्दनाक छ। उनी पेटमा हुँदा बुबाले छोडिदिए। एक दलालले उनकी आमालाई भारतको कोठीमा बेचिदियो। प्रमोद त्यहीँ जन्मिए। चार वर्ष कोठीमा बस्दा उनकी आमा एचआइभी संक्रमित बनिन्। पाँच वर्षको अन्तरालमा आमाको मृत्युपछि प्रमोद अनाथ भए। हाल किशोर अवस्थामा पुगिसकेका उनी नागरिकताविहीन छन्। महोमद इसानले आमाबाबुको नागरिकता नहुँदा आफ्नो नागरिकता बनाउन सकेका छैनन्। नेपाली वंशजको आधारमासमेत उनलाई प्रशासनले नागरिकता दिन मानेन। काभे्रका लक्ष्मण भुसालको त जन्मदर्तासमेत बन्न सकेको छैन। बुबा बेपत्ता भएपछि आमाकै माइतीमा उनी हुर्किएका हुन्। यी नागरिकता विहीनमध्ये धेरैले वडा कार्यालयबाटसमेत सिफारिस पाउन सकेका छैनन्। प्रशासनका कर्मचारी भने प्रक्रिया नपुगी नागरिकता दिँदा आफू कारबाहीमा पर्ने भन्दै पन्छिने गरेका छन्। ललितपुरका प्रमुख जिल्ला अधिकारी भगीरथ पाण्डे सनाखत नगरि नागरिकता वितरण गर्न नमिल्ने बताउँछन्। हाम्रो पनि सुरक्षाको ग्यारेन्टी हुनुपर्यो, पाण्डेले भने, यसका लागि नागरिकता विधेयक नै आउनुपर्छ। मानवअधिकार आयोगका अध्यक्ष अनुपराज शर्मा प्रक्रिया पुयाएर आएकालाई पनि प्रशासनले नागरिकता दिन आनाकानी गर्दै आएको बताउँछन्। कतिपय अवस्थामा बुबालाई नै उपस्थित गराउन बाध्य गराइन्छ, शर्माले भने, प्रक्रिया पुगेको छ भने आमाको नामबाट नागरिकता दिँदा हुन्छ। अबका दिनमा संविधानको भावना अनुसार गृहमन्त्रालयले समाधानको उपाए निकाल्नुपर्ने उनी बताउँछन्। नेपालमा करिब ९ लाख व्यक्ति नागरिकताविहीन छन्। बाबु बेपत्ता भएमा, सम्बन्ध बिच्छेद भएपछि आमाले हुर्काएका सन्तान, जबरजस्ती करणीबाट जन्मिएका बच्चाले आमाको नामबाट नागरिकता पाउन कठिनाइ झेल्दै आएका छन्। विदेशी बुहारीलाई सहजै नागरिकता प्रदान गरे पनि विदेशी ज्वाइँले नेपालको नागरिकता पाउनसक्ने अवस्था छैन। भूमिहीन, द्वन्द्वकालमा बुबाको मृत्यु भएका, वैदेशिक रोजगारमा हुँदा जन्मिएको बच्चा, बिना वैवाहिक सम्बन्ध जन्मिएको बच्चाले पनि नागरिकता पाउन सकेका छैनन्। नेपालमा बालिक हुन १६ वर्ष पुग्नुपर्ने व्यवस्था छ। कानुनका विद्यार्थी राज बुढाथोकी संविधानले नेपालमा जन्मिएकालाई नागरिक माने पनि नागरिकता पाउन १६ वर्ष कुर्नुपर्दा नागरिकता विहिनहरूमा अझै समस्या थपेको बताउँछन्।"
बेचिनबाट जोगिए ९५ महिला र बालिका,"विराटनगर : काठमाडौंमा पति र तीन सन्तानसँग बस्दै आएकी सोलुखुम्बुकी २६ वर्षीया महिलाको सरीता खत्री नामकी अर्की महिलासँग इमोमा सम्पर्क भयो। राम्रोसँग चिनजान नहुँदै सरीताले ती महिलालाई तालिम दिलाएर इटहरीस्थित एक कपडा उद्योगमा ३० हजार रुपैयाँ मासिक पारिश्रमिकसहित काम दिलाउने आश्वासन दिइन्। कामको खोजीमा रहेकी महिलाले सरीताको कुरामा विश्वास गरेर पारिवारिक सल्लाह अनुसार पुुस ८ गते काठमाडौंबाट इटहरी पुगिन्। त्यहाँ सरीताले एक पुरुषसँग सम्पर्क गराइन्। उनी थिए नेपाली सेनाबाट अवकास प्राप्त इटहरी उपमहानगरपालिका१९ का ३९ वर्षीय जयनेपाल चौधरी। महिलालाई पढ्न र लेख्न नआउने कुुराको फाइदा उठाउँदै चौधरीले तालिम लिने ठाउँमा पुुग्न दुुई घण्टा बढी समय लाग्ने भन्दै इटहरीबाट विराटनगरको बस चढाउँदै नेपालभारत सीमा क्षेत्र रानी पुुर्याए। त्यसपछि उनले महिलाको नागरिकता र उनीसँग भएको १० हजार रुपैयाँ आफ्नो साथमा लिएर भारतीय नोट (भारु) साट्न लागे। शंका लागेर महिलाले चौधरीलाई नेपालमा तालिम लिन किन भारु चाहियो ? भनेर प्रश्न गरिन्। भारुबिना काम नहुुने भन्दै चौधरीले महिलालाई अरुले सोध्दा कपडा बनाउने तालिम लिन जानेबाहेक अरु नभन्नुु भनेर सिकाउँदै थिए। उनीहरूबीचको विवाद देखेपछि विराटनगर भन्सार कार्यालयको १ नम्बर ढाँटमा रहेका प्रहरी र माइती नेपालका सीमा निगरानीकर्ताले महिलासँग सोधपुुछ गर्न थाले। महिलाले जोगवनी नभइकन आफू इटहरीमा कपडा बनाउने तालिम लिन आएको बताएपछि चौधरीलाई प्रहरीले नियन्त्रणमा लियो। तालिम दिने भनिएको कार्यालय नै इटहरीमा नभएको अनुुसन्धानबाट पत्ता लाग्यो, इलाका प्रहरी कार्यालय रानीका प्रहरी निरीक्षक दीपक थापाले भने, पढ्न नजान्ने महिलालाई जोगवनी ल्याइसक्दा पनि चौधरीले इटहरी नै हो भन्दै ढाँटिरहेको पाइयो। थापाका अनुुसार दुुवैका कुुरा नमिलेपछि अनुुसन्धान थाल्दा महिलालाई झुुक्याएर भारत लैजान लागेको खुुल्यो। प्रहरीले चौधरीलाई मानव बेचविखन सम्बन्धी मुुद्दा चलाउन अदालतबाट म्याद थप गरेर अनुुसन्धान गरिरहेको छ। अहिले सरीता नाम गरेकी महिला सम्पर्कविहीन बनेको र खोजी भइरहेको प्रहरीले जनाएको छ। महिला बालिकालाई प्रलोभनमा पार्दै झुुक्याएर भारत लैजान लागिएको यो एउटा प्रतिनिधि घटनामात्र हो। प्रदेश १ को सीमा नाका हुुँदै बर्सेनि कैयौं महिला तथा बालबालिका भारततर्फ लैजाने गरेको पाइएको छ। पछिल्लो एक वर्षको अवधिमा मात्रै विराटनगरको जोगवनी नाका हुुँदै भारततर्फ लैजाँदै गरेका ९५ जना महिला तथा बालिका बेचिनबाट जोगिएका छन्। दलालले प्रलोभनमा पारेर सन् २०१९ मा जोगवनी नाका हुुँदै २१ जना १८ वर्ष मुुनिका बालिका र ७४ जना १८ माथिका महिला गरेर ९५ जनालाई बेच्नका लागि भारततर्फ कटाउने प्रयास गरेको माइती नेपाल मोरङका संयोजक विनोद पोखरेलले बताए। उनले बेचविखनकै लागि लगिँदै गरेको पुुष्टि भएपछि जोगवनी बजार, जोगवनीको रेल स्टेसन र सीमावर्ती क्षेत्रबाट प्रहरीको सहयोगमा नेपाल फर्काउन सकिएको बताए। जनवरीमा १३, फेब्रुुअरीमा ६, मार्चमा १०, अप्रिलमा ६, मेमा ५, जुुनमा ११, जुुलाईमा १२, अगस्टमा ११, सेप्टेम्बरमा २, अक्टोबरमा ६, नोभेम्बरमा ६ र डिसेम्बरमा ७ महिलालाई भारततर्फ जान रोक लगाउँदै फर्काइएको हो। जसमा सबैभन्दा बढी मोरङका छन्। फर्काइएका मध्ये मोरङका ३२, सुुनसरी र झापाका १०१०, उदयपुुर १२, काठमाडौं, भक्तपुुर, इलाम, रुकुुम, ताप्लेजुुङ, कास्की र पाँचथरका एकएक, सिरहा, सप्तरी, संखुुवासभा, बाँके, सिन्धुुली र सोलुुखुुम्बुुका दुुईदुुई, खोटाङ र धनकुुटाका पाँचपाँच जना तथा एक भारतीय महिला छन्। फर्काइएकालाई माइती नेपालकै संरक्षणमा राख्दै केही दिन आवश्यक काउन्सिलिङ गरेर अभिभावक र परिवारका सदस्यको जिम्मा लगाउने गरिएको पोखरेलको भनाइ छ। राम्रो काम र कमाईको प्रलोभन दिएर अपरिचित व्यक्तिले ललाईफकाई गरे पनि महिला तथा बालिका चाँडै प्रभावमा पर्ने हुुँदा बेचबिखनका लागि भारत लैजाने गिरोहलाई सजिलो हुुने गरेको उनको भनाइ छ।"
संग्रौलाका कृति एउटै सेटमा,"काठमाडौं : लेखक खगेन्द्र संग्रौलाका सबै कृति अब एउटै सेटमा प्रकाशित हुने भएको छ। फिनिक्स बुक्सले उनका प्रकाशित सबै पुस्तक तथा फुटकर रचनासमेत समेटी १५ खण्डमा उनका प्रतिनिधि रचना छाप्ने तयारी भएको हो। संग्रौलाका हालसम्म १५ वटा आख्यान, १४ वटा निबन्धसंग्रह प्रकाशित छन्। कविता, नाटक तथा एकांकीसमेत लेखेका उनका अखबारी लेखन छरिएर रहेका छन्। फिनिक्स बुक्सका अनुसार संग्रौला समग्र नामक सेटमा उनका कविता, अन्तर्वार्ता, चिठी र दुर्लभ रचना पनि समेटिनेछ। संग्रौलाका पाण्डुलिपि संकलन तथा सम्पादनको जिम्मेवारी संगीत श्रोताले पाएका छन्। आफ्ना सबै कृतिका साथै फुटकर रचनासमेत एउटै सेटमा प्रकाशित गरिने समाचारले संग्रौला गद्गद् छन्। फिनिक्स बुक्सको दसौं वार्षिकोत्सवका अवसरमा संग्रौलाका प्रतिनिधि रचनाको सेट सार्वजनिक गरिने भएको छ। संग्रौलाले हालै चार लाख राशिको पहिचान पुरस्कार पाएका छन्। स्मरण रहोस्, फिनिक्स बुक्सले यसअघि साहित्यकार पारिजातका पारिजातका संकलित रचना ६ भागमा र भीमबहादुर पाँडेको त्यस बखतको नेपाल ५ भागमा प्रकाशित गरिसकेको छ। साहित्यकार इन्द्रबहादुर राईका सम्पूर्ण रचनाको सेट पनि प्रकाशनको तयारीमा छ।"
मनोरञ्जन क्षेत्रमा महिला बढी पीडित,"काठमाडौं : मोरङ्की गीता भुषाल (नाम परिवर्तन) काम खोज्दै काठमाडौं आइन्। उनको परिवार गरिब थियो। आयआर्जनको कुनै स्रोत थिएन। कमाउनकै लागि उनले पढाइ छाडिन् र काठमाडौंको एउटा रेस्टुरेन्टमा काम गर्न थालिन्। बिहान ५ बजेदेखि बेलुकी ११ बजेसम्म खटिनु पथ्र्याे। तर काम गरेको वर्षदिनसम्म पनि उनले उचित पारि श्रमिक पाइनन्। रेस्टुरेन्टका मालिकले डराउने धम्काउने गरि नै रहे। समस्या बढ्दै गएपछि उनले माइती नेपालमा सम्पर्क गरिन् र उनको उद्धार गरियो। सरिता भुजेल पनि रोजगारीकै खोजीमा काठमाडौं आइन्। एक व्यक्तिको सम्पर्कमा आएपछि उनले मनोरञ्जन क्षेत्रमा काम पाइन्। त्यहाँ उनले इच्छाविपरीत अनेकखाले काम गर्नु पर्यो। एक वर्षसम्म उनी त्यही काम गर्न बाध्य भइन्। मनोरञ्जन क्षेत्रमा कार्यरत अधिकांश किशोरी र युवती पीडित छन्। कतिपय महिला यौन हिंसाको सिकारसमेत भएका छन्। ०७५ यता माइती नेपाल र महानगरीय प्रहरीवृत गौशालाको सहकार्यमा सञ्चालित चेतनामूलक अभियानमा विभिन्न डान्स बार, गेस्ट हाउस, खाजा घरको अनुगमन गरिएको थियो। यस क्रममा न्यु क्यासल बारमा १८ वर्षमुनिका २ जना किशोरी भेटिएका थिए। उनीहरूलाई त्यहींको साहूले जबरजस्ती करणी गरेको उजुरी परेको छ। यतिबेला उक्त बारका साहू थुनामा छन्। मुस्कान खाजाघरमा कार्यरत यौनकर्मी महिला ग्राहकसँगै भेटिएको थियो। ०७५ मंसिर २२ देखि ०७६ कात्तिक ८ सम्म चाबहिल, वागमती नदीको किनार, रातोपुल, विजयचोक, रुन्चेडाँडा, गौशाला, मैतीदेवी छेउका क्षेत्र र ठमेल ज्याठामा अनुगमन गरिएको थियो। २ सय ५ खाजाघर, १६ डान्स बार, १८ गेस्टहाउस र १ सय २ होटल तथा भोजनालयको अनुगमन गरिएको थियो। त्यस क्रममा भारतीय र नेपाली बालिकासहित ४३ जनाको उद्धार गरिएको थियो। जसमध्ये एक जनालाई मानव बेचबिखन तथा ओसारपसारमा र अर्को १ जनालाई जबरजस्ती करणीमा मुद्दा चलाइएको छ। महानगरीय प्रहरी वृत्त गौशालाका डीएसपी प्रदीपकुमार सिंह मनोरञ्जन क्षेत्रमा विकृति र विसंगति नहोस् भन्दै अभियान सञ्चालन गरेको बताउँछन्। अनुगमनका क्रममा मनोरञ्जन क्षेत्रमा महिला असुरक्षित रहेको उनले पाए। मनोरञ्जन क्षेत्रमा यौन उत्पीडनमा परेका धेरै महिला छन्, उनले भने, जानकारी भएसम्म हामीले उद्धार गरेका छौं। अनुगमनका क्रममा रेस्टुरेन्ट मालिक, त्यहाँका कर्मचारी र कामको प्रकृति अस्वाभाविक देखिएपछि कारबाही र उद्धार अघि बढाउने गरेको उनले बताए। कर्मचारीलाई नियुक्ति पत्र नदिइ काम लगाउने, परिचय लुकाउने र किशोरीको उमेर ढाँट्न लगाउने अनुगमनबाट पत्ता लागेको माइती नेपालले जनाएको छ। नेपाल रेस्टुरेन्ट व्यवसायी संघका अध्यक्ष विजय नगरकोटी सबै व्यवसायमा अनधिकृत काम नहुने तर्क गर्छन्। मनोरञ्जन क्षेत्र व्यवस्थित नहुँदा महिला यौन उत्पीडनको सिकार हुनु परेको शक्ति समूहकी कार्यवाहक कार्यकारी सदस्य चरिमाया तामाङ बताउँछिन्। यो क्षेत्रमा लुकेर होइन खुलेर काम गर्ने वातावरण बनाउनुपर्छ, उनले भनिन्, मनोरञ्जन क्षेत्रको पेसा पनि व्यावसायिक हुन पर्छ। श्रमजीवी महिलाप्रति डान्स रेस्टुरेन्ट, बारजस्ता कार्यस्थलमा हुने यौन उत्पीडन नियन्त्रण ऐन २०६५ मा यौन शोषण र अमर्यादित व्यवहारलाई विस्तृत वर्णन गरिएको छ। यौनजन्य दुव्र्यवहार गरे सजायको भागीदार हुनुपर्ने उक्त ऐनमा उल्लेख छ।"
छोरीको बिहेमा रूपरंगको अड्चन,"जनकपुरधाम : बिहे दुई व्यक्ति मात्र नभई दुई परिवारबीचको सम्बन्ध पनि हो। सामाजिक रीतिरिवाजअनुसार जोडिने यस सम्बन्धले जीवनलाई नयाँ रूप दिन्छ। त्यसैले अभिभावक छोराछोरीको जीवनसाथी छान्नमा विभिन्न कसी निर्धारण गर्छन्। मधेसमा छोराभन्दा छोरीको बिहे अभिभावकका लागि बोझिलो हुन्छ। छोरीका लागि परिवारमा बिहेको कुरा सुरु हुनेबित्तिकै उसको रूपरंग पहिलोे प्राथमिकतामा पर्छ। राम्रो जिउडाल, सुडोल शरीर र गोरो रंग भएकी छोरी छन् भने अभिभावकलाई बिहेमा खासै गाह्रो हुँदैन। शारीरिक बनावट राम्रो हुँदा हुँदै पनि छोरीको रंग कालो छ भने अभिभावकका लागि ठूलो तनाव हुन जान्छ। जनकपुरधाम उपमहानगरपालिका ४ की रोशनी साह अहिले दिन रात तनावमा छिन्। तीन छोरीकी आमा हुन् उनी। जेठी छोरी कक्षा १२ को परीक्षा दिएर बसेकी छन्। उनको बिहेका लागि केटाको खोजी हुँदैछ। केही नातेदारले बिहेको कुरा पनि चलाइसकेका छन् तर उनको छोरी बिहेपूर्वको परीक्षामा जहिले पनि असफल भइरहेकी छन्। कारण उनको श्यामल रंग। पढ्नमा पनि राम्रो छे, लम्बाई पनि ठिक छ तर खाली रंगका कारण सधैं केटावालाले छाडेर जान्छन्, रोशनीले दुःखी हँुदै सुनाइन्, उसको बुबाले बरु दाइजो जति पनि दिने भन्छन् तर छोरीलाई राम्रो परिवार पाउन गाह्रो छ। रोशनीजस्तै यहाँका अधिकांश परिवारमा छोरीको बिहेका लागि रंगरूप अड्चन बन्ने गर्छ। उपमहानगरपालिकाकी उपप्रमुख रीता झा बुहारीलाई मान्छेभन्दा पनि देखावटी सामानको रूपमा समाजमा देखाउने गरिएकाले रंगरूपलाई बढी महत्व दिइएको बताउँछिन्। यो अहिलेदेखि होइन, हाम्रो पालादेखि नै हो, झाले बिहेको अनुभव सुनाउँदै भनिन्, म शिक्षित परिवारमा जन्मिएकी छोरी तर मेरो रंगरूप कालो भएकै कारण विवाहमा निकै कठिनाइँ भएको थियो। बुबाले मेरो सम्मान गर्ने जीवनसाथी खोज्न निकै मेहनत गर्नुपरेको थियो। परिवारमा सधैं एक खालको डर हुन्थ्यो कसले के भन्ला भनेर, रूपरंग गोरो नभएकी केटीसँग विवाह गर्ने केटाले पनि सधैं आत्मविश्वास गुमाए झैं व्यवहार देखाउने गरेको झाको अनुभव छ। उनी भन्छिन्, यो एउटा सामाजिक समस्या हो। छोरीका लागि चुनौती छ। छोरी भनेपछि गोरो र सुन्दर हुनुपर्छ भन्ने अवधारणा निकै गलत छ। जीवन निर्वाह गर्न तनको सुन्दरताभन्दा पनि मनको सुन्दरता र गुण आवश्यक रहेको उनको ठम्याइ छ। केटा कालो वर्णको वा श्यामल रंगको भए पनि बुहारी गोरो नै प्राथमिकतामा पर्छन्। यदि केटीको रंग कालो छ भने त्यहाँ दाइजोको लेनदेन बढ्ने गरेको महिला अधिकारकर्मी उर्मिला यादव बताउँछिन्। बिहेको कुरा चल्नेबित्तिकै सबैभन्दा पहिलो विषय केटीको रूपरंग नै हुने गरेको उनको पनि अनुभव छ। केटीको गुण, पढाइलेखाइ वा उनको खान्दानको बारेमा पछि मात्रै हेरिन्छ, उनी भन्छिन्, अधिकांश घरमा बुहारी वा श्रीमतिसँग हुने हिंसाका पछाडि रूपरंग पनि कारण हुन्छ। दाइजो बढी लिएर कालो वर्ण वा श्यामल केटीसँग विवाह गर्ने र पछि त्यसलाई घर परिवारले हेला गर्ने प्रवृत्तिले महिला हिंसा भोग्न बाध्य रहेको यादवको भनाइ छ।"
पशुपतिनाथका काठ मक्किए,"काठमाडौं : पशुपतिनाथ मन्दिरको काठ कुहिएको छ। तीनतले मन्दिरको बीचको तलाका केही काठ कुहिएको हो। आँखीझ्याल अड्याउने फ्रेम कुहिएको हो। बीच तलामा रहेका आँखीझ्याल अड्याउने नौ फिटका केही काठ कुहिएको छ, श्रीपशुपतिनाथ मन्दिर अध्ययन समितिका सदस्य प्रेमहरि ढुंगानाले अन्नपूर्णसँग भने, कुहिएको काठको नमुना निकालिएको छ। त्यसलाई पुरातत्त्व विभागको रासायनिक प्रयोगशालामा परीक्षण गर्ने तयारी छ। विभागले पशुपति क्षेत्र विकास कोषसँगको समन्वयमा भूकम्पपछि मन्दिर जीर्णोद्धारबारे अध्ययनका लागि गठित समितिको प्रारम्भिक अध्ययनले यस्तो देखाएको हो। उक्त तलामा भण्डारीलाई बालाचतुर्दशीको अघिल्लो दिन मात्र प्रवेश दिइन्छ। सोही क्रममा उनीहरूले काठको नमुना निकालेका थिए। विभागको विश्वसम्पदा शाखाका प्रमुख सुरेशसुरस श्रेष्ठको संयोजकत्वमा श्रीपशुपतिनाथ मन्दिर अध्ययन समिति गठन गरी मंसिर १ देखि काम थालिएको थियो। समितिमा विभागका इन्जिनियर शाखाका प्रमुख सम्पत घिमिरे, स्ट्रक्चरल इन्जिनियरद्वय पुरुषोत्तम डंगोल र सुरज मल्ल, आर्किटेक्टद्वय शोभा महर्जन र सुदिन, पुरातŒव अधिकृत देवेन्द्र भट्टराई र पशुपति क्षेत्र विकास कोषको संस्कृति महाशाखाका प्रमुख प्रेमहरि ढुंगाना, इन्जिनियर पुरुषोत्तम खतिवडा र विसेट नाइके अरुण श्रेष्ठ छन्। बीच तलाको अध्ययन भइसकेको छ। भण्डारीलाई नौ दिन तालिम दिएर उक्त तलामा पठाइएको थियो। बाला चतुर्दशीको अघिल्लो दिन उनीहरू नागमणि र एकमुखे रुद्राक्ष निकाल्न त्यहाँ प्रवेश गर्ने चलन छ। आँखीझ्यालभित्रको अवस्था समितिले यसै साता जाँच गरेको छ। समिति संयोजक सुरेशसुरस श्रेष्ठले भने, काठका चौकोस कुहिएका छन्। आधार दिने मुख्य काठमा समस्या देखिएन। तर, सचेत भएर समयमै मर्मत गर्नुपर्ने देखिन्छ। पशुपतिनाथको २३१ रोपनी जग्गा कसले खायो ? पशुपतिनाथको जग्गा खै ? पशुपतिनाथको कमाइ सवा अर्ब पशुपतिनाथमा नौ किलो सुन ! पशुपतिनाथकै सुरक्षामा प्रश्न ? पशुपतिनाथको जग्गा प्रकरण : अदालतलाई टेरेन प्राधिकरणले समितिले मूलभट्ट, भट्ट, भण्डारी, विसेट नाइकेलगायत सँगको समन्वय र सहकार्यमा काम गरिरहेको छ। तल्लो तलामा भएका चाँदी, काठ र गाह्रोको अवस्थाको परीक्षण चाँडै सुरु गर्ने संयोजक श्रेष्ठको भनाइ छ। काम सुरु गरेपछि बाँकी राख्न नहुने भएकाले मर्मत संयन्त्र तयार पारेर मात्र अघि बढ्नुपर्छ, श्रेष्ठले भने। यसका लागि अध्ययन समितिले कोषलाई पत्र लेख्नुपर्छ। कोषले कुन संस्थामार्फत गराउन ठिक हुन्छ र सुरक्षाका लागि कोसँग समन्वय के गर्नुपर्छ बुझेर प्रक्रिया अघि बढाउनुपर्ने समितिको ठहर छ। मन्दिरमाथि चढ्ने तीनवटा सिँढी छन्। मूल ढुकुटी भित्रबाटै जान सकिन्छ भने दोस्रो र तेस्रो तलामा जाने छुट्टाछुट्टै सिँढी छन्। माथ्लो तलाको अध्ययन अन्तिममा गर्ने योजना छ। माथिल्लो तलाका लागि चारैतिर खट बाँध्नुपर्छ। छानो दबिएको छ कि ? काठ पुगेको हो होइन, पानी चुहिने पो भएको छ कि ? खट बनाउँदै तल्लो तलाको काम गर्दै जाने योजना छ, ढुंगानाले भने। कोषका सदस्यसचिव डा प्रदीप ढकालले प्राविधिक समितिको प्रतिवेदनका आधारमा मर्मतको तयारी अघि बढाइने बताए। समितिलाई अध्ययन अवधि तोकिएको छैन। समितिका पदाधिकारीले प्रतिवेदन चाँडै तयार पार्ने बताएका छन्।"
लुम्बिनी विश्वविद्यालय : १५ वर्षपछि बल्ल चहलपहल,"बुटवल : ठूलाठूला संरचना, प्रशस्त विद्यार्थी, पुस्तकालय र अनुसन्धान केन्द्र विश्वविद्यालयका चिनारी हुन्। तर लुम्बिनी बौद्ध विश्वविद्यालयले यस्तो पहिचान पाउन एक दशक कुर्नपर्यो। पदाधिकारी राजधानीको सम्पर्क कार्यालयमा सीमित हुँदा विश्वविद्यालय काठमाडौंमै केन्द्रित रह्यो। विश्वविद्यालयको शैक्षिक एवं प्राज्ञिक गतिविधि नै अघि बढ्न सकेन। विश्वविद्यालयले स्थापनाको १५ वर्षपछि बल्ल शैक्षिक संस्थाको स्वरूप पाएको छ। पदाधिकारी पहिलोपटक लुम्बिनीमा नियमित हाजिर गर्न थालेका छन्। शैक्षिक एवं प्रशासनिक गतिविधि बढेका छन्। विश्वविद्यालयमा रजिस्ट्रार डा तिलकराम आचार्य नियुक्ति लगत्तै लुम्बिनीबाटै शैक्षिक कार्यक्रम सुरु गरिएको छ। दुई वर्षअघि सरकारले विश्वविद्यालयका काठमाडौंमा रहेका सम्पर्क कार्यालय हटाउने निर्णय गरेपछि सबै पदाधिकारी लुम्बिनीमा बस्न थालेका छन्। निवर्तमान उपकुलपति डा नरेशमान बज्राचार्यले एक वर्षमा करिब दुई महिनामात्रै विश्वविद्यालयको केन्द्रीय कार्यालयमा बिताएका थिए। विश्वविद्यालयमा बौद्धदर्शन, कला, धर्म, संस्कृति, पुरातात्त्विक विषय अध्ययनअध्यापन हुन्छन्। विद्यावारिधि (पीएचडी) बाट शैक्षिक कार्यक्रम थालेको विश्वविद्यालयले ०७१ सालमा स्नातकोत्तरमा बौद्ध शिक्षा पठनपाठन थालेको हो। अहिले स्नातकोत्तरका साथै स्नातक तह र एकवर्षे प्रमाणपत्र तहको पढाइ हुन्छ। केन्द्रीय कार्यालयमै कक्षा सञ्चालन र भौतिक पूर्वाधार निर्माण थालिएपछि विश्वविद्यालयको दायरा बढ्दै गएको छ, रजिस्ट्रार डा तिलकराम आचार्यले भने, अब शैक्षिक क्रियाकलापसँगै भौतिक पूर्वाधारलाई रफ्तारमा अघि बढाउँछौं। विश्वविद्यालयको केन्द्रीय कार्यालय र क्याम्पस लुम्बिनीको पर्सामा सञ्चालनमा छ। केन्द्रीय क्याम्पसले स्नातक र एकवर्षे प्रमाणपत्र तहका भाषा कक्षा सुरु गरेको छ। बुटवलमा स्नातक तहमा ट्राभल एन्ड टुरिजम र कानुन (बीएएलएलबी) कक्षा सञ्चालनमा छन्। ०७१ सालमा ७० जना विद्यार्थीबाट पठनपाठन सुरु गरिएको विश्वविद्यालयमा करिब एक हजार विद्यार्थी अध्ययनरत छन्। बौद्ध विश्वविद्यालयले काठमाडौंका विभिन्न सात निजी कलेजलाई सम्बन्धन दिएको छ। रजिस्ट्रार आचार्यले विदेशी विद्यार्थीलाई भर्ना लिने गरी तयारी भइरहेको बताए। पूर्वाधार नभएका कारण पर्याप्त मात्रामा विद्यार्थी भर्ना गर्न कठिन थियो, अब केही संरचना तयार भएका छन्, उनले भने। विश्वविद्यालयले ११ बिघामा आधारभूत पूर्वाधार निर्माण गरेको छ। सरकारले भवनबाहेक अन्य पूर्वाधार निर्माणका लागि बजेट नदिँदा बौद्ध संस्कृतिसम्बन्धी पूर्वाधार बनाउन कठिन रहेको विश्वविद्यालयले जनाएको छ। विश्वविद्यालयले लुम्बिनी विकास कोष परिसर र सुण्डीमा सुविधायुक्त छात्रावास, पदाधिकारी निवास, शिक्षक आवास निर्माण गरेको छ। २० करोड लागतमा अनुसन्धान केन्द्र तथा करिब ११ करोड लागतमा पुस्तकालय भवन निर्माणधीन छन्। शैक्षिक पर्यटन क्षेत्र बौद्धदर्शन विश्वका धेरै विश्वविद्यालयमा अध्यापन हुन्छ। तर विदेशी नागरिक लुम्बिनीलाई विशेष महत्त्व राख्ने गरेका छन्। विश्वविद्यालयलाई शैक्षिक पर्यटकीय क्षेत्रका रूपमा विकास गर्न सकिने सम्भावना छ। त्यसका लागि अझ धेरै पूर्वाधार आवश्यक रहेको रजिस्ट्रार आचार्यले बताए। लुम्बिनी आउने प्रायः पर्यटक बौद्ध विश्वविद्यालयको अवलोकनमा पुग्ने गरेका छन्। केही समयअघि विश्वविद्यालय परिसरमै बनेको स्तूपमा बुद्धका अस्तुधातू प्रतिस्थापन गरिएपछि यसको आकर्षण बढेको हो। विश्वविद्यालयले सात करोड लागतमा स्तूप बनाएको छ। जसमा म्यानमारका भिक्षुहरूको सहयोगमा अस्तुधातु राखिएको छ। बौद्ध समुदायमा अस्तुधातु राखिएको स्तूपलाई महŒव दिइन्छ। विश्वविद्यालयका उपकुलपति प्राडा हृदयरत्न बज्राचार्यले विश्वकै नमुना विश्वविद्यालय बनाउने योजनासहित काम भइरहेको बताए। हामी मुलुकका अन्य विश्वविद्यालयभन्दा भिन्न हौं। यसको फरक प्रकृति छ, उनले भने, स्वदेशी विश्वविद्यालयको प्रतिस्पर्धी बन्दै नमुना बन्ने योजनामा छौं। विश्वविद्यालयमा अर्कियोलोजी, म्युजियोलोजी, थेरवाद, महायान विषय अध्यापन भइरहेका छन्। बौद्ध क्षेत्रमा विस्तार विश्वविद्यालयले बौद्ध स्मारक क्षेत्रमा शैक्षिक कार्यक्रम विस्तार गर्ने योजना बनाएको छ। विश्वविद्यालयलाई बौद्धदर्शनसँग जोडेर बहुविषयमा लैजाँदै कपिलवस्तु र देवदहमा कक्षा सञ्चालन योजना बनाएको हो। रुपन्देहीको देवदहलाई बुद्धको मावली मानिन्छ। त्यहाँको सय बिघा जमिनमा भौतिक पूर्वाधार गर्ने योजना रहेको रजिस्ट्रार आचार्यले बताए। जग्गा प्राप्तिका लागि मन्त्रालयमा फाइल पुगेको छ, उनले भने, मन्त्रिपरिषद्ले जग्गा स्वीकृति दिनासाथ पूर्वाधार निर्माण हुन्छ।"
संरक्षण नगर्दा ऐतिहासिक देवल जीर्ण,"जाजरकोट : जिल्लाको छेडागाड नगरपालिका८ घोगी पजारुमा रहेका चैत्य गुम्बालगायत प्राचीन देवलहरू संरक्षण नगर्दा जीर्ण बन्दै गएका छन्। निकै आकर्षक र ऐतिहासिक ती देवलको संरक्षणमा राज्यले चासो नदिँदा खण्डहर बन्ने जोखिममा परेका छन्। १३ औं शताब्दीताका जाजरकोटमा शासन गरेका भोटेहरूले नै यी देवल बनाएको जाजरकोटको इतिहासका जानकार केदारबहादुर शाहको भनाइ छ। ढुंगा कुँदेर बनाइएका ती कलात्मक देवल संरक्षण अभावमा भत्कने सम्भावना छ। यी देवलको खोज अनुसन्धान गरी प्रचार गर्न सके पर्यटकीय आर्कषणको केन्द्र बन्न सक्ने स्थानीय बताउँछन्। ३ रोपनीमा फैलिएको देवल क्षेत्र स्थानीय सरोकारवाला, सरकार र पर्यटन क्षेत्रसँग राज्यका निकायको बेवास्ताले ओझेलमा परेका छन्। वरिपरिबाट स्थानीयले देवल क्षेत्र अतिक्रमण गर्दै गएका छन्। देवल क्षेत्रको मौलिकता र महत्व पनि हराउने जोखिम बढेको स्थानीयको चिन्ता छ। सदरमुकाम खलंगा र अन्य सहरी क्षेत्रबाट देवल क्षेत्र पुग्न सडक नहुनु र देवलको पुनर्निर्माण गर्न प्रदेश र स्थानीय सरकारले कुनै पहल नगर्दा ओझेलमा परेको स्थानीय खडग बीसीले बताए। करिब ७ सय वर्षअघि निर्मित ती देवलको उचित संरक्षण र प्रचार हुन नसक्दा देशका अन्य भूभागका मात्र नभएर जाजरकोटवासी नै यसको महत्त्व र ऐतिहासिकताबारे बेखबर छन्। सडकसहित अन्य पूर्वाधार नबन्दा महत्त्वहीन बनेको देवल क्षेत्रको संरक्षण र प्रचारप्रचारमा सम्बन्धित निकायले ध्यान र चासो दिए पर्यटकीय गन्तव्य बन्न सक्ने स्थानीय गोरखबहादुर बुढाले बताए। यी देवलले जिल्लाका अन्य पर्यटकीय क्षेत्रभन्दा सुन्दर, कलात्मक तथा महत्व र ऐतिहासिकता झल्काउने उनले बताए। सन् २०२० लाई नेपाल भ्रमण वर्षका रुपमा मनाउने र २० लाख पर्यटक भित्र्याउने चर्चा भइरहँदा स्थानीय, प्रदेश र संघ कुनै पनि सरकारले देवल क्षेत्रलाई पर्यटकीय गन्तव्य बनाउन नसकेको उनले गुनासो गरे। पटक पटक गरि स्थानीय सरकार र पर्यटन बोर्डले १० लाख जति रकम विनियोजन गरे पनि रकम सदुपयोग हुन सकेको छैन। सामान्य घेरबार र मन्दिर बनाउने बाहेक कुनै पूर्वाधार तयार पारिएको छैन। ३ रोपनीमा रहेका १३ देवलको कलात्मक स्वरुप, प्राचीनता र आकर्षक तथा सुन्दर बनावटले त्यहाँ पुग्ने सबैलाई मोहित पार्छन्। त्यहाँ पुग्ने जोसुकैले पनि उचित व्यवस्थापन र संरक्षण नगरेको भन्दै स्थानीय, प्रदेश र केन्द्र सरकारप्रति रोष व्यक्त गर्ने गरेका छन्। छेडागाड नगरपालिकाका मेयर लालबहादुर महताराले पजारुको घोगीस्थित देवल क्षेत्रको संरक्षण र प्रवद्र्धन गर्न विस्तृत योजना बनाइरहेको बताए। उनले जाजरकोटकै महŒवपूर्ण पर्यटकीय क्षेत्र पजारुको घोगीस्थित देवल क्षेत्रमा यातायातको पहुँच पुर्याउन सडक बनाउने पहल भइरहेको बताए। उनले जिल्लाको पर्यटन विकासमा महŒवपूर्ण टेवा पुर्याउने देवल क्षेत्रको संरक्षण र प्रचारप्रसार गर्न सबैसँग आग्रह गरे।"
छोरी पढाउँदै खजुरा गाउँपालिका,"रनियापुर : ०७५ सालको एसईईमा रज्जब खानका तीन छोरीहरु (जेठी हसिबुल, माइली नसिबुल र साहिली अकिबुल) उत्तीर्ण भए। खजुरा गाउँपालिका ८ को मुस्लिम बाहुल्य गाउँ रनियापुरका रज्जबले छोरीलाई पढाउन सक्ने अडान लिए। गाउँमा स्कुल छैन। धेरै टाढा जानुपर्छ, उनले छोरी पढाउन नचाहेकोबारे अन्नपूर्णसँग भने, तीन तीन छोरीलाई पढाउन यतिधेरै पैसा कहाँबाट पैसा ल्याउने ? खजुरा बजारमा रेडियो र टिभी मर्मत गरेर परिवारको गुजारा चलाइरहेका रज्जबको मासिक ८ देखि १० हजार रुपैयाँ आम्दानी हुन्छ। आम्दानीको स्रोतको रुपमा अरु केही छ्रैन। एक जना छोरीको मासिक शुल्क नै आठ सय र भर्ना तीन हजार दुई सय ५० रुपैयाँ छ। समुदायमा आधारित गैरसरकारी संस्था जनजागरण समाजका प्रतिनिधिले रज्जब र उनकी पत्नी आसुरुन खानलाई सम्झाए। तपाई छोरीलाई स्कुल पढ्न पठाउनुस्। शुल्कको व्यवस्था हामी गरौंला भनेर सम्झायौं। यो कुरा खजुरा गाउँपालिका र वडा नं ८ लाई पनि जानकारी गराऔं, जनजागरणका कार्यकारी व्यवस्थापक रामबहादुर पुनले तीन दिन सम्झें, घरको आर्थिक अवस्था कमजोर हो। गाउँदेखि टाढाको स्कुलमा पढाउन पठाए छोरी बिग्रिन्छे भन्ने उहाँहरुको बुझाइ थियो। निकै सम्झाएपछि स्कुल पठाउन तयार हुनुभएकोे हो। हाम्रै्र पहलले उनीहरुको शुल्क गाउँपालिकाले तिर्ने भएको छ। अहिले रज्जब मुस्लिम समुदायमा तीन तीन वटी छोरीलाई पढाउने उदाहरणीय बावु बनेका छन्। छोरीहरु पढ्न पाएकोमा खुसी मात्र छैनन्, उनीहरुले भविष्यको योजना पनि बनाइसकेका छन्। कमर्स पढ्ने जेठी नसिबुल निजामति कर्मचारी बन्ने भनिरहेकी छिन्। हसिबुलको शिक्षक बन्ने योजना छ। साहिँली अकिमुन बैंंकर बन्न चाहन्छिन्। आपूले पढ्न नपाए पनि छोरीलाई पढाउन पाएकोमा म निकै खुसी छु, रज्जबकी पत्नी आसरुन खानले भनिन्। गाउँपालिकाले छोरीको शिक्षाका लागि सहयोग गर्ने भएपछि समसुला पठानीनले छोरी सोनु खातुनलाई पनि ११ कक्षामा भर्ना गरेकी छन्। सोनु लोकसेवाबाट जागिर खाने बताउँछिन्। उनले भनिन्, हाम्रो एक जना शिक्षकले लोक सेवामा नाम निकाल्नु भयो। म पनि सरजस्तै लोक सेवामा नाम निकाल्छु। खजुरा गाउँपालिका ८ रनियापुरमा रज्जब र समसुला मात्र होएन। एसईई उत्तीर्ण भएर पढाइबाट बञ्चित भएका २१ जना छात्राले पढाइलाई निरन्तरता दिन पाएका छन्। कक्षा ११ मा १६ जना र १२ कक्षामा ५ जना छात्रा पढिरहेका छन्। विगतमा मुस्लिम छात्राहरु पैसाको अभावमा उच्चशिक्षाबाट बञ्चित हुने गरेका थिए। यो गाउँबाट सबैभन्दा बढी स्नातक तहसम्म अध्ययन गरेकी मुस्लिम छात्रा अमिरुल निशा मात्र छिन्। उनी गाउँमै शान्ति सहजकर्ताको रुपमा काम गर्छिन्। उनकी दिदी नसिरुल निशाले प्लसटुसम्म अध्ययन गर्ने अवसर पाइन्। उनी समुदायमा आधारित गैरसरकारी संस्था जनजागरण समाजको अध्यक्ष हुन्। यी दुई बाहेक अरुले उच्च शिक्षाको अवसर पाएनन्। प्लसटुमा अध्ययन गर्दा म एक्लै थिए। धेरै अभिभावकसँग आग्रह गर्दा पनि पढाउनु हुन्थेन। धेरै पहल गर्दा अहिले अभिभावक कन्भिन्स हुुनु भएको छ, अमिरुलले खुसी ब्यक्त गर्दै भनिन्। खजुरा गाउँपालिकाले मुस्लिम र मधेसी छात्रालाई प्लसटुसम्मको शिक्षाका लागि सहयोग गरिरहेको जनाएको छ। वडा नं ८ ले एक लाख रुपैयाँ बजेट र वडा नं ७ सोनपुरले छात्रा शिक्षाका लागि एक लाख २५ हजार रुपैयाँ विनियोजन गरेको छन्। यो रकमबाट हामी ११ र १२ कक्षाम पढ्ने छात्रालाई साइकल वितरण दिनेछौं। रकम एकमुष्ट रुपमा जनजागरण समाजलाई उपलब्ध गराइनेछ। अपुग रकम संस्थाले हाल्नेछ, वडा नं ८ का सदस्य मुढवा साईले भने, एसईई पास भएर छात्रा घरमै बस्ने अवस्था थियो। खजुरा गाउँपालिका अध्यक्ष किश्मतकुमार कक्षपति प्लसटुमा पढ्ने छात्राका लागि तीन लाख रुपैयाँ विनियोजन गरेको बताउँछन्। गाउँपालिकामा ड्रप आउट किन भइरहेको छ ? मुस्लिम र मधेसी समुदायका विपन्न छात्रा कति पढाइबाट बञ्चित छन् भनेर अध्ययन गरेर बजेट विनियोजन गरेका हौं। यो रकम नै पर्याप्त छ, अध्यक्ष कक्षपति भन्छन्, रकम अभाव भएमा हामी जसरी पनि पढाउँछौं। अन्तिममा कुनै उपाय नलागेमा उनीहरुको शुल्क मिनाहा गर्नेछौं। यो सुविधा खजुरा गाउँपालिकाको वडा नं ५ उढरापुर, वडा नं ७ सोनपुर र वडा नं ८ रनियापुरका छात्राले पाउने छन्। त्यसो त गाउँपालिकामा प्राविधिक धारको उच्च शिक्षामा सघाउन जनतासँग गाउँपालिका अध्यक्ष कार्यक्रम सञ्चालन गरिएको छ। २० लाख रुपैयाँ बजेट विनियोजन भएको कार्यक्रमबाट पनि चिकित्सा, इञ्जिनियरिङ वा अन्य प्राविधिक शिक्षामा नाम निकालेर पढ्न नसक्ने विपन्न विद्यार्थीलाई सहयोग गर्ने अध्यक्ष कक्षपति बताउँछन्। गत वर्ष ज्ञानोदय नमूना माध्यमिक विद्यालयकी छात्राले एमबीबीएस अध्ययन गर्न पैसाको अभाव भएपछि स्थानीय स्तरमा सहयोग संकलन गरिएको थियो। जेहेन्दार विद्यार्थी पैसाकै कारण पढाइबाट बञ्चित नहुन भनेर यो कार्यक्रम सुरु गरिएको हो, कक्षपति भन्छन्, गरिबीका कारण अभिभावक छोरी पढाउन सकिरहेका छैनन्। ती छोरीको अभिभावक बनेर गाउँपालिकाले जिम्मा लिइरहेको छ।"
प्रहरीको जागिर छाडेर विदेश,"सुर्खेत : कक्षा १२ उत्तीर्ण भएपछि पञ्चपुरी६ सुर्खेतका मानसिंह विसी नेपाल प्रहरीमा भर्ना भए। मुस्किलले दुई वर्षसम्म उनले जागिरमा बिताए। तर बल्लतल्ल खाएको प्रहरीको जागिर बीचमै छाडेर विसी विदेश हानिए। हाल उनी रोजगारीको क्रममै कोरियामा छन्। कामअनुसार सुविधा नभएपछि परिवारको खर्च जुटाउन जागिर छाडेर विदेश उडेको उनका आफन्तले जनाए। वीरेन्द्रनगर१२ का नविन सारुले पनि ६ वर्ष नबित्दै प्रहरीको जागिर छाडिदिए। परिवारको खर्च जुटाउन भन्दै प्रहरीमा भर्ना भएका उनी यतिबेला वैदेशिक रोजगारीमा जाने तयारीमा छन्। उनले जागिर छाडेको सात महिना मात्र भयो। प्रहरीको जागिरले घरखर्च नचलेपछि बीचमै जागिर छाडेर विदेश जान लागेको उनको भनाइ छ। उनी भन्छन्, प्रहरीमा ६ वर्षसम्म त दुःख गरेँ, तर दुःख अनुसार सुविधा बढेन। २४ घण्टे जागिरले घरखर्च चलाउनै मुस्किल भयो, अब विदेश गएर कमाउँछु। दैलेखको ठाँटिकाँध घर भएका राकेश नेपालीको पेन्सन निस्कन पाँच वर्षमात्र बाँकी थियो। तर पनि उनले एक वर्षअघि प्रहरीको जागिरबाट राजीनामा दिए। हाल उनी वीरेन्द्रनगरस्थित एरिचोकमा फेन्सी पसल गरेर बसिरहेका छन्। सुरुमा जागिरका लागि धेरै दौडिएँ, भाग्यले नै भनौं प्रहरीमा भर्ती पनि भएँ। तर त्यहाँभित्र हाकिमलाई रिझाउन नसक्दा बढुवा र सरुवा कहिल्यै भएन, जवानकै तलबले मात्र खर्च धान्न धौ भएपछि बीचमै जागिर छाडेर व्यापारमा लागेँ। सकी नसकी प्रहरीमा जागिर खाएर बीचमै जागिर छाड्नेहरूमध्येमाथि उल्लेखित व्यक्तिहरू केवल प्रतिनिधि मात्र हुन्। पछिल्लो सयम सेवा, सुविधा, सरुवा र बढुवामा असन्तुष्टि जनाउँदै प्रहरीमा धमाधम जागिर छाड्नेको संख्या बढ्दो छ। कर्णाली प्रदेशमा मात्र एक वर्षको अवधिमा डेढ सयभन्दा बढी प्रहरीले बीचमै जागिर छाड्ने गरेको पाइएको छ। स्थायी जागिर र पेन्सनको सुविधा भए पनि प्रहरीको जागिरबाट राजीनामा दिनेहरूको संख्या बढ्दो छ। तल्लो तहका धेरै बीचमै जागिर छाड्ने प्रहरीमध्ये तल्लो तहका धेरै छन्। काम गर्ने समय धेरै हुनु र त्यो बमोजिम सुविधा कम हुने भएकाले पनि राजीनामा दिने तल्लो तहका कर्मचारीको संख्या बढी छ। आर्थिक वर्ष २०७५०७६ मा कर्णाली प्रदेशका १० जिल्लामा एकसय १४ जना प्रहरीले राजनीनामा दिएका छन्। प्रदेश प्रहरी कार्यालयका अनुसार चालू आर्थिक वर्षको सात महिनाभित्रमा ७० जनाले प्रहरीको जागिर छाडिसकेका छन्। राजीनामा दिँदा घरयाँसी र शारीरिक अवस्था कमजोर भएको देखाए पनि सेवा र सुविधा कम भएकै कारण उनीहरूले जागिर छाडेको पाइएको हो। जागिर छाडेकाहरू धमाधम वैदेशिक रोजगारीमा गएका छन्। केहीले स्वदेशमै व्यवसाय गरिरहेका हुन्। राज्यलाई आर्थिक भार प्रहरीमा एउटा जवान तयार पार्न राज्यको लाखौं रकम खर्च हुन्छ। त्यसरी तयार भएको जनशक्ति बीचमै जाँदा राज्यलाई नै आर्थिक नोक्सानी हुने गरेको छ। एकजना प्रहरी जवान तयार पार्न राज्यको कम्तिमा पनि पाँच लाख रुपैयाँसम्म खर्च हुन्छ। भर्ना, तालिम र अन्य व्यासायीक सीप सिकाउन प्रतिजवान पाँच लाखजति खर्च हुने प्रदेश प्रहरीले जनाएको छ। पूर्वएआईजी रणबहादुर चन्द भन्छन्, एउटा जवान तयार पार्न कम्तिमा पनि पाँच लाख खर्च हुन्छ, यसरी हेर्दा प्रहरीमा जनशक्तिको उत्पादन महँगो छ। तर उत्पादित जनशक्तिले बीचमै जागिर छाड्दा राज्यलाई घाटा हुन्छ, यसलाई रोक्न अब समयअनुसार प्रहरीभित्र सेवा र सुविधा बढाउनुपर्छ। सेवा र सुविधा बढाएमा प्रहरीमा रहेको जनशक्तिलाई टिकाउन सकिने उनको भनाइ छ। अन्य सरकारी सेवाको तुलनामा प्रहरी सेवामा बढी समय दिनुपर्छ। दैनिक डिउटी गर्दा पनि त्यो बराबरको सेवा र सुविधा भने छैन। काम अनुसारको अत्तिरिक्त सुविधा नभएकै कारण प्रहरीभित्र तल्लो तहका कर्मचारीमा निराशा देखिन्छ। पहुँच र शक्तिको भरमा मात्र गरिने सरुवा र बढुवाका कारण पनि आफूहरूले बीचमै जागिर छाडेको राजीनामा दिएकाहरू बताउँछन्। जागिरमा रहनैपर्ने न्यूनतम अवधि तोक्नेछौं संगठनभित्र बीचमै राजीनामा दिनेक्रम बढेपछि नेपाल प्रहरीले यसबारे गहिरो अध्ययन गर्ने जनाएको छ। नेपाल प्रहरीका प्रवक्ता विश्वराज पोखरेलले अब प्रहरी संगठनमा प्रवेश गर्दा जागिर छाड्नै नपाइने न्यूनतम अवधिबारे अध्ययन गरिने बताए। उनले भने, जागिरमा रहने वा नरहने भन्ने व्यक्तिगत विषय हो, कुनै पेशा रोज्ने वा छाड्ने भन्ने व्यक्तिको अधिकार पनि हो। तर पनि अब प्रहरीमा जागिर खाएपछि छोड्नै नपाइने न्यूनतम अवधि तोक्न आवश्यक छ, कम्तिमा यति वर्षसम्म जागिरमा रहनैपर्छ भन्ने नियम बनाउनका लागि अब हामी अध्ययन गर्नेछौं। उनले प्रहरीमा सेवा र सुविधा बढाउनका लागि पनि प्रयास भइरहेको बताए। साथै जागिरमा टिकाइ राख्नका लागि पनि नयाँ विकल्प खोजिने उनको भनाइ छ।"
परनिर्भर बन्दै राउटे,"सुर्खेत : वरिपरि घना जंगल। डाँडामा सानो चउर। चउरभरि बाँस र भाटा प्रयोग गरी बनाइएका टहरा छन्। पुरानो पालका प्वालबाट चिसो बिस्तारामै पुग्छ। तिनै टहराबाहिर शनिबार दिउँसो आगो तापिरहेका थिए, राउटे युवा। उनीहरू अधिकांश मदिराले लठ्ठ देखिन्थे। यो दृश्य हो, दैलेखको गुराँस गाउँपालिका४ सत्ताचौरमा बसिरहेका राउटे समुदायको। उनीहरू विगतमा पैसा छोए पाप लाग्छ भन्थे तर हिजोआज आगन्तुकसँग पैसा माग्छन्। त्यो रकम उनीहरू धूमपान, मद्यपानमा खर्चन्छन्। यसको मुख्य कारण हो, सरकारी, गैरसरकारी संस्थाले राउटेलाई दिने मनलाग्दी सहयोग। आफूखुसी दिइने सहयोगले राउटेहरू परनिर्भर बन्दै गएका छन्। जंगलमा बसेर काठका भाँडाकुँडा बनाई जीविकोपार्जन गर्दै आएका उनीहरू मागेर गुजारा चलाउने अवस्थामा पुगेका छन्। सहयोगमा आएको लाखौंका कपडासमेत उनीहरू कहिल्यै लगाउँदैनन्, बरु फाटोटुटो कपडा उपयुक्त ठान्छन्, गाउँपालिकाले राउटेको हेरचाहका लागि खटाएका नगेन्द्र योगी भन्छन्, फेरि सहयोग आउँछ भन्दै उनीहरू सहयोग पाएको लुगा सस्तैमा बेचिदिन्छन्। त्यही रकमले धूमपान तथा मद्यपान सेवन गर्छन्।खाद्यान्न तथा लत्ताकपडा बुझ्दै राउटे। तस्बिर : नन्दराम जैसी उनका अनुसार राउटेलाई स्वदेश तथा विदेशबाट लाखांै सहयोग आउँछ। उक्त सहयोगले अपेक्षानुसार राउटेको व्यवहार परिवर्तन नभई जीवनशैली बिग्रिएको गाउँपालिका अध्यक्ष खेमराज वलीको तर्क छ। पहिलेपहिले राउटेहरू जंगलमै बसेर काठका भाँडाकुँडा बनाएर जीविका चलाउँथे। उनीहरूको मुख्य आहारा जंगली जनावर र जडीबुटी हो, उनी भन्छन्, तर, विभिन्न निकायले सहयोग गर्न थालेपछि उनीहरू सहयोग माग्दै सहर पसेर कुलतमा लागेका छन्। राउटेहरूको रैथाने संस्कृति संरक्षण गर्दै जीवन उपयोगी सीपसहितको व्यवहार परिवर्तनका लागि गाउँपालिकाले आवश्यक योजना बनाउने उनको भनाइ छ। शिक्षा निर्देशनालय कर्णाली प्रदेश सुर्खेत र अन्नपूर्ण एग्रो इन्डस्ट्रिज तुलक्षीपुरले शनिबार ४ लाखभन्दा बढी रकमको खाद्यान्न तथा लत्ताकपडा राउटेलाई सहयोग गरे। निरन्तर सहयोग आउन थालेपछि समुदायमा काम नगरी खान पाइन्छ भन्ने सोच बढेको राउटे मुखिया सूर्यनारायण शाही स्वीकार गर्छन्। हामी बिस्तारै आमनागरिकजस्तै व्यवसाय गरेर खान सक्छौं, उनी भन्छन्, तर, समुदाय न पहिलेजस्तो रह्यो न त आधुनिकतासँगै अघि बढ्न सकेको छ। चिसोले दुई बालकको मृत्यु चिसोका कारण दुई सातायता दुई राउटे बालकको ज्यान गएको छ। जाडोबाट जोगिने प्रबन्ध नभएकै कारण पुस ९ गते राति चार महिनाका शिशु जंगबहादुर शाही र पुस १५ गते १४ वर्षीय पीपल शाहीको मृत्यु भएको हो। दैलेको गुराँस गाउँपालिकामा बस्दै आएका राउटे पुसको कठ्यांग्रिने जाडोबाट बच्ने प्रभावकारी उपाय नभएको बताउँछन्। राउटे मुखिया शाही चिसोले कटेरोमा रात गुजार्न हैरान हुने बताउँछन्। उनका अनुसार दुई बालकले चिसोका कारण ज्यान गुमाएपछि राउटेहरू अर्को वासस्थलको खोजीमा छन्। उनीहरू आफन्त वा परिवारका कोही कसैको ज्यान गएको स्थानमा बस्दैनन्। प्रदेश सरकारको सामाजिक विकास मन्त्रालय र लोपोन्मुख, सीमान्तकृत वर्ग उत्थान प्रतिष्ठान अनि सामाजिक सेवा केन्द्र सोसेक दुई गैरसरकारी संस्थाले राउटेको उत्थानका काम गरिरहेका छन्। मन्त्रालयले चालू आर्थिक वर्ष राउटे समुदायको मूल प्रवाहीकरण कार्यक्रम शीर्षकमा ५० लाख रुपैयाँ विनियोजन गरेको छ। तर, राउटे समुदायको दिगो व्यवस्थापन र सहज जीविकोपार्जनको क्षेत्रमा कस्ता कार्यक्रम गर्ने भनेर अन्याल देखिन्छ। आधुनिकतातर्फ राउटे समुदाय एबीसीडी सिक्दै राउटे बालबालिका आधुनिक सीप सिक्दै राउटे अक्षर चिन्दै राउटे युवा वीर अस्पतालमा विरामी राउटे फेरिँदै राउटेको जीवनशैली"
सवारी पार्किङ गर्ने ठाउँ छैन महानगरमा,"काठमाडौं : काठमाडौं महानगरपालिकामा सवारी पार्किङको समस्या टड्कारो बनेको छ। महानगरभित्र व्यवस्थित सवारी पार्किङ गर्ने ठाउँ नहुँदा सवारी चालक समस्यामा पर्ने गरेका छन्। सरकारी कार्यालयमै पार्किङ गर्ने ठाउँ अभाव छ। काठमाडौं जिल्ला अदालत, विशेष अदालतलगायत कार्यालयमा सेवाग्राहीलाई पार्किङ गर्ने ठाउँ छैन। राधानीकै पुरानो र ठूलो वीर अस्पतालको समेत आफ्नो पार्किङ छैन। पार्किङ नहुँदा अस्पतालमा आउने सेवाग्राहीलाई पनि सवारी राख्ने ठाउँ खोज्दै समय बित्ने गर्छ। सेवाग्राहीले अहिले सडकपेटीमै सवारी राख्ने गरेका छन्। जसले पैदलयात्रुलाई हिँड्नसमेत असहज हुन्छ। माइतीघरबाट तीनकुनेसम्म हिँड्ने यात्रुलाई सडकपेटीमा राखेको सवारीले गर्दा मुख्य सडकबाटै हिँड्नुपर्ने बाध्यता छ। दृष्टिविहीनका लागि सडकपेटीमा राखिएका टायल पनि सवारीको पार्किङले पुरिँदा अपांगता भएका व्यक्तिलाई समस्या भएको छ। यसतर्फ सम्बन्धित निकायको ध्यान पुग्न सकेको छैन। कतिपय पार्क गर्न दिएका ठाउँमा सडकको दुवै छेउमा सवारी राखेर आवतजावतमा समस्या हुने गरेको छ। व्यवस्थित पार्किङ गर्ने ठाउँ सबै स्थानमा छैन, मोटरसाइकल चालक विवेक कुँवरले भने, भएका ठाउँ सबै उपुक्त छैनन्। काम डिल्लीबजारमा हुन्छ। पार्किङ गर्न बागबजार जानुपर्छ। सडकमै पार्किङ गर्यो। प्रहरीले उठाइसकेको हुन्छ। महानगरले सवारी पार्किङ व्यवस्थापन गर्न नसक्दा समस्या भएको उनी बताउँछन्। पहिले पार्किङ व्यवस्थित गरेर जरिवाना गरे राम्रो हुने उनको भनाइ छ। ट्याक्सी पार्किङको पनि समस्या उस्तै छ। सडकपेटीमा कुनैकुनै ठाउँमा ट्याक्सी लेखेर पार्क गर्ने ठाउँ छुट्याइएको छ। तर, दुई तीन वटाभन्दा बढी ट्याक्सी राख्न पाइँदैन। उपत्यकामा चल्ने ट्याक्सीलाई पार्किङ नहुँदा सडकमा चक्कर मात्रै लगाइरहनुपर्ने बाध्यता रहेको ट्याक्सी चालक स्याङ्जाका विष्णु गुरुङले बताए। ट्याक्सीका लागि व्यवस्थित पार्किङ छैन, उनले भने, भएको ठाउँमा दुई वटाभन्दा बढी राख्न पाइँदैन। राख्यो ट्राफिक प्रहरीले सिटी फुक्छ। अनि सडकमै चक्कर लगाइरहनुपर्छ। महानगरले जथाभावी पार्किङ गरेको सवारीलाई दैनिकजसो कारबाही गरिरहेको हुन्छ। गत वर्ष मात्र १२ हजार तीन सय ८० मोटरसाइकललाई कारबाही गरेको थियो। जरिवानाबापत एक करोड २३ लाख ८० हजार रुपयाँ उठाएको थियो। यस आर्थिक वर्षको मंसिरसम्म करिब ८ लाख उठाइसकेको छ। तर, पार्किङ गर्ने ठाउँको व्यवस्थापन नगरी जरिवाना मात्र गर्दा सवारी चालक मार्कामा पर्ने गरेका छन्। महानगरले गत आर्थिक वर्षबाट केही स्थानमा शुल्कसहित पार्किङ गर्ने योजना बनायो। तर, त्यो सबै ठाउँमा भने कायम भएन। न्युरोडमा केही स्थानमा स्मार्ट पार्किङ सुरु गर्यो, त्यो पनि टेन्डर आह्वान नगरी दिएको भनेर अख्तियार दुरुपयोग अनुसन्धान आयोगले महानगरलाई पत्र काटेको थियो। यस वर्ष पार्किङलाई व्यवस्थित गर्ने भनेर बागबजार, वसन्तपुरलगायत ठाउँमा सडकका केही भाग प्रयोग गरेर पार्किङ स्थान बनाउन टेन्डर प्रक्रिया सुरु हुन लागेको महानगरका सहरी सुव्यवस्था विभागका निर्देशक हरिबहादुर कुँवले जानकारी दिए। तर, पार्किङस्थलमा शुल्कसहित व्यवस्थापन गर्ने बनाएको योजना रोकिएको कार्यालयका एक कर्मचारीले बताए। पार्किङलाई व्यवस्थित गर्ने योजना बनेको थियो, उनले भने, तर यसमा माथिल्लो तहबाटै कार्यान्वयनमा ल्याउन पहल भएन। यसको योजना रोकिएको छ।"
"दुई दिन मौसम सफा रहने, मंगलबारदेखि वर्षा र हिमपात",काठमाडौं : पश्चिमी न्यून चापिय प्रणालीको प्रभावले बुधबारबाट सक्रिय भएको मौसमी प्रणाली कमजोऱ हुँदै गएको छ। जल तथा मौसम विज्ञान विभागको मौसम पूर्वानुमान महाशाखाको अनुसार आइतबार र सोमबार मौसम सफा रहेपनि मंगलबारबाट पुन : मौसम सक्रिय रहने छ। नेपालमा अहिले पहाडी भूभाग लगायत उच्च हिमाली भुभागहरुमा आंशिक बदली रही बाँकी भुभागमा मौसम सामान्यतया सफा रहेको छ। आइतबार बिहान ६ बजे महाशाखाले जारी गरेको बुलेटिनमा मौसम खुलेपनि बिहानबेलुका चिसोबाट बच्न सतर्कता अपनाउन अनुरोध गरिएको छ। महाशाखाका अनुसार आइतबार देशको उच्च पहाडी तथा हिमाली भूभागहरुमा आंशिक बदली रही बाँकी भूभागमा मौसम सामान्यतया सफा रहनेछ। सोमबार देशको उच्च हिमाली भूभागहरुमा आंशिक बदली रहनेछ। बाँकी भूभागमा मौसम सामान्यतया सफा रहनेछ। मंगलबार देशको पश्चिमी उच्च पहाडी तथा हिमाली भूभागका केही स्थानहरुमा हल्का देखि मध्यम हिमपातको सम्भावना रहेको छ। पश्चिमी पहाडी भूभागका थोरै स्थानहरुमा हल्का वर्षाको सम्भावना रहेको मौसम पूर्वानुमान महाशाखाले जनाएको छ।
जस्तापाताले बस्ती चम्काउँदै स्थानीय सरकार,"सन्धिखर्क : मौवापोखरी निवासी ५४ वर्षीय टाम्के कामी एक वर्षअघि छत्रदेव गाउँपालिकाले टिन दिएपछि जस्तापाताले छाएको घरमा बस्न पाउँदा मख्ख छन्। ऋण तिर्न नसक्दा साहुले जस्तापाता लगेको दिन सम्झँदै उनी भन्छन्, गरिब र दीनःदुखीका पनि दिन आउँदा रहेछन्। मेरा लागि बल्ल सरखार (सरकार) आयो। अब जस्तापाता कसले ओखल्न सक्छ ? दुई वर्षअघि अर्घाखाँची जिल्लाको छत्रदेव गाउँपालिका३ उनले स्थानीय साहुको पसलबाट उधारोमा लगी घरमा टिन लगाए। दिनहुँ मजदुरी गरेर खाने टाम्केले घरमा लगाएको टिनको पैसा समयमै तिर्न नसक्दा ६ महिनापछि साहुले घरमा लगाएको टिन नै उखलेर लगे। त्यसपछि उनी पहिलेजस्तै सल्ली पराल र खरले घर छाएर बसेका थिए। छत्रदेव२ बल्कोटकी विष्णुमाया नेपालीले घरमा टिन लगाउने कुरा सोचेकी पनि थिइनन्। तर, अहिले गाउँपालिकाले बोलाएर टिन दिएपछि उनी असाध्यै खुसी छन्। २० वर्षदेखि एउटा घडेरी किनेर खरको छानोमा बस्दै आएका थियौं। श्रीमान् रोगी हुनुहुन्छ, केही काम गर्न सक्नुहुन्न, मायाले भनिन्, खरले छाएको घर पानी आउँदा चुहिन्थ्यो। टाम्के कामी र विष्णुमाया नेपाली मात्र हैन, छत्रदेव गाउँपालिकाका खरको छानो भएका मानिसजस्ता पाता पाउँदा अत्यन्तै खुसी छन्। गरिब भएकै कारण खरको छानोमा बस्न बाध्य भएको भन्दै उनीहरूको जीवनस्तर माथि उठाउन सबैभन्दा पहिले घर निर्माण आवश्यक रहेको निष्कर्ष निकालेको थियो। सोहीअनुसार गाउँपालिकाले खरको छानोमुक्त पालिका बनाउने अभियान सुरु गरेको गाउँपालिकाका अध्यक्ष लेखनाथ पोख्रेलले बताए। यही निर्णयका कारण अर्घाखाँचीको छत्रदेव गाउँपालिका खरको छानोमुक्त भएको छ। गतवर्ष गाउँ कार्यपालिकाको सभाले एक करोड २० लाख रुपैयाँ जस्तापाता वितरणका लागि विनियोजन गरेको थियो। १ करोड २० लाखको १ हजार एक सय ३५ बन्डल टिन खरिद गरी वितरण गरिएको गाउँपालिकाका प्रमुख प्रशासकीय अधिकृत खिमानन्द भुसालले बताए। सबै टिनको पातामा सीआरएम अर्थात् छत्रदेव गाउँपालिकाको छोटकरी रूप लेखी २६ गेजको टिन खरिद गरिएको हो। जस्तापाता ३ सय ३४ घरका लागि २७२७ पाताका दरले वितरण गरिएको गाउँपालिकाका उपाध्यक्ष तुलसादेवी श्रेष्ठले बताइन्। अर्घाखाचीका सन्धिखर्क, शितगंगा, भूमिकास्थान नगरपालिकाका साथै पाणिनी र मालारानी गाउँपालिकाले पनि खरको छानो विस्थापित गर्दै जस्तापाता लगाउने अभियान सुरु गरेका छन्। प्रदेश ५ का कतिपय स्थानीय तहले आफैं जस्तापाता किनेर दिएका छन् भने केहीले जस्तापाता किन्न अनुदान दिएर सर्वसाधारणका बस्तीलाई चम्काउँदैछन्। पाँच वर्षभित्र खरका छानो भएका घरमा जस्तापाता राख्न बजेट विनियोजन भइरहेको मालारानी गाउँपालिकाका अध्यक्ष बालकृष्ण आचार्यले बताए। गुल्मी जिल्लामा पनि जनता आवास कार्यक्रमअन्तर्गत खरका छाना भएका घरलाई टिन उपलब्ध गराइएको छ जसले गर्दा गाउँ नै हरियो जस्तापाताले भरिएका छन्। गुल्मी जिल्लाका १२ वटा स्थानीय तहमध्ये १० वटामा जनता आवास कार्यक्रम छ। गरिब, दलित र विपन्न नागरिकलाई लक्षित गरी जस्तापाता उपलब्ध गराउने कार्यक्रम जिल्लामा अभियानकै रूपमा अघि बढेको छ। जिल्लाकै दुर्गम मदाने गाउँपालिकाले खरका छानामुक्त अभियानलाई प्राथमिकतामा राखेर काम गरिरहेको जनाएको छ। गतवर्ष यो गाउँपालिकाले सोही कार्यक्रमका लागि १ करोड बजेट विनियोजन गरेको प्रमुख प्रशासकीय अधिकृत सुरेश भण्डारीले जानकारी दिए। गाउँपालिकाभर झन्डै ६ सय घरधुरी खरका छाना रहेको तथ्यांक छ। मालिका गाउँपालिकाले पनि गत वर्ष १ करोड बजेट विनियोजन गरी ३ सय ७० खरका छाना भएका घरधुरीलाई जस्तापाता उपलब्ध गराएको जनाएको छ। ईस्मा गाउँपालिकाले पनि यस अभियानलाई प्राथमिकतामा राखेको छ। गत वर्ष यस गाउँपालिकाले ९० लाख बजेट विनियोजन गरी ३ सय ४८ घरधुरीलाई जस्तापाता उपलब्ध गराएको प्रमुख प्रशासकिय अधिकृत चन्द्रकान्त बस्नेतले जानकारी दिए। सदरमुकाम समेत रहेको रेसुंगा नगरपालिकाले यस वर्ष उक्त कार्यक्रमका लागि ४२ लाख बजेट विनियोजन गरेको छ। मुसिकोट नगरपालिकाले गत वर्ष सो कार्यक्रमका लागि ३० लाख बजेट विनियोजन गरी खरका छाना भएका घरधुरीलाई जस्तापाता उपलब्ध गराएको जनाएको छ। मुसिकोटले दलितबस्ती सुधार कार्यक्रमअन्तर्गत मुसिकोट नगरपालिका ९ अर्लाङकोटमा २० लाख बजेट विनियोजन गरी खर्च गरेको नगरप्रमुख सोमनाथ सापकोटाले जानकारी दिए। गुल्मीको छत्रकोट गाउँपालिकाले पनि खरका छाना भएका घरलाई टिन उपलब्ध गराउने कार्यक्रम अगाडि बढाएको छ। यस गाउँपालिकाले यो वर्ष ५० लाख बजेट विनियोजन गरेको गाउँपालिका अध्यक्ष मधुकृष्ण पन्तले जानकारी दिए। रुरु गाउँपालिकाले जस्तापाता खरिदका लागि यो वर्ष २५ लाख बजेट विनियोजन गरेको छ। सत्यवती गाउँपालिकाले झण्डै ५ लाख बजेट विनियोजन गरेको छ भने धुर्कोट गाउँपालिकाले गतवर्ष १ करोड बजेट विनियोजन गरेको थियो। चन्द्रकोट गाउँपालिकाले गत वर्ष १८ लाख बजेट विनियोजन गरेको थियो भने यस वर्ष ६२ लाख बजेट विनियोजन गरेको छ। गुल्मी दरबार गाउँपालिकाले गत वर्ष उक्त कार्यक्रमका लागि २५ लाख बजेट विनियोजन गरी जस्तापाता उपलब्ध गराएको थियो भने यो वर्ष झन्डै १२ लाख बजेट विनियोजन गरेको जनाएको छ। अर्घाखाँची र गुल्मी जिल्लामा मात्रै होइन, पाल्पाको बगनासकाली गाउँपालिकाले पनि फुसको छानारहित गाउँपालिका घोषणा गर्ने तयारी थालेको छ। गाउँपालिकाले विगत दुई वर्षदेखि गरिब र विपन्न घरपरिवारलाई जस्ताको पाता वितरण गरिरहेको छ। गाउँपालिकाभित्रका ९ वटै वडामा खरको छाना भएका घरपरिवारलाई निःशुल्क रूपमा जस्तापाता वितरण गरिएको छ। यो वर्ष गाउँपालिकालाई फुसको छानारहित गाउँपालिका घोषणा गर्ने गरी जस्ता पाता वितरण भइरहेको बगनासकाली गाउँपालिकाका अध्यक्ष कृष्ण बस्यालले जानकारी दिए।"
"विद्यार्थी बोकेको ट्याक्टर दुर्घटना हुँदा एकको मृत्यु, २० घाइते","रुकुम : गाउँपालिकास्तरीय राष्ट्रपति रनिङ शिल्ड जितेर विजयर्यालीसहित घर फर्किरहेका विद्यार्थी बोकेको ट्याक्टर दुर्घटना हुँदा रुकुम पश्चिममा एक जनाको मृत्यु भएको छ, भने २० जना घाइते भएका छन् । शनिबार राति साढे ९ बजे जिल्लाको त्रिवेणी गाउँपालिका४, को दलुगैराखोलामा लु ३ त ९०९५ नम्बरको ट्याक्टर दुर्घटना हुँदा एक विद्यार्थीको मृत्यु भएको प्रहरीले जानकारी दिएको छ। उक्त दुर्घटनामा १६ विद्यार्थीसहित २० जना घाइते भएको जिल्ला प्रहरी कार्यालय रुकुम पश्चिमका निमित्त प्रहरी प्रमुख प्रहरी निरीक्षक कबिराज रोकायले जानकारी दिए। गाउँपालिका५, को विद्या विकास मावि जिवाङको कक्षा ८ का १७ वर्षीय दलबहादुर विकको मृत्यु भएको उनले बताए । दुर्घटनामा सोही विद्यालयका साथै वडा नं ४ मा रहेको अन्धनाशक मावि खुम्चेरीका १६ विद्यार्थी र बाजा बजाउन गएका ४ जना गाउँले घाइते भएका छन्। घाइतेमध्ये तीन जना विद्यार्थी र एक जना बाजा बजाउनेको अवस्था गम्भीर रहेको प्रहरी निरीक्षक रोकायले बताए । उनीहरुलाई थप उपचारको लागि नेपालगञ्ज पुर्याइएको छ । गाउँपालिका४, का १४ वर्षीय कमल परियार, १५ वर्षीय कुलबहादुर केसी, १८ वर्षीय दीपेन्द्र परियार र रनिङ शिल्डमा बाजा बजाउन गएका सोही ठाउँका ३१ को वीरेन्द्र दमाइलाई थप उपचारको लागि नेपालगञ्ज रिफर गरिएको प्रहरीको भनाइ छ। अन्य १६ जनाको जिल्ला अस्पताल सल्ले र त्रिवेणी२, का स्थानीय अस्पतालमा उपचार भइरहेको छ । ट्याक्टर सडकभन्दा झण्डै २५ मिटर तल खसेको छ । दुर्घटनाको कारण खुलेको छैन भने चालक गणेश परियार फरार रहेको प्रहरी निरीक्षक रोकायले बताए । शिल्ड सम्मानपछि घर फर्किरहेका विद्यार्थी रात परेपछि दुई वटा ट्याक्टरमा चढेका थिए । उक्त गाउँपालिकाको रनिङ शिल्ड अन्धनाशक माविले जितेको छ ।"
बजेट जति सडकमा,"नेपालगन्ज : नेपालगन्जमा दुई वर्षमा सडक निर्माणमा मात्र तीन अर्ब २८ करोड रुपैयाँभन्दा बढी खर्च भएको छ। यो बजेट हेर्दा विकास भनेकै सडक निर्माण भन्ने आभास हुन्छ । ६६ किलोमिटरभन्दा बढी कालोपत्रे सडक निर्माण सम्पन्न हुँदै छ। पीपीसी सडक ४० किलोमिटरभन्दा बढी बनेको छ। माटो पटान, इँटा सोलिङ र ग्राभेल सडक २० किलोमिटर बनेको छ। सबै गरी नेपालगन्जमा एक सय २६ किलोमिटरभन्दा बढी बाटो बनिसकेको छ । नेपालगन्जमा दुई वर्षमा सडकमा छुट्ट्याइएको रकम विकट नरैनापुर गाउँपालिकाको सात आर्थिक वर्षको कुल बजेटभन्दा बढी हो। गाउँपालिकाको चालु वर्षको बजेट ४३ करोड छ । एसियाली विकास बैंकले एकीकृत सहरी विकास आयोजना सामुदायिक विकास कार्यक्रमको साना भौतिक पूर्वाधार निर्माणअन्तर्गत उपमहानगरमा सात करोड ११ लाख ७२ हजार रुपैयाँमा ८७ वटा बाटो (१० किलोमिटर) पीपीसी गरेको थियो। आयोजनाका इन्जिनियर मदन झा भन्छन्, दसैंपछि ८४ वटा पीपीसीका लागि बजेट आयो। अक्टोबरमा प्रक्रिया सुरु गरेर हामी डेढ महिनामै काम सम्पन्न गर्न सफल भयौं। बजेट बचेकाले तीनवटा योजना थपिए । एडीबीले नेपालगन्जमा दुई वर्षमा कम्तीमा साढे दुई लाख रुपैयाँदेखि बढीमा १० लाख रुपैयाँ लागतमा एक सय १६ वटा सडक पीपीसी गरिसकेको छ। जुन १४ किलोमिटर हुन आउँछ। अघिल्लो वर्ष झन्डै तीन करोड रुपैयाँ लागतमा २९ वटा सडक (साढे तीन किलोमिटर) पीपीसी गरेको थियो । एडीबीले नेपालगन्जमा एक अर्ब ७३ करोड रुपैयाँ सडकमा लगानी गरेको छ। एक अर्र्ब ६३ करोड रुपैयाँमा ३६ किलोमिटर सडक कालोपत्रे र पक्की नाली बनाउने काम अन्तिम चरणमा पुगेको छ। आयोजनाका साइट इन्जिनियर शैलेन्द्र्र महर्जन भन्छन्, अबको चार वर्षमा नेपालगन्जमा कालोेपत्रे गर्ने सडक भेटिने छैन । आयोजनाले थप नौ किलोमिटर सडक कालोपत्रेका लागि एडीबीसँग माग गरेको छ। नगरमा सहरी विकास तथा भवन निर्माण विभाग डिभिजन कार्यालयले ३० किलोमिटर सडक कालोपत्रे गरिरहेको छ । कार्यालयका सूचना अधिकारी इन्जिनियर होमनाथ भुसालका अनुसार एक अर्ब २८ करोड लागतमा नगरमा १८ वटा योजनामा ३० किलोमिटर सडक कालोपत्रे भइरहेको छ। जहाँ आवश्यकताअनुसार नाली पनि बन्दैछ। दुई वटा निर्माण कम्पनीले ठेक्का पाएका यी योजना गत मंसिरमा सम्पन्न गर्ने लक्ष्य थियो। एउटाको ८० प्रतिशत र अर्कोको ७० प्रतिशत काम सम्पन्न भइसकेको छ। यही आर्थिक वर्षमै काम सम्पन्न भइसक्छ, भुसाल भन्छन्, नेपालगन्जमा विकास निर्माणले निकै गति लिएको छ । संघीय सरकार र प्रदेश सरकारको ससर्त र अुनदानमा पनि सडक छुटेको छैन। संघीय सरकारले नेपालगन्जलाई तराईमधेस समृद्धि कार्यक्रम र अनुदानअन्तर्गत सडकका लागि एक करोड ४७ लाख रुपैयाँ दिएको छ। प्रदेश सरकारले ससर्त अनुदानमा २० लाख रुपैयाँ छुट्ट्याएको छ । संघीय र प्रदेशका सांसदले पनि नेपालगन्जको विकासका नाममा सडककै योजना बनाएका छन्। गत वर्ष प्रतिनिधिसभा सदस्य नन्दलाल रोकायले जैसपुर जाने बाटोका लागि १९ लाख ९० हजार रुपैयाँ विनियोजन गरेका थिए । प्रदेशसभा सदस्य सुरेन्द्र हमालले वडा नं १० मा २० लाख रुपैयाँ र मोहम्मद याकुब अन्सारीले वडा नं २० मनिकापुर राँझाका सडककै योजना बनाएर दिएका छन्। सांसद अन्सारीले भने, मैले त कालोपत्रे गर्ने भनेर बजेट योजना बनाएर दिएको हुँ। अहिलेसम्म काम भएको छैन। सडक बनाउने चिह्न मात्र लगाएका छन्् । उपमहानगरले वडालाई विनियोजन गरेको रकममा पनि सडक नै प्राथमिकतामा परेको छ। उपमहानगरका वडाले यो बजेटबाट एक तिहाइभन्दा बढी रकम सडककै नाममा खर्चेका छन्। उपमहानगरले आव ०७५७६ मा २२ करोड ७१ लाख र ०७६७७ मा २९ करोड २२ लाख रुपैयाँ विनियोजन गरेको थियो। यो रकममध्ये वडा कार्यालयले २१ करोड ३२ लाख रुपैयाँ त सडककै योजना बनाएका छन् । गत आवमा वडामा सडकका मात्र एक सय ९५ वटा र यस वर्ष एक सय ८३ वटा गरी दुई वर्षमा तीन सय ७८ वटा योजना बनेका छन्। सडकमा बजेट विनियोजन गर्नेमा वडा नं १० सबैभन्दा अगाडि छ। उसले गत वर्ष १४ योजनालाई ७७ लाख र यस वर्ष ११ योजनालाई एक करोड ५० हजार विनियोजन गरेको छ। वडा नंं १६ ले गत वर्ष १९ योजनालाई ७३ लाख ७५ हजार र यस वर्ष १६ योजनालाई ६३ लाख बजेट राखेको छ । सडक र नालीमा पैसा विनियोजन नगर्ने कुनै वडै छैनन्। वडाको बजेटबाट अधिकांश सडक पीपीसी गरिएका छन््। इँटा सोलिङ, ग्राभेल र माटो पटान पनि गरिएको छ। उपमहानगरको वार्षिक नगर विकास योजनामा वडाको सडक कति किलोमिटर बनाउने भन्ने उल्लेख नहुँदा यकिन तथ्यांक पत्ता लगाउन गाह्रो छ । उपमहानगरले नगरस्तरीय योजनामा सडक छोडेको छैन। मुख्य सडक सरसफाइका नाममा उपमहानगरको वार्षिक बजेट दुई करोड छ। क्रमागत योजना र आकस्मिक ग्राभेलिङका योजना जोड्दा दुई वर्ष अवधिमा तीन करोड सात लाख बजेट छ । विकास भनेको सडक जस्तो भएको छ। यति धेरै सडक बनाउँदा पनि जनताको माग सडक नै चाहियो भन्ने हुन्छ, उपमहानगरपालिका उपप्रमुख उमा थापा मगर भन्छिन्, सडक कसरी सदुपयोग गर्ने र दिगो रुपमा संरक्षण कसरी गर्ने भन्नेमा कसैको ध्यान पुगेको छैन ।"
