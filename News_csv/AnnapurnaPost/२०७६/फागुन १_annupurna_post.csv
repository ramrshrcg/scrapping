शीर्षक,विवरण
अलकत्राको सट्टा सिमेन्ट,"काठमाडौं : सडकमा अलकत्राको सट्टा सिमेन्ट प्रयोग गरिने भएको छ। सडकको गुणस्तरीयता र आर्थिक फाइदाका लागि सरकारले अलकत्राको विकल्प खोज्न लागेको हो। अहिले निर्माण भइरहेको सडकमा गुणस्तरीयता छैन। निर्माण भएको केही समयमै भत्कने, कालोपत्रे उप्कने समस्या छ। अलकत्रा प्रयोग गरेको सडकको आयु १५ वर्षसम्म मात्र हुन्छ भने सिमेन्ट प्रयोग गर्दा ३० वर्षसम्म टिकाउ हुन्छ। लामो समयसम्म टिकाउन सिमेन्ट प्रयोग गरी सडक निर्माण गर्ने तयारी सरकारको छ। अलकत्रा आयात गर्नुपर्दा देशको व्यापारघाटासमेत दिनप्रतिदिन बढ्दै गएको छ। सकडमा हरेक वर्ष ६६ हजार मेट्रिकटन अलकत्रा प्रयोग भइरहेको छ। यसका लागि वार्षिक ३ अर्ब ३४ करोड रुपैयाँभन्दा बढी विदेश गइरहेको छ। सडकमा अलकत्राको स्थानमा सिमेन्ट प्रयोग बढाउन सडक विभाग र सिमेन्ट उत्पादक संघले अध्ययन गर्ने भएका छन्। सडक विभागका महानिर्देशिका केशवकुमार शर्माले सडकमा सिमेन्ट प्रयोग गर्न सकिने बताए। सडकमा सिमेन्ट प्रयोग गर्न विभाग र संघले संयुक्तरूपमा अध्ययन गर्ने तयारीमा छौं, उनले भने, अलकत्राको सट्टा सिमेन्ट प्रयोग गरी सडक बनाउन सकिन्छ। सुरुको चरणमा अलकत्राबाट भन्दा सिमेन्ट प्रयोगले झण्डै दोब्बर लागतपर्ने देखिए पनि सडकको औसत आयुसँग तुलना गर्दा सस्तो पर्न प्राविधिक बताउँछन्। सडकको डिजाइन र सिमेन्टको भाउ घटाउन सके सडकमा सिमेन्ट प्रयोग गर्न समस्या नहुने महानिर्देशक शर्माले बताए। सिमेन्टको लागत बढी भएको भन्दै विभागले सिमेन्टको गुणस्तरीयता नघटाइ सस्तो लागतमा सिमेन्ट उत्पादन गर्नुपर्नेमा जोड दिएको छ। परीक्षणका रूपमा कुनै सडकमा सिमेन्टको प्रयोग गर्न लागेका छौं, उनले भने,एक वर्षभित्र त्यसको परिणाम आउँछ। सडकमा सिमेन्ट प्रयोगका लागि गाइडलाइन बनाउने विभागले जनाएको छ। सडक विभागका अनुसार देशभर एक लाख किलोमिटर सडक निर्माण भएको छ। त्यसमध्ये १५ हजार रणनीतिक सडक र ८५ हजार स्थानीय तह र प्रदेशमा सडक निर्माण भएको छ। सडक विभागका अनुसार १३ प्रतिशत कालोपत्रे, २१ प्रतिशत ग्राभेल र ६६ प्रतिशत कच्ची सडक छ। स्थानीय तहले गाउँगाउँमा सडक निर्माणमा जोड दिएका छन्। उपप्रधानमन्त्री ईश्वर पोखरेलले सिमेन्ट उद्योगीका समस्या समाधान गरी सस्तो लागतमा सिमेन्ट उत्पादन गर्न सहजीकरण गरिने बताए। सडकमा सिमेन्टको प्रयोग गर्न सरकार तयार रहे पनि गुणस्तरीयतामा सम्झौता नगरिने उनले बताए। नेपालमा सिमेन्ट र क्लिंकरमा आत्मनिर्भर भइसकेको छ। सिमेन्ट खपत बढाउन सडकमा सिमेन्ट प्रयोगको अवधारणा ल्याइएको हो। अहिले पनि सडकका केही भागमा सिमेन्ट प्रयोग भइरहेको छ। संघीय सडक सुपरीवेक्षण तथा अनुगमन कार्यालय काठमाडौंका महानिर्देशक राजेन्द्रराज शर्माले सिमेन्टको प्रयोग गर्दा दीर्घकालीन फाइदा हुने बताए। स्वदेशमै सिमेन्ट र क्लिंकर उत्पादन हुने भएकाले अलकत्राको विकल्प खोज्न आवश्यक भइसकेको उनको भनाइ छ। नेपाल सिमेन्ट उत्पादक संघका अध्यक्ष ध्रुब थापाले सिमेन्टको खपत बढ्न सके मूल्य घटाउन सकिने बताए। नेपालमै चुनढुंगा प्रशस्त रहेकाले सडकमा सिमेन्टको प्रयोग राष्ट्रिय अभियानकै रूपमा सञ्चालन गर्नुपर्ने उनको भनाइ छ। अहिले सिमेन्ट र क्लिंकरमा देश आत्मनिर्भर भइसकेको छ। देशभर ४१ वटा क्लिकंर उद्योग छन्। अध्यक्ष थापाका अनुसार सिमेन्ट खपतको सुनिश्चितता नहुँदा सिमेन्टको ५० प्रतिशत उत्पादन क्षमता उपयोग हुन सकेको छैन।"
कोरोनाले ठूला आयोजना प्रभावित,"भैरहवाबेँसीसहर : महामारीका रूपमा गत पुसदेखि चीनमा फैलिएको कोरोना भाइरसको प्रत्यक्ष असर नेपालका ठूला आयोजना निर्माणमा परेको छ । चिनियाँ कामदारले निर्माण गरिरहेका नेपालका राष्ट्रिय गौरवका आयोजना प्रभावित बनेका हुन् । अन्तिम चरणमा पुग्न लागेको गौतम बुद्ध अन्तर्राष्ट्रिय विमानस्थल निर्माणको काम सुस्ताएको छ । यस्तै, बेँसीसहरमा निर्माणधीन न्यादी जलविद्युत् आयोजनाको काम ठप्प भएको छ । चिनियाँ कम्पनीले निर्माण जिम्मा लिएका आयोजनामा आवश्यक जनशक्ति र सामग्री आपूर्ति हुन नसक्दा काम प्रभावित बनेको आयोजनाले जनाएका छन् । नयाँ वर्ष मनाउन चीन गएका कामदार कोरोना भाइरसको संक्रमणका कारण काममा फर्किएका छैनन् । एक महिना अघि नयाँ वर्ष मनाउन चीन गएका प्राविधिकसहित ५६ जना कामदार नेपाल फर्किएका छैनन् । उनीहरू नआउँदा काम ठप्प भएको आयोजनाले जनाएको छ । मस्र्याङ्दी गाउँपालिका६ बाहुनडाँडास्थित ३० मेगावाटको आयोजना ीनको चचियाङ हाइड्रोपावर कन्स्ट्रक्सन एन्ड इन्स्टलेसन कम्पनीले आयोजना निर्माण गरिरहेको छ । आयोजनाका जनसम्पर्क अधिकृत विजय गुरुङले भने, आयोजना प्रमुख, इन्जिनियर, प्राविधिक, कामदार सबै चीनमै अड्किएका छन् । यहाँ ४ जना चिनियाँ मात्र छन् । निर्माण ठप्प छ । एक महिनायता निर्माण रोकिएको आयोजनाले जनाएको छ । उनीहरू फेब्रुअरी ५ मा नेपाल फर्किने तालिका थियो । कोरोना भाइरसका कारण उनीहरूलाई आउन दिइएको छैन । उनीहरू नेपाल आउने तालिका अझै अनिश्चित छ, गुरुङले भने, उनीहरू नआउन्जेल निर्माण अघि बढ्न सक्दैन । निर्माण रोकिँदा निर्धारित लक्ष्यमा काम नसकिने देखिन्छ । ०७३ चैतमा निर्माण थालिएको आयोजना निर्माणको अन्तिम चरणमा छ । आगामी चैतमा विद्युत् उत्पादन गर्ने आयोजनाको लक्ष्य थियो । आयोजनाको बाँध क्षेत्रको जग खनिसकिएको छ । न्यादी हाइड्रोपावर कम्पनीका प्रमुख कार्यकारी अधिकृत उत्तम अमात्यका अनुसार ३ दशमलव ८४ किलोमिटर लामो मुख्य सुरुङको ८५ प्रतिशत ढलान सकिएको छ । विद्युत्गृहको सिभिल संरचना निर्माण पनि सकिएको छ । आयोजनामा सुरुङसहित ७ सय २५ मिटर पेनस्टक पाइप रहनेछ । आयोजना सम्पन्न गर्न ६ अर्ब रुपैयाँ लागत अनुमान गरिएको छ । यस्तै, गौतम बुद्ध अन्तर्राष्ट्रिय विमानस्थल निर्माणका लागि पनि आवश्यक प्राविधिक जनशक्ति र सामग्री आउन सकेको छैन । कोरोना फैलिने त्रासका कारण जनशक्ति र सामग्री कम्पनीले ल्याउन सकेको छैन । विमानस्थलमा सम्बन्धित कामको लागि चीनबाट समूहगत रूपमा दक्ष जनशक्ति आवतजावत गर्छन् आयोजना प्रमुख प्रवेश अधिकारीले भने, तर अहिले कोरोना भाइरसका कारण चीनबाट आवत जावत रोकिएको छ । जसको असर आयोजनामा परेको हो । विमानस्थलमा आइसीबी वान अन्तर्गत उपकरण जडान गर्न सकिएको छैन । टर्मिनल भवनमा ब्यागेज हेन्डलिङ सिस्टम (बीएचएस) र धावनमार्गका लागि लाइटिङ साम्रगी जडानका सामग्री चीनबाटै आउने हो । तर अहिले आवतजावत ठप्प हुँदा प्राविधिक जनशक्ति र सामग्री दुवै आएको छैन । जसकारण विमानस्थलमा हाल जडान गर्नुपर्ने उपकरणहरू जडान हुन नसकेको उनले बताए । भौतिक संरचना निर्माणतर्फ साना काम भने जारी छ । हाल विमानस्थलमा एक सय ८५ जना कामदारहरूले काम गरिरहेका छन् । दक्ष प्राविधिकसहित ३७३८ जना चिनियाँ कामदार हुनुपर्नेमा अहिले २०२२ जनामात्र छन् । जनशक्ति अभावले मुख्य काम रोकिएको आयोजना प्रमुख अधिकारीले बताए । विमानस्थलको निर्माण कार्य अन्तिम चरणमा छ । भाइरसको प्रभाव हटेमा तोकिएको अवधिभित्र काम सकिने भए पनि चीनबाट सामग्री र कामदार नआए काम लम्बिने प्रमुख अधिकारीको भनाइ छ । विमानस्थलको काम सम्पन्न गर्नका लागि चौथो पटक यही मार्च ३१ सम्मको लागि म्याद थपिएको छ । उनका अनुसार विमानस्थलको धावनमार्गको लाइटिङबाहेक लगभग सबै काम सकिएको छ । एप्रोनको काम पनि सकिएको छ । फिनिसिङको काम ४ प्रतिशत मात्र बाँकी छ । विमानस्थलको कुल ८६ दशमलव ५ प्रतिशत काम सकिएको आयोजनाले जनाएको छ ।"
गति लिँदै बागमती प्रदेश,"हेटौंडा : स्थापनाको २ वर्षपछि बागमती प्रदेशले बल्ल गति लिन थालेको छ । प्रदेश सरकारले ऐनकानुन निर्माण र सरकार व्यवस्थापन सकेको छ भने महत्त्वाकांक्षी योजना निर्माण सुरु गरेको छ । बागमतीले सरकारलाई स्थायित्व, प्रदेशको नाम र राजधानी टुंगो लगाउनुलाई प्रदेश सरकारले मुख्य उपलब्धि भनेको छ । प्रदेश सरकारले बुधबार दोस्रो वार्षिकोत्सव मनाएको छ । हामीले २ वर्षमा थुप्रै काम गरेका छौं । अब स्थायी मानसिकताबाट काम गर्न सक्ने भएका छौं, मुख्यमन्त्री डोरमणि पौडेलले भने, निराश हुनुपर्ने अवस्था छैन । अब हाम्रो महत्त्वाकांक्षी योजना अघि बढाउँदै छौं । उनले प्रदेश सरकारले गति लिन थालेको बताए । कतिले केही गर्न नसकेको भने, कतिले सरकार देखिएन भने तर हामीले पर्याप्त काम गरेका छौं, पौडेलले भने, हामीले चुनौतीलाई स्वीकार गरेका छौं, प्रदेशवासीलाई निराश बनाउनेछैनौं । स्थानीय तहसम्म प्रदेश सरकारको उपस्थितिसँगै प्रदेशसभाले निर्माण गरेका ऐन कार्यान्वयनमा पनि प्रदेश सरकारलाई चुनौती छ । प्रदेशसभाले ४८ वटा विधेयक पारित गरेको छ । यस्तै ५१ वटा विधेयक दर्ता भएको र ८ वटा संशोधन विधेयक दर्ता भएको सभामुख सानुकुमार श्रेष्ठले बताए । ऐनकानुन निर्माण भइसकेको छ । तर प्रभावकारी कार्यान्वयन हुन सकेको छैन, उनले भने । दोस्रो वार्षिकोत्सव कार्यक्रममा प्रदेश प्रमुख विष्णुप्रसाद प्रसार्इं, मन्त्रीहरू, प्रदेशसभा सदस्यहरू, स्थानीय तहका जनप्रतिनिधि र कर्मचारीको उपस्थिति थियो । मुख्यमन्त्रीले प्रस्तुत गरे ५० उपलब्धि मुख्यमन्त्री पौडेलद्वारा प्रतुत ५० उपलब्धिमा प्रदेशको स्थायी राजधानी र नामकरणलाई मुख्य मानिएको छ । साथै पर्यटन वर्षको शुभारम्भ, प्रदेश लोकसेवा आयोग गठन, प्रदेश नीति तथा योजना आयोग गठन, ४५ वटा ऐन निर्माण, प्रत्येक स्थानीय तहमा कानुनी सहजकर्ता नियुक्ति र प्रत्येक स्थानीय तहका कम्तीमा एकवटा सरकारी विद्यालयमा एक जना हुने गरी १ सय २१ जना विद्यालय नर्सको व्यवस्थालाई महत्त्वपूर्ण उपलब्धि भनेको छ । रुवी भ्याली एकीकृत विकास योजनाको डीपीआर तयार भइरहेको, भीमफेदीकुलेखानी सुरुङमार्र्गको डीपीआर निर्माण कार्य भइरहेको, एक घर एक धारा कार्यक्रम सञ्चालनमा ल्याउन २१ वटा खानेपानी योजना सञ्चालनमा ल्याइएको लगायत उपलपब्धि मुख्यमन्त्रीको प्रतिवेदनमा उल्लेख छ । सरकारलाई प्रतिपक्षीको १२ नम्बर प्रमुख प्रतीपक्ष दल नेपाली कांग्रेस बागमती प्रदेशले सरकारले उत्तीर्ण प्रतिशत पनि ल्याउन नसकेकोे टिप्पणी गरेको छ । हामीले सरकारको सफलता बजेट खर्च र त्यसको उपलब्धिबाट मूल्यांकन गर्ने हो, कांग्रेस बागमती प्रदेश संसदीय दलका नेता इन्द्र बानियाँले भने, यस आधारमा हामीले एक सयमा १२१३ नम्बरभन्दा बढी दिन मिल्दैन । आर्थिक वर्ष बित्दा पुँजीगततर्फ करिब ६ प्रतिशत पनि खर्च गर्न नसकेको भन्दै उनले सरकार सफल हुन नसकेको बताए । नेपाली कांग्रेस बागमती प्रदेश संसदीय दलका उपनेता कृष्णलाल भडेलले कामको आधारमा सरकार सफल नभएको बताए ।"
लोप हुँदै बहुमूल्य जडीबुटी,"कालिकोट :अत्यधिक दोहन र चोरी निकासीका कारण लेकाली वन क्षेत्रमा पाइने बहुमूल्य जडीबुटी लोप हुन थालेको छ। जलवायु परिवर्तन, आगलागी, लोपोन्मुख जडीबुटीको खेती, प्रविधि अभावलगायत कारण बहुमूल्य जडीबुटी दिन प्रतिदिन लोप हुँदै गएको हो। जिल्लाका नौ वटै स्थानीय तहका लेकाली वन क्षेत्रमा महत्त्वपूर्ण जडीबुटी पाइछ छाडेको छ। जिल्लाको पचालझरना गाउँपालिका७ निवासी वीरबल बुढाले परापूर्वकालदेखि वन क्षेत्रमा पाइने ३३ प्रजातिमध्ये कालिकोटमा २४ प्रजातिका जडीबुटी पाइने जिल्ला वन कार्यालयका सहायक वन अधिकृत कृष्णराम धितालले जानकारी दिए। प्रदेश सरकार र स्थानीय सरकारले जडीबुटीको महत्त्व थाहा नपाउँदा बहुमूल्य जडीबुटी लोप हुने अवस्थामा पुगेको उनको भनाइ छ। प्रदेश र स्थानीय सरकारले जडीबुटी तथा वन्यजन्तु संरक्षणका लागि कुनै ठोष कार्यक्रम पनि तर्जुमा गरेका छैनन्। कालिकोटलाई ओखर र टिमुरको पकेट क्षेत्रका रूपमा विस्तार गर्ने योजना छ। जिल्लाबाट ५१ प्रजातिका जडीबुटी व्यापारिक प्रयोजनामा निर्यात हुने गरेका छन्। बर्सेनि सात लाख ८४ हजार नौ सय ६८ किलो जडीबुटी निर्यात हुने गरेको छ। गत आर्थिक वर्षमा जडीबुटी निर्यातबाटै २२ लाख राजस्व संकलन थियो। जिल्लामा ओखर, टिमुर, सतुवा, पाखनबेद, पदमचाल, सिताल्चिनी, डाले चुक, चिराइतो, कुरिलो, कटुको, बायजडी, बोजोलगायत २४ प्रजातिका जडीबुटी पाइन्छ। संघीय सरकारको जडीबुटी विकास कार्यक्रमअन्तरगत जडीबुटी खेती विस्तार, खेती क्षेत्र निर्धारण, पकट क्षेत्र निनर्धारण र भण्डारण केन्द्र र प्रशोधन केन्द्र निर्माणका लागि अनुदान कार्यक्रम छन्। प्रदेश र स्थानीय सरकारले वन, वन्यजन्तु तथा जडीबुटी संरक्षणमा ध्यान दिन सकेका छैनन्। सान्नीत्रिवेणी गाउँपालिकाले वन, वन्यजन्तु तथा जडीबुटीको संरक्षणका लागि त्रिवेणी पाटनलाई संरक्षित क्षेत्र बनाउने तयारी गरेको छ। गाउँपालिकाले वनमा हुने चोरी निकासी नियन्त्रण गर्न ६ जना वन चौकिदार नियुक्त गरी संरक्षणको अभियान थालेको गाउँपालिका अध्यक्ष डम्बरबहादुर शाहीले जानकारी दिए। उनले त्रिवेणी पाटनलाई धार्मिक तथा पर्यटकीय क्षेत्रका साथै संरक्षित क्षेत्रका रूपमा विकास गर्ने बताए।"
गौरवका आयोजनाको खर्च १८७ प्रतिशत,"काठमाडौं : राष्ट्रिय गौरवका आयोजनाको खर्च यस वर्ष पनि न्यून देखिएको छ। अर्थ मन्त्रालयले बुधबार आर्थिक वर्ष २०७६०७७ को बजेटको अर्धवार्षिक समीक्षामा राष्ट्रिय गौरवका आयोजनाको खर्च १८७ प्रतिशत भएको प्रतिवेदन सार्वजनिक गरेको छ। चालु आर्थिक वर्ष राष्ट्रिय गौरवका २३ मध्ये २२ आयोजनाका लागि एक खर्ब दुई अर्ब ६५ करोड रुपैयाँ विनियोजन गरिएकामा ६ महिनामा १९ अर्ब ३४ करोड रुपैयाँ खर्च भएको छ। चालु आवमा चार खर्ब ८० अर्ब रुपैयाँ पुँजीगत बजेट विनियोजन गरिएको छ। पुँजीगत खर्चको एक चौथाई बजेट विनियोज भएको क्षेत्रमा खर्च कम भएको छ। अर्थमन्त्री युवराज खतिवडाले सार्वजनिक खरिद नियमावली बारम्बार परिवर्तन भएकाले पुँजीगत खर्च अपेक्षाकृत रूपमा बढ्न नसकेको बताए। राष्ट्रिय गौरवका आयोजना कार्यान्वयन र सञ्चालन गर्ने एकीकृत कानुन तर्जुमा नहुँदा अन्य आयोजना जस्तै यी आयोजनामा पनि कार्यविधिगत समस्या देखिएका छन्। आयोजनाको निर्माण मोडालिटी, कुल लागत, समयावधि, जग्गा प्राप्तिमुआब्जा, पुनर्वास र डीपीआरलगायत आधारभूत पूर्वतयारी बिना अघि बढाउँदा पनि समस्या देखिएको छ। राष्ट्रिय गौरवका आयोजनामा सूचीकृत गरिएका २३ मध्ये पाँच परियोजनाको खर्च शून्य छ। निजगढ अन्तर्राष्ट्रिय विमानस्थल, पशुपति क्षेत्र विकास कोष, बूढीगण्डकी जलविद्युत् आयोजना, परिश्चम सेती जलविद्युत् आयोजना र विद्युत् प्रसारण आयोजनामा चालु आवमा वित्तीय प्रगति हुन सकेको छैन। राजधानीलाई तराईसँग जोडने सबैभन्दा छोटो मार्ग काठमाडौंतराई द्रुत मार्गको वित्तीय प्रगति न्यून देखिएको छ। चालु आबको पहिलो ६ महिनामा यो मार्गको वित्तीय प्रगति जम्मा २ प्रतिशत मात्र भएको छ। चालु आवमा १५ अर्ब ७२ लाख रुपैयाँ विनियोजना भएकामा आयोजनाको विस्तृत परियोजना प्रतिवेदन (डीपीआर) स्वीकृतिमा ढिलाइले गर्दा वित्तीय प्रगति सुस्त देखिएको छ। समीक्षा अवधिमा २९ करोड ९८ लाख रुपैयाँ मात्र खर्च भएको छ। समीक्षा अवधिमा सबैभन्दा धेरै खर्च माथिल्लो तामाकोसी जलविद्युत् आयोजनामा भएको छ। दोलखाको लामाबगरमा अवस्थित स्वदेशी लगानीमा निर्माणाधीन छ। ४ सय ५६ मेगावाट विद्युत् उत्पादन क्षमताको आयोजना आव २०६७०६८ देखि सुरु भई आव २०७२०७३ मा सम्पन्न गर्ने लक्ष्य थियो। भूकम्प र भारतीय नाकाबन्दीलगायत कारणले आव २०७६०७७ मा सम्पन्न हुने संशोधित अनुमान छ। आयोजनाको अनुमानित लागत ३५ अर्ब २९ करोड रुपैयाँ रहेकोमा निर्माण अवधि लम्बिन गई संशोधित लागत करिब ४९ अर्ब २९ करोड पुग्ने अनुमान छ। चालु आवमा एक अर्ब रुपैयाँ बजेट विनियोजन गरिएकामा ६६ करोड ६६ लाख रुपैयाँ खर्च भएको छ। यो विनियोजित बजेटको ६६७ प्रतिशत हो।"
राजस्व संकलनको दबाब बढ्यो,"काठमाडौं : सरकारले कुल खर्चमध्ये ६७ प्रतिशत राजस्व स्रोतबाट बेहोर्ने भएको छ। अर्थ मन्त्रालयले यसअघि ६४ प्रतिशत खर्च राजस्वबाट व्यहोर्ने अनुमान गरेको थियो। बजेटको मध्यावधि समीक्षा गर्ने क्रममा यसलाई बढाएर ६७ प्रतिशत पुर्याएको हो। यसले संघीय सरकारले संकलन गर्नुपर्ने राजस्वमा दबाब बढाउनेछ। तल्लो तहका सरकार (स्थानीय तह तथा प्रदेश)मा गएको सशर्त र समपूरक अनुदान गत वर्षकै खर्च गर्न बाँकी छ। यसका कारण संघीय सरकारले हस्तान्तरण गर्ने अनुदानमा १८ अर्ब कम गरेको छ। बुधबारको समीक्षामा अर्थ मन्त्रालयले कुल राजस्व संकलन ११ खर्ब १२ अर्बको लक्ष्यमध्ये ९५ प्रतिशत असुल हुने संशोधित अनुमान सार्वजनिक गरेको छ। यद्यपि, संघीय सरकारले उठाउने राजस्व भने ९ खर्ब ८१ अर्ब मध्ये ९५६ प्रतिशत संकलन गर्ने दाबी गरेको छ। तल्लो तहमा हस्तान्तरण हुने अनुदान नै कमी भएसँगै सरकारले तल्लो तहमा बाँडफाँट हुने राजस्वसमेत कम आकलन गरेको छ। बाँडफाँट हुने एक खर्ब ३० अर्ब मध्ये ९११ प्रतिशतमात्र राजस्व संकलन हुने संशोधित अनुमान छ। अर्थ मन्त्रालयका अनुसार तल्लो तहमा बाँड्ने भनिएको राजस्वमा ११ अर्ब ६९ करोड रुपैयाँ कम हुने देखिएको छ। यसअघि कुल राजस्व संकलन मध्ये एक खर्ब ३० अर्ब रुपैयाँ प्रदेश तथा स्थानीय तहलाई हस्तान्तरण गर्ने लक्ष्य राखेको थियो। तर, बुधबारको बजेट समीक्षामार्फत १ खर्ब १९ अर्ब रुपैयाँ मात्रै बाँडफाँट गर्न सकिने अर्थ मन्त्रालयको भनाइ छ। तल्लो तहमा हस्तान्तरण हुने राजस्वको अनुपातमा संघीय सरकारले उठाउने लक्ष्य राखेको राजस्वमा चाप बढी छ। नयाँ प्रक्षेपणअनुसार संघीय सरकारको सञ्चित कोषमा जम्मा हुने राजस्वको लक्ष्य ९ खर्ब ३७ अर्ब रुपैयाँ राखिएको छ। यो सुरुवाती लक्ष्यको तुलनामा ९५६ प्रतिशत हो। आर्थिक वर्षको पहिलो ६ महिनामा राजस्व संकलनको अवस्था निराशाजनक देखिएपछि आफूले गरेको प्रारम्भिक अनुमानबाट पछि हटेको छ। यो वर्ष अर्थले राखेको लक्ष्यभन्दा ५५ अर्ब ३३ करोड रुपैयाँ कम राजस्व संकलन हुने प्रक्षेपण गरेको छ। युवराज खतिवडाले अर्थमन्त्री बनेपछि दोस्रोपटक राजस्व संकलनको प्रक्षेपण संशोधन गरेका हुन्। बजेटमा गरिएको लक्ष्यभन्दा कम संकलन हुने आकलन गरिरहँदा आर्थिक वृद्धिको प्रक्षेपण यथावत राखेका छन्। आर्थिक वृद्धि यथावत राख्नुको कारण स्पष्ट पार्दै उनले भने, पुँजीगत राजस्व संकलन कम भएको छैन, धानको उत्पादनमा पनि कुनै गिरावट छैन। सबै सूचक सकारात्मक हुँदा आर्थिक वृद्धि संशोधन गर्नुपर्ने बाध्यता हामीलाई छैन। यो आवमा ११ खर्ब १२ अर्ब ३ करोड रुपैयाँ राजस्व संकलन हुने वार्षिक अनुमान थियो। आयातमा आइरहेको निरन्तर गिरावट र आन्तरिक बजार सुस्त बन्दा राजस्व संकलनमा पछि हटेको हो। ६ महिनामा पुँजीगत विकासको आधार मानिएका आयात राजस्वसमेत गिरावट आएको छ। यस अवधिमा सिमेन्ट क्लिंकर आयातमा ७३ प्रतिशत गिरावट आएको छ। विगतमा राजस्व संकलनको आधार मध्येको प्रमुख स्रोत भूकम्पपछिको पुनः निर्माणको गतिविधि यो वर्ष नबढ्ने देखिएको छ। उच्च भन्सार महसुल (८० प्रतिशतसम्म) लाग्ने सवारीसाधन तथा अन्य वस्तुको आयातमा गिरावट आइरहेको छ। गाडीबापतको भन्सार महसुल १४ प्रतिशत र अन्तःशुल्क ८२ प्रतिशतले घटेको छ। कुल आयातमा गत वर्षको तुलनामा ४ प्रतिशतले घटेका कारण भन्सार महसुलमा गिरावट आएको छ। आयातमा आएको गिरावटबाट राजस्व असुलीमा नकरात्मक प्रभावलाई आन्तरिक राजस्वले परिपूर्ति गर्न सकेको छैन। मदिरा उत्पादनमा समस्या देखिएकाले अन्तःशुल्क संकलन प्रभावित भएको छ। आर्थिक ऐनमार्फत प्रतिलब्धि दरसम्बन्धी व्यवस्थामा हेरफेर हुँदा आन्तरिक राजस्वमा धक्का पुगेको हो। गत आर्थिक वर्षको ६ महिनाको तुलनामा यो अवधिमा २ प्रतिशतले मदिराबापतको अन्तःशुल्क घटेको छ। चालु वर्षको अन्त्यसम्ममा सरकारको स्रोत (राजस्व र आन्तरिक ऋण) बाट ११ खर्व ३२ अर्ब ५० करोड, वैदेशिक अनुदानतर्फ ४३ अर्ब ५५ करोड ४६ लाख र वैदेशिक ऋणतर्फ दुई खर्ब ९ अर्ब ९० करोड ९० लाख परिचालन हुने संशोधित अनुमान छ।"
शिथिल देखिए अर्थमन्त्री,"काठमाडौं : अर्थमन्त्री युवराज खतिवडा बुधबार जति शिथिल र निराश देखिए, यसअघि कहिल्यै सार्वजनिक मञ्चमा त्यस्तो देखिएको थिएन। यो वर्षको बजेटको मध्यावधि समीक्षामा उनले कर्मचारी र पत्रकारमाझ अर्थतन्त्रमा नयाँ चुनौती थपिएको सुनाए। कतिपय सूचकमा राम्रो सुधार भए पनि केही नयाँ चुनौती देखिएका छन्, उनले भने। आफू रक्षात्मक छैनभन्दा भन्दै पनि उनी अत्यन्त रक्षात्मक रूपमा प्रस्तुत भए। उनले भने, अहिले संसारको कुन अर्थमन्त्री ढुक्कसँग रातभरी निदाउन सकेको होला ? १४ फागुन २०७४ मा खतिवडा अर्थमन्त्री चुनिँदा सबै सञ्चारमाध्याम, निजी क्षेत्र र बौद्धिक समाजले असामान्य स्वागत गरेको थियो। केपी ओली नेतृत्वको मन्त्रिपरिषद्मा सर्वाधिक चर्चा पाउनेमध्ये पर्थे उनी। दुई सातापछि उनको दुई वर्षे कार्यकाल पूरा हुँदै छ। यति छोटो अवधिमा उनै खतिवडा निकै आलोचित भए। राष्ट्र बैंकमा गभर्नर हुँदा डुब्नै लागेको वित्तीय प्रणालीलाई सुरक्षित रूपमा उतार्न सफल भएकाले पनि उनीप्रति धेरैको सद्भाव र ठूलो आशा थियो। जुन अहिले गुमिसकेको छ। अरुको अस्तित्व नस्वीकार्ने बाट सुरु भएको उनको आलोचना अहिले लगानीको वातावरण बिगारेको सम्म पुगेको छ। खतिवडाले यसबीचमा करको दायरा बढाउन महत्त्वपूर्ण काम गरे। भुक्तानीका लागि स्थायी लेखा नम्बर (प्यान) आवश्यक पर्ने नीतिगत व्यवस्थामार्फत लाखौं मानिसलाई करको दायरामा ल्याउन सफल भए। गएको असार मसान्तसम्म जम्मा २१ लाख ७१ हजारमात्र करदाता भएको मुलुकमा पछिल्लो ६ महिनामै ९ लाख ६७ हजार ५ सय ७ जना नयाँ करदाता थपिए। भन्सार कडाइ गर्ने र सन्दर्भ मूल्य संशोधन गरे। झण्डै २ करोड नेपालीले बैंकमा जम्मा गरेको निक्षेपलाई केही सय जनाले झुटा विवरण बनाएर बढी ऋण लिने गरेको परिपाटीलाई सच्याए। बैंकलाई बाह्य बजारबाट ऋण लिन लगाउँदा निजी संस्थाको अन्तर्राष्ट्रिय कारोबारमा नयाँ बाटा खुलेका छन्। अर्थतन्त्रलाई लयमा ल्याउन उनले गरेका यस्ता प्रयासका बाबजुत पनि उनी आलोचित हुनुको आधार हो उनैले जारी गरेको श्वेतपत्र। आफू अनुकूल तथ्यांक पस्केर उनले कार्यकालको सुरुमै श्वेतपत्र जारी गरेदेखि नै उनको आलोचना सुरु भयो। अर्थतन्त्र तहसनहस भएको र पूर्ववर्ती कांग्रेस सरकारले अघि सारेको निजीकरण प्रत्यूत्पादक भएको आरोप उनको श्वेतपत्रमा थियो। तर उनले त्यसपछिका दुई वर्षमा औद्योगिक विकासको कुनै पनि नयाँ विकल्प दिन सकेनन्। दुई तिहाइ बहुमतको यो सरकारलाई राणकालपछिकै बलियो सत्ता मानिएको थियो। तर यो अवधिको लाभ लिने गरी कुनै ठूला परियोजना (सिग्नेचर प्रोजेक्ट) सुरु गर्न नसक्नु पनि खतिवडाको कमजोरी भएको धेरै अर्थशास्त्रीले बताउँदै आएका छन्। भूकम्पपछिको पुनर्निर्माणका कारण सिर्जित आर्थिक वृद्धिको लाभ लिन पाएका खतिवडा भाग्यशाली पनि देखिए। हालै पुनर्निमाण प्राधिकरणले सार्वजनिक गरेको एक अध्ययन प्रतिवेदनले विगत तीन वर्षको आर्थिक वृद्धिमा पुनर्निर्माणले मात्र ४ प्रतिशतभन्दा धेरै योगदान गरेको दाबी गरिएको छ। पुनर्निमाणले निर्माण सामग्रीको बजार र श्रम बजारलाई तीव्र विस्तार गरेको अर्थशास्त्रीले बताउँदै आएका छन्। केही विद्युत् परियोजनाको काम सकिने बेलामा बनेको यो सरकारले कृषि बालीको उत्पादनसमेत सुधार हुँदा आर्थिक वृद्धिको आँकडा बढाउने मौका पायो। तर अब परिस्थिति फेरिएको छ। विश्वव्यापी आर्थिक वृद्धि सुस्ताउन थालेको छ। खाद्य वस्तुको महँगी चुलिएको छ। धनाढ्य मुलुकबीचको शक्ति संघर्षले साना र कमजोर मुलुकलाई प्रभावित पारेको छ। युद्ध खतरा मडारिन छाडेका छैनन्। पछिल्लो पटक चिनियाँ महामारीले नयाँ संकट निम्त्याएको छ। छिमेकी भारतले लगानी र आन्तरिक उपभोग बढाउने हेतु नयाँ बजेट घोषणा गरेको छ। नेपालमा भने उद्योगपतिले थप्नै लागेको लगानी पनि रोकेका छन्। सम्पत्ति शुद्धीकरणको त्रासमात्र फैलाइएको भन्दै निजी क्षेत्र डराउन थालेको छ। सरकारका नियन्त्रणमुखी कानुन एकपछि अर्को आइरहेका छन्। विदेशबाट हुने कमाइ पनि घट्न थालेको छ। सरकारले खर्च गर्ने क्षमता बढाउन सकेको छैन। व्यापार सन्तुलन र विदेशी मुद्राको ढुकुटी जुनसुकै बेला धराशयी हुनसक्छ भन्ने उनलाई राम्रोसँग थाहा छ। तै पनि मन्त्री खतिवडा भनेजस्तो आर्थिक वृद्धि नहुने भो भनेर स्वीकार्न सक्दैनन्। किनकी, आफ्नै पद कतिबेला संकटमा पर्छ उनैलाई थाहा छैन।"
जाजरकोटमा अनौठो बच्चा जन्मियो,जाजरकोट : जाजरकोटमा अनौठो बच्चा जन्मिएको छ। जिल्लाको बारेकोट गाउँपालिका७ स्यालाका मालबहादुर बस्नेतकी श्रीमती दुर्गा बस्नेतले दुईवटा टाउको भएको छोरी जन्माएकी हुन्। अनौठो बच्चा जन्मिएपछि स्वास्थ्यकर्मीसमेत अचम्ममा परेका छन्। दोस्रो सन्तानको रुपमा जन्मिएकी उनको तौल ३२५ केजी रहेको छ। यस्तो जन्मलाई स्वास्थ्यकर्मीले एअनासेफाली भन्दछन्। घरमा बच्चा जन्मिन नसकेपछि बारेकोट ८ सक्लास्थित स्वास्थ्य चौकी पुर्याइएको थियो। स्वास्थ्यकर्मीको सहयोगमा बुधबार जन्मिएको बच्चाको अवस्था सामान्य रहेको र दुध चुसिरहेको स्वास्थ्यकर्मी खिमराज हमालले जानकारी दिए। उनले टिउमर जस्तो ठुलो डल्लो टाउकोमा जोडिएको बताए। थप उपचारका लागी सुविधा सम्पन्न अस्पताल लैजान रिफर गरेपनि आर्थिक अभावका कारण घर फर्काएर लगेको स्वास्थ्य सहायक हमालले बताए। बस्नेत परिवारले आर्थिक सहयोग गरिदिन अपिल गरेका छन्। बारेकोट गाउँपालिकाका अध्यक्ष महेन्द्र शाहले पारिवारिक अवस्था हेरेर गाउँपालिकाले उपचारका लागि आवश्यक सहयोग गर्न सक्ने बताए।
एक वर्षमा ६१८ ठेक्काको काम सकियो : ११ सय ५३ अलपत्र,"काठमाडौं : एक वर्षको अवधिमा १८४८ मध्ये ६१८ वटा ठेक्काको निर्माण सम्पन्न भएको छ। अख्तियार दुरुपयोग अनुसन्धान आयोगको गरेको अध्ययनमा २८ ठेक्का सम्झौता अन्त्य गरिएको उल्लेख छ। बिहीबार अख्तियारले सार्वजनिक गरेको अध्ययन प्रतिवेदनमा ८६ अर्ब ४४ करोड बराबरका १२ सय दुई ठेक्का हालसम्म पनि क्रमागत अवस्थामा रहेको देखिएका छन्। क्रमागत अवस्थामा रहेका मध्ये ४९ ठेक्काको मात्र म्याद थप सम्बन्धी निर्णय भएको छ भने ११ सय ५३ वटा क्रमागत देखिएका ठेक्काको हालसम्म पनि म्याद थप सम्बन्धी कुनै पनि निर्णय भएको देखिंदैन। १२ सय दुई रुग्ण अवस्थामा रहेका ठेक्कामध्ये चार सय दुईको प्रगति ८० प्रतिशत भन्दा बढी, ३१५ ठेक्का सम्झौताको प्रगति ५० देखि ८० प्रतिशत बीचमा तथा ४८५ ठेक्का सम्झौताको प्रगति न्यून अथवा ५० प्रतिशत भन्दा कम प्रगति भएको देखिएको छ। शहरी विकास मन्त्रालयमा सबैभन्दा राम्रो प्रगति देखिएको छ। अख्तियारले ७ मन्त्रालयका ८ निकायका ठेक्का व्यवस्थापनको अध्ययन एवं विश्लेषण गरेर प्रतिवेदन तयार पारेको हो। विकास निर्माण सम्बन्धी दर्जनौं ठेक्का सम्झौता तोकिएको अवधिमा सम्पन्न नभई रुग्ण ठेक्काका रुपमा देखिएको सम्बन्धमा अख्तियारले गत २०७५०७६ को माघ महिनामा रुग्ण ठेक्काको विवरण अध्ययन विश्लेषण गरेको हो। प्रतिवेदनअनुसार पूर्वाधार विकाससँग सम्बन्धित विभिन्न मन्त्रालय अन्तर्गतका रुग्ण ठेक्काको विवरण अध्ययन विश्लेषण गरी हेर्दा २०७५ मंसिर सम्म कुल १ खर्ब १८ करोड अर्ब बराबरका जम्मा १८ सय ४८ ठेक्का सम्झौता बमोजिमको समयावधि भित्र सम्पन्न हुन नसकी रुग्ण अवस्थामा रहेको देखिएको थियो। त्यसमा एक हजार ३२ ठेक्काको विभिन्न मितिमा सम्झौता बमोजिम निर्माण कार्य सम्पन्न गर्नु पर्ने म्याद समाप्त भएकोमा सो म्याद थप सम्बन्धी निर्णय समेत भएको अवस्था देखिएको थिएन। सार्वजनिक खरिद तथा ठेक्का व्यवस्थापनका क्षेत्रमा अध्ययन तथा विश्लेषण गरेपछि एक वर्षको अवधिमा सम्बन्धित मन्त्रालय, विभागसँग समस्या समाधानका लागि पटक पटक अन्तरक्रिया, छलफल तथा सहजीकरण समेत भएको अख्तियारले जनाएको छ। उसले गत वर्ष २७ बुँदे सुझावसहित त्यस्ता रुग्ण ठेक्का सम्झौताको कार्यान्वयन भए गरेको प्रगतिसमेतको बारेमा अध्ययन विश्लेषण समावेश गरिएको अद्यावधिक प्रतिवेदन सार्वजनिक भएको अख्तियार प्रवक्ता एवं सहसचिव प्रदीपकुमार कोइरालाले जानकारी दिए। प्रतिवेदनमा उल्लखे भएका ठेक्का व्यवस्थापनसँग सम्बन्धित विषयका आधारमा सम्बन्धित निकाय थप जिम्मेवार हुने विश्वास आयोगको छ।"
बाजुराको हिमाली गाउँपालिकामा इन्फ्लुन्जा ए भाइरस,"बाजुरा : बाजुराको हिमाली गाउँपालिकामा फैलिएको रुघाखोकी इन्फ्लुन्जा ए भाइरस रहेको पुष्टि भएको छ। चार जनाको ल्याब नमुना परीक्षणका लागि राष्ट्रिय जनस्वास्थ्य प्रयोगशाला टेकु, काठमाडौं पठाएको थियो। ल्याब नमुना परीक्षणबाट इन्फ्लुन्जा ए भाइरस पुष्टि भएको जिल्ला जनस्वास्थ्य कार्यालय बाजुराका प्रमुख दयाकृष्ण पन्तले बताएका छन्। चार जनामध्ये दुई जनालाई इन्फ्लुन्जा ए भाइरस देखा परेको र एक जनालाई इन्फ्लुन्जा बि भाइरस पुष्टि भएको पन्तले जानकारी दिएका छन्। एक जनाको भने पोजेटिभ देखाएको उनले बताए। प्रदेश सरकारले प्रभावित क्षेत्रमा ल्याब टेक्नीसियन पठाएपछि ल्याब नमुना परीक्षणका लागि काठमाडौ लगिएको थियो। यो भाइरसले बिरामीको मृत्यु नभएपनि महामारी भने लिन सक्ने पन्तले बताएका छन्। यो भाइरसले मानिसको शरिरमा एक्कासी आक्रमण गर्ने गरेको छ। यो भाइरसले सन् २००९ मा विश्वमै महामारीको रुप लागेको थियो। यो भाइरस मौसमी रुघाखोकीका रुपमा देखा पर्दै आएको छ।हिमाली गाउँपालिकामा रुघाखोकी फैलिएको जानकारी आएपछि स्थानीय सरकार, प्रदेश सरकारबाट स्वास्थ्यकर्मीको टोली पठाएको थियो। स्वास्थ्यकर्मीको टोलीले बाजुराको उत्तरी क्षेत्रका चार स्थानीय तहमा एक हप्तामा १ हजार १ सय ७० जनाको उपचार गरेको जिल्ला जनस्वास्थ्य कार्यालय बाजुराका प्रमुख दयाकृष्ण पन्तले जानकारी दिए। अहिले पूर्ण रुपमा भाइरल रुघाखोकी नियन्त्रणमा आइसकेको प्रमुख जिल्ला अधिकारी गंगा प्रसाद न्यौपानेले बताएका छन्। गाउँपालिकामा फैलिएको मौसमी रुघाखोकी, भाइरल ज्वरो इन्फ्लुन्जाले महामारीको रुप लिएपछि गाउँपालिका भित्रका गाउँगाउँ पुगेर डाक्टर सहितको टिमले उपचार गरिहेको हिमाली गाउँपालिका स्वास्थ्य संयोजक राज भण्डारीले बताए। 'विगतमा पनि यो क्षेत्रमा मौसमी रुघाखोकी फैलिदै आएको थियो। कुन भाइरसबाट हो भन्ने थाहा हुदैन थियो, अब कुन भाइरस हो जानकारी भएको छ।' जिल्ला जनस्वास्थ्य कार्यलय बाजुराका प्रमुख दयाकृष्ण पन्त भने,' अब तयारी गर्न सहज भएको छ। अब प्रभावित क्षेत्रका टोल टोलमा गएर स्वास्थ्य सन्देश दिँदै उपचार गर्छौ। ' बाजुराको बोल्डिकमा मौसमी रुघाखोकी बाजुरामा भाइरल ज्वरोले दुईको मृत्यु"
मेलम्चीको पानी असारसम्ममा ल्याउने गरी श्वेतपत्र जारी,"काठमाडौं : खानेपानी तथा सरसफाइ मन्त्रालयले असारभित्रमा काठमाडौँ उपत्यकामा मेलम्ची खानेपानी ल्याउने गरी श्वेतपत्र जारी गरेको छ। बिहीबार मन्त्रालयमा आयोजित कार्यक्रममा खानेपानीमन्त्री बिना मगरले बाँकी काम सम्पन्न गर्दै चालु आर्थिक वर्षभित्रै उपत्यकामा खानेपानी ल्याउने गरी श्वेतपत्र जारी गरेकी हुन्। उनले खानेपानी सबै नागरिकको मौलिक हक भएको भन्दै सरकार उपत्यकावासीलाई चाँडो मेलम्चीको पानी घरघरमा पुर्याउन प्रतिबद्ध रहेको पनि प्रस्ट पारिन्। उपत्यकावासी आशा भरोसा गरेर मेलम्चीलाई लामो समयसम्म कुरेको उनको भनाइ छ। उनले मन्त्रालयको कार्यतालिका अनुसार नै निर्माणको काम तीव्र गतिमा भइरहेको जानकारी दिइन्। पन्ध्र महिनामा निर्माण सम्पन्न गर्ने गरी सरकारले गत असोजमा चिनियाँ निर्माण कम्पनी सिनो हाइड्रोसँग सम्झौता गरेको थियो। सिनो हाइड्रोसँग असोज १२ मा सुरुङ निर्माणका लागि र असोज २४ मा हेडबक्स निर्माणको सम्झौता भएको थियो। चिनियाँ निर्माण कम्पनी सिनो हाइड्रोले दु्रतगतिमा काम गरिरहेको छ मगरले भनिन्, पटकपटक पारिएको निराशाको हामी सन्निकटमा रहेका छौँ। मन्त्रालयका सचिव माधव बेल्वासेले मेलम्चीका बारेमा आमनागरिकमा रहेको भ्रम हटाउन श्वेतपत्र जारी गरिएको जानकारी दिए। मेलम्चीका विषयमा फरकफरक धारणा आउने भएकाले एउटै कुरा जानकारी गराउन मन्त्रालयले यो काम गरेको उनको भनाइ छ। उनले निर्माण कम्पनीले गरेको सम्झौता अगावै काम सम्पन्न गर्ने भएकाले असार मसान्तसम्म पानी ल्याउने बताए। सम्झौताअनुसार सुरुङको काम आगामी असोजसम्म र हेडवक्र्सको काम पुससम्म सम्पन्न गर्ने कार्यतालिका रहेको भएपनि सम्झौता अगावै यी काम सकिने सचिव बेल्वासेले बताए। सुरुङको काम असारमै नसकिए पनि उपत्यकावासीले त्यही समयदेखि खानेपानी पाउने बताए। उनले भने, अस्थायी बाँध बनाएर पानी ल्याउने तयारी गरिएको छ। मेलम्ची खानेपानी विकास समितिका कार्यकारी निर्देशक तिरेशप्रसाद खत्रीका अनुसार अहिलेसम्म आयोजनाको भौतिक प्रगति ९५ दशमलव १२ प्रतिशत रहेको छ भने वित्तीय प्रगति ८९ दशमलव सात प्रतिशत रहेको छ। आयोजनाको १४ वटा गेटमध्ये नौ वटा सम्पन्न भइसकेका छन् भने मुख्य सुरुङ्गको अन्तिम काम (फिनिसिङ) ६० प्रतिशत सकिएको छ। यसैगरी आयोजनाको तीन वटा भेन्ट साफ्टस जडान गर्नुपर्नेमा एउटा जडान गरिएको छ। अडिट सुरुङ मा अनुगमन उपकरण जडान, प्लानल बोर्ड, सेन्सर, बाल बुसिङ्ग र केवल्सको काम गर्नका लागि सम्झौता भइसकेको समितिका कार्यकारी निर्देशक खत्रीले बताए। खानेपानी काठमाडौँ उपत्यकामा वितरण गर्नु पहिले सुन्दरीजलमा प्रशोधन हुनेछ। पानी प्रशोधनका लागि दुई वटा प्रशोधन केन्द्र निर्माण गरिएकोमा दुबै सम्पन्न भइसकेका छन्। यीमध्ये एउटा एशियाली विकास बैंक (एडिबी)को आर्थिक सहयोगमा र अर्को जापान अन्तराष्ट्रिय सहयोग नियोग (जाइका) को आर्थिक सहयोगमा निर्माण भएको हो। असार मसान्तसम्म सुरुङको परीक्षण गरिसकेर सञ्चालनमा ल्याइने प्रमुख खत्रीले जानकारी दिए। इटालीको निर्माण कम्पनी सिएमसीले काम सम्पन्न नहुँदै छाडेर गएपछि सरकारले नयाँ ठेक्का सम्झौता्मार्फत निर्माण अघि बढाएको थियो। आयोजनाको बाँकी रहेको काम सम्पन्न गर्ने गरी सम्झौता भएकामा उक्त कम्पनीले नियमित रुपमा र पर्याप्त जनशक्ति र उपकरण परिचालन गरेर काम गरिरहेको छ। सरकारले चाँडोभन्दा चाँडो निर्माण सम्पन्न गरेर उपत्यकावासीलाई खानेपानी खुवाउने लक्ष्य लिएको छ।"
करेन्ट लागेर बालिकाको मृत्यु,कपिलवस्तु : मायादेवी गाउँपालिका वडा२ भैसकुण्डामा स्थानीय ६ वर्षीया बालिकाको करेन्ट लागेर मृत्यु भएको छ। स्थानीय विजय पासीकी ६ वर्षीया छोरी कुसुम पासीको गाउँकै मौलाना कैयुम मुसलमानको निर्माणाधीन घरमा रहेको मोटर जडित हेण्डपाईपमा छुँदा मृत्यु भएको प्रहरीको प्रारम्भिक अनुमान रहेको छ। घरबाट विद्यालय जाँदै गर्दा बालिका कुसुमले मोटरबाट पानी तान्दै गरेको हेन्डपाइप छोएपछि करेन्ट लागेर मृत्यु भएको हुन सक्ने अनुमान गरिएको प्रहरी निरीक्षक गणेश सुवेदीले बताए। बालिकाको शव पोष्टमार्टमका लागि जिल्ला अस्पताल तौलिहवा पठाइएको छ। बालिका स्थानीय नेपाल राष्ट्रिय माविमा कक्षा १ मा अध्ययनरत थिइन्।
भक्तपुरको पुरानो बस्तीमा सवारी साधन प्रवेश निषेध,"भक्तपुर : भक्तपुर नगरपालिकाले बिहीबारदेखि भक्तपुर नगरपालिकाको पुरानो बस्तीभित्र सवारी साधन प्रवेशमा निषेध गरेको छ। विश्वसम्पदा सूचीमा सूचीकृत दरबारस्क्वायर क्षेत्रमा सवारी निषेध गर्दै आएको नगरपालिकाले आजदेखि नगरपालिकाको भित्री बस्तीमा समेत सवारी साधन प्रवेश र पार्किङमा निषेध गरेको हो। भक्तपुरका सम्पदा र परम्परागत पुरानो बस्तीको संरक्षण एवं पैदलयात्रीको सुरक्षाका लागि नगरपालिकाले बिहीबारदेखि लागू हुनेगरी अपराह्न सवारी प्रवेश निषेध गर्ने व्यवस्था गरेको नगरपालिकाका प्रमुख सुनिल प्रजापतिले जानकारी दिए। मालवाहक टिपर, ट्रकलगायत भारी सवारी साधन विभिन्न नाकाबाट नगरको पुरानो बस्तीभित्र सवारी प्रवेश गर्ने गरेको पाइएकाले सो क्षेत्रमा निषेध गरिएको बताइएको छ। मिनी टिपर, मिनी ट्रकलगायत मझौला सवारी साधन दिउँसो प्रवेशमा रोक लगाइने र साँझ ६ बजेदेखि बिहान ८ बजेसम्म मात्र प्रवेश अनुमति दिइने उनको भनाइ छ । त्यसैगरी सम्पदास्थल र त्यसवरपरका क्षेत्र दुईपाङ्ग्रे र चारपाङ्ग्रे सवारीसाधन पार्किङस्थल बनेकाले आजैदेखि ती क्षेत्रमा पार्किङ पनि निषेध गरिएको छ।"
डिभिजन वन कार्यालय नवलपुरका निमित्त प्रमुख र सहयोगी घुससहित पक्राउ,भैरहवा : डिभिजन वन कार्यालय नवलपुरको निमित्त कार्यालय प्रमुख र कार्यालय सहयोगी घुससहित पक्राउ परेका छन् । अख्तियार दुरुपयोग अनुसन्धान आयोगको बुटवल कार्यालयले बिहीबार दुई लाख रुपैयाँ घुससहित कार्यालयमै पक्राउ गरेको हो । कार्यालयले लिलाम (बिक्री) गरेको काठ सेवाग्राहीले सकारेर लैजान खोज्दा निमित्त प्रमुख सहायक वन अधिकृत कृष्ण बहादुर देवकोटा र कार्यालय सहयोगी प्रमोद कुमार तेलीले माग गरेको दुई लाख रुपैयाँ घुससहित कार्यालयमै उनीहरुलाई पक्राउ गरिएको अख्तियारको बुटवल कार्यालयका प्रवक्ता सुरेश भुसालले जानकारी दिए । देवकोटा र तेलीलाई नियन्त्रणमा लिएर घटनाको थप अनुसन्धान भइरहेको अख्तियारले जनाएको छ ।
श्रीमानकै अगाडी बलात्कार गर्ने १२ वर्षपछि पक्राउ,"राजविराज : पतिकै अगाडि पत्नीलाई बलात्कार गरेर फरार एक अभियुक्त बुधबार पक्राउ परेका छन्। घटनामा संलग्न हनुमाननगर कंकालिनी नगरपालिका११ इनरुवाका ५० वर्षीय हरिनारायण यादव १२ वषएपछि पक्राउ परेको डीएसपी तिलक भारतीले बताए। उनका अनुसार सोही ठाउँका दुधियावाला भनिने खटर यादवको खोजी भइरहेको छ। पीडितले ढिलै भए पनि न्याय पाउने सम्भावना बढेको बताएका छन्। बगेको खोला १२ वर्षमा फर्कन्छ भन्थे, हो रहेछ, १२ वर्षपछि अभियुक्त पक्राउ परे, पीडित दम्पतीले भने। सुनसरीको इनरुवामा मजदुरी गरेर दसैं मनाउन २०६४ असोज २९ गते राति हनुमाननगर हुँदै घर फर्किरहेका बेला यादवद्वयले दम्पतीमाथि आक्रमण गरेका थिए। दुवैजनाले पतिलाई नियन्त्रणमा लिएर पत्नीलाई बलात्कार गरेका थिए भने साथमा रहेको १० हजार रुपैयाँ लुटेका थिए। पीडितले २०६४ असोज ३० मा जिल्ला प्रहरी कार्यालयमा उजुरी दिए। सगरमाथा अञ्चल अस्पतालमा पीडितको स्वास्थ्य परीक्षण गरियो। बलात्कार पुष्टि भएपछि दम्पतीले सप्तरी जिल्ला अदालतमा बकपत्र गरे। सप्तरी जिल्ला अदालतले हरिनारायणलाई जबरजस्ती करणी र चोरी मुद्दामा ०६५ चैत ११ गते एक वर्ष ६ महिना कैद सुनायो। उनी आफू घटना भएका बेला भारत पञ्जाबमा मजदुरी गरिरहेकाले घटनामा संलग्न नभएको दाबी गर्दै ०६७ असार १७ गते अदालतमा हाजिर भए। खटरको समेत बयानपछि अदालतले २०६७ फागुन १२ गते दुवैजनालाई सफाइ दियो। हरिनारायणलाई कम सजाय र खटरलाई सफाइ दिने जिल्ला अदालतको फैसला त्रुटिपूर्ण भएको भन्दै पीडितले तत्कालीन पुनरावेदन अदालत राजविराजमा निवेदन दिए। अदालतले ०७१ मंसिर २९ गते हरिनारायणलाई पाँच वर्ष कैद र पाँच हजार क्षतिपूर्ति भराउने तथा खटरलाई एक वर्ष ६ महिना कैद सजाय गर्ने फैसला सुनायो। उक्त फैसलाविरुद्ध ०७३ चैत २५ गते दुवै जनाले सर्वोच्च अदालतमा पुनरावेदन गर्दै सफाइको माग गरे। गत जेठ १ गते सर्वोच्चका तत्कालीन कामु प्रधानन्यायाधीश दीपककुमार कार्की र न्यायाधीश डम्बरबहादुर शाहीको संयुक्त इजलासले पीडितका पक्षमा निर्णय सुनाएपछि अभियुक्त फरार थिए। सर्वोच्चले सबै प्रमाणका आधारमा पुनरावेदनको फैसला सदर गर्यो। त्यसपछि दुवै जना फरार थिए।"
लागुऔषधसहित पक्राउ,"विराटनगर : विराटनगर महानगरपालिका १२ आइतबारेबाट लागुऔषधसहित प्रहरीले बुधबार राती एकजनालाई पक्राउ गरेको छ । पक्राउ पर्नेमा सुनसरीको इटहरी उपमहानगरपालिका १० का २६ वर्षीय ज्ञानेन्द्र चौधरी रहेको प्रदेश १ प्रहरी कार्यालय विराटनगरका प्रवक्ता एसएसपी शेखर कोइरालाले बताए । चौधरीको साथबाट ८ चक्की नाइट्रोभेट, एभिल, डाइजापाम, लुपिजेसिक, फेनारगन गरेर ८ एम्पुल र खाली सिरिन्ज तीनवटा बरामद भएको छ । उनीविरुद्ध लागुऔषध ऐनअन्तर्गतको मुद्दा चलाउन बिहीबार म्याद थप गरेर अनुसन्धान सुरु गरिएको प्रहरीले जनाएको छ।"
तीन महिनापछि महेन्द्र रत्न क्याम्पसको ताला खुल्यो,"इलाम : अखिल नेपाल राष्ट्रिय विद्यार्थी युनियन (अनेरास्ववियू)ले महेन्द्र रत्न बहुमुखी क्याम्पसमा तीन महिनाअघि लगाएको ताला विद्यार्थी र क्याम्पस प्रशासन बीच सहमतिपछि खुलेको छ । क्याम्पस प्रशासनले विद्यार्थीका आंशिक माग पूरा गर्ने भनेपछि आन्दोलनरत विद्यार्थी संगठनले ताला खोलेको हो । अनेरास्ववियु क्याम्पस कमिटि अध्यक्ष दर्शन राई र अखिल क्रान्तिकारीका सचिव महिमा गौतमले विज्ञप्ति जारी गरेर क्यामपसमा लगाएको ताला खोलेको जानाएका छन् । १८ बुँदे माग राख्दै विद्यार्थीले मंसिर २ गतेदेखि ताला लगाएका थिए । स्ववियु निर्वाचनलाई समेत ध्यानमा राख्दै ताला खोलेको अनेरास्ववियूले जनाएको छ । लामो समय तनावमा रहेको क्याम्पस खुलेपछि शैक्षिक वातावरण सहज हुने विद्यार्थीले अपेक्षा गरेका छन् । यसअघि असन्तुष्ट विद्यार्थीको समूहले क्याम्पसमा तोडफोड र क्याम्पस प्रमुखको कुर्शी जलाउने क्रियाकलपा गरेपछि शैक्षिक वातावरण बिग्रेको प्राध्यापक र विद्यार्थीले गुनासो गर्दै आएका थिए। नेपाल विद्यार्थी संघले नेकपाको भातृसंगठन अनेरास्ववियूले क्याम्पस प्रमुख र लेखा शाखामा लगाएको ताला फुटाए पछि क्याम्पसमा थप तनावको स्थिती सृर्जना भएको थियो । नेपाल विद्यार्थी संघ लगायतका विद्यार्थी संगठनले नेकपाका स्थानीय नेताको स्वार्थको मारमा परेको आरोप लगाउँदै आएका थिए । नेविसंघका क्याम्पस संयोजक वविन राईले अब स्ववियु निर्वाचनको वातावरण बनाउन सबै संगठन लाग्नुपर्ने बताए । यसअघि हिउँदे विदामा क्याम्सप प्रमुख र सहायक क्याम्पसको बेग्ला बेग्लै सूचना आएपछि अदालत पुगेको इलामको महेन्द्र रत्न बहुमुखी क्याम्पसको मुद्धामा उच्च अदालत विराटनगर इलाम इजलासले प्रमुखकै सूचना कार्यान्वायन गर्न आदेश दिएको थियो । आदेशपछि क्याम्पस गत माघ ९ गतेबाट क्याम्पसमा पठनपाठन सुरु भएको थियो । अदालतले सुविधा र सन्तुलनको दृष्टिबाट तथा छात्रछात्राको सर्वोत्तम हितलाई मध्यनजर गरी माघ ९ देखि पठन पाठन सञ्चालन गर्न विपक्षीका नाममा आदेश जारी गरे थियो । प्रमुख गुरागाईले पुष १५ गते सूचना निकालेर पुष १६ गतेदेखि माघ ८ गतेसम्म विदा गरेका थिए । सञ्चालक समितिका तर्फबाट पुष २२ मा सहायक क्याम्पस प्रमुखको हस्ताक्षरमा पुष २३ गतेदेखि माघ १५ गतेसम्म बिदाको सूचना निकालेका थिए । प्रमुख गुरागाईले पुष २२ गते अदालतमा दायर गरेका थिए । सञ्चालक समिति र क्याम्पस प्रमुखको विवादको कारण महेन्द्र रत्न बहुमुखी क्याम्पस लामो समयदेखि अन्योलकाबीच सञ्चालनमा छ । मरब क्याम्पस नेकपाको भागमा परेको क्याम्पसको रुपमा चित्र गरिने गरिएको छ । यतिबेला नेकपाकै दुई गुटको विवादले क्याम्पसको वातावरण तनावपूर्ण बन्दै गएको नेपाल विद्यार्थी संघ इलामका अध्यक्ष प्रकाश भट्टराई बताउँछन् । उनले भने, 'कहिले मुद्धा र कहिलेको तालाबन्दीले क्याम्पसका २ हजार ५ सयभन्दा बढी विद्यार्थीको भविष्य अन्यौलमा पर्न थालेको छ । क्याम्पस प्रमुखविरुद्ध लामो समयदेखि खनिएको नेकपाको भातृसंगठनको अबरोधका कारण महेन्द्र रत्न बहुमुखि क्याम्पसको महत्वपूर्ण काम प्रभावित भएको क्याम्पस प्रमुखले जनाउँदै आएका थिए । तालाबन्दीको कारण विद्यार्थीका कतिपय काम क्याम्पस प्रमुखले बाहिर बसेर चलाएका थिए । पुस ९ देखि अनेरास्ववियु र अखिल क्रान्तिकारीले लेखा शाखा, प्रशासन शाखा सहितमा ताल थपेपछि तलबलगायतका काम रोकिएका थिए।"
एचआईभी संक्रमित महिला सुत्केरी : सन्तान पाउँदा खुसी,"बुटवल : रूपन्देहीकी २४ वर्षीया शर्मिला (नाम परिवर्तन) एचआईभी संक्रमित हुन्। उनलाई कोख रित्तो हुने चिन्ता थियो। चार वर्षअघि छोरी जन्माइन्। अहिले खुसी छिन्। उनका पति र छोरीमा भने एचआईभी नेगेटिभ छ। शर्मिला चिकित्सकको सल्लाहमै गर्भवती भएकी उनकी छोरी सकुशल जन्मिएकी थिइन्। एचआईभी संक्रमित महिलाले स्वस्थ बच्चा जन्माउन सक्छन् भन्ने उदाहरण हो यो। लुम्बिनी प्रादेशिक अस्पतालमा पछिल्लो साढे दुई वर्षमा ३० जना एचआईभी संक्रमित महिला सुत्केरी भएका छन्। प्रादेशिक अस्पतालमा एचआईभी संक्रमितका लागि सेवा दिइरहेको एएचअफ नेपालका क्षेत्रीय कार्यक्रम संयोजक धर्मराज भट्टराई भन्छन्, औषधि खाएपछि हुने यौनसम्पर्कबाट एचआईभी सर्दैन। त्यही उपायबाट महिला गर्भवती हुन्छन्। चिकित्सकका अनुसार संक्रमित गर्भवतीको पेटबाट शल्यक्रिया गरेर बच्चा निकालिन्छ। बच्चा जन्मिनेबित्तिकै औषधि खुवाउनुपर्छ। आमाको दुध खुवाउन्जेलसम्म औषधि खुवाइने भट्टराईले बताए। साढे दुई वर्ष अवधिमा जन्मिएका ३० मध्ये २१ जना बालबालिका एचआईभी संक्रमणमुक्त छन्। नौ बालबालिकामा भने संक्रमण भएनभएको खुलेको छैन। ०७५०७६ मा संक्रमित नौ महिला अस्पतालमा सुत्केरी भएका थिए। चिकित्सकको परामर्शमा उनीहरूले संक्रमणरहित बच्चा जन्माएका हुन्। चालु वर्षमा समेत ९ जना संक्रमित महिला सुत्केरी भएका छन्। तर एचआईभी संक्रमण भएनभएको पत्ता लागेको छैन। आव ०७४७५ मा १२ जना संक्रमित महिलाले संक्रमणरहित सन्तान जन्माएका थिए। अस्पतालमा सेवा लिन आएका एचआईभी संक्रमितमध्ये साढे दुई वर्षमा ७९ जनाको मृत्यु भएको छ। चालु वर्षको ६ महिनामा सात जना संक्रमितको ज्यान गएको छ। गत वर्ष ३४ जनाको मृत्यु थियो। ०७४०७५ मा ३८ संक्रमितको मृत्यु भएको छ। वर्षौंसम्म नखुलेकाहरूको मृत्यु भएको देखिन्छ, उनले भने, औषधि खानेको मृत्युदर कम छ। अस्पताल आएकामध्ये दुई वर्षमा २ सय ८ जना नयाँ संक्रमित भेटिएका छन्। ०७४०७५ मा १ सय ३९ जना नयाँ संक्रमित भेटिएका थिए। गत वर्ष एचआईभी संक्रमण पत्ता लाग्नेको संख्या ६९ जना छ। अस्पतालको एआरटी सेन्टरबाट रूपन्देहीका ९ सय १३ जनाले नियमित औषधि खाने गरेका छन्। रूपन्देहीका कञ्चन तथा सैनामैना नगरपालिका क्षेत्रमा एचआईभी संक्रमितको संख्या बढेको छ। पछिल्लो समय आप्रवासी कामदारका पत्नीमा संक्रमण दर अन्यभन्दा उच्च छ। मधेसी र मुस्लिम समुदायमा संक्रमणको जोखिम रहेको काउन्सिलर सागर न्यौपानेले बताए। नेपालमा एचआईभी संक्रमितको संख्या करिब ४० हजार मानिएको छ। तीमध्ये १६ हजार नौ सयले मात्रै एआरटी औषधि खाने गरेका छन्। नेपालमा एचआईभी संक्रमण रोक्न विभिन्न कार्यक्रम भइरहेका छन्। फागुन १ गते कन्डम दिवस मनाइँदै छ। कन्डम प्रयोगले एचआईभी संक्रमण रोकिने भन्दै यो दिवस मनाउन लागिएको हो।"
महानगरमा रात्रिबस सञ्चालन हुने,"काठमाडौं : काठमाडौं महानगरपालिकाभित्र रात्रिबस सञ्चालन हुने भएको छ। नेपाल भ्रमण वर्षलाई ध्यानमा राखेर चैतदेखि रात्रिकालीन सार्वजनिक यातायात सञ्चालन गरिने महानगरले जनाएको छ। यो सेवासँगै सहरी यातायात सेवा थप प्रभावकारी हुने विश्वास महानगरको छ। ०६९ साल भदौ १ गतेदेखि काठमाडौं महानगरपालिकाको केही आर्थिक अनुदानमा रात्रिकालीन सार्वजनिक यातायात सञ्चालनमा आएको थियो। तर, १८ महिनापछि सेवा बन्द भएको थियो। महानगर प्रमुख विद्यासुन्दर शाक्यको अगुवाइमा बुधबार विभिन्न सरोकारवाला निकायसँग गरिएको छलफलपश्चात् उक्त निष्कर्षमा पुगेको हो। रात्रिकालीन सेवालाई सहज बनाउँदै दीर्घकालीन रूपमा सार्वजनिक यातायात सञ्चालन गरिने मेयर शाक्यले बताए। उनले भने, चैतमा सम्भव नभए नयाँ वर्षको सुरुदेखि नै पहिलो चरणमा बेलुका ८ बजेदेखि ११ बजेसम्म सेवा सुरु गर्ने योजनामा छौँ। मेयर शाक्यले दीर्घकालीन रात्रिसेवा दिने गरी योजना बनाएर ल्याउन नेपाल यातायात व्यवसायी राष्ट्रिय महासंघलाई आग्रह गरेका छन्। पहिलाजस्तो केही समय चलाएर बन्द गर्ने गरी सेवा सञ्चालन गर्ने होइन, दीर्घकालीन सेवा दिने योजना बनाउनुहोला, उनले भने, महानगर सहयोग गर्न तयार छ। रात्रिकालीन सेवा सञ्चालन गर्न ५० प्रतिशत बढी भाडा उठाउने सहमति भए दीर्घकालीन रूपमा रात्रिबस सञ्चालन गर्न सकिने नेपाल यातायात व्यवसायी राष्ट्रिय महासंघका प्रदेश३ संयोजक धर्मराज रिमालले बताए। उनले कम्तीमा १५ वटा रुट बनाएर सेवा दिन सकिने जानकारी दिए। सुरुमा कम्तीमा पनि ६० वटा बस दैनिक सञ्चालन गर्न सकिने रिमालले बताए। यातायात व्यवस्था विभागका महानिर्देशक गोगनबहादुर हमालले पनि कार्यदल बनाएर विवाद नआउने गरी समाधानको बाटो खोज्न तयार रहेको बताए। तर, सेवा दीर्घकालीन गर्ने कुराको ग्यारेन्टी महासंघले गर्नुपर्ने उनको भनाइ थियो। प्रस्ताव सकारात्मक छ, उनले भने, रात्रिकालीन सेवा सञ्चालन गर्नुको विकल्प छैन। यसलाई कार्यान्वयन गरी सेवा दीर्घकालीन गर्ने महासंघले जिम्मा लिनुपर्छ। महानगरीय ट्राफिक महाशाखा रामशाहपथका प्रहरी उपरीक्षक राजकुमार बैदवारले पनि रात्रिकालीन व्यवसाय प्रवर्द्धन गर्न सहयोग गर्न तयार रहेको बताए। छलफलका क्रममा काठमाडौं जिल्ला प्रशासन कार्यालयका सहायक प्रमुख जीवनप्रसाद आचार्यले योजना सकारात्मक भएको भन्दै सकेसम्म छिटो सुरु गर्नुपर्नेमा जोड दिए।"
सप्तकोशीको जेट बोट बन्द,"धरान : सुनसरीको चतरास्थित सप्तकोशीमा निजी कम्पनीले चलाउँदै आएका जेट बोट अनिश्चितकालका लागि बन्द भएका छन्। स्थानीयवासीको अवरोध तथा व्यावसायिक असुरक्षा बढेको भन्दै बोट सञ्चालकले बुधबारदेखि नै सेवा बन्द गरेको सप्तकोशी टुरिजम एण्ड वाटर ट्रान्सपोर्टेशन प्रालिका सञ्चालक राजेन्द्र कार्कीले जानकारी दिए। वरुण वाटरवेज, बराहक्षेत्र मरिन एण्ड रिसोर्ट र बराहक्षेत्र जल यातायात तथा पर्यटन सेवा प्रालिले सानाठूला गरेर सात जेट बोटबाट कोशी पुलदेखि बराहक्षेत्र हुँदै भोजपुर, धनकुटाको त्रिवेणीघाट र सिम्लेसम्म सेवा दिँदै आएका थिए। स्थानीयवासीले जथाभावी चन्दा उठाउने, कमिशन माग्ने तर सरकारले रोक्न कुनै कदम नचालेको व्यवसायीको गुनासो छ। नदीमा पानीजहाज सञ्चालनका लागि प्रधानमन्त्रीले प्रतिबद्धता जनाएअनुसार करोडौँ खर्च गरेर सेवा विस्तार गर्यौँ, तर हाम्रो व्यावसायिक सुरक्षा भएन। त्यही भएर बन्द गर्न बाध्य भयौँ, कार्कीले भने। बोट सेवा बन्द भएपछि भोजपुर, खोटाङ, धनकुटाबाट तराई आउजाउ गर्ने दैनिक ७०० यात्रुलाई समस्या भएको छ। चतराबाट बराह क्षेत्र मन्दिर १० मिनेटमा यात्रा गर्दै आएका यात्रु समस्यामा परेका छन्। कूल १८ देखि ६० जनासम्म अट्ने बोट सप्तकोशीमा सञ्चालन हुँदै आएको थियो। रासस"
ललितानिवास प्रकरण : अख्तियारको निर्देशनपछि पौडेल र रेग्मीको जग्गा फिर्ता,"काठमाडौं : अख्तियार दुरुपयोग अनुसन्धान आयोगको निर्देशनमा नेकपा महासचिव विष्णु पौडेलको छोरा नविन पौडेल र सर्वोच्च अदालतका न्यायाधीश कुमार रेग्मीको नाममा रहेको बालुवाटारस्थित ललिता निवासको जग्गा सरकारको नाममा कायम गराएको तथ्य उजागर भएको छ। ललिता निवास जग्गा हिनामिनामा मुद्दा दायर गरेलगत्तै अख्तियारले भूमि व्यवस्था, सहकारी तथा गरिबी निवारण मन्त्रालयलाई दिएको निर्देशनअनुसार नै मालपोत कार्यालय डिल्लीबजारले पौडेल र रेग्मीको नामको जग्गा सरकारीकरण गरेको हो। अख्तियारका अनुसन्धान अधिकृत तीर्थराज चापागाईद्वारा अन्यन्त जरुरी र गोप्य भन्दै मन्त्रालयको पत्रका आधारमा पौडेल र रेग्मीको नामको ९ आना सरकारको नाम ल्याइएको हो। माघ २२ मा अख्तियारले ललिता निवास क्याम्पभित्रका सरकारी, सार्वजनिक जग्गा हिनामिना प्रकरणमा तत्कालीन उपप्रधानमन्त्री विजयकुमार गच्छदारसहित ३ मन्त्री, ६ विशिष्ट श्रेणीका पदाधिकारीसहित १ सय ७५ जनाविरुद्ध मुद्दा दायर गरेको थियो। माघ २३ मा नै अख्तियारले मन्त्रालयलाई गरेका पत्राचारमा ललिता निवासभित्र पर्ने सरकारी जग्गा आफ्नो नाममा कायम रहेका हालका जग्गाधनी रेग्मी र पौडेलको जग्गा जफतको माग दाबी गर्नु पर्नेमा उनीहरूले आयोगका अनुसन्धान अधिकृतसमक्ष गरेका बयान तथा आयोगसमक्ष पेस गरेको निवेदनमा आफ्नो नाममा कायम गरेका जग्गा सरकारलाई छाडिदिन मन्जुर गरेकाले जग्गा जफतको मागदाबी लिन प्रतिवादी बनाउन आवश्यक नदेखिएको उल्लेख छ। अख्तियारले पठाएको पत्रमा भ्रष्टाचार निवारण ऐन बमोजिम रेग्मी र पौडेलको हकमा जफतको मागदाबी नलिन, उल्लेख छ। रेग्मीको नामको सिट नम्बर १०२१०२५१५ कित्ता नम्बर ५११ र पौडेलको नामको सिट नम्बर १०२१०२५१५ को कित्ता नम्बर ३०९ र कित्ता नम्बर ३१५ का जग्गाका सम्बन्धमा सरकारको नाममा गर्न गराउन यथाशीघ्र कारवाही गर्न र सोको जानकारी आयोगलाई गराउन सुझाव मन्त्रालयमा पठाउने निर्णयअनुसार पत्र पठाएको उल्लेख छ। अख्तियारको निर्देशनअनुसार माघ २४ मा नै उक्त जग्गा सरकारको नाममा ल्याइसकिएको भूमि व्यवस्था मन्त्रालयले जनाएको छ। पौडेल र रेग्मीलाई मुद्दा नहालेको भन्दै अख्तियारको आलोचना पनि भइरहेको छ। उनीहरू जस्तो सरकारी जग्गा जफत गर्ने प्रयोजनका लागि ६५ जनालाई प्रतिवादी बनाइएको छ। भूमिसुधार तथा मालपोत कार्यालय डिल्लीबजारका प्रमुख मालपोत अधिकृत गोविन्दप्रसाद अधिकारीले मन्त्रालय र अख्तियारको पत्रका आधारमा जग्गा सरकारको नाम फिर्ता ल्याएको बताए। उनले कानुनसम्मत रुपमा नै त्यो जग्गा व्यक्तिकोबाट सरकारको नाममा ल्याएको दाबी गरे। उनले मोलपोत ऐन २०३४ को दफा २४(२) ले पौडेल र रेग्मीको नामको जग्गा सरकारीकरण गरेका बताए।"
पूर्वप्रधानसेनापति राजेन्द्र क्षेत्रीमाथि छानविन हुने,"काठमाडौं : नेपाली सेनाका पूर्वप्रधानसेनापति राजेन्द्र क्षेत्रीमाथि छानविन हुने भएको छ । बिहीबार बसेको संघीय संसदको राज्यव्यवस्था समितिको बैठकमा पूर्वप्रधानसेनापति क्षेत्रीमाथि छानविन गर्न अख्तियार दुरुपयोग अनुसन्धान आयोग र सम्पति शुद्धिकरण विभागलाई निर्देशन दिन राय पेश भएको छ। क्षेत्रीले पदको दुरुपयोग गरेर अकुत सम्पति कमाएको र भ्रष्टाचार गरेको भन्दै छानविनका लागि राज्यव्यवस्था समितिमा निवेदन परेको थियो । उनले पदको दुरुपयोग गरी कमाएको रकम राष्ट्रियकरण गरी कानुनी कारवाही गर्नु पर्ने, २०६० सालको तत्कालीन द्वन्द्वमा परेकाले पेन्सनबाहेक अन्य सेवा लिन नपाएको, आर्मी कल्याणकारी कोषबाट तलब भत्ता लिएको लगाएतको उजुरी परेको थियो। उजुरीमाथि सुनुवाइ गर्दै संसदको एक उपसमितिले आफ्नो प्रतिवेदन रायसहित बुझाएको हो । उपसमितिमा सांसद रेखा शर्मा, नवराज सिलवाल र कांग्रेस सांसद दिलेन्द्र बडू सदस्य रहेका छन्। यसैगरी सेनाको मुख्यालय पुनःनिर्माणको क्रममा व्यापक भ्रष्टाचार भएको भन्दै राज्य व्यवस्था तथा सुशासन समितिमा उजुरी परेको छ । उजुरीमा उच्चस्तरीय छानबीन टोली गठन गरी दोषीलाई कारबाहि गर्न माग दाबी गरिएको छ। समितिमा प्राप्त उजुरीहरुबारे अध्ययन गरी सुझाव दिन गठित कार्यदलले के कस्ता अनियमितता भएको हो सोको छानविन गरी कानुनअनुसार कारबाही गर्नका लागि रक्षा मन्त्रालयलाई लेखी पठाउन सुझाव राज्य व्यवस्था समितिमा पेश गरेको छ ।"
कु शासनको सिको : गठन आदेशकै भरमा नियुक्ति,"बुटवल : गाउँगाउँमा सिंहदरबार स्थापना हुँदै गर्दा धेरैको अपेक्षा थियो केन्द्रको जस्तो विकृति प्रदेश र स्थानीय सरकारमा देखा नपरोस्। तर प्रदेश र स्थानीय सरकारले केन्द्र सरकारको सिको छाडेनन्। आफ्नै स्वार्थअनुकूल कानुन निर्माण र संशोधन गर्न थाले। पाँच नम्बर प्रदेश सरकार स्थापनाको पहिलो महिनामै कानुन मस्यौदा तथा सुझाव आयोग गठन भयो। आयोग गठन आदेशका भरमा भएको थियो। समितिले एक वर्ष काम गरे पनि कानुनको मस्यौदा बनाउन सकेन। तीन जना पदाधिकारीको सेवासुविधाका लागि लाखौं खर्च भयो। आन्तरिक मामिला तथा कानुन मन्त्रालयका उपसचिव सुन्दरसिं धामी भन्छन्, कानुन आयोग मस्यौदै नबनाई खारेज भयो। उनका अनुसार आयोगले मन्त्रालयका कर्मचारीले बनाएका र संघीय सरकारबाट साभार गरिएका कानुनमा शब्द परिवर्तन मात्रै गर्यो। प्रदेश सरकारले पूर्वाधार विकास परिषद् र प्रदेश योजना आयोग गठन गरेको छ। यी दुई निकाय पनि गठन आदेशकै भरमा तयार भएका हुन्। सरकारले कुनै पनि स्थायी संरचना वा संगठन निर्माण गर्नुअघि संसद्बाट कानुन बनाउनुपर्छ। यसलाई सुशासनको नमुना अभ्यास मानिन्छ। तर प्रदेश सरकारले गठन आदेशकै भरमा धमाधम आयोग र संगठन निर्माण गरी कु शासन गरिरहेको छ। ट्रान्परेन्सी नेपालका अभियन्ता एवं अधिवक्ता महेन्द्र पाण्डे भन्छन्, गठन आदेशमा स्थायी संरचना तयार गर्नु ढोका छलेर झ्यालबाट पस्नुजस्तै हो। यसले सुशासनको सन्देश दिँदैन। लोकसेवा आयोगमा राजनीतिक भागबन्डामा नियुक्ति भयो। नियुक्ति विवादित बनेकाले पूर्णता पाउन सकेको छैन। प्रतिपक्षी कांग्रेसलाई एक सदस्य दिएर तीन सदस्यीय आयोग गठन गरिएको छ। कानुन मस्यौदा तथा सुझाव आयोग भंग भएपछि सरकारले असोज १७ गते कानुन मस्यौदा तथा सुझाव कार्यदल गठन गर्ने निर्णय गरेको छ। मंसिर २ गतेको मन्त्रिपरिषद् बैठकले ती सदस्यको पारि श्रमिकसमेत तोकेको छ। कार्यदलमा सुझाव आयोगका सदस्य खुमकान्त पौडेल विज्ञ छन्। मुख्यमन्त्री कार्यालयका उपसचिव यमकान्त पौडेलका अनुसार कार्यदलले नियमावली र कार्यविधि बनाइरहेको छ। सरकारका प्रवक्ता बैजनाथ चौधरीले दीर्घकालीन संरचना नभएकाले गठन आदेशबाट काम गरिएको बताए। यी तत्कालीन काम गर्नका लागि बनेका संरचना हुन्, उनले भने, दीर्घकालीन संरचना कानुनमार्फत बनेका छन्। उनले सेवासुविधाका लागि भने कानुन बनाइएको बताए। सुविधा बढाउने अधिकार आफैंमा प्रदेश सरकारले स्थापनाको आधा वर्षभित्र पारि श्रमिक तथा सुविधासम्बन्धी तीनवटा कानुन बनाएको छ। ती कानुन सरकारका पदाधिकारी, प्रदेशसभा र स्थानीय तहका जनप्रतिनिधिको तलबभत्ता र सुविधासँग सम्बन्धित छन्। सरकारले प्रदेशसभाबाट पारित कानुनमा अनुसूची सच्याउने अधिकार भने आफंैमा राखेको छ। अनुसूचीमा तलबसुविधा तोकिएको छ। संसद्लाई नै जानकारी नदिई सुविधा बढाउने नियतका साथ अधिकार प्रत्यायोजन गरिएको आरोप सरकारमाथि छ। तर मुख्यमन्त्री शंकर पोखरेलले कानुन संशोधन झन्झटिलो भएकाले अनुसूची सच्याउन सक्ने जवाफ संसद्मा दिएका थिए। सोही अधिकार प्रयोग गर्दै मन्त्रिपरिषद्ले पारि श्रमिक वृद्धि गर्न सक्नेछ। राष्ट्रियसभाका प्रत्यायोजन व्यवस्थापन तथा सरकारी आश्वासन समितिका सभापति रामनारायण बिडारीले अधिकार प्रत्यायोजन गर्नु शंकात्मक भएको बताए। कानुनका दफैपिच्छे तोकिएबमोजिम भनेर लेख्नुको अर्थ के हो? , उनले भने, यस्तो कानुन बनाउनु र नबनाउनुको फरकै भएन। उनले ऐन निर्माण गर्दा कमभन्दा कम अधिकार प्रत्यायोजन हुनुपर्ने बताए।"
किर्ते गर्ने व्यवसायी जोगाउने चलखेल,"धनगढी : किर्ते करचुक्ता प्रमाणपत्र पेश गरेर सुदूरपश्चिमका ठूला अस्पतालमा औषधिको ठेक्का पाएका धनगढीका औषधि व्यवसायी दुस्यन्त बस्नेतलाई सत्ता पक्षकै नेताहरु जोगाउन लागिपरेका छन्। आर्थिक वर्ष २०७३७४ देखि २०७५७६ सम्मका तीन वर्षसम्म बस्नेतले पाएका हरेक औषधि आपूर्तिको ठेक्कामा नक्कली करचुक्ता प्रमाणपत्र पेश गरेका थिए । उनले तीन वर्षको अवधिमा गेटा आँखा अस्पतालको झण्डै ६ करोड बढी र सुदूरपश्चिम क्षेत्रीय स्वास्थ्य निर्देशनालय र सामाजिक विकास मन्त्रालयको गरी डेढ करोड बढीको औषधि आपूर्ति ठेक्कामा नक्कली प्रमाणपत्र पेश गरेका हुन् । गेटा आँखा अस्पतालमा पेश गरिएको प्रमाणपत्रमा उनले आन्तरिक राजश्व कार्यालयमा हुँदै नभएको चलानी नम्बर, मिति र कर अधिकृतको हस्ताक्षर गरेको पाइएको छ। बस्नेतले नक्कली बनाएको करचुक्तामा हस्ताक्षर गरेका भनिएका कर अधिकृतको एक वर्षअघि नै सरुवा भइसकेको थियो । 'त्यो चलानी नम्बर र मितिमा अरु नै व्यहोराका पत्रहरु चलानी गरिएका छन्। त्यतिबेला हस्ताक्षर गर्ने कर अधिकृतको पनि नक्कली बनाएको मितिभन्दा एक वर्षअघि नै सरुवा भइसकेको छ। कर अधिकृतको दस्तखत पनि मिलेको छैन। त्यसैले हामीले किर्ते करचुक्ता हो भनेर प्रमाणित गरिदिएका छौं,' आन्तरिक राजश्व कार्यालय कैलालीका प्रमुख कर अधिकृत चन्द्रकुमार श्रेष्ठले भने । मंसिरको १३ गते बस्नेतले नक्कली करचुक्ताको प्रमाणपत्र पेश गरेको खुलेपछि उनी फरार थिए । उनको धनगढीमा अमित मेडिसिन डिस्ट्रब्युटर्स नामको थोक औषधि पसल छ । उनी सेती प्रादेशिक अस्पतालमा विगत १० वर्षदेखि औषधि आपूर्तमा एकछत्र राज गरेका व्यक्ति हुन्। महाकाली अञ्चल अस्पतालसहित सुदूरपश्चिमका ठूला अस्पतालले खोल्ने औषधि आपूर्तिको ठेक्का उनकै हातमा पर्दै आएको थियो । मंसिर १३ गते उनले नक्कली करचुक्ता गरेर किर्ते कागजात पेश गरेको खुलेपछि उनलाई मंसिर १६ गते कैलाली प्रहरीले अदालतको आदेशअनुसार पक्राउ पूर्जी जारी गरेको थियो । 'तर उनी, खबर सार्वजनिक हुने वित्तिकै फरार भए। खोजी गर्दा पनि पक्राउ गर्न सकिएन, जिल्ला प्रहरी कार्यालयका प्रवक्ता तथा प्रहरी नायव उपरीक्षक दक्षकुमार बस्नेतले भने,'उनी मंगलबार मात्रै जिल्ला प्रहरी कार्यालयमा उपस्थित भएका छन्।' प्रहरीले उनका साझेदार भारतीय नागरिक भनिने प्रदीप अग्रवाल भने फरार रहेको जनाएको छ । अमित मेडिसिन एण्ड डिस्ट्रब्युटर्सका बस्नेत र अग्रवाल दुईजना साझेदार हुन् । अग्रवालका दुईवटा नेपाली नागरिकता भएको पनि स्रोतले बताएको छ । 'उनको प्रदीप अग्रवाल र प्रदिप हललाई भनेर दुईवटा नागरिकता छन, उनीसँग भारतीय नागरिकता पनि छ,' स्रोतले भन्यो । प्रहरीले, अग्रवालले पक्राउ परेपछि उनीविरुद्ध सार्वजनिक भएका नागरिकताको पाटो पनि अनुसन्धानमा ल्याइने जनाएको छ । आन्तरिक राजश्व कार्यालयले तीन वर्षदेखि गेटा आँखा अस्पतालमा पेश गरिँदै आएको करचुक्ता प्रमाणपत्र नक्कली भएकाले बस्नेतलाई कारवाहीका लागि जिल्ला प्रहरीलाई पत्र पठाए पनि उनको तिर्नुपर्ने कर र जरिवाना भने न्युन तोकिएको छ । आन्तरिक राजश्व कार्यालयले बस्नेतको हिसाबकिताब भएको कम्प्युटर ढेड महिना जति नियन्त्रणमा राखे पनि उनले तिर्नुपर्ने कर रकम ३५ लाख मात्रै देखाएको छ । 'हामीले उनको कारोबारको हिसाब गर्दा, जरिवानासहित दुई आर्थिक वर्षको ३५ लाख रकम कर तिर्नुपर्ने हिसाब निकालेका छौं,' आन्तरिक राजश्व कार्यालय कैलालीका प्रमुख कर अधिकृत चन्द्र कुमार श्रेष्ठले भने । तर आन्तरिक राजश्व कार्यालयले निकालेको तिर्नुपर्ने करको रकम एकदमै न्युन भएकाले मिलेमतोको आशंका गरिएको छ । 'वार्षिक तीन करोड कारोबार भएको हुनुपर्ने भनेर टेन्डरमै उल्लेख गरिएको हुन्छ, त्यही कारोबार देखाएर उनले टेन्डर हात पनि पारेका छन्, वर्षको तीन करोड मात्रै पनि कारोबार गरेमा दुई वर्षको ६ करोडको कारोबार हुन्छ। त्यसको कर ३५ लाख मात्रै हुनुमा, मिलेमतोको आशंका गर्न सकिन्छ,' स्रोतले भन्यो । बस्नेत जहिले पनि सत्ता निकट भइराख्ने व्यक्ति हुन् । ढाई महिना फरार रहेका बेला पनि उनी तीनचार पटक धनगढी आएर सबैसँग सेटिङ गरेको स्रोतले बताएको छ । उनलाई जोगाउन अहिलेको सत्तासीन दलका केन्द्रीय नेता नै लागिरहेको स्रोतको दाबी छ । आन्तरिक राजश्व कार्यालय, जिल्ला प्रहरी कार्यालय र जिल्ला प्रशासन कार्यालयलाई राजनीतिक दबाब आएकाले बस्नेत दुईचार दिनमै अदालताबाट छुट्नसक्ने स्रोतको दाबी छ । बस्नेतका अर्का साझेदार अग्रवाल आएनन् भने उनलाई प्रहरीले मात्रै कम्तीमा २५ दिनसम्म हिरासतमा राख्नसक्ने कानुनी प्रावधान छ । तर स्रोत भन्छ, 'अग्रवाल दुईचार दिनभित्रै प्रहरीमा आउँछन, उनी आउने वित्तिकै प्रहरीले अदालतमा पेश गर्छ, अनी केही दिनमा उनी सामान्य धरौटीमा छुटनेछन् ।' गेटा आँखा अस्पताल, क्षेत्रीय स्वास्थ्य निर्देशनालय र सामाजिक विकास मन्त्रालयको औषधि खरिदमा नक्कली करचुक्ता प्रमाणपत्र पेश गरेको प्रमाणित भएपनि आन्तरिक राजश्व कार्यालयले उनको अरु ठाउँको नक्कली कागजात भने कुनै अनुसन्धान गरेको छैन। 'हामीलाई गेटा आँखा अस्पतालको मात्रै जानकारी आएको थियो, त्यसको अनुसन्धान गर्दा नक्कली भेटियो, अरु कार्यालयमा नक्कली पेश भएको थाहा छैन,' प्रमुख कर अधिकृत चन्द्रकुमार श्रेष्ठले भने। उनले, बाहिर हल्ला भएजस्तो कुनै पनि मिलेमतो नभएको दाबी गरे ।कानुनमा, सरकारी छाप, दस्तखत किर्ते गर्नेलाई ७० हजारसम्म जरिवाना र ७ वर्षसम्म कैदको व्यवस्था छ।"
थापाथली क्याम्पसमा अटोमोबाइल र आर्किटेक्चरको कोटा थपियो,"काठमाडौं : त्रिभुवन विश्वविद्यालय ईन्जिनियरिङ अध्ययन संस्थान अन्तर्गतको थापाथली क्याम्पसमा स्नातक तह अन्तर्गत अटोमोबाइल र आर्किटेक्चर विषयको पढाइ हुने भएको छ। सरकारले दुई विधामा ४८ जनाका दरले विद्यार्थी भर्ना गर्ने स्वीकृति दिएको छ। भर्ना कोटा थपिएपछि सहुलियत दरमा भर्ना हुने आसमा रहेका विद्यार्थीलाई सजिलो हुनेछ। मन्त्रिपरिषद्को निर्णय सार्वजनिक गर्ने क्रममा सरकारका प्रवक्ता तथा सूचना तथा सञ्चारमन्त्री गोकुल बास्कोटाले यसबारे जानकारी दिएका हुन्। क्याम्पसमा अहिले स्नातक तह अन्तर्गत सिभिल, अटोमोबाइल, मेकानिकल, इन्डस्ट्रियल, इलेक्ट्रोनिक्स एण्ड कम्युनिकेसन, आर्किटेक्चर र कम्प्युटर ईन्जिनियरिङको पढाइ भइरहेको छ। सबै विधाको भर्ना कोटा ४८ छ। त्यस्तै स्नातकोत्तर तहमा एमएस्सी ईन मेकानिकल डिजाइन एण्ड म्यानुफ्याक्चरिङ र एमएस्सी ईन अर्थक्वाएक इन्जिनियरिङ विषयको पढाइ भइरहेको छ। दुवैको भर्ना क्षमता बीसबीस जना छ।"
एक वर्षपछि ठडियो खाडाको बस्ती,"कालिकोट : गत पुस ८ गते राती भएको भीषण आगलागीबाट जलेको खाडाको बस्ती पुननिर्माणको काम सम्पन्न भएको छ । जिल्लाको पलाँता गाउँपालिका १ खाडाको गाउँमा मान्छे नबस्ने घरबाट सुरुवात भएको आगलागीले जलेको न्यौपानेको उद्गम स्थल (पुख्र्यौली थात) भनेर चिनिने खाडाको बस्ती प्रदेश सरकार र विभिन्न स्थानीय तहको सहयोगमा २६ घर पुननिर्माणको काम सम्पन्न भएको छ। आगलागीले खरानी भएको खाडामा भूकम्प प्रतिरोधी टिनको छानो भएका नमुना घरहरु बनेपछि खाडाका स्थानीय दंग छन् । आगलागीले खण्डहर बनेको बस्ती प्रदेश सरकारको आर्थिक सहयोगमा पलाँता गाउँपालिकाले निर्माण गरेको युवा विकास कार्यदलको टालीले निर्धारित समयमा निर्माण कार्य सम्पन्न गरेको हो । बिष्णुऋषि न्यौपानेले आगलागीले खरानी भएको खाडा पुननिर्माण भएपछि गाउँको स्वरुप नै बदलिएको बताए । उनले आफूहरुले घर जलेपछि छिमेकीको घरमा आश्रय लिएर एक वर्ष बिताएपछि अब नमुना घरमा बस्न पाउने भएपछि निकै खुसी लागेको बताए । खाडा आगलागीमा टाउजर र टिसट बाहेक सबै खरानी भएका आगलागी पीडित कुसराज न्यौपानेले आफूहरुले कष्टकर दिनहरु पार गरेको बताए । उनले गाउँमा सबैको सहयोगले खान तथा बासस्थानको जोखो भएपनि बस्ती नै पुननिर्माण भएपछि आफ्ना दु:खका दिनहरु फेरिएको महसुस भएको बताए । उनले भने, 'खाडामा भएको आगलागीले न गास न बासका भएका थियौँ। अब आफ्नै घरमा बस्ने भयौँ। प्रदेश सरकार र पलाँताको स्थानीय सरकारले ठूलो सहयोग गरे। जसको सहयोगमा पलाँताको बस्ती पहिलेको भन्द सुन्दर निर्माण भएको छ । यस्तै पीडामा खाडाका स्थानीय अर्का आगलागी पीडित दिप न्यौपाने पनि खुसी छन् । उनको गाउँको बीचमा रहेको दुई तले खरले छाएको घर पोलिएको थियो । गोठका गाईवस्तु जलेका थिए। घरमा रहेको अनाज, हुण्डा, ताउलालगायतका अन्य भाँडाकुडा सबै नष्ट भए । उनले छिमेकीको गोठमा बसरे एक वर्ष काटे । तर अब फागुन १ गतेबाट आफ्नै घरमा बस्ने भएका छन् । उनको पनि पहिलेको भन्दा राम्रो घर निर्माण भएको छ । उनले भने, 'घरमा रहेको सबै सम्पती जलेको थियो। १० जनाको परिवारको बिचल्ली भएको थियो । एक वर्ष निकै कष्टकर बन्यो । शिरान हालेको कोट पनि पोलियो । छिमेकीले दिएको कपडा र राहतका कपडाहरु लगाए वर्ष काटें । अब परिवारलाई आफ्नै घरमा राख्छु । म परदेश गएर भएपनि परिवारको खुसी फर्काउँछु।' पलाँता गाउँपालिका अध्यक्ष लक्ष्मणबहादुर बमले प्रदेश सरकारको सहयोगमा बनेका २६ वटा नमुना घरहरु निर्माण सम्पन्न भइसकेकाले फागुन १ गते जनयुद्ध दिवसका अवसरमा हस्तान्त्रण गरिने बताए । उनले खाडामा जलेका ३२ घरमध्ये ६ जनाको परिवार तराईतिर बसाई सरेर गएकाले २६ वटा परिवारको लागि मात्र घरहरु निर्माण गरिएको बताए । उनले खाडामा नमुना बस्ती निर्माणका लागि गाउँपालिकाको निर्माण कार्यदलमा आबद्ध १ सय जना युवा र अन्य क्षेत्रबाट ३० जना मिस्त्री लगाएर बस्ती निर्माण गरेको बताए । उनका अनुसार खाडाको बस्ती पुनिर्माणका लागि प्रदेश सरकारले प्रति परिवार ५ लाख, इन्द्रेणी टिमबाट २४ लाख, जिल्लाका अन्य स्थानीय तह तिलागुफा नगरपालिका २ लाख ५० हजार, सान्नीत्रिवेणी गाउँपालिका, महाँवै गाउँपालिका र नरहरीनाथ गाउँपालिकाबाट २ लाखका दरले सहयोग प्राप्त भएको थियो । परम्परागत शैलीका खरले छाएको छाना भएका १ सय ६९ घरधुरी रहेको उक्त गाउँको तल्लो छेउमा रहेको नविन न्यौपाने र मनीचन्द्र न्यौपानेको घरको माथिल्लो तलाबाट सुरु भएको आगोले त्यहाँका ३२ जलेर नष्ट भएका थिए ।जसबाट कुल ३ करोड ६ लाख बराबरको क्षति भएको थियो । उक्त आगलागीबाट ५ सय ४० जना स्थानीय नागरिक प्रभावित भएका थिए।"
मापदण्ड अनुसार छैनन् सडक पेटी,"काठमाडौं : राजधानीका अधिकांश सडक पेटी पैदल यात्रुमैत्री छैनन्। जोखिम मोलेर यात्रुले मुख्य सडकबाटै हिँड्नुपर्ने बाध्यता छ। राजधानीको मुख्यचोक नयाँ बानेश्वरबाट पुरानो बानेश्वरतर्फको सडकपेटी ज्यादै साघुँरो छ। दुई पैदलयात्रु क्रस हुन मुस्किल पर्छ। विपरीत दिशाबाट आउँदै गरेकालाई पालो दिएर मात्रै आफू अघि बढ्ने संरचना छन्। बाटो काट्न र गन्तव्य पुग्ने संरचना मापदण्ड अनुसार नहुँदा सवारी चालकले पनि दिनहुँ समस्या झेल्नुपर्ने वाध्यता छ। सडक मापदण्ड, २०७० अनुसार १५ मिनेटमा सडकपेटीमा पाँचसय पैदल यात्रु हिँड्ने भएमा १ दशमलब ५ मिटरको चौडाइ भएको फुटपाथको व्यवस्था गरिनुपर्छ। १५ सयसम्म पैदल यात्रु हिँड्ने भएमा दुई मिटर र २५ सयसम्म यात्रु हिँड्ने भएमा साढे दुई मिटरको हुनुपर्छ। ३५ सयसम्म यात्रुको ओहोर दोहोर हुने सडकपेटीको चौडाइ तीन मिटरको हुनुपर्छ। तर यस्तो मापदण्ड अनुसार सडक पेटी बनेका छैनन्। कलंकीबाट त्रिपुरेश्वरतर्फको सडकखण्डका धेरै ठाउँमा सडकपेटी नै छैन। अधिकांश पेटी साँघुरो भएकाले एकजना समेत हिँड्न मिल्दैन। पछिल्लो समयममा स्तरोनन्ति गरिएको यो सडक खण्डमा सवारीलाई मात्र प्राथमिकतामा राखिएको छ। त्यसैगरी चावहील, गौशाला, रातोपुललगायतका सडकमा पनि मापदण्ड अनुसार पेटी भेटिँदैन। मापदण्ड बनेपनि त्यस अनुसारका संरचना नभएको स्वीर्काछन्, सडक विभागका प्रवक्ता शिवहरी सापकोटा। मापदण्ड अनुसार सडकपेटी नभएको सत्य हो, उनले भने, सडक विस्तार गर्दा मुख्य प्राथमिकतामा सवारी गुड्ने संरचनालाई प्राथमिकता दिँदा समस्या बढ्न थालेको हो। बढ्दो जनघनत्वले उपत्यकामा यस्तो समस्या आएको सापकोटाले बताए। सडकपेटीमा यात्रुले पहिलो प्राथमिकता पाउनुपर्ने भएपनि विद्युत र टेलिफोनका पोलसँगै बोट विरूवा रोप्दा समस्या बढ्ने गरेको विभागका अधिकारी बताउँछन्। सडकपेटी ओगटेर मोटरसाइकल र सवारी पार्किङ गर्ने र सार्वजनिक सेवा प्रदायक निकायले सवारी पार्किङको सुविधा उपलब्ध नगराउँदा समस्या बढिरहेको छ। बानेश्वरमाइतीघर सडकखण्डको काठमाडौं जिल्ला अदालत, विशेष अदालतलगायतका कार्यालयको पार्किङ सडकमै हुँदा यात्रुले सास्ती व्यहोर्नु परेको काठमाडौं महानगरपालिकाका प्रहरी नायबनिरीक्षक धर्म भण्डारी बताउँछन्। उजुरी आएमा मात्रै हामीले सडकपेटीबाट सवारी हटाउने गरेका छौं, सार्वजनिक स्थलमा पार्किङको समस्या बढिरहेको छ, उनले भने।"
'चीन कोरोनाबाट चाँडै मुक्त हुन्छ',"काठमाडौं : नेपालका लागि चिनियाँ राजदूत हाउ याङछीले कोरोना भाइरसबाट आफ्नो मुलुक चाँडै मुक्त हुने बताएकी छन्। कोरोना नियन्त्रणका लागि चीन सरकारले युद्धस्तरमा काम गरिरहेको उनले बताइन्। ट्रान्स हिमालय डेभलपमेन्ट सेन्टरद्वारा आयोजित कार्यक्रममा उनले भनिन्, चीनका चिकित्सक रातदिन खटिरहेका छन्, कैयौं बिरामी निको भएर घर फर्किएका छन्। सबैको प्रयासमा यो समस्या चाँडै समाधान हुन्छ। राजदूत याङछीले नेपालले देखाएको सदासयताले दुई देशबीचको सम्बन्ध विस्तारमा थप योगदान दिएको बताइन्।"
परीक्षा बोर्डको अध्यक्ष शिक्षा सचिव हुने,"काठमाडौं : सरकारले राष्ट्रिय परीक्षा बोर्डको अध्यक्ष शिक्षा मन्त्रालयका सचिव रहने व्यवस्था गर्न लागेको छ। यसअघि सार्वजनिक रूपमा आवेदन आह्वान गरेर अध्यक्ष छनोट गर्ने परम्परा थियो। विद्यालय तहअन्तर्गत कक्षा १०, ११ र १२ को परीक्षा सञ्चालन तथा नतिजा प्रकाशनलगायत जिम्मेवारी बोर्डलाई छ। तर, अहिले बोर्डको क्षेत्रीय संरचना नबनेको कारण सबै परीक्षा केन्द्रीकृत रूपमै सञ्चालन भइरहेको छ। शिक्षा, विज्ञान तथा प्रविधि मन्त्रालयले तयार गरेको शिक्षासम्बन्धी कानुन संशोधन र एकीकरण गर्न बनेको विधेयक२०७६ मा यस्तो व्यवस्था छ। यसअघि शिक्षा ऐनको नवौं संशोधन गरी बोर्डको अध्यक्षमा मन्त्री रहने व्यवस्था खारेज भएको थियो। उक्त व्यवस्था खारेज भएपछि त्यसबेला लोकसेवा आयोगका अध्यक्ष संयोजक रहेको समितिले छनोट गरेको व्यक्तिलाई अध्यक्ष नियुक्ति गर्ने व्यवस्था गरेको थियो। सोही व्यवस्थाअनुसार ०७४ साल असोज २५ गते खुला प्रतिस्पर्धाबाट बोर्डको अध्यक्षमा त्रिभुवन विश्वविद्यालय प्राध्यापक चन्द्रमणि पौडेल नियुक्त भएका थिए। चारवर्षे कार्यकाल रहे पनि नयाँ बनाउन लागिएको कानुन तत्काल पारित भए पौडेल कार्यकाल पूरा नगरी घर फर्कनुपर्ने हुन्छ। ऐन आएपछि बोर्डको सबै संरचना परिवर्तन हुनेछ। पछिल्लो समय बोर्ड अध्यक्षको कार्यशैलीप्रति शिक्षा मन्त्रालयका अधिकारी असन्तुष्ट छन्। यसअघि सचिव रहेका खगराज बरालको पालामा गत असारमा नियमावली बनाएर बोर्डको अधिकार कटौती गरिएको थियो। नियमावलीले अध्यक्षको जिम्मेवारी पनि घटाएको थियो। शिक्षा ऐनअनुसार सञ्चालन भए पनि बोर्डले आफूखुसी निर्णय गर्दै सुविधा लिने गरेको गुनासो थियो। नियमावलीअनुसार बोर्ड अध्यक्षले नेपाल सरकारको विशिष्ट श्रेणीका कर्मचारी (सचिव) सरह मात्र सेवासुविधा लिन पाउनेछन्। नियमावली आउनुअघि बोर्ड अध्यक्षका लागि कति सुविधा दिने भन्ने स्पष्ट कतै उनले नलेखे पनि राज्यमन्त्रीसरह सेवासुविधा लिँदै आएका थिए। नियमावलीले आफूखुसी विदेश भ्रमणमा जाने बोर्डका अध्यक्ष तथा अन्य पदाधिकारीको गतिविधिलाई पनि अंकुश लगाएको छ। पछिल्लो समय शिक्षा मन्त्रालयका सचिव र केही सहसचिव पनि बोर्ड अध्यक्ष हटाउने अभियानमा छन्। माध्यमिक शिक्षा परीक्षा (एसईई) सञ्चालन क्रममा बोर्डको अपरिपक्वका कारण प्रश्नपत्र बाहिरिएको भन्दै गत वर्ष बोर्डप्रति शिक्षा मन्त्रालयका अधिकारीसमेत रुष्ट भएका थिए। मन्त्रालयका एक सहसचिवले भने, परीक्षा बोर्डले गल्ती गरे पनि जनतासामु स्पष्टीकरण भने हामीले दिनुपर्छ, यो सुहाउँदो भएन। मस्यौदामा बोर्ड ११ सदस्यीय हुने विधेयकको मस्यौदामा छ। जसमा प्राविधिक शिक्षा तथा व्यावसायिक तालिम परिषद्का प्रशासकीय प्रमुख, मन्त्रालयको विद्यालय शाखा हेर्ने सहसचिव, पाठ्यक्रम विकास केन्द्रका महानिर्देशकलगायत सदस्य रहने उल्लेख छ। मन्त्रालयले विधेयक निर्माण अन्तिम चरणमा पुगेको बताएको छ। एक सहसचिवले भने, विभिन्न मन्त्रालयसँग छलफल भइरहेको छ। छलफलमै रहेको विषयलाई सार्वजनिक गर्नु उपयुक्त हुँदैन।"
विप्लव नेतृत्वको नेकपाका नगर इन्चार्ज पक्राउ,"बागलुङ : नेत्रविक्रम चन्द (विप्लव) नेतृत्वको प्रतिबन्धित नेकपाका बागलुङ नगर इन्चार्ज पक्राउ परेका छन्। बागलुङ नगरपालिका४ कुँडुले निवासी ५५ वर्षीय मुरारी पौडेललाई जिल्ला प्रहरी कार्यालय बागलुङले अपरान्ह घरबाटै पक्राउ गरेको हो। पौडेलको साथमा रहेको मोवाइलबाट (विप्लव)का नेता कार्यकर्तासँग खिँचिएका तस्बिर, बैठकका निर्णय पुस्तिका, कार्यक्रम प्रचार प्रसारका तस्बिर, पर्चा पम्पलेटसमेत बरामद गरिएको जिल्ला प्रहरी कार्यालय बागलुङका प्रहरी निरीक्षक हेम केसीले जानकारी दिए। पौडेललाई जिल्ला प्रहरी कार्यालय बागलुङले विशेष सुराकीका आधारमा घरमा आएको बेला पक्राउ गरेको हो। पौडेल प्रहरीको सर्वाधिक खोजीको नेताका रुपमा चिनिए पनि हालसम्म भूमिगत थिए। विप्लव नेता पौडेललाई २०७४ सालको प्रदेश तथा प्रतिनिधिसभाको चुनावलाई विथोल्न खोजेको भन्दै २३ दिन हिरासतमा राखेर छाडिएको थियो।"
"सहिद लखनको स्मृति दिवस, जैसिङ चुमी मगर ओझेलमा","गोरखा : निरंकुश राणा शासन व्यवस्थाको विरोध गरेको सजायस्वरुप बिसं १९३३ साल फागुन २ गते गोरखाका लखन थापा र जैसिङ चुमी मगरलाई तत्कालीन श्री ३ जंगबहादुर राणाको हुकुमअनुसार मृत्युदण्ड दिइयो। गंगालाल, दशरथ चन्द, धर्मभक्त र शुक्रराजलाई मृत्युदण्ड दिनुभन्दा ६४ वर्षअघि राजद्रोहको आरोपमा जंगबहादुरको आदेशमा देवीदत्त पल्टन खटाएर फाँसी दिइयो । लखन थापालाई विद्रोही किल्ला अगाडिको खिर्राको रुखमा र जैसिङ चुमीलाई बेलाउँतीको रुखमा झुण्ड्याएर फाँसी दिइएको इतिहासमा उल्लेख छ । सोही घटनाको स्मरणमा हरेक वर्ष फागुन २ गते गोरखाको सहिद लखन गाउँपालिका ७ काउलेभँगारमा विशेष कार्यक्रम गरी स्मरण गरिन्छ । यस वर्षको स्मृति दिवस पनि नेपाल कम्युनिस्ट पार्टीको अध्यक्ष प्रचण्डको उपस्थितिमा मनाइँदैछ । सामाजिक तथा राजनीतिक परिवर्तनको निम्ति घोषित सिद्धान्त, नीतिविरुद्ध अघि बढ्दा राज्यद्वारा पक्राउ गरी गोली वा फाँसीद्वारा शहादत प्राप्त गर्ने व्यक्ति भनेर लखन थापालाई सरकारले २०५६ सालमा सहिद घोषणा गर्यो । २०७२ असोज ३ गते संविधानसभाबाट संविधान जारी भएकै मितिमा नेपालका प्रथम सहिद घोषणा गर्यो । उनको नाममा सो ठाउँमा रहेको गाउँपालिकाको नाम नै सहिद लखन गाउँपालिका नामांकरण गरियो । सरकारी सहयोगमा लखन थापा स्मारक बन्यो, देशका विभिन्न ठाउँमा सालिक तथा स्मारक बने, तर एउटै आरोपमा सँगै सहादत पाएका जैसिङ चुमी मगरले कतै चर्चा नपाएका उनका नयाँ पुस्ताको गुनासो छ । 'लखन थापा र जैसिङ चुमी मगर बाल्यकालदेखिकै साथी थिए । १९११ सालमा उनीहरु दुवैजना मगरको पल्टन पुरानो गोरखगणमा भर्ती भएका हुन् । दुवैजना भारतीय जनविद्रोह दबाउन लखनाउमा खटिएका पनि थिए । दुवैजना १९२५ सालमा क्याप्टेनमा बढुवा भएका पनि थिए । दुवै जना १९२७ सालमा तीन महिने घर बिदामा संगसंगै घर आएर बिद्रोही किल्ला बनाएर जनबिद्रोहको तयारी गरेका पनि हुन्, प्रथम जनविद्रोहका योद्धा सहिद जैसिङ चुमी राना मगर नामक पुस्तकका लेखक रुद्रबहादुर राना भन्छन्, 'लखन थापा समानान्तर सरकारका प्रमुख थिए।जैसिङ चुमी सेनापति थिए । काउले भंगारमा गाउँलेहरुको सहयोगमा चौघेरा, दरबार, कोत बनाएका थिए । २४ सय फौज भर्ती गरी तालिम गर्न टुँडिखेल पनि बनाएका थिए । हातहतियार जुटाएर १९३२ सालदेखि औपचारिक रुपमा जनविद्रोह सुरु गरेपछि १९३३ फागुन २ गते देवीदत्त पल्टन खटाएर उनीहरु दुवैलाई फाँसी दिइयो । तर जैसिङ चुमी मगरलाई मात्र किन सहिद बनाइएन ? ' यसको विषयमा धेरै ठाउँमा कुरा उठाउँदा पनि सुनुवाई नभएको उनी गुनासो गर्छन् ।लखन थापा स्मृति दिवस मनाउन काउले भँगार आएका मन्त्रीलाई पनि गुनासो सुनाएको तर सुनुवाइ नभएको उनका तेस्रो पुस्ताका रत्नबहादुर चुमी मगर बताउँछन् । 'जैसिङ चुमीलाई पनि वडाअध्यक्षलाई, गाउँपालिकाका अध्यक्षलाई पनि भनेका छौं। अशोक राई मन्त्री आउँदा मन्त्रीकै हातमा निवेदन दिएका थियौं तर जसले पनि यस्सो हेर्छन् अनि खल्तीमा हाल्छन्। अनि बिर्सिहाल्छन् ।' चीरञ्जीवि वाग्ले मन्त्री हुँदा पनि जैसिङको बारेमा उजागर गर्न बारम्बार अनुरोध गर्ने गरेको उनले बताए । लखन थापा र जैसिङ चुमीले धर्ममा तिब्र आस्था राख्ने गाउँलेलाई आकर्षण गर्न दरबारभित्र विभिन्न देवदेवीको मन्दिर पनि बनाएका थिए । 'दरबारभित्र मनकामना, कालीनाग, भुमे, बराह, भँगेरी र भैरवीको मन्दिर बनाएर पूजा गर्ने परम्परा बसालेका थिए, बिगत ७३ वर्षदेखि सोही मन्दिरमा पूजा गर्दै आएका उनका नाति ८४ वर्षीय रत्न चुमी भन्छन्, 'मन्दिर बनाएपछि त्यहाँ गाउँलेहरु पूजा गर्न आउने भए।अनि त्यही बेला गाउँलेलाई राजनीतिक कुरा सिकाएर बिद्रोही सेनामा भर्ती गर्ने गरेका रहेछन् ।' सो मन्दिरमा पूजा गर्ने प्रवन्ध सरकारलाई गर्ने गरेको तर सुनुवाई नभएको उनको गुनासो छ ।सरकारले वास्ता नगरेपछि चुमी मगर खलक आफैआफै मिलेर जैसिङको सालिक बनाउने अभियान सुरु गरेका छन् । 'लखन थापाको त जताततै सालिक बन्यो । अब हामीले खलक खलक मिलेर पैसा उठाएर जैसिङको सालिक बनाउन लागेका छौं,' उनी भन्छन्, 'फागुन २ गते प्रचण्ड आउने ठूलो कार्यक्रम छ । त्यही बेला सालिक उद्घाटन(अनावरण) गर्ने इच्छा थियो, तर नभ्याउने भयो ।' स्थानीयबासीले दुवैजना प्रथम सहिदको उत्थान गर्न प्रथम सहिद लखन थापा र जैसिङ चुमी मगर युवा क्लब गठन गरेका छन् । वडा नं७ का वडाध्यक्ष शरण श्रेष्ठको संयोजकत्वमा लखन थापा तथा जैसिङ चुमीको प्रवद्र्धन गर्न गाउँपालिकाले समिति बनाएको छ । 'लखन थापालाई राष्ट्रिय विभूति घोषणा गर्ने र जैसिङ चुमीलाई सहिद घोषणा गर्ने बुँदाहरु समेटेर पूर्व प्रधानमन्त्री प्रचण्डलाई ज्ञापनपत्र बुझाउने कार्यक्रम छ',वडा अध्यक्ष श्रेष्ठले भने,'त्यो बेलाको दरबार भएको ठाउँमा रंगशाला निर्माण भइरहेको छ। अब संग्राहलय निर्माण गर्ने पनि हाम्रो अभियान छ।'"
शताब्दीपुरुषको जीवनी पाठ्यक्रममा समेट्नुपर्छ,"ललितपुर : शिक्षा, विज्ञान तथा प्रविधिमन्त्री गिरिराजमणि पोखरेलले शताब्दी पुरुष सत्यमोहन जोशीको सम्मानका लागि पाठ्यक्रममा उनको जीवनी समेट्नुपर्ने बताएका छन्। शिक्षाको ज्योति छर्न ७० वर्षदेखि जोशीले गरेको योगदानको पोखरेलले प्रशंसासमेत गरे। ललितपुर महानगरपालिकाको नटोलमा रहेको शान्ति विद्या श्रम माध्यमिक विद्यालयद्वारा शताब्दीपुरुष सत्यमोहन जोशीको जन्मशताब्दी समारोहमा पोखरेलले जोशीको योगदान पाठ्यक्रममै समेटिनुपर्ने धारणा व्यक्त गरे। २००७ सालमा स्थापित शान्ति विद्या श्रम माध्यमिक विद्यालयका संस्थापक सदस्यसमेत हुन्। कार्यक्रममा शिक्षा, विज्ञान तथा प्रविधिमन्त्री गिरिराजमणि पोखरेलले ०७६ देखि ०८५ सालसम्ममा सामुदायिक विद्यालयलाई दिशानिर्देश गरिसक्ने दाबी गरे। उनले भने, जुन दिशामा लैजान चाहेका छौं। गन्तव्यमा पुर्याइसक्छौं। ग्रेडिङ सिस्टममार्फत विद्यालयको मूल्यांकनसमेत भइरहेको उनले बताए। रोटरी क्लब अफ ललितपुर तथा ललितपुर महानगरको सहयोगमा निश्चित अवधिका लागि नेपालभाषाको कक्षा सञ्चालन भइरहेको विद्यालय व्यवस्थापन समितिका अध्यक्ष अजरमान जोशीले जानकारी दिए। शताब्दीपुरुष जोशीका नाममा प्रत्येक वर्ष पुरस्कारसमेत वितरण गर्ने विद्यालयले जनाएको छ। कार्यक्रममा राष्ट्रिय पुनर्निर्माण प्राधिकरणको सहयोगमा ९१ लाख ९२ हजार लागतमा बनेको ६ कोठे तीनतले भवन उद्घाटन गरिएको थियो। मन्त्री पोखरेल, जिल्ला शिक्षा आयोजना कार्यन्वयन इकाइ ललितपुरका प्रमुख गुणराज पोखरेलले विद्यालय व्यवस्थापन समितिलाई भवन हस्तान्तरण गरेका थिए। उक्त भवनमा सत्यमोहन जोशी सभा हल समेत निर्माण गरिएको छ।"
टिपर दुर्घटनाका घाइतेको हेलिकप्टरबाट उद्धार,"खाँदबारी : सङ्खुवासभाको मकालु गाउँपालिका३ मा टिपर दुर्घटनाका गम्भीर घाइतेको हेलिकप्टरबाट उद्दार गरिएको छ। प्रदेश १०२००१ क ३६६७ नम्बरको टिपर दुर्घटनामा गम्भीर घाइते भएका रौता५, उदयपुरका रामबहादुर सार्कीलाई बिहीबार दिउँसो सिम्रिक एयरको हेलिकप्टरबाट उद्धार गरेर धरान पठाइएको हो। किमाथांकाजोगवनी सडकखण्डमा बिहीबार बिहान ८ बजे दुर्घटना भएको थियो। सडकमा काम गर्ने क्रममा टिपर सडक भन्दा ६० फिट तल खसेर चालक सार्की गम्भीर घाइते भएको प्रहरी चौकी हेदाङनाका प्रहरी नायव निरीक्षक महीतकुमार यादवले जानकारी दिए। घाइते सार्कीलाई स्थानीय स्वास्थ्य चौकीको सामान्यपछि थप उपचारका लागि धरानस्थित बीपी कोइराला स्वास्थ्य विज्ञान प्रतिष्ठान पठाइएको हो। उनको ढाड र खुट्टामा गम्भीर चोट लागेको छ।"
