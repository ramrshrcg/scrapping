शीर्षक,विवरण
सर्वोच्चको स्वागतयोग्य फैसला,"स्थानीय तहका जनप्रतिनिधिले आफूखुसी पारिश्रमिक लिन पाउने गरी बनाएका कानुनी व्यवस्थालाई सर्वोच्च अदालतको संवैधानिक इजलासले उत्प्रेषणको आदेशद्वारा खारेज गरिदिएको छ। महानगरपालिकाका प्रमुखदेखि गाउँपालिका सदस्यसम्मले स्थानीय कानुनका अनुसूचीमा राखेर घुमाउरो ढंगले ज्यालासरह पारि श्रमिक लिँदै आएका थिए। त्यस्ता व्यवस्था संविधानसँग बाझिएको ठहरसहित सर्वोच्चले गत शुक्रबारदेखि नै अमान्य हुने गरी खारेज गर्यो। महानगरपालिका, नगरपालिका, गाउँपालिका र जिल्ला समन्वय समितिका २९ हजार पाँच सय ६५ जनप्रतिनिधिले पारि श्रमिकवापत भन्दै उक्त सुविधा लिँदै आइरहेका थिए। एक नम्बर प्रदेशबाहेक सबै प्रदेशमा अवैध पारि श्रमिक बुझ्दै आएको दाबीसहित अधिवक्ता लोकेन्द्र ओलीले रिट दायर गरेका थिए। यो फैसलाले विधिको शासनको थोरै भए पनि अनुभूत गराएको मात्र छैन, आगामी दिनमा अर्बौं रुपैयाँको राष्ट्रिय ढुकुटी लुटिनबाट जोगिएको छ। संविधानमा हुँदै नभएको व्यवस्था राखेर निर्वाचित पदाधिकारी तथा सदस्यहरूले पारि श्रमिकका नाममा मासिक तलब र ज्याला लिने कार्य गैरकानुनी मात्र नभई नैतिक रूपले पनि सुहाउने विषय होइन। संघीयता कार्यान्वयनका नाममा प्रदेश व्यवस्थापिका तथा स्थानीय व्यवस्थापिकाहरूले ऐन, नियम वा अनुसूचीका माध्यमबाट गरिब जनताको गाँस काटेर उठाएको करबाट मनमौजी पारि श्रमिक तोक्ने कार्यलाई कुनै पनि दृष्टिले समर्थन गर्न सकिँदैन। कानुनको आडमा गरिएको यस्तो कार्यलाई श्वेत भ्रष्टाचार भन्न सकिन्छ। समाज सेवाका नाममा राजनीति गर्ने जनप्रतिनिधिका यस्ता कार्यप्रति जनमानसमा वितृष्णासमेत पैदा हुँदै आएको थियो। मुलुकमा राजनीतिक परिवर्तन मात्र नभई तत्कलीन शासकीय प्रवृत्तिका कारण उत्पन्न दण्डहीनता, बेथिति, विसंगति, कुसंस्कार र भ्रष्टाचार अन्त्यका पछिल्लो २०६२०६३ को लोकतान्त्रिक जनआन्दोलन भएको सन्दर्भलाई जनप्रतितिनिधिले आँखा चिम्लिन मिल्दैन। संविधानले नदिएको अधिकार प्रयोग गर्दै सामान्य कानुनको जामा पहिराएर राज्यकोष रित्याउने छुट कसैलाई छैन। सर्वोच्चको निर्णयका कारण व्यवस्थापिकाहरूले चोर बाटो लिएर स्थानीय तहका पदाधिकारी तथा सदस्यहरूका लागि सुविधाका नाममा राष्ट्रको करोडौं रकम खाने मुहान तत्कालका लागि बन्द भएको छ। सर्वोच्चबाट अवैध ठहर भइसकेको सन्दर्भमा अब जिम्मेवारी अख्तियार दुरुपयोग अनुसन्धान आयोगको काँधमा आएको छ। संविधानतः जनहितमा स्वतन्त्र छानबिन गर्न कुनै वाधा छैन। विगतमा अख्तियारको छानबिनपछि अवैधरूपमा राज्यकोषको दुरुपयोग गरेको विषयमा कम्तीमा रकम एकमुष्ट फिर्ता गराएका थुप्रै नजिर छन्। आशा गरौं जनअपेक्षाअनुरूप अख्तियारले पनि विधिवत् रूपमा उपयुक्त कदम चाल्ने छ। राजनीति विशुद्ध समाज सेवा हो। यो जागिर होइन। न त यो कुनै वृत्ति नै हो। सबै नीतिभन्दा श्रेष्ठ नीति मानिएको राजनीति अहिले प्रदूषित हुनुमा जनप्रतिनिधिका यस्तै नियत कारक रहँदै आएका छन्। आफ्नो हात जगन्नाथ शैलीमा आफैं कानुन बनाउने, आफ्नो पारि श्रमिक र सेवा सुविधा आफैं तोक्ने परिपाटीले अराजकता निम्त्याउँछ मात्रै। त्यसै पनि संघीयता मुलुकका लागि ठूलो आर्थिक भार पर्ने व्यवस्था हो। त्यसमाथि यति धेरै जनप्रतिनिधिले लुट शैलीमा आफैं तोकेर पारि श्रमिक लिँदा जनतामा संघीयताप्रति नै वितृष्णा उत्पन्न नहोला भन्न सकिँदैन। तर सर्वोच्चको यो सुझबुझपूर्ण फैसलाले आगामी दिनका लागि पनि नजिर स्थापित गरेको छ। कार्यपालिका निरंकुश हुँदा र अधिकारको दुरुपयोग गर्दा न्यायालय जाग्नुपर्छ भन्ने मान्यता यो नजिरले कायम गरेको छ। चारैतिर निराशा छाइरहेका बेला सर्वोच्चको यो फैसला स्वागतयोग्य छ। आगामी दिनमा जनप्रतिनिधिलाई निरंकुश हुन नदिन पनि यो आदेशले उल्लेखनीय भूमिका निर्वाह गर्ने अपेक्षा गर्न सकिन्छ।"
नौबिसेनागढुंगा सडक : टिक्दै टिक्दैन देब्रे लेन,"धादिङ : दशैंअघि नौबिसेनागढुंगा सडकखण्डमा करिब २ साता अत्यधिक सवारी जाम र चाप भयो। जाममै अड्किएर बिरामीले ज्यान गुमाउनुपर्ने अवस्था आयो भने सामान्यतया आधा घण्टामा पार गर्न सकिने दुरी पार गर्न ८ घण्टासम्म लाग्यो। यसको एउटै कारण थियो, त्रिभुवन राजपथको देब्रे लेन (काठमाडांै भित्रने लेन) क्षतविक्षत हुनु। सडक विभागका इन्जिनियरदेखि सडकमा दिनरात खटिने ट्राफिक प्रहरीको सबैभन्दा ठूलो टाउको दुखाइ नै यही देब्रे लेन हुने गरेको छ। समय समयमा मर्मतसम्भार भइरहे पनि लामो समय टिक्ने गरी नबनाउँदा केही महिनामा समस्या दोहोरिन थाल्छ। यस वर्ष वर्षातघि मर्मत गरिएको सडक दसैंसम्म पनि टिकेन। सवारीसाधनको अत्यधिक चाप र भारका साथै मर्मतमा प्रयुक्त सामग्री गुणस्तरीय नहुँदा ४ महिना पनि टिकेन। दसंै सकिनासाथ फेरि उक्त सडक मर्मत गरिएको छ। गत शुक्रबार मात्र एक साता सवारी आवागमन एकतर्फी गराएर मर्मत गरिएको हो। बर्सेनि सडक मर्मतका नाममा करोडौं छुट्याइन्छ। वर्षभरि कुनै न कुनै ठाउँमा मर्मत पनि भइरहेको हुन्छ, तर कहिल्यै बनिसक्दैन, धादिङ नौबिसेका रामशरण श्रेष्ठले भने, कमजोर कालोपत्रेका कारण सडक कामै नलाग्ने गरी बिग्रिएको हो। सडक खण्डको नौबिसेपिप्लामोड १० किलोमिटर खण्ड हेर्ने जिम्मा डिभिजन सडक कार्यालय भरतपुरको र पिप्लामोडनागढुंगा सडकखण्डको २ किलोमिटरको जिम्मा डिभिजन सडक कार्यालय काठमाडौंलाई छ। सडकको भारवहन क्षमताले नधान्ने सवारी गुडेकाले तीन महिनामै सडकको लेन भासिने चालकहरू बताउँछन्। यो सडकखण्ड मर्मतसम्भारमा निकै कठिनाइ छ। यो क्षेत्रमा ६ देखि ७ मिटर मात्र सडक चौडा छ। चौडाइ थोरै भएकाले निर्माण सामग्री राख्न र काम गर्न पनि असहज हुने गरेको डिभिजन सडक कार्यालय भरतपुरका प्रमुख कृष्णराज अधिकारीले बताए। आवश्यक परेको बेला मर्मतसम्भार गर्न कठिन हुने भएकाले ठेक्का लिने कम्पनी समेत भेटिँदैनन्, उनले भने, साँघुरो सडक मर्मत गर्दा अत्यधिक जाम पर्ने र चौतर्फी विरोध हुने भएकाले ठेकेदार नपाएर यसपालि ठूलो समस्या भयो। कसैले पनि मर्मत गर्न टेन्डर नहालेपछि सो सडकखण्डमा रणनीतिक सडक मर्मतअन्तर्गत भित्तामा काम गर्दै आएको जीएमआर कन्स्ट्रक्सनले लिएर गत शुक्रबार मात्र मर्मत सकिएको छ। दसैं अघिदेखि खाल्डाखुल्डी बनेको सडक पुर्न थालेको जीएमआर कम्पनीले मर्मतसम्भार र कालोपत्रेको काम सकाएको सहायक ठेकेदार ऋषि पाण्डेले बताए। हामीले जिम्मा पाएको पिपलामोडदेखि नौबिसेसम्मको सडकको खाल्डाखुल्डी मर्मत सकेका छौं, उनले भने, मर्मतले जाम बढेको थियो, अब जामको समस्या आउँदैन। सवारीसाधनको चाप बढेर ३० किलोमिटरसम्म जाम हुन थालेपछि दसैंअघि मर्मत स्थगित गरेर लामा र धेरै भार बोकेका सवारीसाधनलाई राजधानी प्रवेशमा निषेध नै लगाएपछि यात्रुको आवागमन केही सहज बनेको थियो। सडक मर्मत सकिए पनि सेट हुने समय नपाउँदा चाँडै बिग्रने गरेको प्राविधिकहरूको भनाइ छ। अर्को वैकल्पिक बाटो नहुँदा सडक बनि नसक्दै सोही सडकमा सवारी गुडाउन दिनुपर्ने बाध्यताले पनि सडक लामो समय टिक्दैन। काम भइरहेको छ, पिच पेल्ने डोजरभन्दा बढी भार बोेकेका सवारीसाधन केहीबेरमा सडकमा गुड्नुपर्ने हुन्छ, एक प्राविधिकले भने, त्यसै कारण पनि सडक लामो समय टिक्दैन। राजधानी भित्रने देब्रे लेन चाँडै बिग्रनुमा चिसो बालुवा बोक्ने टिपर र ट्रक पनि कारक भएको इन्जिनियरहरू बताउँछ्। नदीबाट निकालेको र प्रशोधित चिसो बालुवा बोक्ने टिपरको भार सडकको क्षमताभन्दा दोब्बर हुन्छ। त्यसमाथि टिपरले उकालोमा पानी चुहाउँदा सडक सधैं चिसो भइरहन्छ। यसले कालोपत्रे चाँडो भत्कने गरेको डिभिजन सडक कार्यालयको भनाइ छ। त्रिभुवन राजपथको सडकको क्षमता सिंगल एक्सएल सवारी बराबर १० टन मात्र छ तर ती सवारीले १५ देखि ४० टन बोकेर राजधानी जान्छन्। बाहिरी जिल्ला तथा भारतबाट समेत अत्यधिक वजन बोकेर आउने मालवाहक सवारीको लोडले सडकको देब्रे लेनमा असर गर्ने गर्छ। सडकको देब्रे लेन भासिने र दबिने गरेकाले ठाउँठाउँमा खाल्टाखुल्टी मात्र होइन कुलो जस्तो बन्दा ठूला मालवाहक गाडी फस्ने भएकाले निरन्तर जामको सास्ती खेप्नु परिरहेको छ।"
यस्तो हुनेछ नागढुंगा सुरुङमार्ग,"काठमाडौं : मुलुकमा पहिलोपटक रणनीतिक महत्वका सडक सुरुङमार्गसित जोडिने भएको छ। प्रधानमन्त्री केपी शर्मा ओली र जापानी राजदूत मासासी साइगोले काठमाडौंको नागढुंगादेखि धादिङको सिस्नेखोलासम्म २६८ किलोमिटर सुरुङ मार्गको संयुक्त रूपमा शिलान्यास गरे। जापान सरकारको सहुलियतपूर्ण ऋण सहयोगमा निर्माण हुन लागेको यो सुरुङ मार्ग अबको ४१ महिनापछि सम्पन्न हुनेछ। सुरुङ मार्गको शिलान्यास गर्दै प्रधानमन्त्री ओलीले अब मुलुक सडक सुरुङ युगमा प्रवेश गरेको उद्घोष गरे। विद्युत, सिँचाइका लागि प्रयोग हुँदै आएको सुरुङ अब सडकमा पनि उपयोग हुनेछ, ओलीले भने, सुरक्षित र सडक दुरी घटाउन सुरुङको आवश्यक छ। यो सुरुङमार्गले काठमाडौंलाई सहज रूपमा व्यापारिक नाकासँग जोड्न विकल्प प्रदान गरेको छ। सवारीको चापसँगै नागढुंगाकलंकी क्षेत्र सँधै जामले अस्तव्यस्त हुने गरेको छ। यो सडक खण्डको विकल्पको रूपमा सुरुङमार्गको सुरुवात भएको हो। नागढुंगासँगै टोखाछहरेबेत्रावतीस्याफ्रुवेंसी सुरुङ मार्ग चीन सरकारको सहयोगमा निर्माण हुने क्रममा छ। गणशेमान सिंह मार्गअन्तर्गत पर्ने थानकोटचित्लाङ सुरुङ मार्ग निर्माण गर्न सरकारले अध्ययन गरिरहेको पनि ओलीले शिलान्यास कार्यक्रममा जानकारी दिए। जापानी राजदूत साइगोले भौगोलिक रूपमा जापान र नेपाल समान भएको बताउँदै भने, इन्धन तथा पाटपूर्जाको लागत घटाउन सुरुङ महत्वपूर्ण हुन्छ, सडकको लम्बाइ पनि घट्छ। नेपाल जस्तो पहाडी मुलुकका लागि सडक सुरुङमार्ग उत्कृष्ट विकल्प भएको उनले बताए। नेपालको आवश्यकताका आधारमा अन्य क्षेत्रमा पनि सुरुङ मार्ग निर्माण गर्न जापानले आर्थिक तथा प्राविधक सहयोग गर्न सक्छ, राजदूत साइगोले भने। यो सुरुङ मार्ग निर्माण भएपछि धादिङको नौबीसेदेखि काठमाडौं प्रवेश गर्ने दूरी चार किलोमिटरले घट्नेछ। सवारी साधनले यो दूरी १५ देखि २० मिनेटमा पार गर्नेछन्। जबकी हाल सामान्य अवस्थामा एक घण्टा र जाम हुँदा घण्टौंसम्म लाग्ने गरेको छ। नौबीसेदेखि थानकोटसम्मको सडक ११ डिग्रीको उकालोमा छ भने सुरुङमा जम्ममा ४ डिग्री मात्र उकालो हुनेछ। यसले गर्दा सवारी साधनको इन्धन खपत उल्लेखनीय रूपमा घट्ने सडक विभागका अधिकारीले बताएका छन्। प्रतिगाडी दुई लिटरका दरले इन्धन बचत हुनेछ। हाल यो सडकमा दैनिक १० हजार गाडी ओहोरदोहोर गर्छन्। सडक विभागका प्रमुख केशवकुमार शर्माले नेपालमा सडक सुरुङ मार्ग सञ्चालन गर्न यसबाट अनुभव प्राप्त हुने बताए। निर्माणाधीन सुरुङ मार्गबाट मिल्ने अनुभव अन्य स्थानका लागि उपयोगी हुने उनको धारणा थियो। नागढुंगा सुरुङमार्गको प्रारम्भिक अध्ययन सन् २०१४ मा नै सुरु भएको थियो। सन् २०१६ मा आर्थिक स्रोत सुनिश्चित गरी २०१७ बाट डिजाइन थालिएको थियो। यो सुरुङ मार्ग निर्माण गर्न जापानको अन्तर्राष्ट्रिय सहायतासम्बन्धी नियोग (जाइका)ले १६ अर्ब ६ करोड रुपैयाँ सहयुलियत ऋण उपलब्ध गराएको हो। ००१ प्रतिशत ब्याज दरमा उपलब्ध गराइएको ऋण नेपालले ४० वर्षमा तिर्नुपर्नेछ। पहिलो १० वर्षको ब्याज भने तिर्नुपर्दैन। सुरुङ मार्ग निर्माण कम्पनी छनोट गर्न २०७५ साउन २४ गते अन्तर्राष्ट्रिय बोलपत्र आह्वान गरिएको थियो। प्राविधिक तथा आर्थिक रूपमा जापानी कम्पनी हाज्मा अन्दो कर्पोरेसनले यसको ठेक्का पाएको छ। गत असोज ६ गते जापानी कम्पनी र सडक विभागबीच ठेक्का सम्झौता भएको थियो। हाज्माले यो ठेक्का साढे १३ अर्ब रुपैयाँमा प्राप्त गरेको हो। आयोजनाका अनुसार सुरुङमार्ग निर्माण गर्न करिब २२ अर्ब रुपैयाँ लाग्छ। सुरुङ मार्ग बनाउन १६ अर्ब र मुआब्जा वितरण गर्न ६ अर्ब रुपैयाँ खर्च हुनेछ। सुरुङ मार्गका लागि काठमाडौं र धादिङतर्फको तीन सय ७६ रोपनी जग्गा अधिग्रहण गर्नुपर्छ। यसमध्ये काठमाडौंतर्फ दुई सय ६७ र धादिङतर्फ एक सय ९ रोपनी जग्गा पर्छ। काठमाडौंतर्फ प्रतिआना नौदेखि ४२ लाख रुपैयाँसम्म र धादिङतर्फ प्रतिआना सात लाखदेखि नौ लाख ७० हजार रुपैयाँसम्म मुआब्जा वितरण भइरहेको छ। आयोजना प्रमुख श्यामप्रसाद खरेलका अनुसार विष्फोटक पदार्थ प्रयोग गरेरै सुरुङमार्ग निर्माण हुनेछ। सुरुङ मार्ग बनाउन पाँच देखि ६ सय मेट्रिक टन विष्फोटक पदार्थ लाग्ने अनुमान छ। भेरीबबई सिँचाइ आयोजनामा टनेल बोरिङ मेसिन (टीबीएम) प्रयोग गरी सुरुङ छेडिएको थियो। नागढुंगा सुरुङ मार्ग भने अष्ट्रेलियन प्रविधिबाट बन्नेछ। यसअन्तर्गत जम्बो ड्रिलिङ मेसिन पनि प्रयोग गरिन्छ। यस्तो हुनेछ सुरुङमार्ग काठमाडौंको नागढुंगा टुटिपाखा हुँदै सुरुङ मार्ग धादिङको सिस्ने खोलासम्म सुरुङमार्ग निर्माण गरिनेछ। त्रिभुवन राजपथबाट नागढुंगा टुटिपाखासम्म २३ किमि र धादिङतर्फ धुनिबेसी सिस्नेखोला पाँच सय ६५ मिटर पक्की सडक निर्माण गरिनेछ। यो सुरुङमार्ग नागढुंगाको ठाडो उकालो सडक छल्न बनाउन लागिएको हो। उकालो सडक र सवारीको चाप धेरै हुने भएकाले भारतबाट आउने मालवाहक सवारी यो खण्डमा बिग्रिने गरेका छन्। सानो सडकमा ठूला गाडी बिग्रिँदा जाम पनि बढ्दो क्रममा छ। सुरुङ मार्गले यो समस्या हल गर्ने आयोजनाको विश्वास छ। नयाँ बन्ने सुरुङ सडकमार्ग दुई लेनको हुनेछ। एक लेन साढे तीन मिटरको हुनेछ। सडकको चौडाइ भने ९५ मिटरको हुनेछ। यसमा १५ मिटरको मेडियन र ०५ मिटर सोल्डर पनि निर्माण गरिनेछ। स्थानीय सडकमा गुड्ने सवारीलाई सुरुङ सडकमा प्रवेश गर्न नदिन दुईवटा फ्लाइओभर निर्माण गरिनेछ। सडकमा सात वटा पुल र ११ वटा बक्स कल्भर्ट निर्माण पनि बनाइनेछ। सुरुङ मार्गमा मोटरसाइकल, ग्यास र पेट्रोलियम पदार्थ ओसारपसार गर्ने सवारी साधन प्रवेश गर्न पाउने छैन। यसैगरी सुरुङ मार्गमा हुन सक्ने सम्भावित दुर्घटनालाई दृष्टिगत गरी सुरक्षा र निकासका लागि अर्काे समानान्तर सुरुङ पनि निर्माण हुने भएको छ। कुनै सवारी साधन बिग्रेमा वा दुर्घटनामा परेमा वैकिल्पक सुरुङ मार्गबाट उद्धार तथा निकासका लागि यो वैकल्पिक समानान्तर सुरुङ निर्माण हुने भएको हो।"
आन्तरिक किचलोमा कांग्रेस,"काठमाडौं : प्रमुख प्रतिपक्षी दलको भूमिका प्रभावकारी नभएको भन्दै सर्वत्र आलोचना भइरहेका बेला नेपाली कांग्रेस आन्तरिक विवादमा अल्झिँदै गएको छ। पार्टी संगठनको संरचनालाई पूर्णता, भ्रातृसंस्था, विभाग गठनलगायतका विषयमा पार्टीभित्र फेरि विवाद देखिएको छ। स्थानीय तह, प्रदेश र संघीय निर्वाचनमा पार्टी पराजित भएपछि सामूहिक निर्णयबाट अगाडि बढिरहेको कांग्रेसमा फेरि विवाद सतहमा आएको हो। सभापति शेरबहादुर देउवाले नेविसंघ गठनको तयारी अगाडि बढाएपछि बरिष्ठ नेता रामचन्द्र पौडेलले प्याकेजमै टुंग्याउनुपर्ने अडान राखेका छन्। देउवाले पौडेलसँग अध्यक्षबाहेक अन्य पदका लागि नाम मागेका थिए तर पौडेल पक्षले भने नेविसंघ मात्र नभएर अन्य भ्रातृसंस्था, विभाग, जनसम्पर्क समिति, कार्यसम्पादन समितिलगायत पार्टीका सबै संरचना एकमुष्ट टुंगोमा पुर्याउनुपर्ने बताएका छन्। नेविसंघमा नाम पठाउने बारेमा होइन, हाम्रो जोड विधि र प्रक्रियासम्मत हुनुपर्छ भन्ने हो। समग्ररुपमा भ्रातृसंस्थाको अधिवेशन, जनसम्पर्क समिति, विभाग सबैको सल्लाह गरेर बनाऔं, कांग्रेस केन्द्रीय सदस्य बलबहादुर केसीले भने, जतिबेला सभापतिलाई चाहिन्छ, त्यतिबेला खल्तीबाट नाम निकालेर दिने अवस्था सिर्जना नगरौं, पार्टीको महाधिवेशन पनि नजिकिएको छ, बाँकी सबै संरचनामा एकमुष्ट टुंगोमा पुर्याऔं भन्ने हाम्रो भनाइ हो। नेविसंघ ९ महिनादेखि विघटित छ। तीनबर्से कार्यकाल रहेको नेपाल तरुण दलको कार्यसमितिको कार्यकाल पनि यही महिना सकिँदैछ। १३ वटा भ्रातृसंस्था रहेको कांग्रेसका अधिकांश भ्रातृसंस्थाहरूको कार्यकाल सकिए पनि वर्षांैसम्म पनि अधिवेशन हुन सकेका छैनन् भने २८ वटा विभाग अझै गठन भएका छैनन्। कार्यसम्पादन समितिसमेत गठन हुन सकेको छैन। संस्थापन पक्षले भने एकमुष्ट सबै विषयमा सहमति खोज्दा समय लाग्ने भएकाले एकएक गरेर टुंगोमा पुग्नुपर्नेमा जोड दिँदै आएको छ। समय घर्किँदै गएको छ। समयभित्रै पार्टी संरचनालाई पूर्णता दिने र भ्रातृसंस्थाहरू गठन गर्नुपर्ने दबाब सभापतिमाथि छ, पार्टीका सांगठनिक संरचना, निकाय गठन, पुनर्गठन वा संगठनका कुराहरू प्याकेजमा डिल हुन सक्दैनन्, केन्द्रीय सदस्य एवं संस्थापनपक्षीय नेता एनपी साउदले भने, यी कुराहरू आपसमा जोडिएका छैनन्। छुट्टाछुट्टै रुपमै समाधान खोजिनुपर्छ। प्याकेजमा गर्दा त अन्तिम समयसम्म पनि टुंगोमा पुग्न गाह्रो हुन्छ। सभापति देउवाले आइतबार वरिष्ठ नेता पौडेलसहित पार्टीका नेताहरूसँग नेविसंघ गठनलगायतका विषयमा छलफल गरेका थिए। तर पौडेल पक्षले प्याकेजमै सहमति खोजिनुपर्ने अडान दोहोर्याएको थियो। हाम्रा सबै कुरा प्रष्ट रुपमा राखेका छौं। पार्टीलाई कसरी अगाडि बढाउने भन्ने कुरा त सभापतिको हिसाबले पनि उहाँको बढी जिम्मेवारी रहन्छ, नेता केसीले भने, १४ वर्षसम्म अधिवेशन हुन नसकेको कुरा, भ्रातृसंस्थाहरूको आफूअनुकूल विधानको कुरा, विभाग गठनलगायतलाई एकै पटक टुंगोमा पुर्याउनुपर्छ भन्ने हो। विधानअनुसार कांग्रेस महाधिवेशन फागुनमा गर्नुपर्ने हो तर कांग्रेस महाधिवेशन एक वर्ष धकेलिने निश्चित छ। कांग्रेसले कात्तिकभित्र पार्टीको वडा तहसम्म संगठन समायोजन सम्पन्न गर्ने र मंसिरमा महाधिवेशनको कार्यतालिका सार्वजनिक गर्ने निर्णय गरिसकेको छ। त्यसपछि पार्टी महाविधेशनमा जुट्नुपर्ने भएकाले पनि सभापति सहमतिबाटै तत्काल बाँकी पार्टी संरचनालाई पूर्णता दिनैपर्ने दबाबमा छन्। नेविसंघ गठनको जिम्मा सभापतिलाई दिइएको छ, विभाग गठन पनि सभापतिको अधिकारको कुरा हो। कार्यसम्पादन समिति मात्र हो केन्द्रीय समितिबाट गठन हुने। तर पनि सभापतिले सबै कुरा सहमतिमै निर्णय गर्न खोज्नुभएको छ, नेता साउदले भने, तर सभापतिको सहमतिको प्रयासलाई भ्यालु नदिएको देखिन्छ। हलो हड्काएर गोरु चुट्नेभन्दा पनि समस्याको वास्तविक समाधान खोजेर पार्टीलाई निकास दिन सबै लाग्नुपर्छ। मुलुकमा कम्युनिस्ट सरकारले सर्वसत्तावाद लाद्न खोजेको र पार्टीलाई घेराबन्दीमा पार्न खोजेको अवस्थामा पार्टीलाई सहमति र एकताका आधारमा सञ्चालन गर्न सभापतिलाई काम गर्न दिनुपर्ने तर्क संस्थापन पक्षधर नेताहरूको छ। तरुण दलले स्थापना दिवस मनाउने तरुण दलले कात्तिक १० गते स्थापना दिवस मनाउने भएको छ। तरुण दलका अध्यक्ष जीतजंग बस्नेतले सबै जिल्ला कार्यसमितिलाई स्थापना दिवस मनाउन परिपत्र गरेका छन्। उनले दलको ६६औँ स्थापना दिवस भव्य रुपमा देसैभरि मनाउन परिपत्रमार्फत निर्देशन दिएका छन्। तरुण दलले राजधानीमा काठमाडौं, भक्तपुर र ललितपुरसहित केन्द्रको आयोजनामा पार्टी मुख्यालय सानेपामा चियापान तथा शुभकामना आदान प्रदानको कार्यक्रम राखेको कोषाध्यक्ष विद्वान गुरुङले बताए।"
भन्सार विन्दुमै प्रयोगशाला,"काठमाडौं : भन्सार विन्दुमै विषादी (पेस्टिसाइड) को वैज्ञानिक परीक्षण गर्न अन्तर्राष्ट्रिय मापदण्डको प्रयोगशाला निर्माण गर्न लागिएको छ। खाद्य प्रविधि तथा गुण नियन्त्रण विभागले खाद्य तथा पेय पदार्थमा उपस्थित रहने विषादीको विषयमा अध्ययन गर्न भन्सार विन्दुमा दुई प्रकारको प्रयोगशाला निर्माण गर्न लागेको हो। विभागकाअनुसार भन्सार विन्दुमा र्यापिड बायोसी अफ पेस्टिसाइड रेसिड्यू (आरबीपीआर) र संसारभर प्रयोगमा ल्याइएको अत्याधुनिक सुविधाको ग्यास क्रोमोटोग्राफी मास स्पेक्टोमिटर (जीएसएमएस) प्रविधिमा आधारित दुई प्रकारको प्रयोगशाला निर्माण गर्न लागेको हो। विभागका प्रवक्ता मोहनकृष्ण महर्जनकाअनुसार चीन र भारतसँग जोडिएको १२ वटा नाकासँगै खाद्य आयात निर्यात गुण प्रमाणीकरण कार्यालयमा आरबीपीआर प्रविधिमा आधारित प्रयोगशाला निर्माण गर्न लागिएको छ। भारतसँग नाका जोडिएका भन्सार विन्दु काँकडभिट्टा, बिराटनगर, जलेश्वर, वीरगन्ज, सुनौली (रूपन्देही), कृष्णनगर (कपिलवस्तु), नेपालगञ्ज र धनगढी, गड्डाचौकी (महेन्द्रनगर)को भन्सार कार्यालयसँगैको खाद्य आयात निर्यात गुण प्रमाणीकरण कार्यालयमा आरबीपीआर प्रविधिमा आधारित प्रयोगशाला निर्माण गर्न लागिएको छ। यस्तै चीनसँग जोडिएको रसुवा र तातोपानीस्थित भन्सार कार्यालयसँगै त्रिभुवन अन्तर्राष्ट्रिय विमानस्थलको भन्सार कार्यालयमा पनि यो प्रयोगशाला निर्माण गर्न लागिएको छ। आरबीपीआर प्रविधिको प्रयोगशालाले तत्कालै र जीएसएमएस प्रविधिले चार दिनपछि परीक्षण रिपोर्ट दिन सक्छ। यस्तै यी १२ वटा आरबीपीआर प्रयोगशालालाई वैज्ञानिक रूपमा थप सहयोग गर्न पूर्वमा बिराटनगर, केन्द्रमा हेटौंडा र पश्चिममा भैरहवामा आरबीपीआरसहित जीएसएमएस प्रविधिमा आधारित अतिरिक्त तीन वटा अत्याधुनिक प्रयोगशाला निर्माण गर्न लागिएको छ। सरकारले ती दुवै प्रयोगशाला निर्माणका लागि स्वीकृत प्रदान गरिसकेको छ। दुवै प्रकारको प्रयोगशाला निर्माणका लागि सरकारले चार अर्बभन्दा बढी बजेट उपलब्ध गराएको विभागले जनाएको छ। हाल केन्द्रीय कृषि प्रयोगशाला मातहत सञ्चालनमा रहेका झापाको विर्तामोड, मोरङको बिराटनगर, सर्लाहीको नवलपुर, रूपन्देहीको बुटबल, कास्कीको पोखरा, बाँकेको नेपालगन्ज, कैलालीको अत्तरिया र काठमाडौंको कालिमाटीको दु्रत विषादी विश्लेषण एकाई आरबीपीआर प्रविधिमा आधारित छ। आरबीपीआर प्रविधिमा आधारित प्रयोगशालाले तत्कालै परीक्षण रिपोर्ट दिन सक्छ भने जीएसएमएस प्रविधिमा आधारित प्रयोगशालाले चार दिनपछि परीक्षण रिपोर्ट दिन सक्छ। भारतसहित तेस्रो मुलुकबाट आयात हुने तरकारी र फलफूलको विषादीसम्बन्धी परीक्षण भन्सार विन्दुमै हुने भएकाले सरकारले युरोपिएन युनियनको सहयोगमा भन्सार विन्दुमाअत्याधुनिक प्रयोगशाला निर्माण गर्न लागेको हो। विभागले चालु वर्षमा निर्माण कार्य सुरु गरेर आगामी वर्षदेखि दुवै प्रकारको प्रयोगशाला सञ्चालनमा ल्याउने जनाएको छ। पछिल्लो समय भारतसहित तेस्रो मुलुकबाट आयात हुने तरकारी तथा फलफूल भन्सार विन्दुमा परीक्षण गराएर मात्रै नेपालमा भित्रिन दिने सरकारले लिएको नीति विवादित बनेको थियो। भन्सार विन्दुमा परीक्षण गरेर मात्रै विषादी नभएको तरकारी र फलफूल भित्याउन थालिएपछि भारतको दबाबमा सरकारले आवश्यक तयारी नपुगेको दाबी गर्दै परीक्षण गर्ने नीति तत्कालका लागि फिर्ता लिएको थियो। महर्जनले भने, दुवै प्रकारको प्रयोगशाला निर्माण भएर कार्यान्वनमा आएपछि अहिले आयात र निर्यातमा देखिएको विषादीसम्बन्धी सम्पूर्ण समस्या समाधान हुन्छ। हामीले उपलब्ध गराउने विषादीसम्बन्धी प्रतिवेदन अन्य मुलुकले समेत मान्यता दिने भएकाले निर्यात र आयातमा कुनै अवरोध सिर्जना हुँदैन। महर्जनकाअनुसार आरबीपीआर प्रविधिसहितको प्रयोगशालाले विषादीसम्बन्धी प्रारम्भिक चरणको परीक्षण प्रतिवेदन दिन सक्ने प्रविधिमा आधारित छ। उनकाअनुसार आरबीपीआर प्रविधिमा आधारित प्रयोगशालाले खाद्य र पेयजन्य पदार्थमा उपस्थित विषादीको पहिचान तथा परिमाण खानलायक छ वा छैन, नष्ट गर्नुपर्ने र पर्खनुपर्ने विषयमा तत्कालै प्रतिवेदन दिन सक्छ। आरबीपीआर प्रयोगशालाले विषादीको समूह र त्यसले मानव वा जीवजन्तुलाई हानी पुर्याउने खालको छछैन त्यसको परीक्षण गरे पनि सूक्ष्म र वैज्ञानिक परीक्षण जीएसएमएस प्रविधिबाट गर्न सकिन्छ। महर्जनले भने, आरबीपीआर प्रविधिमा आधारित दु्रत विषादी परीक्षण एकाईमा परीक्षण गर्न नमिल्ने वा जटिल नमूना परीक्षण जीएसएमएस प्रयोगशालामा गराउन सकिन्छ। विभागसँग अहिले काठमाडौंस्थित केन्द्रीय प्रयोगशालामा मात्रै जीएसएमएस प्रविधिमा आधारित प्रयोगशाला छ। जीएसएमएस प्रविधिमा आधारित प्रयोगशालाले विषादीसहित लागुऔषध, आगलागी, बिष्फोटकसहित फरेन्सिकजस्ता विषयमा पनि परीक्षण गर्न सक्छ। विभागकाअनुसार जीएसएमएस प्रविधिमा आधारित प्रयोगशाला निर्माण भएपछि सबै प्रकारका परीक्षण गराएर लाभ लिन लिन सक्नेछन्।"
गुठी विधेयक कता ?,"काठमाडौं : असार ४ गते गुठी विधेयकविरुद्ध काठमाडौं नै हल्लाउने विशाल प्रदर्शन भयो। बाध्य भएर सरकारले असार १० गते संसद्बाट गुठी विधेयक फिर्ता लियो। करिब चार महिनासम्म गुठी विधेयकको विषय नै सामसुम भयो। सरकारले गुपचुपमा गुठी विधेयकबारे फेरि छलफलको सुरुवात गरेको छ। सरकार मात्र होइन आन्दोलनरत पक्षसमेत आफ्नै तरिकाले गुठी ऐन बनाउने तयारीमा जुटेका छन्। सरकार आफूनिकटका विज्ञहरूसँग राय लिइरहेको छ, छलफल चलाइरहेको छ। उता अभियन्ता, गुठीयारलगायत राष्ट्रिय गुठी सम्मेलन नै गरेर अवधारणा तयार गर्न लागेका छन्। गुठीसम्बन्धी ऐनको आवश्यकतामा गुठीयार सहमत पनि छन्। गुठी संस्थान खारेज गर्ने कुरामा सरकार र गुठीयारको एकमत छ तर सरकार राष्ट्रिय गुठी प्राधिकरणको पक्षमा छ, जसलाई सरकार आफ्नो नियन्त्रणमा राख्न चाहन्छ। आन्दोलनरत पक्षले राष्ट्रिय गुठी आयोग बनाउने माग राख्दै आएको छ। त्यो आयोग स्वायत्त हुनुपर्ने र नियमन तथा संरक्षण मात्र सरकारले गर्नुपर्ने उनीहरूको भनाइ छ। राष्ट्रिय पहिचान संरक्षण सयुक्त संघर्ष समितिका अध्यक्ष गणपतिलाल श्रेष्ठले सम्पूर्ण गुठीका गुठीयारसहित राष्ट्रिय गुठी सम्मेलनपश्चात् सर्वमान्य दस्तावेज तयार गरिने बताए। सम्मेलनमार्फत सबैको मर्म, अपनत्व जोड्ने काम हुन्छ, उनले भने, सरकारसँग स्वायत्त गुठी अवधारणासहित राष्ट्रिय गुठी आयोगको माग गर्छौं, यसमा सरकारको भूमिका नियमन र संरक्षणकारी मात्र हुन्छ। उनले गुठी संस्थानको विकल्प आयोग हुनुपर्ने अडान राखेका छन्। आन्दोलनरत पक्ष सरकारले अझै नचेतेको आरोप लगाउँछ। अभियन्ता श्रेष्ठले सरकारले गुठी विधेयक विषयमा आफूहरूसँग कुनै छलफल नगरेको बताए। छलफल छैन उनले योभन्दा पहिले सरकारले ल्याएको विधेयक हस्तक्षेपकारी भएकाले विरोध गर्नु परेको बताए। गुठीयारको अधिकार स्वतः समाप्त हुने, सर्वोच्च अदालतको फैसला, आदेश, मिलापत्र, निर्णय, ऐतिहासिक लालमोहर, सनद, सवाल, लिखत, दानपत्र, शिलापत्रको हक समाप्त हुने, निजी गुठी सार्वजनिक बनाउनेलगायत प्रस्तावको विरोध भएको थियो। त्यस्तै गुठी तैनाथी जग्गा नम्बरीमा परिणत गर्ने, गुठी अधीनस्थ जग्गामा मोहीयानी हक प्राप्त हुने, मठ मन्दिर बनाउन सरकारको अनुमति लिनुपर्नेलगायत विवादास्पद विषय थिए। अभियन्ता श्रेष्ठ सम्पदासंस्कृति मन्त्रालय नै छुुट्टै हुनुपर्नेसमेत माग गर्छन्। सम्पदाविद डा गोविन्द टण्डनले गुठी विधेयक अपरिहार्य रहेको बताए। गुठी संस्थानबाट काम हुन नसकेकोे र अब पनि हुन नसक्ने हुँदा विकल्पमा सशक्त निकायको आवश्यकता रहेको उनको ठहर छ। मूर्तअमूर्त धर्मसम्पदा संरक्षण, प्रवद्र्धन गर्न जरुरी भएको बताउँदै उनले भने, जग्गा संरक्षण गर्नुपर्छ, मोही र किसानले न्याय पाउनु पर्छ। ठूलो विरोधबाट पनि सरकारले नचेतेको उनले बताए। चुप लागेर, कानमा तेल हालेर बसेको सम्पदाविद डा टण्डनको भनाइ छ। उनले सबै सरोकारवालासँग राम्रोसँग छलफल गरेर मात्रै विधेयक अगाडि बढाउन सरकारलाई सुझाव दिएका छन्। भूमि व्यवस्था, सहकारी तथा गरिबी निवारण मन्त्रालयका सहसचिव एवं प्रवक्ता जनकराज जोशीले गुठी विधेयकका सम्बन्धमा छलफल सुरु भएको जानकारी दिए। गुठी विधेयक सम्बन्धमा विज्ञसँग राय लिने र छलफल गर्ने काम भइरहेको छ, उनले भने।"
डब्लुएचओमा जागिर खान स्वास्थ्य सचिवबाट राजीनामा,काठमाडौं : स्वास्थ्य तथा जनसंख्या सचिव डापुष्पा चौधरीले राजीनामा दिएकी छन्। चौधरीले सोमबार लिखित राजीनामा दिएकी हुन्। उनले स्वास्थ्य मन्त्रालयमा राजीनामा बुझाएकी छन्। उनको राजीनामा स्वीकृतिको लागि मन्त्रीपरिषदमा पठाइएको छ। चौधरीले विश्व स्वास्थ्य संगठनमा जागिर खान दुई वर्ष अघि नै राजीनामा दिएको स्रोतले बताएको छ। मन्त्रालयका प्रवक्ता महेन्द्रप्रसाद श्रेष्ठले चौधरीले राजीनामा दिएको पुष्टि गरे। यस अघि उनलाई स्वास्थ्य सचिवबाट दायित्व विमुख गरी प्रधानमन्त्री तथा मन्त्रिपरिषद कार्यालयमा तानिएको थियो। सर्वोच्च अदालतमा मुद्दा हालेर उनी पुनः स्वास्थ्य मन्त्रालयमा फकिएकी थिइन्।
तस्बिरमा तिहारको झिलिमिली (फोटो फिचर),"तस्बिर : सुनिता डंगोल र दिपेन श्रेष्ठ काठमाडौं : तिहार पर्व नजिकिएसँगै राजधानीको बजार पनि तातिएको छ। दसै पछिको सबैभन्दा ठूलो पर्व मानिने तिहारका लागि सामान किनमेल गर्न मानिस बजारमा निस्कन थालेका छन्। विभिन्न रंग, घरमा बालिने बिजुली बत्ती तथा भाइटीकामा प्रयोग हुने भाइमसलाको खरिद बिक्री बढेको छ। कात्तिक कृष्ण पक्ष त्रयोदशीका दिन काग तिहारको नामले सुरु भएर कात्तिक शुक्ल पक्षको द्वितीया तिथिको भाइटीकासम्म चल्ले तिहार पर्वलाई यमपञ्चक पनि भनिन्छ। यो पाँच दिवसीय पर्व विशेष गरी नेपालमा मनाइन्छ। हिन्दू धर्मावलम्वीले दीपावली (दिवाली)को रुपमा यस पर्वलाई धूमधामसाथ मनाउँछन्। यमराजले आफ्नी बहिनी यमुनाका घरमा आतिथ्य ग्रहण गरेको हुनाले यी पाँच दिनलाई यमपञ्चक भनिएको छ।"
त्यो डोजर आतंक !,"बैतडी : डोजरले हुत्याउँदा दशरथचन्द९ की गौरी जोशी घाइते भएकी छन्। सुन्नाखानबाट पार्स जोड्ने सडक खन्ने विषयमा सोमबार ग्वाल्लेक चिलाउनेमा झडप भएको थियो। त्यसमा आठ जना घाइते भएका हुन्। त्यस बेला सडक रोक्ने पक्षकी गौरीलाई डोजरले हुत्याएको थियो। गौरीको स्वास्थ्य अवस्था गम्भीर रहेको उनका पति जगदीशले बताए। म त डडेलधुरामा एउटा होटलमा काम गर्ने मान्छे हुँ। हाम्रो जमिनमा डोजर नचलाऊ भन्दा डोजरले नै श्रीमती हुत्याएछ, उनले भने, उनको उपचार गर्न कोहलपुर आइपुगेको छु। डोजरले मान्छे हिर्काउँदासम्मको अवस्था कस्तो भयो होला तपार्इं आफंै विचार गर्नुहोस्। धनगढीमा सिटीस्क्यान नभएपछि कोहलपुर लगेर उपचार गराइएको उनले सुनाए। उक्त घटनापछि स्थानीयवासी त्रसित देखिएका छन्। हामी मिलेर बसेका थियौं। यो घटनाले झस्काएको छ, धाना जोशीले भनिन्, मैले अपरेटरसँग डोजर नचलाउनुहोला, सहमति नभए झडप हुन्छ भनेको मानेनन्। सबैलाई चोट लागेको छ। गाउँमा त्रास फैलिएको छ। सुन्नाखानबाट दुई वर्षअघि सुरु गरिएको सडक निर्माण चिलाउनेसम्म पुगेको थियो। त्यहाँबाट झन्डै ३ सय मिटर दूरीको पार्ससम्म नगरपालिकाले निर्माण गर्न भनेको थियो। तर, तिहारपछि सहमति गरेर मात्र सडक काट्ने सल्लाह भए पनि उपभोक्ता समितिले त्यसअघि नै जबजस्ती सडक काटेको स्थानीयले बताएका छन्। हाम्रो जमिनमा हामीसँग सहमति नगरी डोजर चलाउनु कत्तिको जायज हो ? , गोमती जोशीले भनिन्, यो विषयमा सबै पक्षले सोच्नुपर्ने हो। अर्का स्थानीय हंशराज जोशीले डोजर नचलाउन, तीनचार दिनमा सहमति गरेर सडक काट्न भने पनि नमानेको बताए। एक्कासि हाम्रो जमिनमा डोजर चलाएर हाम्रै मान्छेलाई डोजरले हुत्यायो, उनले भने, जहाँ डोजर चलाइएको छ त्यो देवताको गुठी जमिन हो। त्यसकारण हामीले सल्लाह गरौं भनेका हौं। तर, अर्को पक्षले जबर्जस्ती गर्दा यस्तो भयो। नगरपालिकाले सडक निर्माण योजना भने राखेको छैन। योजनै त थिएन, पहिला काटिसकेको सडकमा २५०३०० मिटरका लागि कुनै शीर्षकबाट बजेट मिलाउने भनेर सडक काट्न भनिएको हो। तर, विवाद देखिएपछि तिहारलगत्तै दुवै पक्ष बसेर सहमति गरी मात्रै अघि बढ्ने सहमति भएको थियो। अचानक कसरी सोमबार डोजर चलेछ, थाहा भएन। उनका अनुसार नगरपालिकामा दुवै पक्ष बसेर तिहारपछि नगरपालिकाले अनुगमन गर्ने, त्यसपछि सडक काट्ने सहमति भएको थियो। सडक पार्ससम्म पुर्याउने सहमति भएपछि मात्रै काम सुरु गरिएको निर्माण गर्ने पक्षले जनाएको छ। हामीले आइतबार जग्गाधनीसँग छलफल गर्यौं। उनीहरूकै रोहवरमा काम सुरु गरेका हौं, स्थानीय दिनेश जोशीले भने, सडक निर्माण गर्दा उनीहरूले डोजरमा एक्कासि ढुंगामुढा गरे। त्यसपछि झडपको स्थिति आएको हो। नगरपालिकासँग सहमति गरेरै सडक काट्न थालिएको निर्माण समितिका अध्यक्ष केशवदत्त जोशीले बताए। पार्समा दुईतिरबाट सडकको काम भइरहेको छ, अध्यक्ष जोशीले भने, हाम्रै सडकमा मात्रै अवरोध हुँदा हामीलाई समस्या भएको छ। मेयर नरेन्द्रसिंह थापाले दुवै पक्षलाई सहमति गरेर मात्रै सडक काट्न आग्रह गरिएको बताए। ग्वाल्लेकको त्यो सडक निर्माणका विषयमा हामीले दुवै पक्षलाई सहमति गरेर काट्न भनेका थियौं, मेयर थापाले भने, तर, सहमति नभएरै सडक काटिएको रहेछ। दुई पक्षबीच लामो समयदेखि रहेको विवाद सोमबार झडपमा परिणत भएको प्रहरीले जनाएको छ। डोजर चालक किशोर बोहरालाई प्रहरीले नियन्त्रणमा लिएको छ। चालकलाई नियन्त्रणमा लिई अनुसन्धान थालेका छौं, डीएसपी डिल्लीनारायण पाण्डेले भने। सडक निर्माण गर्नुपर्छ भन्नेतर्फका केशवदत्त जोशी र सडक रोक्नुपर्छ भन्ने दुर्गादत्त जोशीलाई पनि नियन्त्रणमा लिइएको उनले सुनाए। उपभोक्ताको काममा डोजर उपभोक्ता समितिमार्फत निर्माण गर्ने भनिएका सडकमा डोजर र स्काभेटर प्रयोग भइरहेको छ। स्थानीयस्तरमै रोजगारी सिर्जना गर्ने हिसाबले उपभोक्ता समितिको अवधारणा आए पनि मेसिन प्रयोग भइरहेको हो। गाउँमा सडक निर्माण हुँदै छन्। सबै ठाउँमा मेसिन प्रयोग भएको छ, सुर्नया गाउँपालिका ६ का डम्मरदत्त अवस्थीले भने, हामीलाई गाउँमा रोजगारीको अवसरै छैन। अझै भारत जानुको विकल्प छैन। पुरुषजति रोजगारीको खोजीमा बाहिर गएपछि गाउँमा महिला मात्रै रहेका सिगास गाउँपालिकाका सुरेन्द्र साउदले बताए। सडक निर्माणजस्ता ठूला योजनामा मेसिनकै प्रयोग हुन्छ, उनले भने, त्यसैले पुरुषहरू रोजगारीका लागि भारत पसेका छन्। गाउँमा विकास निर्माणका काममा महिलाकै सहभागिता छ। १ करोडसम्मका काम उपभोक्ता समितिमार्फत गर्न पाउने प्रावधान छ। मानिसले काम गर्दा धेरै समय लाग्छ। गाउँमा सडक पुगेपछि रोजगारीका अन्य उपाय पनि अपनाउन सकिन्छ। त्यसैले सडक निर्माण गर्दा मेसिनको प्रयोग गर्नुपरेको हो, पञ्चेश्वर गाउँपालिका अध्यक्ष गोरखबहादुर चन्दले भने, सडक विकासको मुख्य आधार हो। यसको पहुँच सबै ठाउँमा छिटो पुर्याउन मेसिनको विकल्प छैन। वातावरणीय प्रभाव मूल्यांकनबिनै सडक स्थानीय तहमा वातावरणीय प्रभाव मूल्यांकन नगरीकनै सडक निर्माण भइरहेका छन्। यस्ता सडकले प्राकृतिक विपद् निम्त्याउन सक्ने नेपाल रेडक्रस सोसाइटी शाखा बैतडीका कार्यक्रम अधिकृत तेजप्रसाद पाण्डेले बताए। विकास निर्माण गर्दा विपद् व्यवस्थापनका कुरालाई पनि ध्यानमा राख्नुपर्छ। अहिलेजस्तो डाँडा चिरेर सडक निर्माण गर्ने हो भने यसले समस्या निम्त्याउन सक्छ, उनले भने, अहिले विकासका लागि गरेको खर्चको दोब्बर हिस्सा विपद् व्यवस्थापनमा लगाउनुपर्ने अवस्था आउन सक्छ। सामाजिक सञ्जालमा भाइरल भएको एभिन्युज टेलिभिजनको भिडियो डोजर चालकलाई जता सजिलो लाग्छ त्यतैतिर सडक जाने गरेको स्थानीयको आरोप छ। नियमले सडक निर्माण गर्दा वातावरणीय प्रभाव मूल्यांकन गर्नुपर्ने हो, दशरथचन्दका इन्जिनियर जयसिंह बोहराले भने, तर, स्थानीय तहले निर्माण गर्ने साना सडक हुन्छन्। वातावरणीय प्रभाव मूल्यांकनमै एक वर्ष जान्छ। यसकारण समयमा काम हुँदैन। स्थानीय तहले निर्माण गर्ने सडकमा वातावरणीय प्रभाव मूल्यांकन नहुने गरेको उनले सुनाए। महिलालाई पल्टाउने डोजर चालक पक्राउ"
जिल्ला शिक्षा अधिकारीसहित ६ विरुद्ध मुद्दा,"काठमाडौं : जिल्ला शिक्षा कार्यालय, बाराका तत्कालीन जिल्ला शिक्षा अधिकारी धनप्रसाद पोखरेलसहित ६ जनामाथि अख्तियारले मुद्दा दायर गरेको छ । अख्तियार दुरुपयोग अनुसन्धान आयोगले तत्कालीन जिल्ला शिक्षा अधिकारी धनप्रसाद पोखरेल, लेखापाल नवराज भण्डारी, विद्यालय व्यवस्थापन समितिका अध्यक्ष तेजमन प्रसाद यादव, निमित्त प्रधानाध्यापक राजकिशोर चौधरी, इन्जिनियर बसन्त निधि र सवइन्जिनियर दिलिपकुमार जैसवालविरुद्ध भ्रष्टाचार मुद्दा हालेको हो । बाराको बारागढी गाँउपालिका वडा नं ३ नयकाटोल, साविक खोपवा गाविस ८ को जनजागृति नेपाल राष्ट्रिय प्राथमिक विद्यालयलाई भौतिक निर्माण उनीहरुले भ्रष्टाचार गरेको अख्तियारको दाबी छ । पोखरेलसमेतले आफूलाई प्राप्त पदीय अधिकार र दायित्व जिम्मेवारी पूर्ण तरिकाले पालन नगरेको, विद्यालय भवन निर्माण नहुँदै नापी किताव र कार्य सम्पन्न प्रतिवेदन विना नै निर्माणस्थलमा भए गरेको कार्यभन्दा एक लाख ३९ हजार भुक्तानी गरी नेपाल सरकारको रकम हिनामिना गरेको पुष्टि भएको छ । उनीहरुविरुद्ध भ्रष्टाचार निवारण ऐन बमोजिम कारवाहीको मागदाबी गरिएको छ । नेपाल सरकारलाई हानी नोक्सानी पुर्याएको विगोमध्ये उजुरीपछि अनुसन्धानको क्रममा ३४ हजार रकम बराबरको थप निर्माण कार्य भएको र ८३ हजार बेरूजु खाता दाखिला गरेको देखिएकोले बाँकी रकम २२ हजार असुल उपर गर्न समेत मागदाबी गरी विशेष अदालतमा आरोपपत्र दायर गरिएको छ ।"
सञ्चारले सकरात्मक भूमिका खेल्नुपर्छ,"हेटौंडा : प्रदेश ३ का सभामुख सानुकुमार श्रेष्ठले विकास र समृद्धिका लागि सञ्चार क्षेत्रले सकरात्मक भूमिका खेल्नुपर्ने बताएका छन्। संसदीय मामिला पत्रकारिता सम्बन्धी मंगलबार हेटौंडामा आयोजित अभिमुखीकरण कार्यक्रमको उद्घाटनमा बोल्दै उनले भने, सञ्चारमाध्यमले दिने सकरात्मक प्रचार र सन्देशले पनि विकासको काम अघि बढ्न धेरै सहयोग गर्छ। सभामुख श्रेष्ठले संघीयता र यसको फाइदाको बारेमा समेत सञ्चारमाध्यमले चर्चा गर्नुपर्ने बताए। संयुक्त राष्ट्र संघीय विकास कार्यक्रम (युएनडीपी), संसद सहयोग परियोजनासँगको सहकार्य तथा नेपाल पत्रकार महासंघ मकवानपुर शाखाको संयोजनमा भएको कार्यक्रममा अन्नपूर्ण पोस्ट् दैनिकका प्रधान सम्पादक हरिबहादुर थापा र अधिवक्ता तथा संविधान सभा सदस्य रेवतीरमण भण्डारीले सहजिकरण गरेका थिए। संसदीय मामिला पत्रकारिता, अवधारणा, अभ्यास र चुनौती, प्रभावकारी संसदीय अभ्यासका लागि संसद्, संसद् सचिवालय, संसद् र पत्रकारको सम्बन्ध, संसदीय प्रक्रिया र सूचना सम्प्रेषण, पत्रकारले ख्याल गर्नुपर्ने विषयलगायतका बारेमा थापा र भण्डारीले सहजिकरण गरेका थिए। कार्यक्रममा ५० बढी पत्रकारको सहभागिता रहेको थियो।"
"तिहारमा सरकारको अपील : सभ्य गीत गाउनू, पटका नपट्काउनू","काठमाडौं : सरकारले तिहारमा समाजमा नकारात्मक असर पर्ने खालका गीत संगीत तथा श्रव्यदृश्य सामग्रीको उत्पादन र बिक्री वितरण नगर्न आग्रह गरेको छ। मंगलबार गृहमन्त्रालयले विज्ञप्ति जारी गर्दै तिहारमा देउसी भैलो सभ्य तरिकाले मनाउन समेत अपील गरेको छ।' देउसी भैलोजस्ता मोरञ्जनात्मक क्रियाकलापमा सलंग्न हुँदा स्थानीय प्रशासनबाट तोकिएको समयावधि र प्रक्रियाको परिपालन गर्नुहुन्न र देउसी भैलो कार्यक्रमलाई मनोरञ्जनात्मक रुपमा मात्र लिनु हुन, कुनै व्यक्ति वा संस्थाबाट अनुचित दबाबमुलक माग राख्ने, समयपूर्व पत्राचार गर्ने लगायतका क्रियाकलाप नगर्न नगराउन सबैमा अनुरोध गदर्छ,' विज्ञप्तिमा भनिएको छ। साथै भुइँचम्पा, पटाका र आतशबाजीजस्ता विष्फोटक पदार्थको प्रयोगबाट सर्वसाधारण जनताको स्वास्थ्य तथा सुरक्षामा प्रतिकूल असर पर्ने भएकाले यस्ता विष्फोटक पदार्थको प्रयोग नगर्न गृहमन्त्रालयले सुझाएको छ। नियमअनुसार कोही कसैले समाजमा नकारात्मक सन्देश जाने कार्य गरे गराएमा प्रचलित कानुनअनुसार कारवाही हुने मातहतका निकायलाई निर्देशन गरिएको विज्ञप्तिमा उल्लेख छ। यस्तै तिहार अवधिमा यात्रुहरुको सहज आवागमन, सुपथ मूल्यमा गुणस्तरयुक्त खाद्यान्नको सहज उपलब्धता, शान्ति र सुव्यवस्था कायम गर्न गृह मन्त्रालयले माहतका निकायहरुलाई निर्देशन दिएको छ। गुनासो भएमा वा अबाञ्छनीय क्रियाकलाप भएमा नजिकैको सुरक्षा निकायमा खबर गर्न सर्वसाधारणलाई गृहमन्त्रालयले अनुरोध गरेको छ।"
दुर्घटनामा दुईको मृत्यु,काठमाडौं : ललितपुरमा भएका छुट्टाछुट्टै दुर्घटनामा दुई जनाको मृत्यु भएको छ। गोदावरी र ग्वार्कोमा भएका दुर्घटनामा दुईजनाको मृत्यु भएको हो। गोदावरी नगरपालिका९ चुनिखेलमा बा२ख ५००९ नम्बरको बसले किच्दा नवीन घिमिरेको मृत्यु भएको हो। महानगरीय प्रहरी परिसर ललितपुरका प्रमुख प्रहरी वरिष्ठ उपरीक्षक टेकप्रसाद राईका अनुसार चालकले ब्रेक लगाउँदा घिमिरे ढोकाबाट खसेका थिए। चालकलाई नियन्त्रणमा लिएर प्रहरीले अनुसन्धान थालेको छ। त्यसैगरी ललितपुर महानगरपालिका८ ग्वार्कोमा बा ४ ख ९०५५ नम्बरको ट्रकले ठक्कर दिँदा इमाडोल बस्दै आएका सिन्धुपाल्चोकको गोल्छेका ४० वर्षीय राजकुमार तामाङको मृत्यु भएको छ। दुर्घटनामा गम्भीर घाइते पैदलयात्री तामाङको उपचारका लागि अस्पताल लैजाने क्रममा मृत्यु भएको हो। रासस
ध्वाँसे चितुवा संरक्षण सम्बन्धी नेपाली प्रस्तावना विश्वमै उत्कृष्ट,"पोखरा : ध्वाँसे चितुवा संरक्षण सम्बन्धी नेपालको परियोजना विश्वमै उत्कृष्ट भएको छ। नेपालमै संकटमा रहेको बिरोलो वर्गमा पर्ने ध्वाँसे चितुवा रुखमा धरै समय बस्ने र बाँदर शिकार गरेर आहाराको रुपमा खाने गर्दछ। यसैले ध्वाँसे चितुवालाई किसानको साथी पनि भनिन्छ। युरोपियन आउटडोर कन्जरभेसन एसोसिएसनले विश्वभरबाट बिभिन्न जंगवी जनावर, वातावरण संरक्षण संम्बन्धी प्रस्तावनाकालागि आह्वान गरेको थियो। यसै आधारमा विश्वभरका जनावर, वन संरक्षण विद्या अन्तर्गतको नेपालको ध्वाँसे चितुवा संरक्षण सम्बन्धी प्रस्तावना उत्कृष्ट पाँच भित्र परेको थियो। त्यसपछि भएको अनलाइन मतदानको आधारमा यो परियोजना विश्वभरबाट प्रथम भएको प्रकृतिका साथी नामक संस्थाका वन्यजन्तु अनुसन्धान तथा संरक्षण निर्देशक घिमिरेले जानकारी दिए। प्रथम भएसँगै ध्वाँसे चितुवा संरक्षणकालागि ३० हजार युरो यो संस्थाले पाउने भएको छ।"
मदिराका साथ पेस्तोल बरामद,"राजविराज : सप्तरीको छिन्नमस्ता गाउँपालिका २ मोहनपुरबाट सशस्त्र प्रहरीले मदिरासहित अवैध हतियार बरामद गरेको छ। सशस्त्र प्रहरी बल, नेपाल बोर्डर आउट पोष्ट छिन्नमस्ताबाट सशस्त्र प्रहरी निरीक्षक नविन बुढाथोकीको कमाण्डमा खटिएको पैदल गस्ती टोलीले मेड इन इग्लैण्ड लेखिएको सिक्सर पेस्तोल एक थान र सोमा लोड दुई राउण्ड गोली बरामद गरेको सशस्त्र प्रहरी उपरिक्षक उद्धव न्यौपानेले बताए। न्यौपानेका अनुसार नम्बर नलेखिएको मोटरसाइकलमा नेपालबाट भारततर्फ मदिरा तस्करी गरिरहेको अवस्थामा सशस्त्र प्रहरीलाई देखेपछि तस्कर पेस्तोल र मदिरा छोडेर भागेका थिए। तस्करले छाडेको मोटरसाइकल चेकजाँच गर्ने क्रममा बोराभित्र २८ थान कस्तुरी र पेस्तोल फेला परेको उनले बताए। बरामद गरिएको पेस्तोल, मदिरा र मोटरसाइकल मङ्गलबार इलाका प्रहरी कार्यालय सखडाको जिम्मा लगाइएको तथा घटनाको आवश्यक अनुसन्धान भइरहेको प्रहरीले जनाएको छ।"
सेटिङमा विदेश पठाउने अध्यागमनका १३ कर्मचारीविरुद्ध भ्रष्टाचार मुद्दा,"काठमाडौं : त्रिभुवन अन्तर्राष्ट्रिय विमानस्थलका अध्यागमन अधिकृत कमलप्रसाद पराजुलीसहित १३ जनाविरुद्ध भ्रष्टाचार मुद्दा दायर भएको छ। अख्तियार दुरुपयोग अनुसन्धान आयोगले मंगलबार अधिकृत पराजुलीसहित १३ जनाविरुद्ध विशेष अदालतमा मुद्दा दायर गरेको हो। अध्यागमन अधिकृत मनहरी बराल, दिनेश केएम, तोरण पराजुली, चक्रबहादुर श्रेष्ठ, मनोजकुमार पोखरेल, जगदिशचन्द्र नेपाली, विजय सापकोटा, शैलेन्द्र ढकाल, बिरसिङ्ग भण्डारी, पदमप्रसाद बजगाईं, कम्प्युटर अपरेटर रोशन गौतम र भोज प्रकाश न्यौपानेप्रतिवादी बनाइएको छ। उनीहरुले २४८ जनालाईलाई प्रस्थान अनुमति दिने क्रममा मिलेमतो गरेको आरोप अख्तियारको छ।"
गायक दुर्गेश थापा पक्राउ,काठमाडौं : विवादित गीत गाएपछि गायक दुर्गेश थापा पक्राउ परेका छन् । प्रहरी प्रवक्ता डीआईजी विश्वराज पोखरेलले थापालाई मंगलबार काठमाडौंबाट पक्राउ गरिएको जानकारी दिए । निषेधित लागुऔषध गाँजा प्रयोग गर्न दुरुत्साहन गर्ने गरी गीत गाएकाले उनलाई पक्राउ गरिएको पोखरेल बताए । यस विषयमा थप अनुसन्धान भइरहेको उनले जानकारी दिए। गीतमा उनले वियर खाँदै तिहार मनाउँ भन्ने खालको आाशय व्यक्त गरेका छन । मदिरा र गाँजा सेवनलाई प्रोत्साहन गरी गीत गाएपछि उनको निकै आलोचना भएको थियो। उनले लागु पदार्थ सेवन गर्न प्रोत्साहन गरेर गीत गाउनु कानुन विपरित भएको र सामाजिक मूल्यमान्यता विपरित भएको भनी चर्काे आलोचना भइरहेको हो।
अवैध उत्खनन्ले पुल जोखिममा,"विराटनगर : केसलिया खोलामाथिको पक्की पुल जोखिममा परेको छ। पुल जोखिममा पर्नेगरी अवैध रुपमा उत्खनन् गरिरहेको अवस्थामा प्रहरीले आठवटा टिपर र एउटा स्काभेरलाई नियन्त्रणमा लिएको छ। विराटनगर महानगरपालिका ४ इक्राही र सुनसरीको दुहवी नगरपालिका १२ बुकडोरीको सिमाना भएर बग्ने उक्त खोलाको पुललाई असर गर्ने गरीको उत्खनन्मा प्रयोग गरिएका साधनलाई प्रहरीले नियन्त्रणमा लिएर कारबाही प्रक्रिया अघि बढाएको हो । पुलबाट पाँच सय मिटर वरपर उत्खनन् गर्न नपाइने मापदण्ड छ । तर पुलबाट तीन सय मिटर आसपासमै गहिरा खाल्डा बनाएर उत्खनन् गर्ने गरिएका कारण कारबाही सुरु गरिएको मोरङ प्रहरीले जनाएको छ । दैनिक रुपमा हुने मापदण्ड विपरितको उत्खनन्का कारण पुल जोखिममा परेको गुनासो स्थानीय बासिन्दाबाट आएपछि मोरङ प्रहरीका डीएसपी घनश्याम श्रेष्ठको नेत्रृत्वमा टोली उत्खनन् स्थलमा पुगेको थियो । प्रहरी टोलीले बा १ क ४९६२ नम्बरको स्काभेटर र को १ ख ५७०९, ना १ क ६२७१, ना १ क ६२६७, ना १ क ६२७०, को १ क २३७२, ना १ क ६२६९, ना १ क ६२६८ र ना १ क ६२६६ नम्बरको टिपर नियन्त्रणमा लिएको हो । टिपर र स्काभेटरका चालकलाई पनि प्रहरीले पक्राउ गरेको छ । डीएसपी श्रेष्ठले खोला किनारमा ठूलाठूला खाल्डा बनाएर उत्खनन् गरिरहेको अवस्थामा प्राविधिकसँग समन्वय गरेर नै स्काभेटर र टिपर नियन्त्रणमा लिइएको बताए । उनकाअनुसार स्काभेटरले माटो उत्खनन् गरेर लोड गरेपछि टिपरको प्रयोग गर्दै ओसार्ने गरिएको पाइयो । टिपर अवैध रुपमा उत्खनन गरिएको माटो लोड गरिएको अवस्थामा केसेलिया खोला किनार र बाटोबाट पक्राउ गरिएको डीएसपी श्रेष्ठले बताए । प्रहरीले नियन्त्रणमा लिइएका सवारी साधन इटहरीस्थित 'कान्छाराम कन्सट्रक्सन कम्पनी प्रालि' को रहेको खुलेको छ । अवैध रुपमा माटो तस्करी गर्नेहरुले खोला किनारमा करिब १० देखि १३ मिटरसम्म गहिरा खाल्डा बनाएर उत्खनन् गरेर बिक्री गर्ने गरेको पाइएको श्रेष्ठको भनाइ छ । जसका कारण खोलाको पुल नै जोखिममा परिरहेको गुनासो स्थानीयले गरेको उनले बताए । केही दिनदेखि स्थानीय बासिन्दाले निरन्तर गुनासो गरिरहेपछि प्रहरीले कारबाही सुरु गरेको उनको भनाइ छ । श्रेष्ठले सबै साधन सुनसरी क्षेत्रबाट नियन्त्रणमा लिइएका कारण कारबाहीका लागि इलाका प्रहरी कार्यालय दुहवीको जिम्मा लगाइएको बताए ।अवैध रुपमा उत्खनन् गरिएको माटो प्रति टिपर छ हजार रुपैयाँमा किनबेच हुने गरेको स्थानीयले बताए।"
सेनामा भर्ना गराइदिने भन्दै रकम असुल्ने प्रहरी फन्दामा,"खाँदबारी : सेनामा भर्ना गराइदिने भन्दै रकम असुलेको आरोपमा एकजना पक्राउ परेका छन्। चिचिला गाउँपालिका १ बस्ने राजु भन्ने राजकुमार राईले सैन्य पदका उम्मेद्धारसँग रकम असुलेको आरोपमा पक्राउ गरिएको जिल्ला प्रहरी कार्यालय संखुवासभाका प्रहरी निरीक्षक सन्तोषकुमार राईले जानकारी दिए। बराहदल गुल्म खाँदबारी ब्यारेक संखुवासभामा आवेदन फारम भरेका दर्ता नं ७२६८ का सैन्य पदका उम्मेदवारसँग अभियुक्त राईले सेनामा भर्ना गराइदिने भन्दै रकम माग गरेका थिए । राईले उम्मेदवारको आमासँग १ लाख २० हजार रुपैयाँ मागेका थिए । ८० हजार रुपैयाँ दिने समझदारी गरी उनकी आमाले ५० हजार अग्रीम रकम बुझाएको प्रहरीले जनाएको छ । प्रहरी निरीक्षक राईले भने, 'राजकुमारले सेनामा जागिर लगाइदिने आश्वसन दिएर ठगी गरेको भन्ने सूचना पाएपछि उनलाई पक्राउ गरिएको हो ।' ५८ हजार रुपैयाँसहित निजलाई पक्राउ गरिएको उनले बताए । पक्राउ परेका राईलाई जिल्ला अदालत चैनपुरबाट म्याद थप अनुमति लिई थप अनुसन्धानका लागि जिल्ला प्रहरी कार्यालयको हिरासत कक्षमा राखी थप अनुसन्धान भइरहेको प्रहरीले जनाएको छ।"
सुगम बन्दै दुर्गम गाउँ,"मराङ(म्याग्दी) : धवलागिरी गाउँपालिका ६ मराङका चन्द्रबहादुर पुन एकै दिनमा सदरमुकाम बेनी पुगेर काम सरेर बेलुकी घर फर्कन पाउँदा खुसीले गद्गद् भए। 'सडक र गाडीको सुबिधा नहुँदा कामविशेषले बेनी जान र आउन कम्तिमा दुई दिन लाग्दथ्यो,' पुनले भने, 'मोटरबाटो आएपछि एकै दिनमा बेनी गएर काम सकेर साँझ घरै फर्कन्छौ ।' म्याग्दीको भौगोलिक रुपमा विकट र दुर्गम क्षेत्रमा पर्ने मराङ सडक सञ्जालमा जोडिएपछि यात्रा अवधि छोटिनुका साथै ढुवानी भाडा घटेको छ। मालिका गाउँपालिकाको केन्द्र दरवाङदेखि मराङ जोड्ने सडक सञ्चालन भएपछि तीन घण्टाको बाटो एक घण्टामा छोटिएको स्थानीय श्रीप्रसाद गर्बुजाले बताए । 'दरवाङदेखि खच्चर र भरियामार्फत प्रतिकिलो दश रुपैयाँ ढुवानी भाडा लाग्दथ्यो,' गर्बुजाले भने, 'यातायातका साधन सञ्चालन हुन थालेपछि प्रतिकिलो दुई रुपैयाँमा ढुवानी हुन थालेको छ ।' दैनिक ४ वटा बस र दश वटा जीप चल्ने बेनीमराङ सडकमा प्रतियात्रु ४४० र दरवाङमराङलाई २२० रुपैयाँ भाडा तोकिएको छ । सात वर्षअघि मालिका गाउँपालिकाको बिममा पर्ने लुरवाङदेखि मराङ जोड्ने सडक निर्माण सुरु भएको थियो । मराङ खोलाको किनारै किनार बेशी गाउँसम्म जोडिएको सडक अन्य बस्तीमा पनि विस्तार भएको छ । लुरवाङदेखि अर्गला बेशी हुँदै मराङको कुम्रिस्थित स्वास्थ्य चौकीसम्म ९ किलोमिटर र बेशीदेखि आरवाङ हुँदै मल्कवाङको कान्चे सम्म ८ किलोमिटर सडकको ट्याक खुलेको वडा अध्यक्ष राजाराम सुवेदीले बताए। 'मराङ, मल्कवाङ, खिवाङ र रघुगंगा गाउँपालिकाको कुइनेका करिब तीन हजार घरधुरी लाभान्वित भएका छन्,' उनले भने 'पहाडमा करिब दश मिटर ट्याक खोल्न बाँकी भएपनि तिन ठाउँमा डाइभर्सन बनाएर सवारी सञ्चालन गरिएको हो।' तत्कालीन जिविस, बिम र मराङ गाविस, सांसद विकास कोष, धवलागिरी गाउँपालिका र पूर्वाधार विकास कार्यालय, प्रवासी, स्थानीयबासी, वन समूह, आमा समूह र व्यक्तिको छ करोड ४६ लाख ५१ ह्जार ५६० रुपैयाँ लगानी भएको सडक उपभोक्ता समितिका पूर्व अध्यक्ष अमर पुनले बताए। कान्चेभिर पुगेको सडकलाई विस्तार गरेर मल्कवाङ हुँदै पाखापानी र कुम्रिमा पुगेको सडकलाई ठूलोगाउँ, राम्चे, बुल, मलम्पार, मल्कवाङ जोडेर चक्रपथ बनाइने प्रतिनिधिसभा सदस्य भुपेन्द्र थापाले बताए। 'पूर्वाधार विकास कार्यालयले अर्गालाबेशी खण्डका भीरमा बाँकी ट्याक खोल्न र मल्कवाङमा जोड्न यस वर्ष डेढ करोड बिनियोजन गरेको छ । कुम्रिदेखि ठूलोगाउँ, राम्चे, बुल मलम्पार जोड्ने सडकलाई गाउँपालिकाले २५ लाख छुट्टाएको अध्यक्ष थमसरा पुनले बताइन्। 'प्रदेश सरकारमार्फत अर्गलास्थित मराङ खोलामा मोटरेबल पुल निर्माण हुन लागेको छ,' अध्यक्ष पुनले भनिन्, 'अर्गाला र बेशीको बीचमा रहेको भीरमा यस वर्ष ट्याक खुलेर नियमित गाडी चल्ने बनाउछौँ।'"
महिलालाई पल्टाउने डोजर चालक पक्राउ,"बैतडी : बैतडीको दशरथचन्द नगरपालिका वडा नं ९ ग्वाल्लेकमा सडक निर्माणका विषयमा गाउँलेहरुबीच विवाद हुँदा महिलालाई पल्टाउने डोजर चालक पक्राउ परेका छन्। महिलालाई डोजरले हुत्याएको भिडियो सार्वजनिक भएपछि दशरथचन्द नगरपालिका२ देहीमाण्डौंका किशोर बोहरालाई नियन्त्रणमा लिएको जिल्ला प्रहरी कार्यालय बैतडीका प्रहरी नायब उपरीक्षक डिल्लीनारायण पाण्डेयले जानकारी दिए। बोहरामाथि अनुसन्धान भइरहेको पाण्डेयले बताए। सुण्नाखानदेखि पार्स सम्मको सडक निर्माणका बिषयमा दुई पक्षबीच कुराकानी नमिल्दा सोमबार झडप भएको थियो। झडपका क्रममा डोजर चालकले स्थानीय गौरी जोशीलाई हुत्याएको भिडियो सार्वजनिक भएको थियो। जोशीको अहिले धनगढीमा उपचार भइरहेको उनका आफन्तले जानकारी दिएका छन्। सडक रोक्ने र सडक लैजाने पक्षबीच विवाद हुँदा ८ जना घाइते भएका थिए। रोक्ने पक्षका गौरी जोशी र सुरेन्द्र प्रसाद जोशीको धनगढीमा उपचार भइरहेको छ। सडक निर्माण गर्नुपर्छ भन्ने पक्षका नारायण जोशी, सन्तोष जोशी, पुष्कर जोशी, दिनेश जोशी, भोजराज जोशी र धर्मानन्द जोशी घाइते भएकोमा उनीहरु जिल्ला अस्पातलमा समान्य उपचारपछि घर फर्किएका छन्। आफूहरुले सडक निर्माणका लागि सहमति गर्न खोजेपछि निर्माण पक्षले जबरजस्ती आफूहरुको जमीनमा डोजर चलाएको स्थानीय हंसराज जोशीले जानकारी दिए । सडक निर्माण हुने ठाउँमो गुठीको जमिन पर्ने र यो विषयमा सबै गाउँलेसँग सहमति गरेर अघि बढ्ने भने पनि निर्माण पक्षले जबरजस्ती गरेको उनले बताए। हामीले आइतबार राति ३४ दिनमा सहमति गरेर सडक निर्माण गर्ने कुरा गरेका थियौं। जोशीले भनेसबैको साझा गुठीको जमिन पर्ने भएकाले छलफल गर्नुपर्छ भनेका थियौं। तर निर्माण पक्षले एक्कासी आएर हाम्रो जमिनमा डोजर चलायो। डोजर रोक्न खोज्दा एकजनालाई डोजरले नै हुत्यायो। निर्माण समितिका अध्यक्ष केशवदत्त जोशीले भने डोजरमा एक्कासी ढुंगामुढा गरेको आरोप लगाएका छन्।"
भारतीय कुखुरा भित्र्याउन सीमामै पोल्ट्री फार्म,"विराटनगर : प्रतिवन्धित ब्रोइलर कुखुरा नेपाल भित्राउन नेपालभारत सीमा क्षेत्रमा रहेको मोरङको सुनवर्षी नगरपालिका ८ विश्वकर्मा टोलमा पोल्ट्री फार्म सञ्चालन गरेको पाइएको छ । तस्करी गरेर अवैध रुपमा भारतबाट ब्रोइलर ल्याउँदै त्यही फार्ममा जम्मा गरेर बिक्रीका लागि नेपाली बजारमा पठाउने गरेको पाइएको हो । नवि हुसेनले २५ वर्षदेखि निरन्तर सञ्चालन गरेको फार्मबाट भारती भूमि एक किलोमिटरको दूरीमा छ । भारतबाट मोटरसाइकललगायतका सवारी साधनमा तस्करी गरेर ठूला कुखुरा तथा ब्रोइलरका चल्ला भित्राउँदै फार्ममा जम्मा पारेपछि त्यहाँबाट नेपाली ग्राहाकलाई बिक्री गर्ने गरिएको सूचना स्थानीय बासिन्दाले प्रहरीलाई दिएका थिए । त्यही सूचनाका आधारमा दुई महिनादेखि निगरानीमा राखेको प्रहरीले पशु क्वारेन्टाइन कार्यालय विराटनगरको सहयोगमा फार्ममा छापा हानेको छ । छापा मार्दा कार्यालयका प्रमुख डा केशवकुमार सिंह आफै उपस्थित थिए । मोरङ प्रहरी प्रमुख एसपी विश्व अधिकारीको निर्देशनमा डीएसपी घनश्याम श्रेष्ठ छापा हान्न अघिल्लै रात प्रहरी टोली लिएर फार्म भएको ठाउँमा पुगेका थिए । 'छापा पार्नुअघि सादा पोशाकमा खटिएर त्यहाँको वस्तुस्थिति र अवस्था बुझ्यौं । त्यो ठाउँलाई रातभर निगरानीमा राख्यौं,' मोरङ प्रहरीका डीएसपी श्रेष्ठले भने, 'राति रेकी गर्ने क्रममा भारतबाट धमाधम ब्रोइलर र चल्ला ल्याउँदै त्यही फार्ममा राख्ने गरेको प्रत्यक्ष देखियो । उता (भारत) बाट ल्याएर फार्ममा राखिएका कुखुरा र चल्ला अन्यत्र लैजानेहरुको पनि बिहानैदेखि भीड लाग्ने गरेको पाइएको ।' भारतबाट ल्याएर फार्ममा जम्मा गर्ने र त्यहाँबाट बिहानी पख अन्यत्र पुर्याउने गरिएको उनले बताए । छापा हान्ने थाहा पाएर त्यहाँबाट फरार भएका फार्म सञ्चालक हुसेनले भने प्रहरीलाई रोक्न उल्टै राजनैतिक दबाव सिर्जना गर्ने प्रयास गरेको श्रेष्ठको भनाइ छ । विशेष सूचना र निरन्तरको निगरानीपछि छापा हानेर प्रहरीले ठूलो संख्यामा भारतीय ब्रोइलर कुखुरा र चल्ला बरामद गर्दै नष्ट गरेको छ । कुखुरा र चल्ला गरेर दुई हजार तीन सय ६० वटा नष्ट गरिएको मोरङ प्रहरीका प्रवक्ता डीएसपी राजकुमार खिँउजुले बताए । उनकाअनुसार हुसेनले सञ्चालन गरेको फार्मबाट ठूलो साइजको कुखुरा एक सय १० वटा, चल्ला एक हजार ५० वटा र तीन साताजति हुर्केका एक हजार एक सयवटा चल्ला नियन्त्रणमा लिएर नष्ट गरिएको छ । खिँउजुले नष्ट गरिएको कुखुरा र चल्लाको मूल्य तीन लाख बराबर रहेको बताए । स्थानीय बासिन्दाले ब्रोइलर र चल्ला नष्ट गर्न प्रहरीलाई सहयोग गरेका थिए । 'ठूलो संख्यामा भेला भएका स्थानीयले कुखुरा नष्ट गर्न सहयोग पुर्याए,' डीएसपी श्रेष्ठले भने, 'पुर्ने खाल्डो खन्न र खाल्डोमा हाल्न पनि सघाए ।' उनले भारत बिहारको पटनामा उत्पादन भएको कुखुरा अवैध रूपमा भित्राएर नेपाली फार्मको उत्पादन भन्दै विभिन्न स्थानमा बिक्रीका लागि लग्ने गरिएको जानकारी दिए ।नेपालमै उत्पादन भएको देखाउन सीमा नाकामा पोल्ट्री फार्म सञ्चालन गरिएको अनुसन्धानबाट खुलेको उनको भनाइ छ। तस्करीका कुखुरा मोरङका विभिन्न स्थान र पूर्वका धेरै सहरमा पुग्ने गरेको प्रहरीले जनाएको छ ।चल्ला नेपालकै विभिन्न स्थानमा रहेका फार्मलाई र ठूला साइजका कुखुरा फ्रेस हाउस र होटलहरूमा बिक्री गर्ने गरिएको खुलेको डीएसपी श्रेष्ठले बताए । फार्मभित्र रहेको बिहार पटना लेखेको काटुन भित्र २० काटुन चल्ला बरामद भएको जानकारी श्रेष्ठले दिए । काटुनभित्र एक हजार ५० वटा चल्ला थिए । ती चल्ला फार्मको 'रेकी' गरेकै रात भारतबाट मोटरसाइकलमा राखेर ल्याइएको श्रेष्ठको भनाइ छ । 'भारतबाट धमाधम ल्याएको प्रत्यक्ष देखियो,' उनले भने, 'फार्म भित्र बिहान पटना लेखेका चल्ला हाल्ने काटुनहरु पनि फेला परे ।' डीएसपी श्रेष्ठले फार्मको आधिकारिकता र चल्लाको बिल देखाउन नसकेर सञ्चालक नै फरार बनेपछि पोल्ट्री फार्मलाई नियन्त्रणमा लिएर छापा मारिएको जानकारी दिए । बर्डफ्लुको महामारी भित्रन सक्ने भन्दै सरकारले भारतबाट ब्रोइलर कुखुरा नेपाल ल्याउन पूर्णरुपमा प्रतिबन्ध लगाएको पशु क्वारेन्टाइन प्रमुख डा सिंहले बताए ।उनकाअनुसार नेपालमा भन्दा भारतमा प्रतिकिलो ब्रोइलर एक सय रुपैयाँ सस्तो पर्ने भएकाले त्यहाँबाट तस्करी हुने गरेको हो । एउटा चल्लाको भारतमा ३० रुपैयाँ र नेपालमा सय रुपैयाँ पर्ने गरेको छ। 'मूल्यमा भएको भारी अन्तरका कारण पनि भारतबाट नेपालमा ब्रोइलर र त्यसका चल्ला तस्करी हुने गरेको हो । सीमा क्षेत्रमा प्रहरीसँग समन्वय गरेर निरन्तर निगरानी गरिरहे पनि नियन्त्रणमा लिन सकिएको छैन,' डा सिंहले भने, 'तस्करीले निरन्तरता पाउँदा जुनसुकै बेला बर्डफ्लुको महामारी फैलिने खतरा पनि छ ।यसअघि मोरङको कानेपोखरीमा देखिएको बर्डफ्लु भारतबाटै भित्रिएको हो भन्ने हाम्रो निस्कर्ष छ ।' उनले सीमा क्षेत्रमा पोल्ट्री फार्म सञ्चालन गर्दै भारतीय कुखुराको तस्करी गर्ने गरिएको घटनामा सम्बन्धित व्यक्तिलाई कारबाही अघि बढाउन कार्यालयले अनुसन्धान अघि बढाएको जानकारी दिए ।"
सिमानाका सुरक्षा गार्ड चौरी गोठाला,"फिदिम : गोठाला नै सिमानाका सुरक्षा गार्ड भन्दा पत्याउन मुस्किल पर्छ । तर, भारतसँग सिमाना जोडिएको उच्च पहाडको सीमा सुरक्षाका लागि चौरी गोठाला नै खटिएका छन्। राज्यको उपस्थिति नभएकाले सिमानाको सुरक्षा गोठालामै निर्भर छ । भौगोलिक विकटताको कारण देखाउँदै उच्च पहाडका सिमाक्षेत्रमा राज्यको उपस्थिति हुन सकेको छैन् । सिमा सुरक्षामा राज्यले ध्यान नदिएको ठहर गर्दै यस क्षेत्रका गोठाला नै सुरक्षा गार्डको रुपमा खटिएका छन् । पाँचथरको याङवरक र फालेलुङ गाउँपालिकाको सिमाना भारतको सिक्किम र वेष्ट बंगालसँग जोडिएको छ । तिम्बुपोखरीदेखि फालोट हुँदै इलामको सन्दकपुरसम्मको २४८ किलोमिटर दूरी भारतसँग पाँचथरको सीमा जोडिएको छ । यो क्षेत्रको सुरक्षाका लागि चौरीपालक किसान खटिएका छन् । छिमेकी मुलकसँग सिमाना जोडिएको इलाम र ताप्लेजुङको सीमा क्षेत्रमा पनि राज्यको उपस्थिति शून्य छ । 'सीमा सुरक्षामा राज्यको उपस्थिति देखिएको छैन, 'चौरीपालक किसान चन्द्रलाल नेपालले भने, 'हामीगोठाला नै सुरक्षा गार्डको रुपमा खटिएका छौँ।' सिक्किम सरकारले निर्माण गरेको होटल। तस्बिर : भीम बाँस्कोटा राज्यको उपस्थिति नभएपछि गोठाहरु नै सिमानाको सुरक्षामा खटिन बाध्य भएका हुन्। भारतले हरेक सात किलोमिटरको दूरीमा सुरक्षा फोर्स खडा गरेको छ । सीमा क्षेत्रमा भारतले एकलौटीरुपमा रजाई गर्न थालेपछि गोठाला नै सुरक्षा गार्डको रुपमा खटिनु परेको समर्जुङका रमेश राईले बताए । 'हाम्रो क्षमताले भ्याएसम्म सुरक्षामा खटिएका छौँ,' राईले भने,'देशको मायाले गर्दा गोठाला र वन उपभोक्ता समितिहरु संगठित भएर सुरक्षामा खटिएका छौँ।' पाँचथरको फालोट, भारतको सिक्कम र वेष्ट बंगालको सिमानामा (तीन सिमाना) रहेको १ नम्बर जंगे पिलर । तस्बिर : भीमकुमार बाँस्कोटा सिमास्तम्भ, वन्यजन्तु र जडिबुटिको सुरक्षाका लागि गोठाला खटिने गरेका हुन् । सिमाना मिचेर भारतीय सेनाले संरचना बनाउन खोजे गोठालाले रोक्ने गर्छन्। 'भारतीय सेनाले चारराते क्षेत्रमा सिमाना मिचेर संरचना बनाउन खोज्दा हामीले अवरोध गरेका छौँ,' नेपालले भने, 'यस्तो कुरामा नेपाल सरकार बेखबर छ । हामी पनि सचेत नहुने हो भने यस क्षेत्रका सिमास्तभ नै गायब हुन्छन् ।' फालेलुङ र याङवरक गाउँपालिकामा गरी दुईवटा बोर्डर अब्जर पोष्ट (बीओपी) राख्ने तयारी भइरहेको बताइएको छ । बीओपीका लागि याङवरक २ तीनजुरेमा पाँच रोपनी जमिन गाउँपालिकाले तयार गरेको छ ।'पालिकाले पूर्वाधार व्यवस्था गरिरहेको छ,' पाँचथरका प्रमुख जिल्ला अधिकारी मुरारी वस्तीले भने, 'तर, कामले अपेक्षित गति लिएको छैन ।' जिल्ला सुरक्षा समितिबाट निर्णय गरे बीओपी राख्ने तयारी भएपनि कामले पूर्णाता पाएको छैन ।'काम ढिलो भएपनि प्रक्रिया जारी छ,' वस्तीले भने, 'ढिलै भएपनि सीमाक्षेत्रमा राज्यको उपस्थिति हुन्छ ।' सीमा क्षेत्रको सुरक्षका लागि पूर्वाधार निर्माणमा कठिनाई र प्रहरीले गम्भीरताका साथ नलिएकाले गोठाला नै सीमाक्षेत्रमा खटिनु परेको हो।"
जोमसोमपोखरा हवाई सेवामा सहुलियत टिकट,"जोमसोम: मुस्ताङबाट निर्वाचित संघीय सांसद प्रेमप्रसाद तुलाचनको पहलस्वरुप जोमसोमपोखरा हवाई उडानमा स्थानीय तथा राष्ट्र सेवक कर्मचारीलाई टिकट आरक्षणको व्यवस्था मिलाइएको छ। यसका लागि सांसद तुलाचन र एयरलाइन्स कम्पनीसँग भएको सहमतिपछि जोमसोमपोखरा दैनिक उडानमा ४ वटा सहुलियत टिकटको व्यवस्था गरिएको सांसद तुलाचनले जानकारी दिए । तारा एअरलाइन्स कम्पनीले जोमसोमदेखि पोखराका लागि अब दैनिक तेश्रो उडानमा नियमित स्थानीय बासिन्दा र यहाँ कार्यरत कर्मचारीलाई २ वटा टिकट आरक्षणको व्यवस्था मिलाउन पत्राचार समेत गरेको हो। कम्पनीले गत असोज १० गते टिकट आरक्षण व्यवस्था कार्यान्वयन गराउन सांसद तुलाचनको नाममा पत्रचार गरेको थियो । एअरलाइन्सको पत्रमा उडान भर्ने दिनको अघिल्लो दिन दिउँसो २ बजे सम्ममा स्थानीय तथा कर्मचारी यात्रुको जानकारी दिनुपर्ने उल्लेख गरेको छ। यस्तै, सुमिट एयरलाइन्स कम्पनीले पनि जोमसोमपोखरा दैनिक दोश्रो हवाई उडानमा स्थानीयबासी र यहाँ कार्यरत कर्मचारीलाई २ वटा सहुलियत हवाई टिकटको व्यवस्था मिलाउने जनाएको छ। सांसद तुलाचनको नामा सुमिट एयरलाइन्सले लेखेको पत्रमा यात्रु जानकारीका लागि अघिल्लो दिनको दिउँसो २ बजे जानकारी गराउनुपर्ने जनाएको छ। एयरलाइन्ससँग भएको सम्झौतासँगै अब जोमसोमपोखरा हवाई उडानमा स्थानीय र कर्मचारीलाई ४ वटा सहुलित टिकटको व्यवस्था भएको सांसद प्रेमप्रसाद तुलाचनले जानकारी दिए। सांसद भौगोलिक विकटता भएको मुस्ताङ जिल्लामा बसोबास गर्ने स्थानीय बासिन्दा र यहाँ कार्यरत कर्मचारीको मर्म र भावना अनुरुप हवाई सुविधाका लागि पहल गरेको बताए। उनले प्राप्त सुविधाबाट स्थानीय र कर्मचारी लाभान्वित हुने दावी गरे । एयरलाइन्सको सहुलियत हवाई टिकट आरक्षण व्यवस्था गराउन सम्बन्धित दुबै कम्पनीका जोमसोम शाखा ,जोमसोम नागरिक उड्ययन र स्थानीय प्रशासनलाई समेत पत्राचार गरेको मुस्ताङका प्रमुख जिल्ला अधिकारी वेदप्रसाद अर्यालले जानकारी दिए । उनले सम्झौता कार्यान्वयन भएको नभएको नागरिक उड्डयन र प्रशासनले अनुगमन गर्ने बताए । धार्मिक तथा पर्यटकीय जिल्ला मुस्ताङमा तारा र सुमिट एयरलाइन्स गरी २ वटा निजी कम्पनीले उडान भर्दै आइरहेका छन् भने नेपाल वायु सेवा निगमले सेवा प्रवाह गर्न सकेको छैन। मुस्ताङ भ्रमण तथा राउन्ड अन्नपूर्ण गर्ने विदेशी पर्यटकले हवाई सेवा प्रयोग गर्ने गरेका छन् । निजी एयरलाइन्सले विदेशी पर्यटकका लागि १ सय २५ अमेरीकी डलर र भारतीय पर्यटकका लागि ५ हजार भारु हवाई भाडा तोकेको छ । एयरलाइन्सले नेपालीका लागि २ थरीको टिकट उपलब्ध गराउने गरेको छ । जसमा सहुलियत नेपाली हवाई भाडादर ३ हजार ६० र अर्को ४६ सय रुपैयाँ तोकेको छ । विदेशी ,भारतीय र नेपालीबीचको समान हवाई भाडा दर नभएकाले नेपाली हवाई यात्रु टिकट प्राप्त गर्न बञ्चित हुनु परेको थियो । टिकट आरक्षण पछि नेपाली यात्रु , स्थानीय र कर्मचारीलाई राहत पुगेको हो। यस्तै सहुलियत हवाई सेवाले आकस्मिक उपचारका लागि समेत सजिलो भएको छ ।जोमसोमपोखरा १ सय ६० किमी र कच्ची सडक भएको र हवाई सेवामा टिकटको व्यवस्था नहुँदा उपचारका लागि स्थानीयले सास्ती भोग्दै आइरहेका थिए।"
रुकुम लैजाँदै गरेको पाँच किलो चरेससहित एक पक्राउ,रुकुम : रुकुमपूर्वमा पाँच किलो चरेससहित प्रहरीले एक महिलालाई पक्राउ गरेको छ । जिल्लाको पुथाउत्तरगंगा गाउँपालिका १२ को क्युबाङबाट २७ वर्षीय शीला सुनारलाई चरेससहित पक्राउ गरिएको प्रहरीले जनाएको छ। चरेस लिएर पुथा उत्तरगंगाको गर्खानीबाट क्युवाङतर्फ जाँदै गर्दा सुनारलाई सोमबार राति पक्राउ गरिएको जिल्ला प्रहरी कार्यालय रुकुम पूर्वका प्रहरी निरीक्षक वीरबहादुर सुनारले जानकारी दिए । भौगोलीक विकट्ताका कारण सदरमुकाम रुकुमकोट पुर्याउन ढिला भएकाले उनको भनाइ छ । विशेष सूचनाका आधारमा प्रहरी टोली परिचालन गरेर उनलाई पक्राउ गरिएको बताइएको छ । यस जिल्लाका उच्च लेकाली क्षेत्रमा अवैध रुपमा लागूऔषध अफिम र चरेस व्यापक उत्पादन हुने गरेको छ । पक्राउ परेकी सुनारविरुद्ध लागूऔषध ओसारपसार विरुद्धको मुद्दा दर्ता गरी जिल्ला अदालतबाट २० दिनको म्याद थप गरेर अनुसन्धान प्रक्रिया अगाडि बढाइएको प्रहरी निरीक्षक सुनारले बताए ।
मासुका लागि स्थानीय गाई विदेश निर्यात,"पोखरा : गाईको अवैध रुपमा विदेश निर्यात भएको भन्दै पोखरामा संरक्षणको माग गरिएको छ। विश्व हिन्दू महासंघसहितका संघसस्थाले गाई संरक्षणमा माग गरेका हुन्। भारतको विभिन्न स्थानमा अबैध रुपमा गाई गोरु बिक्री गरिएको विश्व हिन्दू महासंघ कास्कीले बताएको छ। विश्व हिन्दू महासंघ कास्कीले मंगलवार कास्कीका प्रमुख जिल्ला अधिकारी रमेशकुमार केसीमार्फत् प्रधानमन्त्रीलाई गाई संरक्षण गर्न ज्ञापनपत्र बुझाएका छन्। कास्की जिल्लासहित गण्डकी प्रदेशका विभिन्न जिल्लाहरुबाट बिना अनुमति गाई गोरु संकलन गरी बिक्री गर्न लगिँदै गरेको अवस्थामा आइतबार राति गगनगौडा प्रहरी चौकीले २१ वटा गाईगोरुसहित एउटा ट्रक नियन्त्रणमा लिएको थियो। विश्व हिन्दू महासंघ कास्कीले यस विषयमा अनुसन्धान गर्दा पोखरा३३ का भीमबहादुर नेपालीले सडकमा छाडिएका गाईगोरु संकलन गरी विदेशमा मासुका लागि बिक्री गर्ने गरेको पाइएको महासंघका केन्द्रीय उपाध्यक्ष शंकर खरालले आरोप छ। नियन्त्रणमा लिइएको २१ गाईगोरु हेटौं डाका व्यापारीलाई पठाउन लागेको प्रहरीले बताएको छ। प्रहरीद्वारा नियन्त्रणमा लिइएको गाईगोरु प्रहरी र विश्व हिन्दू महासंघका प्रतिनिधिले पोखरा१४, बाच्छेबुडुवास्थित काञ्जिहाउसमा राखेको छ।"
त्रिविको जनप्रशासन विभागमा तालाबन्दी,"काठमाडौं : अनुचित ढंगले त्रिभुवन विश्वविद्याल जनप्रशासन केन्द्रिय विभागको विभागिय प्रमुख नियुक्ति गरेको भन्दै पदाधिकारीहरु आन्दोलित भएका छन्। स्वतन्त्र विद्यार्थी युनियन र नेपाल विद्यार्थी संघले विरोधमा मंगलबार तालाबन्दीसमेत गरेका हुन्। विगतमा प्राध्यापकलाई नै विभागिय प्रमुख बनाउने प्रचलनलाई तोडेर उपप्राध्यापकलाई निमिक्त प्रमुख बनाइएको भन्दै संघको जनप्रशासन क्याम्पस इकाई आन्दोलित भएको हो। त्रिविले निमित्त प्रमुख प्राध्यापक यशोधा काफ्लेको तीन महिने कार्यकाल सकिएपछि उपप्राध्यापक हरिभक्त शाहीलाई निमित्त प्रमुख नियुक्त गरेको छ। वरिष्ठतम् प्राध्यापकलाई विभागिय प्रमुख नियुक्ति गर्नुपर्ने, एउटै व्यक्ति दुई वटा संस्थाको प्रमुख राख्न नहुने र विभागमा आवश्यक कर्मचारीको दरबन्दी उपलब्ध गराउनु पर्ने मागसहित तालाबन्दी गरिएको संघको इकाई अध्यक्ष सुदीप श्रेष्ठले जनाएका छन्। माग पुरा नभए थप आन्दोलनका कार्यक्रम अगाडि बढाइने श्रेष्ठले जानकारी गराए। तालाबन्दीमा स्वतन्त्र विद्यार्थी युनियनको तर्फबाट तारताम थापाको टोली पनि संलग्न छ। प्राध्यापकहरु पनि नियुक्तिप्रति असन्तुष्ट छन्। उनीहरुले त्रिविमा नयाँ पदाधिकारी नियुक्तिको केही दिनअघि गरिएको नियुक्ति गलत मनसायबाट गरिएको भन्दै आक्रोश पोखिरहेको एक प्राध्यापकले बताए।"
युनेस्को मिसनको ठहर नेपालको विश्वसम्पदा कुरुप भएछ',"काठमाडौं : राष्ट्रसंघीय शैक्षिक, वैज्ञानिक तथा सांस्कृतिक संगठन (युनेस्को) मिसनले नेपालको विश्वसम्पदा कुरुप बन्दै गएको बताएको छ। काठमाडौं उपत्यकामा रहेका विश्वसम्पदा सूचीमा सूचीकृत सम्पदाको निरीक्षणपछि युनेस्को मिसनले आफ्नो धारणा व्यक्त गरेको हो। मिसनअन्तर्गत विश्वसम्पदा केन्द्रको प्रतिनिधित्व गर्दै इन्टरनेसनल सेन्टर फर द स्टडी अफ दि प्रिजर्भेसन एन्ड रेस्टोरेसन अफ कल्चरल प्रोपर्टिज (इक्रोम) का अन्तर्राष्ट्रिय विज्ञ गामिनी विजिसुरिया र इन्टरनेसनल काउन्सिल अन मोनुमेन्टस् एन्ड साइट्स (इकोमस) की अन्तर्राष्ट्रिय विज्ञ क्याथरिन फोर्बसले सोमबार पुरातत्व विभागमा भएको एक कार्यक्रममा नेपालमा भइरहेको सम्पदाको पुनर्निर्माणको समीक्षा गरेका छन्। सम्पदा क्षेत्रमा भइरहेको कामको निरीक्षण गर्न भन्दै मिसन गत साता नेपाल आएको थियो। मिसनले एक सातासम्म उपत्यकामा रहेका पशुपति, बौद्धनाथ, स्वयम्भूनाथ क्षेत्र, हनुमानढोका दरबार, पाटन दरबार, भक्तपुर दरबार र चाँगुनारायण मन्दिर क्षेत्रमा पुनर्निर्माण अवलोकन गरेको थियो। अधिकांश सम्पदा क्षेत्रमा प्राचीन पद्धतिलाई बेवास्ता गर्दै बालुवा र सिमेन्टको संरचना बनेको देखेपछि मिसनकी क्याथरिनले भनिन्, विश्वसम्पदा सूचीमा सूचीकृत सम्पदा क्षेत्रले आउटस्ट्यान्डिङ् युनिभर्सल भ्यालु (ओयूभी) लाई आत्मसात् गर्नुपर्छ। तर, पुनर्निर्माण क्रममा यहाँका सम्पदा कुरुप बन्दै गएका छन्। अधिकांश संरचना छिटो निर्माण गर्न लापरबाही गरेकोप्रति उनको संकेत थियो। काठमाडौं उपत्यकाका सम्पदा खतराको सूचीमा राख्ने कि नराख्ने भन्ने विषय भन्दा ओयूभी को पालना गर्न नेपाललाई सुझाउन चाहेको उनको भनाइ थियो। ओयूभी वल्र्ड हेरिटेज कन्भेन्सनद्वारा विश्वसम्पदामा सूचीकृत सम्पदाका लागि तोकिएको मापदण्ड हो। क्याथरिनले सम्पदा क्षेत्रमा बनिरहेका आधुनिक संरचनाप्रति आपत्ति जनाउनुका साथै कतिपय मठमन्दिर पुनर्निर्माणमा गरिएको ढिलाइप्रति समेत चासो व्यक्त गरिन्। आफ्नो समीक्षामा क्याथरिनले भनिन्, सम्पदा क्षेत्रमा इँटा र काठबाट बनेका नयाँ संरचनाले पुरानो स्वरुप गुमाएको छ। उनले सम्पदा क्षेत्रमा भूकम्पपछि भत्किएका संरचनाले भौतिक तथा मानवीय जोखिम बढेको बताउँदै यसतर्फ स्थानीय तहको ध्यान जानुपर्ने धारणा व्यक्त गरिन्। अडिट मिसनले मुख्यतया पशुपति क्षेत्रको पुनर्निर्माणमा बढी चासो राखेको छ। कार्यक्रममा पशुपति विकास कोषका इन्जिनियर केदार थपलियाले प्रस्तुत गरेको विस्तृत गुरुयोजनामाथि टिप्पणी गर्दै क्याथरिनले यस्तो गुरुयोजनाले सम्पूर्ण विषय समेटे पनि यो निकै जटिल कार्य भएको बताएकी छन्। उक्त गुरुयोजनामा पाशुपत क्षेत्रको धार्मिक आध्यात्मिक प्रवद्र्धनदेखि पर्यटकीय सेवासुविधाका विषय समेटिएको छ। जबकि पशुपतिमा विकासका नाममा धमाधम वन विनाश हुन थालेका छन्। साथै, श्लेश्मान्तक वनमा निर्माण भएको सडक, विश्वरुप मन्दिर पुनर्निर्माण क्रममा कंक्रिटको प्रयोग, वन फाँडेर बनाइएको मृगस्थली, वनकालीको कंक्रिटमय पार्क विवादित बन्दै आएको छ। यसप्रति पशुपति विकास कोषले खासै चासो नदेखाएकोप्रति जनगुनासो समेत बढेको छ। पाशुपत क्षेत्रका स्मारक पुनर्निर्माणमा भइरहेका कामको विवरण जम्मा क्षति भएका स्मारक : ९० निर्माण सम्पन्न भएका : १५ (०७४०७५), १७ (०७५०७६) जम्मा निर्माण सम्पन्न ३२निर्माणमा प्रगति : ७ दु्रत कार्य भइरहेका : १५ अवरुद्ध भएको काम : १ (लक्ष्मीनारायण मन्दिर) बाँकी काम :३५ मिसनले सम्पदा क्षेत्रमा भइरहेको विकास प्राकृतिक वातावरणलाई ध्यान दिएर गर्न भनेको छ। विकास निर्माण गर्दा भिज्वल इम्प्याक्ट लाई ध्यान दिनुपर्ने क्याथरिनले बताइन्। त्यस्तै, इक्रोमका विज्ञ गामिनीले सम्पदा पुनर्निर्माणको सवालमा जनप्रतिनिधि र स्थानीयबीच मतभेद रहेकोप्रति ध्यानाकर्षण गराए। हामीले कसैलाई पनि असर नपर्ने गरी काम अगाडि बढाउनुपर्छ, उनले सुझाव दिँदै भने, सम्पदा देशको पहिचान हो। यसलाई बचाउने मात्र होइन समुदायले पनि यसबाट प्रतिफल पाउनुपर्यो। उनले नेपालका सम्पदा क्षेत्र लिभिङ हेरिटेज भएकाले यहाँका दैनिक उपभोग्य वस्तुको पुनःस्थापनामा ध्यान दिन आवश्यक भएको बताए। सीमित स्रोत, साधन र बजेट अभावमा सम्पदा पुनर्निर्माण नेपालका लागि सजिलो नभएकोप्रति सजक रहँदै गामिनीले यसका लागि समुदायको साथसहयोगसमेत लिन सुझाएको छ। कार्यक्रममा पशुपति क्षेत्रका साथै विश्वसम्पदा सूचीमा परेका पाटन दरबार क्षेत्र र भक्तपुर दरबार क्षेत्रको पुनर्निर्माणको अवस्थाबारे मिसनलाई जानकारी गराइएको थियो। पुरातŒव विभागका महानिर्देशक दामोदर गौतमले पुनर्निर्माण ४० प्रतिशत सकिएको जानकारी दिँदै बाँकी अबको दुई वर्षमा सकाउने लक्ष्य रहेको बताएका छन्। युनेस्कोको रियाक्टिभ मोनिटरिङ मिसन निरीक्षणमा आएसँगै नेपालका विश्वसम्पदा युनेस्कोले खतराको सूचीमा राख्न सक्नेतर्फ सबैको ध्यान केन्द्रित भएको छ। यो भन्दाअगाडि युनेस्कोको ४३ औं सेसनमा काठमाडौं उपत्यकामा रहेका ७ वटा विश्वसम्पदा सूचीमा सूचीकृत सम्पदालाई खतराको सूचीमा राख्ने प्रस्ताव अगाडि बढाइएको थियो। तर, भूकम्पपछि तत्काल पुनर्निर्माणमा समय लाग्ने र अन्य व्यावहारिक तथा सैद्धान्तिक पक्षलाई अघि सार्दै नेपालले तत्काल खतराको सूचीमा नराख्न युनेस्कोसामु पहल गरेको थियो। अजरबैजानमा भएको उक्त बैठकले नेपालले पेस गरेको प्रतिवेदनको अध्ययन गर्दै एक वर्षका लागि नेपालका सम्पदालाई खतराको सूचीमा नराख्ने निर्णय गरेको छ। साथै, नेपालका सम्पदा क्षेत्रको अनुगमन गर्न युनेस्कोको अडिट मिसन नेपाल पठाउने निर्णय भएको थियो। सोही निर्णयबमोजिम अडिटर अध्ययनका लागि मिसन नेपाल आएको हो। तर, निरीक्षणपश्चात् नेपालको पुनर्निर्माणमा मिसनले असन्तुष्टि देखाएको छ। ०७२ को भूकम्पबाट काठमाडौं उपत्यकाका विश्वसम्पदा सूचीभित्र पर्ने सातवटा सम्पदा क्षेत्रका १४० वटा सम्पदामा पूर्ण रुपले क्षति पुगेको थियो। हालसम्म ९० वटा सम्पदाको पुनर्निर्माण सम्पन्न भएका छन् भने अन्यको जारी छ। नेपालले सम्पदाको संरक्षणमा तदारुकता नदेखाएकै कारण ती सम्पदा खतराको सूचीमा पर्न सक्ने भन्दै युनेस्कोले बारम्बार चेतावनी दिँदै आएको छ। तर, नेपाल सरकारको बेवास्ता र पुरातŒव विभागको लापरबाहीका कारण पशुपति क्षेत्रलगायत चागुनारायण क्षेत्रको अस्तव्यस्तता, स्वयम्भूनाथ मन्दिर वरपर बनेका कंक्रिटका संरचना, बौद्धनाथ स्तुपमा ठोकिएको किल्लाका विषयमा समेत विरोध भइरहेको छ।"
गैंडा गणना नहुँदा ब्यवस्थापनमा चुनौती,"गुलरिया : विश्वमै संवेदनशील प्रजाति मानिने एकसिंगे गैंडा लामो समयदेखि गणना नहुँदा यसको ब्यवस्थापनमा चुनौती थपिएको छ। गैंडा गणनाको करिब पाँच वर्ष पुग्नै लाग्दा पनि सरकारले बर्दिया, चितवन, पर्सा र शुक्लाफाँटा राष्ट्रिय निकुञ्जलगायत आसपासका मध्यवर्ती क्षेत्रमा गणना गरेको छैन। गैंडा गणना नगर्दा यकिन संख्या, वासस्थानसँगै आहारा ब्यवस्थापनमा चुनौती थपिएको हो। निकुञ्जले आन्तरिक रूपमा नियमित अनुगमन गरेपनि गैंडाको राष्ट्रिय रूपमा अनुगमन (गणना) नहुँदा समस्या देखिएको बर्दिया राष्ट्रिय निकुञ्जका सहायक संरक्षण अधिकृत अशोक भण्डारीले बताए। चितवन, शुक्ला, पर्सा तथा बर्दिया राष्ट्रिय निकुञ्जलगायत मध्यवर्तीक्षेत्र आसपासका सामुदायिक बनमा पछिल्लो पटक सन् २०१५ मा गैंडा अनुगमन भएको थियो। निकुञ्ज विभागको निर्णय नआउँदा अनुगमनको काम सुरु हुन नसकेको हो। गैंडाको एकिन संख्या पत्ता लागे संरक्षण सहज हुन्छ। गैंडाको आहारा र बासस्थान पत्ता लगाउन पनि अनुगमन आवश्यक छ। अधिकृत भण्डारीका अनुसार आगामी चैत्र महिनादेखि राष्ट्रिय गैंडा अनुगमन तथा गणना सुरु गर्ने बताइएको छ। तर आधिकारिक निर्णय भइसकेको छैन। अनुगमनबाट गैंडाको अवस्था, संख्यालगायत बासस्थानका बारेमा बास्तविकता पत्ता लगाउन मद्दत पुग्ने भण्डारीले बताए। पछिल्लो समय बर्दियामा गैंडाका लागि बासस्थान ब्यवस्थापनतर्फ चुनौती थपिएको उनले प्रष्ट्याए। सानासाना वुट्यान वृक्ष भएका छन्। घाँसे मैदानलगायत पानीका घोलमा कमी आएको छ। बासस्थान ब्यवस्थापन गर्नु जरुरी रहेको निकुञ्जको भनाइ छ। गैंडा शुन्य चोरी सिकारको १२ वर्ष पुगे पनि चोरी सिकारी समस्याकै रूपमा रहेको छ। निकुञ्जलाई वैकल्पिक बासस्थानको रूपमा उचित ब्यवस्थापन गर्दै चितवनबाट स्थानान्तर गरी बर्दिया निकुञ्जमा गैंडाको संख्या बढाउन आवश्यक रहेको भण्डारीको भनाइ छ। विश्व वन्यजन्तु कोष (डब्लुडब्लुएफ) को तथ्यांक अनुसार सन् १९५० मा नेपालमा ८ सय वटा एकसिंगे गैंडा थिए। सन् १९६६ मा घटेर १ सय वटा मात्र पुगे। संरक्षणमा अनेक उपाय अपनाएपछि सन् २०१५ को गणनाबाट चितवनमा ६ सय ५, बर्दियामा २९, शुक्लामा ८ र पर्सामा ३ वटा गरी नेपालमा ६ सय ४५ वटा एकसिंगे गैंडा पुगेका छन्। गैंडा संरक्षणको करिब ६ दशक पुगिसक्दा पनि नेपालले सन् १९५० को गैंडाको संख्या प्राप्त गर्न सकेको छैन।"
"बस दुर्घटनामा चालकको मृत्यु, एक घाइते",दमौली : डुम्रे बेसिसहर सडकअन्तर्गत तनहुँको भानुमा मंगलबार भएको बस दुर्घटनामा परी चालकको ज्यान गएको छ। मृत्यु हुनेमा चालक भानु ६ निवासी २१ वर्षीय अनिल सार्की छन् । डुम्रेबाट पाउँदीतर्फ गैरहेको ना ३ ख ९७६८ नम्बरको बस भानु १० नेपालडाँडामा दुर्घटनामा परेको हो। तीन जना यात्रु मात्र सवार बस दुर्घटनामा चालकसहित अरु दुई घाइते भएका थिए । घाइते चालकको उपचारका क्रममा डुम्रेस्थित लक्ष्मी अस्पतालमा मृत्यु भएको इलाका प्रहरी कार्यालय भानुमुकाम डुम्रेका प्रहरी निरीक्षक जितेन्द्र श्रेष्ठले जानकारी दिए। घटनाका क्रममा बस सडकबाट १० मिटर जति तल खसेको थियो।
"दुर्गेश थापा रिहा, युट्यूवबाट हट्याे विवादित गीत",काठमाडौं : विवादित गीत गाएपछि पक्राउ परेका गायक दुर्गेश थापा रिहा भएका छन्। काठमाडौंबाट पक्राउ परेका थापा मंगलबार नै गीत हटाउने सर्तमा रिहा भएको अपराध महाशाखाका एसएसपी सहकुल थापाले जानकारी दिए। प्रतिबन्धित लागुपदार्थ खाँदै तिहार मनाउँ भन्ने आाशयको विवादित गीत युट्यूवबाट हटाइएको प्रहरीले जनाएको छ। निषेधित लागुऔषध गाँजा प्रयोग गर्न दुरुत्साहन गर्ने गरी गीत गाएकाले उनलाई पक्राउ गरिएको र गीत हटाएपछि थापालाई छाडिएको उनले बताए। लागु पदार्थ सेवन गर्न प्रोत्साहन गरेर गीत गाउनु कानुन विपरित भएको र सामाजिक मूल्यमान्यता विपरित भएको भनी चर्काे गीतकाे आलोचना पनि भइरहेको छ।
