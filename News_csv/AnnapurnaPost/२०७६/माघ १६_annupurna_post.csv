शीर्षक,विवरण
सेतो दूधमा कालो खेल,"सरकारी स्वामित्वका कूल ३९ सार्वजनिक संस्थानमध्ये ११ वटा नोक्सानीमै सञ्चालित छन्। हाल ३७ संस्थान सञ्चालनमा छन् भने दुइटा बन्द। अघिल्लो वर्ष यी संस्थानको खूद मुनाफा साढे ४३ अर्ब रुपैयाँ थियो। तर गत वर्ष नाफामा गएका संस्थानहरूबाट ९ अर्ब ८९ करोड रुपैयाँ लाभांश प्राप्त भएको थियो। जबकि सरकारले सार्वजनिक संस्थानमा हालसम्म साढे दुई खर्ब रुपैयाँ सेयर लगानी र एक खर्ब ६४ अर्ब रुपैयाँ ऋण लगानी गरिसकेको आर्थिक सर्वेक्षणमा छ। त्यसैगरी विगतमा उदारवादी अर्थनीति भन्दै सञ्चालनमा रहेका र मुनाफासमेत आर्जन गरिरहेकासमेत गरी १७ वटा सार्वजनिक संस्थानलाई राज्यले बेचबिखन गर्यो। बेचबिखनबाट ६ अर्ब ५४ करोड रुपैयाँ उठ्नुपर्ने थियो। यी आँकडाले राज्यको उद्यमका रूपमा चिनिएका सार्वजनिक संस्थानको आर्थिक पाटो प्रस्ट हुन्छ लगानी गरेअनुरूप प्रतिफल छैन र सार्वजनिक संस्थान दिनप्रतिदिन धराशायी बन्दै गइरहेका छन्। नेपालका सार्वजनिक संस्थानसम्बद्ध राजनीतिक दृष्टिकोण, नियत र कर्म सुखद छैनन्। राजनीतिक दलका कार्यकर्ताको भर्तीकेन्द्र, नेता र मन्त्रीलाई संस्थानले बाध्यात्मक रूपमा रिझाउनुपर्ने आवश्यकता, अनावश्यक खरिदलगायतका कारण यी अधोगतिउन्मुख छन् र मुनाफामा रहेकाहरूको उत्पादकत्व दिगो हुन सकिरहेको छैन। यो सन्दर्भमा सरकारी स्वामित्वको दुग्ध विकास संस्थान (डीडीसी) बेलामौकामा अनियमितता प्रकरणमा मुछिरहने नयाँ संस्थान होइनन्। विभिन्न कालखण्डमा यो संस्थानमा घोटालासम्बन्धी उदेकलाग्दा प्रकरण उजागर हुने गर्छन्। निजी क्षेत्रबाट आमउपभोक्तामाथि हुने आर्थिक शोषणबाट मुक्त गर्न स्थापित संस्थानमा राजनीतिक र सत्तारूढ दलले आफ्ना कार्यकर्ता भर्ती गर्ने थलोका रूपमा विकास गर्दै आएका छन्। यसले गर्दा संस्थानहरू समयसुहाउँदो बजारमा दह्रो रूपमा उपस्थित हुनुको साटो दिनानुदिन धराशायी बन्दै गएका छन्। विगतमा डीडीसीका उच्च पदस्थ अधिकारीले आफ्नो पद जोगाउन र अनियमितता ढाकछोप गर्न नेतादेखि प्रशासकसम्मलाई सित्तैमा दुग्धजन्य उत्पादनले सेवा गर्दै आएको थियो। डीडीसीले वार्षिक करिब पाँच करोडको दूध, घिउ र मिठाई राजनीतिक दल, उच्चपदस्थ बहालवाला र पूर्वसरकारी कर्मचारीलाई सित्तैमा बाँड्दै आएको थियो। यो प्रकरण सेलाउन नपाउँदै डीडीसीका उच्च कर्मचारीले वर्षाैंसम्म निजी क्षेत्रका डेरीहरूसँग उधारोमा कारोबार गरी संस्थानलाई धराशायी बनाउन भरथेग प्रयास गरेका थिए। डीडीसीलाई डुबाउन उच्च कर्मचारीको मिलोमतोमा दूध प्याकेजिङ गर्ने प्लास्टिक खरिद प्रकरण होस् वा दूधबाट तर मारेर किसान र आमउपभोक्तालाई मूल्य र गुणस्तरमा गरिएको घोटालाजस्ता प्रकरण चर्चित छन्। डीडीसीको एकपछि अर्को घोटाला र अनियमिततासम्बन्धी प्रकरण शान्त नहुँदै अर्को घोटाला प्रकरण बाहिर आएको छ। पछिल्लोपटक डीडीसीअन्तर्गतको बालाजु आयोजनाबाट एक करोड ५८ लाख ५२ हजार पाँच सय मूल्यबराबरको अर्धतयारी घिउ, धुलो दूध र तयारी घिउ हिनामिना भएको तथ्य फेला परेको हो। डीडीसीको आन्तरिक लेखा परीक्षण विभाग (आलेप) ले भौतिक मौज्दात परीक्षण गर्दा बालाजु आयोजनाबाट ५६ लाख मूल्यको सात हजार किलो अर्धतयारी घिउ (फ्याट) गायब पारिएको छ। यस्तै सोही आयोजनाबाट ९४ लाख ८७ हजार पाँच सय मूल्यको १६ हजार पाँच सय किलो धुलो दूध तथा सात लाख ७५ हजार मूल्यको नौ सय किलो तयारी घिउ हिनामिना भएको छ। आलेप प्रतिवेदन डीडीसीको महाप्रबन्धकलाई बुझाएको झन्डै दुई महिना बितिसकेको छ। तर डीडीसीले घोटाला भएको समयमा जिम्मेवार रहेका सम्बन्धित कर्मचारीलाई कारबाही गर्नुको साटो बढुवा गरी उपमहाप्रबन्धकको गुलियोबाट पुरस्कृत गरेको छ। भ्रष्टाचार हुन नदिने सरकारको प्रतिबद्धतालाई चुनौती दिँंदै सरकारी संस्थानमै यसरी घोटाला हुनु र दोषीलाई कारबाहीको साटो पुरस्कृत गर्नु अपराधजन्य कार्य हो। यसको विस्तृत छानबिन संस्थानबाट सम्भव छैन। अख्तियार दुरुपयोग अनुसन्धान आयोगले यो प्रकरणको छानबिन गरी कारबाहीको दायरामा ल्याउन ढिलाइ भइसकेको छ।"
नेकपा केन्द्रीय समिति बैठक : एमसीसी पारित गर्ने प्रस्ताव,"काठमाडौं : सत्तारूढ नेकपाको केन्द्रीय समिति बैठकमा अध्यक्षद्वयले अमेरिकी मिलेनियम च्यालेन्ज कर्पोरेसन (एमसीसी) पारित गर्नुपर्ने प्रस्ताव गरेका छन्। पार्टी एकताको २१ महिनापछि बुधबार काठमाडौंमा सुरु भएको बैठकमा संयुक्त राजनीतिक प्रस्ताव पेस गर्दै अध्यक्षद्वय केपी ओली र पुष्पकमल दाहालले घुमाउरो भाषामा यस्तो प्रस्ताव गरेका हुन्। एमसीसीबारे राजनीतिक दस्तावेजमा केही उल्लेख नगरिए पनि राष्ट्रिय हितलाई सर्वाेपरि राखी संयुक्त राज्य अमेरिकालगायत संसारका सबै देशसँग पारस्परिक हितका आधारमा आर्थिक सहयोग र विकास कार्यमा साझेदारी गर्न तत्पर रहने उल्लेख गरेर ओलीदाहालले एमसीसी स्वीकार गर्ने संकेत गरेका हुन्। प्रधानमन्त्री ओली एमसीसी प्रतिनिधिसभाबाट अविलम्ब पारित गर्नुपर्ने पक्षमा छन्। पार्टीका केही नेताहरूले एमसीसी इन्डोप्यासिफिक रणनीतिकै अंग भएनभएको प्रश्न उठाइरहेका बेला अध्यक्षद्वयले एमसीसी र इन्डो प्यासिफिक अलग रहेको देखाउन दस्तावेजमै प्रयास गरेका छन्। नेपाल सरकार र पार्टी बाह्य सैन्य गठबन्धनको हिस्सा कहिल्यै नबनेको भन्दै ओलीदाहालले सैन्य रणनीतिका रूपमा कुनै पनि आर्थिक र राजनीतिक सहयोगको कुरा अगाडि आएमा स्वीकार नगर्ने प्रस्ट्याएका छन्। हाम्रो पार्टी र सरकारले आफू कुनै पनि बाह्य सैन्य गठबन्धन र सैन्य रणनीतिको हिस्सा कहिल्यै नभएको र हुन पनि नसक्ने स्पष्ट गरेको छ। सैन्य रणनीतिकै रूपमा अन्य कुनै पनि आर्थिक र राजनीतिक सहयोगको प्रस्ताव अगाडि आएमा नेपालले त्यस प्रकारका कुनै पनि सहयोग प्रस्ताव मञ्जुर गर्न सक्दैन, राजनीतिक प्रतिवेदनको पृष्ठ ८ मा छ, तर नेपालको राष्ट्रिय हितलाई सर्वाेपरि राखी संयुक्त राज्य अमेरिकालगायत संसारका सबै देशसँग पारस्परिक हितका आधारमा आर्थिक सहयोग र विकास कार्यमा साक्षेदारी गर्न नेपाल सधंै तत्पर छ। अमेरिकाको इन्डो प्यासिफिक रणनीति उसको हिन्द महासागर वरिपरिका क्षेत्रहरूमा आफ्नो प्रभाव विस्तार गर्ने, प्रभुत्व कायम गर्ने, पहिलो आर्थिक शक्तिका रूपमा उदाउँदै गरेको चीनलाई घेरा हाल्ने र कमजोर पार्ने सैन्य रणनीतिका रूपमा अगाडि आएको दस्तावेजमा उल्लेख छ। प्रधानमन्त्री ओलीले अमेरिकाको इन्डो प्यासिफिक स्ट्राटेजी र अमेरिकाले नेपालमा गर्न खोजेको सहयोग परियोजना एमसीसी फरक रहेको पार्टी बैठकको उद्घाटन मन्तव्य दिने क्रममा बताएका थिए। उनले भने, एमसीसीका विषयमा अनावश्यक विवाद भयो। यसभित्र नेपाललाई होच्याउने कुरा छैन। यो अन्य कुनै स्ट्राटेजीसँग साइनो छैन। इन्डो प्यासिफिकसँग जोडिएको भन्नु बेकारको कुरा हो, त्योसँग जोडिएको छैन। प्रधानमन्त्रीले परियोजनाभित्र कसको के हिडेन इन्ट्रेस्ट (भित्री स्वार्थ) छ भनी खोजी गर्नु उपयुक्त नभएको तर्क पनि गरे। प्रधानमन्त्रीले भने, हामी हाम्रो स्वार्थमा हिँड्ने हो, अरूका स्वार्थमा होइन। हाम्रो सार्वभौमसत्तामा यो सहमतिले कुनै असर गर्दैन। हामी कानुनविपरीत कुनै सम्झौता गर्दैनौं। ओलीले त्यस्तो कुनै अवस्था आए सूचना दिएर दुई पक्षले नै अस्वीकार गर्न सक्ने र यसको हिसाबकिताब पनि ६६ महिनामा हेर्न सकिने धारणा राखेका थिए। एमसीसीका विपक्षमा रहेका नेकपा नेताहरूले यो परियोजना इन्डो प्यासिफिक रणनीतिअन्तर्गतकै भएको, यसले स्वाधीनता र सार्वभमौसत्तामाथि प्रहार गर्ने, आर्थिक प्रणालीमा अधिकार नहुने जस्ता प्रश्न उठाउँदै आएका छन्। पार्टी नेताहरूलाई जवाफ दिने शैलीमा प्रस्तुत भएका प्रधानमन्त्रीले यस विषयमा अमेरिकाले समेत प्रस्ट पारिसकेकाले अब अनावश्यक भ्रम छरिरहनु आवश्यक नरहेको बताएका थिए। अमेरिकाले पनि पछिल्लो दिनमा यसमा स्पष्ट पारिसकेको छ। यसमा कुनै अनुचित सम्झौता छैन। यसले नोक्सान पार्ने, राष्ट्रिय स्वाधीनतामा आँच ल्याउने, विकास प्रयास, उत्तरदायित्व, अन्तर्राष्ट्रिय सम्बन्ध कही पनि प्रतिकूल पार्ने अवस्था छैन, प्रधानमन्त्रीले भने, यो सदनबाट पारित गर्नुपर्छ। प्रोसेस (प्रक्रिया) मा छ , पारित गर्ने कुरा हुन्छ। यसमा अब कुनै पनि अप्ठ्यारो मान्नु पर्दैन। उद्घाटन समारोहमा प्रधानमन्त्रीको मौखिक मन्तव्यपछि दुई अध्यक्षका तर्फबाट दाहालले राजनीतिक दस्तावेज पेस गरेका थिए। दस्तावेजमा राष्ट्रिय हितलाई सर्वाेपरि राखी आर्थिक पार्टी महाधिवेशन २०७७ चैतमा नेकपाले पार्टी महाधिवेशन १४ महिनापछि गर्न प्रस्ताव गरेको छ। २० महिनाअघि पार्टी एकता हुँदा दुई वर्षभित्र महाधिवेशन गरिसक्ने कार्ययोजना थियो। अब महाधिवशेन आगामी २०७७ चैत २५ देखि ३० गतेसम्म आयोजना गर्ने प्रस्ताव पार्टी केन्द्रीय समिति बैठकमा पेस गरिएको छ। राजनीतिक दस्तावेजमा २०७७ भदौदेखि मंसिरसम्म सबै स्थानीय र प्रदेश तहका पार्टी कमिटीको अधिवेशन सम्पन्न गर्ने र चैतमा पार्टीको राष्ट्रिय महाधिवेशन सम्पन्न गर्ने प्रस्ताव छ। नेकपामा अहिले दुई अध्यक्षात्मक मोडेलमा पार्टी सञ्चालन भइरहेको छ। राष्ट्रिय महाधिवेशनपछि नेकपाले पार्टीलाई एकल अध्यक्षको मोडेलमा लैजानेछ। तत्कालीन एमालेले अवलम्बन गरेको जनताको बहुदलीय जनवाद र माओवादीले अवलम्बन गरेको एक्काईसौं शताब्दीको जनवाद र माओवाद का विषयमा महाधिवशेनमै छलफल गर्ने भन्दै नकेपाले संक्रमणकालीन राजनीतिक कार्यदिशा अवलम्बन गर्दै आएको छ। पार्टीले अहिले जनताको जनवादलाई कार्यदिशा बनाएको छ। अध्यक्षद्वयले पेस गरेको प्रस्तावमाथि केन्द्रीय सदस्यहरूले सुझाव राखेपछि नेकपाले महाधिवेशनका सवालमा उपयुक्त निर्णय लिनेछ। विशेष अभियान सञ्चालन गर्ने नेकपाले सरकार र पार्टी कामलाई प्रभावकारी बनाउन ५ महिने पार्टी एकता सुदृढीकरण र समृद्धिका लागि राष्ट्रिय अभियान सञ्चालन गर्ने प्रस्ताव पार्टी बैठकमा गरेको छ। आगामी फागनु १ देखि असारसम्म लागू हुने गरी त्यस्तो अभियान सञ्चालन गरिने अध्यक्षद्वयको प्रतिवेदनमा प्रस्ताव गरिएको छ। समृद्ध नेपाल, सुखी नेपालीको आधारसुदृढ पार्टी, सुशासन र लोकप्रिय सरकार भन्ने मूल नाराका साथ अभियान चलाउने प्रस्ताव नेकपाको छ। पार्टी एकता र समृद्धिका पक्षमा राष्ट्रिय अभियानको समयावधि पाँच महिनाको हुनेछ। उक्त अभियान फागुन १ गते सुरु भई असार मसान्तसम्म हुनेछ। २०७७ साउनमा अभियानको समीक्षा गरिनेछ, राजनीतिक प्रतिवेदनमा उल्लेख छ। फागनु १ देखि १५ सम्म प्रदेश, जिल्ला र स्थानीय कमिटीहरूले अभियानको कार्ययोजना बनाउने, फागुन मसान्तसम्म पार्टी तथा जनवर्गीय संगठनहरूले केन्द्र, जिल्ला र पालिका तहमा कार्यकर्ता भेला आयोजना गरी अभियानसम्बन्धी अभिमुखीकरण कार्यक्रम सञ्चालन गर्ने, चैतवैशाखमा केन्द्रीय संगठन विभागको योजना र निर्देशनअनुरूप संगठित सदस्यता नवीकरण गर्ने र २०७७ जेठ मसान्तसम्म घरदैलोपदयात्रा, टोल भेला र टोलसभाको आयोजना गर्ने, असार अन्त्यसम्म पालिकास्तरमा याली र जनसभा आयोजना गर्ने कार्यतालिका नेकपाको छ। अभियानको नेतृत्व केन्द्रीय सचिवालय, प्रदेशमा प्रदेश किमिटी, जिल्लामा जिल्ला कमिटी र पालिकामा सोही स्तरका पार्टी कमिटीले लिनेछन्। पार्टी एकतायता नेकपाले अहिलेसम्म यस्तो अभियान लिएर जान सकेको थिएन। बैठकमा महासचिव विष्णु पौडेलले संगठनात्मक प्रस्ताव पेस गरेका थिए। दस्तावेजमाथिको छलफलका लागि नेकपाले पार्टीका ४३८ केन्द्रीय सदस्य, ५ जना पदेन सदस्य र ३ जना आमन्त्रित सदस्यलाई १५ समूहमा विभाजन गरेको छ। समूहमा नेताहरूले बिहीबारदेखि प्रतिवेदनमाथि छलफल गर्ने प्रवक्ता नारायणकाजी श्रेष्ठले बताए।"
बाह्य ऋण परिचालन : वातावरणीय जोखिम व्यवस्थापन अनिवार्य,"काठमाडौं : नेपाल राष्ट्र बैंकले झण्डै दुई वर्षअघि नेपाली बैंक तथा वित्तीय संस्थालाई बाह्य मुलुकका वित्तीय संस्थाबाट ऋणसापटी लिन सक्ने व्यवस्था गरे पनि अपेक्षित बाह्य ऋण भित्र्याउन सकिएको छैन। दुईवटा वाणिज्य बैंक एनएमबी बैंक र ग्लोबल बैंक बाहेकले यस्तो ऋण भित्र्याउन नसक्नु पहलको अभावका कारण नभएको बैंकर्सले बताएका छन्। बाह्य मुलुकका वित्तीय संस्थासँग ऋणका लागि पहल गर्दा पहिला उनीहरूले नेपालको जोखिमको स्तर सम्बन्धमा प्रश्न उठाउने गरेका छन्। दोस्रो, जलवायु परिवर्तनजन्य वातावरणीय र सामाजिक जोखिमका कारणले उनीहरू नेपाललाई ऋण दिन तयार भएनन्। हामीले सरकारी ऋणपत्र या अन्यकुनै सुरक्षण धितो राखेर ऋण ल्याउन सकिन्छ कि भन्नेतर्फ पनि सोचेका हौं, नेपाल बैंकर्स संघका अध्यक्ष भुवन दाहाल भन्छन्, राष्ट्र बैंकले यसलाई गम्भीरतापूर्वक लिएन। त्यसो त बाह्य ऋण भित्र्याउँदा ऋणको ब्याजमा लाग्ने कर छुट दिन पनि बैंकर्सले लबिङ गरे, तर अर्थ मन्त्रालयले बजेट बनाउँदा अन्तिम समयमा त्यो सुझाव समावेश गरेन। बाह्य ऋण लिन खुलागर्दा बैंक तथा वित्तीय संस्था उत्साही थिए। तर जब उनीहरूले आवश्यक अनुपालना (कम्प्लायन्स) बुझ्दै गए,त्यसपछि यो चर्चा लगभग सेलाउँदै पनि गयो। यो वर्ष बैंक तथा वित्तीय संस्थामा लगानीयोग्य पुँजी अभाव नभएकाले बाह्य सापटीको चर्चा सेलाएको छ। विगत वर्षहरूमा लगानीयोग्य पुँजीको चरम अभाव हुँदा बाह्य पुँजी भित्र्याउने विकल्पमाथि प्रयास भइरहेका थिए। त्यसो त अन्तर्राष्ट्रिय वित्तीय संस्थाको ऋण स्वीकृत गर्ने क्रममा नै उनीहरूले वातावरणीय र सामाजिक जोखिम व्यवस्थापन मापदण्ड पालनाका सम्बन्धमा जिज्ञासा राख्ने गरेका छन्। विश्वबैंक समूहको अन्तर्राष्ट्रिय निगम (आईएफसी) सँग ऋणको प्रस्ताव गरेका वित्तीय संस्थाले पनि यो अनभुव सुनाउने गरेका छन्। गत साता नेपालको भ्रमणमा आएको अन्तर्राष्ट्रिय मुद्रा कोष (आईएमएफ) को आर्टिकलफोर मिसनले पनि जलवायु परिवर्तनको मुद्दालाई सम्बोधन गर्न आवश्यक मापदण्ड लागू गर्न सुझाएको छ। बैंक तथा वित्तीय संस्थाले बाह्य सापटी परिचालन गर्न मुलुकको सार्वभौम साख मूल्यांकन (सोभरेन क्रेडिट रेटिङ) जत्तिकै वातावरणीय र सामाजिक जोखिम व्यवस्थापन मापदण्डको परिपालना पनि त्यत्तिकै अत्यावश्यक छ। सार्वभौम साख मूल्यांकनका लागि भने सरकारले प्रक्रिया अघि बढाइसकेको छ। कुनै पनि बाह्य मुलुकको वित्तीय संस्थाले नेपाली बैंक तथा वित्तीय संस्थालाई सापटी दिँदा यहाँको जोखिमको स्तरमा जलवायु परिवर्तनका कारण उत्पन्न हुन सक्ने जोखिम मूल्यांकन गरेर कर्जा परिचालन भएको छ कि छैन भनेर हेर्नु स्वाभाविक हो, नेपाल राष्ट्र बैंकका कार्यकारी निर्देशक डागुणाकर भट्ट भन्छन्। बैंक तथा वित्तीय संस्थाले जोखिम यकिन नगरी कर्जा प्रवाह गर्दा वातावरणीय जोखिमले कर्जा असुलीमा प्रभाव पर्न सक्छ भन्ने चासो हो। यद्यपि, बैंक तथा वित्तीय संस्थाले यो अभ्यास नै नगरेका भने होइनन्। राष्ट्र बैंकले गत वर्षको मौद्रिक नीतिमा उल्लेख भएअनुसार वातावरणीय र सामाजिक जोखिम व्यवस्थापन मार्गदर्शन तयार गरी यसको अनुशरणका लागि बैंक तथा वित्तीय संस्थालाई आग्रह गरेको छ। अहिलेसम्म निर्देशनका रूपमा आइनसकेकाले यो मार्गदर्शनलाई बैंक तथा वित्तीय संस्थाले स्वेच्छिक रूपमा लिएका छन्। केही बैंक तथा वित्तीय संस्थाले सशक्त रूपमा लागू गरेका पनि छन्। राष्ट्र बैंकले लागू गरेको प्राथमिकता प्राप्त क्षेत्र कर्जा कार्यक्रमले मूलतःयसलाई अनुशरण गरेको राष्ट्र बैंकका कार्यकारी निर्देशक भट्टको भनाइ छ। प्राथमिकता प्राप्त कर्जा कार्यक्रमसम्बन्धी निर्देशनमा किटान नै नगरिए पनि यसले वातावरणीय र सामाजिक जोखिम व्यवस्थापनको मापदण्डलाई समेटेको छ, उनले भने, जलविद्युत् आयोजनामा वित्तीय व्यवस्थापन अघि वातावरणीय प्रभाव मूल्यांकन तयार गर्नुपर्ने अनिवार्य छँदै छ। राष्ट्र बैंकको मार्गदर्शनले वातावरणीय र सामाजिक जोखिमव् यवस्थापनलाई अझै व्यवस्थित (नियमबद्ध) बनाउन खोजेको नेपाल बैंकर्स संघका अध्यक्ष दाहाल बताउँछन्। राष्ट्र बैंकले बैंक तथा वित्तीय संस्थाको एकत्रीकरण (कन्सोलिडेसन)बाट ठूल्ठूला बैंक तथा वित्तीय संस्था निर्माण हुँदै गएकाले यस्ता मार्गदर्शनलाई आगामी दिनमा निर्देशनकै रूपमा लागू गर्न सकिने बताएको छ। ठूला बैंक तथा वित्तीय संस्थाले जनशक्तिलगायत आवश्यक क्षमता विकास गर्न पनि सहज हुन्छ। निर्देशनको रूपमा जाँदा पालना नगर्नेलाई दण्डको व्यवस्था गर्नुपर्ने हुन्छ, अहिले मार्गदर्शनका रूपमा केही समय दिँदा बैंक तथा वित्तीय संस्थाले क्षमता विकास गर्ने समय पनि पाउने भएकाले आवश्यकताअनुसार निर्देशन जारी गर्न सकिन्छ,ट्ट भन्छन्।"
अलमलमा राजपा : अध्यक्षमण्डल दुई धारमा विभाजित,"काठमाडौं : सरकारमा सहभागी हुने नहुनेबारे राजपा अलमलमा परेको छ। अध्यक्षमण्डल सहभागी हुने र नहुने दुई पक्षमा विभाजित भएकाले राजपा रनभुल्लमा परेको हो। राजपा अध्यक्षमण्डलका सदस्य राजेन्द्र महतो, शरतसिंह भण्डारी, अनिलकुमार झा र राजकिशोर यादव सरकारमा सामेल हुने पक्षमा छन्। अध्यक्षमण्डल संयोजक महेन्द्र राय यादव र महन्थ ठाकुर भने सरकारमा सहभागी हुन नहुने र संघीय समाजवादीसँगको एकता प्रक्रिया अघि बढाउनुपर्ने पक्षमा छन्। पार्टीको नेतृत्वकर्ता नै सत्ता साझेदारीको विपक्षमा उभिएपछि तत्काल सरकार प्रवेशको सम्भावना नरहेको अध्यक्षमण्डलका सदस्य अनिलकुमार झाले बताए। संयोजक नै सरकारसँग नजिक हुन चाहनुभएको छैन, यसबारे उहाँले संसद्बाटै बोलिसक्नुभएको छ, उनले भने, उहाँ पार्टीको नेतृत्वकर्ता हो त्यसैले उहाँले जे बोल्नुभयो पार्टी त्यसरी नै अगाडि बढ्छ। गत साताको राष्ट्रियसभा निर्वाचनका लागि पुस २ गते सत्तारुढ नेकपा र राजपाबीच तालमेल भएको थियो। एक वर्षपछि जोडिएको यो सम्बन्ध तालमेलमा मात्र सीमित थिएन, दुवै दलले प्रदेशदेखि र केन्द्रसम्म साझेदारी गर्ने सहमतिसमेत बनेको थियो। सरकारमा साझेदारी गर्ने सहमतिबमोजिम नै माघ ७ गते नेकपाका सभामुख उम्मेदवार अग्नि सापकोटालाई राजपाका प्रमुख सचेतक लक्ष्मणलाल कर्णले समर्थन गरे। तर, माघ ५ मा अध्यक्षमण्डल संयोजकको जिम्मेवारी सम्हालेका यादव भने उक्त कदमविरुद्ध उभिए। संयोजक यादव नै सरकारसँग साझेदारी गर्नुहुन्न भन्ने लाइनमा उभिएपछि राजपा अलमलिएको छ। सरकारसँग साझेदारीप्रति संयोजक यादवको अनिच्छा मंगलबार बसेको संसद बैठकमा समेत देखियो। सभामुखलाई शुभकामना दिँदै उनले भने, राजपा माग र मुद्दाका लागि निर्माण भएको हो, सत्ताका लागि होइन। पार्टीका मुद्दा सम्बोधन भए राजपा सरकारलाई समर्थन गर्न तयार रहेकोसमेत उनले प्रष्ट पारे। अध्यक्षमण्डलका सदस्य राजेन्द्र महतोले नेकपासँग अनौपचारिक वार्ता गरिरहेको एक नेता बताउँछन्। महतोकै अग्रसरतामा राष्ट्रियसभामा नेकपाराजपा चुनावी गठबन्धन भएको थियो। अध्यक्षमण्डल दुई धारमा विभाजित भए पनि नेकपासँग अनौपचारिक छलफल भइरहेको राजपाका एक नेताले बताए। राष्ट्रियसभा निर्वाचनलगत्तै सरकार प्रवेशबारे छलफल हुने कुरा थियो तर अहिलेसम्म केही भएको छैन, ती नेताले भने, अध्यक्षमण्डल संयोजक नै यो विषयमा प्रवेश गर्न चाहनुहुन्न, अन्यले भने विभिन्न माध्यमबाट नेकपासँग वार्ता गरिरहेका छन्। नेकपाको सभामुख उम्मेदवारलाई राजपाले समर्थन गरेकाले उपसभामुख राजपालाई नै नेकपाले दिने चर्चा पनि छ। तर, नेकपासँग उपसभामुखबारे कुनै पनि छलफल नगर्ने अडानमा संयोजक यादव छन्। अध्यक्षमण्डलका एक सदस्यका अनुसार नेकपाले उपसभामुख प्रस्ताव गरे राजपा तयार रहेको तर यो विषयमा आफैं छलफल गर्न नजाने अडान यादवको छ। पुनः रेशमकै विषय रेशम चौधरीकै कारण करिब एक वर्षअघि सरकारराजपाबीच सम्बन्ध टुट्न पुग्यो। अहिले रेशमकै मुद्दाबाट सहकार्यको सम्भावना बढेको छ। २२ फागुन ०७५ मा राजपाले संविधान संशोधनमा सरकारको बेवास्ता र रेशमको जन्मकैदका कारण सरकारलाई दिएको समर्थन फिर्ता लियो। यही दिन कैलाली जिल्ला अदालतले टीकापुर घटनाका मुख्य आरोपी रेशमसहित ११ जनालाई जन्मकैद फैसला गरेको थियो। राजपाले नेकपाका सभामुख उम्मेदवार सापकोटालाई समर्थन गरेकै दिन वरिष्ठ उपाध्यक्षद्वय सर्वेन्द्रनाथ शुक्ल, बृजेशचन्द्र लाल, उपाध्यक्षद्वय गोविन्द चौधरी, रमेशप्रसाद यादव र महासचिव विजयकुमार सिंहले अध्यक्षमण्डलसमक्ष रेशमलगायतका मुद्दा सम्बोधन भएपछि मात्र सरकारमा प्रवेश गर्न चेतावनीपत्र बुझाएका थिए। संविधान संशोधन भई मधेसी, थारु, आदिवासी जनजाति, दलित, मुस्लिमलगायतका मुद्दा सम्बोधन, रेशम चौधरीलगायत आन्दोलनकारीमाथि चलाइएका राजनीतिक मुद्दा खारेज गरी रिहा नहुन्जेल सरकारमा सामेल हुनु सहिदको बलिदान र आन्दोलनको अपमान हुने हाम्रो ठहर छ। यसअघि नेकपाका अध्यक्ष पुष्पकमल दाहालले रेशमलाई छुटाउने अभिव्यक्ति दिइसकेका छन्। माघ १ गते टुँडिखेलमा माघी महोत्सवमा उनले केही साथी छुटेका छन्, रेशमजीलगायत साथी छुट्न बाँकी छ, छुटाइन्छ भन्ने अभिव्यक्ति दिएका थिए।"
टिपरको ठक्करबाट मृत्यु : पाँच बुँदे सहमतिपछि आन्दोलन फिर्ता,"सुर्खेतः वीरेन्द्रनगरमा तीन दिनदेखि जारी आन्दोलन फिर्ता भएको छ । मंगलबार टिपरको ठक्करबाट कालिकोटको महावै गाउँपालिका ३ सिम्खेतका २० वर्षीय केशर सिंहको ज्यान गएको थियो । त्यसपछि पीडित पक्षले वीरेन्द्रनगरमा आन्दोलन चर्काएका थिए । बिहीबार जिल्ला प्रशासन कार्यालयमा भएको वार्तापछि पाँच बुँदे सहमति भएको छ । सहमतिसँगै आन्दोलन पनि फिर्ता भएको पीडित पक्षले जनाएका छन् । आन्दोलन फिर्ता भएपछि वीरेन्द्रनगर बजार खुलेको छ । सवारी साधन पनि संचालनमा आएका छन् । घटनापछि वीरेन्द्रनगर तनावपूर्ण बनेको थियो ।आन्दोलन नियन्त्रण बाहिर गएपछि प्रशासनले मंगलबार कफ्र्यू लगाएको थियो ।जिल्ला प्रशासन कार्यालयका अनुसार प्रशासन, टिपर मालिक र पीडित पक्षबीच वार्ता भएको थियो । सहमतिअनुसार पीडित पक्षले आन्दोलनका सबै कार्यक्रम फिर्ता लिएको प्रमुख जिल्ला अधिकारी बसन्त अधिकारीले जनाए । यस्तै टिपर चालक राजकुमार बोहोराविरुद्ध पीडित पक्षले किटानी जाहेरी दिने र हदैसम्मको कारबाहीका लागि प्रक्रिया अगाडि बढाउने, आन्दोलनमा घाइते भएकाहरुको उपचारका लागि प्रदेश सरकारलाई अनुरोध गर्ने, मृतक केशर सिंहको शव पोस्टमार्टम गरी आफन्तले बुझ्ने र पीडित पक्षलाई कानुन बमोजिम क्षतिपूर्ति उपलब्ध गराउने सहमति भएको छ । यसअघि चालकको लापरबाहीले घटना भएको भन्दै स्थानीयले कडा कारबाही र पीडित परिवारलाई उचित क्षतिपूर्ति दिनुपर्ने माग गर्दै आन्दोलन गर्दै आएका थिए । प्रहरीले मृतकका आफन्तको सहमतिबिनै सडकबाट शव उठाएपछि अवस्था थप तनावपूर्ण बनेको थियो। आन्दोलनका क्रममा एक दर्जनभन्दा बढी प्रदर्शनकारी घाइते भएका थिए । यस्तै प्रदर्शनकारीले वीरेन्द्रनगरमा रहेका प्रहरीका बीट र सीसी क्यामेरामा तोडफोड गरेका थिए।"
सर्वोच्चमा झिकाइए अख्तियारका सचिव,"काठमाडौं : सर्वोच्च अदालतले अख्तियारका सचिव महेश्वर न्यौपानेलाई १५ दिनभित्र इजलाससमक्ष अनिवार्य उपस्थित हुन आदेश दिएको छ। नेपाल आयल निगमका तत्कालीन महाप्रबन्धक युवराज शर्माको भ्रष्टाचार मुद्दाको सन्दर्भमा सर्वोच्चको पूर्ण इजलासले अख्तियारका सचिवलाई बोलाएको हो। ताकेता गर्दा पनि उक्त मुद्दाको काजगातसहित अभिलेख उपलब्ध नगराएपछि न्यायाधीश मीरा खड्का, ईश्वरप्रसाद खतिवडा, सुष्मालता माथेमाको इजलासले सचिव न्यौपानेलाई उपस्थित हुन भनेको हो। १५ दिनभित्र आफैँ उपस्थित भएर शर्माको अभिलेख उपलब्ध गराउन अख्तियारका सचिवलाई आदेश दिइएको सर्वोच्चका सूचना अधिकारी देवेन्द्र ढकालले बताए। सर्वोच्चले २०७५ कात्तिक ८ र २०७५ फागुन २३ मा पनि अभिलेख उपलब्ध गराउन अख्तियारका नाममा आदेश दिएको थियो। २०७५ कात्तिक ८ र २०७५ फागुन २३ मा यस अदालतबाट भएको आदेशबमोजिम अनुसन्धान अधिकृत तोकिएकोसम्बन्धी निर्णय पेस हुन आएको देखिएन, आदेशमा भनिएको छ, उल्लेखित आदेशपश्चात् अख्तियारले क्रमशः २०७५ मंसिर २३ र २०७६ असार ३० मा निर्णय काजगात फेला नपरेका भनी पठाएको देखियो। यसलाई जवाफदेहितापूर्ण कामकारबाही मान्न मिल्ने देखिँदैन। सामान्य प्राविधिक कारण देखाई अदालतबाट माग गरिएको मुद्दा सम्बन्धित अभिलेख पेस गर्न आलटाल गर्ने र जिम्मेवारीबाट पन्छिन खोज्ने प्रवृत्तिलाई उचित ठान्न नसकिने आदेशमा उल्लेख छ। आयोगका सचिवलाई सम्बोधन गरी २०७५ कात्तिक ८ र फागुन २३ को आदेशको छायाँ प्रति साथै राखी पुनः अन्तिम पटक लेखी पठाउनू भन्ने आदेश भएको छ। कागजात अभिलेख खोजी गरी पेस गर्न १५ दिनको समय प्राप्त हुने गरी यो मुद्दा पेसी तोक्न र पेसीका दिन सचिव नै निर्णय फाइल अभिलेख लिई इजालाससमक्ष अनिवार्य उपस्थित हुन भनिएको छ। सर्वोच्चले निगमका तत्कालीन कार्यकारी निर्देशक रहेका शर्मालाई २०६९ पुस २५ मा भ्रष्टाचारी ठहर गरी १ वर्ष कैद तथा बिगो र जरिवानाबापत १ करोड ७ लाख ९९ हजार ५६० तिर्नुपर्ने फैसला गरेको थियो। तत्कालीन प्रधानन्यायाधीश खिलराज रेग्मी र न्यायाधीश सुशीला कार्कीको संयुक्त इजलासले २०५५ वैशाख ३० देखि २०५७ वैशाख २८ गतेसम्म शर्माले निगमको कार्यकारी निर्देशक रहँदा भ्रष्टाचार गरेको ठहर गरेको थियो। अख्तियारले शर्माविरुद्ध १ करोड १ लाख ४५ हजार १०० बराबरको सम्पत्ति भ्रष्टाचार गरेको आरोप लगाउँदै २०६० कात्तिक ११ मा विशेष अदालतमा मुद्दा चलाएको थियो। विशेषले शर्माको कुल सम्पत्तिमा ३ लाख ४ हजार मात्र स्रोत नखुलेको देखिएको र सो सम्पत्ति (१ प्रतिशतभन्दा कम)लाई भ्रष्टाचार गरेको भन्न नमिल्ने भन्दै २०६४ मंसिर २७ मा सफाइ दिएको थियो। सर्वोच्चले भने शर्माले २०३६ सालदेखि आर्जन गरेको सम्पत्ति १ करोड ८ लाख ७२ हजार ९ सय देखिएकामा ५४ लाख ७३ हजार १२२ बराबरको मात्र स्रोत खुलेको जनाएको थियो। शर्माले सर्वोच्चको फैसलाविरुद्ध पुनरावलोकन माग गरेका थिए।"
बालिका बलात्कारपछि हत्या गर्नेलाई जन्मकैद,विराटनगर : विराटनगर महानगरपालिका ८ की ११ वर्षीया बालिका गुडिया भनिने रुपमती दासको बलात्कारपछि हत्यामा संलग्न दुई जनालाई जिल्ला अदालत मोरङले जन्मकैदको फैसला सुनाएको छ। अपहरणपछि बलात्कार गरेर हत्या गरिएको घटनामा संलग्न २५ वर्षीय भुट्टु भनिने अब्बास अन्सारी र १९ वर्षीय चन्दु महतोलाई न्यायाधीश तेजबहादुर खड्काको इजलासले बिहीबार आजीवन कैदको फैसला सुनाएको हो। फौजदारी अपराध संहिता २०७४ को दफा ४१ र दफा १७७ को उपदफा २ अनुसार भएको फैसलाबाट उनीहरु अब बाँचुनजेल कारागारमा बस्नु पर्ने अदालतका सूचना अधिकारी युवराज पौडेलले जानकारी दिए। फैसलामा दुवै अभियुक्तबाट बालिकाका परिवारलाई जनही ५० हजार रुपैयाँ क्षतिपूर्ति भराउने उल्लेख छ। घटनामा संलग्न अन्सारी र महतो यस अघि अदालतकै आदेशबाट पुर्पक्षका लागि थुनामा थिए। छिमेकीका घरमा टीभी हेर्न जाँदै गरेको अवस्थामा बालिकालाई २०७५ साल माघ १२ गते साँझ अपहरणपछि केही पर लग्दै मुख थुनेर बलात्कारगरेको अनुसन्धानबाट खुलेको थियो। बेहोस भएकी बालिकाको हत्या गरेर सिंघीया खोलामा फालेको अवस्थामा शव भेटिएको थियो।
प्रहरी अधिकृत कै नक्कली प्रमाणपत्र,"काठमाडौं : प्रहरी अधिकृलले नक्कली शैक्षिक प्रमाण पत्र पेस गरेर जागिर खाएको खुलेको छ। अख्तियार दुरुपयोग अनुसनधान आयोगले दुई प्रहरी अधिकृतले नक्कली शैक्षिक प्रमाणपत्रको पेस गरेर सरकारी लाभ तथा सुविधा लिएको आरोपमा मुद्दा दायर गरेको छ। तत्कालिन प्रहरी निरीक्षक अरुणकुमार शाह, पूर्व प्रहरी सहायक निरीक्षक धिरेन्द्रकुमार शाहीविरुद्ध अख्तिायरले मुद्दा दायर गरेको हो। प्रहरी निरीक्षक शाहले परीक्षा नै नदिई भारतबाट बीए पास गरेको नक्कली शैक्षिक योग्यताको प्रमाणपत्र पेश गरी प्रहरी निरीक्षकमा बढुवा भएर जागिर खाएको पुष्टि भएको अख्तियारले जनाएको छ। उनले मगध विश्वविद्यालय, बोधगया भारत अन्तर्गतको बिडी इभिनिङ कलेजबाट बिए तहको झुठ्ठा शैक्षिक योग्यताको प्रमाणपत्र पेश गरी प्रहरी निरीक्षक तथा प्रहरी नायब उपरीक्षक पदमा बढुवासमेत भई सरकारी लाभ तथा सुविधा लिएको देखिएको अनुसन्धानबाट खुलेको छ। त्यस्तै प्रहरी सहायक निरीक्षक शाहीको शैक्षिक योग्यताको प्रमाणपत्र नक्कली भएको पुष्टि भएको छ। उनले माध्यमिक शिक्षा परिषद उत्तर प्रदेश बोर्ड अफ हाइस्कुल एण्ड इन्टरमिडिएट एजुकेशन यूपी भारतबाट उत्तीर्ण गरेको नक्कली शैक्षिक योग्यताको प्रमाणपत्र पेश प्रहरी सहायक निरीक्षकमा बढुवा भएर सुविधा तथा लाभसमेत लिएको अख्तियारको दाबी छ। उनीहरुविरुद्ध भ्रष्टाचार निवारण ऐन बमोजिम कैद र जरिवानाको मागसहित विशेष अदालतमा मुद्दा दर्ता भएको छ।"
मालपोतका कार्यालय सहयोगीविरुद्ध ९ करोडको भ्रष्टाचार मुद्दा,काठमाडौं : अख्तियार दुरुपयोग अनुसन्धान आयोगले मालपोत कार्यालय चावहिलका (हाल निलम्बित) कार्यालय सहयोगी राजेन्द्र बस्नेतविरुद्ध अकुत सम्पत्ति आर्जनमा मुद्दा दयार गरिएको छ । अख्तियार दुरुपयोग अनुसन्धान आयोगले कार्यालय ८ करोड ९८ लाख ५८ हजार अवैध रुपमा सम्पत्ति आर्जन गरेको कसुरमा बिहीबार विशेष अदालतमा मुद्दा दायर गरिएको छ । कार्यालय सहयोगी बस्नेतले ३० वर्षे जागिर जीवनमा यति धेरै सम्पत्ति आर्जन गर्न सफल भएका हुन् । पदीय दुरुपयोग गरी गैरकानूनी रुपमा सम्पत्ति आर्जन गरी अस्वाभाविक उच्च जीवनयापन गरिरहेको भन्ने उजूरीपछि अख्तियारले उनीविरुद्ध अनुसन्धान गरेको हो । अख्तियारले बस्नेतकी श्रीमती सीता बस्नेत आमा टुकुकुमारी बस्नेत र भतिजा कृपा बस्नेतलाई पनि प्रतिवादी बनाएको छ । कार्यालय सहयोगी बस्नेतविरुद्ध दुई वर्षसम्म कैद र बिगो बमोजिम जरिबाना गरी त्यसरी आर्जन गरेको गैरकानुनी सम्पत्तिसमेत जफतको माग गरिएको छ। उनकी श्रीमती सीता आमा टुकुकुमारी र भतिजा बस्नेत समेतलाई सम्पत्ति जफत गर्ने प्रयोजनका लागि मुद्दा दायर गरिएका छ ।
'लेबनान नपठाएपछि बोतलले हानेर मारें',काठमाडौं : साथी हत्या आरोपमा पक्राउ परेका बंगलादेशी नागरिक दुलानीया मियाँले रकम लिएर लेबनान नपठाइदिएपछि ह्विस्कीको बोतलले हानेर अहमेद मौदिनको हत्या गरेको स्वीकार गरेका छन्। अहमेद मौदिनले लेबनान पठाइ दिने भन्दै साढे तीन लाख रुपैयाँ लिएको बयानका क्रममा मियाँले बताएका छन्। बंगलादेशी नागरिक अहमेद मौदिन हत्यामा संलग्न भएको आरोपमा मियाँलाई प्रहरीले बुधबार पक्राउ परेको हो। काठमाडौं परिसरका डीएसपी होबिन्द्र बोगटीका अनुसार झापाको काँकटभिट्टाबाट लाहान आएका उनी पक्राउ परेका हुन्। दुलामियाँ बंगलादेश र भारतको सीमामा बस्दै आएको अनुसन्धानबाट खुलेको छ। उनलाई महानगरीय प्रहरी अपराध महाशाखाको सहयोगमा महानगरीय प्रहरी परिसर काठमाडौं र इलाका प्रहरी कार्यालय अनारमणीको टोलीले पक्राउ गरेको हो। राजधानीको एक होटलमा बंगलादेशी नागरिकको हत्या साथीको हत्या आरोपमा बंगलादेशी पक्राउ
भ्रमण वर्षलाई गिज्याउँदै लुम्बिनी सडक (फाेटाेभिडियाे),"भैरहवा : संघीय सरकारले नेपाल भ्रमण वर्ष २०२० र प्रदेश ५ सरकारले लुम्बिनी भ्रमण वर्ष २०७६ मनाउँदै छ । यस क्षेत्रमा लाखौँ पर्यटक भित्र्याउने दुवै सरकारको लक्ष्य छ । यस क्षेत्रको प्रमुख पर्यटकीय गन्तव्य भनेको गौतमबुद्धको जन्मस्थल लुम्बिनी हो। तर, भ्रमण वर्षमा पर्यटकलाई लुम्बिनी पुग्न सोचेजस्तो सहज छैन । निर्माणधिन लुम्बिनी सडकखण्डको धूलो र यत्रतत्र छरिएका निर्माण साम्रगीले पर्यटक लुम्बिनी नपुगी फर्किने अवस्था छ। बुङबुङती उड्ने धूलोले लुम्बिनी यात्रा निकै सकस छ। 'लुम्बिनी पुग्नका लागि यातायात र सडक अवस्था ठिक छैन,' लुम्बिनीमा भेटिएका ब्राजिलका रिक अलमिडाले अन्नपूर्णसँग भने, 'धुलाम्मे सडकले बेहाल बनायो।' ठेकेदारको निर्माण गति सुस्त हुँदा सर्वसाधरणदेखि पर्यटकसम्मले सास्ती खेप्नु परेको छ । घाम लाग्दा धुलाम्मे र पानी पर्दा हिलाम्मे हुने सडकले भ्रमण वर्षलाई नराम्ररी गिजाइरहेको छ । भ्रमण वर्षको नाममा करोडौं खर्च भइरहेको छ । तर, सडक निर्माणको गति बढाउन सरकारले चासो नदेखाएको सरोकारवाला बताउँछन् । सडक निर्माणको ठेक्का पाएको गवार कन्सट्रक्सनको लापरवाहीका कारण लुम्बिनी पुग्ने आन्तिरक र बाह्य पर्यटकले मुख छोपेर लुम्बिनी पुग्नुपर्ने बाध्यता आएको हो। श्वासप्रश्वासका बिरामीलाई लुम्बिनी सडकखण्डमा यात्रा गर्न उत्तिकै जोखिम छ । झट्ट हेर्दा सडकमा कुहिरो लागेजस्तो देखिन्छ । तर, बुङबुङती उड्ने धूलोले दिउँसै बत्ती बालेर सवारी गुडाउनुपर्ने अवस्था छ। धुलाम्मे सडकमा मास्कले काम गर्दैन । पैदल र साइकल यात्रुलाई झनै मुस्किल छ। पैदल हिँडेर विद्यालय पुग्ने विद्यार्थीलाई विद्यालयसम्म पुग्न कठिन छ। धूलोले सडक किनारका व्यापारीको व्यापार डामाडोल भएको छ। समयमा सडक निर्माण सम्पन्न नहुँदा विद्यालय आउजाउ गर्न निकै समस्या परेको बेथरीका शिक्षक सुनिल सिंह बताउँछन् । उनले धुलाम्मे सडकले स्वास्थ्यमा समस्या निम्त्याए उत्पन्न हुन थालेको बताउँदै जीविकोपार्जनमा असहजता भएको बताए सडककै कारण भीभीआइपी हेलिकप्टरबाट सिधै लुम्बिनी ल्याउने गरेका छन्।"
साउना बाथले लियो दम्पतीको ज्यान,"ललितपुर : हेल्थ क्लबमा साउना बाथ गर्न गएका ललितपुरका एक दम्पतीको निधन भएको छ। बुधबार साँझ ललितपुर महानगरपालिका१४ नखिपोटका हस्तकुमार गुर्बाजु (थापा) (४२) र नेत्र पुन (३४) को फिट एन्ड फाइन हेल्थ क्लब मा निधन भएको हो। विशालचोकस्थित हेल्थ क्लबमा साउना बाथ लिने क्रममा दम्पतीको निधन भएको प्रहरीको प्रारम्भिक अनुसन्धानले देखाएको छ। घटना हेर्दा दुवै पक्षको असावधानी देखिन्छ, महानगरीय प्रहरी वृत्त सातदोबाटोका डीएसपी मित्रबन्धु शर्मा भन्छन्, साउना सुरु भएपछि उहाँहरूले आफ्नो सुरक्षाको ख्याल नगरेको र नियमित ग्राहक भएकाले सञ्चालकले विश्वास गरेको देखिन्छ। साँझ ६:४५ मा हेल्थ क्लबमा पुगेका दम्पती बेहोस भएको खबर सादतोबाटो प्रहरीमा राति ९ बजे पुगेको थियो। प्रहरीले बेहोस अवस्थामै रहेका दम्पतीलाई पाटन अस्पताल पुर्याउँदा चिकित्सकले मृत घोषणा गरेका हुन्। खबर पाएको ६ मिनेटमा घटनास्थल पुगेका थियौं, डीएसपी शर्मा भन्छन्, घटनास्थल हेर्दा अक्सिजनको कमीले बेहोस भएजस्तो देखिन्छ। गिजर खोलेपछि हावा फाल्ने फ्यान अन नगर्दा दुर्घटना भएको सञ्चालक जुना बस्नेत बताउँछिन्। साउना सकेर बाथ गर्न गिजर खोल्नुपर्छ, बस्नेत भन्छिन्, उहाँहरूले गिजर खोल्नुभयो तर फ्यान खोल्नु भएन। करिब दुई घण्टा अवधिमा क्लबका स्टाफले तीन पटक ढोका ढकढक्याएको प्रहरी अनुसन्धानबाट खुलेको छ। ढोका फोडेर हेर्दा दम्पती बेहोस भेटिएपछि प्रहरीलाई खबर भएको छ, डीएसपी शर्मा भन्छन्, हामी प्रारम्भिक अनुसन्धानमै छौँ, घटना मनसाय प्रेरितजस्तो लाग्दैन। उनीहरुको शव पाटन अस्पतालमा राखिएको छ। विदेशबाट आफन्त आएपछि मात्र पोस्टमार्टम हुने डीएसपी शर्माले बताए। पोस्टमार्टम रिपोर्ट आएपछि थप अनुसन्धान हुन्छ, शर्मा भन्छन्, अहिले सञ्चालकसँग प्रारम्भिक बयान लिइरहेका छौं। ललितपुरको सउना बाथमा दम्पतीको मृत्यु हस्तबहादुरले जापानबाट कराते दु फुदुकाई नेपाल भित्र्याएका हुन्। घरको भित्तामा उनले जापानमा करातेको प्रशिक्षण लिएका तस्बिर सजिएका छन्। उनले थममाया थापा महिला बालबालिका मन्त्री हुँदा स्वकीय सचिवको जिम्मेवारी पूरा गरेका थिए। यो दम्पतीले घरमै मन्टेश्वरी सञ्चालन गरेका थिए। उनीहरूका १३ वर्षीया छोरी मेगमी र ११ वर्षीय छोरा लिंकन छन्। मृतक हस्तकुमार र नेत्रको घर र मन्टेश्वरीको बाेर्ड । तस्बिर : दिनेश लुइटेल"
घाम लागेपछि उज्यालिएका हिमाल (फोटो फिचर),"बाजुरा : दुई महिनापछि बाजुरामा घाम लागेको छ। मंसिर २३ गतेबाट मौसममा बदली भइ परेको हिमपात र वर्षाले सर्वसाधारणको दैनिकी प्रभावित भएको थियो।बिहीबार घाम लागेपछि चिसाले कठ्यांग्रिएका बालबालिका, वृद्धवृद्धा र सुत्केरीले केही राहत महशुस गरेका छन्। सर्वसाधारण बाहिर निस्केर घाम ताप्न थालेका छन्। चरणका लागि पशुचौपाया वनजंगलतिर जान थालेका छन्। घाम लागेसँगै दैनिकी कामकाजमा सहजता आएको छ। उच्च हिमाली क्षेत्रमा हिउँले ढाकेपछि गाईवस्तुलाई घाँस खुवान समस्या भएको थियो। घाम लागेसँगै सदरमुकाम मार्तडीबाट वरपरको दृष्यले जो कोहीको मन खिचेको छ।घामले उज्यालिएका सुन्दर हिमाल ब्याकग्राउन्डमा राखी सेल्फी लिनेहरुको लर्को लागेको छ। मार्तडीबाट देखिएका हिमालका मनोरम दृष्य।"
राष्ट्रपति उत्थान कार्यक्रम कालिकोटमा दुरुपयोग,"कालिकोट : जिल्लामा आपतकालिन अवस्थामा हेलिकप्टरमार्फत सुत्केरी उद्धार गर्ने राष्ट्रपति उत्थान कार्यक्रमको व्यापक दुरुपयोग भएको स्वास्थ्यकर्मीले नै बताएका छन्। जिल्लामा गत साउनयता उद्दार गरिएका ४ वटा सुत्केरीमा ३ वटा सुत्केरीलाई उद्दार गर्नै नपर्ने अवस्थामा उद्धार गरिएको स्वास्थ्यकर्मीको दावी छ। जिल्ला स्वास्थ्य कार्यालय कालिकोटमा कार्यरत डा विज्ञान प्रजापतीले जिल्लामै सुत्केरी हुनसक्ने सामान्य सुत्केरीलाई पनि हेलिकप्टरमार्फत सुर्खेत लगिएको बताए। उनले भने, 'कहाँ कसरी हेलिकप्टर आएर सुत्केरीलाई लैजान्छ थाहै छैन् । गाउँमा सुत्केरीको अवस्था जटिल भएपछि पहिले जिल्लामा जानकारी हुनुपर्छ। त्यसो हुँदैन। गाउँमा हेलिकप्टर मागाइसकेपछि मन्त्रालयबाट खबर पाइन्छ।' उनले जिल्लाबाट हेलिकप्टरमार्फत उद्धार गरिएका गत साउन महिना यता ४ जना सुत्केरीमध्ये एकजना त सुत्केरी नै नभएको र ३ जनामध्ये एकजना मात्र वास्तविक समस्या भएर उद्धार गरिएको बताए। रास्कोट नगरपालिका स्वास्थ्य संयोजक हंशराज बरालका अनुसार गत कार्तिक २१ गते रास्कोट नगरपालिका १ निवासी २५ वर्षीया रत्ना शाहीलाई हेलिकप्टरमार्फत उद्धार गरी प्रदेश अस्पताल पुर्याएर आमा र बच्चाको ज्यान बचाइयो। उनको बच्चा उल्टो, नाबी अगाडि देखिएको र लामो समय व्यथा लागेकाले आकास्मिक उद्धार गर्नु परेको हो । डाक्टर विज्ञान प्रजापतीले भने, 'ती रास्कोट नगरपालिका १ की रत्ना शाहीबाहेक अरु तीनजना महिलालाई उद्धार नै गर्नुपर्ने अवस्था थिएन। डाक्टर प्रजापतीकाअनुसार गत शुक्रबार मात्र जिल्लाको नरहरीनाथ गाउँपालिका ७ निवासी भरत बटालाकी पत्नी २१ वर्षीया शान्ति बुढा बटालाको हेलिकप्टरद्धार उद्धार गरियो । उनीलाई सामान्य सुत्केरी व्यथा लागेको थियो । उनलाई हेलिकप्टरमार्फत प्रदेश अस्पताल सुर्खेत पुर्यायो।त्यहाँ उनले सामान्य अवस्थामा शिशुलाई जन्म दिइन्। उनलाई जिल्लामै सुत्केरी गराउन सकिने अवस्था थियो । जिल्लामा खबर नै नगरी हेलिकप्टर मगाएर सुर्खेत लगियो । यस्तै, गत मंसिरमा पलाँता गाउँपालिका ७ की पवित्रा बम ४ महिना ९ दिनकी गर्भवती थिइन् । उनी दाउरा लिन वन गएको समयमा एक्कासी रक्तश्राव भयो । उनलाई स्वास्थ्य चौकीमा ल्याइयो । उपचार गरियो । सुधार भइसकेपछि हेलिकप्टर मगाएर सुर्खेत लगियो । यस्तै गत असोज महिनामा सान्नीत्रिवेणी गाउँपालिका ५ की स्वसिता शाहीलाई बर्थिङ सेन्टरमा बच्चा जन्मिहाल्छ भन्दा भन्दै स्ववास्थ्यकर्मीलाई दबाब दिएर रिफर गर्न लगाइयो। तर, गत पुस २ गते नरहरीनाथ गाउँपालिका ९ की पावर्ती दर्जी सुत्केरी हुन नसकेरै ज्यान गयो । उनलाई स्वास्थ्य चौकी लालुले जिल्ला अस्पताल लिनका लागि रिफर गरेपनि घरपरिवारले पैसा छैन बढी खर्च हुन्छ भनेर घरमै राखे । दुई दिनपछि सुत्केरी हुन नसकेर ज्यान गयो । कसैले हेलिकप्टरबाट उद्धार गर्नका लागि पहल गरिदिएन् । यस्तै यही माघ ११ गते पलाँता गाँउपालिका ३ की पिरना रोकायाको अवस्था पनि निकै जटिल थियो । बच्चा उल्टो भएकाले हेलिकप्टरबाट उद्धारका लागि पहल गरियो । अघिल्लो दिन नररहरीनाथ गाउँपालिकाकी सामान्य सुत्केरीका लागि हेलिकप्टर लगेकाकाले भोली पल्ट भन्ने बित्तिकै हेलिकप्टर आएन् । हेलिकप्टर नआएपछि स्वास्थ्य चौकी धौलागोहका इन्चार्ज संकर बरालले सुत्केरीको अवस्था जटिल भएकाले जिल्ला अस्पताल लैजान आग्रह गरे । तर आफन्तले बरु बच्चा जेसुकै होला आमालाई बच्चाइदिनुस् । हामी कही लैजादैनौं भनेपछि शनिबार राती सुत्केरी भइन । बच्चा बचेन । आमालाई बचाइयो । स्वास्थ्य चौकी धौलागोहका इन्चार्ज बरालले भने, धन्न आमालाई बचाइयो।' जिल्ला स्वास्थ्य सेवा कार्यालयमा निमित्त स्वास्थ्य सेवा व्यवस्थापक कटकबहादुर महतले सरकारले दुर्गम तथा पिछडिएका क्षेत्रमा राष्ट्रपति महिला उत्थान कार्यक्रमअन्तरगत सुत्केरी महिलाको उद्धार गर्ने लक्ष्य लिएपनि कालिकोटमा सदुपयोग नभएको बताए । उनले भने,' जिल्लामा दिन सकिने सेवाकै लागि राज्यको खर्चले सुत्केरी महिलालाई किन बाहिर लिन जरुरी थिएन । वास्तविक समस्या परेका महिलाको उद्धार हुनुपर्छ।'"
कोरोना भाइरस : सीमामा लापरवाही,"भैरहवा : चीनमा नोवेल कोरोना भाइरसको महामारीले सर्वसाधारणको मृत्यु भइरहे पनि नेपालको सीमा क्षेत्रमा सतर्कता अपनाइएको छैन। स्थलमार्ग हुँदै सबैभन्दा बढी पर्यटक भित्रिने रुपन्देहीको बेलहिया नाकाबाट स्वास्थ्य जाँचबिनै पर्यटक निर्बाध भित्रिरहेका छन्। विश्व स्वास्थ्य संगठन तथा सरकारी निकायका अनुसार चीनबाहिर संक्रमणका कम्तीमा ४७ घटना पुष्टि भएका छन्। नेपालसहित १६ देशमा यो भाइरस फैलिएको छ। यस नाकाबाट श्रीलंका, थाइल्यान्ड, म्यान्मा र भियतनामपछि चीनबाट बढी पर्यटक आउने गरेका छन्। अत्यधिक पर्यटक भित्रिने बेलहिया नाकामा स्वास्थ्य परीक्षण डेस्क राखिएको छैन। यसबाट भाइरसको जोखिम बढेको छ। बेलहिया नाका हुँदै सन् २०१८ मा ५ हजार २५ जना चिनियाँ नेपाल भित्रिएका थिए भने सन् २०१९ मा ६ हजार १ सय ८ जना चिनियाँ आएका थिए। यस वर्ष जनवरी २८ सम्म ५ सय ४७ जना चिनियाँ यो नाकाबाट आएको अध्यागमन कार्यालय बेलहियाका प्रमुख गिरिराज खनालले बताए। सीमामा पर्यटकको स्वास्थ्य परीक्षण नगरिँदा आफूहरूसमेत जोखिममा परेको उनले बताए। पर्यटक नेपाल प्रवेश गरेपछि सबैभन्दा पहिले अध्यागमन कार्यालय आउँछन्, उनीहरूको पहिलो सम्पर्क हामीसँगै हुन्छ, उनले भने, पर्यटक संक्रमित भए हामी पनि जोखिममा पर्छौं। यस नाकाबाट दैनिकजसो चिनियाँ आउने गरेका छन्। रुपन्देहीका निमित्त सीडीओ भरतकुमार शर्माले ४५ दिनमा सीमा नाकामा हेल्थ डेस्क स्थापना गरिने बताए। उनले यसबारे छलफल भइरहेको र केही दिनभित्रै डेस्क स्थापना गरिने बताए। चीनमा महामारी फैलिएपछि भारतले भने सीमा नाका सुनौलीमा हेल्थ डेस्क स्थापना गरेको छ। कोरोना भाइरस : रसुवागढी नाकामा हेल्थ डेस्क स्थापना कोरोना भाइरस : चीन सरकारद्वारा हात मिलाउन रोक कोरोना भाइरस : मित्रराष्ट्रको साथ खोज्दै चीन कोराना भाइरसः मृत्यु हुनेको संख्या १३२ पुग्यो कोरोना भाइरस : १५ दिन तातोपानी र रसुवागढी नाका बन्द चीनमा कोरोना भाइरस संक्रमण : स्वदेश फर्किने आशमा नेपाली रुघाखोकी लाग्दैमा कोरोना भाइरसको परीक्षण जरुरी छ ? कोरोना भाइरस : एक जना निगरानीमा"
ललितपुरको सउना बाथमा दम्पतीको मृत्यु,ललितपुर : ललितपुरको नखिपोटस्थित जिम तथा फिटनेस सेन्टरको सउना बाथभित्र एक दम्पतीको मृत्यु भएको छ । फिट एन्ड फाइन जिम सेन्टरमा बुधबार साँझ हस्तबहादुर थापा र उनकी पत्नी नेत्र पुनको मृत्यु भएको प्रहरीले जनाएको छ । हस्तबहादुर पूर्वमन्त्री थममाया थापाको स्वकीय सचिव समेत हुन् । घटनाको प्रारम्भिक अनुसन्धान अनुसार सउना बाथभित्र उनीहरुको निस्सासिएर मृत्यु भएको ललितपुर महानगरीय प्रहरी प्रमुख टेकप्रसाद राईले बताएका छन् । साथै घटनाको थप अनुसन्धान भइरहेको राईले जनाए ।
जीप दुर्घटनामा चालकसहित पाँच घाइते,बाजुरा : जिल्लाको जगन्नाथ गाउँपालिका गणेल खोलामा बुधबार राती जीप दुर्घटना हुँदा चालकसहित पाँचजना घाइते भएका छन्। घाइतेमध्ये चालक विक्रम सुनारको अवस्था गम्भीर रहेको छ भने अन्य ४ जनाको अवस्था सामान्य रहेको प्रहरीले जनाएको छ । से १ ज १२०६ नम्मरको जीप पिलुचौबाट बिरामी लिन जगनाथ जानेक्रममा गणेल खोलामाको मोडमा दुर्घटना भएको हो । राती ६ बजेतिर पिलिचौरबाट सेरा बिमारी लिनका लागि जानेक्रममा जगन्नाथ गाउँपालिकाको गणेल खोलामा जीप ब्याग गर्ने क्रममा रोडबाट करिब २ सय ५० मिटर तल खसेको हो। दुर्घटना के कति कारणले भएको हो भन्ने विस्तृत जानकारी आउन बाँकी रहेको प्रहरीले बताएको छ ।घाइतेको उपचार कोल्टी प्राथमिक स्वास्थ्य केन्द्रमा भइरहेको । घाइते विक्रम सुनारलाई थप उपचारका लागि नेपालगन्ज लैजाने तयारी भएको छ। यस क्षेत्रमा पटक पटक दुर्घटना हुँदै आएका छन् । एक महिना अगाडि कर्णालीमा जीप खस्दा ५ जनाको मृ्त्यु भएको थियो ।
गोदाममै थन्कियो अनुदानको चामल,"डोल्पा : सरकारले खाद्य संस्थानमार्फत अनुदानमा बिक्री गर्ने चामल डोल्पाका गोदामै थन्किएको छ। खाद्य संस्थान शाखा डोल्पाको गोदामले थेग्न नसक्ने गरी चामल ढुवानी भएपछि बिक्री भएको छैन। खाद्य व्यवस्था तथा व्यापार कम्पनी लिमिटेड डोल्पा शाखाले गोदामको क्षमताभन्दा धेरै चामल आयात हुँदा भण्डारणमासमेत समस्या भएको जनाएको छ। उपभोक्ताले अनुदानको चामल खरिद गर्न छाडेपछि खाद्य संस्थान शाखाको गोदामै चामल थन्किएको हो। गोेदाममा अघिल्लो आर्थिक वर्षको ६ हजार दुई सय ५१ क्विन्टल चालम मौज्दात छ। यस्तै, चालू आर्थिक वर्षको सात हजार पाँच सय क्विन्टल चालम पनि बिक्री नभएको शाखा प्रमुख कमलराज पाण्डेले बताए। डोल्पामा प्रति आर्थिक वर्षमा १८ हजार क्विन्टल चामल माग भए पनि सो अनुसार बिक्री नहुदाँ गोदाममै चामल थन्किएको उनको भनाइ छ। शाखाको गोदाम २५ हजार क्विन्टल चालम राख्नमिल्ने क्षमताको छ। तर धेरै चामल ढुवानी हुन थालेपछि भाडाको घरमा चामल भण्डारण गर्नुपरेको पाण्डेले बताए। डोल्पामा अरुवा मोटो, जिरा मसिनो, अरुवा सोना, अरुवा मध्यम र जापानी चामल सरकारले अनुदानमा बिक्री गर्दै आएको छ। यहाँ आउने चामल दाङ, नेपालगञ्ज, सुर्खेत र जुम्लाबाट ढुवानी हुन्छ। च चालम बिक्री हुन छाडेपछि डोल्पामा केही वर्ष अघिसम्म चामलकै लागि हुने राजनीतिसमेत अहिले अन्त्य भएको छ। खाद्य संस्थानले बिक्री गर्ने चामलको दरभाउ अनुसार स्थानीय बजारमा चामल उपलब्ध हुन थालेपछि उपभोक्ताले संस्थानको चामल उपभोग गर्न छाडेका शाखा प्रमुख कमलराज पाण्डे बताउँछन्। उनले भने, बजारको चामलभन्दा खाद्यको चामल महँगो भन्दै उपभोत्ता लिनै मान्दैनन्, स्थानीय बजारमा खाद्यकै दररेटमा चामल उपलब्ध हुन थालेपछि संस्थानको चामल बिक्री हुन छोडेको हो। डोल्पामा हाल संस्थानले बिक्री गर्ने अरुवा मोटो चामलको प्रतिक्विन्टल चार हजार ६ सय ५०, जापानी चामलको चार हजार चार सय, अरुवा मध्यम चामलको पाँच हजार चार सय ५०, अरुवा सोनाको पाँच हजार चार सय ५० र जिरा मसिनो चामलको प्रति क्विन्टल ६ हजार तीन सय ५० रुपैयाँ मूल्य छ। स्थानीय बजारमा उदारोमासमेत संस्थाको भन्दा राम्रो चामल उपलब्ध हुन थालेपछि संस्थानको चामल नगद रुपैयाँमा किन्न छोडेको स्थानीय बताउँछन्। यसअघि आर्थिक अवस्था राम्रो भएकाले मात्र बजारकै महँगो चामल किनेर खान्थ्ये। तर विगत दुई वर्षयता सामान्य परीवारलेसमेत संस्थानको चामल किन्न छाडेको नागरिक समाज डोल्पाका सुरेन्द्र ढाकालले बताए। उनले भने, स्थानीय बजारमा उदारोमा चामल लिएर पछि काम गरेर आएको पैसा तिर्न बानी परेपछि स्थानीय खाद्य संस्थानको चामल किन्दैनन्। सडक सञ्जालले पनि बजारमा भने अनुसारको चामल उपलब्ध गराउँदा खाद्यप्रति नागरिक आकर्षित हुन नसकेका हुन्।"
सडक र नदी मिचेर क्रसर,"झापा : झापामा नदीकिनार, राजमार्ग र मुख्यमार्गको पुल छेउमै वर्षौंदेखि क्रसर सञ्चालनमा छन्। उद्योग ऐन निर्देशिकाले खोलाकिनार र राजमार्गबाट ५ सय मिटर टाढा मात्रै क्रसर उद्योग सञ्चालन गर्न पाइने उल्लेख गरेको छ। क्रसर उद्योगलाई व्यवस्थित र वातावरणीय एवं मानवीय जोखिम कम गर्न सरकारले निर्देशिका बनाएको हो। व्यवस्थित र मानवीय जोखिम कम गर्न बनाइएको निर्देशिका कुनै पनि उद्योगले पालना गरेका छैनन्। जिल्ला समन्वय समिति प्रमुख संयोजक रहेको अनुगमन समितिले पटकपटक निर्देशन दिए पनि क्रसरले हाकाहाकी नियम उल्लंघन गरेको पाइएको छ। समस्याबारे प्रस्ट जानकार समितिले कारबाही प्रक्रिया अगाडि बढाउन सकेको छैन। झापामा १२ क्रसर उद्योग दर्ता भएका छन्। सरकारले ०७२ देखि यस्ता उद्योगको नवीकरण र दर्ता प्रक्रिया रोक्का गरेको छ। तर, सरकारी प्रक्रियामा आएका उद्योग पनि दर्ता नभएसरहको सूचीमा रहेको जिल्ला घरेलु तथा साना उद्योग कार्यालय झापाका प्रमुख छवि खतिवडाले बताए। दर्ता भएका १२ मध्ये ९ उद्योग सञ्चालित छन्। त्यसबाहेक विकास निर्माणको नाममा निर्माण कम्पनीले आफूखुसी गिट्टी, बालुवा चाल्ने मेसिन भन्दै क्रसर उद्योग सञ्चालन गरेको पाइएको छ। धेरै क्रसर बिरिङ नदी किनारमा छन् भने अन्य कन्काई नदी र मेची राजमार्गसँग जोडिएका छन्। प्रायः सबै उद्योगले न्यूनतम मापदण्डसमेत पालना गरेका छैनन्। सरकारी नियकाले यसअघि मापदण्डविपरीत ठहर्याएका जयधराल रोडा उद्योग अर्जुनधारा२, जयकाली भगवती रोडा उद्योग अर्जुनधारा२ र पाथीभरा एग्रिकेट इन्डस्ट्रिज खुदुनाबारी२ नियमित सञ्चालनमा छन्। कञ्चनजंघा क्रसर उद्योग अनारमुनी१, कन्काई क्रसर उद्योग बुधबारे४, राजधानी क्रसर इन्डस्ट्रिज धाइजन६ र मंगल श्री क्रसर उद्योग अर्जुनधारा२ पनि सञ्चालनमा छन्। जनस्वास्थ्यमा प्रतिकूल प्रभाव पूर्वपश्चिम राजमार्गअन्तर्गत झापाको बिर्तामोड नगरपालिका६ बुट्टाबारीस्थित सडक किनारमा कञ्चनजंघा क्रसर उद्योग सञ्चालन भइरहेको छ। पहिले सानो क्षेत्रफलमा रहेको सो उद्योगले अहिले राजमार्ग दक्षिणतर्फ पनि विस्तार हुँदै गर्दा त्यसको प्रभाव बस्तीसम्म पुगेको छ। क्रसर सञ्चालन हुँदा निस्कने आवाजले बालबालिका र वृद्धवृद्धामा आँखा, कान र श्वासप्रश्वासको समस्या देखिएको र घरभन्दा अग्लो हुने गरी थुपारिने बालुवा, गिट्टी र धुलो उड्दा घर पूरै धुलाम्मे हुने गरेको स्थानीय ध्रुव ओलीले बताए। हावा चलेको र उद्योग सञ्चालन भएको समयमा घरबाहिर बस्न नसकिने उनले बताए। भने, आँखा चिलाउने समस्या धेरैलाई देखिएको छ। आफूहरूले पटकपटक ध्यानाकर्षण गराए पनि नियमनकारी निकाय रमिते बनेको अर्का स्थानीय टीका खनालले बताए। उद्योग सञ्चालक केदार गिरीलाई नै भेटेर ध्वनि र धुलो नियन्त्रण गर्न, खोलामा हिलो र धुलो नहाल्न आग्रह गर्यौँ तर उनले सुनेनसुनेकै गरे, सम्बन्धित निकाय पनि मौन छ, उनले भने। आफूहरूको स्वास्थ्य र आसपासको वातावरणमा प्रत्यक्ष असर पुर्याएको भन्दै स्थानीय २ सय ७ घरपरिवारले बिर्तामोड नगरपालिका, सोही नगरको ६ नं वडा कार्यालय र जिल्ला समन्वय समितिमा निवेदन पेस गरेका छन्। तर, गुनासोको सुनुवाइ नभएको पीडित परिवार बताउँछन्। व्यवसायी गिरी भने आफूले ठूलो लगानीमा क्रसर सञ्चालन गरेको र भन्नासाथ हट्न नमिल्ने बताउँछन्। उनले भने, मेरो पनि लगानी डुबेको छ, स्थानीयको गुनासो सम्बोधन गर्न सय मिटर पर क्रसर सार्ने तयारी गरेको छु। कारबाही गर्ने अधिकार छैन मापदण्डविपरीत सञ्चालित क्रसरले पुर्याएको असरको जनगुनासो बढ्दै गएपछि जिल्ला समन्वय समिति प्रमुख सोमनाथ पोर्तेलको संयोजकत्वमा गठित समितिले गत वर्ष अनुगमन गरी प्रतिवेदन पनि बनायो। समस्याको प्रस्ट पहिचान भए पनि आफूलाई कारबाही गर्ने अधिकार नभएको उनी बताउँछन्। पोर्तेलका अनुसार झापामा दर्ताबिना सञ्चालित क्रसरको संख्या दर्जनभन्दा बढी छ। पछिल्लो समय क्रसर उद्योग नवीकरण गर्ने र दर्ता गर्ने अधिकार प्रदेशको वन उद्योग तथा पर्यटन मन्त्रालयलाई छ। क्रसरलाई व्यवस्थित गर्न ठोस नीति नबनेसम्म स्थानीय सरकारले प्रभावकारी भूमिका खेल्न नसक्ने पोर्तेलेको तर्क छ। झापाका प्रमुख जिल्ला अधिकारी उदयबहादुर राना पनि मापदण्डविपरीत सञ्चालित क्रसरलाई कारबाही गर्ने अधिकार नदिएकाले समस्या बढेको स्विकार्छन्।"
ट्याक्टरबाट लडेर मृत्यु,विराटनगर : मोरङको कटहरी गाउँपालिका ७ थलाहामा ट्याक्टरबाट लडेर बुधबार साँझ एकजनाको मृत्यु भएको छ। रंगेलीबाट कटहरीतर्फ आउँदै गरेको को १ त २५८९ नम्बरको ट्याक्टरबाट लडेर कटहरी७ का २२ वर्षीय अर्पल मुडियारीको मृत्यु भएको हो । दुर्घटनामा घाइते भएपछि उपचारका लागि विराटनगरको कोशी अस्पतालतर्फ ल्याउँदै गर्दा साँझ ७ : ३० बजे मुडियारीको बाटैमा मृत्यु भएको मोरङ ट्राफिक प्रमुख प्रहरी निरीक्षक राकेशकुमार पोदारले बताए। चालक फरार रहेको र ट्याक्टर नियन्त्रणमा लिएर घटनाको अनुसन्धान सुरु गरिएको प्रहरीले जनाएको छ।
राष्ट्रपतिबाट हनुमानढोकामा वसन्त श्रवण,"काठमाडौं : राष्ट्रपति विद्यादेवी भण्डारी श्रीपञ्चमीका अवसरमा हनुमानढोका दरबारस्थित नासलचोक पुगेर परम्परानुसार वसन्त श्रवण गरेकी छन्। नेपाल पञ्चाङ्ग निर्णायक समितिले उपलब्ध गराएको बिहान ९:०५ बजेको शुभसाइतमा राष्ट्रपतिले वसन्त श्रवण गरेकी हुन्। सो अवसरमा राष्ट्रपति भण्डारीले पण्डितबाट फूलमाला, टीका र प्रसाद ग्रहण गरिन्। राष्ट्रपति भण्डारीलाई नेपाली सेनाको एक टुकडीले सलामी अर्पण गर्नुका साथै पञ्चैबाजाले स्वागत गरिएको थियो । यस्तै, प्रधानमन्त्री केपी शर्मा ओलीले सोही अवसरमा वसन्त श्रवण गरी प्रसाद ग्रहण गरे। प्रधानन्यायाधीश चोलेन्द्रशमशेर जबरा, प्रतिनिधिसभाका सभामुख अग्नी सापकोटा, मन्त्रिगण, संवैधानिक निकायका प्रमुख, नेपाल सरकारका विशिष्ट श्रेणीका निजामती कर्मचारी तथा सुरक्षा निकायका प्रमुखले समेत सो अवसरमा वसन्त श्रवण गरे। परम्पराअनुसार नासलचोकमा कलाकारले वसन्त राग प्रस्तुत गरेका थिए। वसन्त पञ्चमीको दिन हरेक वर्ष राष्ट्रप्रमुखको रूपमा राष्ट्रपतिले वसन्त श्रवण गर्ने चलन रहिआएको छ । वसन्त श्रवण श्रीमद्भागवत महापुराणको कथामा आधारित भएको मानिन्छ।"
बोराले च्यापिएर एकै परिवारका चारको मृत्यु,"भैरहवा : रुपन्देहीमा बोराले च्यापिएर एकै परिवारको चारजनाको मृत्यु भएको छ । मृतक सबै भारतीय नागरिक हुन् । मृत्यु हुनेमा भारत बिहार राज्य बलिया जिल्ला तपनी गाउँका ३० वर्षीय सहजाद हुसेन, उनकी श्रीमती २६ वर्षीया सद्धाव खातुन, ६ वर्षीया छोरा सुल्तान रजा र दुई वर्षीया छोरी सहिना खातुन रहेको जिल्ला प्रहरी कार्यालय रुपन्देहीका निमित्त प्रवक्ता एवं प्रहरी निरीक्षक कमल ज्ञवालीले जानकारी दिए । मृतक परिवारले बोरा संकलन गर्ने र आफूहरु बस्ने कोठामा बोराको खात बनाएर राख्ने गरेका थिए । राती सुतेको अवस्थामा खात लगाएर राखेको बोरा खस्दा निस्सासिएर उनीहरुको मृत्यु भएको प्रराम्भिक अनुसन्धानमा पाइएको प्रहरीले जनाएको छ। सटर रहेको कोठाको तीनतर्फको भित्तामा बोराको खात लगाएर बीचमा साँघुरो स्थानमा सुतेको बेला बोराले च्यापिएको अवस्थामा उनीहरुको शव फेला परेको हो ।मृतकको शव पोस्टमार्टमका लागि भैरहवा भिम अस्पतालमा राखिएको प्रहरीले जनाएको छ।"
भ्यु टावर निर्माण सुस्त,"काठमाडौँ : काठमाडौँ भ्यु टावर निर्माण सुरु भएको साढे तीन बर्ष पुरा भयो। तर टावरले भूँइ छाड्न सकेको छैन। यति लामो अवधिमा जमिनमा खाल्डो खनेर वरिपरी पर्खाल मात्र लगाइएको छ। भवनको पिलर समेत उठाइएको छैन। टावर बनाउँन २०७१ फागुनमा काठमाडौं महानगरपालिका र जलेश्वर, स्वच्छन्द र विकोइ विल्डरसवीच सम्झौता भएको थियो। सार्वजनिक निजी साझेदारी मोडेलमा निर्माण सम्पन्न हुने टावर २९ तले बन्ने सम्झौता भएको थियो। तर २०७२ सालको भूकम्पपछि १२ तला भन्दा बढीको स्वीकृत पाएन। सोही अनुसार १२ तले भ्यु टावरको सोही वर्षको कात्र्तिकमा उपर्राष्ट्रपति नन्दबहादुर पुनले शिल्यान्स गरेका थिए। तर भूकम्पले विविध समस्या ल्याएपछि २०७३ साल असारदेखि ५ वर्षमा सम्पन्न गर्ने गरि निर्माण कम्पनीसँग सम्झौता भएको महानगरपालिकाका निजी साझेदारी लगानी महाशाखाका प्रमुख ध्रुव काफ्लेले जानकारी दिए। पुरानो बसपार्कको करिब २४ रोपनी क्षेत्रफलको ४० प्रतिशत भागमा टावर निर्माण गर्न लागिएको हो। बाँकी ६० प्रतिशत भाग भने खुल्ला राख्ने सम्झौता भएको छ। टावरको जमिन मुनिको दुइतला मध्ये एउटामा सवारी पार्किङ अर्कोमा बसपार्क सञ्चालन गर्ने योजना महानगरको छ। टावर निर्माणको प्रकृया अघि बढेसँगै बसपार्क अहिले खुल्ला मञ्चबाट सञ्चालन भइरहेको छ। जसले गर्दा खुल्लामञ्च साँघुरिएको भनेर पटक पटक आवज पनि उठ्ने गरेको छ। भ्यु टावरको निर्माण पश्चात बसपार्क पुनः पुरानै ठाउँमा सर्ने प्रमुख काफ्लेले जानकारी दिए। तर टावरको निर्माण सुस्त गतिमा भएको र परिणाम प्रतिशतमा मापन गर्ने काम नभएको उनी स्वीकार्छन्। अहिलेसम्म जमिन मुनिको काम सुरु भएको छैन, उनले भन्छन् खाडल मात्र खनेर वरिपरी पर्खाल लगाउँदैछ, त्यसैले यति नै काम भयो भनेर मापन गर्ने अवस्था छैन। करार सम्झौता बाँकी भएकाले ठेकेदारलाई दबाव दिन पनि नमिल्ने महानगर अधिकारी बताउँछन्। सम्झौता अनुसार करार अवधि अझै करिब डेढ वर्ष बाँकी छ। निर्माण पक्षका मनोज भेट्वाल भने सम्झौता अवधि भित्रै निर्माण सम्पन्न हुने दावी गर्छन्। जमिनमुनीको कामले गति लिन समय लागेपनि सतहमाथिको काम अघि बढाउन समय नलाग्ने उनको भनाई छ। सम्झौता अनुसार निर्माण कम्पनीले ३० बर्ष सम्म तोकिएको कर बुझाएर टावर सञ्चालन गर्ने छ। त्यसपश्चात कम्पनीले महानगरपालिकालाई हस्तान्तरण गर्ने छ। निर्माण अवधिभर कम्पनीले टावरको भाडा भने तिर्नुपर्ने छैन। जमिनको कर भने कम्पनीले नियमित बुझाइरहेको महानगरपालिकाको राजश्व विभागका निर्देशक शिवराज अधिकारीले बताए।"
निर्मला हत्या प्रकरण : डेढ वर्षमा फेरिए पाँच अनुसन्धान अधिकृत,"भीमदत्तनगर : कञ्चनपुरको भीमदत्तनगरपालिका२ का १३ वर्षीया बालिका निर्मला पन्त हत्या प्रकरणमा नेपाल प्रहरीको केन्द्रीय निकायले विभिन्न अनुसन्धान टोली गठन गरी गहनरुपमा अनुसन्धान गरिरहेको छ। प्रहरीको केन्द्रीय अनुसन्धान ब्यूरो (सिआइबी) र पछिल्लो समय प्रहरी महानिरीक्षकको सचिवालयबाट टोली अनुसन्धानमा खटिरहेका छ। जिल्ला प्रहरी कार्यालय कञ्चनपुरबाट उक्त घटनाको अनुसन्धान अधिकृत रहने प्रहरी नायब उपरीक्षक छोटो समयमै धेरै परिर्वतन हुने क्रम देखिएको छ। सुरुआतको समयमा अनुसन्धान अधिकृतमा जिल्ला प्रहरी कार्यालयका तत्कालीन प्रहरी निरीक्षक (हाल निलम्बित) एकीन्द्र खड्का खटिएका थिए। निर्मलालाई न्याय माग गर्दै आन्दोलन चर्किएपछि अनुसन्धान अधिकृत उनीसहित सात प्रहरी निलम्बितमा परेका थिए। गृहमन्त्रालयले तत्कालीन जिल्ला प्रहरी कार्यालय कञ्चनपुरका प्रमुख प्रहरी उपरीक्षक डिल्लीराज विष्ट र तत्कालीन वडा प्रहरी प्रमुख प्रहरी निरीक्षक जगदिश भट्टलाई घटनाको केही महिनापछि सेवाबाटै बर्खास्त गरिदिएको थियो। निर्मला प्रकरणमा डेढ वर्षको अवधिमा जिल्ला प्रहरी कार्यालयबाट चार अनुसन्धान अधिकृत परिवर्तन भइसकेको छ। सुरुका अनुसन्धान अधिकृत खड्का निलम्बन परेपछि प्रहरी नायब उपरीक्षक कृष्णराज ओझाले सम्हालेका थिए। उनीपछि सरुवा भएर आएका प्रहरी नायब उपरीक्षक ज्ञानबहादुर विष्टले सो प्रकरणको अध्ययन गर्दै गर्दा इलाका प्रहरी कार्यालय अत्तरिया काज सरुवा भयो। यसपछिका प्रहरी नायब उपरीक्षक गणेश बम पनि थोरै समय जिल्ला प्रहरीमा बसेर जिल्ला प्रहरी कार्यालय बझाङको प्रमुख भएर सरुवा भएको जिल्ला प्रहरी कार्यालय कञ्चनपुरको जनाएको छ। प्रहरी निकट स्रोतका अनुसार केही दिनअघि मात्रै उक्त घटनाको अनुसन्धान अधिकृत रहेका प्रहरी नायब उपरीक्षक नरेन्द्र चन्दको पनि प्रदेश नं ५ को दङ्गा नियन्त्रण गणमा काज सरुवा गरिएको छ। उनी पनि केही महिनाअघि मात्रै जिल्ला प्रहरी कार्यालय आएका थिए। जिल्ला प्रहरी कार्यालय कञ्चनपुरका प्रवक्ता प्रहरी नायब उपरीक्षक रवीन्द्र पौडेलले भने प्रहरी नायब उपरीक्षक चन्दको काज सरुवा नभएको बताए। 'उहाँ उपचारका लागि बिदा जानुभएको हो', प्रहरी नायब उपरीक्षक पौडेलले भने। प्रहरी स्रोतका अनुसार घटनाको अनुसन्धानकै लागि प्रहरी महानिरीक्षक सर्वेन्द्र खनालको सचिवालयबाट केही दिनअघि मात्रै प्रहरी नायब उपरीक्षक गौतम केसीसहित प्रहरी अधिकृत भीमदत्तनगर पुगेर अुनसन्धानमा सक्रिय भएका छन्। उक्त प्रकरणपछि दुई जना जिल्ला प्रहरी कार्यालय प्रमुखको पनि सरुवा भइसकेको छ। विसं २०७५ भदौ ४ गते सार्वजनिक हत्या अभियुक्त भन्दै सार्वजनिक गरिएका कञ्चनपुरको भीमदत्तनगरपालिका१९ बागफाँटाका मानसिक अवस्था ठीक नभएका दिलीपसिंह विष्टलाई प्रहरीले पुनः गहन अनुसन्धान घेरामा राखेको छ। पक्राउ परेको केही सातापछि अभियुक्त भनी सार्वजनिक गरिएका विष्टको डिएन नमिलेपछि सरकारी वकिल कार्यालयबाट साधारण तारेखमा रिहा भएका थिए। राष्ट्रिय विधि विज्ञान प्रयोगशालाका पूर्वप्रमुखसमेत रहेका डिएनए विशेषज्ञ जीवनप्रसाद रिजाल नेतृत्वमा गठित छानबिन समितिले डिएनएको नमूना परीक्षणमै त्रुटि भएकाले सो घटनामा डिएनएबाट दोषी पत्ता नलाग्ने निष्कर्ष चार महिनाअघि गृहमन्त्रालयलाई दिएको थियो। डिएनए परीक्षणमै त्रुटि भएको ठहर भएपछि परिस्थिति प्रमाणलाई आधार बनाएर प्रहरीले अनुसन्धान अघि बढाइरहँदा शङ्काको सुई फेरि यसअघि सार्वजनिक गरिएका विष्टमाथि रहेको छ। झण्डै दुई महिनायता प्रहरीको टोलीले दिलीपसिंह विष्टलाई नै अभियुक्त बनाएर अभियोजन सरकार वकिल कार्यालय कञ्चनपुर लैजान चाहे पनि बाह्य परिस्थितिले रोकिएको प्रहरी स्रोतको भनाइ छ। 'भिडियो क्लिपकै आधारमा दिलीपलाई पक्राउ गरेर प्रक्रिया अघि बढाउन सकिन्न भन्ने सरकारी वकिलको जवाफपछि प्रहरी पछि हटेको हो।' प्रहरी स्रोतले भन्यो, 'दिलीप पक्राउ गर्न केन्द्रबाटै दबाब पनि छ।' गत भदौ तेस्रो साता निर्मलाका आमा दुर्गादेवी पन्तले पनि दिलीपसिंह विष्टको नाममा किटानी जाहेरी दिए पनि सुनुवाइ भएको छैन। यसअघिकै जसरी सरकारी वकिलले विष्टलाई प्रमाण नपुगेको भन्दै छाडेपछिको अवस्था के हुने भन्ने चिन्ता अनुसन्धानमा खटिएका प्रहरी अधिकृत वृत्तमा छ। निर्मला हत्या प्रकरण : डीएनए परीक्षणका लागि लिएको भजाइनल स्वाब संकलन नै त्रूटीपूर्ण निर्मला हत्या प्रकरण : बाबुआमाको धर्ना एक सय पाँच दिनमा स्थगित निर्मला हत्या प्रकरण : ६ प्रहरीसँग बयान निर्मला हत्या प्रकरण : प्रमाण लुकाएको आरोप लागेका प्रहरी धरौटीमा रिहा निर्मला हत्या प्रकरण : विष्टलाई साढे १० लाख धरौटीमा छाड्न आदेश निर्मला हत्या प्रकरण : निलम्बित डीएसपी जीसी ९ लाख धरौटी बुझाएर रिहा निर्मला हत्याका ९ महिना : पीडितलाई न न्याय, न शान्ति निर्मला हत्याको एक वर्ष : न न्याय, न निष्कर्ष निर्मला हत्याको एक वर्ष : गृहमन्त्रीलाई डा नम्रता पाण्डेको कडा प्रश्न (हेर्नुहोस् एपी वान टकटाइममा) निर्मला पन्तको अनुसन्धान अब नयाँ ढंगबाट गर्छौँ: गृहमन्त्री निर्मला प्रकरण : खेम भण्डारी तुच्छ सजायमा जेल चलान निर्मलाका हत्यारा पत्ता लगाइ छोड्छौं : मन्त्री बास्कोटा"
साथीको हत्या आरोपमा बंगलादेशी पक्राउ,"काठमाडौं : बंगलादेशी नागरिक अहमेद मौदिन हत्यामा संलग्न भएको आरोपमा उनकै साथी दुलनीया मियाँ पक्राउ परेका छन् । प्रहरीले उनलाई काँकडभिट्टाबाट पक्राउ गरेको हो । उनलाई महानगरीय प्रहरी अपराध महाशाखाको सहयोगमा महानगरीय प्रहरी परिसर काठमाडौं र इलाका प्रहरी कार्यालय अनारमणीको टोलीले पक्राउ गरेको हो। मौदिनको टाउकोमा मियाँले बियरको बोतल हानेर हत्या गरेको प्रहरीको आशंका छ। मौदिनको शव काठमाडौंको सोल्टी मोडस्थित होटल ग्राण्ड भिलामा फेला परेपछि प्रहरीले अनुसन्धान सुरु गरेको थियो। अनुसन्धानका क्रममा मौदिन र मियाँ सँगै सोल्टी होटलको क्यासिनोमा जुवा खेल्न आएको खुलेको थियो। दुवैले क्यासिनो खेलेको सूचना पाएपछि अपराध महाशाखाको टोलीले त्रिभुवन अन्तर्राष्ट्रिय विमानस्थलको सीसी टीभीको फुटेज हेर्दा उक्त कुरा पत्ता लगाएको हो। महाशाखाका एसपी हृदय थापाको कमान्डमा गएको टोलीले होटल ग्राण्ड भिल्लाको कोठा नम्बर ११४ मा पुगेर मुचुल्का उठाउँदा मृतकको परिचय खुलेको हो। संदिग्ध व्यक्ति मियाँ होटलबाट बाहिर निस्केको थाहा पाएपछि प्रहरीले होटल बाहिरको सीसी टीभी हेर्दा मियाँ कलंकीतर्फ गएको पाएको थियो। महाशाखाका अनुसार मियाँले वीरगन्जको पर्सा जान टिकट समेत लिएको अनुसन्धानबाट खुलेको छ। महाशाखाले आफूसँग भएको प्रमाण काठमाडौं प्रहरी, पर्सा जिल्ला प्रहरी कार्यालय,वीरगन्ज प्रहरी, त्रिभुवन विमानस्थललगायत सबै सीमामा दिएको थियो। सही प्रमाणका आधारमा काँकटभिट्टाबाट प्रहरीले मियाँलाई पक्राउ गरी काठमाडौं पठाएको हो। प्रहरी मृतक र संदिग्ध व्यक्तिको सबै विवरण पत्ता लगाइ नाका नाकामा दिएको बुझिएको छ। दुवैजना यही माघ ६ गते हिमालयन एयरलाइन्सको उडानबाट नेपाल आएका थिए। उनीहरुले सोल्टी होटलको एक कोठा भाडामा लिएका थिए। राजधानीको एक होटलमा बंगलादेशी नागरिकको हत्या मौदिन यसअघि पटकपटक जुवा खेल्न नेपाल आएको खुलेको छ। उनीहरु माघ ६ गते हिमालयन एयरलाइन्सको उडानबाट नेपाल आएका थिए।"
श्रीपञ्चमी : वसन्त ऋतु प्रारम्भ,"काठमाडौं : प्रत्येक वर्ष माघ शुक्लपञ्चमीका दिन मनाइने श्रीपञ्चमी विद्याकी अधिष्ठात्रीदेवी सरस्वतीको पूजाराधना गरी आज देशभर मनाइँदैछ। वसन्त पञ्चमीका दिन सरस्वतीको पूजा गरे विद्या बुद्धि बढ्ने विश्वास छ। देशभरका सरस्वती मन्दिरमा पूजाआराधना गर्न श्रद्धालुको भीड लाग्छ। विद्यालय नपठाइएका साना बालबालिकालाई आजकै दिनदेखि अक्षरारम्भ गराउने चलन छ। आजका दिन लेखपढ गर्न सिकाए राम्रो विद्या आउने जनविश्वास छ। चन्द्रमाजस्तो गोरो वर्ण भएकी तथा हातमा वीणा र पुस्तक लिएकी विद्याकी देवी सरस्वतीलाई भक्तजनले भारती, शारदा, हंसबाहिनी, जगन्माता, बागीश्वरी, कौमारी, वरदायिनी, बुद्धिधात्री, ब्रह्मचारिणी, चन्द्रघण्टा र भुवनेश्वरीजस्ता नामले पुकार्छन्। विद्या र सिर्जनाकी देवी भएकाले विशेष गरी साहित्यकार, कलाकार, पत्रकार, शिक्षक र विद्यार्थी आआफ्ना कलासाधनाका वस्तु कलम, कापी, कुची र वाद्ययन्त्र आदिलाई सरस्वतीका रूपमा पूजाराधना गर्छन् भने तान्त्रिकहरू तन्त्र सिद्धिका लागि तारादेवीका रूपमा आराधना गर्छन्। सूर्य उत्तरतिर लागी दिन लामो हुने र वसन्त ऋतु प्रारम्भ हुने विश्वासका साथ आजका दिनलाई वसन्तपञ्चमी पनि भन्ने गरिन्छ। यसै यामदेखि वन ढकमक्क हुन्छ। प्राकृतिक रुपमै रमाइलो वातावरणको अनुभव हुन्छ। ऋग्वेदमा वाग्देवीका नामले प्रसिद्धि पाएकी ब्रह्माकी अर्धाङ्गिनी ब्रह्मायणीको पूजोपासनाले सबै प्रकारको ज्ञान, सिद्धि र सद्बुद्धि प्राप्त हुने भएकाले सरस्वती पूजाको ठूलो महत्व छ। गान्धर्व पुराणमा आजका दिन सरस्वतीको पूजा गरी विद्यारम्भ गरेमा सर्वसिद्धि प्राप्त हुन्छ भन्ने उल्लेख छ। आजका दिन विवाह, व्रतबन्ध, गुफा राख्ने र बेलविवाह (इही) जस्ता सामाजिक तथा धार्मिक कार्य गर्न साइत हेर्नुपर्दैन भन्ने विश्वास छ। यस दिन बालबालिकालाई शिक्षारम्भका साथै नाककान छेडिदिने गरिन्छ। काठमाडौँ उपत्यकाका स्वयम्भू, मैतीदेवी र गैरीधारास्थित नीलसरस्वती, ललितपुरको लेलेलगायत अन्य जिल्लामा रहेका सरस्वतीका मन्दिरमा आज बिहानैदेखि पूजाआजा गर्न भक्तजन, खासगरी छात्रछात्राको घुइँचो लाग्छ। सरस्वतीलाई चढाइएको सात गेडा अक्षता दाँतले नछोइ निलेमा विद्या र बुद्धि स्फुरण भई विद्यादेवीबाट चेतनाको ज्योति पाइन्छ भन्ने धार्मिक विश्वास छ। वसन्त श्रवण यस अवसरमा हनुमानढोका दरबारको नासल चोकमा राष्ट्राध्यक्षले वसन्त श्रवण गर्ने चलन छ। बिहीबार बिहान ९ : ०५ मिनेटको साइतमा राष्ट्रपति विद्यादेवी भण्डारीले वसन्त श्रवण गर्ने कार्यक्रम रहेको हनुमानढोका दरबार हेरचाह अड्डाका मिठाराम पुडासैनीले जानकारी दिए। वसन्त श्रवणको साइत नेपाल पञ्चाङ्ग निर्णायक समितिले उपलब्ध गराएको उनले बताए।"
सरस्वती मन्दिरमा बालबालिकालाई अक्षरारम्भ (फोटो फिचर),"काठमाडौं : विद्याकी देवी मानिने सरस्वतीको पूजा आराधना गरी आज देशभर मनाइँदैछ । वसन्त पञ्चमीका दिन सरस्वतीको पूजा गरे विद्या वुद्धि बढ्ने विश्वास छ। आजकै दिन आफ्ना नानीबाबुलाई अक्षरारम्भ गराउन मन्दिर तथा विद्यालयमा अभिभावकको बिहानैदेखि घुइँचो लागेको छ। सरस्वती पूजाको अवसरमा प्रायजसो विद्यालयले नयाँ भर्ना हुने बालबालिकाका लागि विशेष छुटको व्यवस्था समेत गरेका छन्। चन्द्रमाजस्तो गोरो वर्ण भएकी तथा हातमा वीणा र पुस्तक लिएकी विद्याकी देवी सरस्वतीलाई भक्तजनले भारती, शारदा, हंसबाहिनी, जगन्माता, बागीश्वरी, कौमारी, वरदायिनी, बुद्धिधात्री, ब्रह्मचारिणी, चन्द्रघण्टा र भुवनेश्वरीजस्ता नामले पुकार्छन्। देशभरका सरस्वती मन्दिरमा पूजाआराधना गर्न श्रद्धालुको भीड लागेको छ। विद्यालय नपठाइएका साना बालबालिकालाई आजकै दिनदेखि अक्षरारम्भ गराउने चलन छ। आजका दिन लेखपढ गर्न सिकाए राम्रो विद्या आउने जनविश्वास छ। विद्यालय नगएका नानीबाबुलाई आजै दिन सरस्वती मन्दिरको भित्तामा अक्षर लेख्न सिकाइन्छ। काठमाडौंको स्वम्भूस्थित सरस्वती मन्दिरमा बिहानैदेखि श्रद्धालुको भीड लागेको छ।स रस्वती मन्दिरमा देखिएका केहि अक्षरारम्भ गरिएका तस्बिर।"
चार लाख ३१ हजार नक्कली नोटसहित चारजना पक्राउ,"काठमाडौं : चार लाख ३१ हजार नक्कली नेपाली नोटसहित चार जनालाई प्रहरीले पक्राउ गरेको छ। प्रहरीको केन्द्रीय अनुसन्धान ब्यूरो (सीआईबी) ले उनीहरुलाई राजधानीका विभिन्न स्थानबाट पक्राउ गरेको हो। सीआईबीका अनुसार यो गिरोहले विगत केही महिनादेखि उपत्यकामा नक्कली नोट देखाइ ठगी गर्दै आएका थिए। पक्राउ पर्नेमा सल्यानका कमल बुढाथोकी भन्ने कोवी राम बुढाथोकी, काभ्रे पाँचखालका बलबहादुर रानामगर, डोटीका आर्यान खड्का, र धनकुटाका छत्र बहादुर लिम्बु छन्। पक्राउमध्ये रानामगर नक्कली नेपाली नोट छपाइ गर्ने मुख्य व्यक्ति हुन्। प्रहरीले उनीबाट ९० हजार नक्कली नेपाली नोट र नोट छाप्न प्रयोग हुने फोटोकपी मेसिन, फोटोकपी पेपर लगायतका समान बरामद गरेको छ। बुढाथोकी भने बजारमा नक्कली नोट पुर्याउने मुख्य व्यक्ति रहेको सीआइबीका प्रवक्ता एसपी बेलबहादुर पाण्डेले बताए। उनका अनुसार बुढाथोकीबाट नक्कली दुई लाख ९८ हजार रुपैयाँसमेत बरामद भएको छ। खड्का र लिम्बु भने बुढाथोकी र रानामगरका सहयोगी हुन्। प्रहरीले खड्काबाट २५ हजार नक्कली नोट बरामद गरेको छ।"
