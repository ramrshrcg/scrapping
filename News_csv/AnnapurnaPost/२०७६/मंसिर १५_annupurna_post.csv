शीर्षक,विवरण
सफल होस् साग,"दक्षिण एसियाली खेलकुद (साग) को तेह्रौं संस्करण आइतबार सुरु हुँदैछ। खेल, खेलाडी र पदक संख्याका दृष्टिले यो दक्षिण एसियाकै सबैभन्दा बृहत् प्रतियोगिता हो। त्यसैले सागलाई दक्षिण एसियाली राष्ट्रहरूको मिनी ओलम्पिक पनि भनिन्छ। प्रतियोगितामा दक्षिण एसियाका सात राष्ट्र सहभागी हुँदैछन्। यसमा सहभागी हुन सात हजारभन्दा बढी विदेशी पाहुना नेपाल आउँदैछन्। सातवटै राष्ट्रका उत्कृष्ट खेलाडीले मैदानमा एक हजार एक सय १५ पदकका लागि प्रतिस्पर्धा गर्नेछन्। प्रतियोगितामा २६ खेल समावेश गरिएका छन्। नेपालले दुई वर्षभित्र सम्पन्न गर्ने गरी सन् २०१६ मा तेह्रौं साग आयोजनाको जिम्मेवारी पाएको थियो। तर, विनाशकारी भूकम्पले खेल पूर्वाधारमा पुर्याएको क्षति, पुनर्निर्माणमा भएको ढिलाइ र अन्य कारणले निर्धारित समयमा प्रतियोगिता आयोजना हुन सकेन। विगतमा पटकपटक मिति सर्दै गए पनि यतिबेला हामी तेह्रौं सागको संघारमा उभिएका छौं। त्रिपुरेश्वरस्थित दशरथ रंगशालामा राष्ट्रपति विद्यादेवी भण्डारीले आइतबार उद्घाटन गरेपछि प्रतियोगिता विधिवत् रूपमा सुरु हुनेछ। क्षमताअनुसार ओलम्पिक, विश्वकप, एसियाली खेलकुद र सागजस्ता ठूला अन्तर्राष्ट्रिय प्रतियोगिता आयोजनाको अवसर पाउन हरेक राष्ट्रले सक्दो प्रयास गरेका हुन्छन्। यसका लागि सरकारी स्तरबाटै सक्रिय प्रयास थाल्ने प्रचलन पनि छ। किनभने यस्तो बृहत् प्रतियोगिता भनेको अन्तर्राष्ट्रिय जगत्मा देशको फरक परिचय स्थापित गराउने गतिलो अवसर हो। त्यसैले यस्ता बृहत् प्रतियोगिताको सफलता वा असफलता सिंगो देशको प्रतिष्ठासँग जोडिने विषय बन्न पुग्छ। तेह्रौं सागको सफल आयोजनाका लागि सरकारले पाँच अर्ब रुपैयाँ विनियोजन गर्नुको मुख्य कारण पनि यही हो। विज्ञान र प्रविधिको तीव्र विकासले साँघुरिएको विश्वमा खेलकुद भनेको खेलाडीबीच मैदानमा हुने प्रतिस्पर्धा र हारजितमा सीमित हुन्न। सागजस्ता ठूला अन्तर्राष्ट्रिय प्रतियोगिताले फरकफरक भूगोलमा स्थापित विचार, रहनसहन, परिवेश र संस्कृतिलाई आपसमा घुलमिल गराउन गतिलो भूमिका निर्वाह गरेका हुन्छन्। तेह्रौं साग पनि अन्तर्राष्ट्रिय जगत्मा देशको प्रतिष्ठा बढाउने सशक्त माध्यमसँगै दक्षिण एसियाली राष्ट्रहरूबीच आपसी मित्रता अभिवृद्धि गराउने गतिलो कडी बन्न सक्नुपर्छ। यो प्रतियोगिता दक्षिण एसियाका सबै राष्ट्रको साझा चौतारी हो भन्ने सन्देश प्रवाह गर्न सक्नु आयोजकका नाताले यतिबेला हाम्रो सबैभन्दा ठूलो दायित्व हो। खेलाडीबीच मैदानमा हुने हारजितका आधारमा पनि देशका लागि यो प्रतियोगिता उपलब्धिमूलक बन्नुपर्छ। यसअघि सन् १९९९ मा आफ्नै देशमा आयोजना भएको आठौं दक्षिण एसियाली खेलकुदमा नेपालले ३२ स्वर्ण, १० रजत र २४ काश्य पदक जित्दै तालिकामा दोस्रो स्थान हासिल गरेको थियो। सागको इतिहासमा नेपालले हासिल गरेको त्यो हालसम्मकै सबैभन्दा ठूलो सफलता हो। त्यसको २० वर्षपछि फेरि नेपाली खेलाडीले घरेलु मैदानमा साग खेल्ने अवसर पाएका छन्। त्यसैले सागको यो संस्करण सफलताका दृष्टिकोणले पनि नेपालका लागि अर्को ऐतिहासिक क्षण बन्न सक्नुपर्छ। प्रतियोगितामा सहभागी हुन विदेशबाट आउने खेलाडी आआफ्ना राष्ट्रका सद्भावना दूत पनि हुन्। तिनले यहाँबाट लिएर जाने सन्देशबाट अन्तर्राष्ट्रिय जगत्मा देशको अनुहार चित्रित हुन्छ। यसतर्फ पनि हाम्रो ध्यान जानु आवश्यक छ। यस्तोमा सरकारले अघि सारेको भिजिट नेपाल २०२० अवधारणा सफल पार्न पनि यसको सफलताले महत्त्वपूर्ण भूमिका निर्वाह गर्न सक्छ। अर्कातिर नेपालसँग दक्षिण एसियाली खेलकुदको भावनात्मक सम्बन्ध पनि जोडिएको छ। अन्तर्राष्ट्रिय खेलकुदमा नेपालले गर्व गर्नलायक क्षण निकै कम छन्। तीमध्ये एउटा दक्षिण एसियाली खेलकुद पनि हो। किनभने यो प्रतियोगिताको अवधारणा नेपालले नै अघि सारेको थियो। तत्कालीन समयमा अन्तर्राष्ट्रिय खेलवृत्तमा भर्खरै वामे सर्दै गरेका दक्षिण एसियाली राष्ट्रका लागि एसियाली खेलकुद र ओलम्पिकजस्ता प्रतियोगिता उपलब्धिका हिसाबले शून्य बराबर थिए। यस्ता ठूला प्रतियोगितामा सहभागिता पदक जित्नेभन्दा पनि अनुभव आर्जन गर्नमै सीमित रहने अवस्था देखेपछि नेपालले सागको अवधारणा अगाडि सारेको थियो। प्रतियोगिताको पहिलो संस्करण पनि सन् १९८४ को सेप्टेम्बर १७ देखि २३ तारिखसम्म नेपालमै आयोजना भएको थियो। आफंैले जन्माएर हुर्काएको यो प्रतियोगिता आयोजना गर्ने जिम्मेवारी ३५ बर्से उमेरमा तेस्रोपल्ट नेपालकै काँधमा आएको छ। प्रतियोगितासँग राष्ट्रको प्रतिष्ठा जोडिएकाले साग सफल पार्न सबै क्षेत्रको सक्रिय सहयोग र सद्भाव आवश्यक छ।"
कृष्णदासजीलाई बलात्कार आरोप,"इटहरी : सिद्धबाबा नामले परिचित कृष्णदासजी महाराज बलात्कार आरोपमा मुछिएका छन्। कृष्णदासजीले चतरास्थित आ श्रममै आफूलाई बलात्कार गरेको उजुरी एक महिलाले दिएकी हुन्। काठमाडौंकी ती महिलाले प्रहरीको केन्द्रीय अनुसन्धान ब्युरो (सीआईबी) मा बुधबार जाहेरी दिएपछि प्रहरीले अनुसन्धान थालेको छ। बिहीबार घटनास्थल पुगेर स्थलगत मुचुल्का तयार पारेको सुनसरीका डीएसपी विनोद शर्माले बताए। एसपी यज्ञविनोद पोख्रेलले पक्राउपुर्जी अदालती प्रक्रियामा रहेको बताए। बलात्कार उजुरी परेको सार्वजनिक भएसँगै कृष्णदासजी विराटनगरस्थित विराट नर्सिङ होममा भर्ना भएका छन्। उपचारका लागि भर्ना भएको भनिए पनि त्यहाँ उनले अनुयायी, सरकारी अधिकारी, नेता तथा कानुनविद्सँग कानुनी एवम् सामाजिक विषयमा परामर्श गरेको बताइएको छ। प्रहरीले भने कृष्णदासजीलाई निगरानीमा राखेको जनाएको छ। फसाउने षड्यन्त्र बलात्कार उजुरी बाहिरिएपछि कृष्णदासजीका अनुयायीले उनलाई फसाउने षड्यन्त्र भएको आरोप लगाएका छन्। उनीहरूले बलात्कारको आरोप लगाउने महिलाले कृष्णदासजीलाई पठाएको भनिएको म्यासेज सार्वजनिक गरेका छन्। म्यासेजमा ती महिलाले एकतर्फी रूपमा कृष्णदासजीसँग प्रेमभाव व्यक्त गरेकी छन्। एउटा म्यासेजमा लेखिएको छ, एकचोटि भेट्न पाए नि हुन्थ्यो, कति चुम्न मन छ। के यो झूटो हो ? हजुरको मनमा टोलाउँदा आफैं मुस्कुराउँछन् यी ओठ, के यो नाटक हो ? ती महिलाले कृष्णदासजीलाई पटकपटक भेट्न खोजेको र भेट्नका लागि आफूहरूलाई पनि गुहारेको जगतगुरु रामानन्दचार्य सेवा पीठका अध्यक्ष तथा स्थानीय अगुवा गणेश सुब्बा विरही ले बताए। रामानन्दाचार्य सेवा पीठ कृष्णदासजीको आ श्रम हो। पटकपटकको कोसिस असफल भएपछि बलात्कार आरोप लगाएको हुन सक्ने उनको भनाइ छ। म्यासेजले आजित भएका कृष्णदासले गत कात्तिक १९ गते ती महिलाविरुद्ध सार्वजनिक गाली बेइज्जती को जाहेरी टेकु प्रहरीमा दिएका थिए। आश्रममा बस्ने सुभद्रा ढकाल तथा सृष्टि अधिकारीलगायतले पनि आरोप निराधार भएको बताएका छन्। आयुर्वेद विश्वविद्यालयको योजना एकताका आयुर्वेद विश्वविद्यालय खोल्न राजनीतिक दल र प्रशासन गुहारेका कृष्णदासजी महाराज पछिल्लो समय विषयान्तर देखिएका थिए। उनी र जगतगुरु बालसन्त मोहनशरण देवाचार्य मिलेर चतरामा महाकुम्भ सुरु गरेका थिए। चतरामा आयुर्वेद विश्वविद्यालय बनाउने, बराहक्षेत्र वरपरका जमिनमा जडिबुटी खेती गर्न लगाई सोको उपयोग गर्ने गरी योजना बनाएर उनले विभिन्न समयमा सरकार तथा राष्ट्रपति गुहारेका थिए। यहाँसम्म कि भारतको अर्बौं अनुदान भिœयाउनेसमेत बताएका थिए। तर पछि उनले आ श्रमछेउमा सुविधासम्पन्न अतिथिगृह बनाए। सुनसरीमोरङ सिँचाइ आयोजनाको जग्गामा बसेपछि विवादमा तानिएका उनले नेता तथा कर्मचारीलाई प्रभावमा लिएर उक्त जग्गा चतराधामको बनाएका थिए। उनको आ श्रममा सरकारले करोडौं खर्च गरिसकेको छ। बालसन्तसँग जुँगाको लडाइँ २०५५ सालताका चतरामा आ श्रम बनाएर गुरुकुल पद्धतिबाट शिक्षण आरम्भ गरेर बसेका बालसन्त मोहनशरण देवाचार्यले कृष्णदासजीलाई चतरा ल्याएका थिए। दुवै मिलेर २०५९ सालमा महाकुम्भ आयोजना गरे। तर पछि दुवैबीच फाटो देखियो। पछिल्लो कुम्भसम्म आइपुग्दा बालसन्त एक्लै भए। महाकुम्भपछि बालसन्तले २०६७ सालमा जगत्गुरुको उपाधि पाए। तर कृष्णदासजी टाढिँदै गए। कृष्णदासजीको स्वभावलाई लिएर बालसन्तले दुःखेसो गर्दै आएका थिए। यसबीचमा कृष्णदासजीले पटकपटक भूसमाधि गरे। पोखरा तथा चतरामा नौ दिनसम्म जमिनमुनि बिनाअक्सिजन र खानेकुरा गरेको भूसमाधिले उनलाई चर्चित बनायो। पछिल्लो समय कृष्णदासजीले चतरामा तारकब्रह्म महायज्ञ लगाए। नेपालका सहरबजारमा उनको फोटोसहितको महायज्ञको प्रचार थियो। धेरैले त महायज्ञलाई महाकुम्भका रूपमा बुझे। महायज्ञपछि भारतबाट आएका केही साधुसन्तले कृष्णदासजीलाई जगत्गुरु घोषणा गरे। यसप्रति बालसन्त असन्तुष्ट थिए। तारकब्रह्ममा बालसन्त सहभागी हुन सकेनन्। महाकुम्भ उद्घाटनमा दुवैबीच अप्रत्यक्ष रूपमा भनाभन भयो। सजिलै जगत्गुरु नबनिने बताउँदै बालसन्तले भनिदिए, काशीको विद्वत्सभाले चार वर्षको मन्थनबाट मात्रै मलाई जगत्गुरु बनाएको हो। अनि कृष्णदासजीले पनि भने, देशभरका सन्त नजुटेको कुम्भ कुम्भ नै होइन। दोहोरो नागरिकता सोलुखुम्बुमा जन्मिएर चतरामा बस्दै आएका कृष्णदास महाराजको वास्तविक नाम कृष्णबहादुर गिरी हो। उनले गैरकानुनी रूपमा दोहोरो नागरिकता लिएको उजुरी परेको छ। सोलुबाट इटहरी२० मा बस्न थालेका उनी पछि चतरामा आ श्रम बनाएर बसे। उनले नाम, जन्ममिति र स्थायी बसोबासको विवरण फरकफरक लेखाई सोलु र सुनसरीबाट दुईवटा नागरिकता लिएका छन्। सोलुबाट कृष्णबहादुर गिरीका नाममा लिएको नागरिकतामा जन्ममिति २०३० साल मंसिर १० गते लेखिएको छ। नागरिकताको नम्बर २२२७।५९५ हो। नागरिकतामा भीमसेन रुम्दालीले हस्ताक्षर गरेका छन्। चतरामा बस्न थालेपछि उनले २०६५ साल पुस १७ गते सुनसरीबाट श्री वैष्णव कृष्णदासका नाममा नागरिकता लिए। उक्त नागरिकतामा स्थायी बसोबास बराहक्षेत्र१ सुनसरी लेखिएको छ। जन्ममिति २०३१ साल फागुन १९ गते लेखिएको छ। दोस्रो नागरिकताको नम्बर ०६९००४।१३२८०८ हो। नागरिकतामा प्रशासकीय अधिकृत वेदनिधि खनालले हस्ताक्षर गरेका छन्। दुवै नागरिकतामा जन्मस्थान जुबु सोलु र बुबाको नाम छविलाल गिरी लेखिएको छ। अन्य विवरण फरक छ। आश्रममा आशीर्वाद लिन पुग्छन् भीआईपी कृष्णदासजी महाराज उच्च ओहोदाका कर्मचारी, नेता, मन्त्री तथा भारतीय अधिकारीलाई समेत प्रभावमा पार्न सक्षम छन्। राष्ट्रपति, प्रधानमन्त्रीदेखि कर्मचारीका हाकिमसम्म उनलाई ढोग्छन्। नेपालका शीर्ष उद्योगी, नेतासँगको संगतकै कारण सिँचाइको जग्गाबाट उनलाई कसैले हटाउन नसकेको बताइन्छ। सबै क्षेत्रका विशिष्ट व्यक्ति उनको आ श्रममा आशीर्वाद लिन पुग्छन्। आ श्रममा नेपालकै अग्लो र ठूलो हनुमानको मूर्ति स्थापित छ। केही समयअघिसम्म आ श्रममा योग र ध्यान शिविर सञ्चालन हुन्थ्यो। नाडी विद्याबाट रोग पत्ता लगाई जडीबुटीको बिक्री गर्ने गरिएको थियो। उनको आ श्रममा उपचारका लागि दैनिक दर्जनौं बिरामी पुग्थे। अहिले रोग जाँच र जडीबुटी बिक्री बन्द गरिएको छ। सिद्धबाबाले रुँदै भने : स्त्री बम प्रहार भयो सिद्धबाबाले आफूमाथि लागेको बलात्कार आरोप निराधार भएको बताएका छन्। उनले यो मातृत्वको गलत प्रयोग भएको प्रतिक्रिया दिए। विराटनगरस्थित विराट नर्सिङहोममा बिहीबारदेखि उपचाररत उनले शनिबार अन्नपूर्णसँग भने, मैले धर्म र धार्मिक क्षेत्रका लागि चलाएको अभियानप्रतिको प्रहार हो। उनले घटनालाई स्त्री बम प्रहारसमेत भने। आफूमाथि आरोप लगाउनेलाई कहिल्यै नदेखेको र नचिन्ने बताउँदै उनले आफ्नो मूल्यांकन समाजले गर्ने बताए। प्रहरीमा जाहेरी परेका कारण निगरानीमा छु भन्ने सुनें, उनले भने, नखाएको विष नलाग्ने भएकाले म चिन्तित छैन। कृष्णदासले प्रश्न गरे, मैले राष्ट्रप्रति गरेको उपकार र व्यवहारले देशमा कतै नोक्सान पुगेको छ ? आरोप निराधार रहेको बताउने क्रममा उनी आँखाभरि आँसु बनाएर भक्कानिए। उनले आफूले दिने आत्धात्मिक ज्ञान लिनेमा ६० प्रतिशत युवा तथा पुरुष र ४० प्रतिशत महिला रहेको बताए। उजुरीका विषयमा उनले आफूमाथि हुने जुनसुकै अनुसन्धानमा सहयोग गर्ने बताए। आफ्नो आ श्रममा दुई सय भक्त रहेको जानकारी उलने दिए। उनले भने, कुनै एउटा शिष्य म मात्रै बसेको ठाउँमा एक्लै जान सक्ने अवस्था पनि हुँदैन। म सधैं प्रहरी सुरक्षा र युवा सहयोगीको साथमा हुन्छु। मलाई महिलाले छुनसमेत मिल्दैन र मैले पनि छोएको छैन। एक महिलाले फेसबुक म्यासेन्जरमा लेखेको विषयमा विद्युतीय अपराधमा अनुसन्धान अघि बढाउन हनुमानढोका प्रहरीमा एक महिनाअघि नै जाहेरी दिइसकेको कृष्णदासले बताए। ती महिलाले गम्भीर षड्यन्त्र गर्दै समितिसँग समेत ६० लाख रुपैयाँ बार्गेनिङ गरेको उनको भनाइ छ। उनले आफूलाई छाती, मुटु तथा प्रोस्टेटका कारण पिसाबमा समस्या रहेको बताए। बाहिरी गतिविधि र धपेडीका कारण साधना गर्न नपाउँदा आफू रोगको सिकार बन्नुपरेको कृष्णदासको भनाइ छ।"
आईसीयू मै हिँड्न थाले प्रधानमन्त्री : आइप्याडमै हेरे सागको प्रत्यक्ष प्रशारण,"काठमाडौं : प्रधानमन्त्री केपी ओलीको स्वास्थ्यमा सुधार आएपछि ठोस पदार्थ पनि खुवाउन थालिएको छ। सघन उपचार कक्षमा उपचाररत प्रधानमन्त्री ओली शल्यक्रियाको एक साता पुग्दा सामान्य हिँडडुल गर्न थालेका छन्। आइतबार साँझ दशरथ रंगशालामा भव्य रुपमा उद्घाटन भएको १३ औं दक्षिण एसियाली खेलकुदको उद्घाटन समारोहको लाइभ आइप्याडमा हेरेका छन्। सम्माननीय प्रधानमन्त्रीज्यूले सागको शुभारम्भ आईसीयू मा रहेर प्रत्यक्ष प्रशारण आइप्याडमा हेर्नुभयो, प्रेस सल्लाहकार सूर्य थापाले भने, उहाँ खेलाडीहरूलाई निकै मनपराउनु हुन्छ। गत मंगलबाट एपेन्डिसाइटिसको शल्यक्रियापछि प्रधानमन्त्री ओली मनमोहन कोर्डियोथोरासिक भास्कुलर तथा ट्रान्सप्लान्ट सेन्टरको सघन उपचार कक्षमा उपचाररत छन्। प्रधानमन्त्रीका प्रेस सल्लाहकार थापाले ओलीको स्वास्थ्यमा अपेक्षित गतिमा सुधार भइरहेको र आइसीयुमै सामान्य हिँडडुल गर्न थालेको बताए। प्रधानमन्त्री ओलीको उपचार टोलीका संयोजक डाअरुण सायमीले ठोस आहार खुवाउन सुरु गरिएको बताए। गत मंगलबार प्रधानमन्त्री ओलीको एपेन्डिसाईटिसको शल्यक्रिया गरिएको थियो। एपेन्डिसाइटिससहित पेटको संक्रमण (पेरिटोनाइटिस) देखिएपछि प्रधानमन्त्रीलाई सघन उपचार कक्षमा राखेर एक साता उपचार गर्नुपर्ने चिकित्सकले बताएका छन्।"
"साग आजदेखि, तयारी भव्य","काठमाडौं : दक्षिण एसियाली खेलकुद (साग) को १३औं संस्करण आइतबार सुरु हुँदै छ। नेपालले सन् २०१६ मा यो प्रतियोगिता आयोजनाको जिम्मेवारी पाएको थियो। नेपालले जिम्मेवारी पाएको दुई वर्षभित्र यो प्रतियोगिता आयोजना गर्नुपथ्र्यो। तर, अपर्याप्त भौतिक पूर्वाधारका कारण पटकपटक प्रतियोगिता स्थगित हुँदै आएको थियो। चौथो पटक तोकिएको मितिमा आएर १३औं सागले साकार रूप लिने अवसर जुरेको छ। त्रिपुरेश्वरस्थित दशरथ रंगशालामा आइतबार राष्ट्रपति विद्यादेवी भण्डारीले प्रतियोगिता उद्घाटन गर्नेछिन्। १३औं सागकै लागि रंगशाला पुनर्निर्माण गरिएको हो। विनाशकारी भूकम्पले रंगशालामा समेत क्षति पुर्याएको थियो। त्यसयता रंगशालामा हुन लागेको यो पहिलो प्रतियोगिता हो। सागलाई दक्षिण एसियाली क्षेत्रको मिनी ओलम्पिक का रूपमा हेरिन्छ। यसपटक प्रतियोगितामा नेपाल, भारत, पाकिस्तान, बंगलादेश, श्रीलंका, माल्दिभ्स र भुटान गरी सात राष्ट्र सहभागी छन्। यसअघि सागमा आठ राष्ट्रको सहभागिता रहने गरेको थियो। यो संस्करणदेखि अफगानिस्तानले सागमा भाग नलिने निर्णय गरेको छ। यद्यपि अन्तिम समयमा आएर अफगानिस्तानले केही खेलमा भाग लिने प्रस्ताव गरेको थियो। तर, अफगानिस्तानको उक्त प्रस्ताव अस्वीकार भयो। नेपाली खेल अधिकारीहरुले १३औं सागको सम्पूर्ण तयारी पूरा भएको बताएका छन्। युवा तथा खेलकुदमन्त्री जगतबहादुर सुनार (विश्वकर्मा) ले प्रतियोगिताको सम्पूर्ण तयारी पूरा भएको बताए। मंसिर १५ गते साँझ ५ बजे दशरथ रंगशालामा राष्ट्रपतिज्यूले साग समुद्घाटन गर्नुहुनेछ। यसका लागि सम्पूर्ण तयारी पूरा भइसकेको छ, उनले भने। उनले सागमा सहभागी हुन आउने विशिष्ट पाहुना र अतिथिलाई स्वागत गर्न आफूहरू व्यग्र प्रतीक्षामा रहेको बताए। राष्ट्रिय खेलकुद परिषद् (राखेप) का सदस्यसचिव रमेशकुमार सिलवालले प्रतियोगिताको तयारी पूरा भएको बताए। उनले भौतिक संरचना निर्माणकार्य सम्पन्न भएको जानकारी दिए। विदेशी पाहुना र खेलाडीको बसोबाससम्मको सम्पूर्ण तयारी पूरा भइसकेको सिलवालले बताए। प्रतियोगिता समापन समारोह मंसिर २४ साँझ दशरथ रंगशालामा हुनेछ। १३औं सागमा २७ वटा खेल समावेश गर्ने घोषणा गरिएको थियो। तर, प्याराग्लाइडिङमा नेपालबाहेक अन्य देशले सहभागिता नजनाएपछि खेल संख्या घटेर २६ पुगेको छ। १३औं सागका खेल नेपालका तीन सहरमा हुनेछन्। एक खेल जनकपुरमा हुनेछ भने आठवटा खेल पोखरामा खेलाइनेछ। अन्य खेल भने काठमाडौं र ललितपुरका विभिन्न स्थानमा हुनेछन्। प्रतियोगितामा तीन सय १७ स्वर्ण, सोही संख्यामा रजत र चार सय ८१ कांस्य गरी कुल एक हजार एक सय १५ वटा पदकका लागि प्रतिस्पर्धा हुनेछ। खेलसंख्या र पदकसंख्याका आधारमा यो हालसम्मकै सबैभन्दा बृहत् साग हो। १३औं सागका लागि गठित प्राविधिक समितिका संयोजक गंगाबहादुर थापामगरले सागका लागि आवश्यक प्रशिक्षक, रेफ्री, निर्णायक, पदक, खेलस्थल, खेल सञ्चालनको समय, उच्चस्तरीय प्राविधिक डेलिगेट्सको व्यवस्थापन, खेल तालिकालगायत सम्पूर्ण तयारी पूरा भएको बताए। उनले सागमा राष्ट्रिय र अन्तर्राष्ट्रिय गरी दुई हजार ३५ जना प्राविधिक जनशक्ति सक्रिय रहने जानकारी दिए। १३औं सागका लागि सुरक्षा व्यवस्था पनि कडा पारिने भएको छ। सागका लागि गठित सुरक्षा समितिका संयोजक एवं नेपाल प्रहरीका महानिरीक्षक सर्वेन्द्र खनालले सागको सुरक्षा व्यवस्थामा कमजोरी नहुने दाबी गरे। खनालले सागका लागि १८ हजारभन्दा बढी सुरक्षाकर्मी तैनाथ गरिने बताए। सागका लागि नेपाल प्रहरी, नेपाली सेना, सशस्त्र प्रहरी र राष्ट्रिय अनुसन्धान विभागसहितको सुरक्षा टोली खडा गरिएको छ। ट्राफिक व्यवस्थापनलगायत विशिष्ट पाहुनाको सुरक्षामा हामी कुनै कमजोरी हुन दिने छैनौं, महानिरीक्षक खनालले भने। उनले खेलाडी र पाहुनाका लागि विमानस्थल, समारोह र खेलस्थल, आवास, सपिङ मल, सवारीमार्ग, पार्किङस्थललगायतका ठाउँमा विशेष सुरक्षा प्रदान गरिने जानकारी दिए। यसपटक सागमा फुटबल, क्रिकेट, भलिबल र बास्केटबल खेलमा दर्शकका लागि शुल्कको व्यवस्था गरिएको छ। अन्य खेल भने दर्शकका लागि निःशुल्क गरिएको छ। पहिलोपटक दशरथ रंगशालामा दर्शकलाई सिट नम्बरसहितको टिकटको व्यवस्था गरिएको राखेपले जनाएको छ। दर्शकले टिकट लिन फोटोसहितको परिचयपत्र अनिवार्य देखाउनुपर्नेछ। दशरथ रंगशालाको क्षमता १५ हजार नौ सय भए पनि सुरक्षालाई ध्यानमा राखी १४ हजार टिकट मात्र बिक्री गरिने बताइएको छ। काठमाडौंको ट्राफिक चापलाई दृष्टिगत गरी सागको उद्घाटनका दिन मंसिर १५ गते बिजोर र समापनका दिन मंसिर २४ गते जोर नम्बरको गाडी मात्र चलाउन पाउने व्यवस्था गरिएको छ। नेपालले यसपटक सागमा ऐतिहासिक सफलता हासिल गर्ने लक्ष्य राखेको छ। राखेप सदस्यसचिव सिलवालले १३औं सागमा कम्तीमा ५० वटा स्वर्ण पदक जित्ने दाबी गरेका छन्। १३औं सागका लागि हामीले निकै राम्रो तयारी गरेका छौं। अधिकांश खेलका खेलाडीलाई वैदेशिक प्रशिक्षणमा पठाएका छौं। देशभित्रै तयारी गरेका खेलका लागि पनि विदेशी प्रशिक्षकको व्यवस्था गरेका छौं। खेलाडीको सेवासुविधामा पनि विशेष ध्यान दिएका छौं। त्यसैले हाम्रो लक्ष्य भनेको ऐतिहासिक सफलता हात पार्नु हुनेछ, उनको दाबी छ। प्रतियोगिता उद्घाटन समारोहमा दीप प्रज्वलन गरिने ओलम्पिक टर्चको र्याली पनि देशका विभिन्न भागको परिक्रमा गरी काठमाडौं फर्कने क्रममा छ। टर्च र्याली गत शुक्रबार काठमाडौंको स्वयम्भू स्तूपबाट सुरु भएको थियो। सातवटै प्रदेशका मुख्य सहर भ्रमणपछि टर्च र्याली उद्घाटन स्थलमा ल्याइनेछ। राखेपले नेपाल राष्ट्रिय तथा अन्तर्राष्ट्रिय खेलाडी संघको समन्वयमा टर्च र्याली आयोजना गरेको हो। उद्घाटन समारोहमा कीर्तिमान तेक्वान्दो खेलाडी दीपक बिष्टले ओलम्पिक ज्योति प्रज्ज्वलन गर्ने बताइएको छ। खेलाडी संघका अध्यक्ष दीपक श्रेष्ठका अनुसार ओलम्पिक ज्योति प्रज्ज्वल गर्न बिष्टको नाममात्र प्रस्ताव गरिएको छ। बिष्ट दक्षिण एसियाली खेलकुदको इतिहासमा लगातार चारवटा संस्करणमा स्वर्ण पदक जित्ने एकमात्र खेलाडी हुन्। विभिन्न समयमा देशका लागि ओलम्पिक खेल्ने १२ जना ओलम्पियनले ओलम्पिक टर्च उद्घाटन समारोहमा पुर्याउनेछन्। ओलम्पिक टर्च बोक्ने ओलम्पियनहरू जितबहादुर केसी, वैकुण्ठ मान्धर, उमेश मास्के, दीपक बिष्ट, राजेन्द्र भण्डारी, नयना शाक्य, देवु थापा, ज्ञानबहादुर बोहरा, टीकाराम श्रेष्ठ, राजकुमारी पाण्डे, कान्छीमाया कोजू र मुकुन्दहरि श्रेष्ठ हुन्। प्रतियोगितामा सहभागी हुन विभिन्न राष्ट्रबाट खेलाडी, पदाधिकारी, निर्णायक, सञ्चारकर्मी र विदेशी पाहुना नेपाल आउने क्रम सुरु भइसकेको छ। प्रतियोगिताका लागि सात हजारभन्दा बढी विदेशी खेलकर्मी र पाहुना नेपाल आउने अनुमान छ। प्रतियोगितामा नेपालले मात्रै २६ वटै खेलमा सहभागिता जनाएको छ। भलिबल खेल भने बुधबार नै सुरु भइसकेको छ। प्रतियोगिताका लागि काठमाडौंलाई झकिझकाउ पारिएको छ। सहरका विभिन्न भागमा स्वागतद्वार बनाइएको छ। यसैगरी सहरका मुख्यमुख्य चोकमा साग सफलताको कामना गर्दै डिजिटल डिसप्ले बोर्ड, फ्लेक्स र ब्यानर राखिएका छन्। सागका लागि गठित प्रचारप्रसार तथा प्रकाशन समितिका संयोजक शिव कोइराला साग सफलताको सन्देश प्रवाह गर्न आफूहरू तयार रहेको बताउँछन्। प्रतियोगिता प्रचारप्रसारका लागि कुनै कसर बाँकी राखिएको छैन। स्वदेशी तथा विदेशी सञ्चारकर्मीलाई छिटोछरितो रुपमा प्रतियोगिताका गतिविधि उपलब्ध गराउन पनि हामी तम्तयार अवस्थामा छौं, उनी भन्छन्।प्रतियोगितामा नेपालले सबैभन्दा ठूलो पाँच सय ९४ र भुटानले सबैभन्दा सानो एक सय १७ सदस्यीय टोली सहभागी गराउँदै छ। यसैगरी श्रीलंकाले पाँच सय ५६, भारतले पाँच सय ३५, बंगलादेशले चार सय ७८, पाकिस्तानले तीन सय ७८ र माल्दिभ्सले दुई सय ५२ सदस्यीय टोली सहभागी गराउने भएको छ। नेपालले दक्षिण एसियाली खेलकुद आयोजना गर्न लागेको यो तेस्रो पटक हो। सन् १९८४ को सेप्टेम्बर १७ देखि २३ तारिखसम्म नेपालमा साफ खेलकुदको पहिलो संस्करण आयोजना भएको थियो। त्यसपछि सन् १९९९ को सेप्टेम्बर २५ देखि अक्टोबर ४ तारिखसम्म आठौं संस्करण पनि नेपालमै आयोजना भएको थियो। आठौं संस्करणमा नेपाल ३२ स्वर्ण, १० रजत र २४ कांस्य पदक जित्दै तालिकामा दोस्रो भएको थियो। सागको इतिहासमा नेपालको यो सबैभन्दा ठूलो उपलब्धि हो। दक्षिण एसियाली खेलकुदको योजनाकार पनि नेपाल हो। पहिले यो प्रतियोगिता दक्षिण एसियाली महासंघीय खेलकुद (साफ) का रूपमा सुरु भएको थियो। सन् २००४ पछि यो प्रतियोगिताको नाम परिवर्तन गरेर दक्षिण एसियाली खेलकुद (साग) राख्ने निर्णय गरियो। सम्पूर्ण खेलकुद गतिविधि ओलम्पिक अभियानअन्तर्गत सञ्चालन हुने भएकाले सागको नाम परिवर्तन गरी साग र महासंघको नाम दक्षिण एसियाली ओलम्पिक काउन्सिल राख्ने निर्णय गरिएको थियो। यो निर्णय दक्षिण एसियाली खेलकुद महासंघको सन् २००४ मा बसेको ३२औं बैठकले गरेको थियो।"
सीमा नै देख्न पाउँदैनन् सुरक्षाकर्मीले,"विराटनगर : भारतसँग सीमाना जोडिएका प्रदेश १ का ३ पहाडी जिल्लाका अधिकांश सीमामा सुरक्षाकर्मीले दसगजा क्षेत्र टेक्न त परको कुरा देख्न पनि पाउँदैनन्। ताप्लेजुङ, पाँचथर र इलाम जिल्लाको भारतसँग सिमाना जोडिएका ठाउँमा नेपाली सुरक्षाकर्मीको उपस्थिति शून्यसरह छ। पाँचथर र इलाममा सीमा सुरक्षाका लागि स्थापित सुरक्षा चौकी पनि सिमानाभन्दा टाढा हुँदा सीमास्तम्भले मात्र देशको सिमाना जोगाएका छन्। ताप्लेजुङको ६१ किलोमिटर भारततर्फको सिमानामा त सीमास्तम्भ समेत छैनन्। पाँचथर र इलाममा सीमा क्षेत्रको रेखदेख र अनुगमन गर्ने बोर्डर अब्जर्भेसन पोइन्ट बाट नेपालभारत सिमानामा पुग्नै घण्टौं लाग्छ। इलामको रोङ गाउँपालिकाको लोहागडदेखि सन्दकपुरसम्मको ५२ किलोमिटर नेपालभारत सीमाको रेखदेखका लागि ३० जना सशस्त्र प्रहरी खटाइएको एक वर्ष भयो। पशुपतिनगरमा बसेको सीमा पोस्टले १ सय ४६ पिलरको पहरेदारी गर्नुपर्ने जिम्मेवारी छ। एक वर्षअघि पशुपतिनगरको द्वारमा सशस्त्रको बोर्डर अब्जर्भेसन पोस्ट (बीओपी) ले सीमा अतिक्रमण हेर्नेलगायत काम गर्ने भए पनि भूगोलका कारण पूरै क्षेत्र कभर गर्न समस्या भएको पोस्ट प्रमुख इन्स्पेक्टर पवन खड्काले जानकारी दिए। आफ्नै सिमाना हेर्न पनि भारतीय भूमि प्रयोग गर्नुपर्ने सशस्त्रलाई सन्दकपुर पुग्न भारत हुँदै जानुपर्छ। ३५ जना दरबन्दीको पोस्टमा अहिले जम्मा ३० जना मात्र छन्। चौकीले सीमा अतिक्रमण, चोरी निकासी, मानव बेचबिखन, तस्करीलगायत आपराधिक क्रियाकलाप नियन्त्रण गर्छ। गस्ती र अनुगमनका लागि २४ सै घण्टा सीमा सुरक्षामा जुट्नुपर्ने पोस्टले दैनिक पाउने जम्मा ३ लिटर इन्धनलगायत अपर्याप्त सुविधाले समेत काम प्रभावित पारेको उनले गुनासो गरे। पशुपतिनगरसँगै मानेभञ्याङ, छब्बिसे र सन्दकपुरमा बीओपीको माग भए पनि सरकारले सुनेको छैन। मानेभज्याङमा भने तत्काल पोस्ट राख्ने तयारी गरेको सशस्त्रले जनाएको छ। जिल्ला सुरक्षा समिति इलामले एक वर्षअघि नै पशुपतिनगरसँगै मानेभञ्ज्याङ, छब्बिसे र सन्दकपुरमा बीओपी राख्न स्वीकृति मागेको थियो। सूर्योदय उद्योग वाणिज्य संघका अध्यक्ष प्रमोद राई भन्छन्, सरकारले समयमा काम नगर्दा सीमा अतिक्रमण र नागरिकलाई दुःख दिनदिनै बढिरहेको छ। सशस्त्रको पछिल्लो विवरणअनुसार इलामको नेपालभारत सीमा क्षेत्रमा एउटा जंगे पिलर, १३ वटा मध्यम पिलर र २५ वटा साना पिलर हराएका छन्। इतिहासविद् युद्धप्रसाद वैद्य सन्दकपुरको १० नम्बर सीमास्तम्भसँगै सीमा विवाद सुरु भएको बताउँछन्। उनका अनुसार मानेभञ्ज्याङ, पशुपतिनगर, हिले, गुफापाताल, छब्बिसेमा विवाद छ। कतिपय स्थानमा सीमा छुट्याउन पनि गाह्रो छ, सीमा क्षेत्रका सबै पिलर छुँदै हिँडेको बताउने उनले सुनाए, इलाममा पनि निरन्तर सीमा अतिक्रमण भइरहेको छ। नेपालले भारतसामु प्रमाण राम्ररी पेस गर्न नसकेकाले हामीले दुःख पाएका हौं। पाँचथरको याङवरक र फालेलुङ गाउँपालिकाको २४ दशमलव ८ किलोमिटर जमिन भारतीय राज्य पश्चिम बंगाल र सिक्किमसँग जोडिएको छ। याङवरक स्थित तिम्बुपोखरीदेखि फालेलुङको फालोट हुँदै इलामको सन्दकपुरसम्म भारतसँग सीमा जोडिएको छ। नेपालले यो क्षेत्रमा एउटा पनि सुरक्षा निकाय राखेको छैन। सीमास्तम्भ हराएका छन्। बहुमूल्य जंगली जडिबुटी र वन्यजन्तुको चोरीनिकासी बढेको समरजुङका रमेश राईले बताए। ताप्लेजुङसँग सीमा गाँसिएको तिम्बुपोखखरी क्षेत्रको ३५ नम्बर पिलरदेखि इलामको सन्दकपुरसम्म ९ वटा जंगेपिलरसहित १ सय १७ सीमास्तम्भ हुनुपर्नेमा केही स्तम्भ हराएका छन्। गत वर्ष सशस्त्र र नेपाल प्रहरीको टोलीले सीमास्तम्भ निरीक्षण गर्दा १९ स्तम्भ नभेटिएको प्रहरी प्रतिवेदनमा उल्लेख छ। नेपालले पाँचथरमा पर्ने सीमा क्षेत्र अनुगमन गर्न सीमा प्रहरी चौकी च्याङथापुमा राखेको छ। यहाँबाट सीमावर्ती क्षेत्र चिवाभञ्ज्याङ पुग्न २४ किलोमिटर उकालो हिँड्नुपर्छ। सीमा सुरक्षाको जिम्मा पाएको सशस्त्रको हिमशिखर गुल्मको क्याम्प सदरमुकाम फिदिममा छ। अर्को क्याम्प राँकेमा छ। यहाँबाट सीमामा पुग्न कम्तीमा २ दिन लाग्छ। सीमावर्ती क्षेत्रमा बीओपी राख्ने पहल भइरहेको पाँचथरका सीडीओ मुरारी वस्ती बताउँछन्। बीओपीका लागि याङवरक२ तीनजुरेमा ५ रोपनी जमिन गाँउपालिकाले तयार गरेको छ। भारतले निगरानी बढायो पाँचथरको याङवरक र फालेलुङ गाँउपालिकाको सीमावर्ती क्षेत्रमा भारतीय सुरक्षाकर्मीले निगरानी बढाएका छन्। सीमावर्ती क्षेत्रमा चौंरी पालेका नेपाली गोठालालाई भारतीय सुरक्षाकर्मीले अस्वाभाविक तवरबाट केरकार गर्न थालेका छन्। कालापानी र लिपुलेकको सीमा विवाद चर्किएपछि यो ठाँउमा पनि भारतीय सुरक्षाकर्मीले निगरानी बढाएका छन्, चाररातेका चौंरीपालक जंग राईले भने, नेपालतर्फबाट भने सीमाक्षेत्रमा राज्यको उपस्थित शून्य छ। सीमा क्षेत्रमा राज्यको उपस्थिति नभएकाले सुरक्षामा चुनौती बढेको उनको अनुभव छ। सीमाको सुरक्षामा चौंरीपालक किसान नै तल्लिन छन्, चन्द्रलाल नेपालले भने, राज्यको यस्तै चाला हो भने हामीले दिनदिनै आफ्नो भूमि गुमाउनुपर्ने हुन्छ। सीमामा सुरक्षा निकायको उपस्थिति कमजोर मात्र हैन अनुगमनसमेत न्यून हुने गरेको छ। हाम्रो कुनै सुरक्षा छैन, चौंरी पालेर बसेका लाखबहादुर केरुङले भने, एसएसबीले हामीलाई दुःख दिने गरेको छ। चीनतर्फ एउटा स्तम्भ, सीमा नै देखिँदैन चीन र भारत दुवै देशलाई छोएको प्रदेश १ को एक मात्र जिल्ला ताप्लेजुङको चीनतर्फको सिमानामा ६९ नम्बरको एउटा मात्र स्तम्भ छ। सीमाको रेखदेख र अनुगमन गर्ने बीओपी नै छैनन्। ३ सीमा प्रहरी चौकी र एउटा सीमा प्रशासन कार्यालय छन्, त्यो पनि कोसौं टाढा। फक्ताङलुङ गाउँपालिका७ ओलाङचुङगोलामा रहेको सीमा प्रशासन द्वन्द्वकालदेखि नै बन्द छ। सीमा प्रहरी चौकी सिमानाभन्दा २ देखि ३ दिनको दूरीमा छन्। चौकीमा दरबन्दीअनुसार प्रहरी छैनन्। चीनतर्फ ओलाङचुङगोला, घुन्सा र पापुङमा जम्मा ३ वटा सीमा प्रहरी चौकी छन्। घुन्साबाट सीमामा पुग्न ३ दिन लाग्छ। पापुङबाट २ दिन र ओलाङचुङगोलाबाट २४ किलोमिटर हिमाली क्षेत्र पार गरेपछि मात्र चीनसँगको सीमामा पुगिन्छ। पापुङ र घुन्साका प्रहरीले त दुई देशबीचको सिमाना नै नदेख्ने स्थानीय बताउँछन्। चौकीबाट सीमा क्षेत्र पुग्न कठिन भौगोलिक दूरी पार गर्नुपर्छ, पापुङका वडाध्यक्ष डण्डु लामाले भने, कम जनशक्ति भएको प्रहरीलाई यो सम्भव नै छैन। २२ जनाको दरबन्दी रहेको घुन्सामा जम्मा ७ प्रहरी छन्। ओलाङचुङगोला चौकीमा २५ जनाको दरबन्दी भए पनि १० जनाभन्दा कम र पापुङमा पनि चौकी रुङ्ने मात्र छन्। यसले सीमा रक्षाका लागि सरकार गम्भीर नभएको प्रश्न उठेको कञ्चनजंघा संरक्षण क्षेत्र व्यवस्थापन परिषद्का पूर्वकार्यालय सचिव तेञ्जिङ वालुङको भनाइ छ। (इलामबाट तोयानाथ भट्टराई, पाँचथरबाट भीमकुमार बाँस्कोटा र ताप्लेजुङबाट सीताराम गुरागाईँ)"
यसरी हुँदैछ सागको भव्य उद्घाटन,"काठमाडौं : १३औं दक्षिण एसियाली खेलकुद (साग)को उद्घाटन सत्र भव्य हुने भएको छ। सागको औपचारिक उद्घाटन आइतबार साँझ ५ः०० बजे राष्ट्रपति विद्यादेवी भण्डारीले गर्नेछिन्। तीन घण्टा लामो उद्घाटन सत्रलाई नेपालकै गौरव गर्ने खालको भव्य र सभ्य बनाइने १३औं साग समारोह समितिका सचिव कुलबहादुर थापाले जानकारी दिए। उद्घाटनलाई लक्षित गरी हजारौं कलाकारले लामो समयदेखि तयारी गरिरहेको जानकारी पनि थापाले दिए। उद्घाटन सत्रमा विशेषगरी नेपाली मौलिकता र कला प्रस्तुत गरिनेछ। हामी सागमार्फत नेपाललाई प्रकृति, कला र संस्कृतिको धनी देश भनेर चिनाउन चाहन्छौं। संघीय नेपालका सातवटै प्रदेश तथा हिमाल, पहाड र तराईको कलाले उद्घाटन समारोह मनमोहक बन्नेछ। उद्घाटनको यो अवसरलाई छुटाउनै नहुने र सबैले मन पराउने खालको बनाउने हिसाबले तयारी गरेका छौं, थापाले भने। उद्घाटन समारोहमा विशेषगरी नेपाली सेना, प्रहरी, सशस्त्र प्रहरी बल, कलाकार, विद्यार्थी र विभिन्न जातजातिका झाँकी प्रस्तुत गरिनेछ। उद्घाटनसँगै समापनको पनि उस्तै तयारी गरिएको छ। उद्घाटन र समापान दुवैमा १५ हजार जना कलाकारको प्रस्तुति रहने पनि थापाले जानकारी दिए। उद्घाटनलाई सागको ऐना ठानेका छौं। ग्रान्ड रिहर्सलबाटै उद्घाटन सत्र भव्य हुने स्पष्ट भएको छ, थापाले अन्नपूर्ण पोस्ट्सँग भने। सागका लागि सशस्त्र प्रहरी बलका महानिरीक्षक शैलेन्द्र खनालको संयोजकत्वमा समारोह समिति गठन गरिएको छ। उद्घाटनमा सबैभन्दा बढी सशस्त्रका चार हजार पाँच सय कलाकारले प्रस्तुति दिनेछन्। त्यसपछि सेनाका दुई हजार पाँच सय, नेपाल प्रहरीका एक हजार, उपत्यकाका विभिन्न ३० विद्यालयका तीन हजार विद्यार्थी, विभिन्न झाँकी चार हजार र तीन सय जनाभन्दा बढी व्यावसायिक कलाकारले विशेष प्रस्तुति दिनेछन्।उद्घाटन सत्रलाई थप रोचक बनाउन सेना, प्रहरी र सशस्त्रको छुट्टाछुट्टै ब्यान्डले प्रस्तुति दिनेछन्। ब्यान्डको प्रस्तुति सागको इतिहासमै ठूलो हुने दाबी थापाले गरे। त्यसबाहेक पाँच सय कलाकारले नेपालका विभिन्न मौलिक बाजा बजाउनेछन्। १५ सय जनाको मास क्यालिसथेनिक्स प्रदर्शन पनि हुनेछ । राष्ट्रपति विद्यादेवी भण्डारीको प्रमुख आतिथ्यतापछि सातवटै देशका खेलाडी मार्चपासबाट सुरु हुने उद्घाटनमा स्वागत भाषण, सांस्कृतिक कार्यक्रम र आतिसबाजी पनि हुनेछ। लेजर बिम, लाइटिङ, इलेक्ट्रोनिक प्रदर्शनले पनि सागको उद्घाटनलाई थप उल्लासमय बनाउनेछ। कार्यक्रममा दीपक वज्राचार्यको मनमगन बोलको गीतले थप रोमाञ्चकता प्रदान गर्नेछ। यस्तै मुकुन्द शर्माको रचना, प्रकाश गुरुङको संगीतमा कुन्ती मोक्तान, इन्दिरा जोशी, आनन्द कार्की, सत्यराज आचार्यलगायतको टोलीले सार्कको गीत गाउनेछन्। सातवटै प्रदेशको प्रतिनिधित्व हुने स्वागत नृत्य पनि प्रस्तुत गरिनेछ। सागको उद्घाटन र समापनको बजेट १५ करोड रुपैयाँ रहेको बताइएको छ। नेपालको झन्डा कमलले बोक्ने सागको उद्घाटनको मार्च पासमा नेपालको झन्डा ओलम्पियन एवं भारोत्तोलन खेलाडी कमलबहादुर अधिकारीले बोक्ने भएका छन्। नेपाल ओलम्पिक कमिटी (एनओसी)ले शनिबार प्रेस विज्ञप्ति जारी गर्दै उद्घाटन सत्रको मार्च पासमा नेपालको झन्डा कमललाई बोक्न दिने निर्णय गरेको हो। १३औं साग राष्ट्रिय टिम तयारी समिति र प्राविधिक समितिले यसअघि झन्डा बोक्न कमलसहित विभिन्न पाँच खेलाडीको नाम सिफारिस गरेको थियो। एनओसीले सिफारिस भएको नामबाट कमललाई छनोट गरेको हो। सागको ओलम्पिक फ्लेम ओलम्पियन एवं तेक्वान्दोका कीर्तिमानी चार स्वर्ण विजेता दीपक विष्टले बाल्नेछन्। खेलाडीको तर्फबाट सागको शपथ क्रिकेट खेलाडी पारस खड्काले लिनेछन्। रेफ्री एवं ब्याडमिन्टनका अम्पायर दीपक थापाले निर्णायकको शपथ लिनेछन्।"
५ नम्बर प्रदेशका २४ नगरपालिका अस्पतालविहीन,"प्यूठान : स्थानीय सरकार सञ्चालन ऐन, २०७४ मा नगरपालिका हुनका लागि कम्तीमा २५ बेडको अस्पतालको सुविधा हुनुपर्ने प्रावधान छ। तर प्रदेश ५ का सातवटा नगरपालिकामा मात्र यो मापदण्ड पूरा गरेका अस्पताल छन्। बाँकी २५ वटा नगरपालिकामा २५ बेडसम्मका अस्पताल छैनन्। केही नगरपालिकामा भएका अस्पताल १५ बेड मात्रका छन्। तिनको बेड बढाउनेतर्फ कसैले चासो देखाएका छैनन्। रूपन्देहीको सिद्धार्थनगर नगरपालिका भैरहवामा जिल्ला अस्पतालका साथै ५० बेडको अस्पताल भएको युनिभर्सल मेडिकल कलेज छ। तिलोत्तमा नगरपालिकामा ५० बेडकै क्रिमसन हस्पिटल छ भने देवदह नगरपालिकामा पनि ५० बेडकै देवदह मेडिकल कलेज छ। यी सबै मेडिकल कलेज निजी लगानीका हुन्। रूपन्देहीकै लुम्बिनी सांस्कृतिक नगरपालिका र सैनामैना नगरपालिका अस्पतालविहीन छन्। यहाँका बासिन्दा उपचारका लागि अन्त जानुपर्छ। नवलपरासीको रामग्राम नगरपालिका (बर्दघाट सुस्तापश्चिम) मा ५० बेडको पृथ्वीचन्द्र अस्पताल छ। रामग्राम नगरपालिका उपप्रमुख रम्भा कुँवरका अनुसार, यसअघि २५ बेड रहेको उक्त अस्पतालमा बेड थपेर दुई वर्षअघि ५० बेड पारिएको हो। यो नवलपरासीको एकमात्र ठूलो अस्पताल हो। नवलपरासीकै सुनवल नगरपालिका अस्पतालविहीन छ। स्वास्थ्यचौकीको भरमा नगरबासीले उपचार लिनुपरेको छ। नगरपालिकाले १५ बेडको अस्पताल बनाउने गरी सुनवल स्वास्थ्यचौकीलाई स्वीकृत लिए पनि काम अघि नबढेको प्रवक्ता कृष्णप्रसाद देवकोटाले बताए। प्रदेश ५ का विभिन्न जिल्लाका १० वटा नगरपालिकामा १५ बेडका अस्पताल छन्। प्यूठान नगरपालिकाको विजुवारमा रहेको १५ बेडको प्यूठान अस्पताललाई ५० बेडको बनाउने चर्चा १० वर्षदेखि चलिरहेको छ तर काम केही भएको छैन। चुनावका बेला नेताले अस्पतालको बेड बढाउने आश्वासन दिन्छन्। यस अस्पताललाई ५० बेडको बनाउन स्वास्थ्य तथा जनसंख्या मन्त्रालयले स्वीकृति भने दिइसकेको छ। प्यूठान र छिमेकी जिल्ला गुल्मीको मदाने गाउँपालिका, रोल्पाको सुनिलस्मृति गाउँपालिका, अर्घाखाँचीको मालारानी गाउँपालिकाका बिरामी पनि यस अस्पतालमा आउने गर्छन्। बिरामीको चाप बढेका बेला अस्पतालमा बिरामीले पनि बेड पाउँदैनन्। प्यूठानकै स्वर्गद्धारी नगरपालिकाको भिंगृमा रहेको प्राथमिक स्वास्थ्य केन्द्रलाई १५ बेडको बनाउने प्रक्रिया स्वास्थ्य तथा जनसंख्या मन्त्रालयले हालै अघि बढाएको छ। नगरपालिका स्थापना भएको दुई वर्ष बितिसक्दा समेत स्थानीय सरकार सञ्चालन ऐनले तोकेको मापदण्डअनुसार अस्पताल बन्ने छाँट छैन। स्थानीय जनप्रतिनिधि १५ बेडको अस्पताल बन्ने भएकैमा मख्ख छन्। नगरप्रमुख नेत्रबहादुर रोकायले भने, माथिबाट जे निर्णय हुन्छ हामीले त्यही लागू गर्ने हो, १५ बेडको अस्पताल बनाउन जग्गाको खोजी भइरहेको छ। हाल यस नगरपालिका भरमा तीन बेडको स्वास्थ्यकेन्द्र मात्र छ। यहाँका मानिस उपचार गराउन जिल्ला अस्पताल बिजुवार पुग्न अपायक पर्छ। विशेषज्ञ सेवा सहितको स्वास्थ्य उपचार लिन बुटवल, काठमाडौं, भैरहवा र कोहलपुर सहरमा पुग्नुपर्ने बाध्यता रहेको स्वर्गद्धारी नगरपालिका ६ बेलवासका शिक्षक झइन्द्रप्रसाद भण्डारीले गरे। उनले भने, जनप्रतिनिधिले जनताको गुनासो सुन्दैनन्। कर बुझाउँदा नगरबासी भनेर बढी बुझाउनुपर्छ तर सेवा सुविधा सामान्य गाउँको जस्तो पनि छैन। स्वर्गद्धारीका खाल, नस, अडेबास, धनवाङ, मालारानीलगायत गाउँका बासिन्दा अहिले पनि दुर्गम गाउँका बासिन्दाले भोग्ने पीडा बोकेर बाँचिरहेका छन्। आपू बसेको ठाउँ नगरपालिका भएको अनूभूति गर्न उनीहरूले पाएका छैनन्। भण्डारीले भने, २५ बेडको अस्पताल बन्ने कुरा सपना जस्तै लाग्छ। यही प्राथमिक स्वास्थ्य केन्द्रको स्तरोन्नति भए पनि धेरै खुसी हुन्थ्यौं। पाल्पाको रामपुर नगरपालिकामा ५० बेडको अस्पताल स्वीकृत भएको छ तर हालसम्म १५ बेडको अस्पताल छ। भौतिक पूर्वाधार निर्माणको क्रममा रहेको उक्त अस्पतालले छिट्टै ५० बेडको बनाउन थालेको नगरप्रमुख रमणबहादुर थापाले बताए। उनले भने, अस्पताल प्रदेश सरकार मातहत सञ्चालनमा हुने भएकाले यसको सबै अधिकार प्रदेशमै रहन्छ। स्थानीय सरकारले समन्वयात्मक भूमिका मात्र खेल्ने हो। नगरप्रमुख थापाका अनुसार आउँदो ६ महिनाभित्र अस्पतालको भवन निर्माण भइसक्छ। नेपालगञ्ज, बर्दिया, कृष्णनगर, चन्द्रौटालगायतका भारतसँग सीमा जोडिएका धेरै ठाउँका मानिस स्वास्थ्य उपचारका लागि भारतका अस्पतालमा भर पर्नु परेको छ। भएका स्वास्थ्य संस्थामा पनि दरबन्दीअनुसार चिकित्सक हुँदैनन्। विशेषज्ञ सेवा हुँदैन। अर्घाखाँचीको शितगंगा नगरपालिका स्थापना भएको दुई वर्ष बितिसक्दासमेत यस क्षेत्रका बासिन्दाले अस्पतालबाट पाइने सुविधा पाएका छैनन्। विशेषज्ञ चिकित्सकले दिने सेवा लिन यहाँका बिरामीले बुटवल, भैरहवा र काठमाडौं धाउनुपर्छ। यहाँ रहेका प्राथमिक स्वास्थ्य केन्द्र र स्वास्थ्य चौकीले सामान्य चिकित्सा सेवामात्र दिन सकेका छन्। नगरपालिकाले ठाड स्वास्थ्य केन्द्रलाई १५ बेडको अस्पताल बनाउने प्रक्रिया हालै अघि बढाएको छ। नगरप्रमुख सूर्यप्रसाद अधिकारीले भने, २५ बेडको बनाउने भन्ने पनि छ। तर, निधो भइसकेको छैन् तै पनि दश करोडमा १२ कोठे भवन बन्दैछ। नगरप्रमुख अधिकारीका अनुसार जग्गा नपाइएकाले गर्दा धेरै बेड भएको अस्पताल बनाउन समस्या भएको बताए। जिल्ला अस्पताल रोल्पाको भौतिक पूर्वाधार त छ तर पनि यो अस्पताल १५ बेडको मात्र छ। रोल्पा नगरपालिकाका नगरप्रमुख पूर्ण केसीका अनुसार ३१ करोड लागतमा अस्पतालको भवन निर्माण गरिएको छ। ५० बेडको अस्पताल बनाउन स्वीकृति भए पनि कार्यान्वयन गर्न नसकेको उनले बताए। जिल्ला अस्पताल छिट्टै ५० बेडको हुने आशा भने केसीले व्यक्त गरे। जिल्ला अस्पताल गुल्मी पनि ५० बेडको हुने क्रममा छ। १५ बेडमै सीमित उक्त अस्पताललाई स्वास्थ्य तथा जनसंख्या मन्त्रालयले स्तरोन्नतिको अनुमति दिएको छ। नगरप्रमुख डिल्लीराज भुसालले केन्द्र सरकारलाई नै दोष दिएर उम्कन खोजे। स्वीकृत मात्र ५० बेडको छ, उनले भने, न डाक्टर छन् न त भौतिक संरचना। १० जना डाक्टरको दरबन्दीमा एक जनाले मात्र काम चलाउनु परेको अस्पताल व्यवस्थापन समितिका अध्यक्ष समेत रहेका भुसालले बताए। कपिलवस्तुको शिवराज नगरपालिकाले स्थानीय निजी क्लिनिक र स्वास्थ्यचौकीको भरमा जनतालाई सेवा दिनुपरेको नगरप्रमुख नेत्रराज अधिकारीले गुनासो गरे। उनले भने, नगरपालिकाले पुँजीले अस्पताल बनाउन सम्भव छैन। केन्द्र सरकारले हाम्रो माग सुन्दैन। ११ वडामध्ये ८ वटा वडामा मात्र स्वास्थ्यचौकी रहेको उनको भनाइ छ। हाल १५ बेडको अस्पताल र प्राथमिक स्वास्थ्य केन्द्र र स्वास्थ्यचौकीबाट स्वास्थ्य सेवा लिइरहेका मानिसले २५ बेडको अस्पताल बनेपछि थप सेवा पाउँछन्। २५ बेड भएको अस्पतालमा विशेषज्ञ सहितको सेवा उपलब्ध हुने स्वास्थ्य कार्यालय प्यूठानका प्रमुख एवं नेपाल जनस्वास्थ्य संघ प्रदेश नम्बर ५ का अध्यक्ष विशाल सुवेदीले बताए। स्थानीय सरकार बनेको दुई वर्ष बित्दा पनि संघीय मन्त्रालयहरूको रणनीति र स्थानीय सरकार सञ्चालन ऐनले तोकेको मापदण्डबीच तालमेल नभएको कुरा सुवेदीले बताए। उनका अनुसार, नगरपालिकामा कम्तिमा २५ बेडको अस्पताल हुनुपर्नेमा अझै पनि १५ बेडको मात्र बनाउन खोज्नु नीतिविपरित कुरा हो।"
पर्यटकलाई आकर्षित गर्न पूर्वाधार निर्माण,"वीरगन्ज : पर्सा राष्ट्रिय निकुञ्जमा पर्यटकलाई आकर्षित गर्न निकुञ्ज प्रशासनले विभिन्न काम थालेको छ। पर्सा वन्यजन्तु आरक्षलाई २०७४ असारदेखि निकुञ्जमा परिणत गरिएपछि मात्रै त्यसयता स्वदेशी तथा विदेशी पर्यटकलाई अवलोकन र घुमफिरका लागि निकुञ्ज खुल्ला गरिएको हो। पहिले वन्यजन्तु आरक्ष रहँदा वन्यजन्तुको संरक्षण गर्ने मात्रै उद्देश्य रहेकोमा दुई वर्ष पहिले निकुञ्जमा स्तरोन्नति गरिएपछि पर्यटन पनि प्रवद्र्धन गर्ने उद्देश्यले पर्यटकको अवलोकन र भ्रमणका लागि खुला गरिएको हो। निकुञ्जका प्रमुख संरक्षण अधिकृत अमीर महर्जनले भने, निकुञ्जमा स्तरोन्नति गरेयता निकुञ्ज क्षेत्रलाई पर्यापर्यटनको रूपमा पनि विकास गर्नुपर्छ, निकुञ्ज क्षेत्रबाट राज्यले आम्दानी पनि लिन सक्नुपर्छ भन्ने उद्देश्यले पर्यटकका लागि खुल्ला गरिएको हो। निकुञ्ज क्षेत्रमा दुई वर्षयता पर्यटनका लागि पूर्वाधार विकासलाई प्राथमिकतामा राखेर काम गरिरहेको जानकारी उनले दिए। पर्यटकको अवलोकन र घुमफिरका लागि निकुञ्जको जंगलभित्र पर्ने मकवानपुरको प्रतापुर, पर्साको रातेमाटे, रामभौरी भाथा, बाराको हलखोरीयामा गरी एक दर्जन पक्की भ्यू टावर निर्माण गरिएको छ। वन्यजन्तु अवलोकनकै लागि रुखको माथि माथि झोलुङ पुल पनि बनाउने तयारी गरिरहेको महर्जनले जानकारी दिए। यस्तै जंगलभित्र फायर लाइन बिस्तार गरिनुका साथै जंगली हात्ती नुहाउने स्थान र वन्यजन्तुका लागि बासस्थान र घाँसे मैदान पनि बनाउने काम भइरहेको महर्जनले बताए। महर्जनका अनुसार पर्यटक प्रवेशका लागि बाराको आधार र अमलेखगन्जको हात्तीसार, पर्साको चारभैया र गडुवाइलान मकवानपुरको प्रतापपुरमा गरी ५ स्थानमा पर्यटक प्रवेश केन्द्र स्थापना गरिएको छ। निकुञ्जमा अवलोकन र घुमफिरका लागि आउने पर्यटकको सुरक्षा र वन्यजन्तुको चोरी शिकारी रोक्न निकुञ्जभित्र ठाउँठाउँमा सीसीटिभी क्यामेरा जडान गरिएको छ। निकुञ्ज भित्रका १५ स्थानमा निकुञ्ज प्रशासन र नेपाली सेनाको पोष्ट राखिएको जानकारी पनि उनले दिए। पर्यटकको सहजताका लागि आधभारस्थित निकुञ्ज प्रशासन कार्यालय परिसरमा डिजिटल सूचना केन्द्र, टिकट काउण्टरजस्ता भौतिक संरचना पनि निर्माण गरिएको छ। पर्यटकलाई जंगल सफारी गर्न निकुञ्जको हात्तीसारमा एक दर्जन हात्ती पनि राखिएका छन्। निकुञ्जभित्र फायर लाइन पनि भएकाले हात्तीमा जंगल सफारी गर्न नचाहने पर्यटकले निजी सवारीमा जंगल सफारी गर्न सक्ने व्यवस्था पनि मिलाइएको महर्जनले बताए। नेपालमा पाइने रैथाने हात्तीको बासस्थान संरक्षण गर्ने उद्देश्यले २०४० सालमा बारा, पर्सा र मकवानपुरसँग सीमा जोडिएको चार सय ९९ वर्गकिलोमिटर जंगल क्षेत्रलाई पर्सा वन्यजन्तु आरक्षको रूपमा व्यस्थापन गरिएको थियो। २०७२ सालमा भने बारातर्फको एक सय २८ दशमलव ३९ वर्गकिलोमिटर राष्ट्रिय वन क्षेत्रलाई पनि तत्कालीन पर्सा वन्यजन्तु आरक्षमा समाहित गरेर निकुञ्जका रूपमा स्तरोन्नति गरिएपछि यसको कूल क्षेत्रफल ६ सय २७ दशमलव ३९ वर्गकिलोमिटर छ। दुर्लभ वन्यजन्तु र वनस्पतिको जैविक विविधताले यो निकुञ्ज नेपालकै धनी निकुञ्ज हो, महर्जनले भने, निकुञ्जमा दुर्लभ एक सिँगे गैंडा, रैथाने हात्ती, दुर्लभ पाटे बाघ, गौरीगाईजस्ता जनावार प्रशस्त छन्। यसैगरी भालु, रतुवा मृग, चित्तल, जरायो, बँदेल, नील गाई, गौरी गाईका साथै झन्डै दुई सय प्रजातिका चराचुरुंगी छन्। कामिनी दह, हलखोरीया दह र लौकी दह गरी तीनवटा प्राकृतिक मनोरम ताल पनि निकुञ्जभित्र छन्। उनका अनुसार पछिल्लो गणनाअनुसार निकुञ्जमा वयष्क पाटे बाघ १८, रैथाने हात्ती ६० देखि ६५, एक सिँगे गैडा ५ वटा छन्। निकुञ्जमा प्रवेशका लागि नेपाली पर्यटकको हकमा १ सय रुपैयाँ, सार्क मुलुकका पर्यटकका लागि ७ सय ५० रुपैयाँ तथा अन्य मुलुकका पर्यटकका लागि एक हजार पाँच सय रुपैयाँ शुल्क निर्धारण गरिएको महर्जनले जानकारी दिए। निकुञ्ज स्वदेशी र विदेशी दुवै खालका पर्यटकका लागि आकर्षणको केन्द्र बन्दै गएको महर्जनले बताए। उनले भने, एक त यो राजधानी काठमाडौं र भारतीय बोर्डरबाट देशका अरू सबै निकुञ्जभन्दा छोटो दुरीमा छ, अर्को कुरा द्रूत मार्ग र दो श्रो अन्तर्राष्ट्रिय विमानस्थल यसकै नजिकमा बनिरहेको छ। द्रूत मार्ग बनेपछि भने काठमाडौंका पर्यटक दुई घण्टामै निकुञ्ज आएर दिनभर रमाइलो गरेर सोही दिन काठमाडौ फर्किन सजिलै भ्याउँछन्।"
जेपी स्कुलका दुई विद्यार्थीलाई मलेसियन सहयोग,"काठमाडौं : ठमेलस्थित जेपी स्कुलमा अध्ययनरत दुई विपन्न विद्यार्थीको पढाइ खर्च मलेसियाको सायटो विश्वविद्यालयले बेहोरिदिने भएको छ ।विश्वविद्यालयका प्रतिनिधीले हालै विद्यार्थीलाई सहयोग रकम हस्तान्तरण गरेका छन् । सहयोग पाउनेमा कक्षा १० मा अध्ययनरत दोलखा स्थायी घर भएका रोशन कार्की र कक्षा ४ मा अध्ययनरत मुगुका प्रकाश रोकाया छन् । दुवैजनालाई एक वर्षभरी लाग्ने स्टेशनरी, पोशाक लगायत सामग्रीमा लाग्ने खर्च विश्वविद्यालयले बेहोरिदिनेछन् । पुतलीसडकस्थित स्टडी प्लसले उक्त सहयोगको व्यवस्थापन गरिदिएको हो । स्टडी प्लसका प्रवन्ध निर्देशक उमेश अधिकारीले भने, 'अर्को वर्ष थप पाँच जना विद्यार्थीलाई सहयोग गर्ने विश्वविद्यालयले प्रतिवद्धता जनाएको छ ।' सहयोग हस्तान्तरण कार्यक्रममा विद्यालयका प्राचार्य लक्ष्मण पौडेलले आर्थिक अवस्था कमजोर भएका विद्यार्थीका लागि यो सहयोगले महत्वपूर्ण भूमिका निर्वाह गरेको बताए ।"
"त्रिविमा जागिर खुल्यो, ७५० पदमा विज्ञापन",काठमाडौं : त्रिभुवन विश्वविद्यालय सेवा आयोगले एकै पटक ७५० कर्मचारीको माग गरेको छ। विभिन्न सेवा र समूहका लागि खुल्ला ततथा बढुवा प्रतिस्पर्धा गरेर ती कर्मचारी पूर्ति गर्न लागिएको सेवा आयोगले जनाएको हो। आयोगले यसै पटकदेखि प्रतिस्पर्धाका लागि आवेदन दिन चाहनेलाई अनलाइनबाट फाराम भर्ने व्यवस्था गरेको छ। त्रिविले एकै पटक यति ठूलो संख्यामा कर्मचारी माग गरेको यो पहिलो पटक हो। त्रिविमा अहिले सात हजार भन्दा बढी कर्मचारी कार्यरत छन्।
"एयरपोर्ट बन्यो, जहाज आएन","बेंसीसहर : पक्की धावन मार्ग बनेको ६ वर्षपछि गत भदौ २७ गते हिमाली जिल्ला मनाङमा जहाज पुग्यो । परिक्षण उडानका लागि गएको समिट एयरबाट हुम्डे विमानस्थल ओर्लिएका गण्डकी प्रदेशका मुख्यमन्त्री पृथ्वीसुब्बा गुरुङ र उद्योग, पर्यटन, वन तथा वातावरणमन्त्री विकास लम्सालले असोज १० गतेदेखि मनाङमा नियमित हवाई उडान हुने भाषण गरे। 'असोज १० गते दिनभर जहाज आउँछ की भनेर आकाशमा हेर्दैमा बित्यो, तर जहाज आएन,' मनाङ ङिस्याङ गाउँपालिका ४, हुम्डेकी छ्युङदा गुरुङले भनिन्, 'जहाज आउँछ भनेर भाषण गरेको तीन महिना बित्यो जहाज देख्न पाइएन ।' हुम्डेमा जहाज चलाउने नेताको प्रतिवद्धता भाषणमै सीमित भएको उनले बताइन् । मुख्यमन्त्री, मन्त्री, सांसदले भनेपछि धेरैले असोज १० गतेदेखि नियमित जहाज आउँछ भन्ने ठानेका थिए । तर, मन्त्रीले आश्वासन दिएको ३ महिनामा वित्दा पनि जहाज नआएपछि स्थानीय निरास बनेका छन् । मनाङबासीलाई झुक्याइएको यो पहिलो पटक भने होइन् । यसअघि पनि पटकपटक जहाज आउँछ भनेर झुक्काउने गरिएको मनाङ ङिस्याङ गाउँपालिकाका अध्यक्ष कान्छा घलेले बताए । 'मन्त्रीले भनेपछि पत्याउनै पर्यो, 'घलेले भने, 'तर हामीलाई पटक पटक धोका दिइयो ।' मन्त्री लम्सालले नियमित उडानसँगै मनाङमा ४ दिने प्याकेज बनाउने घोषणा गरेका थिए । आन्तरिक पर्यटन वर्ष २०१९ र नेपाल भ्रमण वर्ष २०२० लाई लक्षित गरेर मनाङको हुम्डे विमानस्थलमा नियमित उडान गरिने उनको भनाई थियो । तर, मन्त्रीको कुरा भाषणमै सीमित भयो । पर्यटन व्यवसायी समिति मनाङका अध्यक्ष विनोद गुरुङले जहाज उडान नहुँदा मनाङवासी समस्यामा परेको बताए । उनले सरकारी उदासिनताका कारणले मनाङीलेमात्रै नभएर पर्यटकले जहाज चढ्न नपाएको बताए । 'हामीलाई पटक पटक झुक्काइयो, 'उनले भने, 'बरु नसक्ने भए सकिदैन भन्दा राम्रो हुन्छ ।' अहिले मनाङमा दैनिक २ सय ५० बढी पर्यटक आउने गरेका छन् । अधिकांश पर्यटक पोखराबाट आउने गरेका छन् । जहाज उडान हुन सके कम समय भएका उडानबाटै मनाङ आउन सक्ने उनले बताए । उद्योग, पर्यटन, वन तथा वातावरणमन्त्री विकास लम्सालले मनाङमा जहाज लाने पहल भइरहेको बताएका छन् । 'यसअघि विविध कारणले भएन । हामी छलफलमै छौं,' उनले भने । उडानको लागि समिट एयर र राष्ट्रिय ध्वजाबहाक नेपाल वायु सेवा निगमको जहाजसँग छलफल चलाएको उनले बताए । नागरिक उड्डयन प्राधिकरणले आर्थिक वर्ष ०६९७० मा ९ करोड रुपैयाँ खर्च गरेर धुले धावनमार्गलाई विस्तार गरी कालोपत्रे गरेको थियो । ६ सय मिटरको धावन मार्ग ९ सय मिटर बनाइएको छ । धावनमार्ग कालोपत्रे भएपछि तत्कालीन मन्त्री तथा प्राधिकरणका अधिकारी चढेर मंसिरमा धावनमार्गमा हवाइजहाज परिक्षण गरिएको थियो । २०७० देखि हुम्डे विमानस्थल बन्द थियो । कालोपत्रे भएको २ वर्षपछि तारा एयरको डोर्नियर जहाजले परिक्षण उडान गरेपनि त्यसयता कुनै पनि जहाज मनाङ आएको छैन । गतवर्ष एउटा ट्वीनअटर जहाजले चार्टर उडान भरेको थियो । पछिल्लो समय गएको पुस २४ र असार २० मा जहाज उडाउने तयारी गरिएपनि सफल भएको थिएन । धावनमार्ग विस्तार र कालोपत्रे हुनुअघि साताको २ पटक उडान हुन्थ्यो । मनाङसम्म सडकको ट्रयाक खुलेपछि हवाईजहाजले उडान नगरेको स्थानीयको भनाइ छ । मनाङमा नेपाल वायु सेवा निगमको ट्वीनअटर जहाजले मात्रै उडान भर्दै आएको थियो । पोखरामनाङ उडानमा करिब २५ मिनेट लाग्छ । हुम्डे विमानस्थलमा २०३९ साल असोजबाट उडान सुरु गरिएको थियो ।त्यतिबेला हप्ताको दुइदिन उडान गरिन्थ्यो ।नागरिक उड्डयन प्राधिकरणका एयर ट्राफिक कन्ट्रोलर सूर्यबहादुर खत्रीले हिमपात र पानी परेको समय मनाङको आकासमा उडान भर्न नसकिने बताए । गत भदौ २७ गते परिक्षण उडानका लागि पोखराबाट हुम्डे विमानस्थल पुगेको समिट एयरको जहाज। तस्बिर : अन्नपूर्ण"
यौनिकताबारे खुल्दै किशोरी,"अछाम : यौन तथा प्रजनन् स्वास्थ्यबारे कुरा गर्ने र यौन समस्या भन्न लाज मान्ने अछामको ग्रामीण भेगका किशोरी अचेल खुलेर बोल्न थालेका छन् । मंगलसैन नगरपालिका ३ बिसाकोटकी रत्ना साउदलाई यसअघि विद्यालयमा यौन शिक्षाका बारेमा पढाइ हुँदा अप्ठ्यारो लाग्थ्यो। साथीभाइ र शिक्षकका अगाडि अनुहार नै रातोपिरो हुन्थ्यो। कक्षामा यौन शिक्षाको शीर्षक आउनेबित्तिकै उनी ध्यान अर्कै ठाउँमा मोड्ने गर्थिन्। उनलाई अब लागिसकेको छ कि यौन शिक्षा पनि अपरिहार्य छ भनेर। शिवशक्ति वाल क्लबकी सदस्य समेत रहेकी साउदलाई यौनसम्बन्धी तालिम पाएपछि त्यसबारे सहज भएको हो। अब कुनै हिच्किचाहट हुँदैन, हामी क्लबको बैठकमा समेत खुलेरै यौनसम्बन्धी समस्या राख्ने गर्छौं, उनले भनिन्। यति मात्रै होइन, अहिले उनी आफूभन्दा कम उमेर समूहका किशोरीलाई उमेर बढ्दै जाँदा किशोरीमा आउने परिवर्तनबारे सिकाउँछिन्। उमेर बढ्दै जाँदा किशोरीको महिनावारी सुरु हुनु, स्तन वृद्धि हुनु र आवाजमा केही परिवर्तन आउने कुरा आदि बहिनीहरूलाई सिकाउने गरेकी छु, यस्तो उमेरमा उनीहरूलाई अनौठो लाग्ने कुरा पनि बताउँछु, साउदले भनिन्। साँफेबगर नगरपालिका ४ मष्टमाडौं रेडियो श्रोता क्लबका सदस्य करिष्मा दासलाई पनि पहिले साथीले जिस्क्याउँदा खुलेर प्रतिवाद गर्न सक्ने आँट थिएन। केही समय पहिले बृहत यौनिकता शिक्षासम्बन्धी तालिम लिएपछि उनी पनि अहिले आपूमाथि आइपर्ने समस्याको सामना गर्न थालेकी छन्। पहिले कसैले जिस्क्याउँदा चुपचाप लाग्थें, तालिमपछि सिकेका कुरा मेरा लागि जीवन उपयोगी बनेका छन्, उनले भनिन्। उनी अहिले कसैले जिस्क्याउँदा सहेर बस्दिनन्, प्रतिवाद गरिहाल्छिन्। मंगलसैन नगरपालिका ३ की धनकला बिष्टले घरबाट बाहिर निस्कँदा घरको अनुमति लिनुपथ्र्यो। घरमा उनलाई छोराजस्तो स्वतन्त्रता थिएन। छोरी ठूली भएपछि घरबाहिर निस्कनु हुँदैन भन्ने संस्कार उनको परिवारमा थियो। लिंगका आधारमा हुने भिन्नताका कारण समाजले तोकेका लैङ्गिक जिम्मेवारीले क्षमता विकासमा बाधा पुगेको थियो। तर, अहिले उनी आफू स्वतन्त्र भएको महसुस गरिर्छन्। भन्छिन लैंगिक जिम्मेवारीका रूपमा हामीलार्ई धेरै जिम्मेवारी दिई घरायसी कार्यमा सीमित गरिएको रहेछ, जीवनोपयोेगी तालिमले बढेको विश्वासका कारण अहिले खुलेर बाहिर आउन थालेकी छु। यौन शिक्षाका बारेमा सुन्दा नै लजाउने साँफेबगर नगरस्तरीय युवा सञ्जालकी अध्यक्ष पूजा बुढा पनि अहिले किशोरकिशोरीलाई यौन शिक्षाका बारेमा तालिम दिन सक्ने भएकी छन्। अहिले उनी नगरका केही माध्यमिक विद्यालयमा गएर कक्षा ९ र १० का छात्रछात्रालाई यौनिकताका बारेमा प्रशिक्षण दिन्छिन्। उनले भनिन्, पहिले ८१० जना मान्छेको अगाडि बोल्न लाज लाग्थ्यो, अब त यौन शिक्षाकै बारेमा सिकाउँछु। यौन शिक्षा यौन सम्बन्धसँग मात्र नभएर यौन, यौनिकता र प्रजनन् स्वास्थ्य र अधिकारसँग सम्बन्धित बृहत्तर अध्ययन क्षेत्र रहेको उनले जानकारी दिइन्। अहिले आफू विद्यालयमा गएर यी विषयमा किशोरकिशोरीलाई जानकारी गराउँदै आएको उनले बताइन्। किशोरकिशोरीलाई विद्यालयमा गएर महिनावारी, स्वप्नदोष, स्तनको विकास, लिंग, योनी र पाठेघरका बनावट आदिका बारेका आफूले जानकारी दिने गरेकोे पूजाले बताइन्। यस्ता विषयको शिक्षण सिकाइ क्रियाकलाप गर्दा सुरुसुरुमा शिक्षकलाई अलिकति धक लाग्नु, विद्यार्थीले पनि कानेखुसी गर्नु स्वाभाविक हो, पूजा भन्छिन्।"
बाघ र मानवबीच द्वन्द्व बढ्दै,"गुलरिया : नेपाल लोपोन्मुख पाटेबाघको संख्या दोब्बर बनाउने लक्ष्य पुग्दैछ। तर निकुञ्जलगायत संरक्षण क्षेत्रहरूको बाघ बहन क्षमता कति हो भन्नेतर्फ भने अहिलेसम्म अनुसन्धान हुन सकेको छैन। बाघ संरक्षण गरिएका निकुञ्जलगायत जंगल क्षेत्रमा बाघ धान्न सक्ने संख्याको वैज्ञानिक अनुसन्धान नहुँदा मानवसँगको द्वन्द्व बढ्दै गएको छ। बर्दियाबाँके निकुञ्जमा बाघको संख्या बढेसँगै यसक्षेत्रका समुदायमा त्रास छ। निकुञ्जमा बुढा, जवान र बच्चा बाघको संख्या यकिन गर्न आवश्यक देखिएको विज्ञ बताउँछन्। बर्दिया राष्ट्रिय निकुञ्जका सहायक संरक्षण अधिकृत अशोक भण्डारीले बाघको अवस्थाको विषयमा अनुसन्धान आवश्यक रहेको बताउँछन्। पछिल्लो समय बाघ आक्रामक देखिएकाले बाँकेबर्दिया कम्प्लेक्समा अनुसन्धान गरी समस्याको कारण पत्ता लगाउनु पर्छ, उनले भने। एक वर्षको अवधिमा बाँके र बर्दियामा बाघको आक्रमणबाट ८ जनाले ज्यान गुमाएका छन्। बर्दियाको संरक्षण क्षेत्रमा चारजना, संरक्षण क्षेत्रबाहिर २ जना र बाँकेमा २ जनाले बाघको आक्रमणबाट मृत्यु भइसकेको छ। बाघको संख्या बढेका कारण आधारक्षेत्र बनाउने क्रममा पनि घटना घटेका छन् तर समयमै यसको अनुसन्धान हुनु जरुरी छ, उनले भने, संरक्षण क्षेत्रहरूको बाघ थेग्न सक्ने क्षमताको पनि अध्ययन हुनु आवश्यक देखिन्छ। निकुञ्जमा कति बाघको बासस्थान राख्न मिल्छ भन्ने विषयमा अहिलेसम्म अध्ययन भएको छैन। बाँके बर्दिया बाघको जोडिएको बासस्थान भएकाले दुवैतर्फ एकैसाथ अनुगमन गर्नुपर्नेछ। बाँके राष्ट्रिय निकुञ्ज ५ सय ५० र बर्दिया राष्ट्रिय निकुञ्ज ९ सय ६८ गरी १ हजार ५ सय १८ वर्गकिलोमिटर क्षेत्रफलमा फैलिएको छ। सन् २०१८ को बाघ गणनाको नतिजाअनुसार बर्दिया राष्ट्रिय निकुञ्जमा ८७ र बाँके राष्ट्रिय निकुञ्जमा २१ गरी १ सय ८ वटा पाटेबाघ यस क्षेत्रमा छन्। सन् २०१९ को नतिजाअनुसार नेपालमा ३७ वटा पाटेबाघ बढेका छन्। भण्डारीका अनुसार एउटा भाले बाघले २२ वर्गकिलोमिटर र पोथी बाघले १५ वर्ग किलोमिटर क्षेत्रमा आधार इलाका बनाउँछन्। यस क्षेत्रमा करिब ३० प्रतिशत भाले बाघ रहेको अनुमान छ। एउटा भाले बाघले ३ देखि ४ वटासम्म बघिनी राख्ने गरेको पाइन्छ। निकुञ्जको चुरे रेञ्ज, बाँसपानीलगायत भेरी नदीसम्म बाघ विचरण गरेको रेकर्ड निकुञ्जसँग छ। निकुञ्जको प्राय सबै क्षेत्रमा बाघ पुग्ने गरेको छ। बर्दिया राष्ट्रिय निकुञ्ज भारतको कर्तनियाघाट वन विहारसँग जोडिएकाले बर्दियाका बाघ भारततर्फ पनि घुमफिर गर्ने गरेको भण्डारीले प्रष्ट्याए। बर्दिया राष्ट्रिय निकुञ्जमा प्रशस्त आहारा प्रजातिसँगै पानीको व्यवस्था राम्रो भएकाले भविष्यमा उल्लेख्य मात्रामा बाघ बढ्ने आँकलन निकुञ्जको छ। बाघ बढ्दा बाँके राष्ट्रिय निकुञ्जलगायत मध्यवर्ती क्षेत्रमा त्राहीत्राहीको अवस्था आएको बाँके राष्ट्रिय निकुञ्जका सहायक संरक्षण अधिकृत पुरुषोत्तम शर्माले बताए। उनले भने, निकुञ्जमा रहेका बाघको अध्ययन तथा अनुगमन नगरेसम्म आक्रमणको कारक तत्व पत्ता लाग्दैन।"
"सुनको मूल्य बढ्यो, चाँदी स्थिर",काठमाडौं : नेपाली बजारमा सुनचाँदीको मूल्य बढेको छ।आइतबार सुन तोलामा ३ सयले बढेर ७१ हजार ६सय रुपैयाँमा कारोबारो भइरहेको नेपाली सुन चाँदी व्यवसायी महासंघले जनाएको छ।महासंघका अनुसार तेजावी सुनको मूल्य ७१ हजार ३ सय कायम गरिएको छ। शुक्रबार ७१ हजार ३ सय रुपैयाँमा सुन कारोबार भएको थियो। चाँदीको मूल्य भने स्थिर छ। आइतबार चाँदी तोलाको ८५५ रुपैयाँमा कारोबार भइरहेको छ।शुक्रबार चाँदी सोही मूल्यमा कारोबार भएको थियो।
"'अफेयर'मा नयाँ चलन : लभ गर्ने, बिहे नगर्ने !","यो साता अन्नपूर्ण सम्पूर्णले २५ वर्ष कटेका एक सयभन्दा बढी युवायुवतीसँग विवाहको विषयमा एउटा सर्वेक्षण गरेको छ। कुराकानीका क्रममा अधिकांशले बिहेलाई बर्बादीको संज्ञा दिएका छन्। उमेर पुगेका युवायुवतीमा बिहेप्रतिको वितृष्णालाई यसपालिको सम्पूर्णमा समेटिएको छ। करिअर फस्ट काठमाडौँ, कीर्तिपुर बस्ने रोशन सिग्देल (२८) जुनसुकै क्षेत्रमा भए पनि आफूलाई स्थापित गरेर मात्रै विवाह गर्ने सोचमा छन्। बिहे भनेको चानचुने कुरा होइन, उनले भने, आफूलाई स्थापित नगराई बिहे गर्दा बिहेपछि आउने जिम्मेवारी वहन गर्न सकिँदैन। बिहेको विषयलाई लिएर समाज र परिवारको सोचमा परिवर्तन आएको उनले बताए। अहिले समाज खुला भएको छ, उनले भने, धेरै आमाबाबुले बिहेको प्रेसर दिन छाडिसके। बिहे आफ्नो मर्जीअनुसार गर्ने हो भन्ने कुरा सबैले बुझिसके। काठमाडाैँ, डिल्लीबजारकी सिसम पोखरेल (२८) ले पनि अहिले नै बिहेका लागि हतार नभएको बताइन्। अहिले नै बिहेको के हतार ? उनले भनिन्, जबसम्म आफ्नो करिअर बलियो बनाउँदिनँ, तबसम्म बिहेबारे सोच्दा पनि सोच्दिनँ। साथीहरूको बिहे भएको देखेर उनलाई कहिलेकाहीँ बिहे गरौँ कि भन्ने पनि लाग्छ। तर, पछि उनीहरूले दुःख पाएको र बन्धनमा परेको देख्दा सिंगल लाइफ नै ठीक भन्ने लाग्छ, उनले भनिन्, बिहे भनेको अरूको देखेर, करकापमा परेर होइन, आफू सक्षम भएपछि पो गर्नुपर्छ। पोखराका वीरेन्द्र भण्डारी (३०) ले आधुनिकीकरणसँगै विवाहसम्बन्धी धारणामा परिवर्तन आएको बताए। पहिला छोराछोरीको बिहे गरिदिन पाए अभिभावकलाई केके न होलाजस्तो हुन्थ्यो, उनले भने, खेतीकिसानी नै मानिसहरूको संसार थियो। धेरै ठूला सपना थिएनन्। अहिले समय फेरियो। हाम्रो पुस्ताका मानिस ठूलठूला सपना देख्न थालेका छन्। वीरेन्द्र अहिले नै बिहे गरिहाल्ने पक्षमा छैनन्। पहिला आफ्नो सपना पूरा गर्छु, अनि मात्र बिहेबारे सोच्छु, उनले भने। झापाका नवीन तिवारी (३१) ले आजभोलिका युवाले बिहेभन्दा करिअरलाई प्राथमिकता दिएको बताए। हिजोको समाजमा विवाह गर्नैपर्छ भन्ने मान्यता थियो, उनले भने, स्कुलिङ पनि त्यस्तै तरिकाको थियो। तर, अहिले विवाह नै गर्नुपर्छ, घरजम नै गर्नुपर्छ भन्ने खास मान्यता छैन। उनले अहिलेसम्म बिहे नगर्नुका केही कारण छन्। अहिलेसम्म एक्लै बसियो, भोलि विवाह गर्दा कस्तो मान्छे पर्छ भन्ने डर छ, उनले भने, विवाह गर्नु आवश्यक छ र ? भनेर आफूलाई धेरै पटक सोधिसकेँ। अहिलेसम्म त्यसको जवाफ पाएको छैन। २७ वर्षीया जयन्ती अर्याललाई बाँच्नका लागि वैवाहिक सम्बन्ध नै गाँस्नुपर्छजस्तो लाग्दैन। विवाह नगरेर पनि जीवन अगाडि बढाउन सकिन्छ भन्ने लाग्छ उनलाई। म अहिले बिहेभन्दा करिअरतिर ध्यान दिँदै छु, उनले भनिन्, विवाहितहरू कोही पनि खुशी देख्दिनँ। उनीहरूलाई देखेर मलाई पनि बिहे गर्न मन लाग्दैन। घरमा केटा हेर्न आएर हैरान छ। सुरुमा टेन्सन हुन्थ्यो, अहिले बानी परिसक्यो। आउँछन्, एक कप चिया खान्छन्, जान्छन्। काठमाडाैँ, सोह्रखुट्टेका ३३ वर्षीय दीपक बोहोराको पनि बिहे नगर्ने सोच छ। २० वर्षको उमेरसम्म गेम खेलेर बित्यो, उनले भने, २५ वर्षसम्म पढाइले पेल्यो। २५ देखि ३३ वर्षको उमेर जागिर खाँदैमा बित्यो। अझै जिन्दगीमा कति कुरा गर्नुछ। बिहे गरेर के काम ? सर्लाहीका नवीन बम्जन (३०) को काँधमा भाइबहिनीको जिम्मेवारी छ। बिहे गर्न मन लागेको उमेरमा भाइबहिनीको भविष्यका लागि विदेशिएँ, उनले भने, उतै १० वर्ष बिताएँ। अहिले जति गर्दा पनि पटक्कै बिहे गर्न मन लाग्दैन। अफेयरमा दुवै पक्षले एकअर्कालाई ख्याल राख्छन्। त्यहाँ सेयरिङ र केयरिङ हुन्छ। कुनै प्रकारको हाइरार्की हुँदैन। तर, विवाह भनेको हाइरार्की हो। अफेयरमा हुँदा ए काले चुप भनेको मान्छेलाई बिहे गरेपछि आइस्यो, खाइस्यो भन्न समाजले बाध्य बनाउँछ। विवाहपछि सामाजिक, सांस्कृतिक र भावनात्मक रूपमा पुरुष माथि, महिला तल पर्छन्। २५ वर्षीय राहुल गौतमले करिअर सेटल नभई बिहे गर्न नहुने बताए। म अझै पाँच वर्ष बिहेबारे सोच्दिनँ, उनले भने, करिअरमा नजमी गरेको बिहे सफल हुन्छजस्तो लाग्दैन। मनोविश्लेषक वासु आचार्य ढिलो बिहे गर्दा फाइदाभन्दा धेरै बेफाइदा भएको बताउँछन्। नेपालको परिप्रेक्ष्यमा बिहेका लागि ३० वर्ष नकटाउँदा बेस हुन्छ, उनी भन्छन्, यो उमेरसम्म मानिस मानसिक, शारीरिक र आर्थिक रूपमा सबल र सक्षम भइसकेको हुन्छ। २५ देखि ३० वर्षको उमेरमा बिहे गर्दा हरेक पक्षबाट मानिसलाई राम्रो हुन्छ। समाजशास्त्री डा मीना उप्रेती जमाना फेरिएको बताउँछिन्। हजुरआमाको पालामा १११२ वर्षमा बिहे हुन्थ्यो, उनी भन्छिन्, आमाको पालामा बिहे गर्ने उमेर १५१६ वर्ष पुग्यो। अहिले २० देखि ३० वर्षको उमेर बिहेका लागि योग्य मानिन्छ। अबका पुस्ता एज इज जस्ट अ नम्बर (उमेर भनेको अंक मात्रै हो) भन्छन्, र आफूलाई मन लागेको बेला बिहे गर्छन्। पहिला ज्वाइँले पढाइदिन्छन् भन्ने आमाबाबुहरू अहिले छोरीलाई आफैँ पढाउन थालेको उनी बताउँछिन्। हजुरआमाले देउता मान्ने श्रीमान्लाई आमाले देउता मान्न छाडिसक्नुभयो, उनी भन्छिन्, बिहेपछि अधिकांश महिलाको जीवन श्रीमान्, सासूससुरा र छोराछोरीको वरिपरि घुमेर बित्छ। बिहे गरेपछि जागिर छोडेका महिला थुप्रै भेटिन्छन्। विवाहपछि एउटी महिलाले आयआर्जनसँगै आत्मनिर्णय पनि गुमाउने उनी बताउँछिन्। छिटो गरिएका विवाहले अधिकांश महिलाको करिअर बर्बाद गरिदिएको छ, उनी भन्छिन्। सर्टिफिकेटलाई छोरी दिँदैनन् पर्वतका २७ वर्षीय प्रतीक तिवारी सिभिल इन्जिनियर हुन्। हाल उनी बेरोजगार छन्। धेरै ठाउँमा जागिर खोज्न गएँ, उनले भने, राम्रो पैसा नै दिँदैनन्। कमाइ नभई बिहे गरेर के काम ? एउटा स्थायी जागिर खाएर मात्र बिहे गर्ने उनको इच्छा छ। राम्रो जागिर खान सकिएन भने त बिहे पनि गर्दिनँ, उनले भने, बिहे गरेर जिन्दगी के बर्बाद गर्नु ? ३० वर्षीय अतीत भट्टराई एमफिलको पढाइ सकेर जागिर खोज्दै छन्। केटी खोज, लभ गर, बिहे गर, यो सबैका लागि मसँग फुर्सद छैन, उनले भने, बिहे गरेपछि परिवारलाई समय दिनुपर्छ। हरेक कुराको जिम्मेवारी लिनुपर्छ। यी सबै कुरा सम्झिनेबित्तिकै मलाई उकुसमुकुस हुन्छ। अझै पाँच वर्ष बिहेबारे नसोच्ने उनले बताए। त्यसै गरी, २७ वर्षीय सन्तोष थापा पनि विवाह गर्ने पक्षमा छैनन्। पढाइको सर्टिफिकेट देखाएर मात्रै कसैले छोरी नदिने रहेछन्, उनले भने, अब त लभ गर्ने उमेर पनि गइसक्यो। एउटा जागिर खाएर कसैले पत्यायो भने बुढेसकालमा बिहे गरिएला कि ? भक्तपुरका राजेश कर्माचार्य (२७) ले बिहे ख्यालठट्टा नभएको बताए। बिहे गर्नलाई मसँग कुनै स्थायी जागिर छैन, उनले भने, आफ्नै ज्यान पाल्न मुस्किल भइरहेको बेलामा बिहे गर्नु भनेको खतरा मोल्नु हो। आफ्ना सपना पूरा गर्न बिहेले छेक्ने उनको तर्क छ। पारिवारिक जिम्मेवारीमा रुमलिँदा सबै सपना पछि छुट्छन्, उनले भने। सोलुखुम्बुका मदन केसीको काठमाडौँमा घर बनाएर मात्र बिहे गर्ने धोको छ। गाउँबाट धेरै सपना बोकेर शहर आएको छु, उनले भने, सधैँ अरूको घरमा बसेर भएन। आफ्नो पनि घर बनाउनुपर्यो। अहिलेको ३०३५ हजारको जागिरले मैले कहिले घर बनाउनु ? कहिले बिहे गर्नु ? यसो हेर्दा त मेरो बिहे नै होला जस्तो लाग्दैन। अहिलेका युवालाई केटी पाउन साह्रै गाह्रो भएको उनले बताए। अहिले हामीजस्तालाई कसले छोरी देला र ? उनले भने, सबैका आमाबाउलाई पीआर र ग्रिनकार्डवाला ज्वाइँ चाहिएको छ। नभए पनि काठमाडौँमा घर त हुनैपर्छ। मलाई त बिहे गर्नकै लागि भए पनि घर नबनाई भएको छैन। सरकारी जागिर भएर के गर्नु ? २८ वर्षका नवीन रावल सरकारी जागिरे हुन्। परिवार र आफन्तले सरकारी जागिरे भइसकिस्, अब त बिहे गरे भइहाल्यो नि भन्छन्, उनले भने, सरकारी जागिरे भइयो भन्दैमा सबै कुरामा कहाँ ढुक्क हुन सकिन्छ र ? अर्को कुरा, केटी कस्तो पर्ने हो ? ऊसँग जीवन बिताउन सकिन्छसकिँदैन भन्ने सोचेर डर लाग्छ। काठमाडाैँ, सामाखुशीका ३२ वर्षीय अनिल मल्लले ३० वर्ष कटेपछि बिहे गर्ने सोच बनाएका थिए। योभन्दा अगाडि जागिर पनि थिएन, कमाइ पनि थिएन, उनले भने, तर, राम्राराम्रा केटीको प्रस्ताव आएको थियो। अहिले कमाइ पनि छ, सरकारी जागिर पनि छ। तर, आफूलाई चित्तबुझ्ने केटी भेटिँदैन। दुई वर्ष भइसक्यो केटी खोजेको। आफूले रोजेजस्तो कतै भेटिएन। लभ गर्ने, बिहे नगर्ने २६ वर्षीय विशाल भण्डारी रिलेसनसिपमा छन्। तर, उनलाई गर्लफ्रेन्डसँग बिहे होलाजस्तो लाग्दैन। लभ गर्दैमा बिहे गर्नुपर्छ भन्ने छैन, उनले भने, अहिलेको जमानामा लभ गरेकोसँग कसले बिहे गर्छ ? अहिले सानोतिनो बिजनेस गर्दै छु। टन्न पैसा नकमाएसम्म बिहेबारे सोच्दा पनि सोचिन्न। विवाह सामाजिक र अफेयर व्यक्तिगत हुने समाजशास्त्री डा उप्रेती बताउँछिन्। बिहे गर्दा संसारलाई देखाएर, पार्टी दिएर गरिन्छ, उनी भन्छिन्, लभ गर्दा लुकाएर गरिन्छ। सकभर कसैले थाहा नपाओस् भनिन्छ। अब विवाह पहिलाको जस्तो सामाजिकभन्दा पनि व्यक्तिगत हुन थालिसकेको छ। प्रेमसम्बन्धमा हुने मायाप्रेममा बिहेले संकट निम्त्याउने उनी बताउँछिन्। विवाहले मानिसलाई सामाजिक बन्न बाध्य बनाउँछ, उनी भन्छिन्, बिहे गरेपछि मायाप्रेम कम हुँदै जान्छ, समाज र परिवारप्रतिको जिम्मेवारी बढ्दै जान्छ। अहिलेका युवा पारिवारिक र सामाजिक उत्तरदायित्वमा हत्तपत्त फस्न चाहँदैनन्। झन्झटमा फस्नु छैन यता आफ्नै जीवन अस्तव्यस्त छ, बिहे गरेर के काम, २९ वर्षीया जेनिसा श्रेष्ठले भनिन्, बिहे गरेपछि श्रीमान्, सासूससुरा र छोराछोरीको चित्त बुझाउँदैमा जिन्दगी जान्छ। मलाई अहिले नै त्यस्तो झन्झटमा फस्नु छैन। २६ वर्षीया आइसा क्षत्रीले बिहेबारे आजसम्म सोचेकी छैनन्। म एक्ली छोरी हुँ, उनले भनिन्, मलाई बिहेको केही चिन्ता छैन। म जन्मेको घर नै मेरो घर हो। मलाई अरूको घर आफ्नो बनाउनु छैन। उमेर ढल्केपछि आफूले रोजेजस्तो केटा नपाइएला भन्नेमा आफूलाई कुनै चिन्ता नभएको उनले बताइन्। मलाई भविष्यभन्दा वर्तमान महत्त्ववपूर्ण लाग्छ, उनले भनिन्, अहिले स्वतन्त्र भएर बाँचिरहेको छु। केहि समय बिन्दास लाइफ जिउने हो। आफ्नो खुट्टामा उभिने हो। बिहे गर्नैपरे त्यसपछि गराैँला। वरिष्ठ स्त्री तथा प्रसूति रोग विशेषज्ञ डा भोला रिजाल २५ देखि ३० वर्षको उमेर विवाहका उपयुक्त भएको बताउँछन्। ३५ वर्ष कटेपछि भने समस्या देखिने उनी बताउँछन्। ३५ वर्षपछि महिलाको बच्चा नहुने सम्भावना बढ्छ, उनी भन्छन्, त्यस्तै, ४० वर्षपछि बच्चा पाउँदा बच्चा पाउन अप्ठ्यारो हुन सक्छ र बच्चामा पनि केही शारीरिक तथा मानसिक समस्या देखापर्न सक्छ। करले होइन, रहरले गरिन्छ बिहे काठमाडौँ, मैतीदेवीकी प्रतीक्षा थपलिया २६ वर्षकी भइन्। उनी पनि बिहे गर्ने पक्षमा छैनन्। बिहेका लागि घरबाट प्रेसर छैन, उनले भनिन्, तर, आफन्त र छिमेकीलाई टाउको दुखेर हैरान छ। बिहे त आफ्नो हिसाबले पो गर्ने त। अरूले प्रेसर दिएर गर्ने हो र ? झापाका रूपक अधिकारी (२९) लाई बिहे गर्नै मन छैन। घरबाट छोरा अब त बिहे गर्नुपर्यो भनेर कराइरहन्छन्, उनले भने, म सधैँ अरू कुरा गरेर टारिदिन्छु। साथीभाइको देखेरै चेतिसकेँ। आफूले भनेको गर्न नपाइने, श्रीमतीले भनेअनुसार चल्नुपर्ने हुन्छ। त्यस्तो भएपछि कसले गर्छ बिहे ? ललितपुर, इमाडोल बस्ने भौतिक गोले (२८) घरमा बिहेको कुरा निस्कियो कि घरै छाडेर एकदुई हप्ताका लागि साथीको घर जान्छन्। मलाई अहिले बिहे गर्न मन छैन, उनले भने, अझै पाँचदश वर्ष बिहे गर्छुजस्तो लाग्दैन। पहिले आफू केही बनेर मात्र बिहे गर्छु। बिहे जुन उमेरमा गरे पनि केही फरक नपर्ने उनले बताए। बिहे भनेको बुढेसकालमा गर्ने हो, उनले भने, त्योभन्दा पहिला घुमघाम गर्नुपर्यो। आफ्नो जीवन बाँच्नुपर्यो। काठमाडौँ, बौद्धका मनिक घिसिङ (२६) लाई आफ्नो मनको आवाज सुनेर बिहे गर्नुपर्छ भन्ने लाग्छ। मलाई घरबाट बिहे गर भनेर कराइरहनुहुन्छ, उनले भने, तर, म उहाँहरूको कुरा नसुनेको जस्तो गरिदिन्छु। बिहे गरेपछि लाइफ ड्यामेज हुन्छजस्तो लाग्छ। महोत्तरीकी विमला तामाङ (२६) आफूलाई बिहे गर्न हतार नभए पनि समाजलाई बिहे गर्न हतार भएकोमा गुनासो गर्छिन्। हाम्रो समाज नै यस्तै छ, उनले भनिन्, छिटो बिहे गर्दा उत्ताउली भन्छ, ढिला बिहे गर्ने सोच बनाएर बस्यो फलानाकी छोरी नबिक्ने भई भन्छ। हाम्रो समाजमा महिलालाई हेर्ने दृष्टिकोण नै फरक छ। कतिपय महिलाले समाजको डरले बिहे गर्ने उनले बताइन्। उनलाई बिहे गर्नैपर्छ भन्ने लाग्दैन। एक्लै पनि हाँसीखुशी जीवन कटाउन सकिन्छ, उनले भनिन्, भन्नेले जेसुकै भनून्। समाजका मानिसलाई बिहे नगरेकी केटीको आत्मनिर्भरता, स्वतन्त्रता र बलियो आत्मविश्वासमाथि ईष्र्या लाग्छ। मनोविश्लेषक वासु आचार्यका अनुसार उमेरमा बिहे नगर्ने र पछि बिहे गर्न खोज्ने युवालाई आफूलाई बुझ्ने जीवनसाथी भेट्न गाह्रो हुन्छ। उनीहरूलाई बुझ्ने वा उनीहरूसँग सोच मिल्ने मानिसको पहिल्यै बिहे भइसकेको हुन्छ, उनी भन्छन्। दुवै जना फरकफरक वातावरण र संस्कारबाट हुर्केर आएको हुनाले बिहेपछि एकअर्कालाई बुझ्नै चारपाँच वर्ष लाग्ने उनी बताउँछन्। ३५ वर्षमा बिहे गरेको पुरुषले श्रीमतीलाई बुझ्दा ४० वर्ष भइसकेको हुन्छ, उनी भन्छन्, त्यहाँ मायाप्रेमभन्दा उराठपन बढी हुन्छ। मानिस बिहेलाई बोझ ठान्न थाल्छन्। धेरैले बिहे जीवनको बर्बादी ठान्ने उनी बताउँछन्। बिहेले मानिसको जीवनलाई झन् सुमधुर बनाइदिन्छ, उनी भन्छन्, त्यसका लागि ढंग चाहिन्छ। हाम्रोमा बिहे गरिसकेका मानिसले युवा पुस्तालाई गलत संस्कार सिकाइरहेका छन्। उनीहरू एकअर्कालाई बुझाउन नसकेर झगडा गर्छन्। अनि, आफू बिहे गरेर काम छैन भन्दै हिँड्छन्। बिहेपछि एकले अर्कालाई बराबरी साथ, सम्मान र सहयोग गर्नुपर्ने उनको तर्क छ। बिहेपछि श्रीमती र छोराछोरीसँग पनि समय बिताउनुपर्छ, उनी भन्छन्, तर, हामी बरु साथीभाइसँग अनावश्यक समय खर्च गरिरहेका हुन्छौँ। परिवारलाई दिन हामीसँग समय हुँदैन। बिहेपछि पनि जीवन जिउन जान्नुपर्छ। जान्यो भने त्योभन्दा रमाइलो जीवन अर्को हुँदैन। बिहेदेखि एलर्जी धेरै साथीहरूको बिहेपछि स्वतन्त्रता खोसिएको देखेर भक्तपुरकी बुरिमा कार्की (२८) लाई बिहे गर्न मन छैन। मेरा थुप्रै चराजस्तै उड्ने साथी बिहेपछि पिँजडामा परेको जस्तो भएका छन्, उनले भनिन्, त्यो देखेर मलाई सकेसम्म बिहे गर्न नपरे हुन्थ्यो भन्ने लाग्छ। मलाई बिहेदेखि एलर्जी छ। सोच राम्रो भएको केटा परेन भने त जिन्दगी हरिबिजोग हुन्छ। काठमाडौँ, नयाँ बानेश्वर बस्ने सुविधा पौडेल (२९) लाई बिहेपछि अरूको अन्डरमा बस्नुपर्ने भएकाले बिहे गर्न मन छैन। म अरूको अन्डरमा बस्नै सक्दिनँ, उनले भनिन्, मेरा मिल्ने साथीहरू बिहेपछि चेन्ज भएका छन्। साथीहरूसँग कुरा गर्न पनि उनीहरूलाई श्रीमान्को अनुमति चाहिन्छ। त्यस्तै परे म त बिहे नै नगरी जीवन बिताउँछु। पढाइ सकेर मुखमा जागिर आएको बेला कुनै महिला बिहेको लागि राजी नहुने समाजशास्त्री डा उप्रेती बताउँछिन्। आजभोलिका महिलालाई जागिर खानु छ, प्रगति गर्नु छ, उनी भन्छिन्, पश्चिमाहरू करिअर बनेपछि बिहे गर भन्छन्। हाम्रोमा उमेर भएपछि गर्नुपर्छ भनिन्छ। २० वर्षभन्दा अगाडि गरिएका विवाहहरू आपत्तिजनक विवाह हुन् भन्छिन्, डा उप्रेती। २० देखि २५ वर्षको उमेरमा गरिएको विवाहले करिअरलाई ध्वस्त बनाउँछ, उनी भन्छिन्, विवाह मानिसले जति उमेरमा गर्दा पनि हुन्छ। विवाह भनेको साथी हो, सहयोग हो। त्यहाँ उमेरले कुनै असर गर्दैन। ५५, ६०, ७० वर्षको उमेरमा पनि मानिसले बिहे गरेका छन्। विवाहलाई शारीरिक सम्बन्धको हिसाबले जोडेर हेर्नु वाहियात भएको उनी बताउँछिन्। शारीरिक सम्बन्ध भनेको फिलिङ हो, उनी भन्छिन्, यदि आफूलाई राम्रो अनुभव हुँदैन भने २५ वर्षको तन्नेरी उमेरमा पनि राम्ररी शारीरिक सम्बन्ध राख्न सकिँदैन। सम्बन्धमा माया, विश्वास र सम्मान भएन भने विवाहप्रति वितृष्णा छाउने उनी बताउँछिन्। यी तीन कुरा भएनन् भने विवाहसँग मानिस सधैँ डराइरहनुपर्छ, उनी भन्छिन्, समानता, स्वतन्त्रता र सम्मान नहोला भन्ने डरले अचेल धेरै युवा बिहेसँग तर्किएका छन्। रहर छ, आँट छैन विजया आचार्य (२७) लाई बिहे गर्ने रहर छ, तर बिहे गर्ने आँट भने छैन। बेहुलीले लगाएको लुगा र वेडिङ फोटोसुटहरू देखेर बिहे गरौँगरौँ जस्तो लाग्छ, उनले भनिन्, तर, एक दिनको झिलीमिलीले जीवन अँध्यारो हुन्छजस्तो लाग्छ। अर्काको घरमा गएर कसरी एड्जस्ट हुने होला भनेर बिहे गर्ने आँटै आउँदैन। इटहरीका निङ्मा योञ्जन (२७) लाई बिहे भनेको जीवनमा एकचोटि गरिने भएकाले सोचेरबुझेर मात्रै गर्नुपर्छ भन्ने लाग्छ। आजभोलि आफूलाई बुझ्ने र मन मिल्ने साथी भेट्नै गाह्रो छ, उनले भने, अहिलेसम्म बिहे गर्ने सोच बनाएको छैन। जुन दिन माथिबाट लेखेर आउँछ, त्यही दिन बिहे गरिन्छ। रामेछापका सौखिन लामा (३०) लाई पनि बिहे गर्नैपर्छ भन्ने लाग्दैन। नेपाली समाजमा मानिस बिहेपछि मात्रै पूर्ण हुन्छ भनिन्छ, उनले भने, तर, पूर्ण मानिस हुन बिहे नै गर्नुपर्छ भन्ने लाग्दैन। जबसम्म पुरुषको सोच परिवर्तन हुँदैन, समाजको संरचना र संस्कृतिमा परिवर्तन हुँदैन, तबसम्म बिहेप्रति वितृष्णाको तह बढ्दै जाने समाजशास्त्री डा उप्रेती बताउँछिन्। महिलाहरू सजिलै बिहे गर्ने पक्षमा छैनन्, उनी भन्छिन्, बिहेबाट महिलाले अलिकति मात्रै खुट्टा झिकिदिने हो भने यो बिहे भन्ने प्रथाको नै अन्त्य हुन्छ। पहिलाका महिलाले सबै कुरा सहेर बसेको हुनाले विवाह बचेको उनको भनाइ छ। अब महिलाको इच्छाअनुसार समाज नचल्ने हो भने, समाजको संस्कार र पुरुषको सोच नबदलिने हो भने विवाहमै संकटमा पर्छ, उनी भन्छिन्, विवाह संकटमा पर्नेबित्तिकै परिवार र समाजमा संकट पर्छ। (युवराज भट्टराई, अस्मिता खड्का, आशक्ति फुयाल, मेनुका कोइराला, उर्मिला स्याङ्तान र सुमित सुवेदीको सहयोगमा )"
"जनकपुरमा 'रामसीताको स्वयम्वर' सकियो, लाखौं सहभागी",जनकपुरधाम : लाखौं दर्शनार्थीको उपस्थितिका बीच जनकपुरस्थित १२ बिगाहको रंगभूमि मैदानमा सीता र रामको स्वयम्वर सम्पन्न भएको छ । सीताराम पञ्चमी महोत्सव अन्तर्गत धार्मिक विधिअनुसार राम र सीताको स्वयम्वर भएको हो । स्वयम्वर सकिएसँगै आइतबार साँझ राम र सीताको विवाह हुनेछ । हिन्दू मिथक अनुसार त्रेतायुगमा भएको सीता र रामको वैवाहिक सम्बन्धलाई महत्व दिँदै जनकपुरमा प्रत्येक वर्ष सीताराम विवाहपञ्चमी महोत्सव मनाउने चलन छ । सीता र रामको स्वयम्वरमा सहभागी हुन लाखौं दर्शनार्थी रंगभूमि मैदान पुगेका थिए । दर्शनार्थीको भीडका कारण १२ बिगाहको रंगभूमि मैदान भरिभराउ थियो । भीड व्यवस्थापन गर्न सुरक्षाकर्मीलाई हम्मेहम्मे परेको देखिन्थ्यो । तस्बिरहरु : दिवाकर
उपचार खर्च नहुँदा उदयपुरमा सुत्केरीको मृत्यु,"उदयपुर : सुत्केरी श्रीमतीको मृत्यु भएपछि श्रीमान वेपत्ता भएका छन्। सुत्केरी व्यथा लागेपछि प्रसुति गराउन जिल्ला अस्पताल पुगेकी उदयपुरगढी गाउँपालिकाकी २६ वर्षिया सरिस्मा बुढाथोकीको आइतबार मृत्यु भएको हो। शरीरमा रगतको मात्रा कम भएर सुत्केरीको मृत्यु भएको डाअम्रेस महत्तोले बताए। म बिहान ७ बजे राउण्डमा जाँदा विरामी देखेँ, हेर्नसाथ शरिरमा रगतको कमि देखियो, सामान्य परीक्षणसमेत गर्दा केही जटिलता देखिएपछि काउन्सेलिङ गर्दै बाहिर लैजान सुझाब दिए, श्रीमानले पैसा छैन भन्दै थिए, सायद त्यहीँ समस्या हुनुपर्छ, डा मेहेताले भने। अस्पतालले गरेको रगत लगायतका विभिन्न परीक्षणको बिल भुक्तानी गर्नसमेत बाँकी रहेको उनले बताए। पहिलो सन्तान पनि खेर गएको रिपोटिङ्ग भएकाले हामीले यो केशलाई गम्भिरताकासाथ लिएका थियौँ, उनले भने। श्रीमतीको मृत्युसँगै श्रीमान वेपत्ता भएको जिल्ला प्रहरी कार्यालयका डीएसपी हरिकृष्ण केसीले जानकारी दिए। मृत्यु हुनसाथ आफन्तलाई लिएर आउँछु भनेर घरतर्फ नेपालटार हिडेका प्रेम अहिलेसम्म वेपत्ता छन्, उनले भने,प्रेमले दिएको नम्बरमा पटकपटक फोन जान्छ उठाउँदैनन्, घरी सम्र्पक हुन सक्दैन। श्रीमान वेपत्ता भएसँगै मृतकको शव पोष्टमार्टम हुन सकेको छैन्।"
बोक्सीको आरोपमा महिलामाथि कुटपिट,"बैतडी : बैतडीमा बोक्सीको आरोपमा एक महिलामाथि कुटपिट भएको छ । जिल्लाको पुर्चौंडी नगरपालिका ९ तल्लादेही नाइनीकी ४० वर्षीया उत्तरा ढुंगालमाथि कुटपिट भएको हो । शनिबार बिहान १० बजेतिर उत्तरामाथि उनकै देवर डम्मर ढुंगाल र देवरानी पवित्रा ढुंगालले कुटपिट गरेको उत्तराका भाइ शेरबहादुर महराले बताए । उनले भने, 'बोक्सी भन्दै शुक्रबार दिदीमाथि अभद्र व्यवहार गरिएछ । शनिबार त दिदीमाथि कुटपिट नै भयो।' उत्तरालाई देखेपछि छोरो बिरामी हुन्छ भन्ने आरोप लगाएर दिदीमाथि कुटपिट भएको महराले बताए । बोक्सीको आरोपमा कुटपिट गरिएकी उत्तरालाई उपचारका लागि शनिबार राती नै जिल्ला अस्पताल बैतडी पुर्याइएको छ। उत्तरामाथि कुटपिट भएको पुर्चौंडी नगरपालिका ९ का वडा अध्यक्ष रम्बा बोहराले पुष्टी गरे । उनले भने, 'उत्तरामाथि कुटपिट भएको भन्ने कुरा सुनेपछि म गाउँमै पुगेको छु । उनीमाथि कुटपिट भएको छ । के कारणले कुटपिट गरियो भन्ने बारे सोधीखोजी गरिरहेको छु ।' एकल महिला उत्तरामाथि बोक्सीको आरोपमा कुटपिट गरिएकाले आफू दिदीको उपचारकै लागि धनगढीबाट बैतडी पुगेको शेरबहादुर महराले बताए । उनले भने, 'अहिले दिदीको जिल्ला अस्पतालमा उपचार भइरहेको छ । कुटपिट गर्नेहरुको नाममा मुद्दा दिने तयारी गरिरहेको छु ।' बोक्सीको आरोपमा महिलामाथि कुटपिट भयो भन्ने खबर आएको प्रमुख जिल्ला अधिकारी आनन्द पौडेलले बताए । उनले शनिबार साँझ खबर पाएको बताए।उनले भने, 'घाइतेको उपचार गराउन भनेको छु । बोक्सीको आरोपमा अथवा अरु कुनै हिसाबले कुटपिट गरिएको रहेछ भने कुटपिट गर्नेमाथि कानुनअनुसार कारवाही हुन्छ।'"
एम्बुलेन्स दुर्घटना : आशैआशमा लास,"उदयपुर : सुनसरीको कोशी गाउँपालिका ७ हरिपुर चोकमा आइतबार बिहानका राति १२ एम्बुलेन्स दुर्घटना हुँदा चालकसहित ७ जनाको मृत्यु भएको छ। पूर्वपश्चिम राजमार्गमा पूर्वबाट पश्चिमतर्फ जाँदै गरेको को १ च ९३६४ नम्बरको एम्बुलेन्स र विपरितदिशाबाट आउँदै गरेको ना २ ख ९०८२ नम्बरको ट्रकसँग ठोक्किदा एम्बुलेन्सका चालकसहित ७ जनाको मृत्यु भएको हो। दुर्घटनमा त्रियुगा नगरपालिका १० की ८५ वर्षीया शिवमाया राई, कान्छो छोरा ५० वर्षीय तुलबहादुर, जेठो नाती ३४ वर्षीय दुर्गाधन, कान्छो नाती २८ वर्षीय टेकेन्द्र राई, जेठो ज्वाईं ५५ वर्षीय उद्धव राई, शिवमायाको दिदीको छोरा ३२ वर्षीय दिनेश राई र एम्बुलेन्स चालक त्रिनपा ९ का २८ वर्षीय राजेश दनुवारको घटनास्थलमा नै मृत्यु भएको हो। ८५ वर्षीया वृद्धा। त्यो पनि प्रेसरले हानेर ढलेका बिरामी उपचारपछि सहजरुपले घर फर्किन्छिन् भन्ने परिवारको कमै आशा थियो। अझ भ्यान्टिलेटरमा राखेर फर्काएको बिरामी ! तर पनि सास हुँदै घरका जेष्ठ सदस्य शिवमाया राईको अनुहार हेर्न पाइन्छ भन्ने परिवारलाई ठूलो आशा थियो। शिव मायाको त अनुहार सास हुँदै परिवारले हेर्न पाएन, हजुर आमालाई सञ्चो पारेर ल्याउँछु भनेर घरबाट बिदा भएर गएका अन्य ५ जनासमेत जीवित फर्किएनन् । हजुरआमासँगै परिवारका सात सदस्यलाई गुमाएपछि उदयपुरको त्रियुगा नगरपालिका १० बोक्से टोल नै शोकमा डुबेको छ। दुर्घटनामा पति २५ वर्षीय टेकेन्द्र राई गुमाएकी ३ महिनाकी गर्ववती श्रीमती लिला राई र ५५ वर्षीय उद्धव राईकी श्रीमती आशा राई जिल्ला अस्पतालको इमेर्जेन्सीमा बेलाबेलामा मुर्छित छिन्। बेहोस हुँदै ब्यूझिँदै गरेका लिला र आशालाई सम्झाउने र हेर्नेको भिडले आइतबार अस्पताल दिनभर भिड भयो। जेठो छोरा ३४ वर्षीय दुर्गाधन र कान्छो छोरा २८ वर्षीय टेकेन्द्रको मृत्युले शारीरिक रुपमा अशक्त बुबाआमा गहिरो शोकमा छन्। दुई छोरा र ५० वर्षीय देवर तुलबहादुरको भरमा जीवन निर्वाह गर्दै आएका बुबा ५५ वर्षीय हिराबहादुर राई र ५२ वर्षीय कमला राई थेगिनसक्नु भएको नातीनी दुर्गा राईले बताइन्। सहमतिपछि आफन्तले शव बुझे जिल्ला प्रहरी कार्यालयमा आइतबार दिउँसो भएको सहमतिपछि परिवारले शव बुझेका छन्। घटना लगत्तै चालक र सवारीधनी फरार छन्। सवारीधनी सम्र्पकमा नआएपछि जिल्ला प्रहरी कार्यालयका डीएसपी प्रहरी पवक्ता विनोद शर्मा र पीडित परिवारबीच सहमति भएको हो। सहमतिमा सवारी धनीलाई यथाशिघ्र पक्राउ गरी कानुनी दायरमा ल्याउने र प्रचलित व्यवस्थाअनुसार ट्रक र एम्बुलेन्सबाट क्षतिपूर्ति उपलब्ध गराउने भनिएको छ। दाहसंस्कार सोमबार आइतबार शवको पोष्टमार्टममा ढिलाई भएपछि परिवारले सोमबार शवको दाहसंस्कार गर्ने भएका छन्। उनीहरुको शव आइतबार जिल्ला अस्पतालको पोष्टमार्ट गृहमा राखिएको छ। सोमबार बिहान आफ्नो संस्कारअनुसार त्रिनपा ११ स्थित जंगलमा उनीहरुले सामूहिक दाहासंस्कार गर्ने तयारी गरेको आफन्त गजेन्द्र राईले बताए। सामुहिकरुपमा दाहसंस्कार गर्ने तयारी भएको आफन्त गजेन्द्र राईले बताए।"
चुरेबाट एकै दिन १० ट्याक्टर नियन्त्रण,"चन्द्रपुर : संरक्षित चुरे क्षेत्रबाट अवैध रुपमा हुने ढुँगा निकासी नरोकिएपछि प्रहरी सकृय हुन थालेको छ। प्रहरीले शुक्रबार मात्रै चुरे क्षेत्रबाट निकासी गरीरहेको ढुँगासहित १० वटा ट्याक्टर नियन्त्रणमा लिएको छ। पछिल्लो तीन महिनामा प्रहरीले ४० वटा ट्याक्टर नियन्त्रणमा लिएको इलाका प्रहरी कार्यालय चन्द्रनिगाहपुरमा डीएसपी कवित कटवालले जानकारी दिएका छन्। डिभिजन वन कार्यालयको गस्ति टोलीले पनि यस अवधिमा तीन दर्जनभन्दा बढी ट्याक्टर नियन्त्रणमा लिएर कारवाही गरेको जनाएको छ। अनधिकृत रुपमा निषेधित क्षेत्रबाट नदीजन्य सामाग्री निकासी गरेकाले सामाग्रीसहित ट्याक्टर नियन्त्रणमा लिएर वन कार्यालय र नगरपालिकालाई कारवाहीका लागी बुझाउने गरेको डीएसपी कटवालले जानकारी दिए। रौतहटको चन्द्रपुर३ स्थित गैडाटार आसपासमा रहेको हिलेखोला, चादी नदी, धु्रवखोला, सुतनी खोलाबाट ढुँगा तस्करी हुने गरेको छ। चुरे क्षेत्रबाट दैनिक दर्जन ट्याक्टरमा ढुँगा चोरी निकासी हुँदा राष्ट्रपती चुरे संरक्षण कार्यक्रमलाई चुनौती थपिएको छ। राष्ट्रपती चुरे सरक्षण कार्यक्रम सञ्चालन रहेको क्षेत्रमा ढुँगा तस्करी रोकिएको छैन। प्रहरीले ढुगा तस्करी नियन्त्रणमा सकृयता देखाएपनि व्यवसायीहरुले चुरेक्षेत्रबाट अवैधरुपमा ढुगा निकासी गर्न छाडेका छैनन। अवैधरुपमा हुने ढुगा निकासी को बिरोध गर्दा ज्यान नै जोखिममा पर्ने गरेको स्थानियबासी बताउछन। व्यापारीहरुको धम्कीका कारण ढुगा तस्करीको बिरोध गर्ने व्यक्तिहरु खुलेर वोल्न चाहादैनन। ढुगा व्यापारीहरुले चन्द्रपुर ३ को गैडाटार नजिकै वनठाबजार आसपासमा ढुगा संकलन गरेको राखेका छन। त्यसरी अवैधरुपले राखेको ढुगा वन कार्यालयले जफत गर्नुपर्ने स्थानियको माग छ। चन्द्रपुर नगरपालिकाले चादी नदीको गैडाटार भन्दा दक्षिण र राजमार्ग भन्दा दक्षिण यस्तै बागमतीमा पनि राजमार्ग भन्दा ५ सय मिटर दक्षिण बाट मात्रै नदीजन्य पदार्थ निकासी गर्न अनुमती दिएको छ। राजमार्ग दक्षिणमा रहेका नदिहरुमा ढुगा नभएको भन्दै व्यवसायीहरुले चुरेको फेदी मै पुगेर ढुगा निकासी गर्दै आएका छन। जिल्लाको धन्सर खोला देखी बागमती नदी सम्म करीव ३० किलोमिटर चुरेक्षेत्रमा २०६७ साल देखि चुरे संरक्षण कार्यक्रम संचालनमा छ। चुरेक्षेत्रमा रहेका केहि सामुदायिक वन समितीले समेत ढुगा निकासी रोक्न सकेको छैनन। रौतहटको चुरेक्षेत्रमा १५ भन्दाबढी सामुदायिक वन उपभोक्ता समिती छ। चुरेक्षेत्र संरक्षणका लागि डिभिजन वन कार्यालय सकृय रहेको र ढुगा चोरी निकासी गर्ने लाइ कार्वाही गर्दै आएको कार्यालयले जनाएको छ।"
सिरहामा ११ लाखसहित समातिए हुण्डी कारोवारी,सिरहा : भारतीय बजारबाट नेपालतर्फ आइरहेका दुईजना हुन्डी कारोवारीलाई ११ लाख नेपाली रुपैयाँ सहित प्रहरीले पक्राउ गरेको छ । सिरहा भगवानपुर गाउँपालिका४ का ३० वर्षीय रामशंकर यादव र भारतको मधुवनी जिल्ला लौकहा पञ्चायत १२ का ३० वर्षीय अशोक कुमार झालाई प्रहरीले सीमावर्ती भगवानपुर गाउँपालिका४ बाट पक्राउ गरेको हो । बीआर ३२ एसी ०३३५ नम्बरको भारतीय मोटरसाइकलमा सवारी नेपाल आइरहेका उनीहरुलाई विशेष सूचनाको आधारमा पक्राउ गरिएको इलाका प्रहरी कार्यालय लहानका डिएसपी भेषराज रिजालले बताए । भारतीय नागरिक झाको साथबाट २ लाख र यादवको साथबाट ९ लाख बरामद भएको प्रहरीले जनाएको छ । उनीहरुले पैसाको स्रोत खुलाउन नसकेपछि उनीहरुलाई नगदसहित आन्तरिक राजश्व कार्यालय इटहरीमा बुझाइएको प्रहरीले जनाएको छ ।
बलात्कार आरोपी सिद्धबाबा आइसीयूमा भर्ना,"विराटनगर : बलात्कारको आरोप लागेका सिद्धबाबा कृष्णदासजी महाराज प्रहरीले पक्राउको तयारी गरिरहेका बेला आइतबार बिहान आइसीयूमा भर्ना भएका छन्। सुनसरीको चतरास्थित आफ्नै आश्रममा गत कात्तिक ४ गते बलात्कार गरेको भन्दै एक महिला अनुयायीले प्रहरीमा उजुरी दिएको सार्वजनिक भएपछि उनी गत बिहीबारबाट विराटनगरको विराट नर्सिङ होममा उपचारका लागि भर्ना भएका थिए । छाति, मुटु तथा प्रोस्टेट तथा मृर्गौलाको पत्थरीले समस्या बनाएपछि उपचारका लागि अस्पताल भर्ना भएको सिद्धबाबाले बताउँदै आएका थिए । गाइनो वार्डको ५ नम्बर डिलक्स रुममा राखेर उनको उपचार भइरहेको थियो । मुटुको धड्कन बढेको भन्दै उनलाई बिहान ११:३० बजे आइसीयूको १० नम्बर बेडमा भर्ना गरिएको छ । बरिष्ठ मुटु रोग विशेषज्ञ डा ज्ञानेन्द्र गिरीले अवस्था नाजुक बनेको भन्दै सिद्धबाबालाई आइसीयूमा भर्ना गर्न सुझाव दिएको अस्पतालका प्रशासन प्रमुख पदम विनारीले बताए । सिद्धबाबाको उपचारमा डा गिरी नेत्रृत्वकै टोली परिचालित छ । 'मुटुको धड्कन बढेर समस्या भएपछि र छातिमा पनि दुखाई बढेपछि उहाँ (सिद्धबाबा)लाई चिकित्सकको सुझावअनुसार तत्काल आइसीयूमा भर्ना गरिएको हो, 'विनारीले भने, 'उहाँ अहिले बोल्न सक्ने अवस्थामा हुनुहुन्न।' उपचारमा संलग्न चिकित्सकले एकैपटक मुटु र छातिको समस्या बढेका कारण अवस्था गम्भीर बनेर गएको जानकारी दिएको विनारीको भनाइ छ । 'अवस्था नाजुक बनेका आइसीयूमै भर्ना गर्नुपर्ने अवस्था आयो,' उनले भने, 'अहिले उहाँ खतरामुक्त हुनुहुन्न ।' सिद्धबाबाले आफूमाथि गम्भीर षडयन्त्र भएको भन्दै आरोप अस्वीकार गरेका थिए । शनिबार साँझ अन्नपूर्णसँग कुरा गर्दै उनले राष्ट्र र मानवहितका लागि चलाएको अभियानले सफलता प्राप्त गरिरहँदा आफूलाई ढलाउने आरोप लगाएर मर्माहत बनाएको बताएका थिए । 'उनले आरोप लगाउनेलाई कहिल्यै नदेखेको र नचिन्ने जिकिर गर्दै भनेका थिए, 'नखाएको विष नलाग्ने भएकाले म भयवित र चिन्तित छैन ।' उनले प्रहरीले गर्ने जुनसुकै अनुसन्धानलाई भने आफूले सहयोग गर्ने बताए । आफूले राष्ट्रप्रति गरेको उपकार र व्यवहारले सार्थकता पाउँदै गर्दा यति घृणित आरोप लाग्नुले आफैलाई आश्चर्यमा पारेको उनको भनाइ थियो । आरोप निराधार रहेको बताउने क्रममा उनी आँखा भरी आँसु बनाएर भक्कानिएका थिए । सिद्धबाबाले बलात्कारको अस्वीकार गरिरहँदा आरोप लगाउने महिलालाई फोनमार्फत उजुरी फिर्ता लिन बारम्बार आग्रह गरेको अडियो रेकर्ड सार्वजनिक भएपछि घटनाले नयाँ मोड लिएको छ । तर उनले यो अडियो पनि आफ्नो नभएको जिकिर गरिरहेका छन् । आइसीयूमा भर्ना हुनुभन्दा केही बेर अघि संचारकर्मीसँग कुरा गर्दै उनले अडियो रेकर्डमा सुनिने आवाज आफ्नो नभएको जिकिर गर्दै यसको सत्थतथ्य छानबिन गरेर वास्तविकता पत्ता लगाउने आग्रह गरे । 'मलाई फसाउन अर्कैको आवाजमा मेरो आवाज जस्तो बनाएर अडियो पनि बनाइएछ,' उनले भने । अनेक उपाय लगाएर महिलालाई चरण समेत छुन नदिने साधुलाई फसाउने षडयन्त्र भएको उनको दाबी छ । सिद्धबाबालाई पक्राउ गर्न भनेर सुनसरीका प्रहरी प्रवक्ता डीएसपी विनोद शर्मा आफै टोली लिएर आइतबार बिहान विराटनगर आइपुगेका थिए । प्रहरीले पक्राउको तयारी गरिरहँदा उनलाई चिकित्सकले आईसीयूमा भर्ना गरेर उपचार थालेका हुन् । बलात्कार आरोपी सिद्धबाबामाथि अनुसन्धान अघि बढाउन पक्राउको अन्तिम तयारी गरिएको थियो, 'डीएसपी शर्माले भने, 'तर अवस्था गम्भीर भएको भन्दै अस्पतालको आइसीयूमा भर्ना गरिएपछि के गर्ने भन्ने दोधारमा परियो ।'उनले सबै पक्षसँग आवश्यक रायपरामर्श लिएर अघि बढ्ने जानकारी पनि दिए ।"
तंग्रिँदै दोधाराचाँदनी,"महेन्द्रनगर : स्थानीय तहहरूको काम कारबाही हेर्दा गाउँमा सिंहदरबार मात्रै होइन, सिंह मात्रै आएको कुराले चर्चा पाइरहेका बेला महाकाली पारीका गाउँको परिचय पाएका दोधारा र चाँदनीको मुहार फेरिँदै छ। साविकका दोधारा र चाँदनी गाविस गाभेर अहिले महाकाली नगरपालिका बनेको छ। नगरपालिकाको बजेटले भएको विकास, महाकालीमा झोलुंगे पुल र नगरपालिकाकै बजेटमा वडा वडामा विद्युत् पुगेपछि महाकाली पारीका बासिन्दा खुसी छन्। कुनै बेला टुकी बालेर बस्थ्यौं, भारतबाट जंगली जनावर पनि आउने डर अझ बर्खाका बेला पूर्वमा महाकाली र पश्चिममा जोगबुडा नदीको बाढीको त्रास, नर्कमै बसे झंै हुन्थ्यो तर अहिले गाउँमा सिंहदरबार आएको महसुस भएको छ, २०२१ सालमा दोधारा चाँदनीमा बसेका ६८ वर्षका मोहन सिंह ठगुन्नाले भने। न बिजुली थियो, न सडक। भारतबाट लुटेरा आउने, वस्तुभाउ मात्रै होइन, महिलाका गरगहना पनि लुटेर लग्थे। अहिले स्वर्ग हुन थालेको जस्तो अनुभव भएको छ, ठगुन्नाले थपे। गाउँमा सडक विस्तार भएको छ। बिजुली बत्ती पुगेको देख्दा गाउँवासी हर्षित छन्। कञ्चनपुरको दोधारा चाँदनी र भीमदत्त नगरपालिका जोड्न महाकाली नदीमा झोलुंगे पुल निर्माणपछि नेपालबाटै नेपाल आउन सहज भएको छ। झोलुंगे पुल नहुँदा त्यहाँका बासिन्दाले भारतको बाटो मात्रै आफ्नो जिल्ला सदरमुकाम आउने गरेका थिए। अहिले पनि चारपांग्रे सवारीसाधन भारतकै बाटो (शारदा ब्यारेज) भएर जिल्ला सदरमुकाम महेन्द्रनगर आउने गर्छन्। २०२३ सालदेखि बसोबास गरिरहेकी महाकाली नगरपालिका३ बडुवाल टोलीकी विमला सुनारले पहिलेको तुलनामा गाउँमा विकास हुन थालेको अनुभूति भएको बताइन्। राति भारतीय जंगलबाट हात्ती आउँथे, भागौं भने पनि अँध्यारो हुन्थ्यो, काँ भाग्नु ? , सुनारले भनिन्। अहिले गाउँभरी उज्यालो छ, हात्ती आए पनि साइरन बज्छ। हात्तीले बस्ती छिर्ने स्थानका घरमा ठूलो आवाजका साइरन राखिएका छन्। हात्ती गाउँ पस्नेबित्तिकै साइरन बज्छ र मानिस सुरक्षित स्थानमा जान्छन्। महाकाली र जोडबुतामा तटबन्ध बनेको छ, अहिले। केही वर्षयता विकासले फड्को मारेको छ, स्थानीय वीरसिंह साउदले भने, पहिले त यहाँ नेपाली पैसासमेत चल्थेन। महाकाली नगरपालिकाले पनि पूर्वाधार विकासलाई मुख्य प्राथमिकतामा राखेको छ। गत आर्थिक वर्षमा नगरपालिकाले चार मिलोमिटर सडक कालोपत्रे गरेको छ भने २१२० किलोमिटर सडक ग्राभेल महाकाली नगरपालिकाले गरेको छ। महाकालीका नगरप्रमुख वीरबहादुर सुनारले पूर्वाधार विकासलाई नगरपालिकाले मुख्य प्राथमिकतामा राखेको बताए। सडक बिजुली बत्ती, शिक्षा स्वास्थ्य नै हाम्रो प्रमुख प्राथमिकता हो, उनले भने। हाम्रो लक्ष्य नै घरआँगनसम्म सडक पुर्याउनु हो। फोटो ः महाकाली नगरपालिकामा हेल्थ पोस्टदेखि दोधारा झोलुंगे पुल जोड्ने सडक।"
५ नम्बर प्रदेशका २४ नगरपालिका अस्पतालविहीन,"प्यूठान : स्थानीय सरकार सञ्चालन ऐन, २०७४ मा नगरपालिका हुनका लागि कम्तीमा २५ बेडको अस्पतालको सुविधा हुनुपर्ने प्रावधान छ। तर प्रदेश ५ का सातवटा नगरपालिकामा मात्र यो मापदण्ड पूरा गरेका अस्पताल छन्। बाँकी २५ वटा नगरपालिकामा २५ बेडसम्मका अस्पताल छैनन्। केही नगरपालिकामा भएका अस्पताल १५ बेड मात्रका छन्। तिनको बेड बढाउनेतर्फ कसैले चासो देखाएका छैनन्। रूपन्देहीको सिद्धार्थनगर नगरपालिका भैरहवामा जिल्ला अस्पतालका साथै ५० बेडको अस्पताल भएको युनिभर्सल मेडिकल कलेज छ। तिलोत्तमा नगरपालिकामा ५० बेडकै क्रिमसन हस्पिटल छ भने देवदह नगरपालिकामा पनि ५० बेडकै देवदह मेडिकल कलेज छ। यी सबै मेडिकल कलेज निजी लगानीका हुन्। रूपन्देहीकै लुम्बिनी सांस्कृतिक नगरपालिका र सैनामैना नगरपालिका अस्पतालविहीन छन्। यहाँका बासिन्दा उपचारका लागि अन्त जानुपर्छ। नवलपरासीको रामग्राम नगरपालिका (बर्दघाट सुस्तापश्चिम) मा ५० बेडको पृथ्वीचन्द्र अस्पताल छ। रामग्राम नगरपालिका उपप्रमुख रम्भा कुँवरका अनुसार, यसअघि २५ बेड रहेको उक्त अस्पतालमा बेड थपेर दुई वर्षअघि ५० बेड पारिएको हो। यो नवलपरासीको एकमात्र ठूलो अस्पताल हो। नवलपरासीकै सुनवल नगरपालिका अस्पतालविहीन छ। स्वास्थ्यचौकीको भरमा नगरबासीले उपचार लिनुपरेको छ। नगरपालिकाले १५ बेडको अस्पताल बनाउने गरी सुनवल स्वास्थ्यचौकीलाई स्वीकृत लिए पनि काम अघि नबढेको प्रवक्ता कृष्णप्रसाद देवकोटाले बताए। प्रदेश ५ का विभिन्न जिल्लाका १० वटा नगरपालिकामा १५ बेडका अस्पताल छन्। प्यूठान नगरपालिकाको विजुवारमा रहेको १५ बेडको प्यूठान अस्पताललाई ५० बेडको बनाउने चर्चा १० वर्षदेखि चलिरहेको छ तर काम केही भएको छैन। चुनावका बेला नेताले अस्पतालको बेड बढाउने आश्वासन दिन्छन्। यस अस्पताललाई ५० बेडको बनाउन स्वास्थ्य तथा जनसंख्या मन्त्रालयले स्वीकृति भने दिइसकेको छ। प्यूठान र छिमेकी जिल्ला गुल्मीको मदाने गाउँपालिका, रोल्पाको सुनिलस्मृति गाउँपालिका, अर्घाखाँचीको मालारानी गाउँपालिकाका बिरामी पनि यस अस्पतालमा आउने गर्छन्। बिरामीको चाप बढेका बेला अस्पतालमा बिरामीले पनि बेड पाउँदैनन्। प्यूठानकै स्वर्गद्धारी नगरपालिकाको भिंगृमा रहेको प्राथमिक स्वास्थ्य केन्द्रलाई १५ बेडको बनाउने प्रक्रिया स्वास्थ्य तथा जनसंख्या मन्त्रालयले हालै अघि बढाएको छ। नगरपालिका स्थापना भएको दुई वर्ष बितिसक्दा समेत स्थानीय सरकार सञ्चालन ऐनले तोकेको मापदण्डअनुसार अस्पताल बन्ने छाँट छैन। स्थानीय जनप्रतिनिधि १५ बेडको अस्पताल बन्ने भएकैमा मख्ख छन्। नगरप्रमुख नेत्रबहादुर रोकायले भने, माथिबाट जे निर्णय हुन्छ हामीले त्यही लागू गर्ने हो, १५ बेडको अस्पताल बनाउन जग्गाको खोजी भइरहेको छ। हाल यस नगरपालिका भरमा तीन बेडको स्वास्थ्यकेन्द्र मात्र छ। यहाँका मानिस उपचार गराउन जिल्ला अस्पताल बिजुवार पुग्न अपायक पर्छ। विशेषज्ञ सेवा सहितको स्वास्थ्य उपचार लिन बुटवल, काठमाडौं, भैरहवा र कोहलपुर सहरमा पुग्नुपर्ने बाध्यता रहेको स्वर्गद्धारी नगरपालिका ६ बेलवासका शिक्षक झइन्द्रप्रसाद भण्डारीले गरे। उनले भने, जनप्रतिनिधिले जनताको गुनासो सुन्दैनन्। कर बुझाउँदा नगरबासी भनेर बढी बुझाउनुपर्छ तर सेवा सुविधा सामान्य गाउँको जस्तो पनि छैन। स्वर्गद्धारीका खाल, नस, अडेबास, धनवाङ, मालारानीलगायत गाउँका बासिन्दा अहिले पनि दुर्गम गाउँका बासिन्दाले भोग्ने पीडा बोकेर बाँचिरहेका छन्। आपू बसेको ठाउँ नगरपालिका भएको अनूभूति गर्न उनीहरूले पाएका छैनन्। भण्डारीले भने, २५ बेडको अस्पताल बन्ने कुरा सपना जस्तै लाग्छ। यही प्राथमिक स्वास्थ्य केन्द्रको स्तरोन्नति भए पनि धेरै खुसी हुन्थ्यौं। पाल्पाको रामपुर नगरपालिकामा ५० बेडको अस्पताल स्वीकृत भएको छ तर हालसम्म १५ बेडको अस्पताल छ। भौतिक पूर्वाधार निर्माणको क्रममा रहेको उक्त अस्पतालले छिट्टै ५० बेडको बनाउन थालेको नगरप्रमुख रमणबहादुर थापाले बताए। उनले भने, अस्पताल प्रदेश सरकार मातहत सञ्चालनमा हुने भएकाले यसको सबै अधिकार प्रदेशमै रहन्छ। स्थानीय सरकारले समन्वयात्मक भूमिका मात्र खेल्ने हो। नगरप्रमुख थापाका अनुसार आउँदो ६ महिनाभित्र अस्पतालको भवन निर्माण भइसक्छ। नेपालगञ्ज, बर्दिया, कृष्णनगर, चन्द्रौटालगायतका भारतसँग सीमा जोडिएका धेरै ठाउँका मानिस स्वास्थ्य उपचारका लागि भारतका अस्पतालमा भर पर्नु परेको छ। भएका स्वास्थ्य संस्थामा पनि दरबन्दीअनुसार चिकित्सक हुँदैनन्। विशेषज्ञ सेवा हुँदैन। अर्घाखाँचीको शितगंगा नगरपालिका स्थापना भएको दुई वर्ष बितिसक्दासमेत यस क्षेत्रका बासिन्दाले अस्पतालबाट पाइने सुविधा पाएका छैनन्। विशेषज्ञ चिकित्सकले दिने सेवा लिन यहाँका बिरामीले बुटवल, भैरहवा र काठमाडौं धाउनुपर्छ। यहाँ रहेका प्राथमिक स्वास्थ्य केन्द्र र स्वास्थ्य चौकीले सामान्य चिकित्सा सेवामात्र दिन सकेका छन्। नगरपालिकाले ठाड स्वास्थ्य केन्द्रलाई १५ बेडको अस्पताल बनाउने प्रक्रिया हालै अघि बढाएको छ। नगरप्रमुख सूर्यप्रसाद अधिकारीले भने, २५ बेडको बनाउने भन्ने पनि छ। तर, निधो भइसकेको छैन् तै पनि दश करोडमा १२ कोठे भवन बन्दैछ। नगरप्रमुख अधिकारीका अनुसार जग्गा नपाइएकाले गर्दा धेरै बेड भएको अस्पताल बनाउन समस्या भएको बताए। जिल्ला अस्पताल रोल्पाको भौतिक पूर्वाधार त छ तर पनि यो अस्पताल १५ बेडको मात्र छ। रोल्पा नगरपालिकाका नगरप्रमुख पूर्ण केसीका अनुसार ३१ करोड लागतमा अस्पतालको भवन निर्माण गरिएको छ। ५० बेडको अस्पताल बनाउन स्वीकृति भए पनि कार्यान्वयन गर्न नसकेको उनले बताए। जिल्ला अस्पताल छिट्टै ५० बेडको हुने आशा भने केसीले व्यक्त गरे। जिल्ला अस्पताल गुल्मी पनि ५० बेडको हुने क्रममा छ। १५ बेडमै सीमित उक्त अस्पताललाई स्वास्थ्य तथा जनसंख्या मन्त्रालयले स्तरोन्नतिको अनुमति दिएको छ। नगरप्रमुख डिल्लीराज भुसालले केन्द्र सरकारलाई नै दोष दिएर उम्कन खोजे। स्वीकृत मात्र ५० बेडको छ, उनले भने, न डाक्टर छन् न त भौतिक संरचना। १० जना डाक्टरको दरबन्दीमा एक जनाले मात्र काम चलाउनु परेको अस्पताल व्यवस्थापन समितिका अध्यक्ष समेत रहेका भुसालले बताए। कपिलवस्तुको शिवराज नगरपालिकाले स्थानीय निजी क्लिनिक र स्वास्थ्यचौकीको भरमा जनतालाई सेवा दिनुपरेको नगरप्रमुख नेत्रराज अधिकारीले गुनासो गरे। उनले भने, नगरपालिकाले पुँजीले अस्पताल बनाउन सम्भव छैन। केन्द्र सरकारले हाम्रो माग सुन्दैन। ११ वडामध्ये ८ वटा वडामा मात्र स्वास्थ्यचौकी रहेको उनको भनाइ छ। हाल १५ बेडको अस्पताल र प्राथमिक स्वास्थ्य केन्द्र र स्वास्थ्यचौकीबाट स्वास्थ्य सेवा लिइरहेका मानिसले २५ बेडको अस्पताल बनेपछि थप सेवा पाउँछन्। २५ बेड भएको अस्पतालमा विशेषज्ञ सहितको सेवा उपलब्ध हुने स्वास्थ्य कार्यालय प्यूठानका प्रमुख एवं नेपाल जनस्वास्थ्य संघ प्रदेश नम्बर ५ का अध्यक्ष विशाल सुवेदीले बताए। स्थानीय सरकार बनेको दुई वर्ष बित्दा पनि संघीय मन्त्रालयहरूको रणनीति र स्थानीय सरकार सञ्चालन ऐनले तोकेको मापदण्डबीच तालमेल नभएको कुरा सुवेदीले बताए। उनका अनुसार, नगरपालिकामा कम्तिमा २५ बेडको अस्पताल हुनुपर्नेमा अझै पनि १५ बेडको मात्र बनाउन खोज्नु नीतिविपरित कुरा हो।"
सीताराम विवाह महोत्सवको रौनक,"जनकपुरधाम : प्रदेश २ को अस्थायी राजधानी जनकपुरमा अहिले सीताराम विवाहपञ्चमी महोत्सव चलिरहेको छ । महोत्सवका कारण जनकपुरको जानकी मन्दिर क्षेत्रमा दर्शनार्थीको घुइँचो लागेको छ। अयोध्यानरेशका छोरा राम र मिथिलानरेशकी छोरी सीताबीच त्रेतायुगमा गासिएको वैवाहिक सम्बन्धलाई महत्व दिँदै जनकपुरमा प्रत्येक वर्ष सीताराम विवाहपञ्चमी महोत्सव मनाउने गरिएको छ । महोत्सवअन्तर्गत आइतबार (आज) राम र सीताको वैवाहिक कार्यक्रम छ। वैवाहिक कार्यक्रममा सहभागी हुन भारतबाट समेत हजारौं दर्शनार्थी जनकपुर आएका छन् । विवाहपञ्चमी महोत्सवअन्तर्गत बिहीबार धनुषयज्ञ, शुक्रबार तिलकोत्सव र शनिबार मटकोर विधि सम्पन्न भइसकेको छ । रंगभूमि मैदानमा राम र सीताको स्वयम्वर हुनेछ । स्वयम्वरपछि विवाह मण्डपबाट राम र सीताको वैवाहिक कार्यक्रम सम्पन्न गरिनेछ । वैवाहिक कार्यक्रमका लागि दुबै पक्षले छुट्टाछुट्टै तयारी गरेका छन् । विवाहका लागि गत बिहीबार नै रामको जन्ती अयोध्याबाट जनकपुर आइपुगेको थियो । वैवाहिक महोत्सवका लागि जानकी मन्दिर क्षेत्रलाई बेहुलीझै सिंगारिएको छ । देशविदेशबाट आएका दर्शनार्थीको घुइँचोका कारण यतिबेला जानकी मन्दिर वरपरको क्षेत्रमा रहेको धर्मशाला, मठमन्दिर, होटल भरिभराउ छन् । दर्शनार्थीको घुइँचोसँगै सुरक्षा व्यवस्था समेत कडा पारिएको छ ।"
अन्तर्राष्ट्रिय बाँस तथा चोया संगठनको उपाध्यक्षमा नेपाल,"बेइजिङ : नेपाल अन्तर्राष्ट्रिय बाँस तथा चोया संगठन (इनबार) को १२औं परिषद् सत्र (२०१९२१) का लागि सर्वसम्मतबाटै उपाध्यक्ष चयन भएको छ। मंसिर १३ गते बेइजिङमा भएको ११औं परिषद् सत्रमा नेपाल चयन भएको हो। सर्वसम्मतिबाटै अध्यक्षमा क्यामरून चुनिइएको छ। इनबार अन्तर्राष्ट्रिय अन्तरसरकारी निकाय हो, जुन सन् १९९७ मा बेइजिङमा सचिवालयसहित स्थापना गरिएको थियो। नौ संस्थापक सदस्यमा नेपाल पनि पर्छ। हाल संगठनमा ४६ सदस्य छन्। दक्षिण अमेरिकी, अफ्रिकी तथा दक्षिणपूर्व एसियाली मुलुक यसका सदस्य छन्। परिषद् सत्रमा नेपालका तर्फबाट चीनका लागि नेपाली राजदूत लीलामणि पौड्यालले नेपाल इनबारको स्थापना सम्झौतामा समाविष्ट मिसन, लक्ष्य र प्राथमिकताका साथै इनबारको २०१५३० रणनीतिप्रति दृढतापूर्वक प्रतिबद्ध रहेको बताए। सबै सदस्य राष्ट्रसँग मिलेर कार्यभार पूरा गर्ने अपेक्षा लिएको उनको भनाइ छ। सत्रको उपाध्यक्षका लागि नेपालको निवेदनमा बहुमूल्य समर्थन जनाएको भन्दै पौड्यालले इनबारका सबै सदस्य राष्ट्रलाई हार्दिक धन्यवाद व्यक्त गरे। नेपालको अर्थव्यवस्था, संस्कृति र ग्रामीण जीवनमा गैरकाष्ठ उत्पादन बाँस र चोयाको महत्वपूर्ण भूमिका छ, उनले भने, नेपाल सरकारले वातावरणीय संरक्षण, जीविकोपार्जन र प्रवद्र्धनका लागि उच्च प्राथमिकतामा राखेको छ। नेपालले राष्ट्रिय वृक्षारोपण अभियान, राष्ट्रिय बाँस र चोया रणनीति, वन, पर्यावरण र कृषि परियोजनाहरू जस्ता धेरै महत्वपूर्ण पहल कार्यान्वयन गर्दै आएको र सदस्य देशसँग साझा लाभका लागि घनिष्ठ रूपमा सहकार्य गर्न इच्छुक रहेकोमा पनि जोड दिए। ११औं परिषद्को अध्यक्षता इक्वेडरका कृषिमन्त्रीले गरेका थिए। इक्वेडर उक्त परिषद् सत्रको अध्यक्ष राष्ट्र हो। दूतावासका अनुसार १३औं परिषद् सत्रमा नेपाल अध्यक्षमा चुनिने छ। नेपालमा करिब ६० हजार हेक्टर क्षेत्रफलमा मात्र गैरकाष्ठ उत्पादन हुने भए तापनि उच्च गुणस्तरीय तथा विविधताका कारण अन्तर्राष्ट्रिय रूपमा ख्याती कमाएको छ। नेपालबाट बाँस तथा चोयाका हस्तकला सामग्री विश्वबजारमा निर्यात हुने गरेको छ।"
अभियान्ता नै गर्छन् बालविवाह,"मुगु : मुगुम कार्मारोङ गाँउपालिका९ चिमातकी दुर्गा र छायाँनाथ रारा नगरपालिका१२ बलाचौरका वीरेन्द्र विक (नाम परिवर्तन)बीच बालविवाह विरुद्धको तालिममा पहिलो पटक भेट भयो। उनीहरू दुवै अभियन्ता बालबालिका हुन्। तर समाजमा बालविवाह रोक्ने विषयमा तालिम लिन सँगै बसेका उनीहरूले नै त्यस्तो तालिम लिएको एक सातामै बिहे गरे। दुवै परिवारको सहमतिमा गत असोजमा उनीहरूले भागी विवाह गरे। छायाँनाथ रारा नगरपालिका४ निवासी उपासना र सोही वडाका विमल बुढा (नाम परिवर्तन)को १४ वर्षकै उमेरमा बिहे भयो। बाल सञ्जालमा आबद्ध उनीहरूले पनि विभिन्न तालिम, गोष्ठी र बैठकमा सहभागी हुँदाहुँदै बिहे गरेका हुन्। आपसमा माया बसेपछि गत असोजमा उनीहरूले सुटुक्क विवाह गरेका थिए। विद्यालय स्तरीय बाल क्लबमा आबद्ध उनीहरू बिहेअघि बालअधिकारका विषयमा वकालत गर्दै आएका थिए। जिल्लाको मुगुम कार्मारोङ गाँउपालिका८ माँग्रीस्थित बुद्ध माविमा अध्ययनरत १४ वर्षीया देवीसरा र सोही विद्यालयमा अध्ययनरत १५ वर्षीय राजन केसी (नाम परिवर्तन) ले पनि प्रेम विवाह गरे। कक्षा ९ मा अध्ययनरत उनीहरू दुवै बाल अभियन्ता हुन्। बालविवाहविरुद्ध सचेतना फैलाउने अभियानकै क्रममा देवीसरा र राजनबीच माया बसेपछि विवाह गर्ने निर्णयमा पुगेका हुन्। माथिका पात्रहरू केही प्रतिनिधि पात्र मात्र हुन्। पछिल्लो समय जिल्लामा अभियन्ता किशोरकिशोरीहरूले नै बिहे गर्ने चलन बढेको छ। अभियन्ता किशोरकिशोरीहरू जिल्लाका विभिन्न कार्यक्रममा सहभागी हुने र सोही अवसरमा आपसी प्रेममा परेर बिहे गर्ने गरिरहेका छन्। जिल्लामा सरकारी तथा गैरसरकारी संस्थाले बालविवाहविरुद्ध निरन्तरजस्तै अभियान सञ्चालन हुन्छन्। तर अभियानबाट जनचेतना फैलाउनुको साटो अभियन्ता किशोरकिशोरी नै बालविवाह गर्न थालेपछि यसबारे सरोकारवालाले चिन्ता व्यक्त गरेका छन्। अरुलाई सानै उमेरमा बिहे नगर्न सुझाव दिने बाल अभियन्ताले आफैं बालविवाह गर्न थालेपछि गाउँघरमा नकारात्मक धारणा फैलिन थालेको माँग्रीका स्थानीय पेमातोर्चे लामाले बताए। जिल्लामा स्कुल र समुदायमा आधारित सबै बाल क्लबले बालबालिकाको क्षमता अभिवृद्धिका लागि तालिम, गोष्ठी, सेमिनार र छलफल जारी छन्। तर अभियन्ता किशोरकिशोरीले नै उमेर नपुगी सानैमा बिहे गर्न थालेपछि समस्या बढ्दै गएको हो। बालविवाहविरुद्ध अभियान तथा कार्यक्रम लक्षित वर्गसम्म नपुग्दा बालविवाह न्यूनीकरणमा चुनौती बढेको महाकाली नमूना माविका प्रधानाध्यापक देवबहादुर मल्लले बताए। जिल्लामा बालविवाह गर्नेको संख्या धेरै भए पनि एकिन तथ्यांक छैन। चार स्थानीय तहमध्ये सबैभन्दा बढी बालविवाह सदरमुकामको छायाँनाथ रारा नगरपालिकामा हुने गरेको छ। बालबालिकाको अधिकार कार्यान्वयन तथा बालविवाह न्यूनीकरण गर्न आधा दर्जनभन्दा बढी गैरसरकारी संस्थाले काम गरिरहेका छन्। तर उमेर नै नपुगी बिहे गर्नेको संख्या घटेको छैन। बालविवाहविरुद्ध गैरसरकारी संस्थाले गरेका क्रियाकलाप स्थानीय सरकारले निरन्तरता नदिँदा समस्या आएको गैरसरकारी संस्था महासंघ मुगुका अध्यक्ष सुरेन्द्र मल्लले बताए। बालविवाहविरुद्ध अभियानलाई थप प्रभावकारी बनाउँदै बाल विहे गर्ने र गराउनेलाई कारवाहीको दायरामा ल्याउने यहाँका स्थानीय तहले जनाएका छन्।"
सीमा नै देख्न पाउँदैनन् सुरक्षाकर्मीले,"विराटनगर : भारतसँग सीमाना जोडिएका प्रदेश १ का ३ पहाडी जिल्लाका अधिकांश सीमामा सुरक्षाकर्मीले दसगजा क्षेत्र टेक्न त परको कुरा देख्न पनि पाउँदैनन्। ताप्लेजुङ, पाँचथर र इलाम जिल्लाको भारतसँग सिमाना जोडिएका ठाउँमा नेपाली सुरक्षाकर्मीको उपस्थिति शून्यसरह छ। पाँचथर र इलाममा सीमा सुरक्षाका लागि स्थापित सुरक्षा चौकी पनि सिमानाभन्दा टाढा हुँदा सीमास्तम्भले मात्र देशको सिमाना जोगाएका छन्। ताप्लेजुङको ६१ किलोमिटर भारततर्फको सिमानामा त सीमास्तम्भ समेत छैनन्। पाँचथर र इलाममा सीमा क्षेत्रको रेखदेख र अनुगमन गर्ने बोर्डर अब्जर्भेसन पोइन्ट बाट नेपालभारत सिमानामा पुग्नै घण्टौं लाग्छ। इलामको रोङ गाउँपालिकाको लोहागडदेखि सन्दकपुरसम्मको ५२ किलोमिटर नेपालभारत सीमाको रेखदेखका लागि ३० जना सशस्त्र प्रहरी खटाइएको एक वर्ष भयो। पशुपतिनगरमा बसेको सीमा पोस्टले १ सय ४६ पिलरको पहरेदारी गर्नुपर्ने जिम्मेवारी छ। एक वर्षअघि पशुपतिनगरको द्वारमा सशस्त्रको बोर्डर अब्जर्भेसन पोस्ट (बीओपी) ले सीमा अतिक्रमण हेर्नेलगायत काम गर्ने भए पनि भूगोलका कारण पूरै क्षेत्र कभर गर्न समस्या भएको पोस्ट प्रमुख इन्स्पेक्टर पवन खड्काले जानकारी दिए। आफ्नै सिमाना हेर्न पनि भारतीय भूमि प्रयोग गर्नुपर्ने सशस्त्रलाई सन्दकपुर पुग्न भारत हुँदै जानुपर्छ। ३५ जना दरबन्दीको पोस्टमा अहिले जम्मा ३० जना मात्र छन्। चौकीले सीमा अतिक्रमण, चोरी निकासी, मानव बेचबिखन, तस्करीलगायत आपराधिक क्रियाकलाप नियन्त्रण गर्छ। गस्ती र अनुगमनका लागि २४ सै घण्टा सीमा सुरक्षामा जुट्नुपर्ने पोस्टले दैनिक पाउने जम्मा ३ लिटर इन्धनलगायत अपर्याप्त सुविधाले समेत काम प्रभावित पारेको उनले गुनासो गरे। पशुपतिनगरसँगै मानेभञ्याङ, छब्बिसे र सन्दकपुरमा बीओपीको माग भए पनि सरकारले सुनेको छैन। मानेभज्याङमा भने तत्काल पोस्ट राख्ने तयारी गरेको सशस्त्रले जनाएको छ। जिल्ला सुरक्षा समिति इलामले एक वर्षअघि नै पशुपतिनगरसँगै मानेभञ्ज्याङ, छब्बिसे र सन्दकपुरमा बीओपी राख्न स्वीकृति मागेको थियो। सूर्योदय उद्योग वाणिज्य संघका अध्यक्ष प्रमोद राई भन्छन्, सरकारले समयमा काम नगर्दा सीमा अतिक्रमण र नागरिकलाई दुःख दिनदिनै बढिरहेको छ। सशस्त्रको पछिल्लो विवरणअनुसार इलामको नेपालभारत सीमा क्षेत्रमा एउटा जंगे पिलर, १३ वटा मध्यम पिलर र २५ वटा साना पिलर हराएका छन्। इतिहासविद् युद्धप्रसाद वैद्य सन्दकपुरको १० नम्बर सीमास्तम्भसँगै सीमा विवाद सुरु भएको बताउँछन्। उनका अनुसार मानेभञ्ज्याङ, पशुपतिनगर, हिले, गुफापाताल, छब्बिसेमा विवाद छ। कतिपय स्थानमा सीमा छुट्याउन पनि गाह्रो छ, सीमा क्षेत्रका सबै पिलर छुँदै हिँडेको बताउने उनले सुनाए, इलाममा पनि निरन्तर सीमा अतिक्रमण भइरहेको छ। नेपालले भारतसामु प्रमाण राम्ररी पेस गर्न नसकेकाले हामीले दुःख पाएका हौं। पाँचथरको याङवरक र फालेलुङ गाउँपालिकाको २४ दशमलव ८ किलोमिटर जमिन भारतीय राज्य पश्चिम बंगाल र सिक्किमसँग जोडिएको छ। याङवरक स्थित तिम्बुपोखरीदेखि फालेलुङको फालोट हुँदै इलामको सन्दकपुरसम्म भारतसँग सीमा जोडिएको छ। नेपालले यो क्षेत्रमा एउटा पनि सुरक्षा निकाय राखेको छैन। सीमास्तम्भ हराएका छन्। बहुमूल्य जंगली जडिबुटी र वन्यजन्तुको चोरीनिकासी बढेको समरजुङका रमेश राईले बताए। ताप्लेजुङसँग सीमा गाँसिएको तिम्बुपोखखरी क्षेत्रको ३५ नम्बर पिलरदेखि इलामको सन्दकपुरसम्म ९ वटा जंगेपिलरसहित १ सय १७ सीमास्तम्भ हुनुपर्नेमा केही स्तम्भ हराएका छन्। गत वर्ष सशस्त्र र नेपाल प्रहरीको टोलीले सीमास्तम्भ निरीक्षण गर्दा १९ स्तम्भ नभेटिएको प्रहरी प्रतिवेदनमा उल्लेख छ। नेपालले पाँचथरमा पर्ने सीमा क्षेत्र अनुगमन गर्न सीमा प्रहरी चौकी च्याङथापुमा राखेको छ। यहाँबाट सीमावर्ती क्षेत्र चिवाभञ्ज्याङ पुग्न २४ किलोमिटर उकालो हिँड्नुपर्छ। सीमा सुरक्षाको जिम्मा पाएको सशस्त्रको हिमशिखर गुल्मको क्याम्प सदरमुकाम फिदिममा छ। अर्को क्याम्प राँकेमा छ। यहाँबाट सीमामा पुग्न कम्तीमा २ दिन लाग्छ। सीमावर्ती क्षेत्रमा बीओपी राख्ने पहल भइरहेको पाँचथरका सीडीओ मुरारी वस्ती बताउँछन्। बीओपीका लागि याङवरक२ तीनजुरेमा ५ रोपनी जमिन गाँउपालिकाले तयार गरेको छ। भारतले निगरानी बढायो पाँचथरको याङवरक र फालेलुङ गाँउपालिकाको सीमावर्ती क्षेत्रमा भारतीय सुरक्षाकर्मीले निगरानी बढाएका छन्। सीमावर्ती क्षेत्रमा चौंरी पालेका नेपाली गोठालालाई भारतीय सुरक्षाकर्मीले अस्वाभाविक तवरबाट केरकार गर्न थालेका छन्। कालापानी र लिपुलेकको सीमा विवाद चर्किएपछि यो ठाँउमा पनि भारतीय सुरक्षाकर्मीले निगरानी बढाएका छन्, चाररातेका चौंरीपालक जंग राईले भने, नेपालतर्फबाट भने सीमाक्षेत्रमा राज्यको उपस्थित शून्य छ। सीमा क्षेत्रमा राज्यको उपस्थिति नभएकाले सुरक्षामा चुनौती बढेको उनको अनुभव छ। सीमाको सुरक्षामा चौंरीपालक किसान नै तल्लिन छन्, चन्द्रलाल नेपालले भने, राज्यको यस्तै चाला हो भने हामीले दिनदिनै आफ्नो भूमि गुमाउनुपर्ने हुन्छ। सीमामा सुरक्षा निकायको उपस्थिति कमजोर मात्र हैन अनुगमनसमेत न्यून हुने गरेको छ। हाम्रो कुनै सुरक्षा छैन, चौंरी पालेर बसेका लाखबहादुर केरुङले भने, एसएसबीले हामीलाई दुःख दिने गरेको छ। चीनतर्फ एउटा स्तम्भ, सीमा नै देखिँदैन चीन र भारत दुवै देशलाई छोएको प्रदेश १ को एक मात्र जिल्ला ताप्लेजुङको चीनतर्फको सिमानामा ६९ नम्बरको एउटा मात्र स्तम्भ छ। सीमाको रेखदेख र अनुगमन गर्ने बीओपी नै छैनन्। ३ सीमा प्रहरी चौकी र एउटा सीमा प्रशासन कार्यालय छन्, त्यो पनि कोसौं टाढा। फक्ताङलुङ गाउँपालिका७ ओलाङचुङगोलामा रहेको सीमा प्रशासन द्वन्द्वकालदेखि नै बन्द छ। सीमा प्रहरी चौकी सिमानाभन्दा २ देखि ३ दिनको दूरीमा छन्। चौकीमा दरबन्दीअनुसार प्रहरी छैनन्। चीनतर्फ ओलाङचुङगोला, घुन्सा र पापुङमा जम्मा ३ वटा सीमा प्रहरी चौकी छन्। घुन्साबाट सीमामा पुग्न ३ दिन लाग्छ। पापुङबाट २ दिन र ओलाङचुङगोलाबाट २४ किलोमिटर हिमाली क्षेत्र पार गरेपछि मात्र चीनसँगको सीमामा पुगिन्छ। ढलेका सीमा स्तम्भ अझै उठेनन् सीमा अतिक्रमणबारे तर्कंदै सरकार सीमामा झोले क्लिनिक पापुङ र घुन्साका प्रहरीले त दुई देशबीचको सिमाना नै नदेख्ने स्थानीय बताउँछन्। चौकीबाट सीमा क्षेत्र पुग्न कठिन भौगोलिक दूरी पार गर्नुपर्छ, पापुङका वडाध्यक्ष डण्डु लामाले भने, कम जनशक्ति भएको प्रहरीलाई यो सम्भव नै छैन। २२ जनाको दरबन्दी रहेको घुन्सामा जम्मा ७ प्रहरी छन्। ओलाङचुङगोला चौकीमा २५ जनाको दरबन्दी भए पनि १० जनाभन्दा कम र पापुङमा पनि चौकी रुङ्ने मात्र छन्। यसले सीमा रक्षाका लागि सरकार गम्भीर नभएको प्रश्न उठेको कञ्चनजंघा संरक्षण क्षेत्र व्यवस्थापन परिषद्का पूर्वकार्यालय सचिव तेञ्जिङ वालुङको भनाइ छ। (इलामबाट तोयानाथ भट्टराई, पाँचथरबाट भीमकुमार बाँस्कोटा र ताप्लेजुङबाट सीताराम गुरागाईँ)"
पोखरामा सडकको काम गरिरहेका ५ मजदुर पुरिए,"पोखरा : पोखरा २० मौजाको बिसौनामा सडकको काम गरिरहेका ५ जना मजदुर माटोको ढिस्कोमुनि पुरिएका छन्। आइतबार बिहान साढे ७ बजेतिर ती मजदुर पुरिएको पोखरा २० का वडाध्यक्ष सिम गुरूङले जनाए। सडक स्तरोन्नति गर्ने क्रममा रिटेनिङ वालको कामका सिलसिलामा मजदुर पुरिएका हुन्।उनीहरूलाई निकाल्ने प्रयास भइरहेको वडाध्यक्ष गुरूङले जनाए। ती मजदुर स्थानीय नभई कामका लागि त्यहाँ पुगेका हुन्। २ जना ढिस्को खस्दा खस्दै भाग्न सफल भएको र ५ जना पुरिएको कास्की प्रहरी प्रमुख एसपी दानबहादुर कार्कीले जानकारी दिए । पुरिने सबै सल्यान जिल्फाका हुन् । पुरिनेमा जोगेन्द्र बुढाथोकी, खिमलाल वली, गणेश वली, तोभान बस्नेत र बिज बहादुर बस्नेत रहेको एसपी कार्कीले बताए।"
सुनसरीमा एम्बुलेन्स र ट्रक ठोक्किदा ७ जनाको मृत्यु,"सुनसरी : सुनसरीमा एम्बुलेन्स र ट्रक ठोक्किदा ७ जनाको ज्यान गएको छ । शनिबार राति १२:२० बजेको समयमा सुनसरीको कोशी गाउँपालिकास्थित हरिपुरमा भएको सवारी दुर्घटना ७ जनाको घटनास्थलमै ज्यान गएको प्रदेश एक ट्राफिक प्रहरी कार्यालय इटहरीका प्रमुख भिम दाहालले जानकारी दिएका छन्। पूर्वपश्चिमराजमार्गस्थित हरिपुरमा पूर्वबाट पश्चिमतर्फ जाँदै गरेको को १ च ९३६४ नम्बरको एम्बुलेन्स वीरगन्जबाट पूर्वतर्फ आउँदै गरेको ना २ ख ९०८२ नम्बरको ट्रकसँग ठोक्किएर दुर्घटना भएको हो। मृत्यु हुने सातै जना एम्बुलेन्समा सवार रहेको प्रहरीले जनाएको छ । एम्बुलेन्स पूर्णरुपमा क्षति पुगेको छ । प्रहरीका अनुसार ज्यान गुमाउनेमा त्रियुगा नगरपापलिका उदयपुरका राजेश दनुवार, दुर्गाधन राई, टेकेन्द्र राई, तुलाबहादुर राई, मुकेश राई, दिनेश राइ र शिवमाया राई रहेका छन् । मृतक सबैको शव सुनसरी सदरमुकामस्थित इनवरुवा अस्पतालमा ल्याइएको प्रहरीले जानकारी दिएको छ ।"
कृष्णदासजीलाई बलात्कार आरोप,"इटहरी : सिद्धबाबा नामले परिचित कृष्णदासजी महाराज बलात्कार आरोपमा मुछिएका छन्। कृष्णदासजीले चतरास्थित आ श्रममै आफूलाई बलात्कार गरेको उजुरी एक महिलाले दिएकी हुन्। काठमाडौंकी ती महिलाले प्रहरीको केन्द्रीय अनुसन्धान ब्युरो (सीआईबी) मा बुधबार जाहेरी दिएपछि प्रहरीले अनुसन्धान थालेको छ। बिहीबार घटनास्थल पुगेर स्थलगत मुचुल्का तयार पारेको सुनसरीका डीएसपी विनोद शर्माले बताए। एसपी यज्ञविनोद पोख्रेलले पक्राउपुर्जी अदालती प्रक्रियामा रहेको बताए। बलात्कार उजुरी परेको सार्वजनिक भएसँगै कृष्णदासजी विराटनगरस्थित विराट नर्सिङ होममा भर्ना भएका छन्। उपचारका लागि भर्ना भएको भनिए पनि त्यहाँ उनले अनुयायी, सरकारी अधिकारी, नेता तथा कानुनविद्सँग कानुनी एवम् सामाजिक विषयमा परामर्श गरेको बताइएको छ। प्रहरीले भने कृष्णदासजीलाई निगरानीमा राखेको जनाएको छ। फसाउने षड्यन्त्र बलात्कार उजुरी बाहिरिएपछि कृष्णदासजीका अनुयायीले उनलाई फसाउने षड्यन्त्र भएको आरोप लगाएका छन्। उनीहरूले बलात्कारको आरोप लगाउने महिलाले कृष्णदासजीलाई पठाएको भनिएको म्यासेज सार्वजनिक गरेका छन्। म्यासेजमा ती महिलाले एकतर्फी रूपमा कृष्णदासजीसँग प्रेमभाव व्यक्त गरेकी छन्। एउटा म्यासेजमा लेखिएको छ, एकचोटि भेट्न पाए नि हुन्थ्यो, कति चुम्न मन छ। के यो झूटो हो ? हजुरको मनमा टोलाउँदा आफैं मुस्कुराउँछन् यी ओठ, के यो नाटक हो ? ती महिलाले कृष्णदासजीलाई पटकपटक भेट्न खोजेको र भेट्नका लागि आफूहरूलाई पनि गुहारेको जगतगुरु रामानन्दचार्य सेवा पीठका अध्यक्ष तथा स्थानीय अगुवा गणेश सुब्बा विरही ले बताए। रामानन्दाचार्य सेवा पीठ कृष्णदासजीको आ श्रम हो। पटकपटकको कोसिस असफल भएपछि बलात्कार आरोप लगाएको हुन सक्ने उनको भनाइ छ। म्यासेजले आजित भएका कृष्णदासले गत कात्तिक १९ गते ती महिलाविरुद्ध सार्वजनिक गाली बेइज्जती को जाहेरी टेकु प्रहरीमा दिएका थिए। आश्रममा बस्ने सुभद्रा ढकाल तथा सृष्टि अधिकारीलगायतले पनि आरोप निराधार भएको बताएका छन्। आयुर्वेद विश्वविद्यालयको योजना एकताका आयुर्वेद विश्वविद्यालय खोल्न राजनीतिक दल र प्रशासन गुहारेका कृष्णदासजी महाराज पछिल्लो समय विषयान्तर देखिएका थिए। उनी र जगतगुरु बालसन्त मोहनशरण देवाचार्य मिलेर चतरामा महाकुम्भ सुरु गरेका थिए। चतरामा आयुर्वेद विश्वविद्यालय बनाउने, बराहक्षेत्र वरपरका जमिनमा जडिबुटी खेती गर्न लगाई सोको उपयोग गर्ने गरी योजना बनाएर उनले विभिन्न समयमा सरकार तथा राष्ट्रपति गुहारेका थिए। यहाँसम्म कि भारतको अर्बौं अनुदान भिœयाउनेसमेत बताएका थिए। तर पछि उनले आ श्रमछेउमा सुविधासम्पन्न अतिथिगृह बनाए। सुनसरीमोरङ सिँचाइ आयोजनाको जग्गामा बसेपछि विवादमा तानिएका उनले नेता तथा कर्मचारीलाई प्रभावमा लिएर उक्त जग्गा चतराधामको बनाएका थिए। उनको आ श्रममा सरकारले करोडौं खर्च गरिसकेको छ। बालसन्तसँग जुँगाको लडाइँ २०५५ सालताका चतरामा आ श्रम बनाएर गुरुकुल पद्धतिबाट शिक्षण आरम्भ गरेर बसेका बालसन्त मोहनशरण देवाचार्यले कृष्णदासजीलाई चतरा ल्याएका थिए। दुवै मिलेर २०५९ सालमा महाकुम्भ आयोजना गरे। तर पछि दुवैबीच फाटो देखियो। पछिल्लो कुम्भसम्म आइपुग्दा बालसन्त एक्लै भए। महाकुम्भपछि बालसन्तले २०६७ सालमा जगत्गुरुको उपाधि पाए। तर कृष्णदासजी टाढिँदै गए। कृष्णदासजीको स्वभावलाई लिएर बालसन्तले दुःखेसो गर्दै आएका थिए। यसबीचमा कृष्णदासजीले पटकपटक भूसमाधि गरे। पोखरा तथा चतरामा नौ दिनसम्म जमिनमुनि बिनाअक्सिजन र खानेकुरा गरेको भूसमाधिले उनलाई चर्चित बनायो। पछिल्लो समय कृष्णदासजीले चतरामा तारकब्रह्म महायज्ञ लगाए। नेपालका सहरबजारमा उनको फोटोसहितको महायज्ञको प्रचार थियो। धेरैले त महायज्ञलाई महाकुम्भका रूपमा बुझे। महायज्ञपछि भारतबाट आएका केही साधुसन्तले कृष्णदासजीलाई जगत्गुरु घोषणा गरे। यसप्रति बालसन्त असन्तुष्ट थिए। तारकब्रह्ममा बालसन्त सहभागी हुन सकेनन्। महाकुम्भ उद्घाटनमा दुवैबीच अप्रत्यक्ष रूपमा भनाभन भयो। सजिलै जगत्गुरु नबनिने बताउँदै बालसन्तले भनिदिए, काशीको विद्वत्सभाले चार वर्षको मन्थनबाट मात्रै मलाई जगत्गुरु बनाएको हो। अनि कृष्णदासजीले पनि भने, देशभरका सन्त नजुटेको कुम्भ कुम्भ नै होइन। दोहोरो नागरिकता सोलुखुम्बुमा जन्मिएर चतरामा बस्दै आएका कृष्णदास महाराजको वास्तविक नाम कृष्णबहादुर गिरी हो। उनले गैरकानुनी रूपमा दोहोरो नागरिकता लिएको उजुरी परेको छ। सोलुबाट इटहरी२० मा बस्न थालेका उनी पछि चतरामा आ श्रम बनाएर बसे। उनले नाम, जन्ममिति र स्थायी बसोबासको विवरण फरकफरक लेखाई सोलु र सुनसरीबाट दुईवटा नागरिकता लिएका छन्। सोलुबाट कृष्णबहादुर गिरीका नाममा लिएको नागरिकतामा जन्ममिति २०३० साल मंसिर १० गते लेखिएको छ। नागरिकताको नम्बर २२२७।५९५ हो। नागरिकतामा भीमसेन रुम्दालीले हस्ताक्षर गरेका छन्। चतरामा बस्न थालेपछि उनले २०६५ साल पुस १७ गते सुनसरीबाट श्री वैष्णव कृष्णदासका नाममा नागरिकता लिए। उक्त नागरिकतामा स्थायी बसोबास बराहक्षेत्र१ सुनसरी लेखिएको छ। जन्ममिति २०३१ साल फागुन १९ गते लेखिएको छ। दोस्रो नागरिकताको नम्बर ०६९००४।१३२८०८ हो। नागरिकतामा प्रशासकीय अधिकृत वेदनिधि खनालले हस्ताक्षर गरेका छन्। दुवै नागरिकतामा जन्मस्थान जुबु सोलु र बुबाको नाम छविलाल गिरी लेखिएको छ। अन्य विवरण फरक छ। आश्रममा आशीर्वाद लिन पुग्छन् भीआईपी कृष्णदासजी महाराज उच्च ओहोदाका कर्मचारी, नेता, मन्त्री तथा भारतीय अधिकारीलाई समेत प्रभावमा पार्न सक्षम छन्। राष्ट्रपति, प्रधानमन्त्रीदेखि कर्मचारीका हाकिमसम्म उनलाई ढोग्छन्। नेपालका शीर्ष उद्योगी, नेतासँगको संगतकै कारण सिँचाइको जग्गाबाट उनलाई कसैले हटाउन नसकेको बताइन्छ। सबै क्षेत्रका विशिष्ट व्यक्ति उनको आ श्रममा आशीर्वाद लिन पुग्छन्। आ श्रममा नेपालकै अग्लो र ठूलो हनुमानको मूर्ति स्थापित छ। केही समयअघिसम्म आ श्रममा योग र ध्यान शिविर सञ्चालन हुन्थ्यो। नाडी विद्याबाट रोग पत्ता लगाई जडीबुटीको बिक्री गर्ने गरिएको थियो। उनको आ श्रममा उपचारका लागि दैनिक दर्जनौं बिरामी पुग्थे। अहिले रोग जाँच र जडीबुटी बिक्री बन्द गरिएको छ। सिद्धबाबाले रुँदै भने : स्त्री बम प्रहार भयो सिद्धबाबाले आफूमाथि लागेको बलात्कार आरोप निराधार भएको बताएका छन्। उनले यो मातृत्वको गलत प्रयोग भएको प्रतिक्रिया दिए। विराटनगरस्थित विराट नर्सिङहोममा बिहीबारदेखि उपचाररत उनले शनिबार अन्नपूर्णसँग भने, मैले धर्म र धार्मिक क्षेत्रका लागि चलाएको अभियानप्रतिको प्रहार हो। उनले घटनालाई स्त्री बम प्रहारसमेत भने। आफूमाथि आरोप लगाउनेलाई कहिल्यै नदेखेको र नचिन्ने बताउँदै उनले आफ्नो मूल्यांकन समाजले गर्ने बताए। प्रहरीमा जाहेरी परेका कारण निगरानीमा छु भन्ने सुनें, उनले भने, नखाएको विष नलाग्ने भएकाले म चिन्तित छैन। कृष्णदासले प्रश्न गरे, मैले राष्ट्रप्रति गरेको उपकार र व्यवहारले देशमा कतै नोक्सान पुगेको छ ? आरोप निराधार रहेको बताउने क्रममा उनी आँखाभरि आँसु बनाएर भक्कानिए। उनले आफूले दिने आत्धात्मिक ज्ञान लिनेमा ६० प्रतिशत युवा तथा पुरुष र ४० प्रतिशत महिला रहेको बताए। उजुरीका विषयमा उनले आफूमाथि हुने जुनसुकै अनुसन्धानमा सहयोग गर्ने बताए। आफ्नो आ श्रममा दुई सय भक्त रहेको जानकारी उलने दिए। उनले भने, कुनै एउटा शिष्य म मात्रै बसेको ठाउँमा एक्लै जान सक्ने अवस्था पनि हुँदैन। म सधैं प्रहरी सुरक्षा र युवा सहयोगीको साथमा हुन्छु। मलाई महिलाले छुनसमेत मिल्दैन र मैले पनि छोएको छैन। एक महिलाले फेसबुक म्यासेन्जरमा लेखेको विषयमा विद्युतीय अपराधमा अनुसन्धान अघि बढाउन हनुमानढोका प्रहरीमा एक महिनाअघि नै जाहेरी दिइसकेको कृष्णदासले बताए। ती महिलाले गम्भीर षड्यन्त्र गर्दै समितिसँग समेत ६० लाख रुपैयाँ बार्गेनिङ गरेको उनको भनाइ छ। उनले आफूलाई छाती, मुटु तथा प्रोस्टेटका कारण पिसाबमा समस्या रहेको बताए। बाहिरी गतिविधि र धपेडीका कारण साधना गर्न नपाउँदा आफू रोगको सिकार बन्नुपरेको कृष्णदासको भनाइ छ।"
