शीर्षक,विवरण
स्थानीय सरकार सेवा कि सास्ती,"अख्तियार दुरुपयोग अनुसन्धान आयोगको वार्षिक प्रतिवेदन सार्वजनिक गरेसँगै भ्रष्टाचारका फेहरिस्त र तथ्यगत सुझावले तरंग ल्यायो। प्रतिवेदनसँगै सार्वजनिक भएको स्थानीय तहका भ्रष्टाचारसम्बन्धी अध्ययनसर्वेक्षण प्रतिवेदनचाहिँ ओझेलमा परे, जुन प्रवितेदनले स्थानीय तहसम्म पुगेको शासकीय मनोवृत्ति, दलीयवाद, नातावाद, कृपावाद सर्वेक्षण तथ्य र आम अनुभूति उजागर गरेको छ। संघीय शासन पद्धतिको मूलभूत उद्देश्य स्रोतको अधिकतम प्रयोग गरी नागरिकलाई सहज सेवा पुर्याउने हो। अख्तियारको सर्वेक्षण हेर्ने हो भने स्थानीय तहमा भ्रष्टाचार खतरनाक जग बस्न लागेको देखाउँछ। पहिला ठूला भ्रष्टाचार सिंहदरबारकेन्द्रित थियो भने अब गाउँसम्मै विकृत ढंगले पुगेको निष्कर्षमा पुर्याउँछ स्थानीय तहको निर्वाचन भएको तीन वर्ष नपुग्दै। अख्तियारले १५ जिल्लामा तीन हजार व्यक्तिसँग प्रश्न गर्यो; समूहगत छलफल चलायो। उत्तरदातामध्ये ४६७ प्रतिशतले स्थानीय तहका निर्वाचित पदाधिकारी र कर्मचारीको मिलेमतोमा योजना छनोटदेखि कार्यान्वयन तहमा पुग्दासम्म भ्रष्टाचार हुन्छ भन्ने जवाफ दिए। भ्रष्टाचार हुनुमा कर्मचारी, इन्जिनियर, कार्यकारी अधिकारी जिम्मेवार ठान्छन् नागरिक। आयोगले भ्रष्टाचार कारण खोतल्दै नियन्त्रणनिम्ति स्थानीय सरकारलाई २० वटा सुझाव पनि दिएको छ, जसबारे समयमै गम्भीर बहस हुनुपर्छ। गएको स्थानीय निर्वाचनका बेला उम्मेदवारले अत्यधिक खर्च गरे जसरी पनि चुनाव जित्न। त्यो जितमा खर्चिएको धन असुल्न बजेटदेखि प्राकृतिक स्रोतसाधन दुरुपयोग बढ्दो छ। अर्काे त, स्थानीय तहलाई कार्यकर्ता भर्तीको होड चर्किएको छ। तिनले परामर्शदाता, प्रेसकानुनी सल्लाहकार, विज्ञ समूहका नाममा कार्यकर्ता भर्ती गराएका छन्। केन्द्रीय शासनसंयन्त्रमा हुर्किएको दलीयवाद को बीउ स्थानीय तहमा छर्दैछन्। नागरिकका सेवामा खर्चिनुपर्ने सरकारी धन अयोग्य कार्यकर्ता पोस्न खर्चिएपछि सोचेजस्तो परिणाम निस्कँदैन। विनाप्रतिस्पर्धा स्थानीय तहमा प्रवेश विज्ञसल्लाहकार नियुक्त गरिनुको कुनै औचित्य छैन। भ्रष्टाचारजन्य क्रियाकलाप प्रोत्साहित गर्ने कारकतत्त्व खोजी गर्ने क्रममा अख्तियारको ३९८ प्रतिशत सर्वेक्षण सहभागीबाट जवाफ पायो, समाजमा आफ्नो उच्च प्रतिष्ठा देखाउन खोज्ने प्रवृत्ति। अर्को ३९३ प्रतिशतको जवाफ रह्यो, नैतिकतामा कमी आएका कारण भ्रष्टाचार बढेको हो। हुन पनि संघीय पद्धति स्थापित गर्ने पहिलो कार्यकालका निर्वाचित पदाधिकारीले आफूलाई सेवामुखी बनाउनुपथ्र्याे, जसले आम नागरिकलाई स्थानीय सरकारप्रति विश्वास जगाउँथ्यो। तर जनप्रतिनिधि नागरिकको सेवक होइन कि शासककै रूपमा आफूलाई ढाल्दै सरकारी धनमा विलासी रूप देखाउन उद्यत् भए। तिनीहरू आकर्षक कार्यालयदेखि महँगा गाडीमा मोहित भए सरकारी धन सिध्याउँदै। स्थानीय सरकारको अवधारणापछि अख्तियारको यो पहिलो सर्वेक्षणबाट उपलब्ध निष्कर्षमाथि गहिरिएर बहस हुनुपर्ने देखिन्छ। निगरानीको दरिलै फन्दा चलाउनुपर्ने देखिन्छ। जनप्रतिनिधिले खराब मतीका कर्मचारीलाई अनियमित कार्यमा लाग्नै नसक्ने संयन्त्र निर्माण गर्नुपथ्र्याे। उल्टो तिनै कर्मचारीसँगको मितेमतोमा चुनाव खर्च असुल्ने र अर्काेचोटि चुनाव जित्ने खर्च जोहो गर्नेतिर मोहित भए। स्थानीय तहका प्रमुखले उपप्रमुखको अधिकार उपयोग गर्ने, वडासदस्यले वडाध्यक्ष अधिकार अनधिकृत रूपमा प्रयोग गर्ने बढ्दो छ। सार्वजनिक खरिद ऐनको बर्खिलापमा आफन्तलाई ठेक्कापट्टा दिन प्रवृत्ति पनि बाक्लिएको छ। स्थानीय निर्वाचनपूर्व कर्मचारीको स्थानीय तहमा कर्मचारीको व्यवस्थापन भइसक्नुपर्ने हो। कतिपय प्रशासकीय अधिकृत पुग्न सकेका छैनन् र पुग्नेहरू केवल हाजिर गरी फर्किनमा सीमित छन्। कर्मचारी नै कार्यालयमा नरहेपछि नागरिकले सहज सेवा पाउने अवस्था रहन्न। संघीय पद्धतिसँगै स्थानीय तहमा बजेट बढी गएको छ। त्यसअनुरूप स्थानीय तहलाई बलियो पार्ने गरी कर्मचारीको व्यवस्थापन गर्न सरकार असफल भएको छ। स्थानीय तहलाई अधिकार र बजेटसँगै त्यहीअनुरूप प्रशासनिक र निगरानीको संरचना पनि निर्माण गरिनुपथ्र्याे। निगरानीका संयन्त्र सक्रिय नहुँदा भ्रष्टाचार र अनियमितता मौलाउन पुगेको हो। नियमनकारी निकायको निगरानी नहुँदा तजविजी र जथाभावी कामले प्रश्रय पाएको हो। स्थानीय तहमा भ्रष्टाचार झांगिनुपूर्व नै निगरानी संयन्त्रको दरिलो उपस्थिति देखाउन जरुरी छ। निर्वाचित पदाधिकारी तथा कर्मचारीका सम्पत्तिमा छड्के जाँच बढाउनुपर्छ।"
अर्थतन्त्र किन ओरालोतिर,"काठमाडौं : सन् २०२० भर्खरै सुरु भएको छ। २० को दशकमा नेपालले आर्थिक विकासको छलाङ मार्ने लक्ष्य राखेको छ। पहिलो खुड्किलो सन् २०२२ मा अल्पविकसित देशबाट विकासशील राष्ट्रमा रूपान्तरण हुनु पर्नेछ। सन् २०३० मा दिगो विकास लक्ष्य हासिल गर्ने र मध्यम आय भएको मुलुकमा स्तरोन्नति हुने लक्ष्य छ। मध्यम आय भएको मुलुकका लागि न्यूनतम प्रतिव्यक्ति आय कम्तीमा ३ हजार ९ सय ५६ अमेरिकी डलर अर्थात् अहिलेभन्दा तेब्बर बढाउनु पर्नेछ। आर्थिक विकास र समृद्धिको नारा दिएको सरकारले आउँदो तीन वर्षमा दोहोरो अंकको आर्थिक वृद्धिदर हासिल गर्ने लक्ष्य राखेको छ। पछिल्लो तीन आर्थिक वर्षमा लगातार उच्च आर्थिक वृद्धिदरको आसपासको आर्थिक वृद्धिदर भेट्टाउन सफल रहेको सरकारले यही आधारमा १० अंक र सो माथिको आर्थिक वृद्धिदरको कल्पना गरेको देखिन्छ। आर्थिक वृद्धिदरमा भने यसै आर्थिक वर्षमा ब्रेक लाग्ने देखिएको छ। राष्ट्रिय योजना आयोगले पहिलो त्रैमासिकको कुल गार्हस्थ उत्पादनको वृद्धिदरका आधारमा गरेको अनुमानले यो वर्ष मात्र ४५ प्रतिशत आर्थिक वृद्धिदर हासिल हुनेछ। यो आर्थिक वृद्धिदर नेपालले राजनीतिक संक्रमणको समयमा प्राप्त भएको थियो। जुन समयमा सरकारको बजेटसमेत समयमा आउँदैनथ्यो। कर्जा विस्तारमा ब्रेक अर्थतन्त्रको विस्तारका लागि लगानी, उत्पादन, रोजगारी र उपभोग बलियो हुनुपर्छ। सरकारी होस् या निजी लगानी दुवै घटेको छ। गत वर्षभन्दा पनि कम। घरायसी क्षेत्रको उपभोग घटाउने नीति सरकारले बताइरहेको छ। नेपाल राष्ट्र बैंकका पूर्वकार्यकारी निर्देशक नरबहादुर थापा सरकारले पद्धति निर्माण गर्न खोज्नु आफैंमा राम्रो भए पनि कतिपय नीति प्रत्युत्पादक भएको बताउँछन्। यस वर्ष बैंक तथा वित्तीय संस्थाले प्रवाह गर्ने कर्जासमेत घटेको छ। यसले निजी क्षेत्रको विस्तार नभएको देखाउँछ। वाणिज्य बैंकहरूको संगठन, नेपाल बैंकर्स एसोसिएसनका अनुसार गत आर्थिक वर्षको पहिलो ६ महिनामा दुई खर्ब ५७ अर्ब रुपैयाँ कर्जा प्रवाह भएको थियो। यो आर्थिक वर्षको पहिलो ६ महिनामा एक खर्ब ९७ अर्ब रुपैयाँ कर्जा प्रवाह भएको छ। वाणिज्य बैंकहरूकै कर्जा विस्तार गत आर्थिक वर्षको अर्धवार्षिक अवधिभन्दा अहिले ६० अर्ब रुपैयाँ घटेको छ। यसले निजी क्षेत्र लगानी विस्तारमा उत्साहित नभएको देखाउँछ। सरकारले लागू गरेको कर कार्यालयमा पेस भएको विवरणका आधारमा कर्जा पाउने व्यवस्थाले कर्जाको माग नै घटाएको छ। त्यति मात्र होइन, भर्खरै सरकारले आम्दानीको ५० प्रतिशतभन्दा बढी मासिक किस्ता हुनेगरी व्यक्तिगत घर कर्जा, सवारी कर्जामा समेत कडाइ गरेको छ। ऋण लिन कर चुक्ताको प्रमाणपत्र अनिवार्य गरिएको छ। सुस्त सरकारी खर्च सरकारको खर्च गत वर्षभन्दा कमजोर देखिएको छ। चालु वर्षको आधा अवधि बितेको छ। यो अवधिमा पुँजीगत खर्च (विकास निर्माण खर्च) कुल विनियोजित ४ खर्ब ८ अर्बमध्ये १३७२ प्रतिशत मात्रै भएको महालेखा नियन्त्रक कार्यालयको तथ्यांक छ। विकास निर्माण हुन नसकेर निर्माण सामग्री उद्योग सुस्त छन्। पूर्वाधारको ठूलो खाडल छ। निजी क्षेत्रको प्रतिस्पर्धात्मक क्षमता बढाउन र आममानिसले उपभोग गर्ने सार्वजनिक सेवा र वस्तुको आपूर्ति सुलभ र गुणस्तरीय बनाउन धमाधम पूर्वाधार निर्माण गर्नु पर्नेछ। तर, विकास खर्च भने गत वर्षको पहिलो ६ महिनामा सरकारको पुँजीगत खर्च १७ प्रतिशत थियो। तुलनात्मक रूपमा यसपटक विकास निर्माण खर्च पनि कमजोर देखिएको छ। राजस्व असुलीमा धक्का चालु वर्षको सुरुदेखि नै आयातमा कमी तथा मदिरा उद्योगप्रति सरकारले लिएको नीतिका कारण राजस्व असुलीमा धक्का लागेको छ। पहिलो ६ महिनामा सरकारले ५ खर्ब ३७ अर्ब रुपैयाँ राजस्व संकलनको लक्ष्य राखेकामा पहिलो ६ महिनामा राजस्व लक्ष्य र असुलीको खाडल १ खर्ब (एक सय अर्ब) रुपैयाँ नाघेको छ। मदिरा उद्योगमा सरकारले प्रतिक्विन्टल अन्नबाट उत्पादन हुने इक्स्ट्रा न्यूट्रल अल्कोहल (इएनए) को परिमाण बढाइदिएपछि कतिपय मदिरा उद्योग उत्पादन बन्द गरेर बसे। जसकारण अन्तःशुल्क असुलीमा धक्का लाग्यो। सरकारले कात्तिकबाट यो निर्णय आंशिक सच्याए पनि मदिरा व्यवसायी उत्साहित छैनन्। विप्रेषण आप्रवाहमा कमी नेपालको बाह्य क्षेत्र स्थायित्वको प्रमुख स्रोत विप्रेषण (रेमिट्यान्स) आप्रवाह नकारात्मक देखिएको छ। चालु आवको पहिलो चौमासिकमा वैदेशिक रोजगारीमा जानेको संख्या ५६ प्रतिशतले बढोत्तरी भएको छ। तर, रेमिट्यान्स भने अघिल्लो वर्षको पहिलो चौमासिकको तुलनामा २३ प्रतिशतले घटेको छ। गत वर्ष पहिलो चौमासिकमा ३ खर्ब १२ अर्ब रेमिट्यान्स आएको थियो। जबकि यो वर्ष सोही अवधिमा ३ खर्ब ४ अर्ब रेमिट्यान्स भित्रिएको नेपाल राष्ट्र बैंकले जनाएको छ। रेमिट्यान्स घटेपछि मुलुकको विदेशी मुद्रा सञ्चितिमा प्रत्यक्ष असर पर्छ। व्यापार घाटाको ठूलो खाडल हुँदाहुँदै पनि रेमिट्यान्सले आयात धान्न सघाएको छ। सरकारले विदेश जानेलाई विदेशी मुद्रा सटहीमा कडाइ गरेपछि हुण्डी बढेको र रेमिट्यान्स घटेको आकलन गरिएको छ। प्रायः चाडपर्वका बेला विदेशबाट परिवारलाई खर्च पठाउने चलनले यो अवधिमा रेमिट्यान्स बढ्ने गथ्र्यो तर यस वर्ष उल्टो क्रम देखियो। उपभोगमा कमी नेपाल राष्ट्र बैंकले सवारी र घरजग्गा कर्जामा कडाइ गरेपछि सवारीसाधन र रियलस्टेट कारोबारमा कमी आएको छ। विगत वर्षहरूमा पुनर्निर्माणको कामले निर्माण सामग्रीको बजार बढेको र सरकारको अनुदानसँगै आवास पुनर्निर्माणले व्यक्तिगत खर्चलाई समेत उत्प्रेरित गर्दा बजारमा नगद प्रवाह बढेको थियो। यस वर्ष भारतमा मूल्यवृद्धि भएसँगै नेपालमा पनि त्यसको असर देखिएको छ। भदौ र असोजमा मुख्य चाडपर्वका बेला उपभोक्ता मूल्य वृद्धि ६ प्रतिशतभन्दा माथि रह्यो। कात्तिकमा पनि ५७६ प्रतिशत थियो। मूल्यवृद्धिले सामान्य उपभोग घटाएको छ। त्यसमाथि व्यक्तिगत कर्जामा अंकुश लगाउने सरकारको नीतिले घरायसी क्षेत्रबाट हुने खर्चमा समेत कमी आएको छ। सरकार, निजी क्षेत्र र घरायसी क्षेत्रबाट हुने लगानी र खर्च शिथिल हुँदा अर्थतन्त्र ओरालो लागेको हो।"
कहाँ जान्छन् अखेटोपहार,"काठमाडौं : प्रहरीले वन्यजन्तुको अखेटोपहार (हाड, छालालगायत वस्तु) बरामद गर्छ। उसले मुद्दा चलाउन पाउँदैन। पक्राउ अभियुक्त र बरामद अखेटोपहार सम्बन्धित जिल्लाको डिभिजन वन कार्यालयलार्ई बुझाउँछ। पक्राउ परेका अभियुक्त जरिवानामा छुटे वा जेल चलान भए भन्ने जानकारी प्रहरीले पाउँदैन। वन कार्यालयले पनि वार्षिक प्रतिवेदन नबनाउन्जेल उक्त जानकारी राख्दैन। विशेष गरी प्रहरीको केन्द्रीय अनुसन्धान ब्युरो (सीआईबी) ले वन्यजन्तुको अखेटोपहारको अपरेसन चलाउँदै आएको छ। यसका लागि प्रहरी नायब उपरीक्षकको कमान्डमा छुट्टै पिलर पनि छ। सीआईबीकै प्रतिवेदनअनुसार ०७५ कात्तिक २८ देखि हालसम्म सात किलो पाँच सय ३७ ग्राम सालकको खपटा, तीन वटा भालुको पित्त, एउटा बाघको छाला, दुई वटा चितुवाको छाला, तीन वटा चरीबाघको छाला, एउटा गैंडाको खाग, ६ वटा कस्तुरीको बिना र ध्वाँसे चितुवाको दाह्रा सात वटा बरामद गरेको छ। यी अखेटोपहार बिक्रीवितरण तथा ओसारपसारमा संलग्न ६१ जनालाई मुद्दा चलाउन सीआईबीले जिल्ला वन कार्यालय हात्तीसार पठायो। उनीहरूविरुद्ध अहिले अदालतमा मुद्दा चलिरहेको छ। पक्राउ परेका अधिकांश भरिया हुन्। डिभिजन वन कार्यालय काठमाडौंको तथ्यांक हेर्ने हो भने ०५६५७ देखि ०७४७५ सम्म एक हजार चार सय ६८ वटा चराचुरुंगी, ९२ वटा चितुवाको छाला, ९४ वटा रेडपाण्डाको छाला, २६ वटा गैंडाको खाग, ४० वटा सालकका खपटा, १९ वटा भालुको पित्त, १९ वटा बाघको छाला, १८ वटा कस्तुरीको बिना, ८ वटा वन बिरालोको छाला र १४ वटा हात्तीको दाह्रा बरामद भएका थिए। यो अवधिमा वनले ३ सय ७१ वटा मुद्दा अदालतमा लगेको छ। प्रहरीले हालसम्म काठमाडौंबाट अखेटोपहार ओसारपसार एवं बिक्री वितरणमा संलग्न सात सय २६ नेपाली, ४४ जना भारतीय, ११ जना चिनियाँ, दुई जना साउदी अरेबिया, दुई अमेरिकी, टर्कीका दुई जना, जापान, कम्बोडिया, थाइल्यान्ड र पाकिस्तानका एकएक जना पक्राउ गरेको छ। वन्यजन्तु अपराधमा पक्राउ परेका व्यक्तिको जिल्लागत तथ्यांक हेर्दा नुवाकोट, काठमाडौं, सिन्धुपाल्चोक, काभ्रे, मकवानपुर, धादिङ, रसुवा र गोरखाका बढी छन्। डिभिजन वन कार्यालय काठमाडौंका सहायक वन अधिकृत सन्तकुमार श्रेष्ठका अनुसार गत आवमा ६८ वटा मुद्दा दायर भएका थिए। यो आर्थिक वर्षको पुस ६ गतेसम्म २४ वटा मात्रै मुद्दा दायर भएका छन्। यो अवधिमा बरामद भएका अखेटोपहार चितवन राष्ट्रिय निकुञ्ज र सशस्त्र वनरक्षक तालिम केन्द्र टिकौलीमा सुरक्षित भण्डारणका लागि पठाइएको छ। खासगरी राजधानीका बालाजु, गोंगबु, महाराजगन्ज, कपन, चाबहिल, गौशाला, रत्नपार्क, पुरानो बसपार्क, बागबजार, कलंकी, स्वयम्भू, वनस्थली, तीनकुने, कोटेश्वर र सीतापाइलालाई अखेटोपहार कारोबारीले अपराध क्षेत्र बनाउँदै आएका छन्। अखेटोपहार मुद्दाको अन्तिम फैसला नहुन्जेल बरामद सामग्री चितवन राष्ट्रिय निकुञ्जको कसरा र सशस्त्र वनरक्षक तालिम केन्द्र टिकौलीमा भण्डारण गरिन्छ। ०५४ देखि ०७३ सम्म देशभरबाट बरामद भएका अखेटोपहारलाई ०७४ जेठमा जलाएर नष्ट गरिएको थियो। उनले भने, बरामद अखेटोपहार कहाँ जान्छ भनेर धरैको चासोको विषय हो। यो सबै नष्ट गर्ने नै हो। प्रहरी समात्ने। वनले मुद्दा चलाउने। अभियुक्त जेल जाने वा जरिवानामा छुट्ने क्रम रोकिएको छैन। बरामद अखेटोपहार कालान्तरमा जलाइन्छ। यो एउटा कानुनी प्रक्रिया मात्रै बनेको छ। अखेटोपहारको संरक्षण वा चोरी सिकारमै नियन्त्रण गर्न किन सकिँदैन ? प्रहरीका केन्द्रीय प्रवक्ता डीआईजी शैलेश थापा क्षेत्री भन्छन्, वन्यजन्तुको चोरीसिकार नियन्त्रण गर्ने निकाय प्रहरी मात्रै होइन। वन, राष्ट्रिय निकुञ्ज, सेना र अन्य सरोकारवाल निकाय छन्। हामीले त सूचना विकसित गरेर समात्ने मात्रै हो। पक्राउ गर्ने निकाय एउटा र अनुसन्धानसँगै मुद्दा चल्ने निकाय अर्कै भएकाले पनि चोरीसिकार नियन्त्रणमा आउन नसकेको बुझाइ प्रहरी मुख्यालयको छ। क्षेत्रीले भने, अखेटोपहार जलाउने कार्य अन्तर्राष्ट्रिय अभ्यासअनुसार नै हो। केन्यामा पनि हात्तीको दाह्राको पहाड बनाएर जलाइन्छ। उनले अखेटोपहार संकलन गरेर पर्यटन प्रवद्र्धनका लागि म्युजियम बनाउने विषयमा समन्वयात्मक कार्यालयले विचार गर्नुपर्ने बेला आएको बताए। वन मन्त्रालयका सचिव डाक्टर विश्वनाथ वलीले अखेटोपहारका कुनै मूल्य नभएकाले नै नष्ट गरिएको बताए। उनले भने, अखेटोपहारको कुनै मूल्य हुँदैन। कारोबारीले ठगीखाने बाटो मात्रै बनाएका हुन्। हामीले मूल्य नभएपछि नष्ट गर्दै आएका हौं। अखेटोपहारलाई शैक्षिक अनुसन्धान प्रयोजनका लागि दिन सकिने व्यवस्था ऐनले गरेको छ। तर, कार्यान्वयनमा आएको छैन। अखेटोपहारलाई पर्यटन प्रवद्र्धनमा विकास गर्न म्युजियम बनाउन सकिँदैन भन्ने प्रश्नमा सचिव वलीले भने, चितवन राष्ट्रिय निकुञ्जमा केही राखिएका छन्। ठूलो परिमाणमा भेटिएपछि त्यसको औचित्य र मूल्य नभएपछि जलाउनुपरेको हो। उनले समन्वयको सम्बन्धमा सबै निकायसँग भइरहेको दाबी गरे। वन्यजन्तुको चोरीसिकार नियन्त्रणमा सचेतनामूलक कार्यक्रम गरिए पनि त्यसको प्रभावकारिता नभएको उनले स्विकारे। चेतना अभिवृद्धिकै लागि हामीले प्रत्येक जिल्लामा वन्यजन्तु संरक्षण इकाइ गठन गर्ने भनेर लागेका छौं, वलीले भने, अहिलेसम्म २५ वटा जिल्लामा गठन गरिसकेका छौं। अझै विस्तार गर्छौं। अखेटोपहार जलाउँदा मुचुल्का गरी रेकर्ड राखेर मात्रै जलाउने गरिन्छ। मुद्दा एउटै सजाय फरक डिभिजन कार्यालयले जिल्ला अदालत काठमाडौंमा दायर गरेको वन्यजन्तुसम्बन्धी मुद्दामा भालुको पित्त बरामद भएका अभियुक्तमध्ये कसैलाई ५० हजारसम्म जरिवाना त कसैलाई ५ वर्ष कैद सुनाएको छ। चितुवाको छाला बरामद भएको घटनामा कसैलाई ५ हजार जरिवाना तिराएको देखिन्छ भने कसैलाई ५० हजार जरिवाना तिराएको देखिन्छ। कसैलाई यही प्रकरणमा जेल सजायसमेत सुनाएको देखिन्छ। कस्तुरीको बिना बिक्री वितरण तथा ओसारपसारमा कसैलाई ५० हजार जरिवाना सुनाएको छ भने कसैलाई १० हजार मात्रै जरिवाना तोकिएको छ। एउटै मुद्दामा किन फरक सजाय भन्ने प्रश्नमा श्रेष्ठ भन्छन्, यो जरिवाना र सजाय कसलाई कति गर्ने भन्ने विषय सम्मानित अदालतको हो। प्रहरीले बरामद गरेको सामानका आधारमा बयान गरेर मुद्दा बुझाउने मात्रै हो। तर, अनुसन्धानमा संलग्न एक प्रहरी अधिकृत भन्छन्, डिभिजन वन कार्यालयबाटै मुद्दा कमजोर बनाएर अदालतमा दर्ता गर्ने आशंका छ। किन हुन्छन्, ओसारपसार र बिक्रीवितरण डिभिजन वन कार्यालय काठमाडौंका सहायक वन अधिकृत श्रेष्ठका अनुसार वन्यजन्तुको अखेटोपहारको अवैध ओसारपसार र बिक्रीवितरणबारे भ्रम सिर्जना भएको छ। उनका अनुसार यो एउटा ठगीखाने मेलो मात्रै हो। भालुको पित्त बाथरोगका लागि अचुक औषधि हो भनेर तस्करले हौवा फिँजाउने र बिक्रीवितरणका लागि व्यक्ति परिचालन गर्ने गरेको बुझाइ उक्त कार्यालयको छ। श्रेष्ठ भन्छन्, एउटै सामान विभिन्न व्यक्तिमार्फत ओसारपसार र बिक्री हुँदै आउँछन्। प्रहरीले विशेष सूचनाबाहेक पक्राउ गर्न सक्दैन। पक्राउ गरी सोधपुछ गर्दा उनीहरूलाई नै थाहा हुँदैन के काममा प्रयोग हुन्छन् भनेर। सकेजति महँगोमा बेच्ने तस्करको योजना हुन्छ। सीआईबीका अनुसार भने बाघको छाला, सालकको खपटा, कस्तुरीको बिना चीनतर्फ चोरीनिकासी हुँदै आएको छ।"
रेशम छिट्टै छुट्छन् : दाहाल,"काठमाडौं : सत्तारुढ दल नेकपाका अध्यक्ष पुष्पकमल दाहालले टीकापुर घटनामा जन्मकैदको फैसला सुनाइएका निलम्बित सांसद रेशम चौधरी छिट्टै छुट्ने बताएका छन्। माघी महोत्सवका अवसरमा बुधबार राजधानीको टुँडिखेलमा आयोजित कार्यक्रममा अध्यक्ष दाहालले टीकापुर घटनाका मुद्दा खारेज गर्ने विषयमा पार्टी र सरकारमा छलफल भइरहेको जनाउँदै परिणाम केही समयभित्रै निस्कने जिकिर पनि गरे। उनले भने, टीकापुर घटनाको सन्दर्भमा झुटा मुद्दा खारेज गर्नुपर्यो भनेर साथीहरूले भन्नुभयो, पार्टी र सरकारसँग पटकपटक छलफल भइसकेको छ। कतिपय साथी छुटेका छन्। रेशमलगायत साथीहरू छुट्न बाँकी छ। छुटाइन्छ हेर्नुहोला, केही समयभित्र यसको परिणाम निस्कन्छ। ०७२ भदौ ७ गते कैलालीको टीकापुरमा आन्दोलनरत थरुहट र सुरक्षाकर्मी बीचको झडपमा प्रहरीका एक एसपीसहित सात सुरक्षाकर्मी र एक बालकको ज्यान गएको थियो। त्यही अभियोगमा चौधरीलगायतविरुद्द कैलाली जिल्ला अदालतमा परेको मुद्दामा अदालतले दोषी ठहर गर्दै चौधरीलगायत ११ जनालाई जन्मकैद, १२ जनालाई ३ वर्ष जेल, एक जनालाई ६ महिना जेल र तीन जनालाई सफाइ हुने फैसला सुनाएको थियो। मुलुकी ऐन ज्यानसम्बन्धी महलको १३ (३) बमोजिम जन्मकैद ठहर गरेको थियो। कैलाली अदालतको फैसला पुनरावेदनका लागि चौधरीलगायत उच्च अदालत दिपायल गएका छन्। उनको मुद्दा उच्च अदालत दिपायलको महेन्द्रनगर इजलासमा चलिरहेको छ। मुद्दाको पेसी ७ माघका लागि तोकिएको छ। रेशमलाई सबैभन्दा पहिला प्रधानमन्त्रीको हैसियतले भारतको दिल्लीमा भेटेर के हो तपाईंको कुरा राख्नुहोस् भन्ने पहिलो व्यक्ति प्रचण्ड थियो भन्ने तपाईंहरूले नबिर्सनुहोला। प्रधानमन्त्रीको हैसियतले मैले भेटेको हुँ, दाहालले टुँडिखेलमा भने, तपार्इंहरूले के बिर्सन पाउनुहुन्न भने डिल्लीबजार खोरमा गएर रेशमलाई भेट्ने पनि मै हुँ भन्ने बुझिराख्नुस्। सभामुख, सरकार र पार्टीलाई भनेर कम्तीमा पनि रेशलाई शपथ गराउनुपर्छ, माननीयको दर्जा दिनुपर्छ भनेर निर्णय गराउन मुख्य भूमिका खेल्ने मान्छे पनि म हँु भन्ने नबिर्सनुहोला। चौधरी राजपाका तर्फबाट कैलाली १ बाट प्रतिनिधिसभामा विजयी भएका हुन्। ०७५ पुस १९ मा चौधरीलाई डिल्लीबजार सदरखोरबाट सिंहदरबारमा ल्याएर तत्कालीन सभामुख कृष्णबहादुर महराले सांसदको शपथ खुवाएका थिए। थरुहट र राजपाले चौधरीलगायत टीकापुर घटनामा मुद्दा लागेका माथिको मुद्दा फिर्ता लिन र उनलाई रिहा गर्न सरकारमाथि दबाब बढाइरहेका बेला सरकारकै नेतृत्व गरिरहेको दल नेकपा अध्यक्ष दाहालले उनी छिट्टै छुट्ने बताएका हुन्। टुँडिखेलमा आयोजित माघी सभामा बोल्ने केही थारू नेताले माघ १५ भित्र चौधरीलगायत टीकापुर घटनामा मुद्दा लागेकाको मुद्दा फिर्ता नलिए संविधान जलाएर सिंहदरबार र न्यायालयविरुद्ध आन्दोलनमा उत्रने चेतावनी दिएपछि दाहालले चौधरी छुट्ने बताएका हुन्। दाहालले रेशम चौधरीको मात्र नभई आफैंले नेतृत्व गरेको माओवादी जनयुद्ध मा सहभागी भएका कतिपय नेताकार्यकर्ता पनि जेलमा अझै रहेको र उनीहरूलाई छुटाउने आन्दोलनमा आफैं संलग्न भइरहेको पनि बताए। दाहालले भने, तपार्इंहरूले थारू मात्र भन्नुभयो म त्यसलाई मान्दिनँ। सुन्नुहोस्, माओवादी आन्दोलनभित्र लागेका मसँगै भएका साथीहरू अहिले पनि जेलमा छन्। हिजो जनयुद्धमा संलग्न भएका पहाडिया ब्राह्मण क्षेत्री नै अहिले पनि जेलमा छन्। मोरङमा हिजो सेनाबाट विद्रोह गरी जनमुक्ति सेनामा आएका मान्छे केही समयपहिले पक्रिएर जेलमा हालिएको छ। उसलाई छुटाउने संघर्षमा म संलग्न छु भनेर तपार्इंहरूले बुझ्न जरुरी छ। गोरखामा भर्खर अर्काे एक जनालाई गिरफ्तार गरिएको छ। जेल हालिएको छ, उनलाई छुटाउन पनि मेरो आन्दोलन जारी छ। ५ हजारको मात्र म जिम्मा लिन्छु दाहालले तत्कालीन माओवादी युद्धका बेला मारिएका १७ हजारमध्ये आफूले ५ हजारको मात्र जिम्मा लिने बताए। गलत तथ्यांक सच्याउन भन्दै दाहालले त्यसबेला मारिएका १२ हजारको जिम्मा त्यस बेलाका राजा र राज्य सञ्चालन गरेकाहरूले लिनुपर्ने बताए। पहिले म तथ्यांक मात्र सच्याउन चाहन्छु। तथ्यांक के भने मैले १७ हजार मान्छे मारेर आएको भन्ने गरिन्छ, यो सत्य होइन, सत्य के हो भने हिजोका सामन्ती राजाहरूले १२ हजार मारेका हुन् मलाई ५ हजारको जिम्मा दिनुहुन्छ भने जिम्मा म लिन्छु, दाहालले भने, तर राजाहरूले मारेको १२ हजारको चाहिँ कुरा नहुने, राज्यले मारेको पनि मेरै टाउकामा हाल्ने गरियो भने त्यो न्याय हुँदैन। मैले सधैं भनेको छु, युद्धको म जिम्मा लिन्छु। त्यहाँ भएका राम्रानराम्रा कामको म जिम्मा लिन्छु। त्यसबाट कहीँकतै भाग्ने क ुरा हँुदैन। उनले आफूले सबै विषयलाई बुझेर आन्दोलनलाई अहिले चौतारीमा बिसाएको मात्र बताए। आन्दोलन, संघर्ष भन्ने कुरा एउटा ठूलो पहाड चढेजस्तो हो। अहिलेसम्म कसैले नचढेको पहाड चढेजस्तै हो। पहाड चढ्दा कोही नपुगेको उचाइमा पग्दा माउन्ट एभरेष्ट चढ्न खोज्दा तपार्इं सीधै नाक अगाडिबाट जान सक्नुहुन्न, दाहालले अगाडि थपे, तपार्इंले दायाँ, बायाँ फर्किनुपर्ने हुन्छ। कहिलेकाहीँ तल झरेजस्तो पनि गर्नुपर्ने हुन्छ। चौतारीमा बिसाउनुपर्ने पनि हुन्छ। यो कुरा नबुझीकन तपार्इंहरूले आरोपित गर्नेतिर लाग्नुभयो भने त्यसले भलो गर्दैन। नयाँ चिज लिन पोल्टामा प्राप्त भएको कुरा नगुमोस् भन्नेमा सचेत हुनुपर्ने भन्दै दाहालले बुद्धिमतापूर्वक नै आफूहरूले आन्दोलन अगाडि बढाइरहेको जिकिर गरे। उनले भने, माओवादी आन्दोलनमा सहभागीहरूको हकहितको प्राप्ति नहुँदासम्म, पूर्णरूपमा मुक्ति नहुँदासम्म म तपार्इंहरूको ऋणी छु। मेरो काँधमा तपार्इंहरूको जिम्मेवारी छ। मैले बुद्धिमतापूर्वक, आवेगमा होइन, उत्तेजनामा होइन, बुद्धि पुर्याएर सबै जनसमुदायको पूर्ण मुक्तिको आन्दोलनलाई अगाडि लैजान जरुरी छ। यसमा तपार्इंहरूको साथसहयोग जरुरी छ।"
चालु आवको ६ महिना : राजस्वमा एक खर्बको खाडल,"काठमाडौं : अर्थमन्त्री डायुवराज खतिवडाको दोस्रो बजेट कार्यान्वयन पनि कमजोर देखिएको छ। अर्थ मन्त्रालयको बागडोर सम्हालेको पहिलो वर्ष अर्थतन्त्रका परिसूचक निराशाजनक देखिएपछि संघीयता कार्यान्वयन र कानुन निर्माण आधार वर्ष भएकाले परिणाममुखी काम गर्न नसकिएको मन्त्री खतिवडाले बताएका थिए। बहुमतको सरकारका अर्थमन्त्रीबाट आर्थिक सुधारको फड्को मार्ने अपेक्षा गरिरहेका बेला उनी विगतका औसत अर्थमन्त्रीको भूमिकामा देखिएका छन्। प्रचलनमा रहेका कर प्रणालीमा परिवर्तन गर्नेदेखि लगानी सम्मेलन, वित्तीय उत्तरदायी कानुन संशोधनसम्मको पहलले अर्थतन्त्रमा सकारात्मक सुधार ल्याउने अपेक्षा गरिएको थियो। तर, चालु आर्थिक वर्षको ६ महिनाको अन्तिम दिन (मंगलबार) अर्थतन्त्रमा आधारभूत मानिने परिसूचक नकारात्मक देखिएका छन्। पहिलो कार्यकालमा सबैभन्दा सबल सूचक मानिएको राजस्व संकलन दोस्रो कार्यकालको पहिलो ६ महिनामा ठूलो खाडल देखिएको छ। यस अवधिमा लक्ष्यभन्दा एक खर्ब चार अर्ब रुपैयाँ कम राजस्व संकलन भएको छ। पहिलो महिनादेखि आयात घटिरहेको अवस्थामा आन्तरिक राजस्वले समेत ठूलो धक्का दिएको छ। मदिरा, बियर, गाडी, सिमेन्ट, क्लिंकर, छडको बिक्रीमा समेत गिरावट आएको तथ्यांक बाहिर आएका छन्। पुँजीगत खर्च पोहोरभन्दा कमचालु आर्थिक वर्षको आधा अवधि सकिँदा पनि पुँजीगत खर्च १३७२ प्रतिशत मात्रै भएको महालेखा नियन्त्रकको कार्यालयको तथ्यांक छ। यसरी विकास निर्माणका लागि छुट्टयाइने बजेट सरकारी ढुकुटीमै थन्किनु अर्थतन्त्रका लागि नकारात्मक मानिन्छ। गत वर्षको पहिलो ६ महिनामा सरकारको पुँजीगत खर्च १७ प्रतिशत थियो। तुलनात्मकरूपमा यसपालि पुँजीगत खर्च कम देखिएको छ। गत वर्ष तल्लो तहका सरकार र विकासे मन्त्रालयलाई दोष दिएर उम्किन खोजेको अर्थ मन्त्रालयलाई यसपटक उम्किन सहज छैन। गत आवमा संसद्को अर्थ समितिमा भएको बजेट समीक्षामा अर्थसचिव राजन खनालले बजेट बाँडेर रित्तो हात बस्ने बाहेकको अधिकार अर्थ मन्त्रालयलाई नभएको जिकिर गरेका थिए। वित्तीय उत्तरदायी तथा आर्थिक कार्यविधि ऐनमा संशोधन भई अर्थ मन्त्रालयलाई बाँडेको बजेट रकम खर्च हुन नसकेमा तान्ने वा रोक्नेसम्मको अधिकार दिइएको छ। यस्तो पुँजीगत खर्चमा अपेक्षित सुधार हुन सकेको अवस्था छैन। प्रधानमन्त्री केपी ओलीले कार्यसम्पादन सम्झौता गर्दासमेत ९० प्रतिशत प्रगति हुन नसक्ने आयोजनाका पदाधिकारीलाई कारबाही गर्न निर्देशन दिएका थिए। यस्तै चौमासिक समीक्षामा पनि उनले फागुन मसान्तभित्र ५० प्रतिशत पुँजीगत खर्च गर्न निर्देशन दिएका थिए। गत पुस २० मा अर्थमन्त्री डा युवराज खतिवडाले उच्चस्तरीय व्यवस्थापन समूहको बैठकमा बजेट तथा कार्यक्रम महाशाखाका पदाधिकारी र कर्मचारीलाई बजेटको अर्धवार्षिक समीक्षा अवधिसम्म विकास खर्च ३० प्रतिशतभन्दा बढी हुने व्यवस्था मिलाउन निर्देशन दिए। यद्यपि, खर्चको रफ्तार हेर्दा लक्ष्यअनुसार काम हुनेमा संशय कायमै छ। यस अवधिमा राष्ट्रिय गौरवका आयोजनाको पुँजीगत खर्च जम्मा १४८ प्रतिशत छ। सञ्चित कोष ५८ अर्ब बचतमाखर्च गर्न नसक्दा संघीय सरकारको सञ्चित कोष ५८ अर्ब रुपैयाँ स्थिर देखिएको छ। सरकारको सञ्चित कोष बचतमा हुनु वित्तीय अनुशासन पालना भएको मानिन्छ। तर, नेपाल जस्तो अतिकम विकासित मुलुकमा ट्रेजरी बचतमा हुँदा खर्च गर्ने क्षमतामा ह्रास आउँछ। आर्थिक वृद्धिका लागि विकास पूर्वाधार निर्माण अपरिहार्य भइरहेको समयमा खर्च नहुने परिपाटी सकारात्मक मानिदैन। सरकारको आयतर्फ चार खर्ब ५९ अर्ब ६४ करोड रुपैयाँ संकलन भएको छ। तर भुक्तानीतर्फ चार खर्ब ८९ करोड रुपैयाँ मात्रै देखिएपछि ट्रेजरी धनात्मक देखिएको हो। दातृ निकायको सहायतामा कार्यान्वयन भएका आयोजनामा दाताले ठेकेदारलाई दिएको सोझै भुक्तानी भएको रकम ५ अर्ब २१ करोड रुपैयाँ छ। चालु आवमा सरकारले ८ दशमलव ५ प्रतिशतको आर्थिक वृद्धिको लक्ष्य राखेको छ। ट्रेजरीमा अर्बाैं रकम जम्मा हुनुले उक्त लक्ष्य हासिल गर्ने सम्भावना टर्ने संकेत गरेको छ। पाम आयल प्रतिबन्धले थपेको चुनौतीसुरुदेखि व्यापारघाटामा देखिएको सुधारलाई धेरैजसोले अर्थतन्त्रमा सकारात्मक संकेत मानेका थिए। पहिलो पाँच महिनामा आयात ४२४ प्रतिशतले घट्दा निर्यात २७ प्रतिशतले बढेको थियो। कुल निर्यातमा २४२५ प्रतिशत पाम आयलले उकासेको थियो। तर, भारतले पाम आयलको आयातमा प्रतिबन्ध लगाएपछि निर्याततर्फको राजस्वमाथि धेरै प्रश्न उठ्न थालेका छन्। आयात कमजोर हुँदा भन्सारबाट प्राप्त हुने राजस्व उल्लेख्य घटिरहेको अवस्थामा पाम आयलले उकासेको निर्यात व्यापार समेत ओरालो लाग्ने देखिएको छ।"
दलितलाई निःशुल्क शिक्षा,"काठमाडौं : राज्यले दलित समुदायलाई सबै तहको शिक्षा निःशुल्क दिने भएको छ। विद्यमान कानुन संशोधन गरी सरकारले यस्तो व्यवस्था गर्न लागेको हो। प्रतिनिधि सभाअन्तर्गतको शिक्षा तथा स्वास्थ्य समितिमा छलफलमा रहेको केही नेपाल ऐन संशोधनसम्बन्धी विधेयकमा यो व्यवस्था गर्न लागिएको हो। विधेयक राष्ट्रियसभाको विधायन समितिले पास गरिसकेको छ। विधेयकको व्यवस्था कार्यान्वयनमा आए दलित समुदायले चाहेजति तहमा पढ्न पैसा तिर्नुपर्दैन। अहिले दलित समुदायका विद्यार्थीलाई कक्षा दससम्मको शिक्षा पूर्ण निःशुल्क छ। कक्षा ११ र १२ पढ्ने दलित विद्यार्थीलाई भने निश्चित कोटामा छात्रवृत्ति दिइँदै आएको शिक्षा मन्त्रालय उच्च शिक्षा महाशाखाका सहसचिव रामशरण सापकोटाले जानकारी दिए। कक्षा ११ र १२ पढाउने विद्यालयले भर्ना भएका कुल विद्यार्थीमध्ये भर्नाको पाँच प्रतिशतलाई छात्रवृत्ति दिने गर्छन्। योमध्ये तीन प्रतिशत छात्रवृत्ति दलितलाई छुट्याउने गर्छन्। विधेयकमाथि राष्ट्रियसभामा भएको छलफलमा मन्त्रालयले आर्थिक रूपमा विपन्न दलितलाई मात्र निःशुल्क शिक्षा दिन प्रस्ताव गरेको थियो। छफलमा सांसदहरूले संविधानको मर्मविपरीत जान नहुने भन्दै अडान लिएपछि दलितलाई सबै तहको शिक्षा निःशुल्क दिने सहमति जुटेको हो। एकैपटक पूर्ण निःशुल्क दिने व्यवस्था ल्याउँदा कार्यान्वयनमा समस्या पर्ने भन्दै मन्त्रालयले आर्थिक रूपमा विपन्न दलित मात्र हुनुपर्ने तर्क गरेको थियो। निःशुल्क शिक्षा भनिए पनि एउटा तहमा एकपटक मात्र निःशुल्क हुने सहमति भएको छ। यो व्यवस्थाअनुसार व्यवस्थापन संकायबाट निःशुल्क पढेर स्नातक तह उत्तीर्ण विद्यार्थीले स्नातक तहमै शिक्षा, मानविकी वा अन्य संकायमा भर्ना हुन चाहन्छ भने निःशुल्क हुँदैन, सापकोटाले भने। तर केही सांसदले भने पढ्न चाहेजति विषय वा संकाय सबैमा निःशुल्क हुनुपर्ने व्यवस्था समेटिनुपर्ने माग गरेका थिए। संविधानको धारा ४० को उपधारा २ मा दलित विद्यार्थीलाई प्राथमिकदेखि उच्च तहसम्मको शिक्षा निःशुल्क दिने उल्लेख छ। संविधानकै धारा ३१ को उपधारा २ मा हरेक नागरिकलाई राज्यबाट आधारभूत तह (कक्षा एक देखि ८) सम्मको शिक्षा निःशुल्क तथा अनिवार्य र माध्यमिक तह (कक्षा नौदेखि १२) सम्मको शिक्षा निःशुल्क हुने उल्लेख छ। निःशुल्क शिक्षाको प्रावधान कार्यान्वयन गरिँदा वार्षिक रूपमा कति व्ययभार हुन्छ भन्ने अध्ययन मन्त्रालयले गरेको छैन। सहसचिव सापकोटाले भने, निकै चुनौतीपूर्ण व्यवस्था छ। कानुनले व्यवस्था गरेपछि कार्यान्वयन गर्नैपर्यो।"
बुलेटबाट ग्यास लिक भएपछि वीरगन्जपथलैया सडकखण्ड अवरुद्ध,"बारा : भारतको रक्सौलबाट नेपाल आउँदै गरेको ग्यास बुलेटबाट ग्यास लिक भएपछि पथलैयावीरगञ्ज सडकखण्ड अवरुद्ध भएको छ। रक्सौलबाट ग्यास भरेर नेपाल आउँदै गरेको बुलेट जितपुर सिमरा उपमहानगरपालिका२ सूर्य नेपाल अगाडि आइपुग्दा ग्यास लिक भएको थाहा भएको हो। बुलेटबाट ग्यास लिक भएपछि पथलैया र जितपुरमा सबै सवारी साधन रोकेर लिक भएको ग्यास नियन्त्रणको प्रयास भइरहेको प्रहरीको भनाइ छ। ग्यास लिक भएपछि प्राविधिक बोलाएर ग्यास नियन्त्रणको प्रयास भइरहेको छ, इलाका प्रहरी कार्यालय सिमराका प्रहरी नायव उपरीक्षक गोविन्द पुरीले भने, आसपासमा बस्तीसमेत भएकाले सतर्कता अपनाइएको छ।"
टेकोमुनि भूकम्प सुरक्षा दिवस,"भक्तपुर : भक्तपुर दरबार क्षेत्रस्थित राष्ट्रिय कला संग्रहालयको भवन अझै टेकोमा अडिएको छ। भूकम्पले क्षति पुर्याएपछि भवनमा टेको लगाइएको हो। उक्त भवन मल्लकालीन सिंहध्वाका दरबार हो। १९९० सालको भूकम्पमा पनि उक्त दरबार भत्किएको थियो। भूकम्पपछि पुनर्निर्माण गरिएको उक्त दरबार चार वर्षअघिको भूकम्पले पनि क्षति पुर्याएपछि टेकोले अड्याइएको हो। भूकम्प आएको चार वर्षपछि बिहीबार त्यही दरबारमा लगाइएको टेकोमुनि राष्ट्रिय भूकम्प दिवस मनाइएको छ। २२ औं राष्ट्रिय भूकम्प सुरक्षा दिवसको मूल समारोह बिहीबार भक्तपुर दरबार क्षेत्रस्थित सिंहध्वाका दरबारको टेकोमुनि आयोजना गरिएको हो। गृहमन्त्री रामबहादुर थापा बादलको प्रमुख आतिथ्यमा उक्त दिवस मनाइएको हो। कार्यक्रम चल्दै गर्दा सहभागी सर्वसाधारण सिंहध्वाका दरबारमा लगाइएको टेकोमुनि निर्धक्क बसिरहेका थिए। कार्यक्रममै भूकम्प आउँदा सुरक्षित हुने विधि घुँडा टेकी गुडुल्की, ओत लागी समात प्रदर्शन गरिएको थियो। पुरातत्व विभाग र भक्तपुर नगरपालिकाबीच कुरा नमिल्दा उक्त दरबार टेकोमै अडिएको हो। विभागले उक्त दरबार पुनर्निर्माणका लागि पाँच करोड रुपैयाँ विनियोजन गरेर ठेकेदारसमेत छनोट गरिसकेको थियो। विभागले दरबारको पश्चिमी र भक्तपुर नपाले पूर्वीभाग पुनर्निर्माण गर्ने सहमति गरेका थिए। भक्तपुर नपाले आफ्नो जिम्मामा परेको पूर्वीभाग मल्लकालीन शैलीमै बनाउने भने पनि पश्चिमी भागको पुनर्निर्माण रोकिएको छ। दरबारको पूर्वीभाग १९९० को भूकम्पपछि पुनर्निर्माण गर्ने क्रममा युरोपेली शैलीमा निर्माण गरिएको थियो। पश्चिमी भाग भने मल्लकालीन शैलीमा पुनर्निर्माण गरिएको थियो। भक्तपुर नपाले पश्चिमी भागको पुनर्निर्माण ठेक्कामा नदिई उक्त रकम आफ्नो खातामा राख्न जोड दिएपछि उक्त दरबारको टेको हट्न नपाएको हो। भक्तपुर नपाले भने बजेट अभावको कारण आफ्नो जिम्मामा परेको पूर्वीभाग पुनर्निर्माण गर्न नसकेको बताउँदै आएको छ। कमजोर संरचनाले बढी क्षति २२आंै भूकम्प सुरक्षा दिवसलाई सम्बोधन गर्दै गृहमन्त्री थापाले कमजोर निर्माणको कारण नै भूकम्पमा बढीभन्दा बढी क्षति हुने गरेको बताए। उनले विगतका भूकम्पको सिकाइबाट आत्मसमीक्षा गर्दै सुरक्षित निर्माण अबको आवश्यकता भएको स्पष्ट पारे। विपद् व्यवस्थापन नीति, ऐन, नियम, कार्यविधि लागू भइसकेको छ। स्थानीय तह सञ्चालन ऐनमा समेत विपद् व्यवस्थापनबारे स्पष्ट गरिसकेको छ, गृहमन्त्री थापाले भने, त्यसैले स्थानीय तहले भूकम्प प्रतिरोधात्मक संरचना र उत्थानशील समाज निर्माणमा विशेष ध्यान दिनुपर्छ। विपद्ले कुल गार्हस्थ उत्पादनमा १५ प्रतिशत नोक्सानी गरिरहेको उनले बताए। गृहमन्त्री थापाले भूकम्पपछिको पुनर्निर्माण करिब ७५ प्रतिशत सकिएको जानकारी दिए। राष्ट्रिय पुनर्निर्माण प्राधिकरणका प्रमुख कार्यकारी निर्देशक सुशील ज्ञवालीले भूकम्पबाट सुरक्षित घरको सुनिश्चित गर्न स्थानीय तह बढी जिम्मेवार हुनुपर्नेमा जोड दिए। उनले आफ्नो क्षेत्रभित्र बनेका संरचना अनुगमन गर्न स्थानीय तहलाई आग्रह गरे। विपद् जोखिम न्यूनीकरण तथा व्यवस्थापन प्राधिकरणका कार्यकारी प्रमुख अनिल पोखरेलले विपद् जोखिम न्यूनीकरण र पूर्वतयारी दुवै आवश्यक भएको बताए। कार्यक्रममा भक्तपुर क्षेत्र नं १ का संघीय सांसद एवं नेपाल मजदुर किसान पार्टीका केन्द्रीय सचिव प्रेम सुवालले काठमाडौं उपत्यकामा बढ्दो जनसंख्या विपद्को हिसाबले चुनौतीपूर्ण भएको बताए। गुणस्तरीय एवं भूकम्प प्रतिरोधी निर्माणका लागि तीन तहका सरकारले प्रभावकारी अनुगमन गर्नुपर्ने उनको भनाइ थियो। भूकम्प सुरक्षा दिवस व्यवस्थापन उपसमितिका संयोजक भक्तपुर नगर प्रमुख सुनील प्रजापतिले भक्तपुर नगरले उपभोक्ता समितिमार्फत सम्पदा संरक्षण गर्दै आएको जानकारी दिए। भक्तपुर दरबार क्षेत्रमा भएको मूल समारोहअघि भक्तपुरका दुई ठाउँबाट छुट्टाछुट्टै र्याली निकालिएको थियो। र्यालीमा सुरक्षाकर्मीको सांगीतिक ब्यान्ड, स्थानीय बाजागाजा टोलीको सहभागिता थियो।"
गोरु जुधाइ मेला हेरेर फर्केका युवकको लडेर मृत्यु,गोरखा : भीरबाट लडेर घाइते गण्डकी गाउँपालिका १ याङ्दीका एक युवकको उपचारको क्रममा बिहीबार मृत्यु भएको छ। बुधबार घैरुङमा आयोजित गोरु जुधाइ मेला हेरेर फर्केका २३ वर्षीय मौसम थापाको गोरखा अस्पतालमा उपचारको क्रममा बिहीबार मृत्यु भएको प्रहरीले जनाएको छ। बुधबार माघेसक्रान्तिको अवसरका घैरुङमा गोरु जुधाएको हेरेर फर्कने क्रममा बतासे नजिकै भिरबाट लडेका स्थानीय आशिष थापा मगरले जानकारी दिए। सामान्य चोटपटक लागेका उनलाई उपचारका लागि बिहीबार गोरखा अस्पतालमा ल्याइएको थियो। उनको शव पोष्टमार्टका लागि गोरखा अस्पतालमा राखिएको प्रहरीले जनाएको छ।
दुर्गा प्रसाईंको नाममा पक्राउ पुर्जी,"भक्तपुर : जिल्ला प्रशासन कार्यालय भक्तपुरले झापास्थित बी एण्ड सी अस्पतालका सञ्चालक दुर्गा प्रसाईंविरुद्ध बिहीबार पक्राउ पुर्जी जारी गरेको छ। प्रशासनले अभद्र व्यवहारको मुद्दाअन्तर्गत प्रसाईंलाई पक्राउ गर्न पुर्जी जारी गरेको हो। भक्तपुरकी प्रमुख जिल्ला अधिकारी हुमकला पाण्डेले महानगरीय प्रहरी परिसर भक्तपुरको मागबमोजिम पक्राउ पुर्जी जारी गरिएको जानकारी दिइन्। महानगरीय प्रहरी परिसर भक्तपुरका प्रमुख प्रहरी उपरीक्षक सविन प्रधानले प्रसाईँविरुद्ध चिकित्सा शिक्षा आयोगका उपाध्यक्ष प्राडा श्रीकृष्ण गिरीले परिसरमा आफूमाथि अभद्र व्यवहार भएको भनी किटानी निवेदन दर्ता गरेको जानकारी दिए। सोही निवेदनको आधारमा प्रसाईंलाई पक्राउ गर्न जिल्ला प्रशासन कार्यालयमा पक्राउ पुर्जी माग गरेको र उपलब्ध गराइएको उनले स्पष्ट पारे। प्रहरी उपरीक्षक प्रधानका अनुसार बिहीबार प्रसाईंले सानोठिमीस्थित आयोगमा १५१६ जना अनधिकृत व्यक्तिको समूह पठाई हुलदंगा मच्चाएका थिए। उक्त समूहले आयोगका उपाध्यक्षको मानहानी हुने गरी पोस्टर टाँस्नुका साथै आयोगभित्र पर्चासमेत छरेको थियो। उक्त अनधिकृत समूहले आयोग उपाध्यक्ष प्राडा गिरीको मानहानी हुने गरी पोस्टर टाँसे। आयोग कार्यालयमा पर्चासमेत छरे, उनले भने, उहाँमाथि अभद्र व्यवहार गरियो, अमर्यादित रुपमा हुलहुज्जत गरिएको थियो। प्रशासनबाट अनुमति प्राप्त भएलगत्तै प्रसाईंलाई पक्राउ गर्न प्रहरी परिचालन गरिएको प्रहरी उपरीक्षक प्रधानले जानकारी दिए। उनले पक्राउ पुर्जीको म्याद नगुज्रनुअघि नै प्रसाईंलाई पक्राउ गर्न प्रहरी लागिपर्ने सुनाए। प्रसाईंले मेडिकल कलेजको सम्बन्धन दिनका लागि चिकित्सा शिक्षा आयोगका उपाध्यक्ष प्राडा गिरीले २० करोड रुपैयाँ मागेको अभिव्यक्ति दिँदै आएका छन्।"
सरकारले सबै जिल्लामा सामाजिक विकास कार्यालय स्थापना गर्ने,"काठमाडौं : महिला, बालबालिका तथा ज्येष्ठ नागरिक मन्त्रालय र सबै प्रदेशका सामाजिक विकास मन्त्रालयबीच ७७ वटै जिल्लामा सामाजिक विकास कार्यालय स्थापना गर्ने सैद्धान्तिक सहमति जुटेको छ। महिला, बालबालिका तथा ज्येष्ठ नागरिकमन्त्री पार्वत गुरुङ, प्रदेश १ का सामाजिक विकासमन्त्री जीवन घिमिरे, प्रदेश २ का सामाजिक विकासमन्त्री नवलकिशोर साह, गण्डकी प्रदेशकी सामाजिक विकासमन्त्री नरदेवी पुन, प्रदेश ५ का सामाजिक विकासमन्त्री सुदर्शन बराल र कर्णाली प्रदेशका सामाजिक विकासमन्त्री दल रावलबीच बुधबार ललितपुरमा बसेको बैठकले सामाजिक क्षेत्रको कामलाई प्रभावकारी ढंगले अगाडि बढाउन सबै जिल्लामा सो कार्यालय स्थापना गर्ने सहमति गरिएको हो। सामाजिक क्षेत्रको कामलाई राष्ट्रिय गौरवको कार्यक्रमका रूपमा अगाडि बढाउने गरी सहकार्यका साथ काम गर्न प्रदेश सरकारसँग सहकार्य गर्ने गरी सबै जिल्लामा सामाजिक विकास कार्यालय स्थापना गर्ने सैद्धान्तिक सहमति गरिएको महिला, बालबालिका तथा ज्येष्ठ नागरिकमन्त्री पार्वत गुरुङले जानकारी दिए। बैठकमा उनले महिला, बालबालिका, ज्येष्ठ नागरिकलगायत क्षेत्रको कामलाई प्रभावकारी रूपमा अगाडि बढाउन संघीय सरकारले प्रदेश र स्थानीय सरकारसँग सहकार्य गर्न चाहेको पनि स्पष्ट पारे। मन्त्री गुरुङले सामाजिक क्षेत्रको काममा समान धारणा बनाएर अगाडि बढ्न पनि सबै प्रदेश र स्थानीय सरकारलाई आह्वान गरेका थिए। प्रदेश १ का सामाजिक विकासमन्त्री घिमिरेले संघीय सरकारसँग सहकार्य गरेर सामाजिक क्षेत्रको कामलाई अगाडि बढाउन प्रदेश सरकार प्रतिबद्ध रहेको बताए। प्रदेश २ का सामाजिक विकासमन्त्री साहले बाल विवाह, दाइजो प्रथाजस्ता कुरीतिविरुद्धको अभियानमा संघीय सरकारसँग मिलेर काम गर्न प्रदेश २ को सरकार तयार रहेको बताए। गण्डकी प्रदेशकी सामाजिक विकासमन्त्री पुनले बालमैंत्री प्रदेश निर्माणका लागि संघीय सरकारसँग आवश्यक सहकार्य गरेर अगाडि बढ्ने बताइन्। त्यसका लागि सामाजिक संघ, संस्थाको वर्गीकरण गरेर अगाडि बढ्नुपर्ने उनको भनाइ थियो। प्रदेश ५ का सामाजिक विकासमन्त्री बरालले महिला, बालबालिका तथा ज्येष्ठ नागरिक मन्त्रालयले सामाजिक क्षेत्रको कामलाई सहकार्यका लागि गरेको पहलप्रति आभार व्यक्त गरे। उक्त कार्यक्रममा कर्णाली प्रदेशका सामाजिक विकासमन्त्री रावलले छाउपडी प्रथा अन्त्यका लागि संघीय सरकारसँग मिलेर काम गर्ने प्रतिबद्धता जनाएका थिए।"
देशभर हिउँदे वर्षा : बिहीबारदेखि बढेको चिसो एक सातासम्म रहने,"काठमाडौं : केही दिन खुलेको मौसम बिहीबारबाट फेरि बदली भएको छ। बिहीबारदेखि देशभर दिउँदे वर्षा सुरु भएको छ। तीन दिनसम्म सफा मौसम हुँदा सामान्य रहेको जनजीवन वर्षाका कारण फेरि प्रभावित बनेको छ। जल तथा मौसम विज्ञान विभागका अनुसार, मुलुकको पूर्वी मध्य तथा पश्चिमी अधिकांश भूभागमा हल्का र मध्यम वर्षा भएको छ। पश्चिमी न्यून चापीय प्रणालीको प्रभावले एक सातासम्म झरी पर्ने मौसमविद्को भनाइ छ। मौसम पूर्वानुमान महाशाखाका मौसमविद् मिनकुमार अर्यालले भने, हिउँदे वर्षा पुनः सुरु भएको छ। मौसम देशव्यापी रुपमा फेरिएको छ। हिमाली एवम् उच्चपहाडी भूभागमा हिमपात भएको छ। तराईका भू भागमा हुस्सु र कुहिरो लागेको छ। बिहीबारदेखि बढेको चिसो एक सातासम्म रहने मौसम विज्ञान विभागले जनाएको छ। तराईमा हुस्सु र कुहिरो लाग्नेछ। न्युनतम तापक्रममा भने उल्लेखनीय परिवर्तन हुनेछैन। शुक्रबार र शनिबारदेखि अधिकतम तापक्रम घट्ने विभागले जनाएको छ। साताको अन्त्यतिर मुलुकभर मौसम सफा रहने मौसम पूर्वानुमान शाखाको अनुमान छ। साताको अन्त्यतिर बुधबार र विहिबार मौसम प्रणालीमा सुधार आउने छ। मौसम सामान्यतया सफा रहने छ। आगामी चारदिनसम्म दिउँसो चिसो महसुस हुनेछ। मंगलबारदेखि मौसममा क्रमिक सुधार देखिने छ। मौसमविद् अर्यालले भने।"
प्रदेश२ मा छोरी शिक्षा बिमा शिवीर सञ्चालन,"वीरगन्ज : प्रदेश २ मा मुख्यमन्त्री बेटी पढाऊ, बेटी बचाऊ अभियान अन्तर्गत छोरी शिक्षा बिमा कार्यक्रम प्रभावकारी बनाउन आठवटै जिल्लामा एकैसाथ बिमा शिवीर सञ्चालन गरिएको छ । प्रदेश सरकारले प्रदेश २ का ८ वटै जिल्लामा बिहीबार देखि एकैसाथ छोरी शिक्षा बिमा शिवीर सुरु गरेको गरेको हो । प्रदेश सरकारले अभियान अन्तर्गत प्रदेश २ मा २०७५ माघ १ गतेयता जन्मिएका छोरीहरुको उच्च शिक्षाका लागि १ लाख रुपैयाँको बिमा गर्ने कार्यक्रम एक वर्ष अघि ल्याएको थियो । तर सञ्चालनमा आएको एक वर्षमा बिमा कार्यक्रम अपेक्षाकृत रुपमा प्रभावकारी नदेखिएपछि प्रदेश सरकारले प्रदेशका हरेक प्रदेश २ का सबै १ सय ३६ स्थानीय तहमै पुगेर छोरीहरुको शिक्षा बिमा गर्न बिहीबारदेखि सप्ताहव्यापी शिवीर सञ्चालन गरेको हो । मुख्यमन्त्री कार्यालय अनुसार २०७५ माघ १ देखि प्रदेश २ मा २२ देखि २५ हजार बालिका जन्मिए । तर बिमा कार्यक्रम सञ्चालन भएपछिको एक वर्षको अवधिमा करिव १० हजार बालिकाको छोरी शिक्षा बिमा गरिएको छ । बाँकी बालिका शिक्षा बिमा कार्यक्रमबाट बञ्चित भएपछि सबैको पहुँचमा पुर्याउन बिमा शिवीर सञ्चालन गरिएको मुख्यमन्त्री राउतका स्वकीय सचिव दिपक यादवले जानकारी दिए । बिहीबार वीरगन्जको त्रिजुद्ध मावि परिसरमा आयोजित कार्यक्रममा मुख्यमन्त्री लालबाबु राउतले छोरी शिक्षा बिमा शिवीरको शुभारम्भ गरेका हुन् । यस अवसरमा मुख्यमन्त्री राउतले २०७५ माघ १ गते यता जन्मिएका वीरगन्ज ३ की बालिका अरिबा प्रविन र वीरगन्ज २ की रुकैया खातुनका अभिभावकलाई बिमा गरिएको कागजात हस्तान्तरण गरेका थिए । बिमा शिवीरको शुभारम्भ गर्दै मुख्यमन्त्री राउतले छोरी जन्मिएका घरघरमै पुगेर उनीहरुको शिक्षा बिमा गराउने लक्ष्य साथ आठवटै जिल्लाका सबै पालिकामा छोरी शिक्षा बिमा शिवीर सञ्चालनमा ल्याइएको बताए । मुख्यमन्त्री राउतले निकट भविष्यमै बिमाको रकम एक लाखबाट बढाएर पाँच लाख पुर्याउने प्रदेश सरकारले तयारी गरिरहेको जानकारी पनि दिए । मुख्यमन्त्री राउतका अनुसार बिहीबारदेखि सुरु बिमा कार्यक्रम एक महिनासम्म गाउँपालिकामा एक दिन, नगरपालिकामा दुई दिन, उपमहानगरपालिकामा तीन दिन र महानगरपालिकामा चार दिन छोरी सञ्चालन हुनेछ ।"
कुपन्डोलको बजाज सेन्टरमा आगलागी,ललितपुर : बिहीबार राति ललितपुरको कुपन्डोलस्थित बजाजको स्पेयर पार्टस् राखिएको सेन्टरमा आगलागी भएको छ। महानगरीय प्रहरी परिसर ललितपुरका डीएसपी सन्तोष लामाका अनुसार अहिले आगो नियन्त्रणको प्रयास भइराखेको छ। कुपन्डोल पुल नजिकैको बजाज सेन्टरमा आगो लागेको हो। आगो नियन्त्रणका लागि काठमाडौं र ललितपुर महानगरपालिकाबाट दमकल ल्याइएको लामाले बताए। आगलागीको कारण भने खुलेको छैन।
विदेश भागेर प्रहरीबाट जोगिएका बलात्कार दोषी १८ वर्षपछि पक्राउ,"विराटनगर : १८ वर्षअघि भोजपुरकी एक युवतीमाथि मोरङको कानेपोखरीमा भएको सामूहिक बलात्कारको घटनामा संलग्नमध्ये दुईजना पक्राउ परेका छन् । सामूहिक बलात्कार जस्तो जघन्य अपराधको घटनामा संलग्न पाँच जनामध्ये अन्य तीनजना त्यतिबेलै पक्राउ परेका थिए । घटना भएको १८ वर्षपछि पक्राउ पर्नेमा पथरीशनिश्चरे नगरपालिका १० (साविकको शनिश्चरे गाविस १) का ३८ वर्षीय विनोद घिमिरे र ४० वर्षीय हरि भनिने हिरण्यबहादुर मगर छन् । इलाका प्रहरी कार्यालय पथरीका डीएसपी दिलिप गिरी नेत्रृत्वको टोलीले घिमिरेलाई पथरीशनिश्चरे १ र मगरलाई पथरीशनिश्चरे १० बाट पक्राउ गरेको हो । भोजपुरको साङ्पाङ्की २० वर्षीय युवतीमाथि २०५८ साल फागुन २१ गते बिहान पूर्वपश्चिम राजमार्ग अन्तर्गत मोरङको कानेपोखरी गाउँपालिका ७ (साविकको वयरवन गाविस ९) स्थित दक्षिणतर्फको जंगलमा सामूहिक बलात्कार भएको थियो । मर्निङवाकमा निस्किएका पाँचजना युवाको सामूहिक बलात्कारको सिकार बनेर घाइते भएकी युवतीको विराटनगरको कोसी अञ्चल अस्पतालमा उपचार गरिएको थियो । घटनाअनुसार बिहान ७८ बजेतिर युवतीले लगाएको चश्मा सडकमा खसेर फुटेको थियो । त्यही तनावमा रहेकी उनलाई चश्मा बनाइदिने भन्दै नजिकैको जंगलमा लगेर सामूहिक बलात्कार गरिएको अनुसन्धानबाट पुष्टि भएको थियो । घटनामा परेर घाइते भएकी उनलाई बलात्कारमा संलग्न युवाहरुले नै पश्चिमतर्फ जाने गाडी जवरजस्ती चढाइदिएका थिए । त्यसपछि बेलबारी पुगेर प्रहरीलाई घटनाका बारेमा मानसिक रुपमा विक्षिप्त बनेकी युवतीले जानकारी दिएकी थिइन् । तत्काल परिचालित प्रहरी टोलीले घटनामा संलग्न पाँचजना मध्ये पथरीशनिश्चरे १० का जीवन कटुवाल, विष्णु खतिवडा र जीवन राईलाई पक्राउ गरेर जवरजस्ती करणीमा मुद्दा चलाएको थियो । घटनाका मुख्य योजनाकार विनोद घिमिरे र हरि भनिने हिरण्यबहादुर मगर फरार भएका थिए । यही मुद्दामा बलात्कारमा संलग्न पाँचै जनालाई जिल्ला अदालत मोरङले २०६९ साल माघ ४ गते जनही तीनतीन वर्ष कैद सजायको फैसला सुनायो । तीमध्ये विनोदबाट पीडितलाई आधा अंश भराउने फैसला पनि अदालतबाट भएको थियो । घटना भएकै दिन पक्राउ परेका कटुवाल, खतिवडा र राई अदालतले फैसला गरेको कैद सजाय भुक्तान गरेर छुटिसकेका छन् । तर सामूहिक बलात्कार घटनामा अदालतले दोषी ठहर गरेर कैद सजायको फैसला गरे पनि फरार रहेका घिमिरे र मगरलाई भने घटना भएको निक्कै लामो समयपछि पक्राउ गर्न सकिएको डीएसपी गिरीले बताए । पक्राउ पर्ने डरले प्रहरीबाट छलिँदै उनीहरु भारत, दुवई, साउदी अरव र कतारसम्म पुगेको खुलेको छ । घटना लगत्तै फरार बनेका घिमिरेले दिल्ली पुगेर गाडी धुने काम गरेको खुलेको छ । त्यसपछि कोलकालामा तीन वर्षसम्म एउटा चलचित्र हलमा झाडु लगाउने काम गरेका उनी नेपाल फर्किएर २०६३ सालमा दुवई गएको खुलेको डीएसपी गिरीले बताए । त्यसपछि नेपाल फर्किएर साउदी अरब पुगेका उनी त्यहाँबाट भने २०७१ सालमा नेपाल फर्किएका थिए । विदेश बस्दा कमाएको पैसाले पथरीशनिश्चरे १ मा कार्पेट पसल नै सञ्चालन गरेर बसेका थिए । उनलाई प्रहरीले त्यही पसलबाट पक्राउ गरेको हो । उनका श्रीमती र एक छोरी रहेको प्रहरीले जनाएको छ । मगरले भने घटनापछि मोरङकै ओरहीमा लुकिछिपी बसेर तीन वर्ष बिताएका थिए । उनी घरको गाह्रो लगाउने मिस्त्री काम गर्थे । प्रहरीलाई छल्दै तीन वर्ष मोरङमै बसेका उनले २०६१ सालमा बिहे गरेका थिए । त्यसपछि उनी २०६२ सालमा कतार उडे । चार वर्ष त्यहाँ बसेर २०६६ सालमा नेपाल फर्किएका मगरले त्यसपछि घरको गाह्रो लगाउने पुरानै काम थाले । अहिले पनि गाह्रो लगाउने लगायत ज्यालामजदुरी गरेर बस्ने गरेको खुलेको डीएसपी गिरीले बताए । उनकी श्रीमती कुवेतमा छिन् । एक छोरा रहेको प्रहरीले जनाएको छ । लामो समयदेखि फरार रहेकाहरुलाई पक्राउ गरेर प्रहरीले बुझाएको जिल्ला अदालत मोरङका स्रेस्तेदार ईश्वरमणि ओझाले बताए । उनकाअनुसार प्रहरीले बुझाउपछि दुवैजनालाई कैद सजाय भुक्तानका लागि कारागार चलान गरिएको छ ।"
नेपाली सेनाको बृहत् एकीकरण मार्ग कार्यक्रमको उद्घाटन,"काठमाडौं : नेपाली सेनाले बृहत् एकीकरण मार्ग कार्यक्रम२०७६को सुरुवात गरेको छ। बिहीबार जंगी अड्डामा आयोजित विशेष कार्यक्रममा प्रधानसेनापति पूर्णचन्द्र थापाले यो कार्यक्रमको उद्घाटन गरेका हुन्। सेनाले यो कार्यक्रम इतिहास र संस्कृति सम्बद्र्धन र प्रवद्र्धनका लागि आयोजना गरेको बताएको छ। राष्ट्रिय एकताको संरषण सम्वद्र्धन गर्ने संवैधानिक जिम्मेवारीसमेत प्राप्त गरेको नेपाली सेनाले सुरुमा ऐतिहासिक गढी, किल्ला तथा एकीकरण पदमार्गको संरक्षण गर्ने लक्ष्यका साथ सुरु भएको हो, प्रधानसेनापति थापाले भने, कार्यक्रमलाई थप व्यवस्थित बनाउन इतिहास संरक्षण सम्वद्र्धन कार्यमा सेनाको सहभागिता सम्बन्धी निर्देशिका२०७६ को समेत लागू गरी कार्य सम्पादन सुरु गरेको छ। थापाले इतिहासको संरक्षण गर्ने संघीय सरकार, प्रदेश सरकार र स्थानीय सरकार विभिन्न मन्त्रालय, पुरातत्व विभाग, पर्यटन बोर्ड, इतिहास तथा संस्कृतिविदबाट संस्थागत वा व्यक्तिगत तरवबाट प्राप्त भएको सहयोग र साथ आफैंमा अभिप्रेरित भएको बताएका छन्। सेमिनारमा इतिहासविद्, संस्कृतिविद्, नेपाली सेनाका उच्च अधिकारी, पत्रकार र विद्यार्थी सहभागी छन्। सेमिनारबाट प्राप्त प्रतिक्रियाले एकीकरण मार्ग कार्यक्रम सम्बन्धी दीर्घकालीन र एकीकृत योजना बनाउन सहयोग पुग्ने विश्वास सेनाले लिएको छ। सेमिनार तीन दिनसम्म सञ्चालन हुनेछ। कार्यक्रमको समापन माघ ५ गते उपप्रधान तथा रक्षामन्त्री ईश्वर पोखरेले गर्ने कार्यक्रम छ।"
पोखरामा चम्ल्याहा बच्चाको जन्म,"पोखरा : पोखराको मणिपाल शिक्षण अस्पतालमा बिहीबार चम्ल्याहा बच्चाको जन्म भएको छ। स्याङ्जा पुतलीबजार नगरपालिकाकी २६ वर्षीया सुनीता (पौडेल) प्रधानले चम्ल्याहा बच्चा जन्माएकी हुन्। शल्यक्रियामार्फत जन्मेका तीन छोरी, एक छोराको स्वास्थ्य अवस्था राम्रो रहेको अस्पतालले जनाएको छ। अस्पतालका डामहेन्द्र पाण्डेको नेतृत्वको टोलीले शल्याक्रिया गरी बच्चा जन्माएको हो। नवजात शिशुमाध्ये पहिलो छोरीको तौल १५ किलो ग्राम, दोस्रो छोरा १३, तेस्रो छोरी १३ र चौथो छोरी १४ किलो ग्राम छ। शिशुहरूको अवस्था सामान्य छ। चम्ल्याहा बच्चामा यतिसम्मको तौल हुनु नराम्रो नभएको चिकित्सकले बताएका छन्। गर्भवती भएको ३४ सातामा शल्याक्रिया गरी बच्चा जन्मिएका हुन्। कम तौल भएकाले बच्चालाई संक्रमण हुने, तौल नबढ्नेलगायतका समस्या हुन सक्ने भएकोले सघन उपचार कक्षमा राखेर उपचार भइरहेको छ। अस्पतालले प्रत्येक २४२४ घण्टामा बच्चाको स्वास्थ्य अवस्थाको रिपोर्ट सार्वजनिक गर्ने भएको छ। सुनीता र गौरवका यसअघि ५ वर्षीय छोरा छन्। बच्चा रहेको ३७ दिनपछि जचाउँन जाँदा ३ बच्चा रहेको थाहा भए पनि चम्ल्याहा बच्चा भएको शल्यक्रियापछि मात्र थाहा भएको चम्ल्याहा बच्चाका बाबु गौरवले जानकारी दिए। शल्यक्रियापछि नर्सले चम्ल्याहा बच्चा भएभन्दा झुक्किनु भयो होला भनेर प्रतिक्रिया दिएको उनले सुनाए। पछि शल्यक्रिया गर्ने डाक्टरले नै चम्ल्याहा भएको भनेपछि बल्ल विश्वास लागेको उनले बताए। चम्ल्याहा बच्चाको जन्म विश्वमै बिरलै हुने गर्दछ। चम्ल्याहा बच्चा जन्मिँदा आफूलाई खुसी लागेको बताउँदै गौरवले भने, बच्चा हुर्काउने धेरै जिम्मेवारी पनि थपिएको छ। अबुधाबीमा रोजगारी गर्दै आएका गौरव श्रीमतिको सुत्केरी मिति नजिकिएको भन्दै १७ दिनअघि स्याङ्जा आएका थिए। स्याङ्जा अस्पतालमा ३७ दिनपछि भिडियो एक्सरे गर्दा तिम्ल्याहा बच्चा भएको थाहा भएपछि पोखराको ओम अस्पतालमा नियमित स्वास्थ्य जाँच गराएको उनले बताए। तीन सातादेखि मणिपालमा जँचाइरहेकी सुनीतालाई आइतबार भर्ना भइ बिहीबार शल्यक्रिया गरी बच्चा जन्माएकी हुन्। ८ लाखमा एक जनालाई चम्ल्याहा मणिपाल शिक्षण अस्पतालमै डेढ दसकअघि पनि चम्ल्याहा बच्चाको जन्म भएको थियो। अस्पतालका शल्य चिकित्सक डामहेन्द्र पाण्डेले चम्ल्याहा बच्चाको जन्म विश्वमा ८ लाखमा एक जनाबाट हुने जानकारी दिए।"
घाटमा जलाउन लागेको शव प्रहरीले नियन्त्रणमा लिएपछि,"विराटनगर : घाटमा लगेर जलाउन लागिएको एक महिलाको शवलाई प्रहरीले नियन्त्रणमा लिएको छ। घाँटीमा शंकास्पद डाम देखिएपछि विराटनगर महानगरपालिका८ बलुवाइकी २८ वर्षीया प्रेमदेवी शाहको शव जलाउन लागेको अवस्थामै प्रहरीले नियन्त्रणमा लिएको हो। प्रेमदेवीको मृत्यु भएको भनेर बिहान साढे ५ बजे उनका माइती पक्षलाई खबर पुगेको थियो। माइती पक्षले शव हेर्दा घाँटीमा डाम देखेपछि प्रहरीलाई खबर गरेका थिए। 'हामीलाई बिहान साढे ५ बजे बहिनीको मृत्यु भएको भन्ने खबर पुग्यो', मृतकका दाजु राजु शाहले भने, 'आएर हेर्दा घाँटीमा डाम देखेपछि शंका लागेर प्रहरीलाई खबर गरेका हौं।' घटनाको थप अनुसन्धान भइरहेको मोरङ प्रहरी प्रमुख एसपी विश्व अधिकारीले जानकारी दिए। मृतक शाहको परिवारका सबै सदस्यलाई नियन्त्रणमा लिएर अनुसन्धान गरिरहेको एसपी अधिकारी बताए। घाटबाट शब उठाउन आवश्यक प्रकिया गरिरहेको र मुचुल्का तयार गरिरहेको उनले बताए। मृतक प्रेमदेवी शाहको विवाह १२ वर्षअघि विराटनगर ८ का गोविन्द शाहसँग भएको थियो।"
पाँचथरमा बन्यो नयाँ भ्यू टावर (फाेटाेभिडियो),"फिदिम : पाँचथरको फिदिम नगरपालिका२ रमितेमा भ्यू टावर निर्माण सम्पन्न भएको छ । दृश्यावलोकनका लागि उपयुक्त स्थानको रुपमा रहेको रमिते डाँडामा भ्यू टावर बनेपछि पर्यटन प्रवद्र्धनमा सघाउ पुग्ने अपेक्षा गरिएको छ । नयाँ सहर निर्माण आयोजना अन्तर्गत तीन करोड नौ लाख रुपैँया लागतमा दुई तले टावर निर्माण गरिएको हो । उक्त स्थानमा टावरसहित चमेनागृह,ग्यालरी हाउस (म्युजियम), बगैँचा र पोखरीसमेत निर्माण गरिएको छ । यहाँबाट सगरमाथा, कुम्भकर्ण, कञ्चनजंघा मकालु,पाथिभरा मन्दिरलगायत आधा दर्जन भन्दा बढी हिमाल अवलोकन गर्न सकिन्छ । टावर निर्माणभएसँगै दैनिक पाँच सयको हाराहारीमा पर्यटक आउन थालेको यहाँका पर्यटन व्यवसायी बताउछन्।"
क्रसरहरूको अघोषित कब्जामा धादिङको मलेखु खोला (तस्बिर),"मलेखु (धादिङ) : वैधानिकरूपमा दर्ता भएका उद्योगी र अवैधानिकरूपमा विचौलियाको काम गर्ने तस्करको कारण धादिङको मलेखु खोला अघोषितरूपमा क्रसर डनहरूको कब्जामा पुगेको छ । नियमित प्राकृतिक स्रोतको दोहन गर्ने गरी खोला तथा नदीमा डोजर लगाएर बालुवा, रोडा, ढुङगा निकाल्न पाइँदैन । तर धादिङको मलेखु खोला र दरियाँल खोलामा बालुवा तस्कर र क्रसर व्यवसायीले अव्यवस्थित रूपमा खोलाको दोहन गरी नदीको धार नै परिवर्तन गराइदिएका छन् भने कतिपय ठाउँमा खोला नै भाषिएको छ । खोला छेउछाउमा स्थापना गरिएको क्रसरका कारण नदी र खोलाजन्य वस्तुको उत्खनन् जथाभावी गर्दा खोलाको धार परिवर्तन हुनुका साथै खोला छेवैमा रहेको सडकलाईसमेत निकै असर पुग्न थालिसकेको छ । खोलाको दोहन यतिसम्म भएको छ कि खोलामा पाइने जलचरप्राणीको नामोनिशान भेटिँदैन भने सामान्य भन्दा ५ देखि १० मिटरसम्म्मको गहीराइमा खोला भासिइसकेको छ । मलेखु खोलाको अवैध दोहनमा मलेखु निर्माण सामाग्री उद्योग, भद्रकाली बालुवा वासिङ प्रालि, भिसान कन्ट्रक्सन, संयोग रोडाढुङगा उद्योग, मलेखु एग्रिगेट प्रालि र ह्वासिन सिमेन्ट उद्योग प्रत्यक्षरूपमा जोडिएका छन् । त्यस्तै अवैधानिक रुपमा दर्ता गरिएको युनाइटेड क्रसर उद्योगसमेत मलेखु खोला दोहनमा सक्रिय भएको छ । खोलाछेउमै र बगरमै क्रसर उद्योग संचालन गरेका ती उद्योगहरूले प्रशासनको आँखा छलेर रातसाँझको समयमा जथाभावी डोजर प्रयोग गरी खोला र नदीजन्य पदार्थको अवैध उत्खनन् गरिरहेका छन् । प्राकृतिक स्रोतको अवैध दोहन भइरहँदा पनि क्रसर उद्योगमा जिल्लामा ठुला भनिएका नेताको अप्रत्यक्ष संलग्नता रहेको र उनीहरूकै आर्शीवादका कारण पनि सामान्य जरिवाना बाहेक ठूला कारवाहीबाट बच्दै आएका छन् । उद्योगी र तस्करको ज्यादती यतिसम्म छ कि वर्षौ अघिदेखि खोलामा बाँध बाँधेर खेतमा सिंचाइ गर्न लागिएका बाँधहरू भत्काइएका कारण खेतीयोग्य जमिनमा खेती नै हुन छाडेको छ । अवैध उत्खनन् रोक्न र स्थानीयहरूको समस्याको समाधान गर्ने प्रमुख दायित्व स्थानीय सरकारको पनि हो तर स्थानीय सरकारहरू नै अवैधानिक रुपमा क्रसर उद्योग दर्ता गरी संचालनको अनुमती प्रदान गर्दै आइरहेका छन् । बालुवा रोडा, ढुङगा निकासी कर संलकन गर्नको लागि ठेक्का लगाएको बहानामा अव्यवस्थित र अनाधिकृत रुपमा खोला र नदी दोहन भइरहँदा पनि नदेखेजस्तो गरिरहेका छन् । नियमतः क्रसर उद्योग दर्ता गर्नको लागि उद्योग स्थापना गर्नुपूर्व नियम मिचे नमिचेको हेरेर स्थानीय सरकारले सिफासिर मात्रै गर्न पाउँछ तर धादिङको बेनिघाट रोराङ गाउँपालिकाले भने आफ्नो क्षेत्राधिकारभन्दा बाहिर गएर मलेखु खोला बगरमै युनाइटेड क्रसर उद्योग नै दर्ता गरिदिएको छ । जसले मलेखु खोलामा निर्वाधरूपमा उत्खनन गरिरहेको छ । यता स्थानीय प्रशासन भने अवैधरूपमा खोला उत्खननमा प्रयोग गरिएका उपकरणहरू नै जफत गर्ने बताएको छ । एक साताअघि मलेखुखोलाको स्थलगत अवलोकन गर्न पुगेको प्रमुख जिल्ला अधिकारी अस्मान तामाङ, जिल्ला समन्वय अधिकारी लगायत टोलीले मलेखु खोलामा सीमा नाघेर अवैध उत्खनन भएको निष्कर्ष निकालेको हो । अनुगमनका क्रममा पाइएका अवैध गतिविधि अब तत्कालबाट बन्द हुने र अटेर गरेको पाइएमा कानुन अनुसार कडा कारवाही गर्नुका साथै उत्खननमा प्रयोग भएका सम्पुर्ण उपकरण जफत गरिने प्रमुख जिल्ला अधिकारी तामाङले बताएका छन् । यसअघि पनि अवैधरूपमा उत्खनन गर्न प्रयोग गरिएका डोजर र तिनका चालकहरू नियन्त्रणमा नलिइएका होइनन् । तिनीहरू प्रतिडोजर ५० हजार रुपैयाँ जरिवाना बुझाउँदै उम्किएका थिए भने फेरि नदी दोहनमै फर्किएका थिए ।"
"टिपर आतङ्क : तीव्र गतिमा कुदाउँछन्, बाटो छाड्दैनन्","विराटनगर : पूर्वपश्चिम राजमार्ग अन्तर्गत झापाको दमक नगरपालिका४ कृष्ण मन्दिर छेउमा मे १ ख ६४९ नम्बरको टिपरले ठक्कर दिँदा गत शनिबार ६९ वर्षीया तुलसा गौतमको मृत्यु भयो । एकाबिहानै हुस्सु लागेको बेला तीव्र गतिमा रहेको टिपरले सडक पार गर्ने क्रममा वृद्धालाई ठक्कर दिँदा घटना भएको प्रहरीले जनाएको छ । मोरङको उर्लाबारी नगरपालिका५ झुम्रामा टिपरले ठक्कर दिँदा मंसिर १७ गते ४ वर्षीया राधिकाकुमारी मण्डलको मृत्यु भयो । निर्माण सामग्री लोड गरेर तीव्र गतिमा कुदिरहेको ना ८ ख ७०५३ नम्बरको टिपरले साँघुरो सडकमा बालिकालाई ठक्कर दिएको हो । वृद्धा र बालिकाको मृत्युको कारण टिपरको तीव्र गति बन्यो । सडकमा प्रतिस्पर्धात्मक रुपमा कुदाइने टिपरका कारण प्रदेश १ का तराई जिल्लामा सडक दुर्घटना बढिरहेका छन् । ढुंगा, गिट्टी, बालुवा, माटो लगायतका निर्माण सामग्री ढुवानीमा प्रयोग गरिने टिपर लोड भएको अवस्थामा पनि सडकमा अति नै तीव्र गतिमा कुदाइने गरिएको छ । लोड भएको अवस्थामा प्रति घण्टा बढीमा ३० किमिमा कुदाइनु पर्ने टिपर प्रतिघण्टा ८० देखि माथिसम्म कुदाएको पाइयो, एक ट्राफिक प्रहरीले भने, गति राडार गन ले मापन गर्दा अत्यधिक पाइएको हो । उनका अनुसार बनावटका हिसाबले पनि अरु सवारी जस्तो सजिलो नहुने भएकाले टिपर निश्चित गतिमा कुदाउन आवश्यक रहेको उनको भनाइ छ । विराटनगरका राजेन्द्र सापकोटा एम्बुलेन्स, दमकल जस्ता अति आवश्यकीय साधनलाई पनि बाटो नदिइकन कुदाइने टिपरका कारण सडक यात्रा असुरक्षित बनिरहेको गुनासो गर्छन् । अरु सवारी साधनले त साइड पाउने कुरै छैन, उनले भने, आफ्नै राज्य जस्तो गरेर टिपरले एम्बुलेन्स र दमकललाई समेत बाटो छाड्दैनन् । सामान्य अवस्थामा मात्रै कुदाउन मिल्ने गरी लोड गरिएको टिपर नियन्त्रण नै गुमाउने गरी लापरबाहीपूर्ण तरिकाले कुदाउने गरिएको सापकोटाको भनाइ छ । कोशी एम्बुलेन्स चालक संघका अध्यक्ष आनन्द विक ६ दिनअघि कोशी अस्पतालले रेफर गरेको सिकिस्त बिरामी लिएर धरानको बीपी कोइराला स्वास्थ्य विज्ञान प्रतिष्ठानतर्फ लागे । आकस्मिक साइरन बजिरहेको एम्बुलेन्सलाई टिपरले बाटो छोडेन । गम्भीर बिरामीलाई जतिसक्दो चाँडो धरान पुर्याउनु पर्ने थियो, विकले भने, तर अगाडि रहेका कुनै टिपरले बाटै दिएनन् । उल्टै पछाडिबाट तीव्र गतिमा आएका टिपरले एम्बुलेन्सलाई नै ओभरटेक गरेको उनको भनाइ छ । बिरामी बोकेर स्पिडमा कुद्नु पर्ने हुन्छ, उनले भने, त्योभन्दा स्पिडमा पेलेर टिपर पछाडिबाट ओभरटेक गर्छन् । विकले सामान्य अवस्थामा ५० मिनेटको ४३ किलोमिटरको दूरीमा टिपरले अवरोध गर्दा दुई घण्टा बढी लागेको बताए । एम्बुलेन्स साइरन बजाउँदै आकस्मिक लाइट बालेर सिकिस्त बिरामी लिएर हिँडिरहेका हुन्छन्, उनले भने, अगाडि रहेका टिपरले त बाटो छाड्दैनन् नै, उल्टै उनीहरुलाई नै बढी हतारो भए जस्तो पछाडिबाट आएर एम्बुलेन्सलाई पेलेरै ओभरटेक गर्दै अघि बढ्छन् ।विकले टिपरकै कारण सडक डरमर्दो र असुरक्षित भइरहेको गुनासो गरे । भने, टिपर आफ्नै राज्य जस्तो गरेर चल्दा सडक यात्रा असुरक्षित भइरहेको छ । टिपरकै रवैयाका कारण सडकमा बिरामीलाई समयमा अस्पताल पुर्याउन पनि गाह्रो हुन्छ । तीव्र गतिमा चलाउने युवा नै टिपर व्यवसायीको रोजाइमा पर्छन् । कतिपय व्यवसायीले चालकलाई नियमित तलबका अतिरिक्त एक टिपमा एक हजार रुपैयाँसम्म दिने गरेको पाइएको छ। टिपअनुसार पाइने पैसाको लोभले हतारो हुने हुँदा तीव्र गतिमा टिपर कुदाइने गरिएको र त्यसले दुर्घटनाको जोखिम धेरै बढाएको ट्राफिक प्रहरीकै अध्ययनले देखाएको छ । मोरङको बेलबारी उद्योग वाणिज्य संघका महासचिव विवेक मिश्र टिपरमा चालकको लापरवाही धेरै रहेको बताउँछन् । गति हेर्दा नसालु पदार्थ खाएर टिपर चलाउँछन् जस्तो देखिन्छ,उनले भने । मिश्रले सडकलाई आफ्नो मात्रै सम्झिएर टिपरले देखाउने रवैयाले सबै आजित भइसकेकाले यो प्रवृतिको अन्त्य हुनु पर्ने बताए । व्यवसायी र सरोकारवाला निकाय टिपरको गति र त्यसबाट बढिरहेको दुर्घटना न्यूनीकरण गर्ने दिशामा अघि बढ्नुपर्ने मिश्रको सुझाव छ । स्कुल र कार्यालय जाने तथा फर्कने समय भएकाले सडक व्यस्त रहने भन्दै ट्राफिक प्रहरीले बिहान ९:३० देखि १०:३० सम्म र दिउँसो ४ देखि ५ बजेसम्म दिनको दुई घण्टा राजमार्गमा टिपर चलाउन प्रतिबन्ध लगाएको छ । तीव्र गति र सडक दुर्घटना न्यूनीकरण मुख्य उदेश्य राखेर ट्राफिकले २०७५ चैत ११ गतेबाट प्रदेश १ का मोरङ, सुनसरी, झापा र उदयपुरमा सञ्चालित टिपरमा टाइम कार्ड पनि लागू गरेको छ । यो नियमअनुसार ट्राफिक प्रहरीले तोकेको र चालकलाई वितरण गरिएको कार्डमा उल्लेख भएको समयमा टिपर गन्तब्यमा पुग्नु पर्ने हुन्छ । पूर्वाञ्चल टिपर व्यवसायी संघका अध्यक्ष गोपाल कार्की टिपर तीव्र गतिमा कुद्ने कुरा पुरानै भएको दाबी गर्छन् । तीव्र गतिमा कुदाइने टिपरका कारण दुर्घटना न्यून छ, उनले भने, तीव्र गति रोक्नकै लागि ट्राफिकले लागू गरेको टाइम कार्ड हामीले स्वीकार गरेका हौं । सडकको लथालिंग अवस्था र यान्त्रिक गडबडीले हुने दुर्घटनालाई टिपर आतंक भनेर गलत व्याख्या गर्ने गरिएको कार्कीको दाबी छ । एकदुई अपवादबाहेक तीव्र गतिले दुर्घटना नभएको उनको जिकिर छ । प्रदेश १ ट्राफिक प्रहरी प्रमुख एसपी भीमबहादुर दाहाल टाइम कार्ड प्रणालीलाई कडाईका साथ लागू गरेर टिपर चालकलाई अनुशिक्षण र प्रशिक्षण दिने काम पनि भइरहेको बताउँछन् । तीव्र गतिमा कुद्ने र नियम उल्लंघन गर्नेलाई कारबाही पनि गरिएको छ । सडकमा निषेध नै गर्न सक्ने अवस्था छैन, उनले भने, विभिन्न सडक र संरचना निर्माणको काम भइरहेका कारण यो बेला टिपरको चहलपहल अलि बढी नै छ । अनुभवी चालक हुँदा पनि दुर्घटनामा कमी आउँछ । दाहालले नेपालमा टिपर चल्ने सडक संरचना नै नभएको बताउँदै भने, विदेशमा निर्माण सामग्री बोक्ने सवारीको छुट्टै लेन हुन्छ । नेपालमा भने एउटै लेनमा सबै सवारी साधन चल्नु पर्ने बाध्यता छ । बनावटका कारण आफ्नो सिटबाट अगाडि दुई मिटरसम्म केही आएमा चालकको नदेख्ने हुँदा टिपरबाट दुर्घटना हुने मुख्य कारण रहेको उनको भनाइ छ । एसपी दाहालले कुन सडकमा टिपर चलाउन उपयुक्त छ भन्ने अध्ययन गरेर मात्रै सञ्चालनको अनुमति दिँदा संरचनाकै हिसावले जोखिमपूर्ण हुने समस्या टर्ने बताए । ट्राफिकले विभिन्न कोणबाट प्रयास गरिरहेको बताउँदै उनले ओभरस्पिड रोक्न इलेक्ट्रोनिक ट्रयाकिङ सिस्टम आवश्यक हुने बताए । यसले टिपर कसरी कुदिरहेको छ भन्ने जानकारी लिन सजिलो हुने दाहालको भनाइ छ । प्रदेश १ मा चालु आर्थिक वर्षको हालसम्म टिपरका कारण १४ वटा दुर्घटना भएका छन् । टिपर दुर्घटनामा पाँच जनाको मृत्यु भएको छ भने १५ जना घाइते भएका छन् । प्रदेश १ मा चार हजार आठ सय बढी टिपर सञ्चालनमा छन् ।"
सिद्धबाबा बलात्कार प्रकरण : अदालतअगाडि प्रदर्शन र धर्ना,"विराटनगर : बलात्कार आरोपी सिद्धबाबा कृष्णदासजी महाराज भनिने कृष्णबहादुर गिरीलाई थुनामै राखेर मुद्दाको पुर्पक्ष गरिनु पर्ने माग गर्दै उच्च अदालत विराटनगर अगाडि मौन प्रदर्शन गरेर धर्ना दिइएको छ। अदालतबाट थुनामा राख्ने आदेश हुनु पर्ने माग गर्दै पीडितका तर्फबाट बिहीबार धर्ना दिइएको हो। धर्नामा सहभागीले हातहातमा पीडितका पक्षमा नारा लेखिएका प्लेकार्ड बोकेका थिए। धर्नामा महिला, गैरसरकारी संस्थाकर्मी तथा मानवअधिकारकर्मीहरु सहभागी छन्। दीक्षा दिने भन्दै मध्यरातमा बोलाएर सुनसरीको चतराधामस्थित आफ्नै आश्रममा कात्तिक ४ गते बलात्कार गरेको किटानी जाहेरी एक महिला अनुयायीले दिएपछि सिद्धबाबामाथि सुनसरी प्रहरीले जबरजस्ती करणी मुद्दामा अनुसन्धान थालेको थियो। उनलाई जिल्ला अदालत सुनसरीका न्यायाधीश राधाकृष्ण उप्रेतीको इजलासले पुस १४ गते तीन लाख रुपैयाँ धरौटीमा छाड्न आदेश दिएपछि मुद्दा उच्च अदालत विराटनगरमा पुगेको छ। उच्चमा यही मुद्दाको पेसी बिहीबारका लागि तोकिएको थियो। मुद्दालाई भने एकै पटक सुनवाई गर्नका लागि अदालतले यसअघि नै लगाउमा राखिसकेको छ। जिल्ला अदालतको आदेशका विरुद्धमा वादी नेपाल सरकारका तर्फबाट उच्च सरकारी वकिल कार्यालय विराटनगरले उच्च अदालतमा मुलुकी फैजदारी कार्यविधि संहिताको दफा ७३ अनुसार पुस १६ गते निवेदन दिएको थियो। निवेदनमा बेरितको आदेश बदर गरी प्रतिवादी सिद्धबाबालाई थुनामा राखेर मुद्दाको पुर्पक्ष गर्न माग गरिएको छ। उक्त निवेदन पुस १७ गते दर्ता गरेको उच्च अदालतले सबै व्यहोरा र विवरण खुलाएर १५ दिनभित्रमा सुरु मिसिल साथै राखी कैफियत प्रतिवेदन गर्न जिल्ला अदालतलाई १८ गते आदेश दिएको थियो। उच्चको आदेशअनुसार जिल्लाले कैफियत प्रतिवेदन पठाइसकेको छ। यता बलात्कारका अभियुक्त सिद्धबाबाले पनि पुस २३ गते उच्च अदालत विराटनगरमा मुलुकी फैजदारी कार्यविधि संहिताको दफा ७३ अनुसार नै साधारण तारखेमा राखेर मुद्दाको पुर्पक्ष गरिपाउँ भन्दै निवेदन दर्ता गराएका छन्। एउटै मुद्दाका पक्ष र विपक्षबाट अलगअलग माग राखेर निवेदन दर्ता भएपछि मुख्य न्यायाधीश तिलप्रसाद श्रेष्ठको इजलासले एकै पटक सुनुवाईका लागि मुद्दा लगाउमा राख्न आदेश दिएका थिए। मुद्दा एउटा र पक्ष विपक्ष दुईवटा भएकाले अन्तरसम्बन्धित मुद्दामा भिन्दाभिन्दै सुनुवाई हुँदैन, अदालतका रजिष्ट्रार जितेन्द्रबाबु थपलियाले भने, सँगै राखेर सुनुवाई गर्नु पर्ने भएकाले नै मुद्दा लगाउमा राखिएको हो। मुलुकी फैजदारी कार्यविधि संहिताको दफा ७३ अनुसार परेका निवेदनको सुनुवाई उच्च अदालतले प्रत्येक बिहीबार गर्दै आएका कारण यो मुद्दाको पेसी पनि बिहीबारका लागि चढेको थियो। तर सुनुवाई हुने या नहुने भन्ने यकिन भने भइनसकेको थपलियाको भनाइ छ। सुनुवाई हुने या नहुने टुँगो लाग्न नसकेकै बेला पीडित महिलाका पक्षमा अदालत अगाडि मौन प्रदर्शन र धर्ना दिने काम भएको हो। उच्चबाट मुद्दाको सुनवाई भएपछि सुनसरी अदालतको आदेश नै रितपूर्वक भएको मान्ने कि बेरितको भन्दै अर्को अन्तिम आदेश गर्ने टुँगो लाग्न छ। बलात्कार आरोपमा किटानी जाहेरी दर्ता भएपछि बिरामी भएको भन्दै सिद्धबाबा मंसिर १२ गतेबाट विराटनगर अस्पताल एवं विराट नर्सिङ होममा भर्ना भएका थिए। उपचारका क्रममा ३८ दिनसम्म अस्पतालमा रहेका उनले अनुसन्धान अवधिमा भने प्रहरी हिरासत बस्न परेन। उजुरी दर्ता भएको बाहिरिएपछि छात्ती, मुटु, प्रोस्टेट र पत्थरीको समस्या देखाउँदै कृष्णबहादुर अस्पताल भर्ना भएका थिए। अवस्था गम्भीर बनेको भन्दै उनलाई आईसीयूमा पनि भर्ना गरियो। प्रहरीले मंसिर १६ गते आईसीयूदेखि नै पक्राउ गरेर अदालतबाट म्याद थप गर्दै घटनाको अनुसन्धान अघि बढाएको थियो। उनलाई अस्पतालका वरिष्ठ मुटु रोग विशेषज्ञ डा ज्ञानेन्द्र गिरीले माइनर हटअट्याक भएको बताउँदै उपचार गरेका थिए। अस्पतालबाट पुस २० गते डिस्चार्ज भएपछि कृष्णबहादुर सिधै चतरास्थित आफ्नो आश्रममा पुगेका थिए।"
खसीको भन्दै बाख्रीको मासु बेच्ने व्यापारी पक्राउ,विराटनगर : खसीको भन्दै बाख्रीको मासु बेचेको आरोपमा एकजना मासु व्यापारी बिहीबार विराटनगरबाट पक्राउ परेका छन् । मोरङको कटहरी गाउँपालिका१ का ४० वर्षीय मोहम्मद कयुव पक्राउ परेका हुन् । वडा प्रहरी कार्यालय विराटनगरका डीएसपी वेदप्रसाद गौतमले कयुवलाई विराटनगर महानगरपालिका५ भृकुटीचौकबाट पक्राउ गरिएको जानकारी दिए । गाउँबाटै बाख्री काटेर मासु बिक्रीका लागि विराटनगर लिएर आएका बेला उनलाई पक्राउ गरिएको गौतमले बताए । पाँच किलो मासुसहित पक्राउ परेका केयुवले बाख्रीको मासु ल्याइदिन अर्डर आएपछि आफूले लिएर आएको बताएका छन् । केयुवले कटहरीमै बाख्री काटेर बिक्रीका लागि मासु विराटनगर लिएर आउने गरेको खुलेको प्रहरीले जनाएको छ । डीएसपी गौतमले बाख्री पनि चोरी गरेर ल्याएर काटेको हुन सक्ने आशंकामा थप अनुसन्धान भइरहेको बताए । बाख्रीको मासु बिक्रीमा संलग्न कटहरी१ का २२ वर्षीय मोहम्मद आरिफ भने फरार रहेको प्रहरीले जनाएको छ । केयुवलाई पक्राउ गर्नासाथ उनी फरार भएको गौतमले बताए । आरिफलाई खसीको भन्दै बाख्रीको मासु बिक्री गरिरहेको अवस्थामा विराटनगरको गुद्री बजारबाट छ महिना अघि पनि प्रहरीले पक्राउ गरेको थियो ।
काठमाडौंमा भियना मोडलको अनुकरण : एकीकृत यातायात प्रणालीको तयारी,"काठमाडौं : सरकारले काठमाडौं उपत्यकाको सार्वजनिक यातायात प्रणाली अस्ट्रियाको राजधानी भियनाको जस्तै बनाउने तयारी गरेको छ। नयाँ कानुन ल्याएर यातायात प्रणालीमा भियना मोडलको नक्कल गर्ने सरकारको तयारी छ। भियनाको यातायात पद्धति विश्वकै उत्कृष्ट नमूनामध्ये मानिन्छ। पहिले भियनाको यातायात प्रणाली नेपालको जस्तै लथालिंग र पछिल्लो समयमा उत्कृष्ट भएकाले सरकारले त्यहाँको अनुकरण गर्न खोजेको हो। भियना मोडल हुबहू अनुकरण गरी ल्याइएको काठमाडौं उपत्यका सार्वजनिक यातायात प्राधिकरण गठन गर्ने सम्बन्धमा व्यवस्था गर्न बनेको विधेयक छलफलका लागि राष्ट्रिसभाको विधायन व्यवस्थापन समितिमा पुगेको छ। यो प्रस्तावित विधेयक पारित भएर कार्यान्वयनमा आए काठमाडौं उपत्यकामा अहिलेको सार्वजनिक यातायात प्रणाली खारेज हुन्छ। विधेयकको मस्यौदाकार समूहमा रहेका यातायातविद् मधुसुदन आचार्यले भियना मोडललाई नेपालीकरण मात्र गर्न खोजिएको बताए। प्रणालीका सबै पक्ष व्यवस्थित भएकाले भियनाको यातायात प्रद्धति रोजिएको उनले बताए। पहिले भियनाको यातायात प्रणालीको हालत नेपालको जस्तै थियो तर अहिले विश्वकै उत्कृष्ट मानिन्छ, आचार्यले भने, हामीले त्यही व्यवस्थित प्रणालीलाई नेपालीकरण गर्न खोजेका छौं। उपत्यकामा सफल भयो भने अन्य सहरमा पनि लागू गर्न सकिन्छ। विधेयकमा सार्वजनिक यातायात प्राधिकरणको रुपमा एउटा सल्लाहकार संस्था गठन हुने व्यवस्था छ। विधेयकको दफा ५ को २६ वटा बुँदामा प्राधिकरणको काम, कर्तव्य र अधिकारको व्याख्या गरिएको छ। दफामा उल्लेख भएअनुसार सल्लाहकार संस्थाले यातायातसम्बन्धी सम्पूर्ण कुराको अध्ययन र सम्बन्धित निकायलाई आवश्यक निर्देशन दिनेछ। प्रस्तावित विधेयकअनुसार प्राधिकरणको सम्पूर्ण काम कारबाहीको सञ्चालन, रेखदेख र व्यवस्थापन काठमाडौं उपत्यका सार्वजनिक यातायात परिषद्ले गर्नेछ। परिषद्को अध्यक्षमा काठमाडौं महानगरपालिकाका प्रमुख र उपाध्यक्ष ललितपुर महानगरपालिकाका प्रमुख रहने प्रावधान दफा ७ को उपदफा २ मा छ। यातायातसँग सम्बन्ध राख्ने विभिन्न निकायका ११ जना प्रतिनिधिलाई परिषद्को सदस्य बनाउने व्यवस्थासमेत विधेयकमा छ। ठेक्कामा रुट, विद्युतीय पद्दति प्रस्तावित विधेयकले एकीकृत यातायात प्रणालीको अवधारणा अवलम्बन गरेको छ। यसको प्रमुख विशेषता विभिन्न रुटलाई ठेक्का लगाउनु हो। विधेयकको दफा ६ मा एकीकृत यातायात प्रणालीको प्रावधान छ। प्रावधानअनुसार प्राधिकरणले सहरमा विभिन्न रुट निर्धारण गर्नेछ र सार्वजनिक यातायात सञ्चालन गर्ने नीतिअनुसार कम्पनीहरूलाई ती रुट ठेक्कामा दिनेछ। उपत्यकामा इलेक्ट्रोनिक कार्डको माध्यमले गाडीभाडा दिने व्यवस्था गर्ने र त्यो भाडा सीधै प्राधिकरणको कोषमा जम्मा हुने परिकल्पना गरिएको छ। एकीकृत प्रणालीको यो परिकल्पनाले यात्रुलाई पटकपटक भाडा तिर्नुपर्ने झन्झट हट्ने यातायातसम्बन्धी जानकारले बताए। सबै निकायको समन्वय भए मात्र यो प्रणाली सफल हुनसक्ने विधेयकको मस्यौदा समूहमै रहेका पूर्वसचिव शरद्चन्द्र पौडेलले बताए। यातायातको बनावट एउटा सिस्टमबाट अर्को सिस्टममा सजिलो गरी जाने खालको हुनुपर्छ, यसका लागि सबैलाई समेटेर अगाडि बढ्न जरुरी छ, उनले भने, विधेयकले तयार पारेको डिजाइनपछि अन्य सहरमा पनि सार्न सकिन्छ। केही सांसदले भने यो विधेयक बागमती प्रदेशसभामा छलफल हुनुपर्ने बताएका छन्। एउटा सहरलाई मात्र समेट्ने भएकाले यो विधेयक प्रदेशमा जानुपर्ने उनीहरूको भनाइ छ। राष्ट्रियसभामा राजपाका नेता बृजेशचन्द्र लालले यातायात क्षेत्रमा लामो समय काम गरेका विज्ञहरूले नै यो विधेयक केन्द्रमा ल्याउनु उचित नभएको बताए। जुन विधेयक यहाँ आएको छ, यो प्रदेश सरकारबाट आउनुपर्ने हो त्यस्तो किन भएन ? , उनले भने, राज्यशक्तिको बाँडफाँड गर्ने अधिकार संविधानले नै दिएको छ त्यसैले यो विधेयक प्रदेश सरकारबाट आउनुपर्छ।"
मुहान सुक्दा दूषित पानी पिउन बाध्य,"बैतडी : हमरा समस्या भन्नौं, जनमाण्या रीस। मुखइनी महाकाली बग्दी, हम पानीकी तीस।। बैतडीको दशरथचन्द नगरपालिका१० तिरखडेनीका पशुपति बुडालले देउडामा भनिन्, आँखाअगाडि महाकाली बग्छ तर हामीलाई पानीको तिर्खा छ। उनको गाउँमा खानेपानीको समस्या हुँदा स्थानीयलाई सकस भएको छ। गाउँमा आउने खानेपानीको मुहान सुकेपछि अहिले नदीकै दूषित पानी प्रयोग गर्न बाध्य भएको उनले बताइन्। भनिन्, गाउँमा तीन वर्षअगाडिसम्म पानी आउँथ्यो। पछिल्ला वर्षमा हिउँद लाग्नेबित्तिकै सुख्खायामभरि पानीको मुहान सुक्छ। गाउँमा खानेपानीको हाहाकार भएको छ। गाउँभन्दा ५ किमि टाढाको बडीपातल मुहानबाट खानेपानी आउने भएपनि पछिल्लो दुई वर्ष यता सुख्खायाममा मुहान सुक्ने गरेको स्थानीय शान्ति बुडालले बताइन्। उनले भनिन् हामी सदरमुकाम नजिकका मानिसलाई खानेपानीकै चिन्ता छ। महाकाली नदीकै पानी प्रयोग गर्छौं। हिउँदमा मुहान सुकेर गाउँमा खानेपानी पुग्दैन भने वर्षातको समयमा ठाउँठाउँमा भत्किएर खानेपानी पुग्दैन। हाम्रो गाउँमा बाह्रैमहिना खानेपानीको समस्या छ। वर्षातको भेल होस् वा हिउँद हामीले महाकालीकै पानी प्रयोग गर्नुपर्ने बाध्यता छ, स्थानीय धनसिंह बुडालले भने, खानेपानी समस्या समाधानका लागि कसैले सहयोग गरेन। चुनावका बेला सबैले गाउँमा खानेपानीको व्यवस्था गर्छौं भन्छन् तर फर्केर हेर्दैनन्। गाउँमा खानेपानीको समस्याले आफूहरूले गाउँ छाड्नुपर्ने स्थिति आएको स्थानीयले बताए। कतिपयले गाउँबाट बसाइँ सराइ गरिसकेको स्थानीय करन बुडालले बताए। उनले भने, हामी सीमा नजिकका मान्छे। पारिपट्टि भारतीय गाउँमा सबै सुविधा छ तर हाम्रो गाउँमा केही पनि छैन। त्यसैले आयस्रोत भएकाहरू बसाइँ सरेका छन्। महाकालीको पानीमा अम्लीयपना दशरथचन्द नगरपालिकाको तिरखडेनी बासिन्दाले प्रयोग गर्दै आएको महाकाली नदीको पानी अम्लीयपना रहेको पाइएको छ। अम्लीयपना भएको पानी प्रयोग गर्नु स्वास्थ्यका लागि राम्रो मानिँदैन। रुडेस नामक संस्थाले स्थानीयले प्रयोग गर्दै आएको पानी परीक्षण गर्दा अम्लीयपना देखिएको हो। हामीले सीमा क्षेत्रका बासिन्दाको खानेपानीको अवस्थाका विषयमा जाँच गर्दा उनीहरूले प्रयोग गर्ने पानीमा अम्लीयपना देखिएको छ, रुडेसका कार्यकारी निर्देशक गोविन्दराज जोशीले भने। पानीको धमिलोपना मापन गर्दा ७ पिएच आए पानी पिउनयोग्य हुन्छ। ७ पिएचभन्दा माथि आए क्षारीयपना र ७ पिएचभन्दा कम आए अम्लीयपना हुन्छ। तर, त्यस गाउँमा ४ पिएच पाइयो। यस्तो पानी प्रयोग गर्नु स्वास्थ्यका लागि खतरा हुन्छ। रुडेसका कार्यक्रम संयोजक तेजराम लोहारले महाकाली नदीको २३ ठाउँमा पानीको गुणस्तर मापन गरिसकेको बताए। स्थानीयले प्रयोग गर्ने पानी दूषित छ। यस विषयमा हामीले नगरपालिकालाई समेत जानकारी गराउँछौं। जमिनमा प्रयोग गरिने रासायनिक मल बगेर नदीमा पुग्दा नदीको पानी दूषित हुँदै गएको जोशीले बताए। ढलहरू नदीमा मिसाउँदा पनि पानी दूषित भएको उनको भनाइ छ। अम्लीयपना तथा क्षारीयपना देखिएका ठाउँमा खानेपानीको वैकल्पिक व्यवस्था गर्न नगरपालिकासँग आग्रह गरिएको जोशीले बताए।"
"जन्ती बोकेको जिप दुर्घटना, दुलाहा दुलहीसहित १४ घाइते","सिन्धुली : सिन्धुलीमा दुलाह दुलही सहित जन्ती सवार जिप दुर्घटना हुँदा १४ जना घाइते भएका छन् । ५ जनाको अवस्था गम्भीर रहेको छ । बिहीबार जिल्लाको मरिण गाउँपालिका १ कटुन्जेबाट जन्ती लिएर हरिहरपुरगढी गाउँपालिकाको तामाजोरतर्फ जाँदै गरेको ना १ च १८६० नम्बरको रोयल कात्तिके यातायातको जिप हरिहरपुरगढी गाउँपालिका ५ को सिदुरगाउँमा दुर्घटना भएको हो । दुर्घटनामा दुलहा र दुलही सहित १४ जना घाइते भएको र ५ जनाको अवस्था गम्भीर रहेको मरिण गाउँपालिकाका अध्यक्ष पानिराज बम्जनले जानकारी दिए । गम्भीर घाइते हुनेमा योगेश एस्माली, सानु खपाङ्गी, दिलबहादुर पुलामी, रुपेश मगर र एकबहादुर पुलामी रहेका छन् । उनीहरूको कपिलाकोट स्वास्थ्य चौकीमा उपचार सम्भव नभएपछि थप उपचारका लागि सिन्धुली सदरमुकामतर्फ पठाउने तयारी भएको छ, अध्यक्ष बम्जनले भने । दुलहा राजकुमार रखाल र दुलहीसहित अन्य घाइतेहरुको कपिलाकोट स्वास्थ्य चौकीमा उपचार भइरहेको छ । दुलहा रखाल र दुलहीको भने अवस्था सामान्य रहेको बम्जनको भनाइ छ । दुर्घटनाका घाइतेलाई इलाका प्रहरी कार्यालय कपिलाकोटको टोली र स्थानीयले उद्धार गरेका थिए । दुर्घटना के कति कारणले भएको भन्ने एकिन नभएपछि प्रहरीले अनुशन्धान थालेको जनाएको छ ।"
ल क्याम्पस सस्याबारे महान्यायाधिवक्ताको चासो,"काठमाडौं : नेपाल ल क्याम्पसमा एलएलबीको भर्नाका सम्बन्धमा देखिएको समस्या समाधानका लागि बिहीबार महान्यायाधिवक्ताको कार्यालयमा छलफल भएको छ । कानुन विषयको पढाई हुने त्रिभुवन विश्वविद्यालयको एक मात्र आंगिक क्याम्पसम भर्ना विवादकै कारण स्नातक तहको एक शैक्षिक सत्र गुमेपछि सरोकारवालाबीच छलफल भएको हो । छलफलमा महान्यायाधिवक्ता अग्नि खरेल, त्रिविका उपकुलपति प्राध्यापक डा धर्मकान्त बास्कोटा, शिक्षा मन्त्रालयका सहसचिव रामशरण सापकोटा, सर्वोच्च अदालतका रजिष्ट्रार त्रिवि कानुन संकायका डिन, नेपाल बार एसोसियसनका अध्यक्ष सहित ल क्याम्पसका प्रमुख पनि सहभागी थिए । छलफलमा क्याम्पसको अहिलेको संरचना अनुसार तीन सय भन्दा बढी विद्यार्थी एलएलबीमा भर्ना नगर्ने निर्णय भएको छ । प्रवेश परीक्षको आवदन दिएका जति सबैलाई भर्ना गर्नुपर्ने विद्यार्थीको दवावका कारण गत वैशाखदेखि नै पढाई हुनुपर्ने एलएलबीमा अहिलेसम्म विद्यार्थी भर्ना समेत हुन सकेको छैन । छलफलले विद्यार्थीसंग छलफल गर्न एक उच्च स्तरिय संयन्त्र बनाउने निर्णय भएको नेपाल ल क्याम्पसका प्रमुख डी एन पराजुलीले बताए ।"
भिसा म्याद सकिएपछि किन बस्छन् विदेशी !,"काठमाडौं : विदेशी नागरिकका गतिविधिमाथि अनुगमन नहुँदा सन् २०१९ मा सबै भन्दा धेरै चिनियाँ नागरिक नेपालमा अवैध रूपमा बसेको खुलेको छ। सोही वर्ष भिसा म्याद सकाएर नेपालमा अवैध रूपमा बस्नेमा अमेरिकी नागरिकको संख्या चिनियाँपछि दोस्रो रह्यो। गत वर्ष ४ सय १५ चिनियाँ नागरिकहरू अवैध रूपमा नेपाल बसेको पाइयो। २३ जना अमेरिकी नागरिक पनि ओभर स्टे रहे। अमेरिकावाहेकका विदेशी नागरिक एक भिसा वर्षमा १ सय ५० दिन भन्दा बढी नेपालमा बस्न पाउँदैनन्। नेपाल र अमेरिकाबीच भिसामा पारस्पारिकता कायम भएपछि अमेरिकी नागरिकहरू एक भिसा वर्षमा १ सय ८० दिन नेपाल बस्न पाउँछन्। पर्यटक भिसामा आएका ५ सय ७८ विदेशी नागरिक भिसाको म्याद कटेपछि अवैध र शंकास्पद रूपमा नेपालका विभिन्न स्थानमा बसोबास गर्दै आएका थिए। उनीहरू सबै एक भिसा वर्षमा १ सय ५० दिन बढी नेपाल बसेको खुलेको छ। अध्यागमन विभागको पछिल्लो तथ्यांकअनुसार अंग्रेजी वर्ष २०१९ जनवरी १ देखि २०१९ डिसेम्बर ३१ सम्ममा ५ सय ७८ जना विदेशी ओभर स्टे (प्रवेशाज्ञा बिना) भएका छन्। बिना भिसा नेपाल बसेका विदेशी डिसेम्बर अन्त्यमा आफ्नो मुलुक फर्कन अध्यागमन विभागको सम्पर्कमा आएका थिए। अध्यागमनको सम्पर्कमा नपुगेका ओभर स्टे धेरै विदेशी शंकास्पद गतिविधिमा संलग्न भएको हुनसक्ने आशंका गरिएको छ। भिसा म्याद सकिएपछि पनि किन विदेशीहरू नेपालमै बसिरहेका छन् भन्ने अनुसन्धानको विषय हो। विकसित मुलुकमा जस्तो न नेपालमा काम पाउन्छ न बढी तबल नै। आखिर भिसा म्याद सकिएपछि पनि किन विदेशी लुकिछिपी नेपालमा बस्न चाहन्छन्। गृह मन्त्रालयले भिसा बिना बसेका विदेशीका गतिविधि तत्काल अनुसन्धान गर्नुपर्ने देखिन्छ। गृहले डिसेम्बर अन्त्यसम्ममा भिसा म्याद सकाएर शंकास्पद ढंगले बसेका ५ सय ७८ विदेशीलाई निष्काशन गरेको छ। अध्यागमन विभागको तथ्यांकअनुसार, सन् २०१९ भित्रमा १९ जना दक्षिण कोरियाली, १५ जना बेलायती, श्रीलंकाफिलिपिन्स र पाकिस्तानका ८८ जना, उज्वेकिस्तान, यमन, मलेसियाका ५५जना, भियतनाम, रसिया, जापान, अष्ट्रेलियाका ४४ जना, स्वीजरल्याण्ड, लेबनन, आइभरी कोस्ट, फ्रान्स, क्यानडा र बंगलादेशका ३३ जना नागरिक ओभर स्टे थिए। गृहले शंकास्पद ढंगले बसेका ती सबै विदेशी नागरिकलाई निष्काशन गरेको छ। त्यस्तै स्वीडेन, नर्वे, इजरायल, घाना, जर्मनी र ब्राजिलका २२ नागरिक निष्काशित भइसकेका छन्। गृह मन्त्रालयले पोल्याण्ड, प्यालेस्टाइन, नाइजेरिया, नेदरल्याण्ड, म्यान्मा, माली, केन्या, जोर्डन, इटाली, आयरल्याण्ड, हङकङ, जर्जिया, फिनल्याण्ड, डेनमार्क, क्यामरुन युक्रेन, टर्की, ताइवान, दक्षिण अफ्रिका, सिंगापुर, र बेल्जीयमका ११ जना नागरिकलाई अवैध रुपमा बसेको भन्दै निष्काशन गरिसकेको छ। गृहले विदेशी नागरिक अनुगमन निर्देशिका प्रभावकारी रूपले कार्यान्वयन नगर्दा संदिग्घ विदेशीको चलखेल बढेको छ। निष्काशित विदेशी नेपालमा रहँदा के कस्ता गतिविधिमा संलग्न थिए भन्ने केही खुलेको छैन। पुस ७ गते अध्यागमन विभागले गरेको विशेष अप्रेसनमा शंकास्पद ढंगले बसेका १ सय २२ जना चिनियाँ नागरिक पक्राउ परे। चीनको पब्लिक सेक्युरिटिज मन्त्रालय र अध्यागमन विभागले अवैध चिनियाँलाई पक्राउ गर्न बनाएको रणनीति बमोजिम प्रहरीले १ सय २२ शंकास्पद चिनियाँलाई पक्राउ गरेको हो। गृहले उनीहरूलाई ४ वर्ष नेपाल प्रवेशमा प्रतिबन्ध लगाइ पुस २३ मा निष्काशन गरिसकेको छ।"
नेविसंघ उमेर विवाद : ३० दिनदेखि सानेपामा अनशन,"काठमाडौं : विधान कार्यान्वयनको माग गर्दै नेपाली विद्यार्थी संघ निकट एक समूह ३० दिनदेखि पार्टी कार्यालय सानेपामा अनशनमा छन्। नेविसंघमा ३२ वर्षको उमेरहदको माग गर्दै उनीहरु अनशनमा बसेका हुन्। नेविसंघका पूर्वमहामन्त्री कुन्दनराज काफ्ले निकट विद्यार्थी नेताकार्यकर्ता अनशनमा छन्। पार्टी केन्द्रीय कार्यसमितिले पारित गरेको विधान अनुसार नेविसंघको नयाँ कार्यसमिति गठन गर्नुपर्ने माग उनीहरुको छ। विधान अनुसार नेविसंघ गठन हुनुपर्छ भनेर पार्टी नेतृत्व र केन्द्रीय कार्यसमितिलाई दबाब दिन रिले अनशन सुरु गरेका हौं, अनशन संयोजक नेविसंघ पूर्वकेन्द्रीय सदस्य नवराज त्रिपाठीले भने, विधानको पालना सबैले गर्नुपर्छ, विधानभन्दा माथि कोही हुँदैन। अनसन सुरु गरेको एक महिना पुग्दा पनि पार्टीले वेवास्ता गरेको गुनासो उनीहरुको छ। २४ घण्टे अनसनमा अहिलेसम्म ३०० नेता सहभागी भएको विद्यार्थी नेता मनिष सिंखडाले जानकराी दिए। दिउँसो र राति समूह बनाएर अनशनमा बस्ने गरेका छौं, उनले भने, दिउँसो केटीसाथीहरू अनि राति केटा साथी बस्नुहुन्छ अनशनमा। नेविसंघका तत्कालीन अध्यक्ष नैनसिंह महरले राजीनामा दिएपछि नयाँ नेतृत्व चयन भएको छैन। कांग्रेसले नेविसंघमा ३२ वर्षे उमेरहदबन्दीसहितको विधान केन्द्रीय समिति बैठकबाट अनुमोदन गरेको थियो। नेविसंघ विघटन भएको एक वर्ष पुग्दा पनि नयाँ कार्यसमिति चयन हुन सकेको छैन। कांग्रेस सभापति शेरबहादुर देउवाले नेविसंघ गठनको तयारी गरेपछि काफ्ले समूह आन्दोलनमा उत्रिएको हो। विधान कार्यान्वयन भएन भने रिले अनसनलाई आमरण अनशनमा बदल्छौं, पूर्वमहामन्त्री काफ्लेले भने।"
२१ दिनभित्र लिखित जवाफसहित उपस्थित हुन दुर्गा प्रसाईंलाई अदालतको आदेश,काठमाडौं : घुस मागेको आरोप लगाउने बी एण्ड सी अस्पतालका सञ्चालक दुर्गा प्रसाईंलाई लिखित जवाफसहित उपस्थित हुन अदालतले आदेश दिएको छ। बिहीबार काठमाडौं जिल्ला अदालतले प्रसाईंलाई लिखित जावफसहित २१ दिनभित्र अदालतमा हाजिर हुन आदेश दिएको हो। चिकित्सा शिक्षा आयोगका उपाध्यक्ष डा श्रीकृष्ण गिरीले मानहानीको मुद्धा दायर गरेपछि अदालतका श्रेस्तेदार आनन्दप्रसाद श्रेष्ठले लिखित जवाफसहित हाजिर हुन आदेश दिएको अदालतका अधिकृत टीका सिं खत्रीले अन्नपूर्ण अनलाइनलाई बताए। केही दिनअघि पत्रकार सम्मेलन गर्दै मेडिकल कलेजको सम्बन्धनका लागि निवेदन दिनेक्रममा डा गिरीले २० करोड घुस माग गरेको आरोप लगाएका थिए। आफूलाई लगाएको आरोपका कारण गाली बेइज्जती र मानमर्दन भएको दाबी गर्दै डा गिरीले मंगलबार जिल्ला अदालत काठमाडौंमा मुद्दा दायर गरेका थिए। सञ्चालक प्रसाईंले पनि डा गिरीविरुद्ध अख्तियार दुरुपयोग अनुसन्धान आयोग र सम्पत्ति शुद्धिकरण विभागमा भ्रष्टाचार आरोप लगाउँदै निवेदन दर्ता गरेका थिए।
मोटरसाइकलको ठक्करबाट वृद्धको मृत्यु,विराटनगर : मोरङको बूढीगंगा गाउँपालिका७ डंग्राहामा मोटरसाइकलको ठक्करबाट बुधबार राति एक वृद्धको मृत्यु भएको छ । भित्री सडकखण्डमा उत्तरबाट दक्षिणतर्फ जाँदै गरेको को १३ प ४६९३ नम्बरको मोटरसाइकलले ठक्कर दिँदा ७० वर्षीय छेतधर्नु खाँ थारुको मृत्यु भएको प्रहरीले जनाएको छ । मोरङ प्रहरी प्रमुख एसपी विश्व अधिकारीकाअनुसार बुधबार दिउँसो भएको दुर्घटनामा परेर गम्भीर घाइते वृद्धको उपचारका क्रममा राति टंकीसिनवारीस्थित विराट मेडिकल कलेजमा मृत्यु भएको हो । पैदल हिँडिरहेका बेला वृद्धलाई मोटरसाइकलले ठक्कर दिएको हो । मोटरसाइकल र चालक बूढीगंगा७ का २३ वर्षीय अक्ष्यकुमार चौधरीलाई नियन्त्रणमा लिइएको प्रहरीले जनाएको छ ।
पनौती विश्वसम्पदा सूचीमा पर्ने,"काठमाडौं : काभ्रे जिल्लाको पनौती विश्वसम्पदा सूचीमा पर्ने भएको छ। धार्मिक, ऐतिहासिक तथा पुरातात्विक महŒव बोकेको पनौती सम्भवतः अबको एक वर्षभित्र सूचीमा समावेश हुँदै छ। पनौतीलाई अबको एक वर्षमा विश्वसम्पदामा सूचीकृत गर्न गुरुयोजना पनि बन्दै छ। त्रिवेणी घाटदेखि गोरखनाथ मन्दिर परिसरसम्म सम्पदा क्षेत्रमा समेट्ने प्रस्तावमा उल्लेख छ। बदलिँदो परिवेश र आधुनिकीकरणले ढपक्कै छोपिएको पनौतीले पुरानै स्वरूप पाउन भने त्यति सजिलो छैन। यद्यपि, विश्वसम्पदा सूचीमा समावेश हुन पनौती २२ वर्षदेखि कसरत गर्दै छ। सरकारले भिजिट नेपाल २०२० को शुभारम्भ गरेसँगै पनौती आफूलाई विश्वसामु चिनाउन त्यहाँका स्थानीय तथा जनप्रतिनिधि आतुर छन्। फोटोग्राफर प्रशान्त श्रेष्ठ भन्छन्, भ्रमण वर्ष सफल पार्न फोटो प्रदर्शनी गरिएको हो। पनौतीमा इन्द्रेश्वर, अष्टमातृकालगायत सयभन्दा बढी कलात्मक मठमन्दिर छन्। पनौतीलाई भ्रमण वर्षको मुख्य थलो बनाउन १५ दिनदेखि त्यहाँ फोटो प्रदर्शनी भइरहेछ। पनौती नगर प्रमुख भीम न्यौपानेले प्रदर्शनी उद्घाटन गरेका थिए। पनौतीको वर्तमान स्वरूप झल्काउने उक्त प्रदर्शनीलाई मिस्टिकल पनौती अर्थात् रहस्यमय पनौती नाम दिइएको छ। प्रदर्शनी एक महिनासम्म चल्नेछ।"
केके भएका थिए इतिहासमा यो साता ?,"जनवरी १६ सन् १९१४ को जनवरी १६ मा रुसी साहित्यकार म्याक्सिम गोर्की प्रवासबाट आफ्नो मुलुक फिर्ता भए। रुसी जारले उनलाई आममाफी दिएको घोषणा गरेपछि उनी रुस फर्किएका थिए। रुस फर्किनुअघि उनी इटालीमा थिए। गोर्की निकै अघिदेखि रुसको राजशाहीविरुद्ध हुने गतिविधिमा सरिक रहँदै आएका थिए। यस क्रममा उनी पटकपटक पक्राउ पनि परेका थिए। यस्तोमा सन् १९०६ मा उनी गैरकानुनी ढंगले रुस छोडेर अमेरिकातिर लागे। रुसमा जारशाहीविरुद्ध गरिने क्रान्तिकारी क्रियाकलापका निम्ति चन्दा संकलन गर्न उनी अमेरिका पुगेका थिए। त्यसै क्रममा उनले आफ्नो प्रसिद्ध उपन्यास आमा लेखे। उपन्यासले उनलाई चर्चित बनायो। तर, रुसको जारशाहीको आँखामा उनी कसिंगर बन्न पुगे। उनलाई राजद्रोही करार गरियो। अन्ततः उनलाई आममाफी दिने घोषणा भएपछि उनी रुस फर्किए। जनवरी १७ सन् १९४१ मा चीनमा पुनः गृहयुद्ध सुरु भयो। त्यतिबेला चीनको वैधानिक सरकारको नेतृत्व चाङ काई सेकले गरेका थिए। उनको सरकारलाई पश्चिमी मुलुकको समर्थनसमेत प्राप्त थियो। जनताको ठूलो हिस्सा चाहिँ चीनका कम्युनिस्टहरूको पक्षमा थियो। चिनियाँ नेता माओत्से तुङ नेतृत्वको कम्युनिस्ट समूहले औपनिवेशिक दासत्वबाट चीनलाई मुक्त गर्ने र चीनमा जनवादी क्रान्ति गर्ने दोहोरो उद्देश्य लिएको थियो। अन्ततः कम्युनिस्टहरूकै पल्ला भारी हुने भएपछि सरकारी फौजले सन् १९४१ को जनवरी १७ मा कम्युनिस्टविरुद्ध गोली प्रहार गर्यो। त्यतिबेला दोस्रो विश्वयुद्ध जारी थियो र चीनका विभिन्न भूभागमाथि जापानले कब्जा जमाएको थियो। जनतालाई साथमा लिएर औपनिवेशिक शक्तिको प्रतिरोध गर्नुको सट्टा चाङ काई सेकले उल्टै स्वाधीनताको पक्षमा रहेका जनतामाथि गोली बर्साउने आदेश दिएका थिए। जनवरी १८ कुनै समय युरोपमा समुद्री डाँकाहरू राज्यभन्दा शक्तिशाली हुने गर्थे। त्यस्तै एक जना कुख्यात डाँका हेनरी मोर्गनले सन् १६७१ को जनवरी १८ मा स्पेनको नियन्त्रणमा रहेको पनामा शहर कब्जामा लिएका थिए। जमैकास्थित बन्दरगाहमा उनको सैन्य आधार थियो। त्यहीँबाट उनले पनामामा अन्य डाँकाहरूको सहयोग लिएर भीषण हमला गरेका थिए। त्यहाँ रहेका स्पेनी सैनिकहरूलाई लखेट्न उनी सफल भए। त्यसपछि शहरमा लुट मच्चाए। बेलायत र स्पेनबीचको कूटनीतिक सम्बन्ध बिग्रिएपछि बेलायतले उनलाई पनामा शहरमा हमला गर्न ग्रिन सिग्नल दिएको थियो। त्यसकै आधारमा उनले पनामास्थित स्पेन उपनिवेशविरुद्ध धावा बोलेका थिए। त्यसपछि पनामा बेलायतको अधीनमा गएको थियो। स्पेनबाट खोसेर पनामा आफूहरूलाई सुम्पिएकोमा बेलायतले उनलाई सम्मान गरेको थियो। जनवरी १९ सन् १७८५ को जनवरी १९ मा आयरल्यान्डमा पहिलो पटक मानववाहक बेलुनले उडान भरेको थियो। त्यसअघि युरोपका अन्य भागमा मालवाहक तथा मानवबाहक बेलुनले उडान भरिसकेका थिए। त्यस दिन आयरल्यान्डमा विभिन्न मानववाहक तथा मानवरहित हाइड्रोजन बेलुनहरूले उडान भरेका थिए। तीमध्ये एउटा बेलुन हावामै पड्कियो। बेलुन पड्किँदा निस्किएको आगोले आयरल्यान्डको टुलामोर शहरमा आगलागी भयो। आगलागीमा परी एक सय जति घर जलेर खरानी भए। दुर्घटनाका कारण बेलुनमा हुने कमजोरीबारे इन्जिनियरहरू जानकार भए। उनीहरूले त्यस्ता कमजोरी हटाउने प्रयास गरे। त्यसपछिका दिनमा बेलुन उडान विश्वस्त किसिमको हुन थाल्यो। सैन्य तथा गैरसैन्य दुवै प्रयोजनमा यसको प्रयोग बढ्न थाल्यो। जनवरी २० सन् १६६७ को जनवरी २० मा युद्धरत पोल्यान्ड र रुसबीच सन्धि भएको थियो। रुसको एन्ड्रुसोभो भन्ने ठाउँमा उक्त सन्धिमा हस्ताक्षर भएपछि रुस र पोल्यान्डबीच १३ वर्ष लामो युद्ध अन्त्य भएको थियो। खास गरी, युक्रेनको भूभागलाई लिएर रुस र पोल्यान्डबीच युद्ध भएको थियो। युद्धअघि सम्पूर्ण युक्रेनमा रुसले नियन्त्रण जमाएको थियो। सन्धिपछि युक्रेनलाई विभाजित गरियो। केही भाग पोल्यान्डमा गाभियो। यसमा पोल्यान्डले चित्त बुझायो र दुई देशबीच शान्ति स्थापना भयो। तर, पनि पोल्यान्ड र रुसबीच सीमासम्बन्धी विवाद बेलाबेलामा उठी नै रहे। यो क्रम सयौँ वर्षपछि भएको दोस्रो विश्वयुद्धको समाप्तिपछि पनि जारी रह्यो। जनवरी २१ सन् १७९३ को जनवरी २१ मा फ्रान्सका राजा लुई सोह्रौँलाई मृत्युदण्ड दिइएको थियो। देश र जनताविरुद्ध गद्दारी गरेको आरोपमा उनलाई धारिलो हतियारले काटेर मृत्युदण्ड दिइएको थियो। फ्रान्समा राज्यक्रान्ति हुँदा लुई सोह्रौँ राजा थिए। महामारी फैलिएपछि त्यहाँ क्रान्ति उठेको थियो। क्रान्ति दमन गर्ने र जनतालाई हकअधिकारबाट वञ्चित राख्ने काम गरेको आरोप उनीमाथि लगाइएको थियो। जनताको बृहत्तर हितको वास्तै नगरी आफ्नो दुनो मात्र सोझ्याएको आरोप पनि लगाइएको थियो। क्रान्तिकै क्रममा क्रान्तिकारीहरूले उनलाई पक्राउ गरे। क्रान्तिकारीको सरकारले उनलाई कठघरामा उभ्यायो। अन्त्यमा उनलाई दोषी करार गरियो र मृत्युदण्ड दियो। त्यसपछि फ्रान्समा गणतन्त्र आएको घोषणा गरियो। जनवरी २२ सन् १९३१ को जनवरी २२ मा अस्ट्रेलियामा आइज्याक आइज्याक्सलाई बेलायतले गभर्नर नियुक्त गर्यो। त्यतिबेला गभर्नरले बेलायतका तर्फबाट अस्ट्रेलियाका सबै मामिला सम्हाल्ने गथ्र्यो। गभर्नर बेलायतका तर्फबाट अस्ट्रेलियाको प्रमुख शासक हुन्थ्यो। त्यसअघि बेलायतमै जन्मिएका मानिसलाई मात्रै अस्ट्रेलियामा गभर्नर बनाउने गरिन्थ्यो। तर, आइज्याक्स अस्ट्रेलियामै जन्मिएका थिए। यद्यपि, उनी अस्ट्रेलियाका रैथाने चाहिँ थिएनन्। बेलायती सैनिकले अस्ट्रेलिया पत्ता लगाएपछि बेलायतले त्यहाँ कब्जा जमाएको थियो। यस क्रममा त्यहाँका लाखौँ आदिवासीको कत्लेआम गरिएको थियो। बेलायतबाट जघन्य अपराध गर्नेलाई लगेर अस्ट्रेलियामा राखिन्थ्यो। त्यसैले गभर्नर चाहिँ बेलायतमै जन्मिएकालाई मात्रै दिइन्थ्यो। आइज्याक्स गभर्नर बनेपछि यस्तो चलन अन्त्य भयो।"
सिद्धबाबाको बलात्कारसम्बन्धी मुद्दाको सुनुवाइ सर्यो,"विराटनगर : उच्च अदालत विराटनगरमा बिहीबार हुने भनिएको सिद्धबाबा कृष्णदासजी महाराज भनिने कृष्णबहादुर गिरी विरुद्धको बलात्कारसम्बन्धी मुद्दाको सुनुवाइ सरेको छ । सुनुवाइका लागि कायम मुकायम मुख्य न्यायाधीश प्रेमराज कार्की र न्यायाधीश हरिप्रसाद बगालेको इजलासमा पेसी तोकिएको थियो । बलात्कार पीडित भनिएकी महिलाका कानुन व्यवसायीले पेसी हटाइपाउँ भन्दै निवेदन दिएपछि मुद्दाको सुनुवाइ स्थगित भएको उच्च अदालत विराटनगरका रजिष्ट्रार जितेन्द्रबाबु थपलियाले बताए । इजलासमा पेसी तोकेर लगाउमा रहेको मुद्दाको सुनुवाइ तय गरिएको थियो, उनले भने, पीडितकै तर्फबाट पेसी हटाइएको हो । थपलियाले आगामी बिहीबारका लागि पेसी चढेका कारण त्यसै दिन मुद्दाको सुनुवाइ हुने बताए । मुलुकी फैजदारी कार्यविधि संहिताको दफा ७३ अनुसार परेका निवेदनको सुनुवाइ उच्च अदालतले प्रत्येक बिहीबार गर्दैआएको छ । दीक्षा दिने भन्दै मध्यरातमा बोलाएर सुनसरीको चतराधामस्थित आफ्नै आश्रममा कात्तिक ४ गते बलात्कार गरेको किटानी जाहेरी एक महिला अनुयायीले दिएपछि सिद्धबाबालाई मंसिर १६ गते पक्राउ गरेर सुनसरी प्रहरीले जवरजस्ती करणी मुद्दामा अनुसन्धान थालेको थियो । जिल्ला अदालत सुनसरीका न्यायाधीश राधाकृष्ण उप्रेतीको इजलासले मागेको धरौटी वापतको तीन लाख रुपैयाँ बुझाएर पुस १४ गते उनी छुटेपछि मुद्दा उच्चमा पुगेको थियो । मुद्दालाई भने एकै पटक सुनवाइ गर्न अदालतले यसअघि नै लगाउमा राखिसकेको छ । जिल्ला अदालतको आदेशका विरुद्ध वादी नेपाल सरकारका तर्फबाट उच्च सरकारी वकिल कार्यालय विराटनगरले उच्च अदालतमा मुलुकी फैजदारी कार्यविधि संहिताको दफा ७३ अनुसार पुस १६ गते निवेदन दिएको थियो । निवेदनमा बेरितको आदेश बदर गरी प्रतिवादी सिद्धबाबालाई थुनामा राखेर मुद्दाको पूर्पक्ष गर्न माग गरिएको छ । उक्त निवेदन पुस १७ गते दर्ता गरेको उच्च अदालतले सबै व्यहोरा र विवरण खुलाएर १५ दिन भित्रमा सुरु मिसिल साथै राखी कैफियत प्रतिवेदन गर्न जिल्ला अदालतलाई १८ गते आदेश दिएको थियो । उच्चको आदेशअनुसार जिल्लाले कैफियत प्रतिवेदन पठाइसकेको छ । यता बलात्कारका अभियुक्त सिद्धबाबाले पनि पुस २३ गते उच्च अदालत विराटनगरमा मुलुकी फैजदारी कार्यविधि संहिताको दफा ७३ अनुसार नै साधारण तारखेमा राखेर मुद्दाको पूर्पक्ष गरिपाउँ भन्दै निवेदन दर्ता गराएका छन् । एउटै मुद्दाका पक्ष र विपक्षबाट अलगअलग माग राखेर निवेदन दर्ता भएपछि मुख्य न्यायाधीश तिलप्रसाद श्रेष्ठको इजलासले एकै पटक सुनुवाइका लागि मुद्दा लगाउमा राख्न आदेश दिएका थिए । मुद्दा एउटा र पक्ष विपक्ष दुईवटा भएकाले अन्तरसम्बन्धित मुद्दामा भिन्दा भिन्दै सुनुवाइ हुँदैन । सँगै राखेर सुनुवाई गर्नु पर्ने भएकाले नै मुद्दा लगाउमा राखिएको हो, अदालतका रजिष्ट्रार थपलियाले भने । उच्चबाट मुद्दाको सुनवाइ भएपछि सुनसरी अदालतको आदेश नै रितपूर्वक भएको मान्ने कि बेरितको भन्दै अर्को अन्तिम आदेश गर्ने टुँगो लाग्नेछ । सिद्धबाबालाई थुनामै राखेर मुद्दाको पूर्पक्ष गरिनुपर्ने माग गर्दै उच्च अदालत विराटनगर अगाडि बिहीबार मौन प्रदर्शन गरेर धर्ना दिइएको छ । अदालतबाट थुनामा राख्ने आदेश हुनुपर्ने माग गर्दै पीडितका तर्फबाट धर्ना दिइएको हो । बलात्कार आरोपमा किटानी जाहेरी दर्ता भएपछि बिरामी भएको भन्दै सिद्धबाबा मंसिर १२ गतेबाट विराटनगरको विराटनगर अस्पताल एवं विराट नर्सिङ होममा भर्ना भएका थिए । उपचारका क्रममा ३८ दिनसम्म अस्पतालमा रहेका उनले अनुसन्धान अवधिमा भने प्रहरी हिरासत बस्नु परेन । उजुरी दर्ता भएको बाहिरिएपछि छात्ती, मुुटु, प्रोस्टेट र पत्थरीको समस्या देखाउँदै कृष्णबहादुर अस्पताल भर्ना भएका थिए । अवस्था गम्भीर बनेको भन्दै उनलाई आईसीयूमा पनि भर्ना गरियो । प्रहरीले मंसिर १६ गते आईसीयूदेखि नै पक्राउ गरेर अदालतबाट म्याद थप गर्दै घटनाको अनुसन्धान अघि बढाएको थियो । उनलाई अस्पतालका बरिष्ठ मुटु रोग विशेषज्ञ डा ज्ञानेन्द्र गिरीले माइनर हटअट्याक भएको बताउँदै उपचार गरेका थिए । अस्पतालबाट पुस २० गते डिस्चार्ज भएपछि कृष्णबहादुर सिधै चतरास्थित आफ्नो आश्रममै पुगेका थिए ।"
सुन्तला टिप्ने मेला : सयमा पेटभरि सुन्तला,धनकुटा : धनकुटा६ स्थित पारिपात्लेमा रहेको राष्ट्रिय सुन्तला जात अनुसन्धान कार्यक्रमको बगैंचा यतिबेला सुन्तला पाकेर पहेलपुर देखिएको छ। जहाँ एक सय रुपैयाँ तिरेर पेटभरि सुन्तला खान पाइन्छ। नेपाल भ्रमण वर्ष २०२० लाई सहयोग पुग्ने उद्देश्यले पहिलो पटक सो केन्द्रमा सुन्तला टिप्ने मेलाको आयोजना गरिएको हो। आज अर्थात माघ १ देखि सुरु भएको सुन्तला टिप्ने मेला भोलि माघ २ गतेसम्म संचालन हुनेछ। मेलाको पहिलो दिन मेलाको संयौंका संख्यामा आएका आन्तरिक पर्यटकले बगैंचामा रहेको बोटबाट सुन्तला टिपेर खाएका थिए। सुन्तला टिप्न जानुअघि यूवालाई प्रति व्यक्ति १ सय रुपैयाँ र बालबालिकालाई प्रति व्यक्ति ५० रुपैयाँ प्रवेश शुल्क तोकिएको छ। रसिद काटेर प्रवेश गरेपछि सोझैं सुन्तला बगैँचामा जान पाइन्छ। केन्द्रले सुन्तला टिप्नको लागि क्षेत्र निर्धारण गरेको छ। मेलाका नियममा तोकिएको दरमा प्रवेश गरी बगैंचाका सुन्तला बोटमा चढेर टिप्दै पेटभर खाना पाउने नियम रहेको छ। सुन्तला टिप्दा विरुवालाई क्षति नपुगोस् भनेर केन्द्रले स्वयमसेवक समेत परिचालन गरिएको छ। मेलामा पेटभरि सुन्तला खाएर घरसमेत लैजान पाइन्छ। केन्द्रले पाँच किलोसम्म अट्ने झोलाको व्यवस्था गरेको छ। झोलामा सुन्तला टिपेर तौल गरी तोकिएको शुल्क तिरेर घर लैजाने व्यवस्था समेत गरिएको छ। मेलामा स्टल पनि राखिएको छ। स्टलमा सुन्तलाका विभिन्न जात र विरुवा राखिएको छ। एकातिर सुन्तला महोत्सवले सुन्तलाको स्वादसँगै किसानलाई खेतीमा आधुनिकीकरण गर्दै व्यवसायिक खेती प्रवर्द्धनमा टेवा पुग्ने लक्ष्य लिइएको केन्द्र प्रमुख डा उमेशकुमार आचार्यले बताए। प्रत्यक्ष आफैँले सुन्तला टिपेर खान पाउँदा नौलो अनुभव भएको आन्तरिक पर्यटक प्रमिसा श्रेष्ठले बताएन्। उनका अनुसार यसले पर्यटन प्रवर्दधना सहयोग पुगेको छ। यो मेलाले धनकुटा जिल्लाको कृषि पर्यटकलाई प्रचार गर्न मद्दत पुग्ने अर्का आन्तरिक पर्यटक लोकेन्द्र कुँवरले बताए। स्थानीय बजार अहिले प्रतिकिलो १ सय ४० रुपैयाँ पर्छ। तर केन्द्रले महोत्सव अवधिभर प्रति किलो ६० रुपैंयासम्ममा बिक्री गर्दै आइरहेको छ।
स्कुललाई भवन हस्तान्तरण,"काठमाडौं : शंखरापुर नगरपालिकामा रहेको कालिका शरण माध्यमिक विद्यालयले नयाँ भवन पाएको छ। विद्यालयमा परिसरमा बनेको १० कोठाको भवन, १४ कोठाको छात्रावास तथा शौचालय भवन हस्तान्तरण गरिएको हो। दक्षिण कोरियाली सामाजिक संस्था अम होङ् गिल ह्युमन फाउन्डेशनमार्फत कोरियाकै छल्लानाम्दो प्रान्तीय शिक्षा कार्यालयको आर्थिक सहयोगमा यी संरचना बनाइएको हो। भवन हस्तान्तरण कार्यक्रममा पूर्वप्रधानमन्त्री तथा नेकपाका वरिष्ठ नेता माधवकुमार नेपालले भवन बनाइदिने संस्थालाई धन्यवाद ज्ञापन गरे। नेपालले विद्यालय व्यवस्थापन समिति, शिक्षक तथ नगरपालिकाका जनप्रतिनिधिलाई विद्यालयको संरक्षण र सम्बद्र्धन गरी बालबालिकालाई गुणस्तरीय शिक्षा प्रदान गर्नेतर्फ सजग रहन अनुरोध गरे। कोरियालीदाताले गरेको सहयोगको प्रशंसा गर्दै शिक्षा, विज्ञान तथा प्रविधिमन्त्री गिरिराजमणि पोखरेलले नेपालका विभिन्न क्षेत्रमा सहयोग पुर्याउन पहल गर्न पनि अनुरोध गरे। दक्षिण कोरियाले छोटो अवधिमा उल्लेख्य विकास गरेको बताए। उनले कोरियाबाट नेपालले सिक्न बाँकी रहेको औंल्याए। पूर्वशिक्षामन्त्री तथा अम होङ् गिलह्युमन फाउन्डेशनका सल्लाहकार डा गंगालाल तुलाधरले सामाजिक अभियन्ता अमले नेपाललाई आफ्नो दोस्रो घरका रूपमा लिएर सहयोग गरेको बताए। उक्त पूर्वाधार करिब ४ करोड ४० लाख रुपैयाँ लागतमा सम्पन्न भएको हो। लागत रकमको करिब १६ प्रतिशत व्यहोरेको विद्यालयले जनाएको छ। यसैबीच, शंकरापुर नगरपालिका, छल्लानाम्दो प्रान्तका शिक्षा कार्यालय र अम होङ् गिलह्युमन फाउन्डेसनले शंकरापुर नगरपालिका क्षेत्रभित्रका सामुदायिक विद्यालयलाई कम्प्युटर शिक्षा विकासका लागि सहयोग पुर्याउन सम्झौतापत्रमा हस्ताक्षर भएको छ।"
पूर्वसांसद यादव भ्रष्टाचारमा तानिए,"काठमाडौं : फर्जी उपभोक्ता समिति बनाएर सरकारी रकम हिनामिना गरेको आरोपमा पूर्वसांसद विश्वनाथप्रसाद यादव (बीपी यादव) विरुद्ध मुद्दा दायर भएको छ। यादवले पूर्वाधार विकास कार्यालय सिरहाका तत्कालीन कार्यालय प्रमुख सिनियर डिभिजनल इन्जिनियर राजकुमार गोइतसमेतको संलग्नतामा फर्जी समिति गठन गरी २५ लाख हिनामिना गरेको अख्तियार दुरुपयोग अनुसन्धान आयोगको आरोपपत्रमा उल्लेख छ। सप्तरीको अग्निसाइर कृष्णसवरण गाउँपालिका२ र ३ मा पर्ने सडक ग्राभेल गर्न किर्ते व्यक्ति खडा गरी उपभोक्ता समिति गठन गरेको अख्तियारको अनुसन्धानले देखाएको छ। पूर्वसांसद यादव, कार्यालय प्रमुख गोइत, तत्कालीन राजपा केन्द्रीय सदस्य हरिनारायण मण्डल भनिने हरि मण्डलसहित ६ जनाविरुद्ध अख्तियारले विशेष अदालतमा मुद्दा दायर गरेको छ। पूर्वसांसद यादव सुनियोजित तवरले फर्जी समिति गठन गरी भ्रष्टाचारमा प्रत्यक्ष संलग्न रहेको पुष्टि भएको अख्तियारले जनाएको छ। उनीहरूविरुद्ध २५ लाख बिगोसहित यादवलगायत ६ जनाविरुद्ध मुद्दा दायर गरिएको छ। मिलेमतो गर्ने सोही कार्यालयका नासु भागवत यादव, राजपा नेता वीरेन्द्रकुमार मण्डल र कृष्णकुमार यादवलाई पनि प्रतिवादी बनाइएको छ। अनुसन्धानमा पूर्वसांसद यादवको मिलेमतोमा गैरकानुनी फाइदा लिन सप्तरीको राजगढ गाउँपालिकास्थित मुतनी नदी सिँचाइ आयोजनाको काम गर्न गठित उपभोक्ता समितिका पदाधिकारीको नागरिकताको फोटोकपीमा अनधिकृत रूपमा विवरण सच्याएको अख्तियारले पाएको छ। अग्निसाइर कृष्णसवरण गाउँपालिकाको इटहर्वादेखि कनौलीसम्मको सडक निर्माणका लागि प्रदेश सरकारले भौतिक पूर्वाधार विकास मन्त्रालय जनकपुरको नाउँमा सिफारिसपत्रसमेत केरमेट गरी सच्याइएको छ। राजपा केन्द्रीय नेतासहित ६ विरुद्ध भ्रष्टाचार मुद्दा अख्तियारका अनुसार आरोपीहरू पूर्वसांसद बीपी, तत्कालीन राजपा केन्द्रीय सदस्य हरि, वीरेन्द्रकुमार र कृष्णकुमारसमेतले एउटा प्रयोजनको लागि गठित उपभोक्ता समितिको कागजात सच्याएर फर्जी उपभोक्ता समिति गठन गरेको देखिएको छ। उनीहरूले गलत कागजात पेस गरी उल्लिखित बीपी यादवसमेत चार जना र सीडीई राजकुमार गोइत र नासु भागवत यादवसमेतले सम्झौता गर्दासमेत नक्कली उपभोक्ता समितिका अध्यक्ष, कोषाध्यक्ष र सचिवजस्ता पदाधिकारीबिनै गरेको पाइएको छ। अख्तियारले सीडीई गोइत, नासु यादवविरुद्ध २५ लाख बिगो र २ वर्ष कैद माग गरेको छ। पूर्वसांसद यादव, हरि, वीरेन्द्रकुमार र कृष्णकुमारलाई १ वर्ष कैद र बिगोबमोजिम जरिवानाको मागदाबी गरेको छ। पूर्वसांसद यादव रातो पासपोर्ट दुरुपयोगमा समेत मुछिएका छन्। सुर्खेत भेरीगंगा नगरपालिका१३ स्थित साजगोठेरी सामुदायिक वन उपभोक्ता समितिका अध्यक्ष कहरसिंह नेपालीविरुद्ध विशेष अदालतमा मुद्दा दायर गरिएको छ। अध्यक्ष नेपालीलगायतको मिलेमतोमा वन हेरालुलाई पारि श्रमिक दिँदा नक्कली बिल भरपाई बनाई हिनामिना गरेको पुष्टि भएपछि मुद्दा हालेको अख्तियारले जनाएको छ। नेपालीले उपभोक्ता समूहको अध्यक्ष हुँदा विभिन्न व्यक्तिले रकम बुझेको नक्कली बिल भरपाई बनाएर आफैंले रकम लिई हिनामिना गरेको पुष्टि हुन आएको छ।"
अनुसन्धान विभाग सहायक सूचक चतुर्थ श्रेणीको पुस्तक बजारमा,"काठमाडौं : सफलताको सारथि राष्ट्रिय अनुसन्धान विभाग सहायक सूचक चतुर्थ श्रेणीको किताब बजारमा आएको छ। पत्रकार एवं लेखकद्वय सम्झना पौडेल र प्रशिक्षक सविन घिमिरेले पुस्तक बजारमा ल्याएका हुन। पुस्तकमा अनुसन्धान विभाग सहायक सूचकका लागि आवश्यक सम्पुर्ण सामग्री समावेश भएको पब्लिकेसनले जनाएको छ। ज्ञान पुर्ण हुदैँन, हामीले पुस्तकमा प्रथमपत्र र द्वितीयपत्रको पाठ्यक्रम अनुसार सबै बिषयवस्तु समावेश गरेकाले पनि सहायक सूचक चतुर्थ श्रेणीको लागि पुस्तक बहुउपयोगी हुने विश्वास लिएको लेखकद्वयले बताए।"
कहाँ जान्छन् अखेटोपहार,"काठमाडौं : प्रहरीले वन्यजन्तुको अखेटोपहार (हाड, छालालगायत वस्तु) बरामद गर्छ। उसले मुद्दा चलाउन पाउँदैन। पक्राउ अभियुक्त र बरामद अखेटोपहार सम्बन्धित जिल्लाको डिभिजन वन कार्यालयलार्ई बुझाउँछ। पक्राउ परेका अभियुक्त जरिवानामा छुटे वा जेल चलान भए भन्ने जानकारी प्रहरीले पाउँदैन। वन कार्यालयले पनि वार्षिक प्रतिवेदन नबनाउन्जेल उक्त जानकारी राख्दैन। विशेष गरी प्रहरीको केन्द्रीय अनुसन्धान ब्युरो (सीआईबी) ले वन्यजन्तुको अखेटोपहारको अपरेसन चलाउँदै आएको छ। यसका लागि प्रहरी नायब उपरीक्षकको कमान्डमा छुट्टै पिलर पनि छ। सीआईबीकै प्रतिवेदनअनुसार ०७५ कात्तिक २८ देखि हालसम्म सात किलो पाँच सय ३७ ग्राम सालकको खपटा, तीन वटा भालुको पित्त, एउटा बाघको छाला, दुई वटा चितुवाको छाला, तीन वटा चरीबाघको छाला, एउटा गैंडाको खाग, ६ वटा कस्तुरीको बिना र ध्वाँसे चितुवाको दाह्रा सात वटा बरामद गरेको छ। यी अखेटोपहार बिक्रीवितरण तथा ओसारपसारमा संलग्न ६१ जनालाई मुद्दा चलाउन सीआईबीले जिल्ला वन कार्यालय हात्तीसार पठायो। उनीहरूविरुद्ध अहिले अदालतमा मुद्दा चलिरहेको छ। पक्राउ परेका अधिकांश भरिया हुन्। डिभिजन वन कार्यालय काठमाडौंको तथ्यांक हेर्ने हो भने ०५६५७ देखि ०७४७५ सम्म एक हजार चार सय ६८ वटा चराचुरुंगी, ९२ वटा चितुवाको छाला, ९४ वटा रेडपाण्डाको छाला, २६ वटा गैंडाको खाग, ४० वटा सालकका खपटा, १९ वटा भालुको पित्त, १९ वटा बाघको छाला, १८ वटा कस्तुरीको बिना, ८ वटा वन बिरालोको छाला र १४ वटा हात्तीको दाह्रा बरामद भएका थिए। यो अवधिमा वनले ३ सय ७१ वटा मुद्दा अदालतमा लगेको छ। प्रहरीले हालसम्म काठमाडौंबाट अखेटोपहार ओसारपसार एवं बिक्री वितरणमा संलग्न सात सय २६ नेपाली, ४४ जना भारतीय, ११ जना चिनियाँ, दुई जना साउदी अरेबिया, दुई अमेरिकी, टर्कीका दुई जना, जापान, कम्बोडिया, थाइल्यान्ड र पाकिस्तानका एकएक जना पक्राउ गरेको छ। वन्यजन्तु अपराधमा पक्राउ परेका व्यक्तिको जिल्लागत तथ्यांक हेर्दा नुवाकोट, काठमाडौं, सिन्धुपाल्चोक, काभ्रे, मकवानपुर, धादिङ, रसुवा र गोरखाका बढी छन्। डिभिजन वन कार्यालय काठमाडौंका सहायक वन अधिकृत सन्तकुमार श्रेष्ठका अनुसार गत आवमा ६८ वटा मुद्दा दायर भएका थिए। यो आर्थिक वर्षको पुस ६ गतेसम्म २४ वटा मात्रै मुद्दा दायर भएका छन्। यो अवधिमा बरामद भएका अखेटोपहार चितवन राष्ट्रिय निकुञ्ज र सशस्त्र वनरक्षक तालिम केन्द्र टिकौलीमा सुरक्षित भण्डारणका लागि पठाइएको छ। खासगरी राजधानीका बालाजु, गोंगबु, महाराजगन्ज, कपन, चाबहिल, गौशाला, रत्नपार्क, पुरानो बसपार्क, बागबजार, कलंकी, स्वयम्भू, वनस्थली, तीनकुने, कोटेश्वर र सीतापाइलालाई अखेटोपहार कारोबारीले अपराध क्षेत्र बनाउँदै आएका छन्। अखेटोपहार मुद्दाको अन्तिम फैसला नहुन्जेल बरामद सामग्री चितवन राष्ट्रिय निकुञ्जको कसरा र सशस्त्र वनरक्षक तालिम केन्द्र टिकौलीमा भण्डारण गरिन्छ। ०५४ देखि ०७३ सम्म देशभरबाट बरामद भएका अखेटोपहारलाई ०७४ जेठमा जलाएर नष्ट गरिएको थियो। उनले भने, बरामद अखेटोपहार कहाँ जान्छ भनेर धरैको चासोको विषय हो। यो सबै नष्ट गर्ने नै हो। प्रहरी समात्ने। वनले मुद्दा चलाउने। अभियुक्त जेल जाने वा जरिवानामा छुट्ने क्रम रोकिएको छैन। बरामद अखेटोपहार कालान्तरमा जलाइन्छ। यो एउटा कानुनी प्रक्रिया मात्रै बनेको छ। अखेटोपहारको संरक्षण वा चोरी सिकारमै नियन्त्रण गर्न किन सकिँदैन ? प्रहरीका केन्द्रीय प्रवक्ता डीआईजी शैलेश थापा क्षेत्री भन्छन्, वन्यजन्तुको चोरीसिकार नियन्त्रण गर्ने निकाय प्रहरी मात्रै होइन। वन, राष्ट्रिय निकुञ्ज, सेना र अन्य सरोकारवाल निकाय छन्। हामीले त सूचना विकसित गरेर समात्ने मात्रै हो। पक्राउ गर्ने निकाय एउटा र अनुसन्धानसँगै मुद्दा चल्ने निकाय अर्कै भएकाले पनि चोरीसिकार नियन्त्रणमा आउन नसकेको बुझाइ प्रहरी मुख्यालयको छ। क्षेत्रीले भने, अखेटोपहार जलाउने कार्य अन्तर्राष्ट्रिय अभ्यासअनुसार नै हो। केन्यामा पनि हात्तीको दाह्राको पहाड बनाएर जलाइन्छ। उनले अखेटोपहार संकलन गरेर पर्यटन प्रवद्र्धनका लागि म्युजियम बनाउने विषयमा समन्वयात्मक कार्यालयले विचार गर्नुपर्ने बेला आएको बताए। वन मन्त्रालयका सचिव डाक्टर विश्वनाथ वलीले अखेटोपहारका कुनै मूल्य नभएकाले नै नष्ट गरिएको बताए। उनले भने, अखेटोपहारको कुनै मूल्य हुँदैन। कारोबारीले ठगीखाने बाटो मात्रै बनाएका हुन्। हामीले मूल्य नभएपछि नष्ट गर्दै आएका हौं। अखेटोपहारलाई शैक्षिक अनुसन्धान प्रयोजनका लागि दिन सकिने व्यवस्था ऐनले गरेको छ। तर, कार्यान्वयनमा आएको छैन। अखेटोपहारलाई पर्यटन प्रवद्र्धनमा विकास गर्न म्युजियम बनाउन सकिँदैन भन्ने प्रश्नमा सचिव वलीले भने, चितवन राष्ट्रिय निकुञ्जमा केही राखिएका छन्। ठूलो परिमाणमा भेटिएपछि त्यसको औचित्य र मूल्य नभएपछि जलाउनुपरेको हो। उनले समन्वयको सम्बन्धमा सबै निकायसँग भइरहेको दाबी गरे। वन्यजन्तुको चोरीसिकार नियन्त्रणमा सचेतनामूलक कार्यक्रम गरिए पनि त्यसको प्रभावकारिता नभएको उनले स्विकारे। चेतना अभिवृद्धिकै लागि हामीले प्रत्येक जिल्लामा वन्यजन्तु संरक्षण इकाइ गठन गर्ने भनेर लागेका छौं, वलीले भने, अहिलेसम्म २५ वटा जिल्लामा गठन गरिसकेका छौं। अझै विस्तार गर्छौं। अखेटोपहार जलाउँदा मुचुल्का गरी रेकर्ड राखेर मात्रै जलाउने गरिन्छ। मुद्दा एउटै सजाय फरक डिभिजन कार्यालयले जिल्ला अदालत काठमाडौंमा दायर गरेको वन्यजन्तुसम्बन्धी मुद्दामा भालुको पित्त बरामद भएका अभियुक्तमध्ये कसैलाई ५० हजारसम्म जरिवाना त कसैलाई ५ वर्ष कैद सुनाएको छ। चितुवाको छाला बरामद भएको घटनामा कसैलाई ५ हजार जरिवाना तिराएको देखिन्छ भने कसैलाई ५० हजार जरिवाना तिराएको देखिन्छ। कसैलाई यही प्रकरणमा जेल सजायसमेत सुनाएको देखिन्छ। कस्तुरीको बिना बिक्री वितरण तथा ओसारपसारमा कसैलाई ५० हजार जरिवाना सुनाएको छ भने कसैलाई १० हजार मात्रै जरिवाना तोकिएको छ। एउटै मुद्दामा किन फरक सजाय भन्ने प्रश्नमा श्रेष्ठ भन्छन्, यो जरिवाना र सजाय कसलाई कति गर्ने भन्ने विषय सम्मानित अदालतको हो। प्रहरीले बरामद गरेको सामानका आधारमा बयान गरेर मुद्दा बुझाउने मात्रै हो। तर, अनुसन्धानमा संलग्न एक प्रहरी अधिकृत भन्छन्, डिभिजन वन कार्यालयबाटै मुद्दा कमजोर बनाएर अदालतमा दर्ता गर्ने आशंका छ। किन हुन्छन्, ओसारपसार र बिक्रीवितरण डिभिजन वन कार्यालय काठमाडौंका सहायक वन अधिकृत श्रेष्ठका अनुसार वन्यजन्तुको अखेटोपहारको अवैध ओसारपसार र बिक्रीवितरणबारे भ्रम सिर्जना भएको छ। उनका अनुसार यो एउटा ठगीखाने मेलो मात्रै हो। भालुको पित्त बाथरोगका लागि अचुक औषधि हो भनेर तस्करले हौवा फिँजाउने र बिक्रीवितरणका लागि व्यक्ति परिचालन गर्ने गरेको बुझाइ उक्त कार्यालयको छ। श्रेष्ठ भन्छन्, एउटै सामान विभिन्न व्यक्तिमार्फत ओसारपसार र बिक्री हुँदै आउँछन्। प्रहरीले विशेष सूचनाबाहेक पक्राउ गर्न सक्दैन। पक्राउ गरी सोधपुछ गर्दा उनीहरूलाई नै थाहा हुँदैन के काममा प्रयोग हुन्छन् भनेर। सकेजति महँगोमा बेच्ने तस्करको योजना हुन्छ। सीआईबीका अनुसार भने बाघको छाला, सालकको खपटा, कस्तुरीको बिना चीनतर्फ चोरीनिकासी हुँदै आएको छ।"
किमाथांका नाका सुरक्षामा सशस्त्र,"संखुवासभा : सीमावर्ती क्षेत्र किमाथांका नाकाको सुरक्षामा सशस्त्र प्रहरी बलले सीमा सुरक्षा पोस्ट स्थापना गरेको छ। १० जना नेपाल प्रहरीले सुरक्षा दिइरहेको यस नाकामा सशस्त्र प्रहरीका २६ जना सुरक्षाकर्मीसहितको पोस्ट (बीओपी) स्थापना भएको हो। भोटखोला गाउँपालिका१, किमाथांकामा घरभाडामा लिएर सीमा सुरक्षा पोस्ट स्थापना गरिएको अरुण गुल्म चैनपुरका डीएसपी बासुदेव महतले जानकारी दिए। चीनको तिब्तसँग जोडिएको यस नाकाको सुरक्षामा पहिलोपटक ठूलोमात्रामा सुरक्षाकर्मी परिचालन गरिएको हो। सीमा सुरक्षा संवेदनशिलतालाई लिएर सशस्त्र प्रहरीको सुरक्षा पोस्ट खडा गरिएको डीएसपी महतले बताए। देशका विभिन्न स्थानमा सीमा अतिक्रमण बढेपछि गृहमन्त्रालयको निर्देशनमा चीनको सीमावर्ती क्षेत्र किमाथांका नाकामा सशस्त्रको पोस्ट स्थापना गरिएको हो। सीमामा सुरक्षा व्यवस्था कमजोर भएको भन्दै स्थानीयले प्रशासनको आलोचना गर्दै आएका थिए। सडक सञ्जाल नजोडिएको र हिमपातका कारण नाकासम्म पुग्ने बाटो बन्द भएकाले नेपाली सेनाको हेलिकप्टरमार्फत सशस्त्र प्रहरीलाई सीमामा पुर्याइएको प्रमुख जिल्ला अधिकारी जीवनप्रसाद दुलालले जानकारी दिए। सशस्त्र प्रहरी निरीक्षक देवराम राईको कमाण्डमा २६ जना सशस्त्र प्रहरीको टोली सीमा सुरक्षाका लागि किमाथांका पुगेको हो। गाउँपालिका अध्यक्षको दुईवटा घर भाडामा लिएर पोस्ट सञ्चालन भएको छ। किमाथांका नाकामा पोस्ट मंगलबार पूर्व क्षेत्र सशस्त्र प्रहरी बल मुख्यालयका बाहिनीपति डिआईजी नगेन्द्रबहादुर थापा र संखुवासभाका प्रमुख जिल्ला अधिकारी जीवन दुलालले उद्घाटन गरे। सीमाबाट हुने चोरी, पैठारी नियन्त्रण, अपराध नियन्त्रण तथा सीमास्तम्भको सुरक्षामा सशस्त्र प्रहरी परिचालित हुने बताइएको छ। पोस्टका लागि ३५ जनाको दरबन्दी भए पनि अहिले २६ जना मात्र लगिएको छ। किमाथांका नाका सदरमुकाम खाँदबारीबाट ११० किलोमिटरको दूरीमा पर्छ।"
रिडीमा मकर स्नान गर्नेको भीड,"तानसेन : माघे संक्रान्तिको अवसरमा पाल्पा, गुल्मी र स्याङ्जाको संगमस्थल रुरु क्षेत्र धाम रिडीमा धार्मिक मेला सुरु भएको छ। रुरु क्षेत्र धाम रिडीमा भक्तजनले बिहानैदेखि कालीगण्डकीमा स्नान तथा पूजापाठ गरेका छन्। यहाँ स्नानका लागि पाल्पा, गुल्मी, स्याङ्जा, अर्घाखाँची, रुपन्देही, कपिलवस्तु, पर्वत, कास्की, गोरखालगायत भारतका विभिन्न स्थानबाट भक्तजन पुगेका थिए। रुरु क्षेत्र धाम रिडीमा स्नानका लागी पहिलो दिन जान नसकेका भक्तजन दोस्रोतेस्रो दिनसम्म जाने परम्परा रहेकाले जेठी, माइली र कान्छी संक्रान्तिका रूपमा भक्तजन पुग्ने गर्छन्। रुरु क्षेत्रको महिमा थाहा पाएर परिवारमा राम्रो होस भनी कालीगण्डकीमा स्नान गरी हृषिकेश भगवान्को दर्शन गरेको बुटवलकी कल्पना अधिकारीले बताइन्। नेपालको चारधाममध्येको एक मानिने रुरु क्षेत्र धाम रिडीमा कालीगण्डकी स्नान गरी हृषिकेश भगवान्को दर्शन गरे पूण्य प्राप्त गरी स्वर्गमा बास हुने जनविश्वास रहँदै आएकाले रुरु क्षेत्रमा आएको रुपन्देही मणिग्रामका ठाकुर पोखरेलले बताए। कालीगण्डकी नदी प्रसिद्ध तीर्थस्थल दामोदर कुण्ड र मुक्तिनाथको शिरबाट उत्पत्ति भएको रुरु क्षेत्रधाम रिडीमा माघे संक्रान्तिमा स्नान गरी पूजापाठ गरे मनोकामना पूरा हुने विश्वास रहेको पाइन्छ। यस क्षेत्रमा स्नान गरी भिक्षा दान गर्ने, कालीगण्डकी नदीमै पूजापाठ गर्ने, पितृको सम्झनामा श्राद्ध गर्नेको भीडभाड रहेको थियो। बराह पुराणका अनुसार कालीगण्डकीतिरमा तपस्या गरेर बसिरहेका महर्षि देवदत्त ऋषिको तपस्या भंग गर्न स्वर्गबाट देवराज इन्द्रले अति राम्री अप्सरा प्रम्लोचना पठाई ऋषिको तपस्या भंग गराएका थिए। ऋषि र अप्सराको मिलनपछि एउटी मानवी कन्या जन्म भएको जनविश्वास छ। बालिका जन्मिएपछि ऋषि र प्रम्लोचना मृत्यु भएको ती कन्यालाई रुरु मृगले दूध पिलाएर बचाएकाले उनलाई रुरु कन्या नाम राखियो। पुनः उनै बालिकाको तपस्याबाट त्यस क्षेत्रको नाम रुरु क्षेत्र रहन गएको भनाइ छ। अर्कोतर्फ रुरु क्षेत्रमा भगवान् हृषिकेशको विशेष महत्त्व छ। भगवान् हृषिकेशलाई साक्षात् रूपमा आफैं उत्पत्ति भएका विष्णु भगवान्को रूपमा हिन्दुधर्मावलम्बीले पूजाआजा गर्दै आएका छन्। मणिमुकुन्द सेन प्रथमले रुरु क्षेत्रको कालीगण्डकीमा स्नान गर्दा निधारमा ठोकिएको र सोही दिन राति भगवान् प्रकट भएर स्नान गर्दा ठोकिएको म विष्णु भगवान् हो, मलाई कालीगण्डकी नजिकै मन्दिर बनाएर राख र सेवा गर भन्ने आदेश आएपछि मणिमुकुन्द सेन प्रथमले हृषिकेश मन्दिर निर्माण गरेपछि रुरु क्षेत्रको धार्मिक महिमा बढ्दै गएको हो। माघमा रुरु क्षेत्रमा काली गण्डकीको स्नान गरी सतीदेवीको अंग पतन भएको भृगुतुंगेश्वर महादेव, ऋषिकेश भगवान्को दर्शन गरेमा स्वर्गमा वास हुने जनविश्वास छ। धार्मिक मेलामा रुकुम, रोल्पा, डोल्पाबाट, मनाङ, मुस्ताङबाट उत्पादन गरी ल्याएका काम्लो, कम्मल, राडी, पाखी, बासबाट उत्पादित विभिन्न किसिमका डाला, पाथी, काइँयोलगायत घरेलु सामान बिक्रीका लागि रुरु क्षेत्रमा आएका छन्। धार्मिक मेलामा होटल व्यवसायदेखि स्थानीय कृषि उत्पादनसमेत बिक्रीवितरणका लागि रिडी बगरमा स्थल राखिएका छन्। मेलामा गुल्मीको गुण, पाल्पाको सुन्तला, काजुलगायत सामान बिक्रीका लागि राखिएका छन्। यसैगरी, सेना गोरखदल गण धार्मिक भक्तजनलाई लक्ष्य गरी एकदिने निःशुल्क स्वास्थ्य शिविर सञ्चालन गरेको छ। बिरामीलाई निःशुल्क चेकजाँच गरी औषधिसमेत निःशुल्क प्रदान गरिएको गोरखदल गणले जनाएको छ। पाल्पाको राम्दी, केलादीलगायत स्थानमा पनि कालीनदीमा स्नान गर्नेको भीड लागेको छ। रुरु क्षेत्रमा धार्मिक मेलासँगै ९ दिने दोस्रो रिडी महोत्सव सुरु भएको छ। महोत्सवमा राष्ट्रियदेखि स्थानीय कलाकारको विभिन्न प्रस्तुति रहनेछ।"
दलितलाई निःशुल्क शिक्षा,"काठमाडौं : राज्यले दलित समुदायलाई सबै तहको शिक्षा निःशुल्क दिने भएको छ। विद्यमान कानुन संशोधन गरी सरकारले यस्तो व्यवस्था गर्न लागेको हो। प्रतिनिधि सभाअन्तर्गतको शिक्षा तथा स्वास्थ्य समितिमा छलफलमा रहेको केही नेपाल ऐन संशोधनसम्बन्धी विधेयकमा यो व्यवस्था गर्न लागिएको हो। विधेयक राष्ट्रियसभाको विधायन समितिले पास गरिसकेको छ। विधेयकको व्यवस्था कार्यान्वयनमा आए दलित समुदायले चाहेजति तहमा पढ्न पैसा तिर्नुपर्दैन। अहिले दलित समुदायका विद्यार्थीलाई कक्षा दससम्मको शिक्षा पूर्ण निःशुल्क छ। कक्षा ११ र १२ पढ्ने दलित विद्यार्थीलाई भने निश्चित कोटामा छात्रवृत्ति दिइँदै आएको शिक्षा मन्त्रालय उच्च शिक्षा महाशाखाका सहसचिव रामशरण सापकोटाले जानकारी दिए। कक्षा ११ र १२ पढाउने विद्यालयले भर्ना भएका कुल विद्यार्थीमध्ये भर्नाको पाँच प्रतिशतलाई छात्रवृत्ति दिने गर्छन्। योमध्ये तीन प्रतिशत छात्रवृत्ति दलितलाई छुट्याउने गर्छन्। विधेयकमाथि राष्ट्रियसभामा भएको छलफलमा मन्त्रालयले आर्थिक रूपमा विपन्न दलितलाई मात्र निःशुल्क शिक्षा दिन प्रस्ताव गरेको थियो। छफलमा सांसदहरूले संविधानको मर्मविपरीत जान नहुने भन्दै अडान लिएपछि दलितलाई सबै तहको शिक्षा निःशुल्क दिने सहमति जुटेको हो। एकैपटक पूर्ण निःशुल्क दिने व्यवस्था ल्याउँदा कार्यान्वयनमा समस्या पर्ने भन्दै मन्त्रालयले आर्थिक रूपमा विपन्न दलित मात्र हुनुपर्ने तर्क गरेको थियो। निःशुल्क शिक्षा भनिए पनि एउटा तहमा एकपटक मात्र निःशुल्क हुने सहमति भएको छ। यो व्यवस्थाअनुसार व्यवस्थापन संकायबाट निःशुल्क पढेर स्नातक तह उत्तीर्ण विद्यार्थीले स्नातक तहमै शिक्षा, मानविकी वा अन्य संकायमा भर्ना हुन चाहन्छ भने निःशुल्क हुँदैन, सापकोटाले भने। तर केही सांसदले भने पढ्न चाहेजति विषय वा संकाय सबैमा निःशुल्क हुनुपर्ने व्यवस्था समेटिनुपर्ने माग गरेका थिए। संविधानको धारा ४० को उपधारा २ मा दलित विद्यार्थीलाई प्राथमिकदेखि उच्च तहसम्मको शिक्षा निःशुल्क दिने उल्लेख छ। संविधानकै धारा ३१ को उपधारा २ मा हरेक नागरिकलाई राज्यबाट आधारभूत तह (कक्षा एक देखि ८) सम्मको शिक्षा निःशुल्क तथा अनिवार्य र माध्यमिक तह (कक्षा नौदेखि १२) सम्मको शिक्षा निःशुल्क हुने उल्लेख छ। निःशुल्क शिक्षाको प्रावधान कार्यान्वयन गरिँदा वार्षिक रूपमा कति व्ययभार हुन्छ भन्ने अध्ययन मन्त्रालयले गरेको छैन। सहसचिव सापकोटाले भने, निकै चुनौतीपूर्ण व्यवस्था छ। कानुनले व्यवस्था गरेपछि कार्यान्वयन गर्नैपर्यो।"
३५ लाख मूल्य बराबरको मोबाइल बरामद,"काठमाडौं : भन्सार छलेर ल्याइएको १०७ थान मोबाइल सेट प्रहरीले बरामद गरेको छ । महानगरीय प्रहरी प्रभाग नागढुङ्गाको टोलीले वीरगञ्जबाट काठमाडौँ आउँदै गरेको ना ६ ख १५३४ र नेपालगञ्जबाट काठमाडौँ आउँदै गरेको ना ७ ख ७३९५ नंको बस जाँचका क्रममा मोबाइल सेट बुधबार बरामद गरेको हो । प्रभागका प्रमुख, प्रहरी निरीक्षक हेमन्त थापाले दुई बसमा जाँचका क्रममा ३५ लाख रुपैँया मूल्य बराबरको मोबाइल बरामद गरेको जानकारी दिए । 'चालक बस्ने सिट पछाडि सेतो टेपले बेरेर ल्याएको अवस्थामा बरामद गरेका हौँ', उनले भने। ती फोनका सेटलाई अनुसन्धानका लागि भन्सार कार्यालय सानोगौचरन पठाइएको प्रहरीले जनाएको छ ।"
तीन दिनको मौसम : वर्षा र भारी हिमपात,"काठमाडौं : पश्चिमी न्यून चापीय प्रणालीको प्रभावले देशका विभिन्न स्थानमा वर्षा र हिमपात हुने भएको छ। जल तथा मौसम विज्ञान विभागको मौसम पूर्वानुमान महाशाखाको बिहीबार बिहान ६ बजे निकालेको बुलेटिनमा तीन दिन वर्षा र हिमपात हुने सम्भावना रहेको उल्लेख छ। अहिले नेपालको पश्चिमी, मध्य भूभागमा र पुर्वी पहाडी भूभागमा आंशिक देखि सामान्य बदली रहेको छ। उच्च पहाडी तथा हिमाली भेगमा भारी हिमपातको सम्भावना रहेकोले चिसोबाट बच्नका लागि सतर्कता अपनाउन महाशाखाले अनुरोध गरेको छ। यस्तो छ आगामी तीन दिनको मौसम पूर्वानुमान बिहीबार देशको मध्य तथा पश्चिमी भूभाग लगायत पुर्वी पहाडी भू्भागमा सामान्य बदली रही बाँकि भू्भागमा आंशिक बदली रहनेछ। मध्य तथा पश्चिमी भूभागका केही स्थानहरुमा हल्कादेखि मध्यम वर्षा हुने देखिन्छ। पश्चिमी तथा मध्यका उच्च पहाडीहिमाली भेगका केही स्थानहरुमा हल्कादेखि मध्यम हिमपातको सम्भावना रहेको छ। राति मध्य तथा पश्चिमी उच्च पहाडी तथा हिमाली भेगमा भारी हिमपातको सम्भावना रहेको छ। शुक्रबार देशको मध्य तथा पुर्वी भूभागमा सामान्यदेखि पुर्ण बदली रहनेछ साथै पश्चिमी भूभागमा आंशिकदेखि सामान्य बदली रहनेछ। देशका केही स्थानहरुमा हल्कादेखि मध्यम वर्षाको संभावना रहेको छ। मध्य तथा पुर्वी उच्च पहाडी तथा हिमाली भेगका केही स्थानहरुमा भारी हिमपातको सम्भावना रहेको छ। पश्चिमी उच्च पहाडी तथा हिमाली भेगका थोरै स्थानहरुमा हल्कादेखि मध्यम हिमपातको सम्भावना रहेको छ। शनिबार देशको पश्चिमी भू्भागमा सामान्य बदली रहि बाँकि भू्भागमा आंशिक बदली रहनेछ। पश्चिमी भूभागका थोरै स्थानहरुमा हल्का वर्षा हुने देखिन्छ भने पश्चिमी उच्च पहाडी तथा हिमाली भेगका केहि स्थानहरुमा हल्कादेखि मध्यम हिमपातको सम्भावना रहेको छ।"
