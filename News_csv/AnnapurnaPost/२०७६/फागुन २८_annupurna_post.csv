शीर्षक,विवरण
जोखिममा अर्थतन्त्र,"विश्वभर फैलिएको कोरोना भाइरसको असर प्रत्यक्ष रूपमा नेपाली अर्थतन्त्रमा मात्र होइन, दैनिक जीवनमा पनि पर्न थालेको छ। श्रम गन्तव्य रहेका मुलुकहरूमा पनि कोरोना भाइरसले भयावह रूप लिएका कारण उनीहरूको श्रम नीति परिवर्तन हुने निश्चित छ, जसले पाखुरा बेचेर अर्थतन्त्र चलाउने नेपालजस्ता राष्ट्रलाई धेरै मार पर्ने देखिन्छ। राष्ट्र बैंकको प्रतिवेदनअनुसार कुल विप्रेषणको २८ प्रतिशत बचत हुने गरेको छ। नेपाल भित्रिने विप्रेषणमध्ये २५३ प्रतिशत ऋण तिर्न, २३९ प्रतिशत खाद्यान्न, लत्ताकपडालगायत दैनिक उपभोग्य वस्तु खरिदमा खर्च हुँदै आएको छ। त्यसबाहेक शिक्षा तथा स्वास्थ्यमा ९७ प्रतिशत, व्यापारव्यवसायमा ११ प्रतिशत, विवाह व्रतबन्धजस्ता सामाजिक कार्यमा ३५ प्रतिशत, घरायसी सम्पत्ति खरिदमा ३ प्रतिशत उपयोग हुँदै आएको तथ्यांकले देखाएको छ। यसका साथै नेपाल जीवनस्तर सर्वेक्षणअनुसार करिब ५६ प्रतिशत नेपाली घरपरिवारले रेमिट्यान्स प्राप्त गर्छन्। यसपछि मुलुकको आर्थिक, सामाजिक जीवनमा अकल्पनीय असर पर्ने निश्चित छ। बढ्दो निर्भरता कम गर्नुपर्ने बुद्धिजीवीहरूले पटकपटक सरकारलाई आग्रह गर्दै आएका थिए। कदाचित् रोजगार दिने मुलुकको श्रमनीतिमा परिवर्तन आएमा सबैभन्दा ठूलो मार हाम्रोजस्तो मुलुकलाई पर्छ भन्ने आकलन उनीहरूले पहिलेदेखि गर्दै आएका थिए। तर सरकारले न यहाँ काम गर्ने वातावरण बनायो, न त उद्यमशीलता नै। सरकारको आर्थिक तथा यससँग जोडिएका अन्य नीति कसरी असफल भएको छ भन्ने सरकारले नै सार्वजनिक गरेको चालू आर्थिक वर्षको बजेटको अर्ध समीक्षाले पनि देखाएको छ। यो वर्षको पुस मसान्तसम्म सरकारको विकास खर्च र बैंक तथा वित्तीय संस्थाबाट प्रवाह हुने लगानीले देखाउँछ। चालू आर्थिक वर्ष निजी क्षेत्रमा प्रवाह भएको कर्जाको स्थिति निराशाजनक रह्यो। गत वर्ष साउनदेखि पुससम्मको निजी क्षेत्रमा प्रवाह भएको कर्जा तीन खर्ब ९ अर्ब रुपैयाँ थियो भने यो वर्षको यही अवधिमा जम्मा ५६ अर्ब ९३ करोड रुपैयाँ छ। कर्जामा ह्रास आउनु भनेको निजी क्षेत्रको आर्थिक गतिविधिमा संकुचन आउनु हो। कर्जा प्रवाह वृद्धि गर्न निजी क्षेत्र उत्प्रेरित हुनुपर्छ। यसका लागि नीति चाहिन्छ। नीति आयो तर उल्टो। निजी क्षेत्रलाई आतंकित पार्ने, कस्ने र लगानी निरुत्साहित हुने गरी नीतिहरू आए। यसले गर्दा कर्जाको माग घट्न पुग्यो। यसले समग्रमा चालू आर्थिक वर्ष ८५ प्रतिशत आर्थिक वृद्धिदर हासिल गर्ने सरकारी घोषणा पूरा नहुने अवस्था उत्पन्न भयो। यो परिवेशमा स्वदेशमा केही गरुँ भन्नेहरूलाई हतोत्साहित गरिएको सर्वत्र अनुभूत गरिएको छ। रेमिट्यान्स स्थायी समाधान होइन, अल्पकालीन हो। राज्यलाई सुरक्षित र यस्ता जोखिमबाट जोगाउन सरकारले लगानीमैत्री वातावरण बनाउने, खर्च गर्ने र करको दर बढाएर होइन दायरा बढाउन जरुरी छ।"
अफगानिस्तानबाट अमेरिकी सैनिक फिर्ता हुन सुरु,काबुल : अमेरिकी सेनाले अफगानिस्तानस्थित दुई अखडाबाट सैनिक फिर्ता गर्न थालेको अमेरिकी सैनिक अधिकारीले बताएका छन्। अफगानिस्तानमा हिंसा र राजनीतिक संकट गहिरिए पनि आगानिस्तान र तालिबानबीचको प्रस्तावित शान्ति वार्ता हुनुअघि अमेरिकी सैनिक फिर्ता हुन थालेका हुन्। अमेरिका आफ्नो सबैभन्दा लामो द्वन्द्व अन्त्य गर्न उत्सुक छ। दोहामा गत महिना अमेरिका र तालिबानबीच सम्पन्न सम्झौताको शर्तमा १४ महिनाको अवधिभित्र अमेरिकी समेत सबै विदेशी सैनिक अफगानिस्तानबाट फिर्ता हुने उल्लेख छ। यसको बदलामा तालिबानले सुरक्षाको प्रत्याभूति गर्नुपर्नेछ। अमेरिकाले जुलाईको मध्यसम्म अफगानिस्तानमा तैनाथ कुल १२ हजार सैनिकमध्येबाट ८ हजार ६ सय मात्र राख्ने र बाँकी करिब ५ हजार फिर्ता गर्नेछ। अमेरिकाले अफगानिस्तानका २० अमेरिकी सैन्य अखडामध्ये पाँचवटा बन्द गर्नेछ। नाम बताउन नचाहने सैनिक अधिकारका अनुसार अमेरिकी सेनाले दक्षिणको हेल्माण्ड प्रान्तको राजधानी लश्करगाह र पश्चिमी हेरात प्रान्तको सैनिक अखडा छाड्न थालेको छ। अफगानिस्तानका लागि अमेरिकी सेनाका प्रवक्ता कर्णेल सनी लेगिटले अमेरिकी सैनिकले अफगानिस्तानमा आतंकवादविरुद्धको अभियान र अफगान सेनालाई गरिरहेको सहयोगलाई निरन्तरता दिने बताए। छिमेकी कादहार प्रान्तसँगै जोडिएको हेल्मान्ड प्राप्त तालिबानको गढ मानिन्छ। यहाँ १८ वर्षे द्वन्द्वमा अमेरिकी र बेलायती सेनाले तालिबानसँग भीषण रक्तपातपूर्ण युद्ध लडेका थिए। हेल्माण्ड प्रान्तका गभर्नरका प्रवक्ता ओमर ज्वाकले २० देखि ३० जना विदेशीले लश्करगाह छाडेको बताए। अमेरिका र तालिबानबीच सम्झौता भएपछि पनि तालिबानले अफगान सैनिकमाथि ठाउँठाउँमा हमला गरेका छन् तर यी हमला रोक्न अमेरिकी सेनाले खासै तत्परता देखाएको छैन।
संघीयता हटाउन संशोधन प्रस्ताव दर्ता,"काठमाडौं : प्रतिनिधिसभामा पुगेको संघ, प्रदेश र स्थानीय तहबीचको अन्तरसम्बन्ध व्यवस्थित गर्न बनेको विधेयकबाट प्रदेशका सबै प्रावधान हटाउन संशोधन प्रस्ताव दर्ता भएको छ। जनमोर्चाकी सांसद दुर्गा पौडेलले प्रस्तावित विधेयकबाट प्रदेशका सबै प्रावधान हटाएर संघ र स्थानीय तहलाई मात्र समेट्न संशोधन दर्ता गराएकी छन्। विधेयकको नाम नै संशोधन गर्नुपर्ने उनको प्रस्ताव छ। सरकारद्वारा प्रस्तावित नामको साटो यस ऐनको नाम केन्द्र र स्थानीय तह अन्तरसम्बन्ध व्यवस्थापन ऐन २०७६ राख्नुपर्ने उनको प्रस्ताव छ। उनले विधेयकका २७ वटा दफामा संशोधन दर्ता गराएकी छन्। प्रदेशसँग सम्बन्धित सबै प्रावधान र संघीय, संघीयतालगायत शब्द हटाउनुपर्ने उनको माग छ। जनमोर्चाको सिद्धान्तबमोजिम संघीयता खारेजीको माग राख्दै आफूले संशोधन प्रस्ताव दर्ता गरेको सांसद पौडेलले बताइन्। संघलाई मजबुत बनाउनु पर्छ, यस्तै स्थानीय तहलाई पनि मजबुत बनाउनुपर्छ र प्रदेश संरचनालाई खारेज गर्नुपर्छ भन्ने मेरो संशोधनको मर्म हो, उनले भनिन्, अहिलेको अवस्थामा प्रादेशिक संरचनाको आवश्यकता छैन, विकास बजेट सीधै स्थानीय तहलाई दिनुपर्छ। सत्तारुढ नेकपाका सांसदले विधेयकमा जिल्लालाई समन्वयकारी भूमिका दिन संशोधन प्रस्ताव दर्ता गरेका छन्। सांसद अमृता थापा, रेखा शर्मा, यशोदा गुरुङ, विन्दा पाण्डे, कुतुलसी थापा, सरिता न्यौपाने, विद्या भट्टराई, राधा ज्ञवाली र रामकुमारी झाँक्रीले जिल्लालाई पनि महत्वपूर्ण भूमिका दिनुपर्ने संयुक्त प्रस्ताव दर्ता गराएका हुन्। प्रस्तावित विधेयकबाट दफा २(च) र (छ)को साटो स्थानीय तह भन्नाले गाउँपालिका, नगरपालिका र जिल्लासभा सम्झनु पर्दछ। सो शब्दले उपमहानगरपालिका र महानगरपालिकालाई समेत जनाउँदछ भन्ने वाक्यांश राख्नुपर्ने प्रस्ताव सांसदहरूको छ। जिल्लालाई समन्वयकारी भूमिकामा उभ्याउन यो संशोधन प्रस्ताव दर्ता गराएको सांसद रेखा शर्माले बताइन्। हाम्रो संशोधनको तात्पर्य स्थानीय तह र जिल्लालाई एउटै बनाउनु होइन, जिल्लालाई समन्वयकारी बनाउनु मात्र हो, उनले भनिन्, विधेयकभित्र जिल्लासँग जोडिएको प्रावधान रहेकाले हामीले परिचयमा यसलाई थप्न प्रस्ताव गरेका हौं। संघीयताको मर्मविपरीत जान खोजेको होइन, संघीयता कार्यान्वयन गर्न खोजेको हो। प्रमुख प्रतिपक्षी कांग्रेस सांसदको एउटा समूहले संघ, प्रदेश, स्थानीय तह र अन्तरप्रदेश सम्बन्धका आधार विधेयकबाट हटाउन संशोधन प्रस्ताव दर्ता गरेका छन्। सांसद पुष्पा भुषाल गौतम, अतहर कमाल मुसलमान र सञ्जयकुमार गौतमको संयुक्त संशोधन प्रस्तावमा विधेयकको दफा ३ र ४ हटाउन माग गरिएको छ। प्रस्तावित विधेयकको दफा ३ मा संघ, प्रदेश र स्थानीय तहबीचको अन्तरसम्बन्धका १५ आधार राखिएको छ। दफा ४ मा अन्तरप्रदेश सम्बन्धका ५ आधार राखिएको छ। कांग्रेस सचेतकसमेत रहेकी संशोधनकर्ता भुसालले यी २ वटा दफाले संघीयता कार्यान्वयनमा जटिलता ल्याउन सक्ने भएकाले हटाउनुपर्ने बताइन्। संविधान कार्यन्वयनका सन्दर्भमा यो विधेयक एकदमै महत्वपूर्ण छ, त्यसैले यसमा संघ, प्रदेश र स्थानीय तहको अघिकार प्रस्टसँग उल्लेख भएको हुनुपर्छ, उनले भनिन्, पछि विवादमा जानुभन्दा अहिले नै सजग हुनुपर्छ, भोलि कुनै पनि विवाद नहोस् भनेर हामीले दुई वटा दफा हटाउने प्रस्ताव दर्ता गराएका छौं।"
अतिप्रभावित मुलुकबाट आयात रोक,"काठमाडौं : कोरोना भाइरस (कोभिड १९) बाट अतिप्रभावित मुलुकबाट खाद्यान्न र पशुपन्छी वस्तु आयातमा रोक लगाइएको छ। कृषि तथा पशुपन्छी विकास मन्त्रालयले मंगलबारदेखि लागू हुने गरी यो व्यवस्था गरेको हो। मन्त्रालयले भाइरसको अत्यधिक संक्रमण भएका चीन, दक्षिण कोरिया, इटली, जापान र इरानबाट कुनै पनि प्रकारको पशु तथा पशुजन्य, विरुवा तथा विरुवाजन्य तथा खाद्यवस्तु आयात सिफारिस दिने कार्यमा रोक लगाएको छ। अतिप्रभावित यी पाँच मुलुकबाहेक सम्पूर्ण मुलुकबाट पशु तथा पशुजन्य, विरुवा तथा विरुवाजन्य तथा खाद्यवस्तुको आयात सिफारिसमा मन्त्रालयले रोक लगाएको उपसचिव गंगादत्त आचार्यले जानकारी दिए। कोरोना भाइरसबाट अतिप्रभावित मुलुकबाट यस्ता वस्तु आयात सिफारिस प्रदान गर्ने कार्य तत्कालका लागि स्थगित गरिएको छ, मन्त्रालयले गरेको व्यवस्थामा भनिएको छ, यसवाहेक समान्य प्रभावित सबै मुलुकबाट कुनै पनि प्रकारको पशु तथा पशुजन्य, विरुवा तथा विरुवाजन्य तथा खाद्यवस्तुको आयात सिफारिस रोक्का गरिएको छ। उपसचिव आचार्यका अनुसार अन्य प्रभावित मुलुकबाट आयात हुने वस्तुको हकमा भने जोखिम अवस्थाको विश्लेषण गरी आवश्यकताका आधारमा क्वारेन्टाइन गरी सुरक्षित भएपछि मात्रै मुलुकभित्र प्रवेश गर्न दिने व्यवस्था गरिएको छ। कोभिड १९ संक्रमित मुलुकबाट आयात इजाजतपत्र नलिइ आयात गरिएका पशु तथा पशुजन्य, विरुवा तथा विरुवाजन्य तथा खाद्यवस्तुको कन्साइनमेन्टलाई नष्ट गर्न मन्त्रालयले निर्देशन दिएको छ। पर्सनल प्रोटेक्टिभ इक्युपमेन्ट तथा निसंक्रमणमा प्रयोग हुने भिर्कोनलगायत स्पे्रयरको व्यवस्थापन पशु सेवा विभागबाट व्यवस्था मिलाइएको छ। आचार्यका अनुसार त्रिभुवन अन्तर्राष्ट्रिय विमानस्थलसहित अन्य स्थानमा रहेका क्वारेन्टाइन चेक पोस्टलाई विशेष निगरानी गर्न र भन्सार तथा सुरक्षा निकायसँग आवश्यक सहकार्य गर्न निर्देशन दिइएको छ। काँकडभिट्टा, विराटनगर, जनकपुर, वीरगन्ज, काठमाडौं, भैरहवा, नेपालगञ्ज र गड्डाचौकी गरी ८ वटा क्वारेन्टाइन कार्यालय छन्। नेपालभारत तथा नेपालचीन सीमा क्षेत्रसँग जोडिएका पशुपतिनगर, भद्रपुर, काँकडभिट्टा, गौरिगञ्ज, रानी, भण्टाबारी, माडर, जटही, भिट्टामोड, मलंगवा, औरया, सिरसिया, मटिहर्वा, तातोपानी, त्रिभुवन अन्तर्राष्ट्रिय विमानस्थल, टिमुरेरसुवागढी, महेरापुर, वेलहिया, कृष्णनगर, नेपालगञ्ज, गड्डाचौकी, दार्चुला, बेलौरी तथा आन्तरिक चेकपोष्ट पथलैया, नागढुंगा र रामनगरमा पत्राचार गरी आयातमा कडाइ गर्न निर्देशन दिइएको छ। यस्तै झापा, विराटनगर, महोत्तरी, वीरगञ्ज, तातोपानी, रसुवा, भैरहवा, कृष्णनगर, नेपालगञ्ज, धनगढी, गड्डाचौकी र त्रिभुवन अन्तर्राष्ट्रिय विमानस्थलस्थित खाद्य क्वारेन्टाइन चेकपोस्टलाई पनि पत्राचार गरी आयातमा कडाइ गर्न मन्त्रालयले निर्देशन दिएको छ।"
प्रतिबन्धले विप्लवलाई धक्का,"काठमाडौं : नेत्रविक्रम चन्द विप्लव नेतृत्वको नेकपालाई सरकारले प्रतिबन्ध लगाएको एक वर्ष भएको छ। यो अवधिमा न राज्यले विप्लवलाई पूर्ण नियन्त्रणमा लिन सकेको छ न त उक्त पार्टीले राज्यलाई कायल गर्न सकेको छ। एकाध ठाउँमा विस्फोटका घटनाबाहेक विप्लवको गतिविधि देखिएको छैन। बरु उसका नेतालाई प्रहरीले धमाधम पक्राउ गरेको छ। जिम्मेवार नेता पक्राउपछि विप्लवले केही धक्का लागेको स्वीकार गरेका छन्। उनका अनुसार आकलन गरेभन्दा बढी आत्मसुरक्षावादी, आत्मसमर्पणवादी र पलायनवादी समस्या देखापरेको छ। कार्यकर्तादेखि क्षेत्रीय ब्युरो, केन्द्रीय समिति र पोलिटब्युरो सदस्यसम्ममा यस्ता प्रवृत्ति देखिएको विप्लवको राजनीतिक दस्तावेजमा उल्लेख छ। सरकारले गत वर्ष २८ फागुनमा विप्लवको पार्टी गतिविधिमाथि प्रतिबन्ध लगाएको थियो। यो अवधिमा उक्त पार्टीका शीर्ष तीन नेतामा पर्ने मध्यकमान्ड इन्चार्ज हेमन्तप्रकाश वलीलाई प्रहरीले पक्राउ गरेको छ। मध्यपश्चिम कमान्ड इन्चार्ज चन्द्रबहादुर चन्द (विप्लवका दाजु), भरत बम, उमा भुजेल, बन्धु चन्द, वसन्त श्रेष्ठ, माइला लामा, नवीन विक, केशबहादुर बाँठा पनि पक्राउ परेका छन्। झन्डै तीन दर्जन जिल्लाका इन्चार्ज पनि समातिएका छन्। प्रहरीतर्फ १ र विप्लवतर्फ ९ गरी १० जनाले ज्यान गुमाएका छन्। कुमार पौडेल, नीरकुमार राई, तीर्थ घिमिरे, गोकुल राना महान, दीपेन्द्र, निरन्तर, प्रज्वल शाही, रामकुमार श्रेष्ठ, रामबहादुर सिंह र प्रहरी जवान सञ्जीव राईको मृत्यु भएको हो। प्रहरी रेकर्डअनुसार १४ सय ९१ जना पक्राउ परेका छन्। प्रहरीले १४ सय १२ जनाविरुद्ध मुद्दा चलायो। ११ सय ९४ जना अदालतबाट छुटे। १ सय ३३ जना पुर्पक्षका लागि थुनामा छन्। ८४ जना प्रहरीको अनुसन्धानकै क्रममा छन्। पार्टीले प्रतिबन्धविरुद्ध सुव्यवस्थित योजना नबनाउँदै शीर्ष नेताहरूकै गिरफ्तारी हुन पुग्यो। त्यसले पार्टीलाई ठूलै क्षति पुग्यो, एक केन्द्रीय सदस्यले टेलिफोनमा अन्नपूर्णसँग भने, नेताहरूको गिरफ्तारीका कारण काममा बाधा परिरहेको छ। त्यसो त पोलिटब्युरो सदस्य पदम राई, मोहन कार्कीलगायत उक्त पार्टी छाडेर सत्तासीन नेकपामा प्रवेश गरे। अर्का नेता कृष्ण धमला पार्टी छाडेर बसेका छन्। पक्राउ परेका नेताकार्यकर्तामध्ये केही कागज गर्ने, आत्मसमर्पण गर्ने र दलाल पुँजीवादी सत्ताको पहरेदार बन्न पुगेको सरकारी पार्टीमा प्रवेश गर्ने, सरकारसँग मिलेर क्रान्तिविरुद्ध भ्रम छर्न र दमन गर्न आउने घोर आत्मसमर्पणवादी प्रवृत्तिका रूपमा देखापर्न थालेका छन्, ती नेताले भने। वलीका सुरक्षा स्टाफ आशिषले प्रहरीलाई सेल्टरसम्म पुर्याएको, राप्ती ब्युरोका नेताको सामूहिक गिरफ्तारीमा कार्यकर्ता प्रयोग भएको र उमा भुजेल पक्राउमा पनि आफ्नै कमजोरी भएको निष्कर्षमा उक्त पार्टी पुगेको छ। यी घटनाको आन्तरिक छानबिन जारी छ, अर्का केन्द्रीय सदस्य ओमप्रकाश पुन निर्वाणले भने। क्षेत्रीय ब्युरो संगठनसम्म सरकारका सुराकी घुस्न सफल भएको र त्यसको पहिचान गर्न लागेको पुनले बताए। केन्द्रीय तहमा त्यो समस्या छैन तर क्षेत्रीय ब्युरोसम्म पनि सुराकीहरू घुस्न सफल भएको यदाकदा देखिन पुगेको छ, उनले भने, यसको निर्मम छानबिन र शुद्धीकरणमा हामी लागेका छौं। संगठनको गोपनीयता जोगाउने र पक्राउबाट बच्न अवलम्बन गर्नुपर्ने कार्यशैलीमा समस्या देखापरेको विप्लवले स्वीकार गरेका छन्। उनले पार्टी केन्द्रीय समितिमा गत साउन २६ मा पेस गरेको राजनीतिक प्रतिवेदनमा यस्ता कमजोरी स्वीकार गरेका हुन्। जिम्मेवारीअनुरूप आचरण नगर्ने, शान्तिकालकै जसरी हल्काफुल्का तरिकाले काम गर्ने, कार्यक्षेत्रभन्दा बाहिर माथिल्लो समितिलाई जानकारी नगरी अनावश्यक सम्बन्ध राख्नेलगायत समस्या विप्लवले आंैल्याएका छन्। विप्लवको पार्टीले स्थानीय जनप्रतिनिधिलाई राजीनामा गराउने योजना बनाएको थियो। उनीहरूले दैलेखका एक गाउँपालिका अध्यक्षलाई अपहरण प्रयाससमेत गरेका थिए। विप्लवले यसलाई कमजोरीका रूपमा उल्लेख गरेका छन्। उनले भनेका छन्, केन्द्रले निर्धारण गरेका कतिपय महत्वपूर्ण वर्गसंघर्षका कार्यक्रम (स्थानीय निकायको राजीनामा गराउने) कार्यान्वयन हुन नसक्नु कमजोरी रहेको छ। विप्लवले २१ केन्द्रीय नेतालाई शुद्धीकरणका नाममा समितिबाट हटाए पनि त्यही निर्णयमा टिकिरहन हम्मेहम्मे परेको छ। हटाइएका नेतालाई विशेष जिम्मेवारीमा फर्काउन नेतृत्व बाध्य भएको छ। उनीहरूलाई गैरभौगोलिक विशेष ब्युरोका नाममा परिचालन गर्न खोजेको छ। प्रतिबन्धपछिकोे अवधि कस्तो रह्यो ? संघर्षका दृष्टिले पार्टी धेरै आक्रामक पनि छैन र बढी रक्षात्मक पनि छैन। सन्तुलनकारी अवस्थामा छ। भ्रष्टाचारी, तस्कर, राष्ट्रघाती योजनामा पार्टीको संघर्ष आक्रामक छ भने दलाल, जालीफटाहा, सत्ता प्रतिनिधि र सशस्त्र प्रतिरोधका क्षेत्रमा केही रक्षात्मक छ, एक नेताले भने, यसको मतलब नसकेर होइन। दुई कारणले यो स्थिति बनेको छ। पहिलो पार्टीको समग्र संघर्षसम्बन्धी योजनामा विचार पुर्याइरहेकाले र दोस्रो पार्टीसामु पैदा भएका केही संगठनात्मक जटिलतालाई मिलाउँदै गरेकाले। उक्त पार्टी आर्थिक रूपमा भने मजबुत देखिएको छ। विशेष आर्थिक अभियानका क्रममा पैसा भने राम्रै उठाएको रिपोर्ट विप्लवको हेर्डक्वाटरसँग छ। प्रवक्ता खड्कबहादुर विश्वकर्माको नेतृत्वमा रहेको आर्थिक विभागले रकम जम्मा गरेको छ। विप्लव पार्टीले नयाँ कार्यकर्ता संगठनमा र संगठित कार्यकर्ता सेनामा भन्ने मान्यतालाई अबको नीति बनाइने बताएको छ।"
प्रधानमन्त्रीको चाहना डिस्चार्ज,"काठमाडौं : दोस्रो पटक मिर्गौला प्रत्यारोपण गरेका प्रधानमन्त्री केपी ओलीको शल्यक्रिया गरेको घाउमा खाटा बस्दै छ। त्रिवि शिक्षण अस्पतालको आईसीयूमा उपचाररत उनलाई डिस्चार्ज हुने चाहना छ। चिकित्सक र परिवारको सल्लाह छ, धैर्य गरौं। ६९ वर्षीय प्रधानमन्त्री ओली सन्तुलित आहार लिन्छन्। अस्पतालको आईसीयूमै सामान्य हिँडडुल गर्न सक्छन्। चिकित्सकका अनुसार उनी क्रियाशील हुन खोजे पनि संक्रमणको जोखिम छ। प्रधानमन्त्री ओलीकी निजी चिकित्सक एवं वरिष्ठ मिर्गौला रोग विशेषज्ञ प्राडा दिव्या सिंह शाहका अनुसार चिकित्सकहरूले सहज महसुस नगरेसम्म डिस्चार्ज गर्ने सम्भावना छैन। डा शाहले मंगलबार आयोजित पत्रकार सम्मेलनमा भनिन्, जबसम्म हामी चिकित्सकले ठिक छ भन्ने महसुस गर्दैनौं, तबसम्म डिस्चार्ज गर्दैनौं। तर अहिलेसम्मको प्रगति हेर्दा चाँडै डिस्चार्ज गर्छौं। उनले डिस्चार्जको दिन तोक्न आनाकानी गरिन्। प्रधानमन्त्री ओलीको गत बुधबार मिर्गौला प्रत्यारोपण गरिएको हो। निवासमा व्यवस्थापनपछि डिस्चार्ज चिकित्सकका अनुसार प्रधानमन्त्री ओलीले छिट्टै निवासमा जाने चाहना व्यक्त गरेका छन्। मोबिलाइज गरियो भने नियमित खानामा चाँडै आउन सक्नुहुन्छ। सुतिराख्दा पनि मांसपेशीमा समस्या हुन सक्छ। तँग्रिन पनि समय लाग्ने भएकाले हिँडडुल गराउन थालिएको हो, त्रिवि शिक्षण अस्पतालको नेफ्रोलोजी विभाग प्रमुख डा शाहले भनिन्। प्रधानमन्त्री ओलीलाई डिस्चार्ज गराएपछि बालुवाटारस्थित प्रधानमन्त्री निवास र निजी निवासमा संक्रमणबाट जोगाउन उचित व्यवस्थापन गर्नुपर्ने हुन्छ। एकदुई दिन अस्पतालमा राखिदिए घरमा आवश्यक तयारी गर्ने थियौं भन्ने अनुरोध आएको छ। प्रधानमन्त्री अलि चाँडै जान चाहनुहुन्छ, डा शाहले भनिन्। स्वास्थ्य सूचक राम्रो प्रधानमन्त्री ओलीको स्वास्थ्य सूचक अपेक्षाअनुसार राम्रो रहेको चिकित्सकको भनाइ छ। शाहले भनिन्, रक्तचाप एकदमै राम्रो छ। सुगर पनि नियन्त्रण छ। मिर्गौला सामान्य अवस्थामा आइसकेको छ। समीक्षाद्वारा डिस्चार्जमा अनिच्छा प्रधानमन्त्री ओलीलाई मिर्गौला दिएकी समीक्षा संग्रौलाले अस्पतालबाट डिस्चार्ज हुन अनिच्छा देखाएकी छन्। हामीले उहाँलाई डिस्चार्ज गर्न खोजेका थियौं। तर, उहाँले एकदुई दिन अझै बस्छु भन्नुभयो, डा शाहले भनिन्। प्रधानमन्त्री ओलीलाई मिर्गौला दिन तयार भएका पाँचसात जनाको परीक्षण गरे पनि अन्त्यमा भान्जी नाता पर्ने समीक्षा संग्रौलाको मिर्गौला लिने टुंगो लागेको थियो। ६ महिनापछि सक्रिय दिनचर्या निजी चिकित्सक डा शाहका अनुसार प्रधानमन्त्री ओलीले संक्रमणको जोखिम हुने भएकाले सावधानी अपनाउनुपर्छ। औषधिको डोज बढी भएकाले अलिकता संक्रमणको सम्भावना रहन्छ। पहिलादेखि नै प्रत्यारोपण गरेको र परिवारलाई पनि धेरै जानकारी भएकाले अप्ठेरो नहुने उनको अपेक्षा छ। डा शाहले भनिन्, भीडभाडमा जान सल्लाह दिँदैनौं। प्रधानमन्त्री कार्यालय वा सचिवालयबाट आफ्नो कार्य गर्न सक्नुहुन्छ। रुघाखोकी लागेको तथा अन्य संक्रमण भएका व्यक्तिबाट जोगिनुपर्छ। त्यसका लागि केही दुरीमा बसेर काम गर्न सक्नुहुन्छ। ६ महिना वर्ष दिनपछि साधारण मान्छे जसरी काम गर्न सक्नुहुन्छ।"
माधव नेपाल फकाउँदै ओली पक्ष,"काठमाडौं : फागुन ११ यता उपप्रधान तथा रक्षामन्त्री ईश्वर पोखरेलले वरिष्ठ नेता माधवकुमार नेपाललाई दुईपटक भेटे। पोखरेल हत्तपत्ति नेपाल निवास जान नरुचाउने नेता हुन्। ११ फागुनमा नेपाल निवास पुगेका पोखरेलले संविधान संशोधनको नाफाघाटा र पार्टीको पछिल्लो राजनीतिक परिस्थितिबारे छलफल गरेका थिए। त्यसपछि दोस्रोपटक उनी मंगलवार साँझ नेपाल निवास कोटेश्वर छिरे। नेकपाभित्र राष्ट्रियसभाको रिक्त एक पदमा कसलाई पठाउने भन्ने विषयमा देखिएको विवाद पेचिलो बन्दै गएको छ। त्यसले पार्टीका दुई अध्यक्ष प्रधानमन्त्री केपी ओली र पुष्पकमल दाहालको शक्ति संघर्ष चर्किरहेका बेला नेताहरुका आन्तरिक भेटघाट तीव्र बनिरहेको छ। साँझ ५ वजे नेपाल निवास पुगेका उपप्रधनमन्त्री पोखरेलले नेपालसँग झन्डै सवा घण्टा बिताए। पार्टीका नेताहरुसँग भेटघाट भइरहन्छ। कुनै त्यस्तो विषय थिएन, पहिले नै भेटौं भन्ने भएको थियो। त्यही आधारमा भेटघाट भएको हो, पोखरेलले अन्नपूर्णसँग भने। नेपाल अहिले नेकपाभित्र तानातानमा छन्। पार्टीभित्र अध्यक्षद्वय ओली, दाहाल र वरिष्ठ नेता नेपालका आआफ्नै शक्तिशाली समूह छन्। दुई नेता एकातिर मिल्नेबित्तिकै अर्काे नेता कर्नरमा पर्ने र अल्पमतमा पर्ने जोखिम नेकपाभित्र छ। गत पुस २३ गते उपाध्यक्ष वामदेव गौतमको निवासमा नेकपाका बहुमत सचिवालय सदस्यले बैठक गरेपछि प्रधानमन्त्री समेत रहेका अध्यक्ष ओली अप्ठ्यारोमा छन्। गौतम निवासको भेलापछि सभामुख चयन प्रक्रिया, केन्द्रीय समितिबाट एमसीसीबारे अध्ययन गर्न कार्यदल गठन, कार्यदलको प्रारम्भिक प्रतिवेदन, राष्ट्रियसभाको रिक्त पदमा उपाध्यक्ष गौतमलाई पठाउने निर्णय आदिमा ओलीलाई नेताहरुले घेराबन्दी गरेका छन्। नेकपाभित्र बाहिर चुपचाप देखिए पनि गोप्य भेटघाट बाक्लिँदो छ। वरिष्ठ नेता नेपालसँगको भेटघाटमा नेताहरु बढी लागेका छन्। पोखरेलले भेट्नुअगाडि मंगलबार दिउँसो प्रवक्ता नारायणकाजी श्रेष्ठले पनि नेपालसँग लामै भेटघाट गरेका थिए। पार्टीभित्र विवाद बढ्दै जाँदा प्रधानमन्त्री ओली गौतम निवासमा भएका नेताहरुको गठबन्धन तोड्न चाहिरहेका छन्। अर्का अध्यक्ष दाहाल उक्त गठबन्धन जोगाएरै प्रधानमन्त्री ओलीलाई दबाबमा राख्न चाहिरहेका छन्। आइतबार मात्रै प्रधानमन्त्रीका प्रमुख सल्लाहकारसमेत रहेका स्थायी समिति सदस्य विष्णु रिमालले निवासमै पुगेर नेपालसँग भेटवार्ता गरेका थिए। ओलीनिकट लुम्बिनीका जिल्ला नेताहरुको एक टोलीले पनि नेता नेपाललाई उनकै निवासमा पुगेर भेट गरेको छ। प्रदेश ५ का प्रदेशसभा प्रमुख सचेतक भूमीश्वर ढकाल, पूर्वसांसद बलराम अधिकारी, अर्घाखाँचीका पूर्वअध्यक्ष चेतनारायण आचार्यसहितको टोलीले नेपालसँग गत बिहीबार कोटेश्वरस्थित निवासमा भेट गरेको थियो। मदन भण्डारी फाउन्डेसनले बिहीबार नै आयोजना गरेको छलफल शृंखला५ मा वरिष्ठ नेता नेपाललार्ई प्रमुख अतिथि बनाइएको थियो। ओली निकट मानिएको उक्त प्रतिष्ठानले नेपाललाई प्रमुख अतिथि बनाइनुभित्र एकताको सन्देश दिन खोजिएको अर्थमा लिनुपर्ने नेकपा नेताहरुले बताएका छन्। नेपालले पनि पार्टीका अर्का वरिष्ठ नेता झलनाथ खनालसँग छलफल गरेका छन्। उनले सोमबार दिउँसो खनाल निवास डल्लुस्थित पुगेर भेटवार्ता गरेका थिए।"
सिक्किम सेमिफाइनलमा,"मलंगवा : कञ्चनजंघा फुटबल क्लब सिक्किम सर्लाहीको बागमतीमा जारी चौथो राजर्षि जनक कप फुटबल प्रतियोगिताको सेमिफाइनलमा पुगेको छ । सिक्किम मंगलबार भएको दोस्रो क्वार्टरफाइनल खेलमा आयोजक बागमती नगरपालिका फुटबल क्लबलाई १० गोलले हराउँदै प्रतियोगिताको अन्तिम चारमा प्रवेश गरेको हो । तीन राष्ट्रिय खेलाडी र दुई विदेशी खेलाडीसहित मैदानमा ओर्लिएको आयोजक बागमती नगरपालिकाले खेलभर विपक्षीलाई गतिलो चुनौती दिए पनि जवाफी गोल भने फर्काउन सकेन । सिक्किमका लागि खेलको १८औं मिनेटमै करण थापाले निर्णायक गोल गरेका थिए । पहिलो हाफमा सिक्किमले खेललाई आफ्नो नियन्त्रणमा राखेको थियो । खेलाडीबीच गतिलो तालमेल नमिल्दा बागमतीले पहिलो हाफमा सोचेजस्तो प्रदर्शन गर्न सकेन । विदेशी खेलाडी पिटर सेगुनले रक्षापंक्तिमा उत्कृष्ट प्रदर्शन गरेका कारण आयोजक टोली थप गोल खानबाट जोगिएको थियो । खेलको २१औं मिनेटमा सिक्किमका सुब्रोतो सोरेनले बागमतीका योगेश गुरुङलाई डीबक्स नजिकै लडाउँदा बागमतीले गोल फर्काउने गतिलो अवसर पाएको थियो । तर, विमल घर्तीमगरले प्रहार गरेको बल गोलभन्दा केही माथिबाट बाहिर हुइँकिएको थियो । यसैगरी २७औं मिनेटमा सुनील बलले गोलपोस्ट नजिकै पाएको बललाई गोलमा परिणत गर्न नसक्दा बागमतीको अर्को अवसर खेर गएको थियो । दोस्रो हाफमा भने बागमतीले सिक्किमलाई दबाबमा राखेको थियो । पहिलो हाफमै गोल गरेका कारण सिक्किम दोस्रो हाफमा रक्षात्मक नीतिसहित मैदानमा ओर्लिएको थियो । दोस्रो हाफमा बागमतीका खेलाडीले करिब आधा दर्जन सशक्त प्रहार गरे पनि सिक्किमका गोलरक्षकले उत्कृष्ट बचाउ गरेका थिए । बागमतीबाट राष्ट्रिय टोलीका विमल घर्तीमगर, सुनील बल र बुद्ध चेम्जोङले पनि खेलेका थिए । राम्रो खेल देखाएका सिक्किमका गोलरक्षक निगम सिंह म्यान अफ दी म्याच घोषित भए । सिंहले १० हजार रुपैयाँ र एक जोर बुट पुरस्कार पाए । बुधबार तेस्रो क्वार्टरफाइनल खेल ब्वाइज युनियन क्लब काठमाडौं र नेपाल पुलिस क्लबबीच खेलिनेछ । बागमती र सिक्किम बाई पाएर सीधै क्वार्टरफाइनलमा पुगेका थिए ।"
शिवानीको क्यानभासमा गणेश,"काठमाडौं : कुनै समय रेडियो नेपालकी चर्चित अंग्रेजी समाचार वाचिका हुन्, शिवानी राणा। कहिले कलेज पढाउने, कहिले स्टुडियोमै रङ र कुचीसँग घोत्लिएर उनले केही दशक बिताइन्। सन् २००२ देखि पूर्णतया चित्रकलामै सक्रिय छिन् राणा। बाल्यकालमै उनी पढ्न भनी भारत गएकी थिइन्। हजुरआमासँग बसेर स्कुले शिक्षा उतै लिइन्। स्कुले पढाइमै उनले आर्टलाई अतिरिक्त विषयका रूपमा रोजेकी थिइन्। आर्ट पढेर के हुन्छ र ? उनका आफ्नै परिवारले भन्ने गर्थे। एलिस स्कुल नक्सालमा अंग्रेजी विभाग प्रमुखको जिम्मेवारीमा केही वर्ष काम पनि गरिन् उनले। पढाइ र जागिरको सिलसिलामा चित्रकलासँग उनको संगत छुट्यो। फाट्टफुट्ट चित्र त कोर्थिन् तर समय दिन पाएकी थिइनन्। सन् २००२ पछि उनी पुनः चित्रकलामा देखा परिन्। त्यो बेलाका कृष्ण मानन्धर, उत्तम नेपाली लगायतका कलाकारसँग करिब दुई वर्ष आर्ट सिकिन्। हाल नेपाल आर्ट काउन्सिल बबरमहलमा उनको सातौं एकल चित्रकला प्रदर्शनी चलिरहेको छ। क्रिएटिभ ओडीसी शीर्षकको प्रदर्शनी आगामी शुक्रबारसम्म चल्नेछ। शिरमा रक्षाकवच लगाएका गणेश, चन्द्रमा, नागपाश, अनेकौं शस्त्रअस्त्रमा सुसज्जित गणेश लगायतका चित्र प्रदर्शनीमा समावेश छन्। शिवानी सानैदेखी धार्मिक स्वभावकी थिइन्। हनुमानचालिसा पढिरहने, गणेश, शिवजीको ध्यान गर्ने स्वभावकी। त्यसैले उनका चित्रमा गणेशका अनेक सिरिज, प्रोटेट, कमलको फूल, हात्ती, बाघ तथा प्रकृतिका फरक दृश्य प्राथमिकतामा पर्छ। प्रायः उनी ओयल पेन्ट प्रयोग गर्छिन्। चाबहिलको गणेशस्थानमा बस्ने शिवानीलाई मर्निङ वाक जाँदा आउँदा बाटोभरि देखिने गणेशका मूर्तिले मोहित बनाउँथे। गणेशमा अजीवको सुन्दरता देख्थिन् उनी। गणेशलाई कार्यसिद्धि र ऐश्वर्यको देवताका रूपमा पनि पुजिने भएकाले उनले गणेश सिरिजमा ध्यान केन्द्रित गरेकी छन्। गरुडको भाइका रूपमा पुजिने छेपुलाई पनि उनले चित्रमा उतारेकी छन्। नेवारी समुदायको इष्टदेवताका रूपमा छेपुलाई पुजिन्छ। शिवानीले सुनेको कथाअनुसार काठमाडौंभित्र पानीको विशाल पोखरी थियो। त्यहाँका नागले स्थानीयवासीलाई खुब दुःख दिन्थे। छेपुले नागलाई नै आहारा बनाई नागबाट मानिसलाई जोगाउँथे। नयाँ पुस्तालाई पनि यो कथा सुनाउन र बुझाउन छेपुका चित्रहरू आफूले बनाएको शिवानी बताउँछिन्। प्रदर्शनीमा चार दर्जनभन्दा बढी चित्र समावेश छन्। हजारभन्दा बढी चित्र कोरिसकेकी उनी फुर्सद हुनासाथ स्टुडियोभित्र सुटुक्क छिर्छिन् र घण्टांै चित्रमा बिताउँछिन्। साथीहरूसँग घुम्न जानभन्दा पेन्टिङ गरिरहँदा उनलाई आनन्द लाग्छ। कसैले चित्त दुखाए उनलाई थरीथरीका रङले सान्त्वना दिन्छ रे। उनको बुझाइमा आर्ट गर्नु भनेको ध्यान गर्नु हो।"
मध्य प्रदेशमा राजनीतिक संकट,"भोपाल : भारतको मध्यप्रदेशमा भारतीय कंग्रेसको नेतृत्वदायी भूमिकामा रहेका ज्योतिरादित्य सिन्धियाले मंगलबार राजीनामा दिएका छन्। सिन्धियाको राजीनामासँगै यस राज्यबाट संसद्मा प्रतिनिधित्व गर्ने १९ सांसदसहित राज्य सरकारका ५ मन्त्रीले पनि राजीनामा दिएका छन्। सिन्धियाले अब अघि बढ्ने समय भएको भन्दै राजीनामाको घोषणा गरेका छन्। निकट मानिने सांसदहरूले आफूहरू कमलनाथ नेतृत्वको सरकारबाट बाहिरिने घोषणासँगै उनको राजीनामा आएको हो। शुरुदेखि नै मेरो चाहना मध्य प्रदेशका साथै समग्र भारतका जनताको सेवा गर्नु रहेको छ। मेरो विचारमा कंग्रेसमा बसेर यो सम्भव छैन। त्यसैले मैले राजीनामा दिएको छु, उनले भने। मध्य प्रदेशमा कंग्रेसले कमलनाथको नेतृत्वमा सरकार बनाएपछि पार्टीमा आन्तरिक कलह बढेको थियो। कांग्रेसबाट राजीनामा दिनुअघि उनले प्रधानमन्त्री नरेन्द्र मोदीलाई भेटेका थिए। भेटमा केन्द्रीय गृहमन्त्री अमित शाह पनि सहभागी थिए। मध्य प्रदेशको कमलनाथ सरकार संकटमा फसेको छ। यसैबीच मुख्यमन्त्री कमलनाथको घरमा कंग्रेसको आपत्कालीन बैठक बसेको थियो"
सेयर बजार : ६ दिनमा ३ खर्ब गुम्यो,"काठमाडौं : नेपाली सेयर बजारले पछिल्लो ६ दिनमा झण्डै ३ खर्ब रुपैयाँ सम्पत्ति गुमायो। नेपाल स्टक एक्सचेञ्ज (नेप्से)को बजार पुँजीकरण मंगलबार १७ खर्ब २३ अर्बमा झरेको छ। यो ६ दिनअघि नेप्से एक वर्षकै उचाइमा पुग्दाको अवस्थाभन्दा झण्डै ३ खर्ब रुपैयाँ कम हो। अघिल्ला विश्व आर्थिक मन्दीको समय उकालो लाग्ने गरेको पुरानो प्रवृत्ति उल्टिँदै यसपटक भने अन्तरराष्ट्रिय बजारको प्रभाव नेपालमा पनि परेको छ। (नेप्से परिसूचक मंगलबार ६०२ प्रतिशत अर्थात् ८६३९ अंक घटेर १३ सय ४९ दशमलव ३१ अंकमा झरेको छ। गत सोमबार अन्तरराष्ट्रिय बजारमा कच्चा तेलको भाउ ३० प्रतिशतभदा धेरै घटेपछि विश्वभरका प्रमुख ठूला सेयर बजार भारी मात्रामा ओरालो लागेको थियो। त्यसैकारण कतिपयले यस दिनलाई कालो सोमबार (ब्ल्याक मूनडे) भनेका थियो। मंगलबारको व्यापारमा अधिकांश अन्तरराष्ट्रिय बजारले बाउन्स ब्याक गरेको छ। भुइँमा भकुण्डो फाल्दा थोरै भए पनि उफ्रिन्छ भन्ने सिद्धान्तका आधारमा वित्तीय बजार पनि धेरै घटेपछि एकपटक थोरै भए पनि बढ्छ भन्ने विश्वास गरिन्छ। त्यसैलाई बाउन्स ब्याक भनिएको हो। पछिल्लो एक महिनाको व्यापारमा नेप्से परिसूचकको रेखाचित्रले हेड एन्ड सोल्डर आकृति तयार पारेको छ। मानव शरीरको शीर र दुई कुमजस्तै आकृति बन्दा बजार घट्दो प्रवृत्तिमा पुगेको विश्लेषण गरिन्छ। यस्तो आकृतिले आउँदा दिनमा नेप्से अझ ओरालो लाग्ने संकेत गर्छ। अहिलेको अवस्थामा नेप्से कम्तीमा १२ सय ७६ अंकसम्म झर्नसक्ने रेखाचित्र विश्लेषणले देखाएको छ। एक वर्षयताको व्यापारमा नेप्से ११ सय अंकभन्दा तल गएको छैन। पछिल्लो एक दशकमा नेपाली सेयर बजार दोस्रोपटक ६ प्रतिशतभन्दा बढी अन्तरले घटेको छ। मंगलबार सबै समूहगत परिसूचक ओरालो लागेका छन्। जीवन बिमा कम्पनीको समूहगत परिसूचक ९ प्रतिशतभन्दा धेरै घटेको छ। व्यापार, बैंक, होटेल र निर्जीवन बिमा समूहका परिसूचक पनि ५ प्रतिशतभन्दा धेरै अन्तरले खस्किएका छन्। मंगलवार सस्ता र तुलनात्मक रूपले कमशल सेयर बढी सस्तिएका छन्। सेयर बजार यसरी ओरालो लाग्दा नेपाली मुद्राको अवमूल्यन् भने त्यत्तिकै तीव्र भएको छ। पछिल्लो १० दिनमा जापनी येन नेपाली रुपैयाँको तुलनामा ९ प्रतिशतभन्दा धेरै महँगिएको छ। संसारकै सर्वाधिकर सुरक्षित मानिने मुद्रा येनमा विश्वभरका लगानीकर्ता झुमिएका छन्। अमेरिकी डलर अन्तरराष्ट्रिय बजारमा सस्तिए पनि नेपालीका लागि भने १० दिनमै ३ रुपैयाँ ४ पैसा महँगिएको छ। स्विट्जरल्यान्डको मुद्रा फ्र्याङ्क झण्डै ७ प्रतिशत महँगिएको छ भने डेनिस क्रोन, युरो र स्वीडिश क्रोनर पनि ६ प्रतिशतभन्दा धेरै महँगिएका छन्। उता, सुनको भाउले भने मंगलबार पुनः नयाँ कीर्तिमान बनाएको छ। नेपाली बजारमा सुनको मूल्य प्रतितोला ८२ हजार ७ सय रुपैयाँ पुगेको छ। नेपाली अर्थतन्त्रको प्राण अडेको खाडीको तेलभण्डारले मूल्य युद्धको सामना गर्नुपर्ने भएपछि नेपाली अर्थतन्त्र जटिल मोडमा पुगेको सरकारी अधिकारीले बताएका छन्। यसले आउँदा दिनमा नेपाली वित्तीय प्रणाली पनि पर्याप्त पुँजी अभावमा समस्यामा पर्नसक्ने जोखिम बढेको छ। यसअघि सरकारले विद्यमान कोरोना संक्रमणबाट नेपाली वित्तीय बजारलाई ठूलो असर नपर्ने बताउँदै आएको थियो। खाडी क्षेत्रमा रोजगारी कटौती भएमा नेपालको आयात भुक्तानी क्षेमतामात्र होइन, वित्तीय प्रणाली नै धरासायी हुन सक्ने जोखिम बढेपछि यसपटक सेयर लगानीकर्ता पनि बजारबाट पैसा निकाल्ने रणनीतिमा उभिन थालेको ब्रोकरले बताएका छन्।"
न ग्यास न मास्क,"काठमाडौं : मंगलबार बिहान ११ बजे। वाणिज्य, आपूर्ति तथा उपभोक्ता संरक्षण विभागको हटलाइन नम्बर ११३७ मा गुनासो आयो हेलो सरकार ! तीन दिनदेखि ग्यास लिन सबै पसल चहारें। तर कतै पाइनँ। एक थान सिलिन्डर मिलाइदिनुपर्यो। यो कीर्तिपुरका सुरेश महर्जनको गुनासो थियो। महर्जनको कुरा नटुंगिँदै अर्का एक सर्वसाधारण लाइनमा आइसकेका थिए। विभागका शाखा अधिकृत दीपक पोखरेलले महर्जनसँग स्थानीय क्षेत्रमा कुनकुन कम्पनीको ग्यासको डिपो छ र उपलब्धताका विषयमा ग्यास उद्योगसँग आवश्यक पहल गरिने जवाफ मात्रै फर्काउन पाए। हेलो विभाग ! म भक्तपुरबाट सोनम मगर बोलेको। यहाँ ग्यास र मास्क पाइएन। ग्यास नपाए मेरा बालबच्चा र जहान भोकै बस्नेछन्। पोखरेलले मगरसँग भने, मगरजी तपाईंको गुनासो मैले टिपें। सरोकारवाला निकायसँग सहकार्य गरी सकेसम्म तपाईंलाई ग्यास उपलब्ध गराउन प्रयास गर्छौं। लगत्तै लाइनमा आइपुगेका अर्का सर्वसाधारण झापाका उमेश कार्कीले पनि त्यस्तै गुनासो तेर्साए। सर हाम्रोतिर मास्क र ग्यासको चरम अभाव भयो। किन्न पाइएन। हुनेखानेले पहुँचको भरमा ३४ वटा सिलिन्डर पाए। जसरी पनि एउटा सिलिन्डर उपलब्ध गराइदिनुपर्यो, कार्कीले भने। कार्कीलाई पनि पोखरेलले ग्यास उपलब्ध गराउन सकेसम्म प्रयास गर्ने बाचा गरे। लगत्तै अर्को फोन उठाए। काठमाडौं बागबजारकी राधिका तामाङले ग्यास नपाएर कठिन भएको गुनासो गरिन्। हटलाइनमा एक घण्टामै करिब डेढ सय संख्यामा गुनासा आउँछन्। कतिपयको गुनासो टिप्नै नभ्याउने पोखरेलले बताए। गुनासो केलाएर काठमाडौंमा सकेसम्म अनुगमन टोली पठाउने गरिएको छ। विभागले बाहिर भने स्थानीय प्रशासनसँग समन्वय गरी जानकारी गराउँदै आएको छ। कोरोना भाइरसको सन्त्रासका कारण उपभोक्ताले दैनिक उपभोग्य वस्तु सञ्चित गर्न थालेपछि हटलाइन व्यस्त छ। बिहानैदेखि अबेर रातिसम्म गुनासैगुनासा आउँछन्, पोखरेलले भने, एकछिन फुर्सद हुन्न। शौचालय जान पनि पाउन्नँ। उनका अनुसार ग्यास र मास्क अभाव, मास्कको मूल्य बढी लिएको, नुन नपाएको, औषधि पसलले कालोबजारी गरेको, खाद्यान्न नपाएको जस्ता गुनासा बढी आउँछन्। हटलाइनमा मकवानपुर, झापा, रूपन्देही, सुर्खेत, उदयपुर, धनुषा, महोत्तरी, इलाम, महेन्द्रनगर, पर्सा, मोरङ, सिरहा, नेपालगन्ज, कास्कीलगायतका जिल्लाबाट अत्यधिक गुनासो आइरहेको पोखरेलले बताए। उद्योग, वाणिज्य तथा आपूर्तिमन्त्री लेखराज भट्टले हटलाइनबाटै कालोबजारी भएको, ठगिएको, मूल्यभन्दा बढी असुल गरेको, कृत्रिम अभाव सिर्जना गरेको लगायतका विषयमा जानकारी उपलब्ध गराउन आग्रह गरेपछि नम्बर व्यस्त छ। दैनिक एक हजारभन्दा बढी गुनासा आए पनि विभागले सम्बोधन गर्न सकेको छैन। विभाग आफैं ग्यास, मास्क, औषधि, खाद्यान्न र नुनजस्ता उपभोग्य वस्तु उपलब्ध गराउने निकाय होइन। हामीकहाँ दैनिक एक हजारभन्दा बढी गुनासा प्राप्त भए पनि सबैको सम्बोधन गर्न सक्दैंनौं, विभाग स्रोतले भन्यो, हामी विक्रीवितरण गर्दैनौं। नियमन मात्रै गरिदिने हो। मन्त्री भट्टले हटलाइनमा आउने गुनासो सम्बोधन गर्न विभागका महानिर्देशक नेत्रप्रसाद सुवेदीलाई निर्देशन दिएका छन्। गुनासो सम्बोधन भएनभएको विषयमा मन्त्रालय आफैंले नियमन गर्ने व्यवस्था मिलाएको मन्त्री भट्टका स्वकीय सचिव हितेश ओझाले जानकारी दिए। ओझाले भने, गुनासो टिपेर मात्र समस्या समाधान हुँदैन भनेर मन्त्रालयले आफैं उक्त हटलाइनलाई निगरानीमा राख्न सुरु गरेको छ। प्राप्त गुनासालाई कुनकुन तह र निकायसँग मिलेर सम्बोधन गर्न सकिन्छ भनेर हामी गृहकार्य गरिरहेका छौं।"
अनि बेहुली नलिई फर्कियो जन्ती,धादिङ : महिला अधिकारकर्मीको पहलमा धादिङमा दुई बालविवाहको घटना रोकिएको छ। गल्छी गाउँपालिका६ बाहुनपलाङबाट ३ सय बढी जन्ती लिएर बेहुली लिन गजुरी गाउँपालिका६ मिलनटार गएको जन्ती बुधबार बेहुली नलिई फर्केको छ। १८ वर्षीया बालिकाको विवाह हुँदै गरेको सूचनाका आधारमा इलाका प्रहरी कार्यालय गजुरीले घरमै पुगेर विवाह रोकेको इलाका प्रहरी कार्यालयका प्रहरी सहायक निरीक्षक जनक बस्नेतले जानकारी दिए। २९ वर्षीय बेहुलाले १८ वर्षीया बालिकालाई विवाह गर्न लागेको सूचना महिला अधिकारकर्मीले इलाका प्रहरी कार्यालय गजुरीमा दिएका थिए। आमा समूहमा आबद्ध महिला अधिकारकर्मीले बालविवाहको घटना बढेको अवस्थामा उजुरी गर्न बाध्य भएको बताएका छन्। यसैगरी नीलकण्ठ नगरपालिका६ का १७ वर्षीय बालक र १६ वर्षीया बालिकाबीच विवाह भएको सूचनापछि प्रहरीले बालकलाई पक्राउ गरेको छ। बालिकालाई सेफहाउसमा पठाइएको छ। उनीहरुले यही फागुन २ गते भागेर विवाह गरेको जनाए पनि महिला अधिकारकर्मीको उजुरीका आधारमा बालविवाह रोकिएको र फागुन २७ गते बालविवाह मुद्दा दर्ता गरिएको जिल्ला प्रहरी कार्यालयका प्रहरी नायब उपरीक्षक रुपक खड्काले जानकारी दिए।
पिँढीमा दम्पतीको शव,"इलाम : फाकफोकथुम गाउँपालिका५ लुम्देको कैंजस्थित एक घरको सिकुवा (पिँढी)मा दम्पती मृत अवस्थामा फेला परेका छन्। अन्दाजी ३५ वर्षीय धनबहादुर खपांगी र उनकि पत्नी रिताको शव बुधबार दिउँसो सिकुवामा लडेको अवस्थामा फेला परेको प्रहरीले जनाएको छ। दम्पतीको शरिरमा र सिकुवामा रगत पोतिएको प्रहरीले जनाएको छ। घटनाको अनुसन्धानका लागि जिल्ला प्रहरी कार्यालयले डिएसपीको हेमन्त भण्डारी क्षेत्रीको नेतृत्वमा टोली खटाएको छ। क्षेत्री नेतृत्वको टोली घटना अनुसन्धानका लागि पुगेको छ। घोप्टो परेर लडिरहेको मृतक धनबहादुरले कम्मरमा खुकुरीको दाप भिरेका प्रहरीले जानकारी दिएको छ। धनबहादुरकी आमा घटना भएका बेला घरमा नभएको प्रहरीले जनाएको छ। मृतकका १४ वर्षीय एक छोरा, ९ वर्षकी एक छोरी रहेको प्रहरीले जनाएको छ। प्रहरीले अनुसन्धान भइरहेकोले केही समयमा थप जानकारी दिने जनाएको छ।"
जब सामाजिक सञ्जालमा कोरोना भाइरसको औषधि बन्यो,"काठमाडौं : नेपालमा कोरोना भाइरस (कोभिड१९) को सङ्क्रमण आजको मितिसम्म छैन। चीनको वुहान प्रान्तबाट आएका एक नेपालीमा देखिएको कोरोना निको भइसकेको छ। मुलुकको सीमा जोडिएको देशमा कोभिड१९ फैलिएकाले विश्व स्वास्थ्य संगठनले जोखिम देशको सूचीमा नेपाललाई पनि राखेको छ। त्यसैले अहिले सरकारले सम्भावित जोखिम क्षेत्र पहिचान गरी रोकथामका उपाय अवलम्बन गर्दै निगरानी बढाइरहेको छ। विश्वमै यसको औषधि पत्ता लागेको छैन। केही दिनअघि मात्रै केही स्थानीय तहबाटै विज्ञप्ति जारी गरेरै कोरोनाको औषधि भनेर अनावश्यक प्रचार भएको थियो। सामाजिक सञ्जाल र कतिपय अनलाइन मिडियामा खुर्सानी, लसुन, बेसार, अल्कोहलले कोरोना निको पार्छ भनेर अफवाह फैलाइरहेकाले सरकारले स्वास्थ्य मन्त्रालयबाट सार्वजनिक हुने सूचनालाई मात्रै आधिकारिक मान्न अनुरोध गर्दै आएको छ। स्वास्थ्य सेवा विभागका महानिर्देशक महेन्द्रप्रसाद श्रेष्ठले भने 'रोग लागेर एकजना मर्छ भने गलत सूचनाले दुईजना मर्न सक्छ, गलत सूचनाले सामाजिक मनोविज्ञानमा पार्ने असर झन् कति ठूलो होला, यसतर्फ हामी सबै सचेत हुनुपर्छ।' सूचना नपाउँदा पनि समस्या हुन्छ भन्नेमा सरकार सतर्क रहेको उनले बताए। शुरुमा वुहानबाट आएका एक नेपालीमा सङ्क्रमण देखिँदा पहिले नेपालका मिडियाबाट सार्वजनिक गरेर विश्व स्वास्थ्य संगठनलाई जानकारी गराएको दृष्टान्त प्रस्तुत गर्दै श्रेष्ठले सरकार सूचना प्रवाहमा कुनै हिचकिचाहट गर्दैन भन्ने कुरा उक्त घटनाले पुष्टि गर्ने बताए। 'हामी सूचना दिन कञ्जुस्याइँ गर्दैनौँ, तर सञ्चारमाध्यमले आधिकारिक सूचना मात्रै प्रयोग गर्नुपर्यो' उनले थपे। कोरोनाको सङ्क्रमण हुनसक्ने स्थान खोजीखोजी अनुसन्धान र परीक्षणको दायरामा ल्याउने काम जारी रहेको श्रेष्ठले बताए। बुधबार मात्रै सञ्चार तथा सूचना प्रविधि मन्त्रालयमा विज्ञ र पत्रकारबीच आधिकारिक सूचना प्रवाह गर्ने विषयमा गम्भीर छलफल भएको थियो। उठेका जिज्ञासा मेटाउने क्रममा विभागका वरिष्ठ स्वास्थ्य प्रशासक डा हेमन्त ओझाले खुर्सानी, बेसार र लसुन खाएर निको हुन्छ भन्ने हल्लाको पछि नलाग्न र त्यसको प्रचारप्रसार नगर्न अनुरोध रे। 'यी सबै बजारका हल्लाहरु हुन्, त्यसको पछाडि नलागौँ, स्वास्थ्य मन्त्रालय र विश्वस्वास्थ्य सङ्गठनको आधिकारिक जानकारीमा ध्यान दिऔँ', डा ओझाले भने। उनले लसुन र बेसार खाँदा स्वास्थ्यलाई राम्रो नै हुने भए पनि कोरोनासँग त्यसको कुनै सम्बन्ध नरहेको प्रस्ट्याए। डा ओझाले विश्वमा भाइरस रोकथाम गर्ने औषधि नभएको र एन्टिबायोटिकले समेत नरोक्ने भाइरसलाई अल्कोहल छर्केर, पिएर सर्दैन भन्नु गलत हो उनले भने। उनले मास्कले मात्रै रोग निको हुन्छ भन्ने भ्रम फैलिएको भन्दै मास्क सर्वेसर्वा नभएको समेत बताए। 'बिरामी र उपचारमा संलग्न चिकित्सकले मास्क लगाउनुपर्छ, सामान्य मानिसले मास्क लगाइरहन जरुरी छैन, हावामा नफैलिने भएकाले निश्चित दूरी व्यवस्थापन गर्न सकियो भने रोगबाट जोगिन सकिन्छ', उनले भने। उनका अनुसार बिरामीले खोक्दा, हाच्छिउँ गर्दा वा उसले प्रयोग गरेको वस्तु प्रयोग गर्दा सर्ने जोखिम हुन्छ। त्यसमा सावधानी अपनाउने र मिचीमिची साबुनपानीले हात धुने, स्यानिटाइजेशन गर्दा रोगबाट बच्न सकिन्छ। माछामासु राम्ररी पकाएर खाने, पशुपक्षीको असुरक्षित सम्पर्कबाट टाढा रहने गर्दा रोगबाट बच्न सकिन्छ। कोरोनाको मुख्य लक्ष्यण भनेको ज्वरो, सुक्खा खोकी र श्वासप्रश्वास समस्या हुनु हो। यो रोग दुई दिनको बच्चादेखि १०० वर्षको मानिसमा समेत देखिएको छ। अन्य रोगको सङ्क्रमण भएका वृद्धवृद्धामा मृत्युदर बढी छ। अन्य रोगभन्दा सङ्क्रमणदर बढी र मृत्युदर कम भएको रोग कोभिड१९ हो। दश वर्षभन्दा तलकामा मृत्युदर नभएको जनाइएको छ। नेपालको जस्तै वातावरण भएको देशमा समेत देखिएकाले मुलुकमा पनि आउन सक्ने सम्भावना रहेकाले पहिले त आफैँ सावधानी अपनाउन जरुरी रहेको चिकित्सकले बताएका छन्। स्वास्थ्य सेवा विभागले पहिलेभन्दा अहिले त्रिभुवन अन्तर्राष्ट्रिय विमानस्थललाई व्यवस्थित गरी निगरानी बढाएको र मुलुकका आन्तरिक विमानस्थलमा सहायता कक्ष हेल्थ डेस्क स्थापना गरेर परीक्षण थालिसकिएको जनाएको छ। भारतमा समेत कोरोनाको सङ्क्रमण देखिएकाले स्थलमार्गबाट रोगको सङ्क्रमण भित्रिन सक्ने भन्दै सरकारले विभिन्न ४१ वटा नाकामा हेल्थ डेस्क स्थापना गरिरकेको छ। सरकारले अब एकदुई दिनभित्रैमा कल सेन्टर स्थापना गर्न लागेको छ। देशभरिबाट आउने समस्यालाई तत्कालै एक्सन गर्न सक्ने गरी काम गर्न लागिएको छ। सरकारले अन्य देशमा फैलिएको सङ्क्रमण र त्यसको उपचार तथा रोकथाममा गरेको प्रयासका आधारमा नेपालमा आवश्यक तयारी गरिएको जनाएको छ। आवश्यक मात्रामा आइसोलेशन वार्ड स्थापना गरिएको छ। सातैवटा प्रदेश सरकार पनि उच्च सतर्कतामा रहेका छन्। सञ्चार तथा सूचना प्रविधि मन्त्रालयका सचिव दीपक सुवेदीले अहिलेसम्म नेपाल सुरक्षित रहेकाले त्यसरी नै सही सूचना जनमानसमा जानुपर्नेमा जोड दिए। सन् २०१९ को डिसेम्बर ३१ मा चीनको उहान प्रान्तमा देखिएको कोभिड१९ हालसम्म त्यहाँको ३४ प्रान्तमा फैलिसकेको छ। त्यसमध्ये ९४ प्रतिशत सङ्क्रमण उहानमा छ। अहिले चीनको सङ्क्रमणदर न्यून भएको छ। कोरोना सन् २००२ बाट देखापरेको थियो। अहिलेको कोरोना सातौँ प्रजातिको हो। सन् २००२ मा सार्स कोरोना पत्ता लागेको थियो। त्यो बेला बिरालोबाट मानिसमा सरेको थियो। सन् २०१२ मा मार्स कोरोना ऊँटबाट मानिसमा सरेको पत्ता लागेको थियो। सन् २०१८ मा निप्स कोरोना आयो। यो पटकको कोभिड१९ चाहिँ जनावरबाट सरेको बताइए पनि कुन जनावरबाट हो भनेर पुष्टि भएको छैन। चीनमा हालै १७ हजार १८५ बिरामीमा गरिएको एक अध्ययनमा ८२ प्रतिशत सामान्य लक्षण, १५ प्रतिशतमा कडा र तीन प्रतिशतमा मात्रै जटिल खालको कोरोना सङ्क्रमण भएको पत्ता लागेको थियो। सङ्क्रमणदर धेरै भए पनि जटिल सङ्क्रमण भने न्यून हुने उक्त अध्ययनले पुष्टि गरेको छ। कोरोना भाइरस वातावरणमा लामो समय नबाँच्ने र पानीबाट पनि नआउने चिकित्सकले बताएका छन्। विश्व स्वास्थ्य सङ्गठनका अनुसार हालसम्म विश्वका ११३ देशमा एक लाख १८ हजारमा रोगको सङ्क्रमण भएको छ। चार हजार २९० को मृत्यु भएको छ। बिरामीमध्ये ६६ हजारभन्दा बढी उपचारपछि घर फर्किसकेका छन्।"
जंगलमा भेटियो दुई बोरामा विष्फोटक पदार्थ,"रोल्पा : रोल्पाको जंगलमा विस्फोटक पदार्थ फेला पारेको छ। बुधबार रोल्पाको उत्तरी भेगमा रहेको थबाङ गाउँपालिका३ मिरुलको रापा जंगलमा फेला परेको हो। जिल्ला प्रहरी कार्यालय रोल्पाका प्रमुख प्रहरी नायव उपरीक्षक चित्रबहादुर गुरुङले बम फेला परेको जानकारी दिए। प्रनाउ गुरुङका अनुसार दुई वटा बोरामा आधाआधा जति विष्फोटक सामग्री फेला परेको छ। घाँस काट्न गएका गाउँलेले बम भएको आशंकामा प्रहरीलाई खबर गरेका थिए। 'झाडीमा शंकास्पद वस्तु देखेपछि प्रहरीलाई खबर गरियो' प्रत्यक्षदर्शीले भने। गाउँलेको सूचनाको आधारमा प्रहरी चौकी राना गाउँका प्रहरी हवल्दार डम्बर बहादुर चलाउनेको नेतृत्वमा प्रहरी जंगलमा पुगेको थियो। शंकास्पद वस्तु प्रारम्भिक रुपमा हेर्दा सकेट बम रहेको अनुमान गरिएको छ। बोरामा के कति परिमाणमा कस्ता सामाग्री छन् भन्ने एकिन भएको छैन। बम राखिएको बोरा मक्किएको अवस्थामा छन्। बम फेला परेको सूचना पश्चात् जिल्ला सुरक्षा समितिको आकस्मिक बैठक बसेको छ। सुरक्षा समितिको बैठकले बम डिस्पोजका लागि नेपाली सेनालाई अनुरोध गरेको छ। सेनाको टोली बिहिबार बिहानै त्यसतर्फ जाने सुरक्षा अधिकारीले बताए। बम फेला परेको स्थान सदरमुकाम लिबाङबाट गाडीमा करिब तीन घण्टा टाढा छ। बम जंगलमा कसले के प्रयोजनका लागि राखेको हो भन्नेबारे अनुसन्धान भइरहेको जनाएको छ। सकेट बम नयाँ हुन् या विगत सशस्त्र युद्धताकाको हो भन्ने पनि खुलेको छैन। स्मरणीय, मिरुल नजिकै कुरेलीको एक गोठमा तिहारताका ठूलो मात्रामा हातहतियार र विष्फोटका सामग्री फेला परेको थियो। उतिबेला सुरक्षा निकायले युद्ध सामग्री गुपचुपमा नियन्त्रणमा ल्याएको थियो।"
अपहरणको नाटक गरेर बाबुसँगै २१ लाख फिरौती,"विराटनगर : मोरङको बूढीगंगा गाउँपालिका३ बाँसबारीका २४ वर्षीय मुकेशकुमार महतोले अपहरणमा परेको नाटक गरेर फिरौती वापत आफ्नै बाबुसँग २१ लाख रुपैयाँ लिएको घटना सार्वजनिक भएको छ। एक वर्षअघि मिटर ब्याजमा लिएको पैसा तिर्न नसकेपछि उनले बाबु शिवनारायणसँग अपहरणको नाटक गर्दै फिरौती रकम लिएको जानकारी मोरङ प्रहरीका प्रवक्ता डीएसपी मानबहादुर राईले दिए। उनकाअनुसार १८ लाख नगद र तीन लाख चेकमार्फत पैसा लिएको प्रारम्भिक अनुसन्धानबाट खुलेको छ। मुकेश शिवनारायणका एक मात्र छोरा हुन्। मुकेश र यो घटनामा सहयोग पुर्याउने उनका साथी सोही ठाउँका कृष्ण राजवंशीलाई समेत प्रहरीले पक्राउ गरेको छ। व्यवसायीसमेत रहेका शिवनारायणले बूढीगंगामा सञ्चालन गरेको पूर्वाञ्चल कन्सट्रक्सन मा कृष्ण दुई वर्षदेखि काम गर्दै आएका थिए। गत शुक्रबार मुकेशले अपहरणमा परेको नाटक गरेको डीएसपी राईले बताए। आफू अपहरणमा परेको र फिरौती वापतको रकम बुझाएपछि मात्रै मुक्त हुन सक्ने बताउँदै मुकेशले आफ्नै बुवालाई विभिन्न नम्बरबाट फोन र एसएमएस गरेछन्, उनले भने, सुनसरी हुँदै अपहरण गरेर सिरहालगायत विभिन्न ठाउँमा पुर्याइएको भनेपछि परिवार पनि तनावमा पर्यो। घटनाको अनुसन्धान गर्ने क्रममा अपहरणमा नपरेको र आफ्नै बुवासँग नाटक गरेर फिरौती मागेको खुलेपछि इन्सपेक्टर ऋषिराज ढकाल नेतृत्वको टोलीले पक्राउ गरेको जानकारी राईले दिए। अपहरणमा परेको भनिएको तीन दिनपछि सोमबार सुनसरीको भण्टाबारीबाट पक्राउ परेका मुकेश र बूढीगंगाबाटै पक्राउ परेका कृष्णलाई प्रहरीले बुधबार सार्वजनिक गरेको छ। डीएसपी राईका अनुसार मुकेशले पाँच लाख रुपैयाँ मिटर ब्याजमा सापटी लिएको खुलेको छ। त्यो रकम बढेर एक वर्षमै ९६ लाख पुगेपछि तिर्न नसकेर आफ्नै बाबुसँग पैसा असुल्ने योजना बनाउँदै अपहरणको नाटक गरेर फिरौती वापतको रकम लिएको खुलेको उनको भनाइ छ। पक्राउ परेका मुकेशले भने आफूलाई ज्यान मार्ने धम्की आएपछि यो काम गरेको प्रहरीलाई बताएका छन्। बाबुसँग लिएर मिटर ब्याजमा पैसा लगाउनेलाई रकम बुझाउने योजना बनाएको खुलेको छ, राईले भने, ९६ लाख तिर्नुपर्नेमा बाँकी रहेको ५० लाख तिर्न नसकेपछि अपहरणको नाटक गर्दै बाबुसँग फिरौती मागेको पाइयो। ५० लाख तिर्ने भनेर मिटर ब्याजमा पैसा लिनेसँग मुकेशले कागज गरेको र त्यस अनुसार रकम तिर्न नसकेपछि उनलाई ज्यान मार्ने धम्कीसमेत आएको प्रहरीले जनाएको छ। मुकेशलाई मिटर ब्याजमा पैसा लगाउनेको पहिचान भइसके पनि प्रहरीले पक्राउको तयारी भइरहेको भन्दै सार्वजनिक भने गरेको छैन्। मिटर ब्याजमा पैसा लगाउनेको ठूलो सञ्जाल रहेको छ, डीएसपी राईले भने, घटना अनुसन्धानकै क्रममा रहेका कारण बाँकी कुरा खुल्दै जाने छ।"
ट्याक्टर दुर्घटनामा चालक र सहचालकको मृत्यु,दमौली : तनहुँको बन्दीपुरमा ट्याक्टर दुर्घटनामा परी चालक र सहचालक दुवैको ज्यान गएको छ।बन्दीपुर ५ मा कोरिका स्थित भित्री सडकखण्डमा बाउन्भञ्जयाङबाट कोरिकातर्फ जाँदै गरेको ग १ त ४८०८ नं। को ट्याक्टर बुधबार बिहान पल्टिँदा ज्यान गएको हो। सामान लिनका लागि गइरहेको ट्याक्टर साँघुरो सडकमा खसेर दुर्घटनामा परेको डीएसपी लीलाराज लामिछानेले बताए । दुर्घटनामा परी ज्यान जानेमा ट्याक्टर चालक गोर्खा पालुङटार ७ च्याङली निवासी २१ वर्षीय प्रेम कुमाल छन् । उनको घट्नास्थलमा मृत्यु भएको प्रहरीले जनाएको छ । यसैगरी सहचालक तनहुँ बन्दीपुर गाउँपलालिका ४ नयाँपुल निवासी २३ वर्षीय राजकुमार परियारको भने उपचारका क्रममा डुम्रेको लक्ष्मी अस्पतालमा ज्यान गएको हो । ट्याक्टर सडकबाट करिब १५० फिट तल खसेको छ।सवारी कम चल्ने साँघुरो रुटमा चलेको सो ट्याक्टरको ब्रेक फेल भएको आशंका गरिएको छ । तर चालक र सहचालक दुवैको ज्यान गएकाले तथ्य बुझ्न अनुसन्धान गरिने ट्राफिक प्रमुख पूर्ण अधिकारीले बताए।
दुई टाउको भएको शिशुको जन्म : उपचार अभावमा परिवार तनावमा,"दैलेख : भगवतीमाई गाउँपालिका४ मनघरकी २१ वर्षीया लक्ष्मी विकले गत मंगलबार पहिलो सन्तानको रुपमा छोरी जन्माइन्। घरमै जन्मिएकी शिशुको टाउको पछाडी उस्तै दुई वटा टाउको भुण्डिएको छ। जिल्ला अस्पतालका इञ्चार्ज डा निरञ्जन पन्तले फोटोको आधारमा शिशुको कञ्जेनाइटल डिफेक्ट को भएको बताएका छन्। टाउकोको पछिल्तिर दुई वटा झण्डै टाउको जत्रै कञ्जेनाइटल भाग झुण्डिएको हेर्न आउनेको भीड लागेपनि जन्म दिने आमा र परिवारजन चिन्तित छन्। चरम गरिबीका कारण जन्मजात समस्या देखिएको नवजात शिशुको स्वास्थ्य परीक्षण गर्न नसकेको परिवार अहिले समस्यामा परेको छ। लक्ष्मीका २२ वर्षीया श्रीमान गोपाल विक एक महिना अघि मात्र रोजगारीका लागि दुबई पुगेका छन्। वैदेशिक रोजगारीका लागि राहदानी निकाल्न, अन्तरवार्ता, मेडिकल गर्न र दुबई उडनसमेत पटकपटक काठमाडौं आउजाउ गर्न दुई लाख भन्दा बढी ऋण लागेको परिवारले जनाएको छ। यसै बेला नवजात शिशुको उपचार गर्न ऋण खोज्दा पाएका छैनौ, लक्ष्मीकी सासु रत्ना कामीले भनिन्। लक्ष्मीको घरमा उनकी दुई जना आमाजु, तीन जना नन्दहरु र सासुससुरा समेत नौ जनाको परिवार छ। ससुरा डिलबहादुर कामीको दैनिक मजदुरीले जेनतेन खर्च धानिएको लक्ष्मीले बताइन्। नेपालगञ्ज वा काठमाडौंमा नसा रोग बिशेषज्ञ चिकित्सकसम्म पुर्याए मात्र उपचार हुने वा नहुने निश्चित गर्न सकिने सल्लाह पाएको तर परिवारजनले ऋण खोजेर समेत नपाएको कारण उपचार प्रक्रियाको काम सुरु नभएको छिमेकी मिलन विकले बताए। अहिले नवजात शिशुको स्वास्थ्य अवस्था सामान्य रहेको उनले बताए। जगनाथ स्वास्थ्य चौकीमा गर्भवती भएदेखि ४ पटक नियमित रुपमा गर्भ जाँच गरेको तर मंगलबार अकस्मात सुत्केरी व्यथा लागेर तुरुन्तै बच्चा जन्मिएको कारण घरमै सुत्केरी गराइएको परिवारले जनाएको छ।"
"भ्याए जाँच, नभ्याए पास","विराटनगर : विराटनगरको रानी नाकामा केही दिनदेखि कोरोना भाइरस संक्रमण परीक्षणका लागि हेल्थ डेक्स राखिएको छ। सामाजिक विकासमन्त्री जीवन घिमिरेले मंगलबार हेल्थ डेस्कको सुरुआत गरेका थिए। सीमा नाका र हवाईमार्गबाट विराटनगर प्रवेश गर्नेको संक्रमण जाँच्न हेल्थ डेक्स स्थापना गरे पनि प्रभावकारी छैन। मन लागे हेल्थ डेक्समा जाने र परीक्षण गर्ने नलागे सरासर नेपाल प्रवेश गर्नेको संख्या नाकामा उच्च छ। स्वास्थ्यकर्मीको संख्या कम र उनीहरू आफैं पनि कोरोना सर्छ कि भनेर डराएका कारण परीक्षण प्रभावकारी छैन। नाकामा विराटनगर महानगरपालिकाले हेल्थ डेस्क राखेको हो भने विमानस्थलमा सामाजिक विकास मन्त्रालयले महानगर र नागरिक उड्डयन सँगको सहकार्यमा डेस्क राखेको छ। एकैपटक ठूलो भीड आउँछ, सबैलाई चेक गर्न पनि गाह्रै छ, रानी भन्सारमा खटिएकी अहेव दिलमाया परियारले भनिन्, हेल्थ डेस्क र स्वास्थ्यकर्मीको संख्या कम भयो। विमानस्थलको बाहिरिने कक्षअघि डेस्क राखे पनि कोही हात धोएर डेस्क पछिबाट सरासर बाहिर निस्कने गरेको पाइन्छ। रानी नाकामा डेक्सका लागि दुई सिफ्टमा चार स्वास्थ्यकर्मीलाई जिम्मेवारी दिइएको छ। विमानस्थलमा भने बिहान तीन र दिउँसो तीन गरी ६ स्वास्थ्यकर्मी परिचालन गरिएको प्रदेश १ का स्वास्थ्य निर्देशक चन्द्रदेव मेहेताले जानकारी दिए। स्वास्थ्यकर्मी त कमै हो तर महानगरसँग समन्वय गरेर खटाएका छौं, उनले भने, रानीमा महानगरले खटाएको हो। उसैले थप्ने घटाउने व्यवस्थापन गर्छ। दैनिक हजारौं आवतजावत हुने रानी नाकामा दुई स्वास्थ्यकर्मीले न त बोलाउनै भ्याउँछन्, न त ल्याएर परीक्षण गर्न नै। फागुन २२ गतेदेखि बसेका छौं, दैनिक २३ सयको परीक्षण गर्न भ्याएका छौं। कति त सरासर जानुहुन्छ, बोलाउन पनि भ्याइँदैन, स्वास्थ्यकर्मी दिलमायाले भनिन्। सीमा सुरक्षामा सशस्त्र प्रहरीले पनि सहयोग गरिरहेको छ। स्वास्थ्यकर्मी नै डराउँदै परीक्षण गर्छन्, आत्मविश्वास छैन, एक सुरक्षाकर्मीले भने। भारतमा कोरोनाको संक्रमण देखिएकाले सीमा नाकामा उच्च सतर्कता अपनाउनुपर्ने भए पनि दोखावटी सतर्कता र फोटो खिच्ने मात्रै काम भएको स्थानीय गुनासो गर्छन्।"
फोहोर फ्याक्न स्थानीयको रोक,"भैरहवा : रुपन्देहीको सिद्धार्थनगर नगरपालिका (भैरहवा) ले वडा नम्बर १ र २ सिमाना (पक्लिहवा क्षेत्र) मा फ्याक्दै आएको फोहोरमा स्थानीयहरुले रोकेपछि समस्या भएको छ। १३ वटा वडा रहेको सो नगरपालिकाबाट दैनिक ३० टन फोहोर निस्किन्छ। नगरपालिकाले डण्डा नदी किनारमा वर्षौदेखि प्रविधि प्रयोग नै नगरी जम्मा गर्दै आएको फोहोर गन्याउन थालेपछि स्थानीयहरुले फोहोर फ्याक्नमा रोक लगाएका हुन्। नगरपालिकाले फ्याकेको फोहोर नष्ट समेत नगर्दा स्थानीय पीडित भएका छन्। वर्षौ देखि नदीकिनारमा फोहोर जम्मा गर्दा नदीको पानी प्रदुषित हुनुका साथै स्थानीय, जलचर प्राणीहरु समेत प्रभावित भएका छन्। बुधवार संकलन गरिएको फोहोर स्थानीयहरुले फ्याक्न नदिएपछि नगरपालिका कार्यालय परिसरमै राखिएको नगरपालिका कार्यालयको सरसफाई शाखाका प्रमुख केशव पौडेलले बताए। स्थानीयहरुले फोहोरले फ्याक्न अनुरोध गर्दै आए पनि नगरपालिकाले कुनै सुनुवाई नगर्दा बाध्यताले फोहोर फ्याक्नबाट रोक्नु परेको स्थानीयहरुको भनाई छ। बुधबार नगरबाट ८१० वटा ट्याक्टरमा संकलन गरिएको फोहोर फ्याक्ने लैजाँदा स्थानीयहरुले ती ट्याक्टरहरु फर्काएका छन्। नगरपालिकाले वैकल्पिक उपायका लागि ओमसतिया गाउँपालिकामा फोहोरमैला प्रशोधन केन्द्र स्थापना गर्न खोजेपनि विभिन्न विवादका कारण प्रसोधन केन्द्रस्थापना हुनबाट रोकिएको छ। सिद्धार्थनगर नगरपालिकाको प्रमुख प्रशाकिय अधिकृत तुल्सीराम मरासिनीले वडा नम्बर एक र दुईका वडाअध्यक्षहरु छलफल गरी समस्या समाधान गर्ने प्रयास गरिरहेको बताए।"
कोरोना आतंकले अस्पतालमा भिडभाड,"बागलुङ : कोरोना भाइरस (कोभिड१९)को चौतर्फी जोखिम बढेसँगै धौलागिरी अञ्चल अस्पतालमा कोरोनाको आंशका लिएर आउनेको संख्या बढेको छ। सामान्य रुघाखोकी र ज्वरो आएका बिरामीहरु कोरोनाको आंशकामा हतास बनेर आउने क्रम बढेको अस्पतालले जनाएको छ। कोरोनाको चर्चा सुनेको र यही बेलामा रुघाखोकी लागेकाले कोरोना आंशकामा परिक्षणका लागि अस्पताल आएको जैमिनी नगरपालिकाका विष्णु थापाले बताइन्। उठेदेखि सुत्ने बेला सम्म कोरोनाकै गफ, समाचार र चर्चा सुनेर मनमा एक किसिमको डर हुन्छ, थापाले भने,यस बेलामै रुघा लाग्ने,घाटी दुख्ने गरेकाले हस्पिटलमा चेक गर्न आएको हुँ। थापा मात्र होइन, लामो समयदेखि मुटरोगबाट प्रताडित भइरहेकि एैसरा राना पनि कोरोनाको भयले हतारिँदै अस्पताल आएको बताइन्। कोरोनाले यस्तो ठुलो समस्या भएकालाई झन् छिटो समाउछ भन्ने सुने, रानाले भने, माक्स लगाएर हिडिरहेको छु, पोखरामा मुटुको उपचारका लागि विमाको रिफर कागज लिन आएको हुँ, तर रुघाखोकी लाग्दा पनि कोरोना लाग्यव कि भन्ने भएको छ। धौलागिरी अञ्चल अस्पतालमा स्वास्थ्य परिक्षणमा खटिएका सृष्टि बराइलीले बच्चाहरुलाई सामान्य रुघाखोकी लाग्दा पनि कोरोना लाग्यो भन्दै आत्तिदै आउने गरेको अनुभव सुनाइन्। बिरामीलाई सम्झाई बुझाई गर्ने र रगत जाँचसहित परामर्श गरेर पठाउने गरेको बराइली बताउँछिन्। कोरोना सन्त्रासका कारण अहिले हस्पिटलमा मास्क किन्न आउने मानिसहरुको संख्यासमेत बढेको छ। कोरोनाका कारण विश्वभर त्रास सिर्जना भएकाले यहाँ पनि बिशेष गरेर बच्चाहरुलाई रुघाखोकी, भाइरल ज्वरो आउँदा पनि कोरोना भयो भन्दै आउने संख्या बढको धौलागिरी अञ्चल अस्पतालका मेडिकल सुपरिटेण्डेन्ट डाशैलेन्द्र बि पोखरेलले बताए। चौतर्फी चर्चाले होला, आत्तिदै कोरोना त लागेन भनेर चेकजाँच गर्न आउने संख्या अलि बढिको छ, डापोखरेलले भने, हामी उनीहरुलाई सोधपुछ गर्छौ, रुघाखोकी, ज्वरो आएको कति समय भयो? कहिकतै विदेश भ्रमण जानु भएको थिया कि थिएन? लगायतको सोधपुछ गरेर परामर्श र आवश्यक भएकालाई औषधि पनि दिएर पठाउने गरेका छौ। तर, अहिले सम्म धौलागिरी अस्पतालमा त्यस्तो उच्च जोखिमका बिरामीहरु फेला नपरेको उनको भनाई छ। यदी कोरोनाको सम्भावित बिरामी या संक्रमण भएको अवस्थामा पनि छुट्टै राखेर उपचार गर्ने गरी अस्पतालमा दुई वटा बेड सहितको आइसोलुसेन वार्डको व्यवस्था गरिएको डा पोखरेलले जानकारी दिए।"
रानाथारुको ३८ दिने होली ओझेलमा,"महेन्द्रनगर : कञ्चनपुर र कैलालीमा बसोवास गर्ने रानाथारु समुदायको ३८ दिनको होली ओझेलमा छ ।अन्य समुदायको होली पर्व मंगलबार सकिएपनि रानाथारु समुदायको होली अझै सकिएको छैन । रानाथारु समुदायको प्रमुख पर्वको रुपमा रहेको होली पर्व अन्य समुदायको होली सकिएपछि सुरु हुन्छ । ३८ दिनसम्म मनाइने रानाथारु समुदायको होली माघ पूर्णिमादेखि सुरु हुन्छ । रानाथारु समुदायमा दुई चरणमा होली पर्व मनाइने गरिन्छ । पहिलो चरणअन्तर्गत माघ पूर्णिमादेखि फागुन पूर्णिमासम्म जिउँदो होली मनाइन्छ । त्यसपछिको ८ दिनको समय मृत होली मनाउने प्रचलन रहेको छ । यसरी रानाथारु समुदायले ३८ दिनसम्म होली मनाउने गरेका छन्।फागु पूर्णिमापछि रानाथारु समुदायमा निकै रौनक छाउँछ । गाउँभरिका महिला, पुरुष, वृद्धदेखि बालकसम्म सबैजना मिलेर होली खेल्छन् । 'होली खेलेकै घरमा खाना खान्छौं रातभरि होली खेलेर रमाइलो गर्छौं, कञ्चनपुरको भीमदत्तनगरपालिका १९ बागफाँटाका मुले रानाले भने, 'पहिलेको भन्दा अहिले होली मनाउने चलन फेरिदै छ ।' रानाथारु समुदायको पूर्व भलमन्सा समेत रहेका रानाले होली मनाउने चलन फेरिँदै गएको प्रति चिन्ता व्यक्त गरे । 'पहिले त महिलाले घगरिया,अङिया,फतुइ(सिक्काको माला) र पुरुषले घगिया पहाना,तुल फेरा (परम्परागत पहिरन) लगाएर रातभरी होली खेल्थे,' रानाले भने, 'अहिले डिस्को डिजेमा मात्रै सिमित हुँदै छ। होली खेल्ने समय पनि छोटिदै गएको छ ।' हरेक वर्ष रौनकता छाउने रानाथारु समुदायको होलीमा यसपटक विगतको भन्दा रौनकता छाएको छैन । कोरोना भाइरसको त्रासका कारण यसपटक होली खेल्न सबै डराएको रानाले बताए ।'पहिले परम्परगत पहिरनमा महिला पुरुषले होली खेल्ने गर्थे, स्थानीय साहेब रानाले भने, 'अहिले हाम्रो संस्कृति लोह हुँदै गएको छ।' उनले पछिल्लो समय गाउँका युवापुस्ता संस्कृति संरक्षणमा लागेको बताए । भीमदत्तनगरपालिका १९ का वडा सदस्य समेत रहेका रानाले पछिल्लो समय जिल्लामा हुने सांस्कृतिक कार्यक्रममा रानाथारु समुदायको संस्कृति झल्किने झाकी प्रस्तुत गर्ने गरेको बताए । 'नयाँ पुस्तामा होली मनाउने समय छोटिदै गएको छ, 'रानाले भने, 'माघ पूर्णिमाको दिनदेखि सुरु भएको होली फागु पूर्णिमासम्म होलीका गीतहरु गाउँदै, नाच्दै मनाउने र फागु पुर्णिमाको दिन होली दहन गरी आठ दिनसम्म मान्यजनका घरमा होरीको गीत गाउँदै, नाच्दै मनाउने चलन छ ।' रानाथारु समुदायको पहिचान दिलाउने मौलिक लोक संस्कृतिक लोप हुँदै गएको बागफाँटाका दानी रानाले बताए । रानाथारु समुदायका जानकारका अनुसार हिरण्यकस्यपले आफ्नो छोरा प्रल्हाद विष्णु भगवानका भक्तलाई मार्नका निम्ति आफ्नी बहिनी होलिका जसले अग्नीमा नजल्ने बरदान पाएकी थिइन् । तिनलाई प्रल्हादलाई आफ्नो काखमा राखेर जलाउने भनि आदेश दिएका थिए । प्रल्हादले पनि आफ्नो बुवाको कुरा नकाटी फूपु होलीकाको काखमा बसे । जब होलिकालाई आगो लगाइयो ,त्यस समय होलिका जलेर खरानी भइन भने प्रल्हादलाई अग्निले केही पनि गर्न सकेनन्। त्यस दिनदेखि असत्यमाथि सत्यको विजय भयो भनेर होरीपर्व रानाहरुले मनाउने गर्दछन्।"
"छुट्टाछुट्टै दुर्घटनामा २ को मृत्यु, चार घाइते",नवलपुर : पूर्वी नवलपरासीका छुट्टाछुट्टै स्थानमा भएका सवारी दुर्घटनामा दुईजनाको मृत्यु भएको छ । चारजना घाइते भएका छन् । गैंडाकोटबाट बुलिङटारतर्फ जाँदै गरेको बलेरो जीप सडकबाट १ सय मिटर तल खस्दा दाङका ५३ वर्षीया चन्द्र सुवेदीको मृत्यु भएको प्रहरीले जनाएको छ । उनको उपचारका क्रममा नयाँ मेडिकल कलेज भरतपुरमा बुधबार मृत्यु भएको हो । पहाडी क्षेत्रमा पर्ने बुलिङटार गाउँपालिका १ तरङखोलामा दुर्घटना भएको हो । दुर्घटनामा घाइते भएका चारजनाको अवस्था सामान्य रहेको प्रहरीले जनाएको छ । त्यसैगरी पूर्वबाट पश्चिमतर्फ जाँदै गरेको बलेरो जीपले बुधबार गैंडाकोटमा ठक्कर दिँदा पैदल यात्री ३५ वर्षीय ज्ञानबहादुर कुँवरको मृत्यु भएको जिल्ला प्रहरी कार्यालय नवलपुर प्रहरीले जनाएको छ । मृतक गोर्खा पालुङटार नगरपालिका १० का हुन्।
उद्योग वाणिज्य संघ कालिकोटमा शाही विजयी,"कालिकोट : कालिकोट उद्योग वाणिज्य संघको अध्यक्षमा रतनबहादुर शाही विजयी भएका छन्। नेकपा निकट व्यापारीहरुको प्रगतिशिल प्यानलबाट अध्यक्षका उमेदवार शाही ३ सय ९५ मतले विजयी भएका हुन्। उनका प्रतिद्वन्द्वि नेपाली कांग्रेस निकट व्यापारीहरुको साझा प्यानलका उमेदवार डिलबहादुर शाहीले ३ सय ५६ मत ल्याएका छन्। विजयी शाहीले ३९ भोट बढी पाएर जीत हासिल गरेका हुन्। यस्तै संघको वरिष्ठ उपाध्यक्षमा तिलबहादुर शाही, द्धितिय उपाध्यक्षमा टक्कबहादुर बुढा, महासचिवमा रंगलाल देवकोटा, सचिवमा कमल बराल, कोषाध्यक्षमा गौरी संज्याल विजयी भएका छन्। यस्तै खुला सदस्य नवराज बुढा, सदस्य कमल शाही, महिला सदस्य कास्मिरा आचार्य, दलित सदस्य पुर्ण मिजार विजयी भएका छन्।"
गुरुमापा पूजामा सेनाको झमेला,"काठमाडौं : देवरत्न महर्जन (ग्वारा दाजु) एक पाथी चामलको भात बोकेर सोमबार राति टुँडिखेल पुगे। उनीसँगै इतुंबहाल (इटुम्बहाल) का स्थानीय एउटा सिंगै राँगाको मासु र अन्य परिकार बोकेर टुँडिखेल पुगेका थिए। उनीहरू टुँडिखेलमा बस्ने गुरुमापालाई मासु र भात टन्न खुवाउन चाहन्थे। रातको ११ बजिसकेको थियो। टुँडिखेलको गेटमा ताल्चा मारिएको थियो। सुरक्षामा बसेका सेनाले स्थानीयलाई भित्र पस्न दिएनन्। टुँडिखेलमा रहेका गुरुमापालाई भात खुवाउने परम्पराबारे त्यहाँका कर्मचारी अनविज्ञ थिए। भित्र पस्नका लागि सेनासँग स्थानीयको केही समय विवाद नै भयो। स्थानीय संस्कृतिसँग झिजेका पुराना कर्मचारीसँगको वार्तलापपछि बल्ल गेट खोलियो। त्यतिन्जेल ग्वारा दाजु खर्पनमा भातको भारी बोकेर उभिरहे। भारी कतै नबिसाइ टुँडिखेल पुर्याउनुपर्ने भएकाले सेनासँगको लामो विवादले ग्वारा दाइलाई ठूलो पीडा दियो। सार्वजनिक टुँडिखेलमा सरकार र सेनाको अतिक्रमण बढ्दै गएपछि टुँडिखेलसँग जोडिएका सांस्कृतिक परम्परा यस्तै अप्ठ्यारा परिस्थितिसँग जुझ्दै आएको छ। सेनाको अनुमतिबिना सार्वजनिक टुँडिखेलमा सर्वसाधारणले पाइला टेक्न नपाउने भएपछि हरेक जात्रापर्वमा स्थानीय र सेनाको विवाद हुँदै आएको छ। काठमाडौं सहरमा पर्ने हरेक विपद्लाई पन्छाउन महत्वपूर्ण भूमिका निर्वाह गर्दै आएको टुँडिखेल कुनै समय जनताको प्रत्यक्ष स्वामित्वमा थियो। हरकोहीले खुला आवतजावत गर्न मिल्थ्यो। पछि टुँडिखेलमा बार लगाएसँगै स्थानीय थुपै्र जात्रापर्व संकुचित हुँदै गएको इतिहाँसकार बताउँछन्। इतिहाँसकार योगेन्द्रमान श्रेष्ठ भन्छन्, टुँडिखेलमा २०१७ सालपछि लगाइएको फलामेबार सांस्कृतिक अतिक्रमणको नमुना हो। त्यतिबेला बेलायतकी महारानी एलिजाबेथको नेपाल भ्रमणसँगै काठमाडौंमा पश्चिमीकरण हाबी भयो। त्यसपछि राजनीतिक परिवर्तनसँगै मौलिक संस्कृतिमा प्रहार हुँदै आएको श्रेष्ठ बताउँछन्। नेवार समुुदायले प्रत्येक वर्ष पाःचह्रे (घोडाजात्रा) मा टुँडिखेलमा देवताको खट जुधाएर जात्रा मनाउँछन्। घोडेजात्रा मनाउने प्रचलन टुँडिखेलमा बस्ने राक्षसी गुरुमापालाई घोडाको टाप (खुर) ले कुल्चिकुल्चि मार्नका लागि सुरु भएको थियो। त्यस्तै हरेक वर्ष फागुनशुक्ल पूर्णिमाको रात राक्षसका रूपमा चिनिने गुरुमापालाई काठमाडौंका स्थानीयले भातखुवाउने परम्परा छ। संस्कृतिविद् तेजेश्वरबाबु गोंगकाअनुसार पहिलेदेखि नै टुँडिखेलमा स्थानीयले देवाली मनाउने, गुरुमापालाई भात खुवाउनेजस्ता सांस्कृतिक क्रियाकलाप हुँदै आएका छन्। गोंग भन्छन्, सार्वजनिक टुँडिखेलमा बार लगाउनु त्यहाँ मनाइने सांस्कृतिक परम्परामै अंकुश लगाउनु हो। राज्यले आधुनिकतालाई अपनाउँदै गर्दा मौलिक संस्कृतिलाई छायाँमा पार्दै लगेको उनी बताउँछन्। मान्छे खाने गुरुमापा इतुंबहालका स्थानीय रत्नाकार बज्राचार्यकाअनुसार फागु पुन्ही (फागु पूर्णिमा) को रात किलागलका महर्जन गुथिबाट श्री केशचन्द्र कृत पारावर्त महाविहारमा गुरुमापाका लागि चुलोमा भात पकाइन्छ। अजंगको शरीर, अग्लो कद हेर्दै डरलाग्दो थिए गुरुमापा कुनै समय काठमाडौं सहरमा मान्छे खाने राक्षसको रूपमा चिनिन्थे। सहरलाई गुरुमापाको त्रासबाट जोगाउन स्थानीयले वर्षको एकपल्ट एक मुरी चामलको भात र मासु खुवाउने बाचासहित बस्तीभन्दा बाहिरको टुँडिखेल पुर्याएका थिए। यस वर्ष ६६ वर्षीय ग्वारा दाजुले यो वर्ष गुरुमापालाई भात खुवाउन खर्पनमा राखिएको पीचा (टोकरी) बोकेको बज्राचार्यले बताए। पीचालाई कतै पनि नबिसाइ टुँडिखेलसम्म पुर्याइन्छ, उनले भने, तीन पटकसम्म पीचा बोक्न मौका दिइन्छ। जसले सक्छ उसल नै टुँडिखेलसम्म बोकेर लैजाने गर्छ। सोमबार राति पीचा बोक्न किलागलका धेरै युवाहरूले प्रयास गरे तर सकेनन्। पछि ग्वारा दाजुले दोस्रो प्रयासमा बोक्न सफल भएका थिए। न्यूरोडमा रहेको गणेश मन्दिरबाहेक अन्य कुनै पनि ठाउँमा पीचा बिसाउन पाइँदैन। न्यूरोडको पिपलबोटमुनि त्यहीँ भातको केही अंश राखी पूजा गरिन्छ। त्यहाँबाट भात छर्दै तिंख्य (टुँडिखेल) को बीचमा बाँकी भात खनाइन्छ। त्यहाँ पनि पूजा हुन्छ। त्यसपछि मासको दाल र रांगाको मासुलाई भातमा चढाइन्छ। गुरुमापालाई भात खुवाइ सकेपछि सैनिक अस्पतालभित्र रहेको जधु नामक धारामा चुठाइन्छ। नायिखं बाजाका साथ तिंख्य पुगेका स्थानीयले पनि त्यहीँ बसेर प्रसाद ग्रहण गर्छन्। सोही रात होली समाप्त भएसँगै बसन्तपुरमा ठड्याइएको चीर टुँडिखेलमा लगेर दाह गरिने चलन छ।"
लागुऔषधसहित युवती पक्राउ,"कालिकोट : जिल्ला प्रहरी कार्यालय कालिकोटले लागुऔषधसहित स्थानीय १९ वर्षीया युवती पक्राउ गरेको छ । जिल्लाको नरहरीनाथ गाउँपालिका २ निवासी अन्जु बिष्टलाई मंगलबार राती प्रहरीको टोलीले लागुऔषध सेवन गरेको अवस्थामा पक्राउ गरेको हो । जिल्ला प्रहरी कार्यालयका सूचना अधिकारी यक्क्षराज जोसीले लागुऔषधविरुद्ध कालिकोट प्रहरीले थालेको अभियानअन्तरगत गस्तीमा गएको टोलीले जिल्ला सदरमुकाम मान्म बजारस्थित नेपाल रेडक्रस सोसाइटीको भवन नजिकै लागुऔषध सेवन गरेको अवस्थामा बिष्टलाई पक्राउ गरिएको जानकारी दिए । अन्जुको कोठाबाट लागुऔषध पनि बरामत गरेको छ। अन्जुको कोठाबाट ब्राउन सुगर ४ ग्राम, स्पासप्राक्स ५ थान, नाइट्रोभेट ६ थान, ट्रामओभल ४ थान, हेलोभी १ थान, आयुवेर्दको धुलो जस्तो पाउडर ३ पोका, लाइटर ७ थान, एक सय रुपैयाँको रोल २ थान, दश रुपैयाँको रोल एक थान बरामत गरेको छ । अन्जुलाई नियन्त्रणमा लिएर थप अनुसन्धान सुरु गरिएको छ ।"
ललितपुर महानगरले सुरु गर्यो मास्क उत्पादन,"फोटो र भिडियो : सुनिता डंगोल ललितपुर : देशभर मास्कको अभाव भइरहेका बेला ललितपुर महानगरपालिकाले भने मास्क उत्पादन सुरु गरेको छ। बुधबारबाट महानगरपालिका आफैंले मास्क उत्पादन सुरु गरेको हो। महानगरपालिकाको सामाजिक विकास तथा विपद् व्यवस्थापन समितिको निर्णय अनुसार मास्कको उत्पादन सुरु भएको प्रवक्ता राजु महर्जनले जानकारी दिए। महानगरका २९ वटै वडामा सिलाईबुनाई तालिम लिएर बसेका महिलाले मास्क सिलाउने उनले जनाए। महर्जनले भने, जुन ठाउँमा धेरै आवश्यक पर्छ त्यहाँ मास्क सिलाउन प्राथमिकता दिइनेछ। मास्का लागि उत्तम खालको कटनको कपडा महानगरले उपलब्ध गराएको छ। महानगरले पहिलादेखि नै महिलालाई सिलाइबुनाईका विभिन्न कार्यक्रम ल्याएको थियो। यतिबेला मौसमी रुघाखोकीको समय भएकाले मास्क अत्यन्त आवश्यक छ। आफु र अरु पनि सुरक्षित हुने भएकाले मास्क उत्पादन गर्न लागेको महानगरले जनाएको छ। साथै महानगरले आफना नागरिकलाई कोरोनाको जोखिमबाट बच्नका लागि सतर्कता अपनाउन पनि अपिल गरेको छ।"
सुख्खा पहिरोले घोडेपानी सडक अवरुद्ध,"बेनी : सुख्खा पहिरो खसेपछि म्याग्दीको अन्नपूर्ण गाउँपालिकाको शिख, घार र पर्यटकीय बस्ती घोडेपानी जोड्ने पोखरेबगरचित्रेघोडेपानी सडक अवरुद्ध भएको छ । अन्नपूर्ण गाउँपालिका ६ हल्लेखर्क भन्ने ठाउँमा सडक विस्तारका क्रममा आइतबार साँझ खसेको सुख्खा पहिरोका कारण अवरुद्ध सडक बुधबारदेखि मर्मत सुरु भएको छ । सडक अवरुद्ध हुँदा शिख, घार, खिवाङ, चित्रे, किन्दु, स्वाँता, फलाते, घोडेपानीका तीन हजार भन्दा बढी घरधुरी प्रभावित भएको घारका वडा अध्यक्ष कृष्णप्रसाद बरुवालले बताए । घोडेपानी जाने आउने स्वदेशी तथा विदेशी पर्यटकलाई समेत समस्या भएको छ । भिरालो खरवारी भएको पाखो डोजरले काटेपछि माथिबाट खसेको सुख्खा पहिरोले गणेश खड्का, मेखबहादुर खड्का, फौदबहादुर बरुवाल लगायत ७ घर उच्च जोखिममा परेका पीडितले बताएका छन् । राष्ट्रिय पुनरनिर्माण प्राधिकरणले भूकम्प प्रभावित अन्तरगत पोखरेबगरदेखि घार खिवाङ शिखहुँदै चित्रे जोड्ने १८५ किलोमिटर सडक कालोपत्रे गर्ने २७ करोड ९१ लाख ३५ हजार रुपैयाँमा मोतिदानजयमाता जेभीसंग ठेक्का सम्झौता गरेको छ । २०७५ मंसिरदेखि कालोपत्रे गर्न सडक विस्तार, नाली र ग्रेड मिलाउने काम गरिरहेको ठेकेदारले जथाभावी डोजर चलाएका कारण पहिरो गएको स्थानीयको गुनासो छ । आयोजनाका निमित्त प्रमुख यज्ञदत्त रिजालले जिल्ला समन्वय समितिका प्रमुख, प्रमुख जिल्ला अधिकारी, गाउपालिकाका अध्यक्ष लगायतको टोलीले पहिरोको स्थलगत निरिक्षण गरेर मर्मत सुरु गरेको बताए । बुधबारदेखि ठेकेदार कम्पनीका दुईवटा एक्साभेटर र चार वटा टिप्पर परिचालन गरेर पहिरो पन्छाउन सुरु गरिएको उनले बताए । ठूलो पहिरो खसेकाले पन्छाएर सडक खुलाउन अब कम्तिमा पाँच दिन लाग्ने उनले बताए । सडक अवरुद्ध हुँदा घारमा निर्माणाधिन १४ मेघावाट क्षमताको घारखोला जलविद्युत आयोजनाको बाँध, सुरुङ र आउटलेट तर्फ निर्माण तथा बिस्फोटक सामग्री ढुवानी गर्न समस्या भएको छ । ठूलो बस्ति जोड्ने सडक अवरुद्ध हुदा आवत जावत, ढुवानी र विकास आयोजना प्रभावित भएका छन् ।"
कुहिएर जाने सामाग्री आम्दानीको स्रोत बन्दै,"धादिङ : कुनै पनि निर्जिव वस्तु आफैमा पूर्ण आकृतिको हुँदैन । त्यसमा विभिन्न सीप सिकेका व्यक्तिको श्रम, सीप र समय खर्च भएपछि त्यसले पूर्णता पाउँछ । यस्तै निर्जिव वस्तुमा श्रम र सीप लगाएर विभिन्न सजिव जीवजन्तुको आकार दिएर आफ्नो गुजारा चलाइरहेका छन् धादिङको बेनिघाट रोराङ गाउँपालिका ३ का स्थानीय सुरेन्द्र प्रसाद त्रिपाठी । विगत १५ वर्षदेखि जंगलमा सडेर गइरहेका काठ, बाँस, जरालगायतका वस्तुलाई आफ्नो हातको कलाले सजिवजस्तै बनाएर बेचविखन गरी जिविकोपार्जन गरिरहेका त्रिपाठी उदाहरणीय युवा बन्न सफल भएका छन् । जंगलबाट सल्लाको सिम्ठा, सुकेका बिरुवाको जरा, बाँस ल्याएर विभिन्न आकृति बनाउनु सुरेन्द्रको दैनिकी हो । उनले मलेखुस्थित पृथ्वी राजमार्ग छेवैमा विभिन्न डिजाइनका हस्तकला सामान बनाउने गर्छन् । घरमै बसेर गरेको मिहेनतले मासिक ३० देखि ४० हजारसम्म कमाइ हुने गरेको त्रिपाठीले बताए । उनले भने, 'एकै पटक धेरै लगानी पनि नपर्ने, मेहनत र समय दिन सक्नुपर्यो, घरमै बसेर कमाइदो रहेछ भन्ने कुरो यो काम गर्न थालेपछि थाहा पाएँ ।' धेरै पैसा कमाउने लोभमा उनी २०६३ सालमा रोजगारीका लागि कतार पनि गएका थिए । तर सोचेजस्तो कमाइ हुन नसकेपछि दुई वर्ष काम गरेर स्वदेश फर्किए । त्यसपछि सुरेन्द्रले हस्तकलालाई नै पेशा बनाएर काम गरिरहेका छन् । 'स्वदेश फर्केर फेरी उही हस्तकलाका सामानहरु बनाउन थाले, 'सुरेन्द्रले भने, 'आफूसँग सीप र जाँगर छ भने स्वदेशमा नै राम्रो कमाइ हुन्छ, विदेश गइरहनु पदैन भन्ने कुरो अहिले थाहा भयो । यो कुरा अब अरुलाई पनि सिकाउनका लागि तयारी गरिरहेको छु ।' सुरेन्द्रले २०५७ सालमा घरेलु तथा साना उद्योग कार्यालय धादिङबाट तीन महिने हस्तकलासम्बन्धी तालिम लिएका थिए । त्यहि तालिम नै उनको अहिले जिविकोपार्जनको मार्गदर्शक बन्न पुगेको छ । तालिम पश्चातको ६ वर्ष काठमाडौंका विभिन्न ठाउँमा हस्तकलाका सामान बनाए । त्यतिबेला मानिसको रोजाइ प्लास्टिकका सामानमा भएका कारण त्यति धेरै हस्तकला रुचाउँदैन थियो । उनले मेहनत गर्न छाडेनन् । फलस्वरुप उनले सफलता कमाउँदै गए । हस्तकलाबाट आम्दानीसँगै उनले पहिचान पनि बनाएका छन् । आफूले बनाएका हस्तकलाका सामानको प्रदर्शनी गराउन विभिन्न जिल्लामा हुने महोत्सवबाट निम्ता आउने गरेको त्रिपाठीले बताए । त्रिपाठीले भने, 'आम्दानी एकातिर छ भने यसले मलाइ छुट्टै पहिचान पनि दिलाएको छ, पहिला सुरेन्द्र मात्रै थिए अहिले हस्तकलाको सामान बनाउने सुरेन्द्र भएको छु ।' हस्तकलाका सामान बनाउनका लागि आवश्यक सल्लाको सिम्ठा, काठ, दाउरा, सुकेका जराहरु सिद्धलेक र बेनिघाटको विभिन्न जंगलमा खोजेर ल्याउने गर्छन् । यसबाट चरा, सिंह, जरायो सर्पलगायतका आकर्षक सामग्री बनाउने गर्छन् । 'आफ्नो हातमा भएको सीप नै यहि हस्तकलाका सामान बनाउने हो, 'उनले भने, 'पहिले मानिसले बुझ्दैनथे, अहिले सबैको रोजाइमा पर्छ ।' ५ दिनमा ३० पिस सामग्री बनाउने गरेका छन् । यसरी बनाएका एउटा हस्तकलाको सामानलाई ७ सयदेखि ४ हजारसम्ममा बिक्रि गर्ने गर्छन् । आफूले बनाएका सामान बेच्नको लागि उनले पर्यटकले खाना खाने मलेखुको होटल नजिकै सानो स्टल समेत बनाएर बेच्न राखेका छन् । उनले बनाएका सामाग्रीहरु काठमाडौं, नवलपरासी, चितवनलगायतका बजारमा पुग्ने गर्छन् । उपहारका लागि पनि अर्डर आउने गरेको उनले बताए । नेपाल विविध हस्तकला र सीपले भरिपूर्ण मूलुक मध्येमा एक हो । नेपाललाई विश्वमा चिनाउने मध्ये एक विधा हस्तकलाबाट निर्मित सरसामान हो । छोटो समयमा धेरै आम्दानी गर्न सकिने व्यवसायिक क्षेत्र भएकाले पछिल्लो समय यसको माग बढेको छ । सरकारले यसमा संलग्नहरुलाई आर्थिक, सीप सम्बन्धी र बजारको लागि सहयोग गर्ने हो भने नेपाली हस्तकलाको भविष्य राम्रो भएको सुरेन्द्रले बताए ।"
११ र १२ मा गणित विवाद : अध्ययन गर्न समिति गठन,"काठमाडौं : कक्षा ११ र १२ मा गणित तथा कम्प्युटर विषय अध्ययन गराउने विषयमा देखिएको विवादबारे अध्ययन गर्न पाठ्यक्रम विकास केन्द्रले समिति गठन गरेको छ। गणित र कम्प्युटर विषयलाई अनिवार्य बनाउने पर्ने माग बढेपछि अध्ययन गर्न केन्द्रले समिति गठन गरेको हो। समितिमा पुल्चोक इन्जिनियरिङ क्याम्पसका प्राध्यापक सुवर्ण शाक्य संयोजक छन्। सदस्यमा सानोठिमी क्याम्पसका रमाकान्त पाण्डे, प्रकाश खतिवडा, पाठ्यक्रम विकास केन्द्रका गणित तथा विज्ञान शाखाका निर्देशक प्रमिला वखती छन्। उनीहरुलाई सराकोरवालासँग छलफल गरेर एक साताभित्रमा प्रतिवेदन पेश गर्ने जिम्मेवारी दिइएको छ। केन्द्रले यसै वर्षदेखि विद्यालय तहमा नयाँ पाठ्यक्रम लागु गर्दैछ। कक्षा ११ र १२ मा गणित विषयलाई ऐच्छिक बनाइएको छ। गणित विषयलाई अनिवार्य बनाउनुपर्ने भन्दै यस विषयका विज्ञले असन्तुष्टि जनाएका थिए।"
कटुवा पेस्तोलसहित एक पक्राउ,सिरहा : प्रहरीले चेकजाँचको क्रममा एक जनालाई कटुवा पेस्तोलसहित पक्राउ गरेको छ। पक्राउ पर्नेमा सिरहा नगरपालिका२१ मल्हनियाँका २२ वर्षीय प्रदिप कुमार साह रहेको प्रहरीले जनाएको छ। उनलाई प्रहरीले लगडीगोठबाट कटुवा पेस्तोल र एक थान गोलीसहित पक्राउ पक्राउ गरेको छ। सिरहा प्रहरी प्रमुख एसपी उमाप्रसाद चतुर्वेदीका अनुसार शंकाको आधारमा चेकजाँच गर्दा हतियारसहित साह पक्राउ परेका हुन्। उनीमाथि थप अनुसन्धान भइरहेको उनले जानकारी गराए। यसैगरी प्रहरीले होली मनाउने क्रममा ट्राफिक नियम उल्लघंन गरेका २ सय ७४ वटा मोटरसाइकललाई नियन्त्रणमा लिएका छन्। मादक पदार्थ सेवन गरी झैझगडा गर्ने ६ जनालाई नियन्त्रणमा लिएको एसपी चतुर्वेदीले जानकारी दिए।
