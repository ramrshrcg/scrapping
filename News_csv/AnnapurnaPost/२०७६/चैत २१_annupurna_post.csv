शीर्षक,विवरण
महामारीमा भ्रष्टाचार !,"चिनियाँ किट र पीपीई (पर्सनल प्रोक्टेक्सन इक्युपमेन्ट) सम्बन्धी बहुविवादित खरिद प्रक्रिया रद्द भएको छ। मुलुक कोरोना भाइरस (कोभिड१९) महामारीमा परेका बेला स्वास्थ्य सामग्री खरिदमा कमिसनको खेल छताछुल्ल भएपछि सरकारले उक्त प्रक्रिया रद्द गर्यो। महामारीविरुद्ध लड्न आमनागरिकको मनोबल उचो राख्न सघाउनुपर्नेमा उल्टै गुणस्तरहीन सामान अत्यधिक महँगो मूल्यमा खरिद गरेपछि सरकारप्रतिको नागरिक असन्तुष्टि बढ्दै गएको थियो। महामारी जस्तो गम्भीर स्थितिलाई समेत अनुचित अवसर मा परिणत गर्ने घृणित क्रियाकलापको जति निन्दा गरे पनि कमै हुनेछ। उपकरण खरिदमा कमिसनको खेल रहेको तथ्यपरक सूचना आइसकेपछि पनि सरकारका मन्त्री, प्रधानमन्त्रीका सल्लाहकार र शासकीय घरानाका पात्रहरू अरिंगाल शैली मा बचाऊमा उत्रेका थिए। शासकीय वृत्तामा रहेका पात्रबाट सबैले स्वीकार गर्न सक्ने प्रतिक्रियाको अपेक्षा गरिन्छ। कमिसनको खेललाई छोप्ने खालका जवाफले उनीहरू आम नागरिकप्रति जवाफदेही छैनन् भन्ने सन्देश प्रवाह भयो। यही शैलीलाई निरन्तरता दिने हो भने आमनागरिक सरकारविरुद्घ सडकमा ओर्लनुपर्ने अवस्था उत्पन्न हुन सक्छ। स्वास्थ्य उपकरणमा बजार मूल्यभन्दा अत्यधिक बढी मूल्यमा खरिद भएका तथ्य प्रकाशमा आएपछि सरकार खरिद प्रक्रिया रद्द गर्न बाध्य भयो। यद्यपि खरिद मूल्य अत्यधिक बढी भएको विषयमा भने सरकारी संयन्त्र मौन छ। यसमा केवल ठेकेदार पक्ष समयमा सामग्री आपूर्ति गर्न असमर्थ भएको हुँदा खरिद सम्झौता रद्द भएको भन्ने निर्णय गरेर यो प्रकरणलाई साम्य पार्न खोजिँदैछ। सरकारले ठेकेदार पक्षसँग चैत १३ मा एक करोड तीन लाख ९४ हजार चार सय अमेरिकी डलर (करिब एक अर्ब २४ करोड ७३ लाख रुपैयाँ)मा खरिद सम्झौता गरेको थियो। पहिलो ट्रिप मा चीनको ग्वान्जाओबाट १२६६ मेट्रिकटन सामग्री भित्रिएको थियो। सुरुमा स्वास्थ्यमन्त्री भानुभक्त ढकाल स्वयंले पनि स्वास्थ्य उपकरण खरिदमा अनियमितता नभएको दाबी गरेका थिए। सरकार महँगो मूल्य प्रकरणमा प्रवेश गर्न नचाहनुले खरिद प्रक्रियामा संलग्न निर्णयकर्ता, व्यापारी, मतियारलाई जोगाउने नियत हावी भएको स्पष्ट हुन्छ। आयातकर्तालाई मात्र दोषी देखाउँदै निर्णयकर्ता र मतियार जोगाउने प्रयत्न गर्नुमा रहस्य अन्तर्निहित छ। किनभने आम तहमा शासकीय घरानाकै पात्र मतियार भएका तथ्य बाहिर आएका छन्। यहाँसम्म कि तिनीहरूका विषयमा लेखिएको समाचारलाई डिलिट गर्नेसम्मको खेल भएको छ। त्यससम्बन्धी समाचार डिलिट गर्ने दुष्कार्यमा प्रधानमन्त्रीकै सूचनाप्रविधि सल्लाहकारको संलग्नता भएको तथ्य सार्वजनिक भएकाले त्यसको छानबिन हुनुपर्छ। आम मानिसको आक्रोश थामथुम पार्न आयातकर्ता ओम्नी बिजनेस कर्पाेरेट इन्टरनेसनल कम्पनीलाई कालोसूचीमा राख्ने र धरौटी जफत गर्ने निर्णय गरेको छ। सरकार यतिमै सीमित हुन खोजेको देखिन्छ। खरिद प्रक्रियामा बद्मासी भएको तथ्य स्वीकार गरेमा भ्रष्टाचारकै मामला आकर्षित हुन्छ। शासकीय संयन्त्रबाटै बचाऊको खेल छरप्रष्ट भइसकेको पृष्ठभूमिमा छानबिन गरिएन भने यसले दुर्घटना निम्त्याउन सक्छ। त्यस अतिरिक्त यसमा नियमित टेन्डर प्रक्रिया लत्याइनु, विशेष गम्भीर परिस्थिति देखाउँदै शासकीय इच्छा का कम्पनीलाई ठेक्का दिनुमा बद्नियत नै कारक तŒव हावी भएको स्पष्ट हुन्छ। औषधिउपकरण आयात ठेक्का प्रक्रियामा १९ वटा कम्पनी आवेदनकर्ता थिए, जुन प्रतिस्पर्धामा आयात ठेक्का प्राप्तकर्ता ओम्नी समूह सामेल थिएन। ओम्नी समूह ले यस्तो गम्भीर संक्रमणकालीन स्थितिमा यति ठूलो खरिद प्रक्रिया कसरी पायो ? तिनलाई शासकीय घरानासँग कसले र कसरी सम्बन्ध जोड्यो ? गम्भीर प्रश्न पैदा भएको छ। यो समूहको औषधिउपकरण आयातमा अनुभव र कारोबारका विषय शंकास्पद बनेको छ। प्रतिस्पर्धामै भाग नलिएको कम्पनीलाई स्वास्थ्य उपकरण आयातको जिम्मा दिनुमा लापरबाही होइन कि अत्यधिक अनुचित लाभ एक मात्र कारण हो भन्ने स्पष्ट हुन्छ। यो प्रकरणमा निर्णय रद्दमा मात्र सीमित रहनुको अर्थ बद्मासी लाई ढाकछोप गर्नु हो। घुस प्रकरणमा मुछिएकालाई राजीनामा दिएपछि साँढे छाडे झैं छाड्ने र अनियमित खरिद प्रक्रिया रद्द गरी निर्णयकर्ताउपर कुनै कारबाही नहुने हो भने देशमा सुशासन होइन, अराजकताले बास पाउनेछ। अत्यधिक महँगो मूल्य खरिद गर्न लगाउने र कमिसन लिने र मतियारविरुद्ध भ्रष्टाचारकै अभियोगमा चलाउनुपर्छ। आर्थिक अपराध छानबिन गर्ने संवैधानिक तथा कानुनी अधिकार प्राप्त संस्था पनि क्रियाशील भएको आभास देखाउनुपर्छ। यस्ता बृहत् प्रकृतिका भ्रष्टाचारमा र्यापिड एक्सन आवश्यक हुन्छ।"
सूचनाद्वारा अधिवेशन अन्त्य होला,"काठमाडौं : राष्ट्रियसभा बैठक अर्को सूचना नभएसम्मका लागि चैत ७ मा स्थगन गरियो। सरकार तयार भए जुनै बेला पनि बोलाउन सकिने गरी अध्यक्ष गणेश तिमिल्सेनाले बैठक स्थगन गरेका थिए। तर, मुलुक लकडाउनमा परेपछि अर्को सूचना जारी हुन सकेको छैन। लकडाउन बीच प्रतिनिधिसभा बैठक पनि चैत २३ गतेसम्मलाई सूचनाद्वारा स्थगत गरिएको छ। सरकारले २५ गतेसम्म लकडाउन गरेकाले प्रतिनिधिसभा बैठक पुनः सूचनाद्वारा स्थगित हुने निश्चित छ। सामान्यतः यति बेला संसद्को हिउँदे अधिवेशन अन्त्य भएर बजेट अधिवेशनको तयारीमा जुट्नुपर्ने हो। जेठ १५ मा बजेट पेस गर्नैपर्ने संवैधानिक बाध्यताका कारण सरकारलाई वार्षिक नीति तथा कार्यक्रम र बजेटको तयारीको समय दिइन्छ। बजेटअघि सरकारको वार्षिक नीति तथा कार्यक्रम पारित गर्न, प्रिबजेट छलफल गर्न र सांसदका सुझाव समेटेर बजेट निर्माण गर्न दुई महिना भन्दा बढी समय दिने प्रचलन छ। बजेट अधिवेशनको तयारी त परै जाओस्, यति बेला हिउँदे अर्थात् विधेयक अधिवेशनको अन्त्य कसरी गर्ने भन्ने अन्योल छ। बैठक नबसी अधिवेशन अन्त्य राष्ट्रियसभा अध्यक्ष तिमिल्सेना बैठक बस्ने अवस्था नभए प्रधानमन्त्रीको सिफारिसमा राष्ट्रपतिद्वारा अधिवेशन अन्त्य गरेको पत्र टाँसेर पनि प्रक्रिया अघि बढाउन सकिने बताउँछन्। विशेष परिस्थितिमा सूचनापाटीमा सूचना टाँसेर संसद स्थगित भएको जानकारी गराउन सकिने तिमिल्सेनाको भनाइ छ। तर, लकडाउन २५ गतेभन्दा बढी नथपिए कुनै एक दिन बैठक बोलाएर अधिवेशन अन्त्य गर्न सकिने उनी बताउँछन्। सभामुख अग्नि सापकोटा पनि चैत १५ भित्रै हिउँदे अधिवेशन अन्त्य गर्ने पक्षमा थिए। लकडाउनका कारण यसअघि निर्धारित चैत १३ गतेको बैठक सूचनाद्वारा चैत २३ गतेसम्मका लागि स्थगन गरिएको छ। हिउँदे अधिवेशन अन्त्य र बजेट अधिवेशन तयारीबारे सरकारसँग सल्लाह नभइसकेको संसद्का पदाधिकारीे बताउँछन्। प्रधानमन्त्रीको सिफारिसमा राष्ट्रपतिद्वारा अधिवेशन आह्वान र अन्त्य हुने संवैधानिक व्यवस्था छ। राजनीतिक सहमति जुट्न नसकेका कारण चालु अधिवेशनबाट उपसभामुख चयन पनि नहुने निश्चित छ। एमसीसीको पर्खाइ सरकारले चालू अधिवेशनबाटै अमेरिकी मिलेनियम च्यालेन्ज कर्पोरेसन (एमसीसी)सँगको सम्झौता अनुमोदन गर्ने सरकारको प्रतिबद्वताका कारण संसद् त्यसको पर्खाइमा रहेको पदाधिकारी बताउँछन्। एमसीसीबारे सत्ताासीन नेकपाभित्र तीव्र विवाद छ। सहमति जुटाउन नसकेपछि सरकारले संसदमा एमसीसी अनुमोदनको एजेन्डा पेस गर्न सकेको छैन। प्रधानमन्त्री केपी ओलीले चालू अधिवेशनबाटै एमसीसी सम्झौता अनुमोदन हुने र सभामुखले त्यसलाई एजेन्डाका रूपमा बैठकमा पेस गर्ने धारणा संसद्मा राखिसकेका छन्। तर, एमसीसीबारे नेकपाका तर्फबाट अध्ययन गर्न बनेको कार्यदलको प्रतिवेदनबारे ठोस धारणा बनाउन सकेको छैन। नेकपा संसदीय दलका उपनेता सुवास नेम्बाङ कोरोना भाइसको सम्भावित संक्रमणबाट जोगिन सिंगो मुलुक होमिएको बेला अन्य विषयमा छलफल गर्न नपाइएको बताउँछन्। अहिले अरू विषयमा सोच्न र छलफल गर्न पाएका छैनौं, उनी भन्छन्, लकडाउन खुलेपछि संसद् र अन्य राजनीतिक विषयमा छलफल गर्छांै। नाम मात्रको विधेयक अधिवेशन विधेयक अधिवेशनको मुख्य काम विधेयक निर्माण गर्ने हो। तर चालू अधिवेशनमा दुवै संदनबाट जम्मा दुईवटा मात्र विधेयक पारित भएका छन्। ६ वटा नयाँ विधेयक दर्ता भएका थिए भने पुराना ३३ वटा प्रक्रियामा छन्। संसद् सचिवालयका अनुसार ७ वटा जरुरी सार्वजनिक महत्वका, ४ वटा संकल्प र एउटा ध्यानाकर्षण प्रस्ताव दर्ता भएका थिए। तीमध्ये ४ वटा जरुरी सार्वजनिक महत्वको प्रस्ताव र एउटा संकल्प प्रस्तावमाथि छलफल भई पारित गरिएका थिए। प्रधानमन्त्री केपी ओलीको मिर्गाैला प्रत्यारोपणको सफलताको कामना गर्दैै एउटा विशेष प्रस्ताव पारित गरिएको थियो। यसअघि प्रधानमन्त्री ओलीले नवनियुक्त सभामुख सापकोटालाई बधाई दिन र सरकारका दुईवर्षे उपलब्धिबारे जानकारी दिन दुईपटक संसद्मा सम्बोधन गरेका थिए।"
सेनालाई स्वास्थ्य सामाग्री ल्याउने जिम्मा,"काठमाडौं : सरकारले कोरोना भाइरस (कोविड१९) संक्रमण रोकथाम र नियन्त्रणका लागि आवश्यक पर्ने औषधि तथा स्वास्थ्य उपकरण जीटुजी (सरकारसरकारबीच सम्झौता) मार्फत ल्याउने भएको छ। चैत १६ को मन्त्रिपरिषद् बैठकले खरिद प्रक्रियाबारे निर्णय गरेको हो। मन्त्रिपरिषद्मा उक्त दिन औषधि तथा स्वास्थ्य उपकरण खरिदको जिम्मा पाएको ओम्नी बिजनेस कर्पोरेट इन्टरनेसनल प्रालि (ओबीसीआई) का विषयमा भने केही चर्चा गरिएको थिएन। वाणिन्य तथा आपूर्तिमन्त्री लेखराज भट्टले चैत १६ को मन्त्रिपरिषद् बैठकले औषधि तथा स्वास्थ्य उपकरण खरिद सरकारसरकार सम्झौता (जीटुजी) मार्फत गर्ने निर्णय मन्त्रिपरिषद् बैठकबाट भएको जानकारी दिए। कोविड१९ रोकथाम, नियन्त्रण र उपचारका लागि आवश्यक पर्ने औषधि, उपकरण तथा अन्य सामाग्री स्वास्थ्य तथा जनसंख्या मन्त्रालयसँग समन्वय गरी आवश्यकता अनुसार रक्षा मन्त्रालयले नेपाली सेनामार्फत सरकारबाट सरकार (जीटुजी) विधिबाट खरिद गर्ने गरी निर्णय भएको छ, मन्त्री भट्टले अन्नपूर्णसँग भने, त्यसदिनको मन्त्रिपरिषद्् बैठकमा ओम्नीसँगको सम्झौताका बारेमा के गर्ने भन्ने विषयमा केही चर्चा भएको थिएन। प्रधानमन्त्रीले आइतबारको मन्त्रिपरिषद् बैठकमा खरिद प्रकरणका गम्भीर चासो राखेका थिए। प्रधानमन्त्री ओलीले स्वास्थ्य उपकरण खरिद प्रकरणमा चौतर्फी आलोचना बढेपछि बुधबार ओम्नीसँगको सम्झौता रद्द गर्न निर्देशन दिएका थिए। ओलीको निर्देशनपछि स्वास्थ्य सेवा विभागले बुधबार ओम्नीसँगको सम्झौता रद्द गर्दै उक्त कम्पनीको ५ करोड धरौटी जफत गर्ने र कम्पनीलाई कालोसूचीमा राख्ने प्रक्रिया अगाडि बढाएको थियो। विवादास्पद कम्पनीसँग गरेको सम्झौता, सामाग्रीको महँगो दररेट र सामाग्रीको विश्वसनीयतामाथि प्रश्न उठेपछि निर्णयबाट पछि हट्दै सरकारले बुधबार ओम्नीसँगको सम्झौता रद्द गरेको थियो। स्वास्थ्य सेवा विभागले ओम्नीसँगको सम्झौता रद्द गर्दा बिहीबारबाटै छलफल गरी नयाँ सप्लायर्समार्फत फेरि खरिद प्रक्रिया सुरु गर्ने बताए पनि बिहीबार विभागले खरिद प्रक्रिया अगाडि बढाएको छैन। शुक्रबार अन्य औषधि सप्लार्यसलाई बोलाएर ल्याउन सक्ने सामग्रीबारे छलफल गर्ने तयारी विभागको छ। विभागका महानिर्देशक महेन्द्र श्रेष्ठलाई पनि मन्त्रिपरिषद्को १६ चैतको निर्णय बिहीबार बिहान मात्रै जानकारी गराइएको थियो। हामीले प्रक्रिया सुरु गर्न खोजेका थियौं, तर सरकारले अब जीटुजीमार्फत खरिद गर्ने र त्यसको जिम्मा नेपाली सेनालाई दिने जानकारी गराएकोले प्रक्रिया अगाडि बढाएनौं, विभागका महानिर्देशक श्रेष्ठले अन्नपूर्णसँग भने। सरकारले चैत १६ मै गठन गरेको उच्चस्तरको कोरोना१९ क्राइसीस म्यानेम्जमेन्ट सेन्टर नामक टाक्सफोर्स (सीसीएमसी ) ले स्वास्थ्य उपकरण खरिदका विषयमा बिहीबार नै नेपाली सेनासँग छलफल गरेको छ। मन्त्रिपरिषद्को निर्णय बारे बिहीबार नै रक्षा मन्त्रालयले नेपाली सेनालाई पत्र पठाएर जानकारी गराइसकेको छ। औषधि तथा स्वास्थ्य उपकरण खरिद प्रक्रियामा चौतर्फी विवाद आएपछि सरकारले त्यसबाट बच्न नेपाली सेनालाई जिम्मा लगाउन खोजेको हो। मन्त्रिपरिषद््ले गरेको काम र सेनाको काममा अख्तियारलगायतले हेर्ने नमिल्ने भएको र विवादमा पनि नआउने ठानेपछि सरकारले त्यस्तो निर्णय गरेको हो।"
भारतका क्वारेन्टाइनमा नेपाली,"सुदूरपश्चिम : गरिबीका कारण रोजगारीका लागि भारत गएका नेपाली स्वदेश फर्किन खोज्दा नेपाल सरकारले रोकेपछि सीमा नाकामा उनीहरूको बिजोग भएको छ। भारतको गाँसभन्दा आफ्नो मुलुकको माटो प्यारो, सरकार हामीमाथि अत्याचार नगर। हामीलाई नेपाल लैजाऊ। हामी तिमीले जहाँ राख्छौ त्यहाँ १४ दिन क्वारेन्टाइन बस्न तयार छौं, दार्चुलाको मार्मा गाउँपालिकाका धनजित महताले भने, यो चिसो स्टेडियमको सिमेन्टको भुइँले शरीर सुन्निन थालेको छ। उनी भारतको धार्चुलास्थित मिनी स्टेडियमको हलमा बसिरहेका छन्। भारतीय पक्षले खानाको व्यवस्था गरे पनि अरू व्यवस्थापन नभएको उनले सुनाए। कोठामा सुत्न कुनै साधन छैन। पिफम किन्न बजारमा पाउँदैन, उनले भने, एकै हलमा सयौं जना बस्नुपरेकाले कसैलाई कोरोना भए पनि सहजै अरूलाई सर्र्ने डर छ। क्वारेन्टाइनमा कम्तीमा डेढ मिटर दूरीमा बस्नुपर्ने भए पनि धार्चुलामा त्यसको मतलब नभएको दार्चुला मालिकार्जुन गाउँपालिका२ का चन्द्रसिंह धामीले बताए। अरू देशले जहाज चार्टर्ड गरेर आफ्ना नागरिकलाई लगिरहेका छन्। हाम्राले पनि चीनबाट जहाजमा ठूलाबडाका छोराछोरी ल्याएकै हो, उनले भने, हामी मजदुरी गर्ने भएकाले हामीलाई कारागारमा राखेझैं गरेको छ। सरकारले गरेको क्वारेन्टाइनमा बस्न तयार रहेको तर आफ्नै माटोमा फर्किन दिनुपर्ने उनीहरूको माग छ। धेरेै नेपाली सडक किनारमै सुत्न बाध्य छन्। अधिकांश एक सातादेखि भोका छन्। बाहिर बजारमा गएर कहीं कतै किनेर खाऊँ भने पनि बजार बन्द छ, भारतको क्वारेन्टाइनमा रहेका अपिहिमाल गाउँपालिकाका दिलेन्द्र महताले भने, चिसो भुइँमा सुतेका र खुला आकाशमुनि भोकै सुतेकाहरू बिरामी हुन थालेका छन्। दार्चुलापारि धार्चुलाका चार र जौलजीबी गरी पाँच ठाउँमा १ हजार १ सय ७० जना नेपाली चिसो भुइँमा बस्न बाध्य छन्। धार्चुलाको मिनी स्टेडियम, बालुवाकोटमा रहेको जीआईसी कलेज भवन, गलातीस्थित फायर ब्रिगेडको नयाँ भवन, महाकाली नदी किनारस्थित गौशाला र जौलजीबी क्षेत्रको रामलीला मैदानमा नेपालीको व्यवस्थापन गरिएको भारतका उपजिल्ला अधिकारी अनिलकुमार शुक्लाले बताए। भारतीय सुरक्षाकर्मीबाट दुर्व्यवहार धार्चुलामा मात्रै होइन, कञ्चनपुरसँग सीमा जोडिएको वनवसा नाकामा १ सय १५ जना नेपाली क्वारेन्टाइनमा छन्। भारतको वनवसामा रहेको आम बगैंचानजिकको शारदा इन्टर कलेजको एकै कोठामा ३० जनाका दरले उनीहरूलाई राखिएको छ। नेपाल सरकारले जारी गरेको क्वारेन्टाइन निर्देशिकामा हरेकको दूरी कम्तीमा डेढ मिटर तोकिएको छ। भारतका सीमावर्ती सहरमा बसेका नेपाली एकै कोठामा खाँदाखाँद बसेका छन्। उत्तराखण्ड राज्यका विभिन्न ठाउँमा काममा रहेका उनीहरू भारतमा लकडाउनपछि पैदलै सीमा नाकासम्म आएका थिए। कैलालीको गोदावरी नगरपालिका११ ओलानीका गणेश विकले वनवसा क्वारेन्टाइनमा सुरक्षाकर्मीको दुव्र्यवहार सहनुपरेको बताए। तुम्हारे नेपालमै हमारे भारतीय नागरिकको खाना भी नही मिल रहा है, उनले भारतीय सुरक्षाकर्मीको भनाइ उद्धृत गरे, तुम लोग आपने सरकारसे बोलो ना नेपाल जाने के लिए। उनीहरूको दुव्र्यहारले हैरान भएको उनले सुनाए। उनी रोजागारीका लागि भारतको हल्द्धानी पुगेका थिए। विद्यालयका कोठामा भुइँमै सुतेका छौं, उनले भने, खाना त पाएकै छौं तर हामीलाई यातना दिइँदै छ। उनीहरू नेपालमा जस्तोसुकै क्वारेन्टाइनमा राखे पनि बस्ने बताउँछन्। यताको दुःखभन्दा हामी नेपाल सरकारले जे भन्छ, आफ्नै भूमिमा त्यो गर्न तयार छांै, उनले भने। शारदा माविको क्वारेन्टाइनमा डडेलधुरा आलितालका महावीर बोहरा पनि छन्। खानेपानीको व्यवस्था छैन। दूषित पानी पिउन बाध्य छौं। कोरोना नभए पनि हामी अरू रोगले मर्ने निश्चित छ, उनले भने, मरे पनि आफ्नै माटोमा मर्न पाऊँ सरकार। कञ्चनपुरका प्रमुख जिल्ला अधिकारी नूरहरि खतिवडाले लकडाउनका कारण अलपत्र परेका नेपालीको खानेबस्ने व्यवस्था भारतीय पक्षले गरेको बताए। १४ दिन क्वारेन्टाइनमा बसेपछि अथवा लकडाउनपछि मात्रै नेपाल प्रवेश गर्न पाउने उनको भनाइ छ। एकै कोठामा कोचाकोच बैतडीको सुर्नया गाउँपालिका८ ढोलेका मानबहादुर बोहरा ज्यानको बाजी थापी ट्युबमार्फत महाकाली नदी तरेर नेपाल छिरे। उनीसँगै भारतको पिथौरगढामा काम गर्ने चार जना भने भारतीय क्वारेन्टाइनमा बसिरहेका छन्। भारतले धर्मशाला र विद्यालयमा बनाएका क्वारेन्टाइनमा नेपाली मजदुर कष्टकर जीवन बिताइरहेको उनले सुनाए। एकै कोठाको भुइँमा धेरै जना बस्नुपर्ने अवस्था छ, उनले भने, खाने व्यवस्था भारत सरकारले गरेको भए पनि सुत्ने व्यवस्था र बसाइको दूरी ठीक छैन। उनले बसोबास राम्रो नहुँदा बझाङ बुंगलका दुई जना क्वारेन्टाइनबाट भागेर ट्युबमार्फत महाकाली तरेर नेपाल फर्किएको बोहराले बताए। भारतको त्यो क्वारेन्टाइनमा बस्नुभन्दा महाकालीमा बगेर मरे पनि ठीक छ भनेर आएको हुँ, उनले भने। पिथौरागढ र आसपासमा मजदुरी गर्ने नेपाली भारतले व्यवस्था गरेको क्वारेन्टाइनमा बसेका छन्। उनीहरू बिसु पर्वका लागि घर आउने योजनामा थिए। लकडाउनका कारण क्वारेन्टाइनमा बस्न बाध्य भएको उनले सुनाए। नेपाल सरकारले सीमा नाकाबाट नेपालीलाई नेपाल फर्किन नदिएपछि भारतीय प्रशासनको सहयोगमा झुलाघाटका विभिन्न ठाउँमा २ सय ३७ जना क्वारेन्टाइनमा बसेका भारतीय पत्रकार प्रमोद भट्टले बताए। नेपाल प्रवेश गर्न नपाएपछि नेपाली मजदुरहरू तालेश्वरको धर्मशाला, रज्युडा, खरक्युडा र जामिरपानीका आधारभूत विद्यालयको क्वारेन्टाइनमा बसेका छन्, उनले भने, उनीहरू आफूसँग भएका कपडा ओछ्याएर बसिरहेका छन्। खानाको व्यवस्था पिथौरागढ प्रशासनले गरेको छ। कोरोनाको जोखिम कम गर्न दूरी कायम गरेर बस्नुपर्ने भए पनि नेपाली मजदुर भने एकै कोठामा कोचिएर बस्न बाध्य छन्। क्वारेन्टाइनमा बसेका नेपालीको खानपिन तथा बसोबास व्यवस्था मिलाउन पिथौरागढ प्रशासनलाई आग्रह गरिएको बैतडीका सहायक प्रमुख जिल्ला अधिकारी लोकेन्द्रसिंह नेगीले बताए। सुर्नया गाउँपालिका८ ढोलेका दिलीप दमाई गत मंगलबार साँझ महाकाली नदी तरेर नेपाल आइपुगे। पिथौरागढमा मजदुरी गर्ने उनी सीमा नाका बन्द भएपछि ट्युबबाट नेपाल आएका हुन्। बेल्तडीबाट हामी महाकालीमा ट्युबमार्फत वारि आयौं। ट्युबवालाले प्रतिव्यक्ति ६ सय भारु लिएर हामीलाई नेपालतिर पुर्यायो, उनले भने, बन्द भएको अवस्था भनेर ट्युबवालाले बढी रुपैयाँ लिएर महाकाली नदी तार्ने काम गरिरहेका छन्। सरकारले कोरोनाको जोखिम बढेको भन्दै सीमा नाका शिल गरेको भए पनि नेपाली ट्युबमार्फत नदी तरेर आइरहेका छन्। हामी आफ्नै देशमा आउन चाहन्छौं। बरु हाम्रो स्वास्थ्य परीक्षण गरेर क्वारेन्टाइनमा बस्ने व्यवस्था गरियोस्, बैतडीका सागर दमाईले भने, हामीले ज्यानको बाजी राखेर आफ्नो देश फर्किनुपर्ने बाध्यताको अन्त्य होस्। उनी पनि ट्युबमार्फत महाकाली तरेर फर्किनेमा पर्छन्। कैलालीपारि ७९ जना क्वारेन्टाइन कैलालीको भजनीसँग सीमा जोडिएको खिरी दीपनगरमा ३९ जना र धनगढीपारिको पलियामा ४० जना गरी ७९ जना नेपाली भारतीय क्वारेन्टाइनमा छन्। भारतका विभिन्न ठाउँबाट चैत १५ गते नेपाल प्रवेश गर्न खोजेका उनीहरूलाई भारतीय प्रहरीले क्वारेन्टाइनमा राखेको हो। ३९ जनालाई भजनी नगरपालिका५ को लालबोझी घाटबाट नेपाल फर्किने क्रममा भारतीय सुरक्षाकर्मीले नियन्त्रणमा लिएको थियो। ४० जनालाई गौरीफन्टा सीमा नाकाबाट भारतको पलिया लगिएको थियो। गए हुन्थ्यो भन्नेमा भारतीय पक्ष भारतले लकडाउनका बेला बसमा चढाएर नेपालीलाई सीमा नाका पुर्याउने गरेको थियो। नेपाल सरकारको अनुरोधपछि क्वारेन्टाइनमा राखे पनि नेपालै लगिदिए हुन्थ्यो भन्ने मनसाय देखिन्छ। त्यही भएर नेपालीलाई उनीहरूले राम्रो व्यवहार नगरेको पीडितले बताएका छन्। उनीहरूका अनुसार धार्चुलाका उपजिल्ला अधिकारी अनिलकुमार शुक्लाले नेपालीलाई दिनदिनै महाकाली किनारमा गएर नाराबाजी गर्न उक्साउने गरेका छन्। तिमीहरू सीमामा गएर कराऊ, तिम्रो सरकारलाई लैजान दबाब देऊ भन्छन्, क्वारेन्टाइनमा रहेका एक नेपालीले भने, त्यसैले सामान्य खानाबाहेकको कुनै पनि व्यवस्था भारतीय क्वारेन्टाइनमा छैन। न सुत्ने दूरी छ न त सुत्नका लागि कुनै व्यवस्था छ न व्यवहार राम्रो छ। उनीहरूले बाध्य भएर खाना दिएको उनले सुनाए। भारतका उपजिल्ला अधिकारी शुक्लाले दार्चुलाका सुरक्षा अधिकारीलाई पनि नेपालीलाई नेपाल लैजान दबाब दिइरहेका छन्। नेपालीहरू नेपाल फर्किन चाहन्छन्, तिमीहरू नेपाल लैजाऊ भनेर सुरक्षा अधिकारीलाई दबाब दिने गरेका छन्, क्वारेन्टाइनमा रहेका एक नेपालीले भने। सुन्दरसिंह धामी। दार्चुला भगिरथ अवस्थी। बैतडीमहादेव अवस्थी। महेन्द्रनगरपरमानन्द पाण्डे। टीकापुर"
"नेपालमा आइसक्यौं, किन फेरि भारत जाने","नेपालगन्जभैरहवा : नेपालगन्जको सीमा नाकामा अलपत्र नेपालीले भारतीय क्वारेन्टाइनमा जान अस्वीकार गरेका छन्। उनीहरूलाई बुधबार रातिदेखि उत्तर प्रदेशको बहराइच नानपारास्थित क्वारेन्टाइनमा पठाउन खोजिएको हो। धेरै जना हुनेलाई सम्बन्धित जिल्लामा गाडी बोलाएर पठाउने हाम्रो तयारी थियो। नेपाल सरकारको नीतिअनुसार जताबाट आएका हुन् उतै फर्काउने निर्देशनले गर्दा पठाउन सकेनौं, बिहीबार बिहान सीमा नाका जमुनाहा पुगेकी नेपालगन्ज उपमहानगरपालिका उपप्रमुख उमा थापा मगरले अन्नपूर्णसँग भनिन्, सीमामा अलपत्र परेकाहरू भने नेपाली भूमिमा आइसक्यौं, किन फेरि भारत जाने भनेर अडान लिइरहेका छन्। नेपालगन्जमा निर्माणाधीन नेपालभारत एकीकृत भन्सार जाँच चौकीछेउमै खुला चउरमा रहेका उनीहरूलाई बुधबार साँझ सम्बन्धित जिल्लामा पठाउने भन्दै जमुनाहामा ल्याइएको थियो। प्रधानमन्त्री कार्यालयको ठाडो आदेश भन्दै नाकामा रहेका नेपालीलाई झनै अलपत्र पार्ने काम भएको छ। दसगजा क्षेत्रमा बस्ने टेन्टको व्यवस्था भइरहेका बेला सरकारले त्यहाँ बस्न पनि अनुमति दिएको छैन। जमुनाहा पुगेकी प्रदेशसभा सदस्य कृष्णा केसी नमुनाले सरकारले घर फर्किन नदिने भएपछि भारतीय पक्षलाई क्वारेन्टाइनमा राख्न आग्रह गरेको सुनाइन्। नेपालबाट प्रदेश सांसद नमुना, बाँकेका प्रमुख जिल्ला अधिकारी कुमारबहादुर खड्का, प्रहरीका बाँके प्रमुख एसपी वीरबहादुर ओली, सशस्त्र प्रहरी बलका एसपी दीपक अधिकारी र भारतीय पक्षबाट बहराइच जिल्लाका डीएम शम्भुकुमार, एसपी विपिनकुमारबीच बुधबार राति छलफल भएको थियो। सीमामा रहेका नेपालीलाई आधाआधा व्यवस्थापन गर्ने नीतिअनुरूप आधालाई भारतीय पक्ष नानपारास्थित क्वारेन्टाइनमा लैजान तयार भएको थियो। हामीलाई गोली हान बरु भारतमा जान्नौं। क्वारेन्टाइनका लागि पैसाको अभाव हुन्छ भने हामी आफ्नै खर्चमा खाना खान तयार छौं, अलपत्र नेपालीको भनाइ उद्धृत गर्दै सांसद नमुनाले भनिन्, नेपाली भूमिमै क्वारेन्टाइन बनाएर राख्छौं भन्दा पनि नेपाल सरकारले जहाँबाट आएका हुन् उतै फर्काउने नीतिले हामीले व्यवस्थापन गर्न सकेनौं। गृह मन्त्रालय र प्रधानमन्त्री कार्यालयसँग पनि अनुरोध गर्यौं। सबैको जवाफ एउटै छ नेपाल प्रवेश गर्न दिनुहुँदैन। नाकामा अलपत्र यात्रीको संख्या बढ्दो छ। बुधबारसम्म १ सय ६३ जना मात्र रहेकामा बिहीबार बिहानसम्म १ सय ८१ पुगेको छ। नेपालले दसगजामा बस्न नदिने र उनीहरू भारत जान नचाहेपछि झन बिचल्ली भएको छ। दुवै पक्ष मिलेर व्यवस्थापन सीमा नाकामा रोकिएका नेपाली र भारतीय नागरिक एकअर्काको देशमा क्वारेन्टाइनमा छन्। कोरोनाको जोखिम बढे पनि सीमाबाट आउजाउ नरोकिएपछि दुवै देशले जो जहाँ छन् त्यहीं व्यवस्थापन गर्न थालेका हुन्। भारतीय सीमा नाका सुनौलीमा तीन दिनसम्म रहेका नेपाली नौतुनहको क्वारेन्टाइनमा छन्। भारत फर्किंदै गरेका भारतीय बेलहियाको क्वारेन्टाइनमा छन्। कोरोना संक्रमण रोकथाम तथा नियन्त्रणका लागि दुवै देशका सरकारले सीमा नाकाबाट आवतजावतमा रोक लगाएका कारण उनीहरू सीमामा रोकिएका थिए। सीमामा अलपत्र परे पनि संघीय सरकारले प्रवेश अनुमतिको संकेत नदिएपछि दुवै देशका स्थानीय अधिकारीले समझदारी गरेर क्वारेन्टाइन व्यवस्थापन गरेका हुन्। रूपन्देहीका प्रमुख जिल्ला अधिकारी महादेव पन्थका अनुसार अर्को निर्णय नभएसम्म एकअर्का देशमा रहेका नेपाली र भारतीय १४ दिनसम्म चिकित्सकीय निगरानीमा क्वारेन्टाइनमा रहनेछन्। उनीहरूलाई एकअर्का मुलुकले खानपिन र स्वास्थ्यको हेरचाह गरिरहेको उनले बताए। प्रदेश ५ सरकारले सीमा क्षेत्रमा अलपत्रलाई सम्बन्धित जिल्लामा समूह बनाई पठाउने र सम्बन्धित स्थानीय तहले क्वारेन्टाइनमा राखी खानपिनको व्यवस्था गर्ने निर्णय गरे पनि कार्यान्वयन हुन सकेको छैन। भारतीय सीमामा ३ सयभन्दा बढी नेपाली र नेपाली सीमामा १ सय ५६ जना भारतीय अलपत्र परेका थिए। नेपालीलाई सीमादेखि ८ किलोमिटर पर नौतनवास्थित नौतनवा इन्टर कलेज र भारतीयलाई सीमाबाट २ किलोमिटर वर प्रतिमान निमा स्मृति प्रतिष्ठानको भवनमा राखिएको छ। सुत्केरी महिला र स्वास्थ्य समस्याका कारण केही नेपाली र एक जना भारतीय नागरिकको उद्धार गरी सम्बन्धित मुलुकमा पठाइएको छ। भारतीय क्वारेन्टाइनमा ३ सय ५ नेपाली र नेपालमा १ सय ५५ जना भारतीय छन्। संकटमा परेकालाई सहयोग गर्नु मानवीय दायित्व हो, प्रतिष्ठानकी कार्यकारी निर्देशक स्वाती थापाले भनिन्, संकटको समयमा व्यक्तिका साथै राज्यलाई सहयोग गर्नु हाम्रो दायित्व भएकाले हामीले क्वारेन्टाइनका लागि भवन उपलब्ध गराएका हौं। भैरहवामा भारतीयलाई खानपिन र स्वास्थ्यलगायत आवश्यक सबै प्रबन्ध सिद्धार्थनगर नगरपालिकाले गरेको वरिष्ठ अधिकृत गणेश क्षेत्रीले बताए। उनीहरूको खानपिनका लागि लुम्बिनी इँट्टा उद्योग व्यवसायी संघले पनि ५१ हजार रुपैयाँ मूल्यबराबरको खाद्य वस्तु प्रदान गरेको छ। अन्य नेपालीले पनि आवश्यकताअनुसार सहयोग गरिरहेका छन्। पन्थका अनुसार बिहीबार भैरहवा भन्सार कार्यालयमा बसेको नेपाल र भारत बैठकले दुवै देशका अधिकारीले एकअर्का मुलुकका क्वारेन्टाइनमा राखिएका नागरिकको स्थलगत निरीक्षण गर्न सक्ने, आवश्यक सुधार गर्नुपर्ने विषय भए सुधार गर्न लगाउनेलगायत निर्णय गरेको छ। सोही निर्णयअनुसार भारतमा क्वारेन्टाइनमा राखिएका नेपालीको अवस्थाबारे निरीक्षण गर्न टोली पठाउन लागिएको उनले बताए।"
आइसोलेसन कि यातनास्थल,"विराटनगर : कोरोनाको आशंका गरिएका सप्तरी सुरुंगाका २४ वर्षीय एक युवालाई विराटनगरको कोसी अस्पतालको आइसोलेसनमा राखियो। चैत ७ गते कतारबाट आएपछि सामान्य ज्वरो आउने समस्या देखिएसँगै इसोलेसनमा भर्ना गरिए पनि परीक्षणबाट उनमा कोरोनाको संक्रमण नरहेको पाइयो। आइसोलेसनबाट चैत १३ गते घर जाने बिदा पाएर निस्किएका उनको अवस्था भने निकै दर्दनाक थियो। शरीरभरि मच्छरले टोकेका डाम थिए। अनुहार सुन्निएको थियो। उनी कुनै अर्कै संसारबाट आएजस्तो व्यवस्था देखाउँथे। उनले भने, समस्या ठीक गर्न ल्याएजस्तो लागे पनि दुई दिन आइसोलेसन बेडमा बस्दा अरू समस्या पो थपिए। आइसोलेसन बेडमा रातभर मच्छरले टोकेर बस्न सक्ने अवस्था नभएको ती युवाको गुनासो छ। उनले भोक र तिर्खा लागेका बेला खान र पानीसमेत नपाइने गरेको सुनाए। बिहान ७ बजे पानी माग्यो भने दिउँसो ३ बजे ल्याइदिन्थे। खानेकुरा पनि कुकुरलाई जस्तो परैबाट फ्यालिदिन्थे, उनले भने, कोही छेउ नपर्ने र रेखदेख गर्न पनि कोही आउँदैनथे। आइसोलेसनमा साह्रै अमानवीय व्यवहार भयो। विश्वभर कोरोना भाइरसको त्रास फैलिएका बेला बिरामीलाई उपचार गराउनका लागि भनेर तयार पारिएको आइसोलेसन वार्डभित्र यातनास्थलमा जस्तो व्यवहार भएको उनको गुनासो छ। उनले स्वाब परीक्षणका लागि नमुना संकलन गर्दा चिकित्सक छेउमा आए पनि त्यसबाहेक चिकित्सक र स्वास्थ्यकर्मीलाई आफूले नदेखेको बताए। बन्द कोठाबाट बाहिर निस्कँदा अर्कै संसारमा आएको अनुभूति भएको उनले सुनाए। कतारबाट चैत ४ गते नेपाल आएका मोरङको बूढीगंगा गाउँपालिकाका एक युवा पनि मंगलबारदेखि कोसीमै आइसोलेसनमा छन्। तर, उनमा ज्वरो आउनेदेखि लिएर स्वास्थ्यसम्बन्धी समस्या छैन। ओछ्याउने र ओढ्ने कपडाबिनै खाली बेडमा समय बिताउनुपर्छ, उनले भने, रातभर मच्छरले टोकेर बसिसक्नु नुहँदा पनि झुलको व्यवस्था गरिएको छैन। ती युवाले झुल, खाना र पानीको व्यवस्था गरिदिन आग्रह गर्दा बेवास्ता गरिएको सुनाए। उनको पनि शरीरभरि मच्छरले टोकेका डाम छन्। भारतको कोलकाताबाट आएका विराटनगरका एक व्यक्तिलाई पनि सामान्य ज्वरो आएपछि मंगलबारदेखि ती युवासँगै ल्याएर राखिएको हो। दुवै जना एउटै शौचालय प्रयोग गर्छन्। एउटै कोठाभित्रका अलगअलग बेडमा बस्छन्। अस्पतालको आकस्मिक कक्षमा बनाइएको आइसोलेसन भद्रगोल अवस्थामा छ। जतिबेलै झिँगा र मच्छर भन्किइरहेका हुन्छन्। खानेकुरा राम्रो छैन। त्यो पनि भनेका बेला पाउँदैनन्। ती युवाले भने, केही कुराको व्यवस्थाबिनै खाली बेड भएको एउटा कोठाभित्र हामीलाई बन्धक बनाएर राखिएको छ। उपचार पनि सुरु गरिएको छैन। यहाँबाट कहिले बाहिर निस्कनुजस्तो भएको छ। उनीहरूले भने, हामीले के अपराध गरेका थियौं र यस्तो भोग्नुपर्यो ? उनीहरूले भित्रको वातावरणले आफूहरूलाई झन् तनाव भएको र नभएको रोग थपिएला भन्ने चिन्ता बढेको गुनासो गरे। कोसी अस्पतालमा मात्र होइन, मोरङमा आइसोलेसन भनेर तयार गरिएका सबै वार्डको अवस्था उस्तै रहेको उपभोक्ता अधिकारकर्मी उत्तम ढुंगेलको भनाइ छ। मोरङमा पथरीशनिश्चरेमा १०, सुन्दरहरैंचा नगरपालिकामा दुई, ग्रामथान गाउँपालिकामा चार, गोठगाउँस्थित पूर्वाञ्चल विश्वविद्यायमा १५, मंगलबारे अस्पतालमा १५, कोसी अस्पतालमा ६, हाम्रो अस्पतालमा ५, सुरक्षा अस्पतालमा ५ र विराट नर्सिङ होममा १२ गरेर ८४ वटा आइसोलेसन बेड तयार गरिएका छन्। ढुंगेलले कोरोनाको आशंकामा आइसोलेसनमा राख्ने नाममा मान्छेलाई अनावश्यक दुःख दिने र अप्ठ्यारोमा पार्ने काम भइरहेको बताए। कोरोनाको आशंका गरिएका व्यक्तिलाई आइसोलेसनमै राख्ने हो, उनले भने, तर दुःख दिने र अप्ठ्यारोमा पार्ने काम गर्न पाइँदैन। मानवअधिकारका कुरा पनि जोडिने भएकाले आइसोलेसनमा राज्यले तोकेको न्यूनतम मापदण्डअनुसार सेवासुविधा उपलब्ध गराउनै पर्ने ढुंगेलको भनाइ छ। प्रदेश १ को सामाजिक विकास मन्त्रालयको निगरानी प्रतिवेदन तथा अनुगमन समितिका संयोजक एवं स्वास्थ्य कार्यालय मोरङका प्रमुख ज्ञानबहादुर बस्नेतले सय दशमलव ४ डिग्री भन्दामाथि ज्वरो आएका, थकाइ लागिरहनेलगायत कोरोनाको लक्षण देखिएका शंकास्पद बिरामीलाई आइसोलेसनमा राखिने बताए। त्यसपछि परीक्षणबाट मात्रै उनीहरूमा कोरोना भएनभएको पुष्टि हुने र उपचार पनि थालिने उनको भनाइ छ। उनका अनुसार फ्रन्ट लाइनटमा स्वास्थ्यकर्मीको ड्युटी डेस्क हुनुपर्ने, एउटादेखि अर्को बेडको दूरी दुई मिटर, भिन्दाभिन्दै बिरामीलाई राख्न छुट्टाछुट्टै बेड, प्रत्येकलाई छट्टै बाथरुम, शौचालय, साबुन र स्यानिटाइजरको व्यवस्था, खाना, पानी र सुरक्षाको उचित प्रबन्ध एवं उपचार र ल्याब परीक्षणको व्यवस्था आइसोलेसनको मापदण्डभित्र पर्छन्। कोसी अस्पताल आइसोलेसनका फोकल पर्सन डा डेनप्रसाद आर्चायका अनुसार अहिलेसम्म आइसोलेसनमा ६ जनालाई राखिएको छ। कोरोनाको रिपोर्ट नेगेटिभ आएका कारण ६ जना घर फर्किसकेको उनले बताए। अरू तीन जनाको नमुना परीक्षणका लागि पठाइएको र रिपोर्ट आउन बाँकी रहेको डा आचार्यको भनाइ छ। शंकास्पदलाई उपचार र निगरानीका लागि हामी २४ घण्टा नै खटिएका छौं, डा आचार्यले आइसोलेसनमा कुनै कमजोरी हुन नदिने हिसाबमा काम भइरहेको बताए। उनले भने, आइसोलेसनमा राखिएकालाई हामी भीआईपी सम्मान दिन सक्दैनौं। सरकारी अस्पाताल भएकाले आइसोलेसन त्यति सुविधासम्पन्न पनि नहुन सक्छ। अस्पतालकी निमित्त मेडिकल सुपरिन्टेन्डेन्ट डा संगीता मि श्राले भने गैरजिम्मेवारीपूर्ण जवाफ दिइन्। मेरो घरमा पनि मच्छर छ। यो सिंगो विराटनगरकै समस्या हो। डा मि श्राले कोहीकसैको सहयोग नपाएको अवस्थामा आइसोलेसनलाई व्यवस्थित गर्ने प्रयास भइरहँदा नकारात्मक टिप्पणी भइरहेको दाबी गरिन्। उनले भनिन्, सबै कर्मचारी र चिकित्सक त्रासमा भएकाले आइसोलेसनमा राखिएकालाई राम्ररी हेर्न भ्याएको छैन। उनले मच्छरले खाएको गुनासो आएमा झुलको व्यवस्था भने गर्न सकिने बताइन्। यता, संक्रमणको आशंका गरिएकालाई राखेर उपचार गर्न विराटनगरस्थित नेसनल टेडिङ कम्पनीको भवनमा सामाजिक विकास मन्त्रालयले ५० बेडको कोरोना अस्पताल तयार गर्दै छ। स्वास्थ्य प्रमुख बस्नेतले केही दिनभित्रै काम सकेर अस्पताल सञ्चालन गरिने जानकारी दिए।"
"न बाबा फर्किए, न शव आयो","बुटवल : भर्खर ६ वर्ष पुगेका निरज थापा बुवाले विदेशबाट ल्याएको चकलेट खाँदैछन्। उनी ६ वर्षसम्म विदेशमै बिताएका आफ्ना बुवा बाबुराम थापाको अनुहार बल्ल चिन्दै थिए। दुईतीन वर्षको अन्तरमा घर आएका बाबुराम छोराहरूसँग राम्रोसँग घुलमिल हुन पनि पाएका थिएनन्। चैत ७ गते रुपन्देही सैनामैनाको डेरा पुगेर झोला खोल्दा ६ वर्षीय निरज र ८ वर्षीय कुशल निकै खुसी भएका थिए। त्यो खुसी धेरै दिन टिक्न पाएन। दाजुभाईले बुवासँग पाँच दिनभन्दा धेरै बिताउन पाएनन्। उपचारका लागि चैत १३ गते बुटवल आएका उनी कहिल्यै नफर्किने गरी बिदा भए। श्रीमान भेट्न बुटवल आएकी उनीहरुका आमा रीतासमेत अनुहार नै नदेखि फर्किइन्। पाल्पाको रिब्दिकोट कुशुमखोलाबाट एक वर्षअघि मुर्गीयाको सिसैडाडामा डेरा गरी बस्न थालेका उनीहरू पढ्न भन्दै तराई झरेका थिए। मासिक ३ हजार भाडामा तिर्ने गरी एउटा भान्छा र कोठा लिएर बसेकी रीताका दुई छोरा नजिकैको प्रभात बोर्डिङ स्कुलमा पढ्छन्। कुशल कक्षा १ र निरज युकेजीमा पढ्दैछन्। बाबुरामको कोरोना अस्पतालमा भएको लापरबाहीका कारणले ज्यान गयो। अब उनी घर त फर्किने छैनन् तर, चार दिनसम्म पत्नी र छोराहरूले शव देख्न पाएका छैनन्। कोरोनाको चेकजाँच नहुन्जेल थापाको शव अस्पतालकै बेडमा पल्टिरह्यो। कोरोना रिपोर्ट नेगेटिभ आयो। अहिले शवगृहमा राखिएको छ। घरमा बुवा पर्खिरहेका नाबालकले न बुवा देख्न पाए, न त लास नै। दुई नाबालक टोलाइरहन्छन्। आमालाई बाबा खोइ भनेर सोध्नसमेत सक्दैनन्। चार दिन बित्दासमेत बाबुरामको शव उठेको छैन। बाबुरामकी पत्नी रीताले लापरबाहीका कारण पतिको मृत्यु भएको भन्दै छानबिन र क्षतिपूर्तिको माग गरेकी छन्। कोरोना आशंकामा अस्पतालका चिकित्सकले पशु व्यवहार गर्दा पतिको मृत्यु भएको उनको आरोप छ। तीन दिन अस्पतालमा बस्दासमेत कोरोना परीक्षण नगरी राख्दा उनको ज्यान गएको हो। लुम्बिनी प्रादेशिक अस्पतालले मृत्यु भएको तीन दिनपछि निमोनियाका कारण ज्यान गएको दाबी गरेको छ। अस्पतालका मेडिकल सुपरिटेन्डेन्ट डाराजेन्द्र खनालले निमोनियाका कारण उनको मृत्यु भएको बताए। उनले यो घटनामा चिकित्सकको नभइ व्यवस्थापकीय कमजोरी भएको बताउँछन्। सामान्य उपचारका उपकरणसमेत नरहेको धागो कारखानाको बेडमा उनको चैत १६ गते मृत्यु भएको हो। उनी उपचारका लागि चैत १३ गते पुगेका थिए। सामान्य ज्वरोको चेकजाँच गराउन गएका उनमा निमोनिया रहेको अस्पतालले बताएको छ। मृत्यु भएपछि मात्रै स्वाब परीक्षण गरिएको आफन्तहरूले जानकारी दिएका छन्। अस्पतालका कोरोना फोकर पर्सन डा सुदर्शन थापा कोरोना नेगेटिभ रिपोर्ट आए पनि सतप्रतिशत विश्वास गर्न नसकिने बताउँछन्। मृतककी पत्नी रीताले अस्पताल र चिकित्सकको लापरबाहीले आफ्ना पतिको मृत्यु भएको भन्दै सत्यतथ्य रिपोर्टसहित कारबाही र क्षतिपूर्ति पाउनुपर्ने माग गरेकी छन्। लापरबाहीबाट श्रीमानको ज्यान गएको हो। दोषीलाई कारबही गरी क्षतिपूर्ति पाउनुपर्छ, उनको माग छ। दुई नाबालक छोरासहित रुपन्देहीको सैनामैनामा बस्दै आएकी उनलाई अस्पतालले अहिलेसम्म मृत्यु के कारणले भयो भन्ने जानकारी दिएको छैन। कोराना अस्पताल निर्माण गरेको बुटवल उपमहानगरपालिका र लुम्बिनी प्रादेशिक अस्पतालले यस विषयमा केही बोलेका छैनन्। थापाका परिवार बस्दै आएको सैनामैना नगरपालिकाले भने राहत दिने जनाएको छ। नगरप्रमुख चित्रबहादुर कार्कीले मृतकका परिवारलाई राहत दिने विषयमा छलफल भइरहेको बताए। प्रादेशिक अस्पतालका चिकित्सकहरूकै दोहोरो भनाइले थापाले मलामी नपाउने शंका देखिएको छ। कोरोना फोकल पर्शन डा थापाले कोरोना नभएको भन्न नसकिने बताउँछन्। उनले त्यसो भनिरहँदा आफन्त र परिवार शव नजिक जान पनि डराएका छन्।"
कोरोनाको रोकथाम सरकारको मात्र नभई सबैको साझा दायित्व : अर्थमन्त्री खतिवडा,"काठमाडौं : अर्थ एवं सञ्चार तथा सूचना प्रविधिमन्त्री डा युवराज खतिवडाले कोरोना रोगको सङ्क्रमण रोकथाम सरकारको मात्र नभई सबैको साझा दायित्व भएको बताए छ। कोरोना रोगको सङ्क्रमण रोकथाम गर्न चालेका कदमले अर्थतन्त्रमा पारेको प्रभाव तथा आगामी दिनमा चाल्नुपर्ने कदम सम्बन्धमा राष्ट्रिय योजना आयोगका उपाध्यक्ष तथा सदस्य, पूर्वउपाध्यक्ष र स्वास्थ्यविज्ञसँग शुक्रबार अर्थमन्त्रालयमा भएको छलफल मन्त्री डा खतिवडाले सो कुरा बताएका हुन्। सो अवसरमा उनले साझा समस्यालाई साझारुपमै समाधान गर्नुपर्ने समय आएकाले सबैले आआफ्नो क्षेत्रमा जिम्मेवार भएर काम गर्नुपर्ने बताए। उनले राष्ट्रिय सोच र दृष्टिकोणलाई एकताबद्ध गर्दै सङ्घीय सरकारले सबै राजनीतिक दल, सबै तहका सरकार र निजी क्षेत्रसँग छलफल र समन्वय गरिरहेको र कोरोनाको सङ्क्रमण रोकथाम तथा लक्षित वर्गसम्म राहत पुर्याउने कामलाई प्राथमिकतामा राखिएको उल्लेख गरे। सरकारले समयमा नै चालेको कदमबाट हालसम्म सङ्क्रमित व्यक्तिको सङ्ख्या सानो रहेको र यसलाई अन्तर्राष्ट्रिय क्षेत्रबाट पनि सराहना गरिएको सन्दर्भ उल्लेख गर्दै मन्त्री डा खतिवडाले जनप्रतिनिधिको उपस्थितिले कोरोना जोखिम न्यूनीकरण गर्ने कार्य सहज भएको स्पष्ट पारे। उनले स्थानीय तहलाई सङ्क्रमण रोकथाम र राहत वितरणमा जिम्मेवार र सक्रियरुपमा परिचालित गरिएकोसमेत जानकारी दिए। अन्तर्राष्ट्रिय सीमानाकाबाट थप जोखिम हुन नदिन सीमा बन्द गरिएको जानकारी दिनु हुँदै उनले नेपालमा भएका विदेशी नागरिकलाई नेपालले सुरक्षा दिने र विदेशमा रहेका नेपाली नागरिकलाई ती देशले सुरक्षाका साथ बस्ने व्यवस्था मिलाउन कूटनीतिक तहमा पहल भएको स्पष्ट पारे। अहिले कोरोना सङ्क्रमण रोक्न जो जहाँ छौँ त्यही बस्ने नै सबैभन्दा उत्तम उपाय भएको उनले उल्लेख गरे। कोरोना सङ्क्रमण रोकथामका लागि अरु मुलुकले चालेका कदमको सूक्ष्म विश्लेषण गर्ने र नेपालले अपनाउनुपर्ने थप सावधानी तथा कोरोना जोखिम समाप्तिपछि अर्थतन्त्रलाई चलायमान बनाउन राष्ट्रिय योजना आयोगका उपाध्यक्षको अध्यक्षतामा प्राविधिकविज्ञसमेत संलग्न गरी अध्ययन समिति गठन गरिनेसमेत सो अवसरमा जानकारी दिए। छलफलमा सहभागीले सरकारले कोरोना सङ्क्रमण नियन्त्रणका लागि थालेका प्रयास र उचित निर्णयले मुलुकलाई थप जोखिमबाट बचाउन सहज बनेको धारणा राखे। राष्ट्रिय योजना आयोगका पूर्वउपाध्यक्ष डा मीनबहादुर श्रेष्ठले स्वदेशमै रोजगारी सिर्जना गर्ने गरी कार्यक्रम ल्याउनुपर्ने, न्यून आय भएका र दैनिक ज्यालादारी गर्ने मानिसलाई खानपानको लागि समयमै राहत दिने विशेष ध्यान दिनुपर्ने बताए। छलफलमा सहभागीले सामाजिक सुरक्षामा ध्यान दिँदै सुरक्षाकर्मी, स्वास्थ्यकर्मी, कर्मचारी, जनप्रतिनिधिको मनोवल बढाउनुपर्ने, आगामी बजेटमा स्वास्थ्य, शिक्षा र कृषि क्षेत्रमा बढी जोड दिनुपर्ने, मितव्ययिताको नीति अवलम्बन गर्नुपर्ने तथा खरिद बिक्री पारदर्शी बनाउनुपर्नेलगायतका धारणा राख्नुभएको अर्थ मन्त्रालयले जनाएको छ। छलफलमा राष्ट्रिय योजना आयोगका पूर्वउपाध्यक्ष डा शङ्कर शर्मा, डा जगदीशचन्द्र पोखरेल, डा दिनेशचन्द्र देवकोटा, डा स्वर्णीम वाग्ले र डा श्रेष्ठ, स्वास्थ्य विज्ञ डा अर्जुन कार्कीले आफ्ना धारणा राखेका थिए। छलफल कार्यक्रममा राष्ट्रिय योजना आयोगका उपाध्यक्ष डा पुष्पराज कँडेल र अन्य सदस्य, अर्थसचिव र राष्ट्रिय योजना आयोगका सचिवलगायत सहभागी थिए।"
कोरोनाविरुद्धको लडाईं जितिनेछ : राष्ट्रपति भण्डारी,"काठमाडौं : राष्ट्रपति विद्यादेवी भण्डारीले कोभिड१९ कोरोना भाइरसको गम्भीरतालाई मनन गर्दै यसको रोकथाम, नियन्त्रण र उपचारमा सरकारले चालेका कदममा साथ दिन आह्वान गरेकी छिन्। विश्वव्यापी महामारीका सन्दर्भमा देशवासीका नाममा शुक्रबार साँझ सन्देश जारी गर्दै राष्ट्रपति भण्डारीले हाम्रो संयमताले नै सिङ्गो समाज र राष्ट्रलाई कोरोना भाइरसबाट जोगाउन सकिने भएकाले सबैले यस पक्षमा ध्यान दिनु अति आवश्यक रहेकामा जोड दिइन। जनस्वास्थ्यलाई उच्च प्राथमिकतामा राखी सङ्क्रमण फैलिएर परिस्थिति नियन्त्रण बाहिर नजाओस् भनेर नै सरकारले पूरै देशमा लकडाउन गरेको हो भन्दै उनले यदि सतर्कता अपनाइएन भने संक्रमण फैलन सक्ने भएकाले सबैलाई आफ्नो स्वास्थ्यमा आवश्यक ध्यान दिन आग्रह गरेकी हुन्। संसारका सबैजसो मुलुकमा फैलिइरहेको यस महामारीबाट नेपाल अछुतो रहन नसके पनि अहिलेसम्म नेपालमा आन्तरिक संक्रमण नदेखिएको बरु बाहिरबाट संक्रमित भई आएकाहरुलाई पत्ता लगाएर उपचार गरिएको अवस्था भएको बताउँदै राष्ट्रपति भण्डारीले नेपाल सरकारले लिएका नीति र चालेका कदम प्रभावकारी भएकाले नै यो सीमित रहेको र फैलन नपाएको स्पष्ट पारिन। लकडाउनले गर्दा हाम्रो दैनिक जीवनमा केही अप्ठ्यारा सिर्जना भए पनि सबैलाई आफ्नो मात्र नभई आफ्नो परिवार, छरछिमेक र समग्र समुदायको स्वास्थ्य र अमूल्य जीवन जोगाउन यस बेलामा संयमित भएर घर बाहिर ननिस्कन पनि राष्ट्रपतिले आह्वान गरिन। 'आआफ्नो घरमा बसेर सामाजिक दूरी कायम गरेमा यो रोगको रोकथाम गर्न सहज हुनेछ', सन्देशमा भनिएको छ । यस विश्वव्यापी महामारीका समयमा संसारका विभिन्न मुलुकमा रहेका सम्पूर्ण नेपाली नागरिकलाई आआफ्नो ठाउँमा आवश्यक सतर्कतासहित सुरक्षित रहन आह्वान गर्दै राष्ट्रपतिले नेपालीहरू जो जहाँ भए पनि यथास्थानमा रहेर कोरोनाविरुद्धको लडाइँलाई सफल पार्न योगदान गर्ने अपेक्षासमेत व्यक्त गरेकी छिन्। विभिन्न देशमा रहेका नेपालीलाई कोरोना भाइरसको सङ्क्रमणबाट बचाउन सम्बन्धित देशले देखाएको तत्परताका लागि उहाँले सबै मित्रराष्ट्रप्रति आभार प्रकट गरेकी छिन्। साथै कोरोना भाइरसविरुद्ध जुध्न विभिन्न अन्तरराष्ट्रिय सङ्घसंस्थाबाट प्राप्त सहयोग र सहयोगको प्रस्तावका लागि सम्बद्ध पक्षलाई उनले धन्यवाद दिइन। 'पूरै देश लकडाउन गर्नुपर्ने परिस्थितिले हाम्रो अर्थतन्त्रलाई पनि प्रतिकूल प्रभाव पारेको छ। यसले सम्पूर्ण उद्योगधन्दा र व्यापार व्यवसायलाई नकारात्मक असर पुर्याएको छ। यस परिस्थितिमा दैनिक ज्यालादारीबाट आफ्नो जीवनयापन गर्ने श्रमजीवी सबैभन्दा बढी प्रभावित हुने अवस्था उत्पन्न भएको छ। यसको लागि नेपाल सरकारले विभिन्न राहत प्याकेजको घोषणासमेत गरिसकेको छ', सन्देशमा उल्लेख छ। कोरोनासँगको लडाइँ जितिनेछ यतिबेला हाम्रो आकाश निर्मल र नीलो देखिएको तर कोरोना भाइरसका कारण सिङ्गो धर्ती युद्धमैदान जस्तै भएको महसुस हुन्छ भन्दै राष्ट्रपति भण्डारीले कोरोना भाइरसविरुद्धको यस लडाइँमा मानवजातिले निकट भविष्यमा नै सफलता हासिल गर्नेछ भन्नेमा आफू पूर्णरुपमा विश्वस्त रहेको बताइन। कोरोनाबाट संक्रमित भई उपचाररत सम्पूर्ण नेपालीको शीघ्र स्वास्थ्यलाभको कामना पनि उनले गरिन। यस महामारीविरुद्धको लडाइँमा आआफ्ना तर्फबाट सक्दो योगदान गर्न सम्पूर्ण राजनीतिक दल, उद्योगपति, व्यापारी, विज्ञ, सञ्चारकर्मी, स्थानीय समुदाय एवं स्वयंसेवी संस्थालाई उनले आह्वान गरिन। सम्पूर्ण राष्ट्र एक जुट भएर अगाडि बढेमा कोरोना भाइरसमाथि अवश्य विजय हासिल गर्न सकिने विश्वास व्यक्त गर्दै राष्ट्रपति भण्डारीले सबैको सुस्वास्थ्यको कामना गरिन। अहोरात्र खट्नेको योगदानको उच्च कदर रोग लाग्नै नदिनु हाम्रो प्रमुख प्राथमिकता भए तापनि रोग लागेका खण्डमा बिरामीको उपचारको तयारीमा नेपाल सरकार, प्रदेश सरकार, स्थानीय तह, सम्पूर्ण सुरक्षा निकाय र स्वास्थ्य क्षेत्रसँग सम्बद्ध सबै अहोरात्र खटेकोमा योगदानको उच्च कदर गर्दै उनीहरुप्रति राष्ट्रपतिले धन्यवाद व्यक्त गरिन। यस्तो महामारीका बेलामा सबैभन्दा जोखिमयुक्त अग्रमोर्चामा रहेर काम गर्ने चिकित्सक, नर्स, समग्र स्वास्थ्यकर्मीलगायत सम्पूर्ण राष्ट्रसेवकको धैर्यको उच्च सम्मान गर्दै राष्ट्रपति भण्डारीले भनिन् 'तपाईँहरूको साथमा राज्य छ र आमजनताको गहिरो शुभेच्छा सधैँ रहिरहनेछ।'"
सेनाले खरिद गर्दा छानविन हुँदैन भन्ने मानसिकता सरकारमा देखियो : वरिष्ठ नेता पौडेल,"काठमाडौं : नेपाली कांग्रेसका वरिष्ठ नेता रामचन्द्र पौडेलले कोरोना भाइरसको संक्रमण रोकथाम तथा उपचारका लागि स्वास्थ्य सामाग्री खरिदमा भएको अनियमितताको छानविनको माग गरेका छन्। नेता पौडेलले शुक्रबार बिहान सामाजिक सञ्जाल फेसबुक लाईभमार्फत भ्रष्टाचारमा जो सुकै भएपनि तत्काल छानबिन गरी कारवाहीको माग गरेका हुन्। नेता पौडेलले स्वास्थ्य सामाग्री खरिदमा अहिले पनि सरकार द्विविधामा रहेको भन्दै असन्तुष्टि जनाए। उनले स्वास्थ्य सामाग्री खरिदमा सरकारमा रहेका मन्त्रीहरु जी टु जीमार्फत खरिद सम्भव नहुने बताउने तर मन्त्रीपरिषद्ले त्यही निर्णय गरेर आम मान्छेमा द्विविधा बनाएको बताए। उनले यो सबै द्विविधा कतै स्वास्थ्य सामग्री खरिदमा भएको भ्रष्टाचार ढाकछोपका लागि त होइन भन्ने शंका व्यक्त गरे। उनले भने, 'सेनाले खरिद गर्दा अख्तियारले छानबिन गर्दैन भन्ने मानसिकतामा सरकार देखिएको भन्दै सबै कुरा सेनालाई दिनुपर्ने भन्दै अन्य क्षेत्र प्रति किन अविश्वास सृजना गरिदै छ ? सेनालाई पनि उन्मुक्ति हुँदैन। सेनामाथि पनि छानबिन हुनुपर्छ यदि संलग्न देखिएमा।' संकटको बेलामा स्वास्थ्य सामाग्री खरिदमा भ्रष्टाचार हुनु दुर्भाग्यपूर्ण भन्दै पौडेलले चीनमा कोरोनाको संक्रमण देखिएकै अवस्थाबाट किन सरकारले पर्याप्त तयारीमा नलागेको प्रति आक्रोश व्यक्त गरे। भ्रष्टाचारका कारण सरकारमा जनताप्रतिको सेवाभाव हराएको बताउदै पौडेलले भ्रष्टाचारबाट पैसा जम्मा गरेर त्यही पैसाका भरमा चुनाव कब्जा गर्ने मनोवृति देखिएको धारणा राखे। संघीयताको औचित्य पुष्टि वरिष्ठ नेता पौडेलले कोरोनाको संक्रमणले संघीयताको औचित्य पुष्टि भएको बताए। उनले स्थानीय तहले संकटका बेलामा देखाएको कामले संघीयता र स्थानीय तहको अधिकार आवश्यक थियो भन्ने पुष्टि भएको बताए। उनले स्थानीय तहले क्वारेन्टाईन बनाउनेदेखि गरिब विपन्नलाई राहत दिने जस्ता काम स्थानीय तहले गरेकोमा प्रशंसा गरे। पौडेलले भने, 'स्थानीय तहमा जनप्रतिनिधिलाई प्रशिक्षित बनाउन सकेको भए संकटका बेलामा अझै क्षमता देखाउन सक्थे।' उनले राज्यले केहि राम्रा काम गरेको भएपनि पर्याप्त काम गर्न नसकेको धारणा राखे। पौडेलले कोरोना भाइरसको संक्रमणबाट नेपालमा आतिनुपर्ने अवस्था नभएको भन्दै संयमित भएर आत्मविश्वास बढाएर सरकारले जारी गरेको लकडाउनलाई विवेकपूर्ण उपयोग गर्न आम नागरिकलाई आपिल गरे। उनले अब विश्वले विकासको मोडेल पनि परिवर्तन गर्नुपर्ने बताए। पौडेलले भने, 'विकासको मोडेल परिवर्तन गरी प्रकृति मैत्री विकासको मोडेललाई अगाडि बढाउन विश्व लाग्नुपर्छ।' नेता पौडेलले संक्रमण फैलिएका मुलुकबाट आएका नागरिकको पहिचान गर्न नसकेको कारण आम नागरिकमा त्रास फैलिएको बताए। उनले नेपाली कांग्रेसका कार्यकर्ताहरुलाई स्थानीय स्तरमा आफैँ निर्वाचित जनप्रतिनिधि जस्तो भएर आफू र आफ्नो समाज जोगाउने काम लाग्नसमेत निर्देशन दिए।"
स्वास्थ्य सामग्री खरिदमा सेना गुहार्नु सरकारको असफलता,"काठमाडौं : साझा पार्टीले सरकारले कोरोना संक्रमण विरूद्धको लडाईंमा स्वास्थ्य सामाग्री खरिदको जिम्मा नेपाली सेनालाई दिनु सरकारकै असफलता भएको बताएको छ। शुक्रबार विज्ञप्ति सार्वजनिक गर्दै पार्टी संयोजक रवीन्द्र मिश्रले यस्तो आराप लगाएका हुन्। नेपाल सरकारले कोरोना संक्रमण विरूद्धको लडाईंमा स्वास्थ्य सामाग्री खरिदको जिम्मा नेपाली सेनालाई दिनु इतिहासकै शक्तिशाली भनिएको सरकारका लागि विफलता र लज्जाको विषय हो, विज्ञप्तिमा भनिएको छ। मिश्रले राजनीतिक तहमा मौलाएको भ्रष्टाचार र अकर्मण्यताले गर्दा राज्यका धेरैजसो अङ्गले जनताको नजरमा विश्वसनीयता गुमाउँदै गएको टिप्पणीसमेत गरेका छन्। विश्वव्यापी संकटको समयमा सरकारलाई आम नागरिकले सहयोग गदैृ आएको तर सरकार जिम्मेवारी पूरा गर्न असफल भएको आरोप साझा पार्टीको छ। आफ्नो जिम्मेवारी पुरा गर्न सरकार पूर्णरूपमा विफल भएपछि सेना गुहार्नु राम्रो संकेत होइन, विज्ञप्तिमा भनिएको छ, तर दोष सेनाको होइन। संकटको घढीमा सरकारको आदेश पालना गर्नु उसको कर्तव्य हो। दोष शक्तिशाली तर अकर्मण्य सरकारकै हो। साझ पार्टीले सरकारले बदनियतलाई झेल्न सेना जस्तो संवेदनशील संस्थालाई ढाल बनाउन यो कदम चालेको टिप्पणीसमेत साझा पार्टीको छ। तुलनात्मक विश्वसनीयता र व्यावसायिक निष्ठा कायम राख्न सकेका राज्यका थोरै अङ्ग मध्ये नेपाली सेना पर्दछ, विज्ञप्तिमा भनिएको छ, राज्य दोहन र भ्रष्टाचारमा लिप्त सरकारका बदनियतपूर्ण निर्णयले सृजना गरेको संकट झेल्न नेपाली सेना जस्तो संवेदनशील संस्थालाई ढाल बनाउने सरकारको कदम आपत्तिजनक छ। विज्ञप्तिमा २०६९ सालमा आफ्नो जिम्मेवारी पुरा गर्न नसकेपछि त्यतिबेलाको राजनीतिक नेतृत्वले सरकारको नेतृत्व नै तात्कालीन प्रधान न्यायाधीशलाई सुम्पिएको स्मरण गर्दै सरकार असफल हुँदै गएको टिप्पणीसमेत गरेको छ। अहिले बढ्दोरूपमा राज्य असफल हुँदै गएको देखिएको छ, विज्ञप्तिमा भनिएको छ, संकट गहिरिँदै र सरकार झन कमजोर अनि अलोकप्रिय हुँदै जाँदा फरक रूपमा इतिहासको पुनरावृत्ति नहोस्। समस्याको समाधान राजनीतिबाट खोज्नुपर्नेमा विज्ञप्तिमा जोड दिइएको छ। नेपाली सेनालाई ढाल बनाउने होइन, समस्याको राजनीतिक समाधान खोज्नु पर्छ, विज्ञप्तिमा भनिएको छ, अहिलेको यो विषम परिस्थितिबाट पार पाउन साझा पार्टीले गरेको पूर्ववत् माग, प्रमुख दलहरूको उच्चस्तरिय राजनीतिक संयन्त्र र विज्ञ समूहको निर्माणमाथि हामी पुनस् जोड दिन चाहन्छौँ।"
"'प्रधानमन्त्रीज्यू, अनियमिततामा संलग्नलाई पदमुक्त गर्नुहोस्'","काठमाडौं : प्रमुख प्रतिपक्षी दल नेपाली कांग्रेसका सभापति शेरबहादुर देउवाले औषधि खरिदमा ढिलासुस्ती र अनियमिततामा संलग्नलाई जिम्मेवारीबाट मुक्त गर्न प्रधानमन्त्री केपी ओलीसँग आग्रह गरेका छन्। शुक्रबार विज्ञप्ति सार्वजनिक गर्दै देउवाले प्रधानमन्त्री ओलीलाई यस्तो आग्रह गरेका हुन्। देउवाले विश्वव्यापी महामारीको रुपमा फैलिएको कोरोना (कोभिड१९) भाइरसको जोखिमबाट नेपाल र नेपालीलाई जोगाउन सरकारलाई प्रतिपक्षीले सघाइरहेको भन्दै अनियमितताप्रति आपत्ति जनाएका हुन्। उनले अत्यावश्यक मेडिकल सामग्री खरिद प्रकरणमा भएको गम्भीर अनियमितताको घटनाले देशकै प्रतिष्ठामा आघात पुर्याएको बताए। अत्यावश्यक सामग्री खरिदमा ढिलाइ, टेन्डर प्रक्रियाको अपारदर्शीता, बढी मूल्य निकासा गराएर राज्य कोषमा गरिएको भ्रष्टाचार एवं विश्व स्वास्थ संगठनको मापदण्ड विपरीतको कमसल सामग्री खरिद जस्ता अत्यन्तै आपत्तिजनक र लज्जास्पद घटना कुनैपनि दृष्टिले माफी योग्य छैन, देउवाले विज्ञप्तिमा भनेका छन्, यो ढिलासुस्ती र अनियमिततामा सामेललाई जिम्मेवारीबाट मुक्त गरेर अनुसन्धान र कार्वाहीको प्रक्रियालाई सघाउन म प्रधानमन्त्रीजीलाई आग्रह गर्दछु। उनले संकटको समयमा भ्रष्टाचार नियन्त्रणका लागि गठन भएको संवैधानिक निकाय अख्तियार दुरुपयोग अनुसन्धान आयोग सक्रिय हुनुपर्नेमासमेत जोड दिएका छन्। लक डाउनका कारण एक ढंगले बन्द समाजको स्थिति बनेका बेला भ्रष्टाचारका प्रकरणले सहजता पाउन सक्ने वातावरणलाई दृष्टिगत गर्दै सम्बन्धित संवैधानिक निकायले बिशेष चनाखो भइ कार्य गर्न आवश्यक छ, विज्ञप्तिमा भनिएको छ, अतः अपारदर्शी ढंगले कार्य भएको व्यापक समाचार दृष्टिगत गर्दै अख्तियार दुरुपयोग अनुसन्धान आयोगले खरिद प्रकरणको गहिरो अनुसन्धान गर्न र कार्वाहीको प्रक्रिया अघि बढाउन जरुरी छ। सँगै देउवाले प्रतिकुल अवस्थामा सञ्चार माध्यमले क्षमताले भ्याएसम्म सूचना सम्प्रेषण र सचेतना कार्य गर्दै आएको तर सरकारले नै यसलाई हतोत्साहित गर्न खोजेको भन्दै आपत्तिसमेत जनाएका छन्। यस्तो बेला राज्यको चौथो अंगलाई विशेष रुपले कदर र प्रोत्साहित गर्नुपर्नेमा हतोत्साहित गर्न खोजिनु दुःखद छ, देउवाले भनेका छन्, काठमाडौं प्रेस अनलाइनमा प्रकाशित खरिद प्रकरणको समाचार साइबर अतिक्रमणमा पर्नु आपत्तिजनक छ। देउवाले यसमा संलग्न दोषीलाई कारवाहीको दायरममा ल्याउन सम्बन्धित निकायलाई आग्रहसमेत गरेका छन्।"
सरकारको संवेदनशीलता र कार्यदक्षतामा कोइरालाको प्रश्न,"काठमाडौं : नेपाली कांग्रेसका महामन्त्री डां शशांक कोइरालाले कोरोना भाइरस (कोभिड१९) को संक्रमण फैलिन नदिन र सम्भावित जोखिम रोक्न सरकारले परिणाममुखी काम गर्न नसकेको दाबी गरेका छन्। उनले सरकारको प्राथमिक कार्य कोरोना संक्रमण रोक्न भएपनि अस्पतालको निरन्तर र आकस्मिक सेवा पाउनुपर्ने विरामीले उपचार नपाएर ज्यान जोखिममा परेको विषयलाई गम्भीर रुपमा लिन सरकारलाई आग्रह गरे। सरकारले कोरोनाभाइरसको विश्वव्यापी महामारीसंग जुध्नको लागि अहिलेसम्म गरेका तयारी र कामको समिक्षा गर्दै परिणाममुखी काम गर्न महामन्त्री कोइरालाले अपिल गरे। लामो समय चिकित्सक पेशामा काम गरेका कांग्रेस महामन्त्री कोइरालाले शुक्रबार एक अपील जारी गर्दै अहिलेको असामान्य अवस्थामा सामान्य तरिकाले काम गरेर नहुने बताए। महासंकटको यस्तो अवस्थामा समेत सरकार संवेदनशील नभएको र औषधि उपकरण ल्याउन दिएको ठेक्काको खरिद प्रकृयामा अनियमितता भएको र प्रकृया रद्ध भएसंगै सरकार जहाँको त्यही भएको छ, उनले भने, यस्तो असामान्य परिस्थितिमा सामान्य तरिकाले काम गरेर पुग्दैन। उनले स्वास्थ्य उपकरण खरिदमा भएको अनियमिताको छानबिन गर्न सरकारको ध्यानाकर्षण गराउँदै सेनालाई औषधि खरिदको जिम्मा नदिन आग्रह गरेका छन्। सेनालाई औषधि किन्ने जिम्माभन्दा दक्षता अनुसारको कामको जिम्मा दिऔं। यस्तो प्रवृतीले हाम्रो प्रणाली कमजोर हुन्छ, उनको सुझाव छ। उनले विशेषज्ञको सुझाब लिदै थप तयारीका साथ अघि बढ्न सरकारलाई आग्रह गरे। सरकारले एक निजी कम्पनीसँग स्वास्थ्य सामग्री खरिद गर्नेबारेको सम्झौता बुधबार रद्ध गरेर सेनालाई जिम्मा दिएको थियो। कोइरालाले लकडाउन लागू भएको १३ दिन बितिसक्दासमेत स्वास्थ्यकर्मीलाई अत्यावश्यक सामग्री उपलब्ध गराउन नसक्नुले सरकारको संवेदनशीलता र कार्यदक्षतामा नै शंका उत्पन्नभएको टिप्पणि गरेका छन्। संभावित संक्रमितको परीक्षण एवं संक्रमितको उपचारमा संलग्न स्वास्थ्यकर्मीको मनोबल उच्च बनाउन नसक्नु सरकारको ठूलो कमजोरी हो, अपीलमा भनिएको छ, सरकारले परीक्षण सामाग्री किन्यो भनेर जनता आश्वस्त हुन एक दिन पनि पाएनन्। विश्व स्वास्थ्य संगठनले प्रयोग नगर्न निर्देशन दिएका सामाग्री नेपालले किनेको भन्ने खवरले जनता झन त्रसित भएका छन्। महामारीका बेला प्रतिपक्षी दलले निरन्तर सरकारलाई साथ दिँदै आएको उल्लेख गर्दै महामन्त्री कोइरालाले सरकारलाई आफ्नो कार्यशैली बदलेर अगाडि बढ्न सुझाव दिए। उनले सीमामा अलपत्र नेपालीको व्यवस्थापन र विदेशमा रहेका नेपालीहरुको पनि स्वास्थ्य अवस्थाका साथै उनीहरुको उद्धारमा ध्यान दिन सरकारको ध्यानाकर्षण गराएका छन्। कोइरालाले लकडाउनको पूर्णपालना गर्न आम नेपालीलाई आग्रह गरे ।"
प्रदेश १ कोरोनासँग लड्न तयार : मुख्यमन्त्री राई,"विराटनगर : प्रदेश १ का मुख्यमन्त्री शेरधन राईले प्रदेशबासीलाई कोरोनाको संक्रमणबाट जोगाउन सबै स्रोत साधनको उचित तयारी गरेको बताएका छन्। विराटनगरमा शुक्रबारबाट सञ्चालनमा आएको कोरोना विशेष अस्पतालको निरीक्षण गर्दै उनले प्रदेश सरकार कोरोना भइरस (कोभिड१९) विरुद्ध लडन पूर्ण तयारी गरेको बताएका हुन्। कोरोनाविरुद्ध लड्न प्रदेशका सबै क्षेत्रसँग सहकार्य गरेर अगाडि बढेको बताउँदै मुख्यमन्त्री राईले प्रदेश सरकारले विज्ञ चिकित्सकको टोली गठन गरेर स्वास्थ्य विशेष छलफल र निर्णय गर्दै अघि बढेको समेत जानकारी दिए। विभिन्न अस्पतालमा काम गर्ने स्वास्थ्यकर्मी, विशेष अस्पतालमा काम गर्ने स्वास्थ्यकर्मी र एम्बुलेन्स चालकका लागि चाहिने फरक फरक खालका स्वास्थ्य सुरक्षाका समाग्रीको र त्यसको आपुर्तीका लागि अध्ययन गरिरहेको मुख्यमन्त्री राईको भनाई छ। यस्तै क्वारेन्टाइनमा रहेको सुरक्षा र खाने बस्ने व्यवस्था सरकारले मिलाएको उनको भनाइ छ। अहिलेसम्म प्रदेशमा कसैलाई यसको संक्रमण नदेखिए पनि प्रदेश १ उच्च जोखिममा रहेको बताउँदै उनले यसबाट बच्न उच्च सावधानी र सर्तकता अपनाउन सबै नागरिकलाई अपिल समेत गरे। प्रदेश सरकारले नेशनल ट्रेडिङको पुरानो भवनलाई कोशी अस्पताल अन्र्तगत रहने कोरोना विशेष अस्पतालका रुपमा विकास गरेको हो। १० बेडको भेन्टिलेटरसहित ५० वेडको अस्पतालमा विरामीको चाप बढेमा ७० जनासम्म राख्न सकिने कोशी अस्पतालकी प्रमुख डा संगीता मिश्रले बताइन्। प्रदेश मन्त्रिपरिषदको चैत ९ गतेको बैठकले कोरोना विशेष अस्पताल बनाउने निर्णय गरेको थियो।"
सेनालाई स्वास्थ्य सामाग्री ल्याउने जिम्मा,"काठमाडौं : सरकारले कोरोना भाइरस (कोविड१९) संक्रमण रोकथाम र नियन्त्रणका लागि आवश्यक पर्ने औषधि तथा स्वास्थ्य उपकरण जीटुजी (सरकारसरकारबीच सम्झौता) मार्फत ल्याउने भएको छ। चैत १६ को मन्त्रिपरिषद् बैठकले खरिद प्रक्रियाबारे निर्णय गरेको हो। मन्त्रिपरिषद्मा उक्त दिन औषधि तथा स्वास्थ्य उपकरण खरिदको जिम्मा पाएको ओम्नी बिजनेस कर्पोरेट इन्टरनेसनल प्रालि (ओबीसीआई) का विषयमा भने केही चर्चा गरिएको थिएन। वाणिन्य तथा आपूर्तिमन्त्री लेखराज भट्टले चैत १६ को मन्त्रिपरिषद् बैठकले औषधि तथा स्वास्थ्य उपकरण खरिद सरकारसरकार सम्झौता (जीटुजी) मार्फत गर्ने निर्णय मन्त्रिपरिषद् बैठकबाट भएको जानकारी दिए। कोविड१९ रोकथाम, नियन्त्रण र उपचारका लागि आवश्यक पर्ने औषधि, उपकरण तथा अन्य सामाग्री स्वास्थ्य तथा जनसंख्या मन्त्रालयसँग समन्वय गरी आवश्यकता अनुसार रक्षा मन्त्रालयले नेपाली सेनामार्फत सरकारबाट सरकार (जीटुजी) विधिबाट खरिद गर्ने गरी निर्णय भएको छ, मन्त्री भट्टले अन्नपूर्णसँग भने, त्यसदिनको मन्त्रिपरिषद्् बैठकमा ओम्नीसँगको सम्झौताका बारेमा के गर्ने भन्ने विषयमा केही चर्चा भएको थिएन। प्रधानमन्त्रीले आइतबारको मन्त्रिपरिषद् बैठकमा खरिद प्रकरणका गम्भीर चासो राखेका थिए। प्रधानमन्त्री ओलीले स्वास्थ्य उपकरण खरिद प्रकरणमा चौतर्फी आलोचना बढेपछि बुधबार ओम्नीसँगको सम्झौता रद्द गर्न निर्देशन दिएका थिए। ओलीको निर्देशनपछि स्वास्थ्य सेवा विभागले बुधबार ओम्नीसँगको सम्झौता रद्द गर्दै उक्त कम्पनीको ५ करोड धरौटी जफत गर्ने र कम्पनीलाई कालोसूचीमा राख्ने प्रक्रिया अगाडि बढाएको थियो। विवादास्पद कम्पनीसँग गरेको सम्झौता, सामाग्रीको महँगो दररेट र सामाग्रीको विश्वसनीयतामाथि प्रश्न उठेपछि निर्णयबाट पछि हट्दै सरकारले बुधबार ओम्नीसँगको सम्झौता रद्द गरेको थियो। स्वास्थ्य सेवा विभागले ओम्नीसँगको सम्झौता रद्द गर्दा बिहीबारबाटै छलफल गरी नयाँ सप्लायर्समार्फत फेरि खरिद प्रक्रिया सुरु गर्ने बताए पनि बिहीबार विभागले खरिद प्रक्रिया अगाडि बढाएको छैन। शुक्रबार अन्य औषधि सप्लार्यसलाई बोलाएर ल्याउन सक्ने सामग्रीबारे छलफल गर्ने तयारी विभागको छ। विभागका महानिर्देशक महेन्द्र श्रेष्ठलाई पनि मन्त्रिपरिषद्को १६ चैतको निर्णय बिहीबार बिहान मात्रै जानकारी गराइएको थियो। हामीले प्रक्रिया सुरु गर्न खोजेका थियौं, तर सरकारले अब जीटुजीमार्फत खरिद गर्ने र त्यसको जिम्मा नेपाली सेनालाई दिने जानकारी गराएकोले प्रक्रिया अगाडि बढाएनौं, विभागका महानिर्देशक श्रेष्ठले अन्नपूर्णसँग भने। सरकारले चैत १६ मै गठन गरेको उच्चस्तरको कोरोना१९ क्राइसीस म्यानेम्जमेन्ट सेन्टर नामक टाक्सफोर्स (सीसीएमसी ) ले स्वास्थ्य उपकरण खरिदका विषयमा बिहीबार नै नेपाली सेनासँग छलफल गरेको छ। मन्त्रिपरिषद्को निर्णय बारे बिहीबार नै रक्षा मन्त्रालयले नेपाली सेनालाई पत्र पठाएर जानकारी गराइसकेको छ। औषधि तथा स्वास्थ्य उपकरण खरिद प्रक्रियामा चौतर्फी विवाद आएपछि सरकारले त्यसबाट बच्न नेपाली सेनालाई जिम्मा लगाउन खोजेको हो। मन्त्रिपरिषद््ले गरेको काम र सेनाको काममा अख्तियारलगायतले हेर्ने नमिल्ने भएको र विवादमा पनि नआउने ठानेपछि सरकारले त्यस्तो निर्णय गरेको हो।"
सूचनाद्वारा अधिवेशन अन्त्य होला,"काठमाडौं : राष्ट्रियसभा बैठक अर्को सूचना नभएसम्मका लागि चैत ७ मा स्थगन गरियो। सरकार तयार भए जुनै बेला पनि बोलाउन सकिने गरी अध्यक्ष गणेश तिमिल्सेनाले बैठक स्थगन गरेका थिए। तर, मुलुक लकडाउनमा परेपछि अर्को सूचना जारी हुन सकेको छैन। लकडाउन बीच प्रतिनिधिसभा बैठक पनि चैत २३ गतेसम्मलाई सूचनाद्वारा स्थगत गरिएको छ। सरकारले २५ गतेसम्म लकडाउन गरेकाले प्रतिनिधिसभा बैठक पुनः सूचनाद्वारा स्थगित हुने निश्चित छ। सामान्यतः यति बेला संसद्को हिउँदे अधिवेशन अन्त्य भएर बजेट अधिवेशनको तयारीमा जुट्नुपर्ने हो। जेठ १५ मा बजेट पेस गर्नैपर्ने संवैधानिक बाध्यताका कारण सरकारलाई वार्षिक नीति तथा कार्यक्रम र बजेटको तयारीको समय दिइन्छ। बजेटअघि सरकारको वार्षिक नीति तथा कार्यक्रम पारित गर्न, प्रिबजेट छलफल गर्न र सांसदका सुझाव समेटेर बजेट निर्माण गर्न दुई महिना भन्दा बढी समय दिने प्रचलन छ। बजेट अधिवेशनको तयारी त परै जाओस्, यति बेला हिउँदे अर्थात् विधेयक अधिवेशनको अन्त्य कसरी गर्ने भन्ने अन्योल छ। बैठक नबसी अधिवेशन अन्त्य राष्ट्रियसभा अध्यक्ष तिमिल्सेना बैठक बस्ने अवस्था नभए प्रधानमन्त्रीको सिफारिसमा राष्ट्रपतिद्वारा अधिवेशन अन्त्य गरेको पत्र टाँसेर पनि प्रक्रिया अघि बढाउन सकिने बताउँछन्। विशेष परिस्थितिमा सूचनापाटीमा सूचना टाँसेर संसद स्थगित भएको जानकारी गराउन सकिने तिमिल्सेनाको भनाइ छ। तर, लकडाउन २५ गतेभन्दा बढी नथपिए कुनै एक दिन बैठक बोलाएर अधिवेशन अन्त्य गर्न सकिने उनी बताउँछन्। सभामुख अग्नि सापकोटा पनि चैत १५ भित्रै हिउँदे अधिवेशन अन्त्य गर्ने पक्षमा थिए। लकडाउनका कारण यसअघि निर्धारित चैत १३ गतेको बैठक सूचनाद्वारा चैत २३ गतेसम्मका लागि स्थगन गरिएको छ। हिउँदे अधिवेशन अन्त्य र बजेट अधिवेशन तयारीबारे सरकारसँग सल्लाह नभइसकेको संसद्का पदाधिकारीे बताउँछन्। प्रधानमन्त्रीको सिफारिसमा राष्ट्रपतिद्वारा अधिवेशन आह्वान र अन्त्य हुने संवैधानिक व्यवस्था छ। राजनीतिक सहमति जुट्न नसकेका कारण चालु अधिवेशनबाट उपसभामुख चयन पनि नहुने निश्चित छ। एमसीसीको पर्खाइ सरकारले चालू अधिवेशनबाटै अमेरिकी मिलेनियम च्यालेन्ज कर्पोरेसन (एमसीसी)सँगको सम्झौता अनुमोदन गर्ने सरकारको प्रतिबद्वताका कारण संसद् त्यसको पर्खाइमा रहेको पदाधिकारी बताउँछन्। एमसीसीबारे सत्ताासीन नेकपाभित्र तीव्र विवाद छ। सहमति जुटाउन नसकेपछि सरकारले संसदमा एमसीसी अनुमोदनको एजेन्डा पेस गर्न सकेको छैन। प्रधानमन्त्री केपी ओलीले चालू अधिवेशनबाटै एमसीसी सम्झौता अनुमोदन हुने र सभामुखले त्यसलाई एजेन्डाका रूपमा बैठकमा पेस गर्ने धारणा संसद्मा राखिसकेका छन्। तर, एमसीसीबारे नेकपाका तर्फबाट अध्ययन गर्न बनेको कार्यदलको प्रतिवेदनबारे ठोस धारणा बनाउन सकेको छैन। नेकपा संसदीय दलका उपनेता सुवास नेम्बाङ कोरोना भाइसको सम्भावित संक्रमणबाट जोगिन सिंगो मुलुक होमिएको बेला अन्य विषयमा छलफल गर्न नपाइएको बताउँछन्। अहिले अरू विषयमा सोच्न र छलफल गर्न पाएका छैनौं, उनी भन्छन्, लकडाउन खुलेपछि संसद् र अन्य राजनीतिक विषयमा छलफल गर्छांै। नाम मात्रको विधेयक अधिवेशन विधेयक अधिवेशनको मुख्य काम विधेयक निर्माण गर्ने हो। तर चालू अधिवेशनमा दुवै संदनबाट जम्मा दुईवटा मात्र विधेयक पारित भएका छन्। ६ वटा नयाँ विधेयक दर्ता भएका थिए भने पुराना ३३ वटा प्रक्रियामा छन्। संसद् सचिवालयका अनुसार ७ वटा जरुरी सार्वजनिक महत्वका, ४ वटा संकल्प र एउटा ध्यानाकर्षण प्रस्ताव दर्ता भएका थिए। तीमध्ये ४ वटा जरुरी सार्वजनिक महत्वको प्रस्ताव र एउटा संकल्प प्रस्तावमाथि छलफल भई पारित गरिएका थिए। प्रधानमन्त्री केपी ओलीको मिर्गाैला प्रत्यारोपणको सफलताको कामना गर्दैै एउटा विशेष प्रस्ताव पारित गरिएको थियो। यसअघि प्रधानमन्त्री ओलीले नवनियुक्त सभामुख सापकोटालाई बधाई दिन र सरकारका दुईवर्षे उपलब्धिबारे जानकारी दिन दुईपटक संसद्मा सम्बोधन गरेका थिए।"
कोरोनाविरुद्ध मान्दारितापूर्वक काम गर्न सीसीएमसीलाई उपप्रधानमन्त्रीको निर्देशन,"काठमाडौं : कोरोना (कोभिड१९) भाइरस महामारी रोकथाम, नियन्त्रण र प्रतिकार्यको लागि स्थापना भएको कोभिड१९ क्राइसिस म्यानेजमेन्ट सेन्टर (सीसीएमसी) गरेका कामको विषयमा उपप्रधान तथा रक्षामन्त्री ईश्वर पोखरेलले जानकारी लिएका छन्। शुक्रबार दिउँसो काठमाडौंको छाउनस्थित सेन्टरमा पुगेर मन्त्री पोखरेलले कामकारवाहीको विषयमा जानकारी लिएका हुन्। मन्त्री पोखरेलले कोरोना रोकथाम, नियन्त्रण र प्रतिकार्यलाई थप प्रभावकारी बनाउँदै परिस्थितिलाई सहज बनाउन इमान्दारितापूर्वक योगदान गर्न निर्देशनसमेत दिए। मन्त्री पोखरेलसँगै प्रधानसेनापति, क्राइसेस म्यानेजमेन्ट अपरेशनका संयोथक लक्ष्मण अर्याल, नेपाली सनोका रथीलगायतको उपस्थिति थियो।"
बर्दियाली युवा समूहले गर्यो राहत वितरण,"काठमाडौं : लकडाउनका कारण खान नपाएका मजदुरलाई बर्दीयाली युवा समूहले शुक्रबार राहत वितरण गरेको छ। हरिशदेव गौतमको अगुवाइमा काठमाडौंको लाजिम्पाट, सोह्रखुट्टे, महाराजगन्ज, सुकेधारा, अस्कल कलेजको पछाडिसँगै विभिन्न ठाँउमा पुगेर खानेकुरा वितरण भएको हो। समूहले एक सय मजदुरलाई २० किलो चामल, दाल, तेल, मरमसलासहितको प्याकेज बाँडेको हो। त्यसैगरी युवा समाजसेवी तथा उद्यमी हरिशदेव गौतमको टोलीले संकटको समयमा बर्दिया बाट काठमाँडौ मा आएर मजदुरी ज्याला मजदुरी गर्ने करिब १०० श्रमिकलाई राहत वितरण गरेको छ। उपत्यकाका विभिन्न तीन स्थानमा उक्त राहत वितरण गरिएको हो। ठमेलमा ७८ जना, महराजगंजमा १२ जना र कपनमा १० जनालाई सोही स्थानमा पुगेर आवश्यक खाद्यान्नसमेत वितरण गरेका छन्। ठमेलको राहत वितरण कार्यमा गाहिटी युथ क्लबले समन्वयनकारी भूमिका निर्वाह गरेको थियो।"
डेरावाल सरकारी कर्मचारीले राहत पाउँदैन,"काठमाडौं : काठमाडौँ महानगरपालिकाले सङ्घीय सरकारको नीति अनुरुप लकडाउन अवधिभर असङ्गठित क्षेत्रका ज्यालादारी मजदूरलाई राहत वितरणमा पहिलो प्राथमिकता राखेको छ। विश्वव्यापी रुपमा फैलिएको कोरोना भाइरस (कोभिड१९) को सम्भावित सङ्क्रमण रोक्न महानगरपालिकाबाट चालिएका कदमहरुबारे शुक्रबार सञ्चारकर्मीलाई जानकारी दिँदै महानगरपालिकाका प्रमुख विद्यासुन्दर शाक्यले यस्तोब ताएका हुन्। डेरामा बस्नेलाई मात्र राहत बाँड्ने भन्ने होइन, मेयर शाक्यले भने, काठमाडौँमा घर भएरै पनि खाद्यवस्तु किनेर खान सामथ्र्य नराख्ने घर परिवारलाई समेत राहत बाँड्ने हो। सरकारी सेवामा रहेका डेरावालले यस्तो राहत नपाउने प्रमुख शाक्यले स्पष्ट पारे। राहत वितरणलाई अघि बढाउन महानगरपालिकाले जनसङ्ख्याको आकारका आधारमा आठ लाख, छ लाख र चार लाख रुपैयाँका दरले वडालाई सहयोग रकम निकासा गरिसकेको जानकारी पनि उनले दिए। महानगरपालिकाले अहिले टोल टोल र वस्ती वस्तीमा किट नाशक औषधि छर्कने अभियानलाई अघि बढाइरहेको छ, उनले भने। विपद्का बेला सन्त्रासको वातावरण सिर्जना नगरिदिन सञ्चारकर्मीहरुसँग आग्रह गरे। विदेशबाट फर्केका नागरिकलाई अपराधी सरह नभै सम्मानपूर्वक व्यवहार गरौं, उनले भने, ऊ स्वयं पनि एकान्तवासमा रहनुपर्छ। परिवारका सदस्यसँगै घुलमिल नगरेर बसिदिनुपर्छ। हरेक नागरिकले आफैं सुरक्षित बनेर छिमेकी, समाज, देश र सम्पूर्ण मानव जातिलाई सुरक्षित पार्छु भन्ने भावना राख्नुपर्छ। सङ्क्रमणको आशङ्का गरिएका व्यक्तिको पहिचान र उसको स्वास्थ्य परीक्षण गर्न सहज होस् भन्ने हेतुले महानगरपालिकाले कोभिड  १९ सर्भिलेन्स सर्भिस एप्प सञ्चालनमा ल्याइसकेको छ। यसमा केही व्यक्तिहरुले आफ्ना विवरण भरेर पठाइसकेका छन्। राहत बाँड्दा दोहोरिन सक्ने र पाउनु पर्ने चाहीँ छुट्न सक्ने संभावनाबारे राखिएको एक जिज्ञासामा उनले भने, हामीले लक्ष्यित वर्गको प्रारम्भिक विवरण तयार पारेका छौं र त्यसकै आधारमा वितरण गर्ने काम भइरहेको छ। कसैले खानै नपाउने स्थिति नआओस् भन्नेमा हामी सचेत छौं। तात्कालिक रुपमा लकडाउन अवधिभरका लागि क्यालोरीको गणना गरी खाद्यवस्तु वितरण गरिएको उनको भनाइ छ। उनका अनुसार राहत पाउनु पर्ने व्यक्तिको यकिन विवरण आजै ३२ वटै वडाबाट प्राप्त हुनेछ। कुनै ठाउँ वा वस्तीमा अत्यावश्यकीय वस्तुको अभाव देखिए ढुवानीमा सहजीकरण गरिदिने प्रवन्ध पनि महानगरपालिकाले मिलाएको उनले जानकारी दिए। सर्वसाधारण नागरिकका लागि राहत वा अन्य कुनै विषयमा जानकारी लिन वा सहयोग माग्न महानगरपालिकाले हटलाइन ११८० को व्यवस्था पनि गरेको छ। रासस"
फिदिम नगरपालिका५ का वडाध्यक्षको निधन,पाँचथर : फिदिम नगरपालिका५ का वडाध्यक्ष लीलाराज तुम्बापोको उपचारको क्रममा निधन भएको छ। उनको झापाको बिर्तामोडस्थित बी एण्ड सी अस्पतालमा उपचारको क्रममा शुक्रबार निधन भएको हो। ३५ बर्षीय तुम्बापोका दुई छोरी छन्। गएराती मात्रै तुम्बापोकी कान्छि छोरीको जन्म भएको थियो। सिकिस्त बिरामी भएपछि बिहीबार फिदिमस्थित समर्पित अस्पताल भर्ना गरिएका तुम्बापोको स्वास्थ्यमा सुधान नआएपछि हेलिकप्टरबाट झापाको बी एण्ड सी अस्पताल लगिएको थियो। भेन्टिलेटरमा राखेर उपचार गरिएका तुम्बापोको निधन भएको बी एण्ड सी अस्पतालका जनसम्पर्क अधिकृत प्रमिश गिरीले बताए। तुम्बापोको रक्त क्यान्सरका कारण मृत्यु भएको बताइएको छ। उनलाई साँढे दुई बजे अस्पतालले मृत घोषणा गरेको थियो। तुम्बापोलाई शुक्रबारै पाँचथर ल्याइने तयारी भएको स्थानीय सुमन तुम्बापोले बताए। राष्ट्रिय युवा संघ पाँचथरका सहसंयोजक रहेका थिए। उनी गत स्थानीय तह निर्वाचनमा नेपाल कम्युनिष्ट पार्टी (नेकपा) को तर्फबाट फिदिम५ को वडाध्यक्षमा निर्वाचित भएका थिए।
पत्रकार महासंघका महासचिवलाई प्रम सल्लाहकारको आठ मिनेटको धम्की कल,"काठमाडौं : बिहीबार बेलुका साढे पाँच बज्दै थियो। म मिडिया मनिटरिङकै क्रममा बाहिरै थिएँ । मोबाइलमा घन्टी बजिरह्यो। हेर्दा प्रधानमन्त्रीका प्रेस सल्लाहकार सूर्य थापाको कल रहेछ। मैले गाडी साइड लगाएर उहाँलाई कल ब्याक गरे । मैले हेलो भन्न नपाउँदै उहाँले 'के हो रमेशजी तपाइँको पारा' भन्नुभयो । मैले के भयो र सूर्यजी भने । अनि अलि झर्किँदै 'यो तरिका भएन नि' भन्नुभयो । यस्तो पनि विज्ञप्ति निकाल्ने हो भनेर सूर्यजी पड्किन थाल्नुभयो। मैले रोकेर आफ्नो कुरा राख्न खोज्दा पनि उहाँ एकहोरो बोलिरहनु भयो। उहाँले 'तपाईँलाई म देखाइदिन्छु मात्रै भनिरहनुभयो। मैले यस्तो धम्की किन दिनुहुन्छ भनेर अलि सम्झाउन पनि खोजेँ तर उहाँले सुन्न चाहनुभएन । मैले उहाँलाई भनेको थिएँ, 'तपाईँ प्रधानमन्त्रीको सल्लाहकार हो । तपाइँले गरेको बोलेको कुरा त नेपाल सरकारसँग जोडिन्छ नि ।' त्यसपछि उहाँले अलि झपारेको शैलीमा 'अँ तपाई जे सम्झिनुस्, त्यही हो । तर यो तरिका ठीक भएन' भन्नुभयो। सूर्यजीले तपाईँलाई देखाइदिन्छु भन्दै धम्की दिनुभयो। मैले भने, 'प्रेस स्वतन्तता कसैको निगाह वा सनकको परिणाम होइन। हामीले संघर्ष गरेर हासिल गरेको हक हो। यो कसैले खोस्न सक्दैन।' करिब आठ मिनेट जति कुराकानी भयो। मैले यो मेरो व्यक्तिगत विचार वा वक्तव्य होइन। पत्रकारहरुको साझा संस्था महासंघको सरोकार अनि आवाज हो भने । अनि उहाँले फेरि भन्नुभयो, 'महासंघ सहासंघ म जाँन्दिनँ। म पनि कुनै बेला महासंघमा थिएँ। तपाइँले यस्तो वक्तव्य निकाल्ने होइन। त्यसको जवाफ पर्खिनुस् अब म वक्तव्य निकाल्छु भन्नुभयो। सूर्यजीले 'लोकतन्त्र तपाईँहरुलाई मनपरी लेख्न आएको होइन, लोकतन्त्र ल्याउन म पनि संघर्ष गरेको छु' भन्नुभयो। अनि मैले पनि भने, 'लोकतन्त्र तथा प्रेस स्वतन्त्रका लागि हामी सबै लडेको हो। तपाईले यसरी धम्की दिनु ठीक होइन।' त्यसपछि उहाँले धम्कीयुक्त शैलीमा 'अब हेर्दै जानुस्' भन्दै फोन राख्नुभयो। केहीबेरमै प्रधानमन्त्रीका सल्लाहकार सूर्य थापाजीले महासंघको वक्तव्यलाई खण्डन गर्दै सात बुँदे विज्ञप्ती निकाल्नुभयो। जुन वक्तव्यमा महासंघ र आम संचारकर्मीलाई अपमानित गर्न खोजिएको छ। यो आपत्तिजनक छ। चीनबाट महंगो मूल्यमा मेडिकल समान खरिद गर्ने प्रकरणमा प्रधानमन्त्रीको नीजी सचिवालय संलग्न भनी एउटा अनलाइन पत्रिकामा प्रकाशित समाचार हटाउन प्रधानमन्त्रीका सल्लाहकार संलग्न हुनु दु:खद घटना भन्दै यसको छानबिनका लागि माग गर्दै महासंघले बिहीबार दिउँसो विज्ञप्ती जारी गरेको थियो। सम्बन्धित अनलाइन पत्रिकाले दिएको रिपोर्ट अनि महासंघका साथीहरु र अन्य वरिष्ठ संचारकर्मीहरुसँग परामर्शपछि मैले त्यो विज्ञप्ती जारी गरेको थियो। यो स्वभाविक प्रकिया थियो। समाचार डिलिट प्रकरणमा प्रधानमन्त्री सचिवालयको सात बुँदे ध्यानाकर्षण, 'महासंघको विज्ञप्ति तथ्यहिन' प्रधानमन्त्रीको सल्लाहकारजस्तो जिम्मेवार व्यक्तिले महासंघलाई यस्तो व्यवहार गर्नु शोभनीय होइन। कुनै बाहनामा प्रेसमाथि हुने हस्तक्षेप र प्रहारको हामी खुलेर विरोध गर्छौं। यसमा महासंघले कुनै सम्झौता गर्दैन। प्रेस स्वतन्तता कसैको निगाह वा सनकको परिणाम होइन। हामीले संघर्ष गरेर हासिल गरेको हक हो। यो कसैले खोस्न सक्दैन। (नेपाल पत्रकार महासंघका महासचिव रमेश विष्टसँगको कुराकानीमा आधारित)"
विपन्न परिवारलाई खाद्यान्न वितरण,"काठमाडौं : कोरोना भाइरस संक्रमणको रोकथाम एवं नियन्त्रणका लागि जारी लकडाउनले दैनिक ज्यालादारी गरी गुजारा गर्ने मजदुरको घरपरिवारमा छाक टार्न समस्या परिरहेका बेला जनप्रतिनिधिको पहलमा अत्यावश्यक खाद्यान्न सामाग्री वितरण गरिएको छ। काठमाडौंमा महानगरपालिका५ मा शुक्रबार ७ सय ३२ परिवारलाई राहत वितरण गरिएको हो। लकडाउनको समयावधिलाई मध्यनजर गर्दै महानगरपालिकाले ३२ वटै वडामा राहत सामाग्री वितरण गरिरहेको छ। सोही अनुसार नेपाल कम्युनिस्ट पार्टी (नेकपा) केन्द्रीय सदस्य तथा बागमती प्रदेशसभा सांसद नारायण सिलवालको पहलमा ५ नम्बर वडामा खाद्यान्न सामाग्री वितरण गरिएको हो। सामाजिक दुरीको ख्याल गर्दै व्यवस्थित तरिकाले साढे तीन फिटको दुरी कायम गर्दै राहत वितरणका साथै विपन्न परिवारलाई साबुन समेत वितरण गरिएको छ। 'मैले प्रत्यक्ष रूपमा प्रतिनिधित्व गरेका क्षेत्रहरू २, ४ र ५ वडाहरूमा रहेका असहाय, दैनिक ज्यालादारी मजदुर, ठेलागाडा तथा नाङला पसले, घरेलु कामदारहरूलाई राहत वितरण भइरहेको छ,' राहत पाउन बाँकी रहेकालाई शनिवार वितरण गरिने छ' सांसद सिलवालले भने। विश्वव्यापी महामारी कोरोना भाइरस सङ्क्रमणको चेन तोड्न जारी लकडाउनले गर्दा दैनिक ज्यालादारी मजदुर तथा विपन्न वर्गहरू राहत पाएपछि उत्साहित छन्। वडा नम्बर ५ मा राहत पाउन बाँकी रहेका १ सय ५० जनालाई शनिबार वितरण गरिने वडा अध्यक्ष रमेश डङ्गोलले बताए। 'चामल, चिउरा, तेल, दाल, चीन, नुन, बिस्कुट, पाउरोटीलगायतका खाद्य सामग्री वितरण गरिरहेका छौँ, फारम भरेर कुपन लिएका राहत पाउन बाँकी परिवारलाई शनिवार वितरण गर्नेछौ ' वडाध्यक्ष डङ्गोलले भने। यस्तै वडा नम्बर ४ मा राहत लिनको लागि २ हजार ५ सय बढी निवेदन परेको छ। निवेदनमाथि छानविन गरि आइतबारदेखि राहत वितरण सुरु गरिने प्रदेश सांसद सिलवालले बताए। उनले भने, 'विपन्न वर्गले राहत सामग्री पाउन् तथा सामग्रीको दुरुपयोग नहोस् भनेर (केन्द्र सरकारले बनाएको मापदण्डमा टेकेर) यस क्षेत्रका नागरिकलाई राहत वितरण गरिरहेका छौ।' वडा नम्बर २ मा बुधवार, बिहीबार र शुक्रवार १ सय ३४ परिवारलाई राहत वितरण गरिएको छ। बाँकी रहेकालाई शनिवार पनि वितरण गरिने वडा अध्यक्ष राजेन्द्र श्रेष्ठले जानकारी दिए।"
अलपत्र २५० मजदुरलाई घर पठाइयो,"भोजपुर : लकडाउनका कारण अलपत्र परेका मजदुरलाई घर पठाइएको छ । जिल्लाभित्र विभिन्न आयोजनामा काम गर्ने २ सय ५० जना मजदुरको उद्धार गरेर घर पठाइएको हो । जिल्ला प्रशासन भोजपुरले काठमाडौं, बाँके, बर्दिया, दाङ, कैलालीबाट आएका मजदुरलाई घर पठाउने प्रबन्ध मिलाएको हो । लकडाउनले अलपत्र परेका भोजपुर सदरमुकाममा सञ्चालित तीनभंगाले खानेपानी आयोजनामा काम गर्ने ७९ जना, मध्यपहाडी लोकमार्गमा काम गर्ने ९५ जनासहित अन्य विभिन्न आयोजनामा काम गर्ने मजदुरलाई घर पठाईएको हो । उनीहरुलाई यात्रुबसबाट घर फर्काईएको प्रजिख बसन्तराज पुरीले बताए । 'विभिन्न आयोजनामा काम गरिरहेका मजदुरलाई उद्धार गरेर सतर्कताका साथ उनीहरुको घर पठाएका छौ, साथै उनीहरुलाई सतर्कता अपनाएर परिवार र समाजमा रहन पनि परामर्श गरेका छौँ,' प्रजिअ पुरीले भने । लकडाउनको प्रभावलाई हेरेर ३ महिनालाई पुग्ने खाद्यान्न भण्डारण गरिएको प्रजिअ पुरीले जानकारी गराए । कोरोनाको कारण जिल्लाबाट निर्यात गरिने सबै खाद्यान्न भण्डारण गरिएकोले सर्वसाधरणलाई नअतालिन आग्रह गरे । १२ जनालाई क्वारेन्टाइन भोजपुरको साल्पासिलिछो गाउँपालिकाको कुलुङस्थित ९ जना, षडानन्द नगरपालिकाको दिङ्लास्थित २ जना र रामप्रसाद राई गाउँपालिकामा १ जना गरी १२ जनालाई क्वारेन्टाइनमा राखिएको छ । वैदेशिक रोजगारको शिलशिलामा विभिन्न देशबाट घर फर्किएका र कामको शिलशिलामा अलपत्र परेका उनीहरुलाई क्वारेन्टाइनमा राखिएको हो । निमार्णाधिन अरुण तेस्रो जलविद्युत आयोजनामा काम गर्दै आएका ९ जनालाई क्वारेन्टाइनमा राखिएको साल्पासिलिछो गाउँपालिका अध्यक्ष महेश राईले बताए । लकडाउनपछि खाँदबारीबाट भोजपुर छिरेका उनीहरुलाई संक्रमणको जोखिम नहोस् भनी क्वारेन्टाइनमा राखिएको अध्यक्ष राईले बताए । ती मजदुरहरुलाई खानबस्न छुट्टै व्यवस्था मिलाइएको छ । त्यस्तै कतार र मुम्बईबाट आएका षडानन्द नगरपालिका १, नेपालेडाँडाका दुई जना पनि क्वारेन्टाइनमा छन् । उनीहरुको अवस्था सामान्य रहेको जनाइएको छ । यस्तै दुबईबाट घर आएका रामप्रसादराई गाउँपालिकाका एकजनालाई पनि क्वारेन्टाइनमा राखिएको छ । उनको अवस्था सामान्य रहेको बताईएको छ । मदिरामा कडाई रामप्रसादराई गाउँपालिकाले लकडाउनको समयमा मदिरा विक्री वितरणमा कडाइ गरेको छ । गाउँपालिका अध्यक्ष बिजय राईले मदिराको बिक्री वितरण र सेवन बन्द गराउन प्रहरी, जनप्रतिनिधि र कर्मचारी परिचालन गर्ने निर्णयसहित सूचना जारी गरिएको बताए । संक्रमण जोखिम बढेकाले गाउँपालिका प्रवेश गर्ने सबै नाकाहरू बन्द गर्ने र कतै कोही जानुपरे अनिवार्य गाउँपालिकाको पास लिन अनुरोध गरिएको उपाध्यक्ष सम्झना राईले बताइन् ।"
राहत वितरणमा विद्यार्थी (तस्बिर),काठमाडौं : विश्वव्यापी महामारीको रुपमा फैलिएको कोरोना (कोभिड१९) भाइरस संक्रमण र नियन्त्रणका लागि सरकारले देशभर लकडाउन गरेको छ। अधिकांश मानिस घरभित्रै बसेर लकडाउनको पालना गरिरहेका छन्। काठमाडौंको धुम्बाराहिस्थित समर्पण एकेडेमीका विद्यार्थी भने यो संकटको समयमा राहत वितरण र जनचेतनामा सक्रिय छन्। शुक्रबार धापाखेलस्थित एक अनाथ आश्रममा उनीहरुले जनचेतनामात्र दिएनन् आवश्यक खाद्यान्नसमेत वितरण गरेका छन्। विद्यार्थीलाई सशस्त्र प्रहरी बलले खादान्न ढुवानी र वितरणमा सहयोग गरेको थियो। तस्बिर : दिपेन श्रेष्ठ
प्रहरी र शिकारीबीच गोली हानाहान,"विराटनगर : मोरङमा वनमा चोरी शिकारी गर्ने समूह र वन कर्मचारीबीच शुक्रबार दोहोरो गोली हानहान भएको छ। मोरङको सलकपुर सामुदायिक वन क्षेत्र र लोहन्द्रा केरावारी साझेदारी वन क्षेत्रमा चोरी शिकारी गर्ने समूहसँग वनका कर्मचारीबीच आज अपराह्न ३:३० बजे गोली हानाहान भएको डिभिजन वन कार्यालय मोरङका प्रमुख विशाल घिमिरेले बताए। जङ्गलमा चोरी शिकारी भइरहेको सूचनाको आधारमा वन रक्षक र सशस्त्र प्रहरी बलका प्रहरीबाट खोजी अभियान चलाउँदा चोरी शिकारी गर्ने समूहले प्रहरीतर्फ नौ राउण्ड गोली चलाएका थिए भने जवाफमा वन रक्षक र प्रहरीले सात राउण्ड गोली चलाइएको हो। घटनामा कोही घाइते नभए पनि दुई थान भरुवा बन्दुक, २०० ग्राम बारुद र छर्रा घटनास्थलबाट बरामद गरी तीन जनालाई पक्राउ गरिएको छ। पक्राउ पर्नेमा केराबारी गाउँपालिका८ निवासी गन्मरबहादुर जोगी, सोही ठाउँका किसान कार्की र बुद्धशान्ति गाउँपालिका झापाका किरण धिमाल छन्। शिकारी २५ जनाको समूहमा रहेको र फरारको खोजी भइरहेको प्रमुख घिमिरेले जानकारी दिनुभयो। पक्राउ परेका शिकारीलाई वन कार्यालय मोरङको सलकपुरमा हिरासतमा राखिएको छ।"
लकडाउनले भोकभोकै,"मुगु : छायाँनाथ रारा नगरपालिका४ का २८ वर्षीय दिपबहादुर भियालकी पत्नी तीन महिनाकी सुत्केरी हुन्। दिनभरी ज्यालादारी काम गरेर साँझ घरको चुल्हो बाल्दै आएका दिपबहादुर यतिखेर भोकको चपेटामा परेका छन्। मजदुरी गरेको ज्याला माग्न जाँदा पनि साहुले लकडाउनका कारण पैसा नभएको भन्दै फर्काइदियो, उनले अन्नपूर्णसँग भने, घरमा खाने अन्न छैन। सुत्केरी पत्नी र बुढीआमाको भोको पेट भर्न सकस छ। सोही वडाकी ६० वर्षीया रिसमकला भियाल पनि सदरमुकाम गमगढीमा व्यापारीका मालबाहक गाडीका सामान बोकेर कमाएको पैसाले घर खर्च चलाउँदै आएकी छन्। दैनिक पाँच सयदेखि आठ सयसम्म कमाउने उनी लकडाउनपछि काम नपाउँदा घरमा खानेकुरा पनि सकिएको बताउँछिन्। हामी भोकभोकै छौं। सधैं लकडाउन भयो भने कसरी खाने ? , उनले भनिन्, कि त हामीलाई खाद्यान्न उपलब्ध हुनुपर्यो, नत्र काम गरी खान पाउनुपर्छ। उनीहरु जस्तै मुगुका चारवटै स्थानीय तहका दैनिक मजुदरी गरी खाने स्थानीयलाई बिहान बेलुका छाक टार्न समस्या परेको हो। सोरु गाउँपालिका९ का ५५ वर्षीय नन्द नेपालीको पनि सात जनाको परिवार छ। छाक टार्नकै लागि अर्काको घर बनाउने काम गर्दै आएका उनी अचेल काम गर्न नपाउँदा भेट भर्न सकस परेको बताउँछन्। घरनजिकै रहेको कालै प्रहरी चौकी र वडा पालिकाले लकडाउनको अवधिभर घरबाहिर ननिस्कन भनेपछि कमाई खाने बाटो बन्द भएको उनको भनाइ छ। ज्याला मजदुरी गरी खाने यहाँका अधिकांश दलित परिवार कसरी छाक टार्ने भन्ने चिन्तामा छन्। दलित अधिकारकर्मी धिरज नेपालीले यहाँका दलित परिवारसँग दैनिक ज्याला मजदुरी गर्नुको विकल्प नरहेकाले छाक टार्न सकस भएको बताए। छायाँनाथ रारा नगरपालिका५ का बाँच्या विकले भने, घरमा अन्नको नाममा चार, पाँच माना चामल र कोदोको पिठो मात्रै बाँकी छ। लकडाउनले काम गरेको पैसा माग्न जान पाइएको छैन। अब नुन मात्रै हालेको खोले खान पनी मुस्किल पर्ने भयो। १६ हजार मास्क वितरण जिल्लाको उत्तारी क्षेत्रमा पर्ने सोरु गाउँपालिकामा १६ हजार मास्क र साबुन बितरण गरिएको छ। गाउँपालिकाको ११ वटै वडामा गरी १६ हजार मास्क र साबुन वितरण गरिएको हो। तीन हजार ६ सय ६२ घरधुरीलाई नेपाल कम्युनिष्ट पाटी सोरु गाउँ कमिटीले मंगलबार सामाग्री वितरण गरेको हो। यहाँका सर्वसाधारणले मास्क र साबुन किन्नका लागि पनि जिल्ला सदरमुकाम गमगढी बजार आउनु पर्ने बाध्यता छ। प्रत्येक घरधुरीलाई एक, एक चक्की हात धुने साबुन र प्रत्येक घरका सबै परिवारलाई एक, एक वटा मास्क वितरण गरिएको कमिटी अध्यक्ष रत्नसिंह बिष्टले बताए।"
आर्यघाटमा शव जलाउनेलाई पनि पीपीई (फोटो फिचर),"काठमाडौं : विश्वव्यापी महामारीको रुपमा फैलिएको कोरोना (कोभिड१९) भाइरसको संक्रमण रोकथामाका लागि पशुपति क्षेत्र विकास कोषले पशुपति आर्यघाटमा शव जलाउनेलाई समेत पर्सनल प्रोटेक्सन इक्यूप्मेन्ट (पीपीई) उपलब्ध गराएको छ। कोषका सदस्य सचिव प्रदिप ढकालका अनुसार बुधबारदेखि कोषले शव चलाउने कार्यमा संलग्नलाई व्यक्तिगत सुरक्षा सामग्री उपलब्ध गराइएको हो। संवेदनशील काम भएकाले कोरोना संक्रमण हुनसक्ने भन्दै यस्तो सामग्री उपलब्ध गराएको ढकालको भनाइ छ। यो संवेदनशी काम हो। कोरोनाको त्रास विश्वभर नै छ, सदस्य सचिव ढकालले भने, हामीले मास्क र गाउनलगायतका व्यक्तिगत सुरक्षा सामग्री उपलब्ध गराएका छौँ। यस्ता सामग्री प्रयोग गरेर उनीहरुले हरेक दिन सफा गर्दै आएको उनको भनाइ छ। तस्बिर : सुनिता डंगोल"
कोरोना संक्रमित : कसको उपचार कहाँ हुँदैछ ?,"काठमाडौं : नेपालमा कोरोना भाइरस संक्रमितको संख्या ६ पुगेको छ। उनीहरुको विभिन्न अस्पतालमा उपचार भइरहेको छ। संक्रमितको स्वास्थ्य अवस्था सामान्य रहेको स्वास्थ्य तथा जनसंख्या मन्त्रालयले जनाएको छ। एकजना भने निको भएर घर फर्किसकेका छन्। हालसम्म ४ वटा जिल्लामा कोरोना संक्रमण देखिएको छ। काठमाडौं, बागलुङ, धादिङ र कैलाली गरी ४ जिल्लामा संक्रमण देखिएको हो। स्वास्थ्य तथा जनसंख्या मन्त्रालयका प्रवक्ता विकास देवकोटाका अनुसार राष्ट्रिय प्रयोगशालामा शुक्रबारसम्म १२७७ जनाको कोरोना संक्रमण परीक्षण गरिएको छ। कोरोना आशंकामा देशभर १२० जना आइसोलेसनमा छन्। उपत्यकामा १५ र अन्य सात प्रदेशमा १०५ जनाको आइसोलेसनमा उपचार भइरहेको स्वास्थ्य मन्त्रालयले जनाएको छ। यस्तै, दुईजनाको काठमाडौंस्थित शुक्रराज ट्रपिकल तथा सरुवा रोग अस्पताल, टेकु, दुईज नाको बागलुङमा र एक जनाको धनगढीमा उपचार भइराखेको छ। सरकारले टेकुमा मात्र भइरहेको नमुना परीक्षणको दायर बढाएर सातै प्रदेशमा पुर्याएको छ। पोखरा, धरान, हेटौंडा, जनकपुर, सुर्खेत र धनगढीमा परीक्षण सुरु भइसकेको छ। बुटवलमा भने मेसिन जडानको काम भइरहेको छ। शुक्रबार मात्रै धरानमा ३९,पोखरामा १९, हेटौडामा ५, जनकपुरमा ५ जना, सुर्खेतमा ७ र धनगढीमा ४ जनाको कोरोना आशंकामा नमूना परीक्षण गरिएको मन्त्रालयले जनाएको छ। पहिलो संक्रमित नेपालमा पहिलोपटक कोरोना भाइरस संक्रमण पुष्टि भएका युवा नेपालगन्जका हुन्। उनी निको भएर नियमित कामकाजमा फर्किएका छन्। उनी चीनबाट माघ ९ गते काठमाडौं हुँदै नेपालगन्ज गएका थिए। घर पुग्दा ज्वरो आएपछि उनी तत्काल नेपालगन्जबाट पुनः काठमाडौं फर्केर सरुवा रोग अस्पताल टेकु पुगेका थिए। उनले समान्य बिरामीसरह दुई घण्टा लाइन बसेर ल्याब परीक्षण गराएक थिए। उनी माघ २३ गते अस्पतालबाट डिस्चार्ज भएका हुन्। दोस्रो संक्रमित फ्रान्सबाट कतार हुँदै काठमाडौँ फर्किएकी १९ वर्षीया युवतीमा दोस्रो कोरोना भाइरस (कोभिड१९) संक्रमित हुन्। स्वास्थ्य तथा जनस्वास्थ्य मन्त्रालयले उनमा कोरोना भाइरस रिपोर्ट नेगेटिभ भएको चैत्र १० गते सार्वजनिक गरेको थियो। चैत ४ गते काठमाडौँ फर्किएपछि ती किशोरी होम क्वारेन्टिनमा बसिरहेकी थिइन्। उनको राष्ट्रिय जनस्वास्थ्य प्रयोगशाला, टेकुमा परीक्षणका क्रममा कोभिड १९ पोजिटिभ भेटिएको थियो। हाल उनलाई शुक्रराज सरुवा रोग अस्पतालमा आइसोलेसनमा राखिएको छ। उनको स्वास्थ्य अवस्था सामान्य रहेको स्वास्थ्य मन्त्रालयले जनाएको छ। तेस्रो संक्रमित कोरोना तेस्रो संक्रमित हुन् धादिङ ३२ वर्षीय पुरुष। उनी चैत ६ गते यूएईबाट एयर अरेबियाको फ्लाइट नम्बर जी ९५३७ बाट त्रिभुवन विमानस्थलमा उत्रिएका थिए। काठमाडौंको एक होटलमा बसेका उनको स्वास्थ्यमा समस्या आएपछि टेकुस्थित शुक्रराज ट्रपिकल तथा सरुवा रोग अस्पताल पुगेका थिए । त्यहाँ उनको स्वाब संकलन गरी राष्ट्रिय जनस्वास्थ्य प्रयोगशाला पठाइएको थियो। चैत्र १२ गते उनलाई कोरोना संक्रमण भएको पुष्टि भएको थियो। हाल उनको शुक्रराज ट्रपिकल तथा सरुवा रोग अस्पतालमा उपचार भइरहेको छ।उनको स्वास्थ्य अवस्था सामान्य रहेको अस्पतालले जनाएको छ। चौथो संक्रमित चौथो संक्रमित व्यक्ति हुन् धनगढी निवासी ३४ वर्षीय पुरुष। दुवईबाट आएका उनी चैत ११ गते सेती प्रादेशिक अस्पतालमा भर्ना भएका थिए। उनी २० मार्चमा भिस्टारा एअरबाट दिल्लीबाट नेपाल आइपुगेका थिए। दिल्लीमा दुवईबाट इमिरेट्सको उडानबाट आएका उनको स्वाथ्य तथा जनसंख्या मन्त्रालयले चैत्र १४ गते कोरोना भएको पुष्टि गरेको थियो। संक्रमित व्यक्ति हाल धनगढीको प्रादेशिक अस्पतालमा उपचार भइरहेको छ। उनको स्वास्थ्य अवस्था पनि सामान्य रहेको छ। पाँचौं संक्रमित पाँचौं कोरोना संक्रमित व्यक्ति हुन् बागलुङ निवासी १९ वर्षीया युवती। उनी बेल्जियमबाट कतार एअरवेजको उडान ६५२ बाट १७ मार्च अर्थात् चैत ४ गते नेपाल आएकी थिइन्। ती युवती नेपाल आएकै दिन यति एअरको जहाजबाट पोखरा पुगेकी थिइन् । उनी त्यहाँबाट स्कार्पियो चढेर बाग्लुङस्थित घर पुगेकी थिइन्। उनको चैत्र ११ गतेमात्रै स्वाब संकलन भएको थियो । त्यसअघि ७ चैतमा अञ्चल अस्पतालमा गई स्वास्थ्य जाँच गराउँदा सामान्य ज्वरो र खोकी भन्दै चिकित्सकले घर पठाएका थिए ।उनमा १५ चैत शनिबार मात्रै कोरोना पुष्टि भएको हो। उनको बाग्लुङस्थित धौलागिरि अञ्चल अस्पताल उपचार भइरहेको छ।उनको स्वास्थ्य अवस्था पनि सामान्य रहेको सम्बन्धित अस्पतालले जनाएको छ। छैटौं संक्रमित सुर्खेतमा कोरोना परीक्षण सुरु नेपालमा अर्का एक कोरोना संक्रमित थपिए : ६ जनामा पुष्टि नयाँ कोरोना संक्रमित बेल्जियममा छोरी भेटेर फर्किएकी ६५ वर्षीया महिला सेनालाई स्वास्थ्य सामाग्री ल्याउने जिम्मा कोरोना संक्रमितलाई अस्पताल लान खोज्दा एम्बुलेन्स चालक गायब पोखरामा कोरोना पुष्टि भएको छैन : स्वास्थ्य मन्त्रालय छैटौं कोरोना भाइरस संक्रमित हुनेमा बागलुङ निवासी ६५ वर्षीया महिला हुन्। उनी चैत ४ गते कतारको दोहाबाट आएकी थिइन्। उनी क्यूआर ६५२ को फ्लाइटबाट दोहाबाट काठमाडौं आएकी हुन्। चैत्र २१ गते उनलाई कोरोना भाइरस संक्रमण भएको पुष्टि भएको हो।ती महिला पनि बेल्जियमबाट पाँचौ संक्रमित युवतीसँगै कतार एयरको उडान नम्बर क्युआर ६५२ बाट चैत ४ मा नेपाल आएकी थिइन्।उनको बाग्लुङस्थित धौलागिरि अञ्चल अस्पताल उपचार भइरहेको छ।"
आइसोलेसनमा उपचार गराइरहेका दुई युवकमा कोरोना नभएको पुष्टि,"वीरगन्ज : कोरोना संक्रमण भएको आशंकमा वीरगन्जको नारायणी अस्पतालको इसोलेसन वार्डमा राखेर उपचार भइरहेका ५ मध्ये २ जनामा भने कोरोना नभएको पुष्टि भएको छ। सोलेसन गत मङगलबार साँझदेखि राखिएका पर्साको ठोरीका दुई युवकमा कोरोना संक्रमण नभएको शुक्रबार साँझ पुष्टि भएको अस्पतालका मेसु डाक्टर मदन उपाध्यायले जानकारी दिएका हुन्। दुवै युवकको स्वाब संकलन गरेर परीक्षणका लागि काठमाडौंको राष्ट्रिय जनस्वास्थ्य प्रयोगशालामा पठाइएको थियो। प्रयोगशालाबाट शुक्रबार साँझ आएको रिपोर्ट नेगेटिभ रहेको मेसु उपाध्यायले जानकारी दिए। मङगलबार ठोरी २ का एक युवकमा लगातार उच्च ज्वरो आउने, शरीर दुख्ने लगायतका समस्या देखिएपछि उनी र उनीसँगंग हेलमेलमा रहेका नातेदार अर्का युवक दुवै जनालाई कोरोना संक्रमणको आशंकामा मङगलबार नै साँझ वीरगन्जमा ल्याएर नाराणयी अस्पतालको आइसोलेसनमा राखिएको थियो। भारतको नयाँ दिल्लीमा मजदुरी गर्दै आइरहेका ती युवक गत चैत ६ गते नेपाल आएका थिए। रिपोर्ट नेगेटिभ आएपनि दुवै युवकको घाँटीमा केही समस्या रहेकाले उपचार चलिरहेको भन्दै मेसु उपाध्यायले भने, रिपोर्ट नेगेटिभ आएपनि १४ दिनसम्म आइसोलेसन वार्डमा राख्नै पर्छ, १४ दिन पुगेपछि मात्रै डिस्चार्ज गर्छौ।"
पोखरामा कोरोना परीक्षणका लागि स्वाब संकलन,पोखरा स्वास्थ्य विज्ञान प्रतिस्ठान पश्चिमाञ्चल क्षेत्रीय अस्पताल पोखरामा शुक्रबार कोरोना परीक्षणका लागि निकालिएको स्वाब परीक्षणका लागी लैजाने तयारीमा स्वास्थ्यकर्मी। गण्डकी प्रदेशको राजधानी पोखरामा पनि कोरोना परीक्षण सुरु भएको छ। तस्बिर : कृष्णमणि बराल
दबाबपछि उच्च ज्वरो र रुखाखोकी लागेका बाबुछोराको अस्पतालले भर्ना लियो,"पाल्पा : ज्वरो आएको रुघाखोकी लागेको विरामीहरुलाई फिर्ता गरेको पाल्पाको एक नीजि मेडिकल कलेजले चौतर्फी दबाबपछि विरामीलाई पुन: बोलाएर भर्ना गरेको छ। बिहीबार साँझ चेकजाँच गरी सामान्य विरामी भन्दै लुम्विनी मेडिकल कलेजले फिर्ता गरेकोमा चौतर्फी दबाबपछि शुक्रबार पुन: २ जनालाई भर्ना गरेको हो। जिल्ला प्रशासन कार्यालय, जिल्लाका सांसद, जिल्लाका सुरक्षा निकायका प्रमुखहरुको चौतर्फी दबाबपछि मेडिकल कलेज बाध्य भएर शुक्रबार दिउँसो करीब पौने २ बजे २ जना विरामीलाई भर्ना गरेको हो। माथाँगढी गाउँपालिका४ झडेवा निवासी २४ वर्षीय विष्णुबहादुर सारु र उनको बुवा चन्द्रबहादुर सारु उच्च ज्वरो रुखाखोकीले एक सातादेखि सताएको थियो। रुपन्देहीको लुम्विनी क्षेत्रमा एक होटलमा काम गर्दै आएका सारु लकडाउनपछि पाल्पाको झडेवास्थित घरमा आएका थिए। लगातार ज्वरो र खोकी लागेपछि स्थानीय मेडिकलबाट औषधी खाए पनि निको नभएपछि विष्णु बिहीबार साँझ मात्र लुम्विनी मेडिकल कलेजमा उपचारको लागि पुगेका थिए। मेडिकल कलेजका चिकित्सक टोलीले आफुबाट सम्पुर्ण जानकारी लिइसकेपछि अवस्था सामान्य रहेको औषधी मात्र दिएर भर्ना गर्न नपर्ने र घरमा एक्लै कोठामा बस्न सुझाव दिँदै फर्काएको विरामी विष्णुले बताए। सारुका बाबु छोराको ज्वरो तथा रुघाखोकीलगायन अन्य लक्षण हेर्दा दुबैको स्याब परिक्षण गर्नुपर्ने अवस्था गाउँपालिकाको स्वास्थ्य टोलीले निकालेपछि सोही आधारमा लुम्विनी मेडिकल कलेजमा आइसोलेसन वेड भएकोले भर्ना हुन पठाएको माथागढी गाउँपालिकाका अध्यक्ष सन्तोष कुमार थापाले बताए। सारुका बाबु छोरालाई गाउँ फर्काउने अवस्था नभएको उनले बताए। सारुको परिवार, नजिकको ३ घरमा गाउँपालिकाले उच्च निगरानीमा राखिएको अध्यक्ष थापाले बताए। अस्पतालमा उपचार गर्न आएका विरामी फर्काएको कुरा सार्वजनिक भएपछि शुक्रबार बिहान मेडिकल कलेजमै प्रमुख जिल्ला अधिकारी यादव सुवेदी, तीन वटै सुरक्षा निकायका प्रमुख, जिल्लाका सांसदसहित टोली कलेजका व्यवस्थापकीय टिमसँग छलफलमा जुटेपछि अस्पताल भर्ना गरिएको हो। लुम्विनी मेडिकल कलेजले भने कलेजको बदनाम गर्न केही पक्ष लागेको जनाएको छ। कलेजका निर्देशक डा राजु शाक्यले केही सामाजिक संञ्जालमा आएजस्तो ७ सय स्वास्थ्यकर्मीलाई क्वारेन्टाइनमा राख्न नसक्ने नभनेको बताए। 'एक जना स्वास्थ्यकर्मीले बिहीबार साँझ फोन गर्नुभयो। लगातार औषधी खाँदा समेत एक जना विरामी ठिक भएन कोरोनाको लक्षण छ भनेपछि मैले कलेजमा पठाइदिनुस हामी हेर्छौं भनेको हुँ' निर्देशक डा शाक्यले भने 'विरामी पनि आए, मेरो मेडिकल टिमले चेकजाँच गरेपछि स्थिती सामान्य रहेकोले घर पठाएका हौं। घर फर्किँदा स्वास्थ्यकर्मीले तिमिलाई कोरोनाको आशंका छ तिमी अस्पताल भर्ना हुनै पर्छ भनेर मानसिक त्रास देखाएकोले विरामीलाई मानसिक त्रास नहोस भन्दै पुन मेडिकल कलेजले नै शुक्रवार बोलाएर दुबैलाई भर्ना गरेका हौं।' अहिले उनीहरुको अवस्था सामान्य रहेको डा शाक्यले बताए। उनीहरुका कोरोनाको कुनै लक्षण नभएको उनले बताए। प्रमुख जिल्ला अधिकारी यादव सुवेदीले भने 'गाउँ गाउँमा सामान्य ज्वरो, रुघाखोकी लाग्दा कोरोनाको सक्रमण भयो भनेर भन्ने तपाई हामी कुनै मेडिकल पर्सन नभएको, चिकित्सकले चेकजाँच गरेपछि अवस्था सामान्य रहेको विरामीलाई घर फर्काउनु स्वभाविक हो। सामान्य विरामीलाई जवरजस्ती कुनै पक्षबाट भर्ना गराउन खोज्नु विरामीको मानसिक अवस्था कमजोर बनाउनु हो।' यसअघि मेडिकल कलेज प्रभासले पुर्वाखोला गाउँपालिका४ विरकोटका खेमबहादुर सारु, तानसेन नगरपालिका६ जैसीचौपारीका बाबुराम विक र वगनासकाली गाउँपालिका२ का दामोदर कुमाललाई अस्पतालमा उपचार नगरी फिर्ता गरेको भन्दै चौतर्फी विरोध भएको थियो।"
"बोलेरो दुर्घटना हुँदा एकै गाउँका पाँच घाइते, दुईको अवस्था गम्भीर","दोलखा : उत्तरी दोलखाको गौरीशंकर गाउँपालिका५ सुरीको घामतारामा बोलेरो दुर्घटना ५ जना घाइते भएका छन्। घाइतेमध्ये २ जनाको अवस्था गम्भीर रहेको छ। शुक्रबार मध्यान्ह १२ बजे घामताराबाट सोही वडाको इविथान आउँदै गरेको बा १८ च ५१४८ नम्बरको बोलेरो दुर्घटना हुँदा ३५ वर्षीय बोलेरो चालक प्रेमबहादुर गुरुङ र २५ वर्षीय पवन गुरुङ गम्भीर घाइते भएका दोलखा प्रहरीले जनाएको छ। दुर्घटनामा ५५ वर्षीय रमेश गुरुङ, ४० वर्षीय गोविन्द गुरुङ, ४० वर्षीया दाङिमा शेर्पा घाइते भएको इलाका प्रहरी कार्यालय सिंगटीका इन्चार्ज प्रहरी निरीक्षक सुनजित तामाङले जानकारी दिए। घाइते ४ जनालाई प्राथमिक स्वास्थ्य चौकी सुरीमा प्राथमिक उपचार गरी हेलिकप्टरमार्फत काठमाडौं पठाइएको छ। बोलेरो सडकबाट करिव ५ मिटर तल पल्टेको थियो। घाइते सबै एकै गाउँका रहेका छन्। दुर्घटनास्थल सदरमुकाम चरिकोटबाट करिब ८५ किलोमिटर उत्तरमा पर्दछ।"
"लकडाउन उल्लंघन बढ्यो, ६ जना पक्राउ, १२४७ सवारी नियन्त्रणमा","विराटनगर : विश्वव्यापी महामारीका रुपमा फैलिएको कोरोना भाइरसको संक्रमणलाई रोक्नका लागि नेपाल सरकारले गरेको 'लकडाउन' उल्लंघन गर्ने क्रम मोरङमा बढेको छ । नेपालमा एकपछि अर्को गर्दै कोरोना संक्रमितको संख्या बढिरहे पनि 'लकडाउन' को पालना नागरिक स्तरबाट हुन नसकेको हो । मोरङका सबैजसो चल्तीका बजार र राजमार्ग सुनसान छन् । बजार, पसल, शैक्षिक संस्था, उद्योग कलकारखाना ठप्पै छन् । तर विराटनगर महानगरपालिकाका भित्री खण्ड र ग्रामीण क्षेत्रमा भने 'लकडाउन' को उल्लंघन हुनेक्रम दिन प्रतिदिन बढिरहेको छ । विशेष गरेर विराटनगरका भित्री सडक र चौकहरुमा अनआवश्यक रुपमा सर्वसाधारणको ठूलो हुल जम्मा हुने, सवारी साधनहरु चलाउने, भेलाजम्मा भएर गफगाफ गर्ने, एकै पटक ठूलो संख्यामा हिँडडुल गर्ने, एकअर्कामा भेटघाट गर्ने, सामूहिक रुपमा किनमेल गर्न बजार जाने, धेरै मानिसहरु जम्मा भएर साप्ताहिक हटिया लगाउने क्रम रोकिएको छैन । नेपाल र महानगरका प्रहरीले साप्ताहिक हटिया लगाउन रोक लगाइरहँदा प्रदेश १ की प्रदेशसभा सदस्य विन्ध्या कार्कीले सर्वसाधारण नागरिकलाई किनमेलका लागि सहज बनाउन साप्ताहिक हटिया लाग्न दिनुपर्ने आवाज उठाएकी थिइन् । उनको यो आवाजको चर्को आलोचना भएको छ । 'कोरोना फैलन नदिन सरकारले एकै ठाउँमा भीडभाड नगर्न र भेलाजम्मा नहुन आग्रह गर्दै मुलुकमा 'लकडाउन' गरेको छ । त्यसको पालना गर्नका लागि नागरिकलाई पनि सचेत बनाउने काम भइरहेको छ,' एक प्रहरी अधिकृतले भने, 'त्यही अनुरुप नगर प्रहरीसँग समन्वय गरेर हामीले साप्ताहिक हटिया लाग्न दिएनौं । तर सांसद नै आएर हटिया लाग्न दिनु पर्छ भन्दै केही मान्छे जम्मा पारेर उफ्रिन थाल्नुभयो ।' प्रहरीले धेरै मानिसहरुको जमघट हुँदा भीडभाडमा चाँडो कोरोनासर्ने भएकाले हटिया लाग्न दिन नसकिने अडान लिएपछि उनी आफै लज्जित भएर फर्किएकी थिइन्। 'कोरोना त्रासले विश्वलाई असर गरिरहेका बेला सांसद जस्तो मान्छे आएर साप्ताहिक हटिया लाग्न दिनु पर्छ भन्दै उफ्रिएपछि सबैमा हाँसो भयो,' एक प्रहरीले भने, 'हामी भीडभाड हटाउँदै हिँड्छौं । सांसद जस्तो व्यक्ति चैं सयौं मान्छेको जमघट हुने हटियाका पक्षमा वकालत गर्दै आउनु हुन्छ ।' 'लकडाउन'का समयमा घर बाहिर ननिस्कन, भेलाजम्मा नहुन र 'होम क्वारेन्टाइन'मा बस्न सरकारले आग्रह गरिरहे पनि त्यसको पूर्ण रुपमा पालना हुन नसकेको उपभोक्ता अधिकारकर्मी उत्तम ढुंगेलले बताए । 'विभिन्न मुलुकका नागरिकले सरकारले गरेको 'लकडाउन' उल्लंघन गर्दा कोरोना भाइरस एकबाट अर्कोमा सरेर ती मुलुकले ठूलो मानविय क्षति बेहोर्नु परिरहेको छ,' उनले भने, 'लकडाउनको पालना नगरे नेपालमा पनि त्यही नियती भोग्नु पर्ने हुन सक्छ ।' 'कोरोना संक्रमणबाट मानविय क्षति हुन नदिन र यसको संक्रमण फैलन नदिन सबै भन्दा ठूलो औषधि भनेकै 'लकडाउन'को पूर्ण रुपमा पालना गर्नु हो,' ढुंगेलले भने । कतिपय जान्ने बुझ्नेहरुले पनि यसलाई सामान्य रुपमा लिएर 'लकडाउन'को पालना नगर्ने गरेको उनले बताए । 'नेपाल सरकारले बेलैमा सावधानी अपनाएको छ,' उनले भने, 'कोरोनाबाट बच्न यसलाई पूर्ण रुपमा पालनाको विकल्पै छैन ।' ढुंगेलले उल्लंघन बढिरहेको विषयमा स्थानीय, प्रदेश र संघीय सरकारको ध्यान जानु पर्ने र थप कडाई गरेर जानु पर्ने अवस्था आएको बताए । उनले कतिपयले बुझेर र कतिपयले नबुझेर तथा कतिपयले बाध्यताले उल्लंघन गर्ने अवस्था आउने गरेको सुनाए । 'लकडाउन'उल्लंघन नरोकिएपछिप्रहरीले पनि कडा रुपमा उत्रन थालेको छ । मोरङ प्रहरी प्रमुख एसपी विश्व अधिकारीले पैदल हिँड्ने, साइकल, ठेला, रिक्सा, मोटरसाइकल लगायतका सवारीसाधन चलाउने क्रम नरोकिएपछि कडाई थालिएको बताए । 'नियमको पालना गर्नु पर्छ, नभए यसले भोलिका दिनमा ठूलै संकट निम्त्याउँदा भन्ने चेत सबैमा हुँदाहुँदै पनि पालना नगरेको पाइयो,' उनले भने, 'त्यही भएरसबै ठाउँमा निगरानी बढाएर कडाई गर्न थालिएको छ ।' 'लकडाउन' उल्लंघन गर्ने ६ जनालाई शुक्रबार बिहान पक्राउ गरेर कारबाही अघि बढाइएको एसपी अधिकारीले बताए । उनकाअनुसार सवारी साधन चलाउने लगायतका गतिविधी गरेको पाइएपछि सम्झाई बुझाई गर्दा पनि अटेर गरेर'लकडाउन' उल्लंघन गरेका कारण उनीहरुलाई पक्राउ गरिएको हो । घरमै बस्न र बाहिर ननिस्कनका लागि आग्रह गर्दा पनि अटेर गर्ने र सवारी साधन चलाउने गरेको पाइएपछि प्रहरी कडा रुपमा प्रस्तुत भएको उनले बताए । उल्लंघन गर्ने जोकोहीलाई पनि तत्काल नियन्त्रणमा लिएर कारबाही गरिने उनको भनाइ छ । प्रहरीले शुक्रबार बिहानमोरङबाट लकडाउन उल्लंघन गरेर चलाइएका एक हजार दुई सय ४७ वटा सवारीसाधनमोरङबाट नियन्त्रणमा लिएको छ । नियन्त्रणमा लिइएका सवारी साधनमा सात सय ७६ वटा मोटरसाइकल, ५२ वटा स्कुटर, २३ वटा कार र भेन, १४ वटा ट्याक्टर, २५ वटा ट्रक र तीन सय ३० वटा साइकल र ४० वटा सिटी सफारी तथा टेम्पो छन् । नियन्त्रणमा लिइएका सवारी साधनलाई तत्काल नछाडिने र आवश्यक कारबाहीपछि मात्रै सवारी धनीको जिम्मा लगाइने प्रहरीले जनाएको छ । प्रदेश १ को सामाजिक विकास मन्त्रालयको निगरानी प्रतिवेदन तथा अनुगमन समितिका संयोजक एवं स्वास्थ्य कार्यालय मोरङका प्रमुख ज्ञानबहादुर बस्नेतले कोरोना संक्रमण फैलन नदिन 'लकडाउन'को पूर्ण पालनानै सबै भन्दा ठूलो औषधि भएको बताए । उनले विदेशबाट आएकासँग हेलमेल नगर्ने, भीडभाडमा नजाने, दूरी कायम गर्ने, बाहिरबाट आएकासँगको सम्पर्कबाट टाढा बस्ने, साबुनपानीले नियमित हातगोडा धुने, स्यानिटाइजरको प्रयोग गर्ने लगायतका काम गर्दा यो संक्रमणबाट बच्न सकिने उल्लेख गरे । कोरोना एकबाट अर्कोमा सहजै सर्ने भएकाले दूरी कायम गर्ने र एकअर्कामा हेलमेल नगर्ने नै उत्तम उपाय हुने उनको भनाइ छ।"
वीपी प्रतिष्ठानमा कोरोना परीक्षण गरिएका २४ जनाको रिपोर्ट नेगेटिभ,"धरान : वीपी कोइराला स्वास्थय विज्ञान प्रतिष्ठान धरानमा कोभिड१९ कोरोना भाइरस परीक्षण सुरु भएसँगै २४ जना बिरामीको स्वाब परीक्षण गरिएको छ । प्रतिष्ठानमा कोरोना परीक्षणको प्रयोगशाला सुरु भएसँगै प्रदेश १ का विभिन्न जिल्लाबाट संकलन गरिएको कोरोना संक्रमणको नमूना परीक्षण गरिएको प्रतिष्ठानका सहायक प्रवक्ता डा अशोक ऐरले जानकारी दिएका छन् । नमूना परीक्षणबाट २४ जना बिरामीको स्वाब रिपोर्ट नेगेटिम देखिएको डा ऐरले जानकारी दिएका छन् । उनका अनुसार प्रतिष्ठानमा दैनिक १२ जनाको नमुना परीषण गरिने छ । परीक्षण गरिएको स्वाबको रिपोर्ट आउन १० देखि १२ घण्टा सम्म समय लाग्ने डा ऐरले बताएका छन् । प्रतिष्ठानमा कोरोना संक्रमत बिरामीको स्वाब परीक्षण गर्न माइक्रोबायोलोजी विभागका प्रमुख प्रा डा बसुदा खनाल, डा नारायण भट्टराईलगायतका चिकित्सक र ल्वाब टेक्निसियनको जनशक्ति परिचालन गरिएको प्रतिष्ठानका निर्देशक डा गौरीशंकर साहले बताए । प्रतिष्ठानमा कारोना रोगको परीक्षण सूचारु भएसँगै प्रदेश १ र २ बाट कोरोना संक्रमित बिरामीको नमूना परीक्षणका लागि आउने गरेको उनले बताए ।"
एयर अरेबियाको विमानबाट आएका तनहुँका पाँचैजनाको स्वास्थ्य अवस्था सामान्य,"दमौली : एयर अरेबियाबाट चैत्र ६ गते नेपाल आइपुगेका मध्ये पाँचजना तनहुँका भएको खुलेको छ।  कल साइन को सो फ्लाइटबाट आएका धादिङका एक युवामा कोरोना संक्रमण देखिएको थियो । अध्यागमन विभागमार्फत खोजी गर्ने क्रममा तनहुँका पाँचजना आएको देखिएपछि तनहुँ प्रहरीले सबैको पहिचान गरेको छ । प्रहरी नायब उपरीक्षक लीलाराज लामिछानेका अनुसार व्यास र भानु नगरपालिकामा एकजना, ऋषिंग गाउँपालिकामा २ र अर्का एक काठमाडौं छन् । प्रहरीले उनीहरुको निवासमा नै गएर क्वारेन्टाइन बसेको जानकारी लिएको बताएको छ । 'सबै ठाउँमा घरमै बसेको पाइयो, उनले भने,' बाहिर नजान र अझ सजगता अपनाउन भनेका छौं।' लामिछानेका अनुसार स्थानीयले ज्वरो आएको भनेका केही व्यक्तिको परीक्षणका क्रममा अवस्था साधारण रहेकाले उनीहरुलाई घरमा नै क्वारेन्टाइन बस्न भनिएको छ । शुक्रबार मात्र प्रहरीले दमौली बस्दै आएका एक युवालाई लगेर परीक्षण गराएको थियो । व्यास २ का वडा अध्यक्ष काशीराम श्रेष्ठले पनि आफूहरूले अझ केही दिन घरभित्र नै रहन उनीहरुलाई सम्झाएको बताए। एक युवा केही दिनअघि पसलमा बसेको र उनलाई ज्वरो आएपछि मालेबगर क्षेत्रमा त्रास फैलिएको थियो।"
बेनीको आइसोलेशनमा रहेकी युवतीमा कोरोना नभएको पुष्टि,"बेनी : जिल्ला सदरमुकामस्थित बेनी अस्पतालको आइसोलेशनमा रहेकी युवतीमा कोरोना संक्रमण नभएको पुष्टि भएको छ । बागलुङ घर भई पर्वतको जलजला गाउँपालिकाको वारीबेनीमा बस्दै आएकी २७ वर्षीया युवतीमा कोरोनासँग मिल्ने लक्षण देखिएपछि आइतबार बेनी अस्पतालको आइसोलेसनमा भर्ना गरिएको थियो। उनमा कोरोना संक्रमणको आशंकामा स्वाबको नमुना संकलन गरेर मंगलबार पोखराको प्रयोगशालामा पठाइएको थियो । अस्पतालका डाक्टर मनोज घिमिरेले प्रयोगशालाबाट शुक्रबार बिहान युवतीको रिपोर्ट नेगेटिभ भएको अनौपचारिक जानकारी आएको बताए । उनका अनुसार ज्वरो, रुघाखोकी र स्वासप्रस्वासमा समस्या देखिएपछि अस्पतालको आइसोलेशनमा भर्ना भएकी ती युवतीको स्वास्थ्य अवस्था सामान्य छ । यसैगरी बेनीको न्यु वेष्ट पोइन्ट आवासीय माविको क्वारेन्टिममा रहेका एक युवाको स्वास्थ्इमा समस्या देखिएपनि कोरोना आशंकामा बिहीबार उनको स्वाबको नमुना संकलन गरेर पोखरा स्थित प्रयोगशालामा पठाइएको डाक्टर मनोज घिमिरेले बताए । १७ वर्षका ती युवक हालै भारतको मुम्बईबाट आएका थिए । बेनी नगरपालिका९ का ती युवकलाई क्वारेन्टाइनमा बसेकै अवस्थामा ज्वरो, रुघाखोकी र श्वासप्रश्वासमा समस्या देखिएको छ । म्याग्दी जिल्लाभर १२५ शैयाका क्वारेन्टाइन छन् । विदेशबाट फर्किएका र कोरोना आशंका गरिएका ५१ जना क्वारेन्टाइनमा बसेका जिल्ला प्रशासन कार्यालयले जनाएको छ ।"
लकडाउनमा सवारी चालकको यात्रा अनुभव : प्रहरीको अभद्र व्यवहारले बेकारमा आएजस्तो लाग्यो,"भैरहवा : लुम्बिनीबाट पर्यटकको उद्दार गरी काठमाडौं पुरयाउने सवारी चालकले भने धेरै दुःख खेप्नु परेको बताएका छन्। पर्यटकलाई काठमाडौं लैजानका लागि प्रशासनले अनुमतिपत्र दिएपनि सवारी चालक र पर्यटकलाई प्रहरीले बाटोभरी दुःख दिएको चालकले गुनासो पोखे । लकडाउनका बेला कमाइ भन्दा पनि मानवीय नाताले पर्यटकको उद्दार गर्न भैरहवाबाट काठमाडौं जान तयार भएका थिए सवारी चालक अजय चौधरी । रुपन्देहीको मायादेवी गाउँपालिका ८ सोनारेतका चालक चौधरी बिहीबार बिहानै गाडीको सिसामा जिल्ला प्रशासन कार्यालय रुपन्देहीले दिएको अनमुति पत्र टाँस गरे पर्यटक लिन भैरहवाबाट लुम्बिनी पुगे । त्यहाँबाट पर्यटकलाई लिएर काठमाडौं लागि हिँडे । एकाबिहानै बाटोमा खासै प्रहरी देखिएनन् तर, बिहान करिब आठ बजे मुग्लिङ पुगेका उनलाई त्यहाँ ट्राफिक प्रहरीले रोके । केरकार गरे । जान पाइँदैन पनि भने । 'विदेशी पर्यटकलाई काठमाडौं छोडन जान लागेको अनुमतिपत्र देखाउँदा पनि प्रहरीले मानेनन्' चालक चौधरीले भने, 'केही समय रोकेर केरकार गर्दै दुःख दिए, त्यसपछि केही नभनी छाडिदिए ।' थानकोट पुग्दा फेरी त्यहाँका प्रहरीले रोके । त्यहाँ पनि फेरी केही बेरसम्म रोके । त्यहाँबाट जान दिएनन् । केरकार गरे । 'बुधबार जारी भएको अनुमतिपत्रमा बिहीबार किन हिँडेको ? यहीबाट फिर्ता जा भन्न थाले,' आफ्नो अनुभव सुनाउँदै उनले भने, 'अनुमतिपत्र नक्कली हो समेत भन्न भ्याए। पछि सम्झाई बुझाई गरी बुधबार बेलुका बनेको अनुमतिपत्र हो भने पछि बल्ल बल्ल जान दिए ।' 'बाटोभरी प्रहरीको अभद्र व्यवहारले बेकारमा आए जस्तो लागेको थियो,' उनले सुनाए, 'काउन्सलर कार्यालय पत्र त्यसमाथि जिल्ला प्रशासन कार्यालद्धारा अनुमतिपत्र सहितको छाप हुँदा पनि धेरै दुख पाइयो ।' उनले थपे 'त्यो पर्यटकले के सोचे होलान ? जसले आफू विदेशी भएको भिसासहितको पासपोर्ट बाटो भरी फिजाउँदै हिँड्नु पर्यो ।' उनले काठमाडौंबाट फिर्ता आउँदा खासै समस्या नभएको बताए । धादिङबाट पोसाकमा रहेका प्रहरीले नारयणघाट छाड्न आग्रह गरे । प्रहरीलाई बसालेर आउँदा गाडी कतै रोक्नु परेन । सोधपुछ, चेकजाँच केही भएन । त्यहाँसम्म आउँदा कुनै समस्या परेन । 'गाडीमा प्रहरी नबसेको सायद फर्किने क्रममा झन धेरै दुःख पाउन्थ्यो होला ?,' उनले भने । तर, नारायाणघाट प्रहरी झरेपछि दिउँसो ३ बजे आफू भुमही पुग्दा त्यहाँ ट्राफिक प्रहरीले रोके । 'प्रहरीले हिजोको पत्रमा आज किन हिँडेको ? यो फोटो कपी हो, सक्कल खोइ ? यहीबाट काठमाडौं फिर्ता जा भन्दै गाडी अगाडि बढ्न दिएनन्, उनले भने, 'उनीहरुलाई सम्झाउन धेरै दुःख भयो, तर जसतसो सम्झाई बुझाई गरेर त्यहाँबाट घर आए ।' 'अनुमतिपत्रसहित विदेशी पर्यटक लिएर जाँदा त यती दुःख झेल्नु पर्र्यो,' उनले आफ्नो यात्रा अनुभव सुनाउँदै भने, 'नेपाली लिएर गएको भए त बाटोमै अलपत्र परिने रहेछ।'"
छाकटार्न समस्या भएकालाई खाद्यान्न सहयोग,"धनगढी : लकडाउनले विपन्न परिवारलाई छाक टार्न समस्या भएपछि खाद्यान्न वितरण गर्न सुरु गरेको छ । विश्वव्यापी रुपमा फैलिएको कोरोना भाइरस संक्रमणले गर्दा ११ दिनदेखि लकडाउन छ । यसले गर्दा दैनिक ज्याला गरी छाक टार्ने वर्गलाई समस्या भएको छ । धनगढी उपमहानगरपालिकाले खाद्यान्न सहयोग दैनिक ज्यालादारी गर्ने मजदूर, अति विपन्न र आर्थिक अवस्था कमजोर भएका नागरिकलाई राहत वितरण सुरु गरेको हो । धनगढी उपमहानगरपालिकाले पहिलो पटक वडा नम्बर ८ को भद्रपुर शिविरका ७६ घर परिवारलाई खाद्यान्न सहयोग गरेको छ । लकडाउनका कारण दैनिक गुजारा चलाउन नसक्ने अवस्थामा पुगेका नागरिकलाई सरकारले चैत १६ गते स्थानीय तहमार्फत् राहतस्वरुप खाद्यान्न वितरण गर्ने निर्णय गरेको थियो । दिनभरी अर्काको मजदूरी गरेर खानेलाई सहयोग पाएपछि उनीहरुले व्यक्त गरेका छन् । उमहानगरले प्रति परिवार चामल १० किलो, दाल २ किलो, तेल एक लिटर, नुन १ किलो, आलु र प्याज १ किलो खाद्यान्नको प्याकेज बनाएको छ । लकडाउनले दैनिक चलाउनै समस्या भएपछि राहत वितरण सुरु गरेको धनगढी उपमहानगरपालिका वडा नम्बर ८ का वडा अध्यक्ष नारायण बरालले बताए । उनले ८ नम्बर वडामा रहेका २ सय परिवारलाई राहत प्रदान गरिने जानकारी दिए । धनगढी उपमहानगरपालिकाका मेयर नृपबहादुर वडले १९ वटै वडामा राहत वितरण सुरु भएको बताए । देशमा एक प्रकारको बिपद् आएको छ,' उनले भने, 'यसमा सबैले सहयोग गर्न आवश्यक भएको छ । जसक आर्थिक अवस्था कमजोर छ । त्यसले मात्र राहत प्याकेज लिनु नै सबैको हित हुन्छ ।' राहत वितरण न्यायोचित तरिककाले वितरण हुने मेयरले दाबी गरे । मेयर वडले ब्यक्तिगत रुपमा नभई संस्थागत रुपमा राहत वितण गरिदिन नगरवासी लाई आग्रह गरे । लकडाउनले ११ दिन देखि धनगढी लगायत धनगढीको आर्थिक स्थित ठप्प रहेको छ । विपन्न परिवारलाई सहयोग गर्ने दाताहरु पनि बढ्दै गएका छन् । विभिन्न स्थानीयतह मार्फत राहत वितरण भईरहेको हो । विभिन्न संघ संस्था र व्यक्तिगत रुपमा खाद्यान्न सहयोग हुने क्रम जारी छ । विपन्न परिवालाई भन्दै उपमहानगरलाई बेहडाबाबा मन्दिर व्यवस्थापन सेवा समितिले खाद्यान्न सामग्री उपलब्ध गरेको छ । उपमहानगरपालिकाका प्रमुख नृपबहादुर वडलाई मन्दिर व्यवस्थापन सेवा समितिका सचिव पदमराज जोशीलगायतको टिमले खाद्यान्न सामग्री हस्तान्तरण गरेका हुन्। यस्तै धनगढीमा रहेको हिमशिखर सहकारी संस्थाले मजदुरी गरेर खाने बर्गका लागि भन्दै खाद्यान्न सहयोग गरेको छ । धनगढी उपमहानगरपालिका वडा नम्बर ४ का वडा अध्यक्ष दिपककुमार थापा क्षत्री पनि व्यक्तिगत रुपमा खाद्यान्न सहयोग गरेका छन् ।"
मजदुरलाई चामल वितरण,बैतडी : लकडाउनका कारण दैनिक ज्याला मजदुरी गर्ने नागरिकलाई दैनिक छाक टार्न समस्या भएपछि जिल्लाको दशरथचन्द नगरपालिकाले चामल वितरण सुरु गरेको छ। नगर क्षेत्रभित्र रहेका दैनिक मजदुरी गरेर खाने व्यक्तिको तथ्यांक संकलन गरेर चामल वितरण गरिएको नगरपालिकाका उपप्रमुख मीना चन्दले बताइन् । उनका अनुसार ११ वटै वडामा मजदुरको तथ्यांक संकलन गरेर चामल वितरण गरिएको हो। शुक्रबार ५ र ७ नम्बर वडामा मजदुरहरुलाई चामल वितरण गरिएको उपप्रमुख चन्दले बताइन् । वडा नम्बर ५ मा २ सय बढी मजदुरलाई चामल वितरण गरिएको छ भने ७ मा १९० परिवारलाई चामल वितरण गरिएको छ । ५ जनासम्मको परिवारलाई १० केजी र ५ जनाभन्दा बढी सदस्य भएको परिवारलाई १५ केजीका दरले चामल वितरण गरिएको नगरपालिकाका प्रवक्ता चक्रप्रसाद शर्माले बताए । प्रत्येक टोलटोलमा पुगेर तथ्यांकमा समेटिएका नागरिकलाई मापदण्ड अनुसार चामल वितरण भइरहेको नगरपालिकाका नायब सुब्बा राजेन्द्र बिष्टले बताए ।
"प्रदेश १ मा ५९ नमूना संकलन, ४२ जनाको कोरोना रिपोर्ट नेगेटिभ","विराटनगर : हालसम्ममा प्रदेश १ का विभिन्न जिल्लाबाट कोरोना भाइरस (कोभिड १९) का शंकास्पद ५९ जनाको नमूना संकलन गरिएको छ । बिहीबार मात्रै पाँचजनाको नमूना संकलन गरी परीक्षणका लागि धरान पठाएको सामाजिक विकास मन्त्रालययका प्रवक्ता डा सुरेश मेहताले जानकारी दिए। बिहीबार ओखलढुङ्गाबाट २ र सोलुखुम्बुबाट ३ जना शंकास्पद व्यक्तिको नमूना संकलन गरिएको हो । नमुना संकलन गरिएको मध्ये ४२ जनाको रिपोर्ट समेत आएको छ । आएमध्ये सबै रिपोर्ट नेगेटिभ रहेको मन्त्रालयले जनाएको छ । हालसम्म झापाबाट ५, मोरङबाट ९, सुनसरीबाट २५, धनकुटाबाट १, तेह्रथुमबाट २, संखुवासभाबाट १, भोजपुरबाट २, सोलुखुम्बुबाट ५, ओखलढुङ्गाबाट २, उदयपुरबाट ४ र पाँचथरबाट ३ जना शंकास्पद व्यक्तिको नमूना संकलन भएको छ । विहीबार सम्ममा कोरोना भाईरसका शंकास्पद १ सय ८८ जना विरामीले अस्पतालमा नाम दर्ता गराएका छन् । जसमा सुनसरीबाट १ सय ६९, मोरङ, झापा र सोलखम्बुबाट ५५ जना र उदयपुर र पाँचथर २२ जनाले नाम दर्ता गराएको डा मेहताले बताउनुभयो । प्रदेश १ मा विहीबार सम्म आईसोलेसनमा ११ जना भर्ना भएका छन् । भर्ना भएका मध्ये ६ जना पुरुष र ५ जना महिला रहेका छन् । सुनसरीबाट १, ओखलढुङ्गा र उदयपुरबाट २२ जना महिला रहेका छन् । मोरङबाट ४, ताप्लेजुङ र पाँचथरका ११ जना पुरुष रहेका छन् । प्रवक्ता मेहत्ताका अनुसार आईसोलेसनमा रहेका ४ जना डिस्चार्ज भएका छन् । प्रदेश १ का ४३ अस्पतालले ४ सय १ आईसोलेसन वेड तयारी अवस्थामा राखेको छ । प्रदेशभरमा ३ सय ९७ वटा फिवर क्लिनिक सञ्चालनमा रहेका छन् ।"
"भागेर भारत गएको जोडी फर्कि आउँदा पक्राउ, क्वारेन्टाइनको भयो बास","जनकपुरधाम : नेपालबाट भागी भारत पुगेर एक महिनापछि फर्कि आएको एक जोडीले बिहे गर्न लाग्दा पक्राउ गरेर क्वारेन्टाइनमा राखिएको छ । धनुषाको शहिदनगर नगरपालिका ५ पछेर्वा मुसहरी टोलका युवा युवतीले पञ्चको निर्णय अनुसार बिहे गराउन लाग्दा प्रहरीले पक्राउ गरी क्वारेन्टाइनमा राखिएको छ । करिब महिना दिनअघि भागेर भारत पुगेको दुवैजना तीन दिनअघि पुनः घर फर्किएको थियो । घर फर्किएका दुवैजनालाई बिहीबार बिहान गाउँका पञ्चहरुको भेलाले दण्ड जरिवानासहित विवाह गराउन लाग्दा पक्राउ गरिएको शहिदनगर नगरपालिकाका मेयर उदय कुमार बरबरिया यादवले जानकारी दिए । उनले भने, 'महिना दिनअघि दुवै भागेर छिमेकी मुलुक भारत पुगेका थिए।फेरी उताबाट भागेर नेपाल आइपुगेको दुई दिन भएको थियो, पञ्चहरुले दण्ड जरिवानासहित बिहे गराउन लाग्दा प्रहरीको सहयोगमा पक्राउ गरेर क्वारेन्टाइनमा राखेका छौं ।' पक्राउ परेका युवायुवती दुवै दलीत मुसहर समुदायका हुन्। पञ्चहरुले पञ्चायतमा समाजिक नियम उल्लंघन गरेर भागेको आरोपमा केटा पक्षलाई डेढ लाख र केटी पक्षलाई १ लाख जरिवाना गरी विवाह गराउन लागेको अवस्थामा प्रहरीले पक्राउ गरेको उपमेयर शिलादेवी कापरले जानकारी दिइन् । घटनाको सन्दर्भमा इलाका प्रहरी कार्यालय यदुकूहाका प्रहरी निरीक्षक दिपकबाबु केसीले पक्राउ भन्दा भारतबाट फर्किएर आएको दुवैलाई कोरोना संक्रमणको शंकास्पद अवस्थामा क्वारेन्टाइन पठाइएको जानकारी दिए । उनले भने, 'विवाहको पछिल्लो चरणको कुरा हो, उमेर पुगेको नपुगेको भन्दा पनि क्वारेन्टाइनमा राख्नु कोरोना संक्रमणको निगरानी मात्र हो ।' १० लाख बिमा, एम्बुलेन्स निःशुल्क कोरोना भाइरस (कोभिड१९) को संक्रमण रोक्न उपचार तथा व्यवस्थापनमा खटिएका स्वास्थ्यकर्मी शहिदनगर नगरपालिकाको तर्फबाट १० लाखको बिमाको निर्णय गरेको छ । कोरोना भाइरसविरुद्ध दिनरात नभनी काममा खटिएका स्वास्थ्यकर्मीलाई सुरक्षित वातावरण निर्माणका लागि १० लाखको बिमा गरिएको मेयर उदय कुमार बरबरिया यादवले जनाए । उनले भने, 'उपचारमा खटिएका स्वास्थ्यकर्मीको लागि प्रोत्साहन स्वरुप प्रतिदिन ५ सय भत्ता र बिमाको निर्ण गरेका हौं । कोरोना संक्रमितलाई रेफर गर्नुपरे निःशुल्क एम्बुलेन्स र प्रत्येक स्वास्थ्यकर्मीलाई छुट्टाछुट्टै पीपीई सेट, ग्लोब्स, मास्क सहितका उपकरणहरु उपलब्ध गराएको जानकारी दिए ।"
"रामेछापमा क्वारेन्टाइनमा बस्नेको संख्या ८० पुग्यो, कुन स्थानीय तहमा कति ?","काठमाडौं : रामेछापका विभिन्न स्थानीय तहमा निर्माण भएका क्वारेन्टाइनमा बस्नेको संख्या ८० पुगेको छ। छिमेकी मुलुक भारत र अन्य विभिन्न देशहरुबाट आएका ७२ जनालाई होम क्वारेन्टाइन र ८ जनालाई सामुदायिक क्वारेन्टाइनमा राखिएको जिल्ला स्वास्थ्य कार्यालय रामेछापका निमित्त कार्यालय प्रमुख जितेन्द्रकुमार कर्णले जानकारी दिए। विश्वव्यापी महामारीको रुपमा फैलिएको कोरोना भाइरस (कोभिड१९) को जोखिम न्यूनीकरणका लागि रामेछाप जिल्लाका आठवटै स्थानीय तहले आइसोलेसन तथा क्वारेन्टाइन निर्माणलाई प्राथमिकता दिएका छन्। कर्णकाअनुसार शुक्रबार दिउँसोसम्म जिल्लामा ५३ बेडको आइसोलेसन र २६६ बेडको क्वारेन्टाइन निर्माण भइसकेको छ। क्वारेन्टाइनमा शंकास्पद र बाहिरबाट आएका मानिसहरुलाई राख्ने प्रबन्ध मिलाएको उनले बताए। कर्णकाअनुसार आज दिउँसोसम्म रामेछाप नगरपालिकामा २६ जना, सुनापति गाउँपालिकामा २२ जना, दोरम्बा गाउँपालिकामा ४ जना, खाँडादेवी गाउँपालिकामा ११ जना, गोकुलगंगा गाउँपालिकामा ३ जना, मन्थली नगरपालिकामा ९ जना र लिखु गाउँपालिकामा ५ जनालाई क्वारेन्टाइनमा विशेष निगरानीमा राखिएको छ। कर्णले दोरम्बा गाउँपालिकामा ६ जना, गोकुलगंगा गाउँपालिकामा ४ जना र मन्थली नगरपालिकामा १ जनालाई होम क्वारेन्टाइनमा निगरानी राखिएको भएपनि उनीहरुमा स्वास्थ्य समस्या नदेखिएकाले निगरानीबाट हटाइएको बताए। कुन स्थानीय तहमा कति आइसोलेसन र क्वारेन्टाइन बेड ? जिल्ला स्वास्थ्य कार्यालय रामेछापका प्रमुख कर्णकाअनुसार रामेछाप नगरपालिकामा ७ आइसोलेसन बेड र ७० क्वारेन्टाइन बेड, मन्थली नगरपालिकामा २२ आइसोलेसन बेड र २० क्वारेन्टाइन बेड, सुनापति गाउँपालिकामा ६ आइसोलेसन बेड, खाँडादेवी गाउँपालिकामा ११ आइसोलेसन बेड र ४३ क्वारेन्टाइन बेड, दोरम्बा गाउँपालिकामा ७ आइसोलेसन बेड र १६ क्वारेन्टाइन बेड, उमाकुण्ड गाउँपालिकामा ५३ क्वारेन्टाइन बेड, गोकुलगंगा गाउँपालिकामा २१ क्वारेन्टाइन बेड, लिखु गाउँपालिकामा ४३ क्वारेन्टाइन बेड निर्माण भएका छन्। जनप्रतिनिधिहरु विश्वव्यापी रुपमा फैलिएको कोरोना भाइरसको सङ्क्रमण नियन्त्रणका लागि आफ्नो गाउँगाउँमा पुगेर सचेतना जगाउन सक्रिय रहेका छन्। उनीहरुले छिमेकी देश भारत लगायत अन्य देशबाट फर्किएका व्यक्तिका बारेमा सूचना दिन पनि गाउँगाउँका नागरिकलाई अनुरोध गरेका छन्। तामाकोसी सहकारी अस्पताल मन्थलीमा तयारी अवस्थामा राखिएका आइसोलेसन बेड । तस्बिर सौजन्य : डा सुमन कर्माचार्य"
कोरोनाविरुद्ध खट्नेलाई बिमा र भत्ता,"रोल्पा : रुन्टीगढी गाउँपालिकाले कोरोनाविरुद्ध खटिएका कर्मचारी, स्वास्थ्यकर्मी, सुरक्षाकर्मी र नगर प्रहरीलाई अतिरिक्त जोखिम भत्ता दिने भएको छ। स्वाथ्यकर्मीलाई ५ लाखसम्मको जोखिम बिमा हुनेछ। स्वास्थ्यकर्मीले सरकारले प्रदान गर्ने ५ लाखको बिमासहित ७५ प्रतिशत जोखिम भत्ता पाउनेछन्। गाउँपालिकाले कर्मचारी, सुरक्षाकर्मी र नगर प्रहरीलाई ५० प्रतिशत जोखिम भत्ता दिनेछ। कोरोना महामारीविरुद्ध अहोरात्र खटिनेहरूको मनोबल बढाउन गाउँपालिकाले यस्तो निर्णय गरेको पालिका अध्यक्ष बालाराम बुढामगरले जनाए। सो गाउँपालिकाले ३० लाख रुपैयाँको कोरोना विपद् कोषसमेत खडा गरेको छ। गाउँपालिकाले ३० लाखको कोष स्थापना गरेको छ। नौ वटै वडाले कोषमा ३७ लाख ५० हजार रुपैयाँ जम्मा गर्ने भएका छन्। सो गाउँपालिकामा कतारबाट फर्किएका एक युवकलाई ज्वरो देखिएपछि स्वास्थ्यकर्मीले दाङको बेलझुण्डीस्थित कोरोना अस्पताल रेफर गरेका छन्। त्रिवेणी गाउँपालिकाले पनि १५ लाखको कोरोना विपद् कोष स्थानपना गरेको छ। कोषको रकम पर्याप्त नभएपछि थपिने अध्यक्ष शान्तकुमार वलीले बताए। उनका अनुसार क्वारेन्टाइनमा रहेकालाई खानाको व्यवस्था कोषबाटै गरिनेछ। जरुरी काममा पासको व्यवस्था भारत र अन्यत्रबाट फर्किएकाहरूको चहलपहल बढेपछि टोलमै लकडाउन गरिएको छ। रुन्टीगढी, त्रिवेणीलगायत गाउँपालिकाले एउटा टोलबाट अर्को टोल जान रोक लगाएका छन्। त्रिवेणी गाउँपालिकाले अत्यावश्यक काममा जानआउन पासको व्यवस्था गरेको छ। रुन्टीगढीमा मात्रै भारतका विभिन्न भेगबाट ८० जना भन्दा बढी फर्किएका छन्। काठमाडौंका इँटा भट्टा र भारतबाट फर्किनेलाई त्रिवेणी गाउँपालिकाले ३५ वटा क्वारेन्टाइनमा राखेको छ। पश्चिम रोल्पाको गंगादेव गाउँपालिकामा भारतबाट ३ सयभन्दा बढी फर्किएका छन्। फर्किने सबैलाई क्वारेन्टाइनमा बस्न निर्देशन दिँदै गाउँघर घुमफिर गर्न रोक लगाइएको छ।"
स्वास्थ्यकर्मी नै असुरक्षित,"सुर्खेत : कर्णालीमा कोरोना रोकथाम र नियन्त्रणमा खटिएका स्वास्थ्यकर्मी नै जोखिममा छन्। आवश्यक स्वास्थ्य उपकरण र सामग्री नहुँदा दुर्गममा खटिएका स्वास्थ्यकर्मी जोखिम मोलेर कोरोना नियन्त्रणमा जुटेका हुन्। स्वास्थ्य उपकरण उपलब्ध नहुँदा आफूहरू नै जोखिममा परेको स्वास्थ्यकर्मीले गुनासो गरेका छन्। कोरोना भाइरसको त्रासका कारण कर्णालीका अधिकांश स्थानीय तहले नाकामा हेल्थडेस्क सञ्चालन गरेका छन्। तर, दुर्गममा स्थापना गरिएका ती हेल्थडेस्क नाम मात्रका छन्। सामान्य ज्वरो नाप्ने उपकरण र मास्कसमेत उपलब्ध छैन। सदरमुकाममा रहेका अस्पतालमा पनि चिकित्सकले आफ्नो सुरक्षाका लागि लगाउने पीपीई पाएका छैनन्। यसकारण पनि आफूहरू जोखिम मोलेर उपचारमा खट्नुपरेको स्वास्थ्यकर्मीको भनाइ छ। दैलेखको महावु गाउँपालिकाले चारवटा नाकामा हेल्थडेस्क राखेको छ। तर, ती हेल्थडेस्कमा ज्वरो नाप्ने थर्मल गन छैन। त्यहाँ टाढाबाट सुरक्षित रूपमा ज्वरो नाप्ने थर्मल गन नहुँदा स्वास्थ्यकर्मीले थर्मोमिटरले नै चेकजाँच गरिरहेका छन्। मानिसको काखीमुनि च्यापेर ज्वरो नापिने थर्मोमिटरबाट भाइरस एक व्यक्तिबाट अर्कोमा संक्रमण सजिलै सर्ने सम्भावना हुन्छ। तैपनि, जोखिम मोलेर थर्मोमिटरले चेकजाँच गरिरहेको हेल्थडेस्कमा खटिएका स्वास्थ्यकर्मी प्रेम विष्टले बताए। उनका अनुसार गाउँपालिकाका कुनै पनि हेल्थडेस्कमा ग्लोब्स र स्यानिटाइजर छैनन्। दुर्गम जिल्ला डोल्पाको अवस्था पनि उस्तै छ। जिल्लाको त्रिपुरासुन्दरी नगरपालिकाले कोरोनाको संक्रमण रोक्न सात स्थानमा हेल्थडेस्क स्थापना गरेको छ। तर, त्यहाँ पनि थर्मल गन, मास्क र स्यानिटाइजर उपलब्ध छैन। त्रिपुराकोट हेल्थडेस्कका अहेव शेरबहादुर कठायतले भने, थर्मल गनका लागि नगरपालिकासँग अनुरोध गरेका थियौं तर उपलब्ध नहुँदा थर्मोमिटरबाटै काम चलाउनुपरेको छ। यसले ज्वरो नाप्दा छालाका रोग र कोरोनाको संक्रमण सजिलै सर्ने खतरा छ, यसले हामी पनि असुरक्षित छौं। दुर्गममा कार्यरत स्वास्थ्यकर्मीले मास्ककै भरमा हेल्थडेस्क सञ्चालन र बिरामीको उपचार गर्दै आएका छन्। जुम्लाको हिमा गाउँपालिकाका अध्यक्ष रजबहादुर शाहीले उपकरण र सामग्री नहुँदा स्वास्थ्यकर्मीले जोखिम मोलेर काम गरिरहेको बताए। हेल्थडेस्क सुरु गरेको साता बितिसक्दा पनि थर्मल गन पाउन नसकेको अध्यक्ष शाहीले बताए। विश्वलाई नै त्रसित तुल्याएको कोरोनाको संक्रण फैलिन नदिन गाउँगाउँमा हेल्थडेस्क स्थापना गरिएका छन्। अधिकांश हेल्थडेस्क र स्वास्थ्य संस्थामा स्वास्थ्य उपकरण छैनन्। यसबाट सबैभन्दा त्रसित स्वास्थ्यकर्मी नै बनिरहेका हुन्। स्वास्थ्यकर्मीलाई संक्रमण नहोस् भन्नका लागि पीपीई सेट, ग्लोब्स र स्यानिटाइजरजस्ता सामग्री अनिवार्य मानिन्छ। तर, दुर्गममा आधारभूत सामग्रीबिनै स्वास्थ्यकर्मी काम गर्न बाध्य छन्। स्वास्थ्यकर्मीले आधारभूत स्वास्थ्य सामग्री माग गरे पनि स्थानीय तहले भने हेल्थडेस्कलाई हल्का रूपमा लिएका छन्। स्थानीय तहले प्रदेश सरकारले स्वास्थ्य सामग्री उपलब्ध नगराएको गुनासो गरिरहेका छन्। प्रदेश सरकारले दिएन, हामी आफैंले किन्न खोज्दा बजारमा पाएनौं, जुम्लाको हिमा गाउँपालिका अध्यक्ष रजबहादुर शाहीले भने, मास्क नै नपाउने अवस्थामा पीपीई सेट र स्यानिटाइजर त असम्भव नै भयो। स्थानीय तहले प्रदेशको मुख ताकिरहँदा प्रदेश सरकार भने केन्द्रकै भरमा छ। प्रदेश सरकारसँग स्वास्थ्य सामग्री छैन, हामीले पनि केन्द्रसँग मागेका छौं, कर्णाली प्रदेश सरकारका प्रवक्तासमेत रहेकी भूमि व्यवस्था, कृषि तथा सहकारीमन्त्री विमला केसीले भनिन्, अब केन्द्र सरकारले पठाउनेबित्तिकै स्थानीय तहमा पठाउनेछौँ।"
क्वारेन्टाइनमा बसेकालाई दुई दिनमै घर पठाइयो,"दैलेख : जिल्लाको महाबु गाउँपालिकाले क्वारेन्टाइनमा बसेका व्यक्तिलाई दुई दिनमै घर पठाएको पाइएको छ । कोरोना भाइरस (कोभिड१९) को संक्रमण फैलिन नदिन सरकारले लकडाउन गरेपछि रातारात गाउँ फर्किएका क्वारेन्टाइनमा राखिएको थियो । भारतलगायत तेस्रो मुलुकबाट फर्किएका र नेपालकै अन्य जिल्लाबाट फर्किएका व्यक्तिलाई १४ देखि १७ दिनसम्म क्वारेन्टाइनमा राख्नुपर्ने सरकारको नीति भएपनि स्थानीय तहले दुई दिनमै घर पठाउनु गलत भएको स्थानीयले बताएका छन् । लकडाउनको समयमा उनीहरु बाग्लुङ जिल्लाबाट महाबु गाउँपालिकामा आएका थिए । त्यहाँ रोजगारीका लागि गएकाहरु लकडाउन पछि गाउँ फर्किएका थिए । महाबु गाउँपालिकाका कमलबहादुर सिंह, प्रकाश विक, राजबहादुर सुनार, नदराम विक, कविराज सुनार, हिमबहादुर सिंह, कमलबहादुर थापा, कमल सुनार, ललिता विक, जुना विक, मञ्जु शाही, रत्नकुमार सांवद, डिलबहादुर विक, याम बहादुर विक, जितेन्द्र विक, हेमराज विक, भरत विक, इन्द्रबहादुर सिजाली, खेमविर थापा, प्रेमबहादुर शाही, बलबहादुर शाही सहित २१ जना कामको शिलसिलामा बाग्लुङ गएको गाउँपालिकाले जनाएको छ । उनीहरुलाई १४ दिन क्वारेन्टाइनमा राख्ने भनिएपनि दुई दिनमै घर पठाइएको छ । गाउँपालिकाका अध्यक्ष जंगबहादुर शाहीले फर्किने क्रममा विभिन्न नाकामा स्वास्थ्य चेकजाँच भएको र ज्वरो नदेखिएपछि २१ जनालाई घर पठाइएको बताए । 'क्वारेन्टाइनमा राख्दा पनि स्वास्थ्य चेकजाँच गरिएको थियो, उहाँहरुमा ज्वरो देखिएन, उहाँहरु पनि घरमै बस्छौं, भन्नुभयो त्यसैले घर पठाएका हौं, अध्यक्ष शाहीले भने ।"
"कोरोना जितेका मोक्तान भन्छन्,  मर्छुजस्तो लागेको थियो, तर, जिते","अमेरिका : कोरोना भाइरस अर्थात् कोभिड १९ को संक्रमणका कारण अमेरिका यतिबेला इपिसेन्टर बनेको छ । अमेरिका रहेका नेपालीमा संक्रमितको संख्या बढ्दै गएको छ । हालसम्म अमेरिकाको न्यूयोर्कमा बस्ने एकजना नेपालीले ज्यान गुमाउनु परेको छ, भने दर्जनौंले अस्पतालमा बसेर उपचार गरारहेको बुझिएको छ। नेपालीले सूचना गोप्य राख्ने गरेका कारण पनि यकिन तथ्याङक प्राप्त हुन सकेको छैन् । अमेरिकाको सबैभन्दा बढी प्रभावित राज्य न्यूयोर्क हो। जहाँ नेपालीको बसोबास पनि बाक्लो छ । महंगो सहर भएकाले नेपाली एउटै अपार्टमेन्टमा मिलेर बस्ने गर्दछन् । नेपाली कोठा शेयर गरेर बस्ने भएकाले पनि संक्रमित हुनेहरुको संख्या बढ्दै गएको हुनसक्ने स्थानीय अगुवाहरु बताउँछन् । यस विषम परिस्थितिमा बिरामी भई सकसपूर्ण जीवन बाँचिरहेका नेपालीलाई सहयोग गर्नका लागि स्थानीय अभियान्ताले सहयोगका कार्यक्रम समेत चलाइरहेका छन् । उनीहरुले बिरामी तथा असक्तहरुका लागि औषधि तथा अन्य जरुरी सामग्रीहरु घरघरमा पुर्याइरहेका छन्। सिटामोल र थर्मोमिटरको अभाव भएको गुनासो अमेरिकामा बस्ने नेपालीले सामाजिक सञ्जालमा समेत लेखेका छन् । हालै कोरोना भाइरसबाट सक्रिमित भएका स्थानीय भिडियोग्राफर शम्भु मोक्क्तान निको भएका छन् । मोक्क्तानले आफू संक्रमित भएको र आफू निकट आएकालाई चेकजाँच गराउन आग्रह गर्दै सामाजिक सञ्जालमै आग्रह गरेका छन्। । हामीसँग टेलिफोनमा कुराकानी गर्दा मोक्क्तानले अझै आफूलाई श्वासप्रश्वासमा केही समस्या रहेको सुनाएका थिए । हालै अस्पतालमा १४ दिन क्वारेन्टाइनमा बसेर घर फर्किका मोक्क्तानसँग अन्नपूर्ण पोस्ट्का अमेरिका प्रतिनिधि अनिल अधिकारीले गरेको कुराकानीको सम्पादित अंश। सुरुको अनुभव कस्तो रह्यो ? कोरोनाको भाइरसले विश्व आक्रान्त हुँदा मेरो मनमा पनि पिरलो थपिएको थियो। कहिँ यो रोग लाग्ने त होइन भनेर । सुरुका दिनमा म आफ्नो व्यवसाय र आफ्ना काममा व्यस्त थिएँ । जबजब संक्रमण न्यूयोर्कमा फैलिँदै गयो त्यसपछि म पनि अन्य मानिसजस्तै सचेत थिएँ । यसबाट जोगिन। तर, के हुन्छ भन्ने डर मनमा थियो, त्यही भयो । सुरुमा मलाई टाउको दुख्ने र पाखुरा दुख्ने लगायतका लक्षण देखिए। कोरोना भाइरस संक्रमणको प्रारम्भिक लक्षण व्यक्तिअनुसार फरक पर्ने रहेछ । चिकित्सकले भनेअनुसारका लक्षण नदेखिएकाले मैले टाइननोल, पेन किलर जस्ता औषधि खाएर आठ नौं दिन बिताएँ । तर मलाई निको भएन । विस्तारै बरु श्वासप्रश्वासमा समस्या आयो । जब श्वासप्रश्वासमा समस्या थपिँदै गयो त्यसपछि मैले अस्पताल जाने निर्णय गरेँ ।रुघाखोकी लाग्दैमा र जीउ दुख्दैमा कोरोना संक्रमण भयो भनेर नआत्तिनुहोला। तर श्वासप्रश्वासमा समस्या हुन थाल्यो भने चाँही ढिलो गर्न नहुने रहेछ । अस्पताल पुगेपछि के भयो? अस्पताल पुग्ने वित्तिकै मलाई परिवारका अन्य सदस्य बिरामी भए नभएको बारे सोधिएको थियो । समयमै चिकित्सक र नर्सहरु आउने गरेको मैले पाएँ । सुरुमा मलाई नाकमा स्वाब हालेर चेक गरियो । चिकित्सकले दुईदिनमै रिपोर्ट आउने बताएका थिए । सुरुमा डाक्टरले परीक्षणका लागि स्वाबको नमुना लिएपछि घर जान सक्ने बताएका थिए । उनीहरुले परीक्षणको नतिजा फोन, इमेल वा टेक्सबाट बताउने उल्लेख गरेका थिए । तर एकैछिनमा अरु परीक्षण पनि गरेपछि मलाई निमोनिया देखिएकाले घर पठाउन नमिल्ने भनेर जानकारी गराइयो । त्यसदिन साँझपख मलाई श्वासप्रश्वासमा अझै मुस्किल भयो । त्यसपछि मलाई अक्सिजन दिएर भेन्टिलेटरमा राखियो । शरीर दुखेको बेला पेनिकिलर दिइयो भने भिटामिन सी लगायतका भिटामिन पनि दिइयो । दुईदिनपछि चिकित्सकले भने, 'सरी मिस्टर शम्भु, तिमीमा कोरोना भाइरस पोजेटिभ छ ।' सूचना लुकाउनु हुँदैन् । अहिले अमेरिकामा कति बिरामी छन्, भन्ने कसैलाई पनि जानकारी छैन् । नेपालीले सूचना लुकाउने गरेको देखिन्छ । तर मैले चाहीँ अस्पताल पुगेकै बेला मैले आफूलाई कोरोना पोजेटिभ भएको कुरा सार्वजनिक गरेँ । कोरोना संक्रमण भएर अस्पतालमा बसेको मान्छेलाई शतप्रतिशत बाँच्ने आशा नहुने रहेछ । मलाई पनि सुरु सुरुमा ४० प्रतिशत त मर्छु जस्तो नै लागेको थियो । अस्पतालमा भर्ना भएको पाँचौ दिनमा चिकित्सकले 'तिमी खतरा मुक्त भयौं, यो भनेपछि मेरो सास भरिएर आयो । सबै रिपोर्ट हेर्दा तिमी यहाँ बस्नुभन्दा घरमा आराम गरेको राम्रो हुनेछ, तिमी डिस्चार्ज हुनुपर्छ । यसो भन्दा असाध्यै खुसी भएँ।' चिकित्सकको सुझाब ? चिकित्सकले मलाई घरमा गएर आराम गर्न सुझाए । मैले डिस्चार्ज भएर घर गइसकेपछि मेरो परिवारका सदस्यलाई मबाट खतरा हुन्छ कि भनेर जिज्ञासा राखेंको थिएँ । चिकित्सकले मलाई १४ दिनसम्म घरमै क्वारेन्टाइनमा बस्न सुझाव दिएका थिए । चिकित्सकले घरमा बस्दा मास्क लगाएर बस्न, खोक्दा मुख छोपेर खोक्न, अलग्गै बाथरुम, कपडाहरु प्रयोग गर्न सुझाव दिए । १४ दिनभित्र परिवारका सदस्यमा कसैलाई केही लक्षण नदेखिएमा परिवार सुरक्षित छ भनेर सोच्नु भनेका थिए । कोरोनाबाट कसरी बच्ने ? सबै नेपाली दाजुभाई दिदीबहिनीहरु अहिले घरभित्रै बसिरहनुभएको छ । कोरोनाबाट सुरक्षित रहनका लागि सबैजना घरमै रहनु होला । तपाईहरु साधारण बिरामी भएमा नआत्तिनुहोला । अहिले बिरामी धेरै भएकाले अस्पताल ओभरफ्लो भएको अवस्था छ । त्यसैले अहिले साधारण अवस्थामा अस्पताल नजानुहोला ।मेरो अनुभवले भन्छु यदी तपाईहरुलाई श्वासप्रश्वासमा समस्या आएमा कोरोना नै हो भन्न सकिन्छ । यदी त्यस्तो अवस्था आएमा तत्कालै जतिसक्दो छिटो अस्पताल जानुहोला । नआतिऔं, नअत्याऔं । कोरोनाका कारण बिरामी हुनभएका सम्पूर्णमा सीघ्र स्वास्थ्य लाभको कामना।"
फिभर क्लिनिक चिकित्सकको रेनकोट नै पीपीई,"जनकपुरधाम : प्रादेशिक अस्पताल जनकपुरको 'फिभर क्लिनिक' का ईन्चार्ज लालबाबु अन्सारी रेनकोट र कालो चस्मा लगाएर ड्युटीमा खटिएको भेटिए । उनले नत मुखमा मास्क लगाएका थिए नत हातमा पञ्जा नै । मास्क किन नलगाएको भनि अन्नपूर्णकर्मीले प्रश्न गर्दा अन्सारीले उत्तर दिए, 'त्यो धूलो छेक्ने जेनरल मास्कले के नै गर्छ र ।' स्वास्थ्यकर्मीका लागि संक्रमणबाट जोगिने मेडिकेटेड मास्क एन ९५ अस्पताल प्रशासनले उपलब्ध नगराउँदा यत्तिकै काम गरिरहेको उनले बताए । 'संक्रमण लागेका कोही यदि सम्पर्कमा आए भने हामी जोगिने त चान्सै छैन्,' अन्सारीले भने, 'आफ्नो मन मनाउनका लागि यो रेनकोट लगाएरै खटिएको छु ।' विदेशबाट आएका र रुघाखोकी लागि कोरोना संक्रमणको आशंकामा अस्पतालमा चेकजाँच गराउन आइपुगेकालाई डाक्टर मनिष पाण्डे सामान्य पञ्जा र अनुहारमा जेनरल मास्क लगाएरै जाँचिरहेका थिए । उनीसँगै फिभर क्लिनिकममा कार्यरत स्वास्थ्यकर्मीले कोही सर्जिकल गाउन त कोही प्लास्टिकको रेनकोटले जीउहात छोपेर खटिएका छन् । गत आइतबारदेखि प्रादेशिक अस्पतालमा फिभर क्लिनिक सञ्चालनमा ल्याइएको हो । देशभरीमै सबैभन्दा बढी वैदेशिक रोजगारीमा जानेहरुको संख्या भएको प्रदेश २ मा कोरोना सम्भावितको जाँचमा खटिएका स्वास्थ्यकर्मी डर र त्रासका बीच सेवा प्रदान गर्न बाध्य भएका छन् । 'परिवारबाट जागिर छाड्ननै सधैं दबाव आइरहेको छ,' एक स्वास्थ्यकर्मीले भने, 'सबैलाई आफ्नो घर परिवार प्यारो हुन्छ यस्तोमा बिना कुनै सुरक्षा हामी कसरी ज्यान जोगाउने ।' एकातर्फ स्वास्थ्यकर्मीहरु जोखिम मोलेर काम गरिरहेका छन् भने अर्को तर्फ समाजिक विकास मन्त्रालय अन्र्तगतको स्वास्थ्य महाशाखाका प्रमुख नवलकिशोर झा सबैका लागि पिपिई आवश्यक नरहेको बताउँछन् । 'बिरामी चेकजाँचमा खटिएका सबै स्वास्थ्यकर्मीहरुको लागि पीपीई आवश्यक छैन्,' झाले भने, 'यो संक्रमण लागेको बिरामीलाई जाँच्ने चिकित्सक र त्यसको सम्पर्कमा आउने स्वास्थ्यकर्मीका लागि मात्रै आवश्यक छ ।' तर, फिभर क्लिनिकमा खटिएका स्वास्थ्यकर्मी सम्भावित संक्रमितको प्रत्यक्ष सम्पर्कमा भएको हुँदा तीनका लागि पीपीई आवश्यक रहेको चिकित्सक बताउँछन् । यता, संघीय सरकारमार्फत सामाजिक विकास मन्त्रालयमा प्रदेश २ को लागि एक हजार थान पीपीई र मास्कलगायतका आवश्यक सुरक्षा सामग्री पठाइएको छ । तर, हालसम्म फिभर क्लिनिकका चिकित्सकलाई ती सामग्री उपलब्ध गराइएको छैन् । यता, प्रादेशिक अस्पताल जनकपुरमा पनि शुक्रबार बिहानदेखि कोरोना भाइरस परीक्षण सुरु भएको छ । संघीय सरकारले कोरोना परीक्षण गर्न जनकपुर पठाएको एउटा पीसीआर मेसिन र उपकरणहरु जडान गरी परीक्षण सुरु गरिएको हो । 'मेसिन जडान भइसकेको छ र शंकास्पद बिरामीको स्वाब आए लगत्तै परीक्षण सुरु हुन्छ,' अस्पतालका मेडिक सुपरिटेन्डेन्ट डा नागेन्द्र यादवले बताए । पीसीआर मेसिनबाट दैनिक १० वटा परीक्षण गर्न मिल्ने प्राविधिक टोलीका सदस्य सवेन्द्र मधुपले बताएका छन् । यसैक्रममा कोरोना महामारी नियन्त्रण गर्न प्रदेश २ मा गठित निर्देशक समितिले प्रदेशभर ५० वटा भेन्टिलेटर र दुईवटा पीसीआर मेसिन थप्न निर्देशन दिएको छ । मुख्यमन्त्री लालबाबु राउत संयोजक रहेको निर्देशक समितिले सम्बन्धित मन्त्रालय र कार्यकारी समितिलाई यस्तो निर्देशन दिएको हो । जस अन्तर्गत प्रादेशिक अस्पताल जनकपुरमा १०, नारायणी उपक्षेत्रीय अस्पताल वीरगंजमा १० र अन्य अस्पतालमा ५५ वटा भेन्टिलेटर र राजविराजस्थित गजेन्द्रनारायण सिंह सगरमाथा अस्पतालमा एउटा पीसीआर मेसिन जडान गर्न निर्देशन दिएको छ ।"
आयरल्याण्डका पर्यटकको लुम्बिनीबाट उद्दार,"भैरहवा : शान्तिका अग्रदुत गौतम बुद्धको जन्मस्थल लुम्बिनी भ्रमणमा क्रममा लकडाउनको कारण समस्यामा परेका एक आयरल्याण्डका नागरिकको उद्दार भएको छ । सरकारको निर्देशन लकडाउनको पालना गर्दै ५१ वर्षीय डिन मुर्ले विगत दश दिन लुम्बिनी एक होटलमा बन्धक झै बस्नु परेको थियो । होटलको एउटा कोठामा बस्दा र कोरोना भाइरसको त्रासका कारण उनी मानसिक तनावमा परेपछि लुम्बिनीबाट उनको उद्दार गरी काठमाडौं पठाइएको छ । विदेशी मुलुकले काठमाडौंबाट आफ्नो नागरिकको उद्दार गरिरहेको छ । दश दिनदेखि होटलको कोठामा एक्लै बस्नु पर्दा उनी एक्लै चिच्याउने जस्ता गतिविधि गरिरहेको थाहा पाएपछि उनको उद्दारको लागि पहल थालिएको सिद्धार्थ होटल एशोसियसन नेपाल (सान) का सदस्य तथा लुम्बिनीका पर्यटन व्यवसायी प्रविण शाक्यले बताए। 'कोठमा एक्लै बस्दा डिप्रेसनको बिरामी झै व्यवहार देखाएपछि आयरल्याण्डको कन्सुलर कार्यालयमा सम्पर्क गरी उद्दार लागि आग्रह गरेका थियौँ, उनले भने, 'त्यसपछि कार्यालयले उद्दारको लागि आवश्यक कागजपत्र पठाइदिएपछि उनलाई यहाँबाट काठमाडौं पठाइयो।' कान्सुलरको आग्रह पत्र बमोजिम जिल्ला प्रशासन कार्यालय रुपन्देहीले पर्यटकको उद्दारको लागि अनुमति पत्र प्रदान गरेको थियो । रुपन्देहीका प्रमुख जिल्ला अधिकारी महादेव पन्थले जिल्लामा रहेका तेस्रो मुलुकको पर्यटकको काठमाडौं जानका लागि सम्बन्धित दूतावास वा कन्सुलर कार्यालयको पत्रका आधारमा सिफारीस दिने गरिएको बताए । उनले जिल्लामा विदेशी पर्यटक रहेको भन्ने यकिन तथ्यांक नभएको बताउँदै लुम्बिनीमा अझै केही पर्यटक रहेको हुन सक्ने बताए ।"
संक्रमित युवतीको दोस्रो परीक्षण रिपोर्ट पोजेटिभ,बागलुङ : धौलागिरी अञ्चल अस्पताल बागलुङमा उपचाररत पाँचौ कोरोना संक्रमित युवतीको दोस्रो पटकको स्वाब परिक्षण रिपोर्टमा पनि कोरोना संक्रमण देखिएको छ। कोरोना भाइरस (कोभिड१९) संक्रमित बागलुङ नगरपालिका४ कुँडुलेकी युवतीको स्वास्थ्य अवस्था सामान्य रहे पनि दोस्रो पटकको परीक्षणमा रिपोर्ट पोजेटिभ आएको प्रदेश स्वास्थ्य कार्यालयले जनाएको छ। चैत्र ४ गते बेल्जियममा रहेका आमालाई भेटेर साढे दुई महिनापछि कतारको दोहा हुँदै नेपाल आएकी १९ वर्षीया युवतीलाई चैत १५ गते कोरोना संक्रमण पुष्टि भएको थियो। युवतीको धौलागिरी अञ्चल अस्पतालको आइसोलेसन वार्डमा उपचार भइरहेको छ। नेपालको पाँचौं संक्रमितको रुपमा रहेकी युवतीको स्वास्थ्य अवस्था सामान्य बन्दै गएकाले धौलागिरी अञ्चल अस्पतालले दोस्रो पटक स्वाब संकलन गरी परीक्षणका लागि राष्ट्रिय जनस्वास्थ्य प्रयोगशाला काठमाडौं पठाएको थियो। युवतीको पुनः स्वाब परीक्षणमा पठाइएकोमा शुक्रबार पोजेटिभ रिपोर्ट प्राप्त भएको स्वास्थ्य कार्यालय बागलुङका प्रमुख सुरज गुरौंले जानकारी दिए। युवतीको फेरी केहि दिनमा पुनः स्वाब परिक्षणका लागि पठाइने उनले बताए। विश्व स्वास्थ्य संगठनको मापदण्ड अनुसार संक्रमितको तीन पटकसम्म कोरोना परिक्षण गर्नुपर्ने हुन्छ। छैठौं कोरोना संक्रमण पुष्टी भएकी बागलुङ नगरपालिका३ गौडाकोटकी ६५ वर्षीया महिलालाई पनि धौलागिरी अञ्चल अस्पतालकै आइसवलेसनमा भर्ना गरेर उपचार थालिएको छ। कतार एयरवेजको क्यूआर ६५२ नम्बरको बिमानबाट नेपाल आएका काठमाडौंका किशोरीलाइै संक्रमण पुष्टि भएपछि सोही विमानमा सवार यात्रुको खोजी गर्ने क्रममा बागलुङका चार जना रहेको पाइएको थियो। जस मध्ये परीक्षणका क्रममा बागलुङ नगरपालिका४ कुँडुलेकी १९ वर्षीया युवती र बिहिवार मात्र बानपा ३ कि ६५ वर्षीया महिलालाई कोरोना संक्रमण भएको पुष्टि भएको छ। अन्य दुई युवाको स्वाब परीक्षण रिपोर्ट नेगेटिभ आएको छ।
डोल्पा अस्पतालमा २ जनाको कोरोना रिपोट नेगेटिभ,"डोल्पा : डोल्पा जिल्ला अस्पतालमा बिरामी दुईजनाको कोरोना परीक्षण रिपोट नेगेटिभ आएको छ । गत सोमबार २ जना आइसोलशनमा भर्ना भएकाको रिपोट नेगेटिभ आएको जिल्ला अस्पताल डोल्पाले जनाएको छ। उनीहरु स्वाब परीक्षणका लागि मंगलबार काठमाडौं पठाइएको थियो। ज्वोरो र खोकी बढेपछि आशंकामा दुईजना कर्मचारीलाई अस्पतालको आइसोलेसनमा राखेर स्वाब परीक्षणका लागि काठमाडौंको टेकु अस्पताल पठाइएको थियो। दुबैजनाको रिपोट स्वास्थ्य सेवा प्रमुख डाक्टर सिजन रावलले जानकारी दिए । बिरामीमा डाक्टर रावलका अनुसार ज्वोरो,खोकी,आँखा दुख्ने,नाकबाट पानि बग्ने जस्ता लक्षण देखिएको थियो।उनीहरुको स्वास्थ्य अवस्था सामान्य रहेको डा रावलले जानकारी दिए। मंगलबार औषधि र उपकरणसहित डोल्पा पुगेका कर्णाली प्रदेशका मुख्यमन्त्री महेन्द्रबहादुर शाही र सामाजिक विकास मन्त्री दल रावलले बिरामीको स्वाल परीक्षाका लागि काठमाडौं पठाएका थिए ।"
"वडा कार्यालय र स्वास्थ्य चौकीमा आगजनी, औषधिसहित सामान पनि चोरियो","वीरगन्ज : लकडाउनका बेला वीरगन्ज महानगरपालिका २४ को वडा कार्यालयमा आगजनी गरिएको छ।अज्ञात समूहले वडा कार्यालयमा आगजनी गर्नुका साथै सरसामान चोरेर पनि लगेको छ । अज्ञात समूहले वडा कार्यालय भवनमै रहेको स्वास्थ्य चौकीको पनि ढोका तोडेर केही औषधि चोरेर लगेको छ । रामगढवामा रहेको वडा कार्यालय र स्वास्थ्य चौकीमा बिहीबार राती अज्ञात समूहले आगजनी गर्नुका साथै सरसामान पनि चोरेर लगेको वडा अध्यक्ष दशरथ राउत कुर्मीले जानकारी दिए । बिहीबार राती अज्ञात समूहले वडा कार्यालयको ढोकाको चाल्ता फुटाएर कार्यालयभित्र आगजनी गर्दा टेबुल १ थान , कुर्सी २ थान र कार्यालयका विभिन्न् अभिलेख रहेका कागजपत्रहरु जलेर खरानी भएका छन् । कार्यालयभित्र रहेका २ मध्ये एउटा दराजको ताल्चा तोडेर त्यहाँभित्र रहेका सबै कागपत्र र फाइल झिकेर आगजनी गरिएको वडा सचिव घनश्याम कुर्मीले बताए । वडा कार्यालयबाट कम्प्युटर डेस्कटप १ थान , सिपियु १ थान , प्रिन्टर १ थान , युपिएस १ थान , पंखा १ थान , हिटर १ थान , राउटर १ थान र पानी तान्ने मोटर १ थान चोरी भएको वडा सचिव घनश्यामले जानकारी दिए । आगजनी गर्नेहरुले स्वास्थ्य चौकीको कोठाको पनि ताल्चा फुटाएर केहि औषधि लगेको उनले बताए । लकडाउनले समस्यामा परेका विपन्न,गरिवलाई राहत वितरणका लागि सर्वदलीय बैठक बस्न शुक्रबार बिहान ७ बजे वडा कार्यालय पुग्दा कार्यालयको ताल्चा तोडेर आगजनी गरिएको देखिएको वडा सचिव कुर्मीले बताए । आगजनी र चोरीबाट करिब चार लाख बराबरको क्षति भएको उनले जानकारी दिए । चोरी गर्ने मनसायभन्दा पनि जनप्रतिनिधिसँग रिसबी साँध्न नियतले वडा कार्यालयमा आगजनी गरिएको हुनसक्ने वडा अध्यक्ष दशरथले बताए । वडा अध्यक्ष दशरथले भने, 'घटनामा संलग्नको पहिचानका लागि प्रहरीले पनि अनुसन्धान गरिरहेको छ।हामीले पनि आफनो तरिकाले छानबिन गरिरहेका छौं।'पर्साकी प्रहरी नायव उपरीक्षक वीरेन्द्र बहादुर शाहीले घटनामा संलग्नको खोजी भइरहेको बताए ।"
लकडाउन उलंघन गर्नेलाई नियन्त्रणमा लिएर २ घण्टा 'क्लास',"काभ्रे : विश्वभर महामारीको रुपमा फैलिएको कोरोना भाइरसको संक्रमण फैलिन नदिन खटिरहेका प्रहरीले लकडाउन उल्लंघन गर्ने लाई खुल्ला चौरमा राखेर सचेतना कक्षा लिन सुरु गरेका छन्। बनेपास्थित इलाका प्रहरी कार्यालयले बिना काम बाटोमा हिड्नेलाई बुधबारबाट खुल्ला चौरमा राखेर कोरोनाका बारेमा सचेतना दिन सुरु गरिएको प्रहरी निरीक्षक योगेन्द्र तिमिल्सिनाले जानकारी दिए। हामीले बिना काम घर बाहिर निस्केहरुलाई २ घण्टा कक्षा लिनका लागि बसपार्कमा रहेको खाली ठाउँ र पोलिटेक्नीकको खुल्ला चौर कक्षा लिने व्यवस्था गरेका छौ तिमिल्सिनाले भने। बुधबार बिना काम सडकमा हिडिरहेका ८५ जनालाई र बिहीबार १०६ जनालाई सोधपुछ गरेर चौरमा राखी सचेतना कक्षा दिइएको प्रहरी निरीक्षक तिमिल्सिनाले बताए। सचेतना कक्षामा स्वास्थ्यकर्मी मार्फत कोरोनाबारे जानकारी दिने व्यवस्था समेत गरेको प्रहरीले जनाएको छ। सचेतना कक्षामा कोरोनाबारे जानकारी, हातधुने तरिका, कोरोना संक्रमण भएमा के कस्ता कुराहरुमा ध्यान दिने भन्ने बिषयमा केन्द्रित दिइएको प्रहरी निरीक्षक तिमिल्सिनाले बताए। बाटोमा बिना काम चलाएका कार, मोटरसाईकल र स्कुटर गरी १२ सवारीलाई कारबाही गरेको प्रहरीले जानकारी दिएको छ।"
नेपालमा रहेका १३ इन्डोनेसियन जता जाँदा पनि लखेटिए,"ललितपुर : धार्मिक कार्यक्रममा भाग लिन नेपाल आएका १३ जना इन्डोनेसियनलाई कतै बस्न नदिइएपछि समस्यामा परेका छन्। प्रहरीका अनुसार उनीहरु मध्ये सात जना जनवरी २१ तारिखमा साउदी अरेबिया हुँदै काठमाडौं आएका देखिन्छन्। ६ जनाको समूह फेब्रुअरी ११ मा बैंकक हुँदै नेपाल आएका हुन्। अघिल्लो समूह फेब्रुअरी ८ मा सप्तरीको कन्चनरुप गएको देखिएको छ। पछिल्लो समूह पनि त्यहाँ पुगेर फेब्रुअरी १५ देखि १७ सम्म धार्मिक कार्यक्रम 'इस्तीमा' मा भाग लिएको देखिएको महानगरीय प्रहरी परीसर ललितपुरका प्रमुख टेक प्रसाद राइले बताए। उनीहरुलाई बुधबार सप्तरीबाट पास दिएर काठमाडौं पठाइएको थियो । माछा पोखरीस्थित मस्जिदमा बस्ने योजना भएपनि स्थानीयले बिरोध गरेपछि उनीहरुलाई प्रहरीले ललितपुरको महालक्ष्मी नगरपालिका इमाडोलस्थित मस्जिद पुर्याएको थियो। बुधबार राति बालाजु प्रहरीले ती इन्डोनेसियनलाई इमाडोलस्थित जामे मस्जिदको शाखामा पुर्याएको थियो। स्थानीयले विरोध गरी त्यहाँ पनि बस्न दिएनन् । त्यसपछि उनीहरुलाई बिहीबार महानगरीय प्रहरी बृत्त सातदोबाटोका प्रमुख मित्रबन्धु शर्माको टोलीले गोदावरी पुर्याइएको थियो तर स्थानीयको दबाबपछि गोदावरीबाट पनि राति ९:३० अन्तै लगिएको गोदावरी नगरपालिकाका प्रमुख गजेन्द्र महर्जनले जानकारी दिए।उनीहरुलाई गोदावरी भिलेज रिसोर्टमा क्वारेन्टाइन बनाएर राख्ने अनुमति दिएको महर्जनले बताए। उनका अनुसार उत्त भिलेज रिसोर्टमा करिब ५० जनालाई क्वारेन्टाइनमा राख्ने व्यवस्था गरिएको छ।स्थानीयले उक्त ठाउँमा बस्न नदिने भन्दै तोडफोडमा उत्रिन खोजेको महर्जनले बताए। उनीहरुको स्वास्थ्य जाँच गरिएको र कुनै समस्या नरहेको प्रहरीले जानकारी दिएको छ । ७० दिन पहिले नै नेपाल आएका इन्डोनेसियन नागरिकलाई संकट बेला कतै बस्न नदिदा इन्डोनेसियासँगको सम्बन्ध बिग्रन सक्ने प्रहरीको गुनासो छ। स्थानीयहरुले उनीहरुलाई बस्न नदिएर धार्मिक सहिष्णुता बिगार्ने माहोल बनाएको प्रहरीको भनाइ छ। थाहै नदिइ प्रहरीले उनीहरुलाई ल्याएकाले अन्त पठाउनु परेको महालक्ष्मी नगरपालिकाका मेयर रामेश्वर श्रेष्ठले बताए। जिल्ला प्रशासन लगायत सबैसँग छलफल गरी उनीहरुलाई पठाएको श्रेष्ठले दाबी गरे। अहिले उनीहरुलाई गोदावरीबाट पनि अन्तै पठाइए पनि यसबारे प्रहरीले जानकारी भने गराएको छैन। विश्व स्वास्थ्य संगठनले अहिले आफ्नो मुलुकमा रहेका सबै राष्ट्रका नागरिकलाई आफ्ना नागरिकसरह व्यवहार गर्न भनेको छ।गैर कानुनीरुपमा बसेका विदेशीलाई पनि कोरोना महामारीभरि कुनै कानुनी कारवाही नगर्न, देश निकाला नगर्न आग्रह गरिएको छ। यस्तो बेलामा कोरोना महामारी भन्दा पहिल्यै नेपाल आएका विदेशीलाई सबैतिरबाट लखेटिनु मानवीयताहीन कार्य भएको प्रहरीको भनाइ छ।"
आइसोलेसन कि यातनास्थल,"विराटनगर : कोरोनाको आशंका गरिएका सप्तरी सुरुंगाका २४ वर्षीय एक युवालाई विराटनगरको कोसी अस्पतालको आइसोलेसनमा राखियो। चैत ७ गते कतारबाट आएपछि सामान्य ज्वरो आउने समस्या देखिएसँगै इसोलेसनमा भर्ना गरिए पनि परीक्षणबाट उनमा कोरोनाको संक्रमण नरहेको पाइयो। आइसोलेसनबाट चैत १३ गते घर जाने बिदा पाएर निस्किएका उनको अवस्था भने निकै दर्दनाक थियो। शरीरभरि मच्छरले टोकेका डाम थिए। अनुहार सुन्निएको थियो। उनी कुनै अर्कै संसारबाट आएजस्तो व्यवस्था देखाउँथे। उनले भने, समस्या ठीक गर्न ल्याएजस्तो लागे पनि दुई दिन आइसोलेसन बेडमा बस्दा अरू समस्या पो थपिए। आइसोलेसन बेडमा रातभर मच्छरले टोकेर बस्न सक्ने अवस्था नभएको ती युवाको गुनासो छ। उनले भोक र तिर्खा लागेका बेला खान र पानीसमेत नपाइने गरेको सुनाए। बिहान ७ बजे पानी माग्यो भने दिउँसो ३ बजे ल्याइदिन्थे। खानेकुरा पनि कुकुरलाई जस्तो परैबाट फ्यालिदिन्थे, उनले भने, कोही छेउ नपर्ने र रेखदेख गर्न पनि कोही आउँदैनथे। आइसोलेसनमा साह्रै अमानवीय व्यवहार भयो। विश्वभर कोरोना भाइरसको त्रास फैलिएका बेला बिरामीलाई उपचार गराउनका लागि भनेर तयार पारिएको आइसोलेसन वार्डभित्र यातनास्थलमा जस्तो व्यवहार भएको उनको गुनासो छ। उनले स्वाब परीक्षणका लागि नमुना संकलन गर्दा चिकित्सक छेउमा आए पनि त्यसबाहेक चिकित्सक र स्वास्थ्यकर्मीलाई आफूले नदेखेको बताए। बन्द कोठाबाट बाहिर निस्कँदा अर्कै संसारमा आएको अनुभूति भएको उनले सुनाए। कतारबाट चैत ४ गते नेपाल आएका मोरङको बूढीगंगा गाउँपालिकाका एक युवा पनि मंगलबारदेखि कोसीमै आइसोलेसनमा छन्। तर, उनमा ज्वरो आउनेदेखि लिएर स्वास्थ्यसम्बन्धी समस्या छैन। ओछ्याउने र ओढ्ने कपडाबिनै खाली बेडमा समय बिताउनुपर्छ, उनले भने, रातभर मच्छरले टोकेर बसिसक्नु नुहँदा पनि झुलको व्यवस्था गरिएको छैन। ती युवाले झुल, खाना र पानीको व्यवस्था गरिदिन आग्रह गर्दा बेवास्ता गरिएको सुनाए। उनको पनि शरीरभरि मच्छरले टोकेका डाम छन्। भारतको कोलकाताबाट आएका विराटनगरका एक व्यक्तिलाई पनि सामान्य ज्वरो आएपछि मंगलबारदेखि ती युवासँगै ल्याएर राखिएको हो। दुवै जना एउटै शौचालय प्रयोग गर्छन्। एउटै कोठाभित्रका अलगअलग बेडमा बस्छन्। अस्पतालको आकस्मिक कक्षमा बनाइएको आइसोलेसन भद्रगोल अवस्थामा छ। जतिबेलै झिँगा र मच्छर भन्किइरहेका हुन्छन्। खानेकुरा राम्रो छैन। त्यो पनि भनेका बेला पाउँदैनन्। ती युवाले भने, केही कुराको व्यवस्थाबिनै खाली बेड भएको एउटा कोठाभित्र हामीलाई बन्धक बनाएर राखिएको छ। उपचार पनि सुरु गरिएको छैन। यहाँबाट कहिले बाहिर निस्कनुजस्तो भएको छ। उनीहरूले भने, हामीले के अपराध गरेका थियौं र यस्तो भोग्नुपर्यो ? उनीहरूले भित्रको वातावरणले आफूहरूलाई झन् तनाव भएको र नभएको रोग थपिएला भन्ने चिन्ता बढेको गुनासो गरे। कोसी अस्पतालमा मात्र होइन, मोरङमा आइसोलेसन भनेर तयार गरिएका सबै वार्डको अवस्था उस्तै रहेको उपभोक्ता अधिकारकर्मी उत्तम ढुंगेलको भनाइ छ। मोरङमा पथरीशनिश्चरेमा १०, सुन्दरहरैंचा नगरपालिकामा दुई, ग्रामथान गाउँपालिकामा चार, गोठगाउँस्थित पूर्वाञ्चल विश्वविद्यायमा १५, मंगलबारे अस्पतालमा १५, कोसी अस्पतालमा ६, हाम्रो अस्पतालमा ५, सुरक्षा अस्पतालमा ५ र विराट नर्सिङ होममा १२ गरेर ८४ वटा आइसोलेसन बेड तयार गरिएका छन्। ढुंगेलले कोरोनाको आशंकामा आइसोलेसनमा राख्ने नाममा मान्छेलाई अनावश्यक दुःख दिने र अप्ठ्यारोमा पार्ने काम भइरहेको बताए। कोरोनाको आशंका गरिएका व्यक्तिलाई आइसोलेसनमै राख्ने हो, उनले भने, तर दुःख दिने र अप्ठ्यारोमा पार्ने काम गर्न पाइँदैन। मानवअधिकारका कुरा पनि जोडिने भएकाले आइसोलेसनमा राज्यले तोकेको न्यूनतम मापदण्डअनुसार सेवासुविधा उपलब्ध गराउनै पर्ने ढुंगेलको भनाइ छ। प्रदेश १ को सामाजिक विकास मन्त्रालयको निगरानी प्रतिवेदन तथा अनुगमन समितिका संयोजक एवं स्वास्थ्य कार्यालय मोरङका प्रमुख ज्ञानबहादुर बस्नेतले सय दशमलव ४ डिग्री भन्दामाथि ज्वरो आएका, थकाइ लागिरहनेलगायत कोरोनाको लक्षण देखिएका शंकास्पद बिरामीलाई आइसोलेसनमा राखिने बताए। त्यसपछि परीक्षणबाट मात्रै उनीहरूमा कोरोना भएनभएको पुष्टि हुने र उपचार पनि थालिने उनको भनाइ छ। उनका अनुसार फ्रन्ट लाइनटमा स्वास्थ्यकर्मीको ड्युटी डेस्क हुनुपर्ने, एउटादेखि अर्को बेडको दूरी दुई मिटर, भिन्दाभिन्दै बिरामीलाई राख्न छुट्टाछुट्टै बेड, प्रत्येकलाई छट्टै बाथरुम, शौचालय, साबुन र स्यानिटाइजरको व्यवस्था, खाना, पानी र सुरक्षाको उचित प्रबन्ध एवं उपचार र ल्याब परीक्षणको व्यवस्था आइसोलेसनको मापदण्डभित्र पर्छन्। कोसी अस्पताल आइसोलेसनका फोकल पर्सन डा डेनप्रसाद आर्चायका अनुसार अहिलेसम्म आइसोलेसनमा ६ जनालाई राखिएको छ। कोरोनाको रिपोर्ट नेगेटिभ आएका कारण ६ जना घर फर्किसकेको उनले बताए। अरू तीन जनाको नमुना परीक्षणका लागि पठाइएको र रिपोर्ट आउन बाँकी रहेको डा आचार्यको भनाइ छ। शंकास्पदलाई उपचार र निगरानीका लागि हामी २४ घण्टा नै खटिएका छौं, डा आचार्यले आइसोलेसनमा कुनै कमजोरी हुन नदिने हिसाबमा काम भइरहेको बताए। उनले भने, आइसोलेसनमा राखिएकालाई हामी भीआईपी सम्मान दिन सक्दैनौं। सरकारी अस्पाताल भएकाले आइसोलेसन त्यति सुविधासम्पन्न पनि नहुन सक्छ। अस्पतालकी निमित्त मेडिकल सुपरिन्टेन्डेन्ट डा संगीता मि श्राले भने गैरजिम्मेवारीपूर्ण जवाफ दिइन्। मेरो घरमा पनि मच्छर छ। यो सिंगो विराटनगरकै समस्या हो। डा मि श्राले कोहीकसैको सहयोग नपाएको अवस्थामा आइसोलेसनलाई व्यवस्थित गर्ने प्रयास भइरहँदा नकारात्मक टिप्पणी भइरहेको दाबी गरिन्। उनले भनिन्, सबै कर्मचारी र चिकित्सक त्रासमा भएकाले आइसोलेसनमा राखिएकालाई राम्ररी हेर्न भ्याएको छैन। उनले मच्छरले खाएको गुनासो आएमा झुलको व्यवस्था भने गर्न सकिने बताइन्। यता, संक्रमणको आशंका गरिएकालाई राखेर उपचार गर्न विराटनगरस्थित नेसनल टेडिङ कम्पनीको भवनमा सामाजिक विकास मन्त्रालयले ५० बेडको कोरोना अस्पताल तयार गर्दै छ। स्वास्थ्य प्रमुख बस्नेतले केही दिनभित्रै काम सकेर अस्पताल सञ्चालन गरिने जानकारी दिए।"
२१ सय सैनिक क्वारेन्टाइनमा,"काठमाडौं : जंगीअड्डाले कोरोना भाइरस संक्रमणबाट जोगिन २ हजार १ सयभन्दा बढी सैनिक अधिकारीलाई क्वारेन्टाइनमा राखेको छ। अन्य ३९ जना आइसोलेसनमा छन्। कोरोना संक्रमणको जोखिम नहोस् भनेर सैनिक अधिकारीलाई क्वारेन्टाइन र आइसोलेसनमा राखिएको जंगीअड्डाले जनाएको छ। उनीहरू घर बिदा सकेर फर्किएका, तालिम सकाएका र कोही विदेशबाट फर्किएकाहरू हुन्। क्वारेन्टाइनमा बसेको १४ दिनपछि मात्र उनीहरूलाई सेनाको अर्को टोलीसँग मिसाइनेछ। सैनिक प्रवक्ता सहायक रथी विज्ञानदेव पाण्डेले क्वारेन्टाइन र आइसोलेसनमा रहेका सैनिक अधिकारीको स्वास्थ्य अवस्था सामान्य रहेको जानकारी दिएका छन्। आइसोलेसनमा रहेका केही सैनिक अधिकारीलाई सामान्य रूघाखोकी छ, प्रवक्ता पाण्डेले अन्नपूर्णसँग भने, हामीले कोरोना भाइरस संक्रमणको जोखिम नहोस् भनेर क्वारेन्टाइन र आइसोलेसनमा राखेका छौं। सबैको अवस्थामा सामान्य छ। मध्य पृतनामा ४, मध्यपश्चिम पृतनामा १८, उत्तरपश्चिम अनि सुदूरपश्चिम पृतनामा ३३ र उपत्यका पृतनामा ११ जनालाई आइसोलेसनमा राखिएको छ। उनीहरू ३९ जनाकै स्वास्थ्य अवस्था सामान्य रहेको जंगीअड्डाले जनाएको छ। नेपाली सेनाले आठवटै पृतनामा ५ सय ६ वटा आइसोलेसन कक्ष बनाएको छ। तीमध्ये सबैभन्दा बढी मध्य पृतनामा ८४ बेड क्षमताको आइसोलेसन कक्ष छ। यस्तै, पूर्वी पृतनामा १ सय ९९, मध्यपूर्वी पृतनामा १ सय ९५ र मध्य पृतनामा ४ सय ६६ जना क्वारेन्टाइनमा छन्। पश्चिम पृतनामा २ सय ८८, मध्यपश्चिम पृतनामा १ सय २९, उत्तरपश्चिम पृतनामा ३ सय ६४, सुदूरपश्चिम पृतनामा २ सय ३ र उपत्यका पृतनामा ३ सय १२ जनालाई क्वारेन्टाइनमा राखिएको छ। सेनाले उपत्यकासहित आठवटै पृतनामा ४ हजार २ सय ९० बेड क्षमताको क्वारेन्टाइन बनाएको छ। रुघाखोकी र ज्वरो देखिएपछि केही दिनदेखि आइसोलेसनमा राखिएकी एक सैनिक महिलाको रिपोर्ट नेगेटिभ आएको छ। विदेशबाट आएका पतिको सम्पर्कमा रहेकी उनलाई ज्वरो आएको थियो। कोरोना संक्रमणको आशंकामा उनलाई सेनाले आइसोलेसनमा राखेको थियो। कोरोना संक्रमण नदेखिएपछि उनको अवस्था सामान्य रहेको सैनिक स्रोतले जनाएको छ। जंगीअड्डाले भीड नहोस् भनेर झन्डै आधाजसो फौजलाई घरबाट काम गर्न भनेको छ। सेनाको ब्यारेक हाताभित्रका वासस्थानमा खाटको दूरी कम्तीमा एक मिटर फरकमा राख्ने व्यवस्था मिलाइएको छ। अनावश्यक भेटघाट र गतिविधिमा रोक लगाइएको छ। ब्यारेकबाहिर हुने सबै तालिम बन्द गरिएको छ।"
"नेपालमा आइसक्यौं, किन फेरि भारत जाने","नेपालगन्जभैरहवा : नेपालगन्जको सीमा नाकामा अलपत्र नेपालीले भारतीय क्वारेन्टाइनमा जान अस्वीकार गरेका छन्। उनीहरूलाई बुधबार रातिदेखि उत्तर प्रदेशको बहराइच नानपारास्थित क्वारेन्टाइनमा पठाउन खोजिएको हो। धेरै जना हुनेलाई सम्बन्धित जिल्लामा गाडी बोलाएर पठाउने हाम्रो तयारी थियो। नेपाल सरकारको नीतिअनुसार जताबाट आएका हुन् उतै फर्काउने निर्देशनले गर्दा पठाउन सकेनौं, बिहीबार बिहान सीमा नाका जमुनाहा पुगेकी नेपालगन्ज उपमहानगरपालिका उपप्रमुख उमा थापा मगरले अन्नपूर्णसँग भनिन्, सीमामा अलपत्र परेकाहरू भने नेपाली भूमिमा आइसक्यौं, किन फेरि भारत जाने भनेर अडान लिइरहेका छन्। नेपालगन्जमा निर्माणाधीन नेपालभारत एकीकृत भन्सार जाँच चौकीछेउमै खुला चउरमा रहेका उनीहरूलाई बुधबार साँझ सम्बन्धित जिल्लामा पठाउने भन्दै जमुनाहामा ल्याइएको थियो। प्रधानमन्त्री कार्यालयको ठाडो आदेश भन्दै नाकामा रहेका नेपालीलाई झनै अलपत्र पार्ने काम भएको छ। दसगजा क्षेत्रमा बस्ने टेन्टको व्यवस्था भइरहेका बेला सरकारले त्यहाँ बस्न पनि अनुमति दिएको छैन। जमुनाहा पुगेकी प्रदेशसभा सदस्य कृष्णा केसी नमुनाले सरकारले घर फर्किन नदिने भएपछि भारतीय पक्षलाई क्वारेन्टाइनमा राख्न आग्रह गरेको सुनाइन्। नेपालबाट प्रदेश सांसद नमुना, बाँकेका प्रमुख जिल्ला अधिकारी कुमारबहादुर खड्का, प्रहरीका बाँके प्रमुख एसपी वीरबहादुर ओली, सशस्त्र प्रहरी बलका एसपी दीपक अधिकारी र भारतीय पक्षबाट बहराइच जिल्लाका डीएम शम्भुकुमार, एसपी विपिनकुमारबीच बुधबार राति छलफल भएको थियो। सीमामा रहेका नेपालीलाई आधाआधा व्यवस्थापन गर्ने नीतिअनुरूप आधालाई भारतीय पक्ष नानपारास्थित क्वारेन्टाइनमा लैजान तयार भएको थियो। हामीलाई गोली हान बरु भारतमा जान्नौं। क्वारेन्टाइनका लागि पैसाको अभाव हुन्छ भने हामी आफ्नै खर्चमा खाना खान तयार छौं, अलपत्र नेपालीको भनाइ उद्धृत गर्दै सांसद नमुनाले भनिन्, नेपाली भूमिमै क्वारेन्टाइन बनाएर राख्छौं भन्दा पनि नेपाल सरकारले जहाँबाट आएका हुन् उतै फर्काउने नीतिले हामीले व्यवस्थापन गर्न सकेनौं। गृह मन्त्रालय र प्रधानमन्त्री कार्यालयसँग पनि अनुरोध गर्यौं। सबैको जवाफ एउटै छ नेपाल प्रवेश गर्न दिनुहुँदैन। नाकामा अलपत्र यात्रीको संख्या बढ्दो छ। बुधबारसम्म १ सय ६३ जना मात्र रहेकामा बिहीबार बिहानसम्म १ सय ८१ पुगेको छ। नेपालले दसगजामा बस्न नदिने र उनीहरू भारत जान नचाहेपछि झन बिचल्ली भएको छ। दुवै पक्ष मिलेर व्यवस्थापन सीमा नाकामा रोकिएका नेपाली र भारतीय नागरिक एकअर्काको देशमा क्वारेन्टाइनमा छन्। कोरोनाको जोखिम बढे पनि सीमाबाट आउजाउ नरोकिएपछि दुवै देशले जो जहाँ छन् त्यहीं व्यवस्थापन गर्न थालेका हुन्। भारतीय सीमा नाका सुनौलीमा तीन दिनसम्म रहेका नेपाली नौतुनहको क्वारेन्टाइनमा छन्। भारत फर्किंदै गरेका भारतीय बेलहियाको क्वारेन्टाइनमा छन्। कोरोना संक्रमण रोकथाम तथा नियन्त्रणका लागि दुवै देशका सरकारले सीमा नाकाबाट आवतजावतमा रोक लगाएका कारण उनीहरू सीमामा रोकिएका थिए। सीमामा अलपत्र परे पनि संघीय सरकारले प्रवेश अनुमतिको संकेत नदिएपछि दुवै देशका स्थानीय अधिकारीले समझदारी गरेर क्वारेन्टाइन व्यवस्थापन गरेका हुन्। रूपन्देहीका प्रमुख जिल्ला अधिकारी महादेव पन्थका अनुसार अर्को निर्णय नभएसम्म एकअर्का देशमा रहेका नेपाली र भारतीय १४ दिनसम्म चिकित्सकीय निगरानीमा क्वारेन्टाइनमा रहनेछन्। उनीहरूलाई एकअर्का मुलुकले खानपिन र स्वास्थ्यको हेरचाह गरिरहेको उनले बताए। प्रदेश ५ सरकारले सीमा क्षेत्रमा अलपत्रलाई सम्बन्धित जिल्लामा समूह बनाई पठाउने र सम्बन्धित स्थानीय तहले क्वारेन्टाइनमा राखी खानपिनको व्यवस्था गर्ने निर्णय गरे पनि कार्यान्वयन हुन सकेको छैन। भारतीय सीमामा ३ सयभन्दा बढी नेपाली र नेपाली सीमामा १ सय ५६ जना भारतीय अलपत्र परेका थिए। नेपालीलाई सीमादेखि ८ किलोमिटर पर नौतनवास्थित नौतनवा इन्टर कलेज र भारतीयलाई सीमाबाट २ किलोमिटर वर प्रतिमान निमा स्मृति प्रतिष्ठानको भवनमा राखिएको छ। सुत्केरी महिला र स्वास्थ्य समस्याका कारण केही नेपाली र एक जना भारतीय नागरिकको उद्धार गरी सम्बन्धित मुलुकमा पठाइएको छ। भारतीय क्वारेन्टाइनमा ३ सय ५ नेपाली र नेपालमा १ सय ५५ जना भारतीय छन्। संकटमा परेकालाई सहयोग गर्नु मानवीय दायित्व हो, प्रतिष्ठानकी कार्यकारी निर्देशक स्वाती थापाले भनिन्, संकटको समयमा व्यक्तिका साथै राज्यलाई सहयोग गर्नु हाम्रो दायित्व भएकाले हामीले क्वारेन्टाइनका लागि भवन उपलब्ध गराएका हौं। स्वदेश भित्रिन नपाएपछि : रातारात महाकाली तर्दै नेपालतिर प्रवेश खुला आकासमुनी ५ दिन बास लकडाउन : नेपालमा भोकै रुवाबासी गर्दै भारतीय नागरिक (भिडियाे) दशगजाको सुख्खा बन्दरगाह क्षेत्रमा बन्यो क्वारेन्टाइन (फोटो फिचर) भारतका क्वारेन्टाइनमा नेपाली भैरहवामा भारतीयलाई खानपिन र स्वास्थ्यलगायत आवश्यक सबै प्रबन्ध सिद्धार्थनगर नगरपालिकाले गरेको वरिष्ठ अधिकृत गणेश क्षेत्रीले बताए। उनीहरूको खानपिनका लागि लुम्बिनी इँट्टा उद्योग व्यवसायी संघले पनि ५१ हजार रुपैयाँ मूल्यबराबरको खाद्य वस्तु प्रदान गरेको छ। अन्य नेपालीले पनि आवश्यकताअनुसार सहयोग गरिरहेका छन्। पन्थका अनुसार बिहीबार भैरहवा भन्सार कार्यालयमा बसेको नेपाल र भारत बैठकले दुवै देशका अधिकारीले एकअर्का मुलुकका क्वारेन्टाइनमा राखिएका नागरिकको स्थलगत निरीक्षण गर्न सक्ने, आवश्यक सुधार गर्नुपर्ने विषय भए सुधार गर्न लगाउनेलगायत निर्णय गरेको छ। सोही निर्णयअनुसार भारतमा क्वारेन्टाइनमा राखिएका नेपालीको अवस्थाबारे निरीक्षण गर्न टोली पठाउन लागिएको उनले बताए।"
"चीन, अष्ट्रेलिया र न्यूजील्याण्ड पुगेका वाइडबडी फर्किए",काठमाडौं : मेडिकल सामग्री लिन चीनको ग्वाङ्जाओ तथा अष्ट्रेलिया र न्यूजील्याण्डका नागरिक लिएर गएको नेपाल वायु सेवा निगम (नेपाल एयरलाइन्स) का दुवै वाइडबडी ए३३० जहाज स्वदेश फिर्ता भएका छन्। ग्वाङ्जाओ गएको वाइडबडी त्यहाँबाट मेडिकल सामग्री लिएर आज बिहान २:५७ बजे र अष्ट्रेलियाबाट आएको अर्को वाइडबडी जहाज गए राति ११:१८ बजे त्रिभुवन अन्तर्राष्ट्रिय विमानस्थलमा अवतरण गरेको निगमका अपरेशन विभाग प्रमुख दीपु जुहार्चनले जानकारी दिए। ग्वाङ्जाओबाट केकति सामान ल्याइएको भन्ने यकिन जानकारी आएको छैन। मेडिकल सामग्री लिन निगमको कार्गो उडानको वाइडबडी जहाज बिहीबार बिहान ग्वाङ्जाओ उडेको थियो। यसअघि चैत १६ गते निगमकै वाइडबडी जहाजमार्फत ग्वाङ्जाओबाट करिब १३ हजार स्वास्थ्य सामग्री ल्याइएको छ। त्यसैगरी बुधबार निगमको अर्को वाइडबडी जहाज चार्टर्ड उडानमार्फत अष्ट्रेलिया र न्यूजील्याण्डका नागरिक बोकेर मलेशिया हुँदै अष्ट्रेलियाको शहर ब्रिशवन पुगेको थियो। निगमले अष्ट्रेलिया गन्तव्यमा पहिलोपटक वाइडबडी जहाजले ऐतिहासिक उडान गरेको उल्लेख छ। निगमको लामो गन्तव्यको यो उडान झण्डै १३ घण्टाको थियो। हाल दुई वाइडबडी ए३३० र दुई थान न्यारोबडी ए३२० सिरिजको जहाजबाट निगमले अन्तर्राष्ट्रिय उडान गरिरहेको छ।
स्वास्थ्य सामग्री खरिद प्रकरण : स्वास्थ्य महानिर्देशकसँग सोधपुछ,"काठमाडौं : अख्तियार दुरुपयोग अनुसन्धानले कोरोना भाइरस रोकथाम,नियन्त्रण तथा उपचार सामाग्री खरिदमा प्रकरणमा अध्ययन थालेको छ। यो खरिद प्रक्रियामा भ्रष्टाचार भएको भन्दै उजुरी परेपछि अध्ययन थालेकोहो। स्वास्थ्य सेवा बिभागका महानिर्देशक महेन्द्रप्रसाद श्रेष्ठसँग सोध पुछ गरेको छ। अख्तियारका प्रमुख आयुक्तले नवीनकुमार घिमिरेलेनै श्रेष्ठसँग सोधपुछ गरेका हुन्। अख्तियार का प्रवक्ता प्रदीपकुमार कोइरालाले सार्वजनिक नगर्नु पर्ने विषयमा आफुलाई जानकारी नहुने बताए। सार्वजनिक नगर्नु पर्ने विषयमा मलाई जानकारी हुदैन,उनले भने,के अनुसन्धान हुदैछ,कस्ले गदैछ, मलाईथाहा हुदैन। गुणस्तरहिन र महगो मुल्य कोरोना उपचार सामाग्री किनेको भन्दै आलोचना भएपछि प्रधानमन्त्री केपी शर्मा ओलीको निर्देशन मा ओम्नी समुहसँगको सम्झौता सरकारले रद्द गरेको छ। पोखरेल र ढकालविरुद्ध अर्काे उजुरी स्वास्थ्य सामग्री खरिद अनियमितता प्रकरणमा उपप्रधानमन्त्री ईश्वर पोखरेल र स्वास्थ्यमन्त्री भानुभक्त ढकालविरुद अख्तियार दुरुपयोग अनुसन्धान आयोगमा उजुरी परेको छ। नोवेल कोरोना भाइरस (कोभिड१९) भाइरस संक्रमण रोकथाम तथा नियन्त्रणका लागि आवश्यक उपचार सामग्री खरिदमा भ्रष्टाचार भएको भन्दै वरिष्ठ अधिवत्ता दीनेश त्रिपाठीले उजुरी दिएका हुन्। कोभिड१९ को संक्रमण रोकथाम तथा नियन्त्रण उच्चस्तरीय समन्वय समितिका संयोजक उपप्रधानमन्त्री पोखरेल, स्वास्थ्यमन्त्री ढकाल, मन्त्रालयका सचिव यादवप्रसाद कोइराला, स्वास्थ्य सेवा विभागका महानिर्देशक महेन्द्रप्रसाद श्रेष्ठ र ठेक्का लिने ओम्नी बिजनेस कर्पोरेट इन्टरनेसनल प्रालिका सञ्चालकविरुद्ध उजुरी दिएका छन्। उनीहरुलाई तत्काल हिरासतमा लिएर कारवाही प्रक्रिया अगाडि बढाउन माग त्रिपाठीको छ। प्रमाण नष्ट गर्ने भएको हुदा हिरासत लिएर मुद्दा चलाउनु पर्ने त्रिपाठीको जिकिर छ। प्रमाण नष्ट हुन सक्छ। त्यसैले तत्काल हिरासतमा लिनु पर्यो, उनले भने, छानविन गरी मुद्दा चलाउनु पर्छ। उजुरीमा विश्व स्वास्थ्य संगठनले महिनौं पहिले नेपाल कोरोना महामारीको उच्च जोखिममा रहेको चेतावनी दिइसक्दा पनि नेपालले यस सम्बन्धमा आवश्यक स्वास्थ्य उपकरण आयाततर्फ कुनै चासो नदेखाउनुले पनि यो बदनियतलाई झन् पुष्टि गरेको दाबी गरिएको छ। उजुरीमा भनिएको छ, सम्झौता गर्दा सामानको वास्तविक मूल्य भन्दा कयौं गुणा बढी मूल्यमा एवं गुणस्तरहीन सामान झिकाउने सम्झौता भएको छ। संकटका बेला कयौ गुणा बढी मल्यमा गुणस्तरहीन उपचार सामाग्री खरिद गर्नु अछम्य अपराध हो।"
कोरोना संक्रमितलाई अस्पताल लान खोज्दा एम्बुलेन्स चालक गायब,"बागलुङ : कोभिड१९ का नयाँ संक्रमितलाई अस्पताल ल्याउने क्रममा एम्बुलेन्स चालक नै गायब भएका छन्। बेल्जियमबाट कतार हुँदै चैत ४ गते नेपाल फर्किएकी बागलुङ नगरपालिका३ की ६५ वर्षीया महिलामा कोरोना संक्रमण रहेको पुष्टि भएको थियो। गण्डकी प्रदेश स्वास्थ्य निर्देशनालयको निर्देशनपछि संक्रमित महिलालाई धौलागिरी अञ्चल अस्पतालमा उपचारका लागि ल्याउने तयारी थियो । तर, बिरामी लिन जानपूर्व व्यवस्थापन गरिएको नेपाल रेडक्रस सोसाइटी बागलुङ शाखाको एम्बुलेन्स चालक एकाएक गायब भएको प्रदेश स्वास्थ्य कार्यालय बागलुङका प्रमुख सुरज गरौले बताए। हामी प्रदेश स्वास्थ्य निर्देशनालयसँगको लामो छलफलपछि संक्रमितलाई धौलागिरी अस्पतालमै भर्ना गर्ने निर्णय पुगेर सोही अनुसार बिरामीको घर जाने तयारमा थियौँ प्रमुख गुरौले भने,तर अन्तिम समयमा चालकले आफूलाई रेडक्रसले सवारी चालकको नियुक्ति नदिएकाले जोखिम मोल्न नसक्ने भन्दै चाबी फालेर बिरामी बोक्न मान्नुभएन । एम्बुलेन्सका चालक अस्पतालमै एम्बुलेन्सको चापी छाडेर फरार भएपछि स्वास्थ्य कार्यालय बागलुङका प्रमुख सुरज गुरौको नेतृत्वमा सोही कार्यालयकै सवारी चालक रुद्र पराजुलीले राति १० बजेपछि रेडक्रसकै एम्बुलेन्समा संक्रमित महिलालाई धौलागिरी अञ्चल अस्पताल ल्याइएको थियो। गत चैत १६ गते जिल्ला प्रशासन कार्यालय बागलुङमा बसेको सर्वपक्षीय सरोकारवालाको बैठकले नेपाल रेडक्रस सोसाइटी बागलुङको एम्बुलेन्सलाई पार्टेशन गरेर कोरोना संक्रमित बोक्ने निर्णय गरिए पनि एम्बुलेन्स चालकले गैरजिम्मेवारीपन देखाएको प्रमुख जिल्ला अधिकारी गौलोनच शैजुले बताए। नेपाल रेडक्रस सोसाइटी बागलुङ शाखाका सभापति जब्बरबहादुर लामिछानेले भने आफ्नो एम्बुलेन्स चालक बिरामी भइ उपचारका क्रममा रहेको र केहि समयका लागि राखिएका सवारी चालकले कोरोना संक्रमित बिरामी बोक्न अस्विकार गरेको स्वीकार गरे । स्थानीय प्रशासनले कोरोना संक्रमित बिरामी बोक्नुपर्छ भनेर निर्देशनको शैलीमा आफूहरुलाई भने पनि चालकको सुरक्षा प्रबन्धको बारेमा संवेदनशील नभएको सभापति लामिछानेले बताए । राति अवेर धौलागिरी अस्पताल ल्याइएकी महिला र बागलुङ नगरपालिका४ कुँडुलेकी किशोरीको अहिले उपचार भइरहेको छ ।"
रकम अभावमा नाबालकसहित दम्पती जेल बस्न बाध्य,"परासी : रकम तिर्न नसक्दा कारागार कार्यालय पश्चिम नवलपरासीमा बन्दी जीवन बिताइ रहेका दम्पत्ती जेल मुक्त हुन पाएनन् । कोरोना संक्रमण फैलिन नदिन सरकारले एक वर्षभन्दा कम कैद सजाय सुनाइएका बन्दीलाई निवेदन दिएका आधारमा कैद छुट दिने निर्णय गरेको थियो । कैद सजाय छुटका लागि कारागार कार्यालयमा ९ जनाले निवेदन दिएका थिए । जसमध्ये बिहीबार ३ जना बन्दी छुटेको कारागारका जेलर गगन बहादुर बस्नेतले जानकारी दिए । सजाय छुट पाउनेमा पश्चिम नवलपरासी सुस्ता गाउँपालिका२ का प्रमोद अमात्य, रुपन्देही देवदह नगरपालिका७ का तारा प्रसाद पाण्डे र रुपन्देहीकै मालती राजभर छन् । उनीहरु सबैले लागूऔषध मुद्दामा कैद सजाय भुक्तान गरिरहेका थिए । तोकिएको सजायमध्ये बाँकी कैदको दैनिक ३ सयका दरले रकम बुझाएपछि बन्दीले छुट पाउने प्रावधान छ । उक्त रकम बुझाएपछि कारागार मुक्त गरिएको जेलर बस्नेतले जानकारी दिए । रकम अभावका कारण कैद छुट भएपनि दुईजना दम्पत्ती भने कारागार मुक्त हुन पाएका छैनन् । मुक्त हुन नपाएका दम्पत्तीमा पश्चिम नवलपरासी सुनवल नगरपालिका८ राम बहादुर दर्जी र शान्ती परियार छन् । उनीहरुलाई बहुविवाह मुद्दामा सजाय तोकिएको हो । उनीहरुको ७ महिनाअघि जेलभित्रै छोरा जन्मेका थियो। अदालतले बाँकी कैदको दैनिक ३ सयका दरले रकम दाखिला गरी कारागार मुक्त गर्नु भन्ने आदेश आएको छ । तर दम्पत्तीले रकम नभएको बताएपछि उनीहरु छोरासहित कारागारमै रहेको जेलर बस्नेतले भने । अदालतले दम्पत्तीलाई कैद सजायबापत ४०४० हजारका दरले रकम दाखिला गर्न भनेको छ । त्यस्तै कैद सजाय छुटका लागि निवेदन दिएकामा ४ जना नेपाली सेनाका छन् । उनीहरुको निवदेन माग गरेर नेपाली सेना कहाँ पठाइएको बस्नेतले बताए । उनीहरु माथि सेनाले भगौडा अभियोगमा सजाय सुनाएर कारागार पठाएको थियो । मुलुकी अपराध कार्यविधि संहिताको १५५ महलमा १ वर्ष कम सजाय सुनाएकाले निवदेन दिएका आधारमा बाँकी सजाय छुट दिन सक्ने प्रावधान छ ।विगतका दिनमा यो प्रावधान कमै लागु हुने गरेको थियो । अहिले सरकारले प्राथमिकतामा राखेर निर्णय गरेकाले बन्दीहरु छुट्न थालेका हुन् ।"
"न बाबा फर्किए, न शव आयो","बुटवल : भर्खर ६ वर्ष पुगेका निरज थापा बुवाले विदेशबाट ल्याएको चकलेट खाँदैछन्। उनी ६ वर्षसम्म विदेशमै बिताएका आफ्ना बुवा बाबुराम थापाको अनुहार बल्ल चिन्दै थिए। दुईतीन वर्षको अन्तरमा घर आएका बाबुराम छोराहरूसँग राम्रोसँग घुलमिल हुन पनि पाएका थिएनन्। चैत ७ गते रुपन्देही सैनामैनाको डेरा पुगेर झोला खोल्दा ६ वर्षीय निरज र ८ वर्षीय कुशल निकै खुसी भएका थिए। त्यो खुसी धेरै दिन टिक्न पाएन। दाजुभाईले बुवासँग पाँच दिनभन्दा धेरै बिताउन पाएनन्। उपचारका लागि चैत १३ गते बुटवल आएका उनी कहिल्यै नफर्किने गरी बिदा भए। श्रीमान भेट्न बुटवल आएकी उनीहरुका आमा रीतासमेत अनुहार नै नदेखि फर्किइन्। पाल्पाको रिब्दिकोट कुशुमखोलाबाट एक वर्षअघि मुर्गीयाको सिसैडाडामा डेरा गरी बस्न थालेका उनीहरू पढ्न भन्दै तराई झरेका थिए। मासिक ३ हजार भाडामा तिर्ने गरी एउटा भान्छा र कोठा लिएर बसेकी रीताका दुई छोरा नजिकैको प्रभात बोर्डिङ स्कुलमा पढ्छन्। कुशल कक्षा १ र निरज युकेजीमा पढ्दैछन्। बाबुरामको कोरोना अस्पतालमा भएको लापरबाहीका कारणले ज्यान गयो। अब उनी घर त फर्किने छैनन् तर, चार दिनसम्म पत्नी र छोराहरूले शव देख्न पाएका छैनन्। कोरोनाको चेकजाँच नहुन्जेल थापाको शव अस्पतालकै बेडमा पल्टिरह्यो। कोरोना रिपोर्ट नेगेटिभ आयो। अहिले शवगृहमा राखिएको छ। घरमा बुवा पर्खिरहेका नाबालकले न बुवा देख्न पाए, न त लास नै। दुई नाबालक टोलाइरहन्छन्। आमालाई बाबा खोइ भनेर सोध्नसमेत सक्दैनन्। चार दिन बित्दासमेत बाबुरामको शव उठेको छैन। बाबुरामकी पत्नी रीताले लापरबाहीका कारण पतिको मृत्यु भएको भन्दै छानबिन र क्षतिपूर्तिको माग गरेकी छन्। कोरोना आशंकामा अस्पतालका चिकित्सकले पशु व्यवहार गर्दा पतिको मृत्यु भएको उनको आरोप छ। तीन दिन अस्पतालमा बस्दासमेत कोरोना परीक्षण नगरी राख्दा उनको ज्यान गएको हो। लुम्बिनी प्रादेशिक अस्पतालले मृत्यु भएको तीन दिनपछि निमोनियाका कारण ज्यान गएको दाबी गरेको छ। अस्पतालका मेडिकल सुपरिटेन्डेन्ट डाराजेन्द्र खनालले निमोनियाका कारण उनको मृत्यु भएको बताए। उनले यो घटनामा चिकित्सकको नभइ व्यवस्थापकीय कमजोरी भएको बताउँछन्। सामान्य उपचारका उपकरणसमेत नरहेको धागो कारखानाको बेडमा उनको चैत १६ गते मृत्यु भएको हो। उनी उपचारका लागि चैत १३ गते पुगेका थिए। सामान्य ज्वरोको चेकजाँच गराउन गएका उनमा निमोनिया रहेको अस्पतालले बताएको छ। मृत्यु भएपछि मात्रै स्वाब परीक्षण गरिएको आफन्तहरूले जानकारी दिएका छन्। अस्पतालका कोरोना फोकर पर्सन डा सुदर्शन थापा कोरोना नेगेटिभ रिपोर्ट आए पनि सतप्रतिशत विश्वास गर्न नसकिने बताउँछन्। मृतककी पत्नी रीताले अस्पताल र चिकित्सकको लापरबाहीले आफ्ना पतिको मृत्यु भएको भन्दै सत्यतथ्य रिपोर्टसहित कारबाही र क्षतिपूर्ति पाउनुपर्ने माग गरेकी छन्। लापरबाहीबाट श्रीमानको ज्यान गएको हो। दोषीलाई कारबही गरी क्षतिपूर्ति पाउनुपर्छ, उनको माग छ। दुई नाबालक छोरासहित रुपन्देहीको सैनामैनामा बस्दै आएकी उनलाई अस्पतालले अहिलेसम्म मृत्यु के कारणले भयो भन्ने जानकारी दिएको छैन। कोराना अस्पताल निर्माण गरेको बुटवल उपमहानगरपालिका र लुम्बिनी प्रादेशिक अस्पतालले यस विषयमा केही बोलेका छैनन्। थापाका परिवार बस्दै आएको सैनामैना नगरपालिकाले भने राहत दिने जनाएको छ। नगरप्रमुख चित्रबहादुर कार्कीले मृतकका परिवारलाई राहत दिने विषयमा छलफल भइरहेको बताए। प्रादेशिक अस्पतालका चिकित्सकहरूकै दोहोरो भनाइले थापाले मलामी नपाउने शंका देखिएको छ। कोरोना फोकल पर्शन डा थापाले कोरोना नभएको भन्न नसकिने बताउँछन्। उनले त्यसो भनिरहँदा आफन्त र परिवार शव नजिक जान पनि डराएका छन्। बुटवल आइसोलेसनमा मृत्यु भएका बाबुरामको शव अझै उठेन"
"नरभक्षी चितुवा खोरमा फस्यो, स्थानीय खुसी","बैतडी : बैतडीको तल्लोसोराडमा मानव बस्तीमा पसेर क्षति पुर्याउँदै आएको नरभक्षी चितुवा खोरमा फसेको छ । मेलौली नगरपालिका९ असुरमा विज्ञ टोलीले स्थानीय सामग्रीको सहयोगमा बनाएको खोरमा चितुवा फसेको डिभिजन वन कार्यालयका प्रमुख केशव पराजुलीले जानकारी दिए । खोरमा चितुवा फसाउन बाख्राको पाठी राखिएको थियो । यही चैत १ गते राष्ट्रिय प्रकृति संरक्षण कोषका दुईजना विज्ञ असुरमा पुगेर खोर निर्माण गरेका थिए । चितुवाले मानवबस्तीमा क्षति पुर्याएको ठाउँमा फलामे र काठे खोर गरी तीनओटा खोर राखिएको थियो । राष्ट्रिय प्रकृति संरक्षण कोषका वरिष्ठ वन्यजन्तु प्राविधिक विष्णुबहादुर लामा र प्राविधिक रमेश दराईले असुर गाउँमा पुगेर चितुवाका लागि खोर राखेका थिए । बिहीबार राति काठको खोरमा चितुवा फसेको छ। स्थानीय जगदीश भट्टले भने, चितुवा खोरमा फसेपछि स्थानीयहरु निकै खुसी भएका छन् । चितुवाले मानवबस्तीमा त्रास फैलाएको थियो । नरभक्षी चितुवा खोरमा फसेको बिषयमा राष्ट्रिय निकुञ्ज विभागमा जानकारी गराईसकेको र त्यहाँबाट विज्ञहरुको टोली आएपछि चितुवालाई बेहोस बनाएर स्थानान्तरण गरिने डिभिजन वन कार्यालयका प्रमुख पराजुलीले बताए। चितुवाले तल्लोसोराड क्षेत्रमा २०६८ साल यता २५ जनाको ज्यान लिइसकेको छ । नरभक्षी चितुवा खोरमा फसेपछि स्थानीयबासी खुसी भएका छन् । मानवबस्तीमा पसेर चितुवाले आक्रमण गर्दै आएकोमा चितुवा खोरभित्र फसेपछि त्रास हटेको स्थानीय महेशप्रसाद भट्टले बताए । चितुवाले गत फगुन २७ गते मेलौली९ असुरकी ८ वर्षीया सीता लुहारको ज्यान लिएपछि चितुवा फसाउन खोर राखिएको थियो ।"
यस्ता भेटिए करुणका पात्र,"हेर भिखारी अडि अडि आयो करुण दृष्टिले नजर उठायो। गाढा दुःखको मौन प्रकाश। झिना आशातार बजायो घाम उज्यालो आँगन पास। एक बिन्दुमा गोल खसायो जीवनको इतिहास। महाकवि लक्ष्मीप्रसाद देवकोटाले भिखारी कवितामा यस्तै हरफ लेखेका छन्। झुत्रे लुगाले शरीर ढाकेका एक मगन्ते आकाशतिर नजर डुलाउँदै थिए। मध्याह्नको १२ बज्दै थियो। वरको फेदमुनि एक मगन्ते पल्टिरहेका थिए। महोत्तरीको बर्दिबास चोक लकडाउनले चकमन्न थियो। सडकमा केही गाडी गन्तव्यतिर हुइँकिँदै थिए आफ्नै गतिमा। प्रहरी लकडाउन कडा बनाउन व्यस्त देखिन्थे। भोला वसन्त चोकभन्दा पश्चिम राजमार्गको उत्तरपट्टि बरको बोट छ। भंगेराहरू गुँडमा चिरबिर गरिरहेका थिए। बरको बोटमुनि भोको पेट लिएर एक भिखारी आकाशतिर हेरिरहेका थिए। आकाश खुलेको थियो। नीलोसेतो रङले रंगिएको गगनमा उनको नजर एकोहोरो थियो। कयौं दिनको भोको पेटले भने अनुहारको चमक हराएको देखिन्थ्यो। मैले झोलाबाट क्यामेरा झिकेर उनीतर्फ फोक्स गरें। आँखाले आकाशतिर हेरेर भोको पेट भर्ने सपना उनी देख्दै थिए। खाना खानुभयो ? मैले सोधें। उनले मतिर हेरे। टाउको हल्लाउँदै जवाफ दिए, छैन। मान्छे आएको देखेर उनले सोचे, अब खान देला। तर मसँग साथमा खानेकुरा केही थिएन। वरिपरि हेरें कुनै पसल खुलेको थिएन। लकडाउनले भिख मागेर खानेहरूको गाँस खोसेको छ। बर्दिबास बजार बन्द छ। मागेर खाने दैलो सुनसान छ, होटलको भान्छामा भात पाकेको छैन। मान्छेले खाएर फालेका जुठो उनीहरू बटुलेर खान्थे। कोहीसँग मागेर छाक टार्थे। सडेगलेका फलफूलले भोको पटेको विद्रोहलाई शान्त पार्थे। तर, विश्वव्यापी रूपमा फैलिएको कोरोना भाइरसले बजारै बन्द भएपछि भिखारीहरू भोकै छन्। बजार बन्दले पिउने पानी पनि पाउँदैनन्। सबका सब लकडाउनमा छन्, भोको पेट लिएर मग्नेहरू सडक किनारमा छट्पटाइरहेका छन्। वरको बोटभन्दा केही पर पुगें। एकजना मगेर खाने महिला भेटिइन्। उनी पनि सडकतिर नजर लगाउँदै थिइन्। सटरको बरन्डामा बसेर उनी टोलाइरहेकी थिइन्। फोटो खिच्न खोज्दा उनी रिसाइन्। उनको साथमा एउटा पानीको बोतल थियो, पिँधमा अलिकति पानी थियो। ६० वर्ष उमेरकी उनी ७८ वर्षदेखि बर्दिबासमा मागेर खान्छिन्। लकडाउनले ती महिलाको पनि जीवन संकटमा छ। भोकै छिन् उनी पनि। ती महिलाको पश्चिमपट्टि भुइँमै सुतेका थिए, वृद्ध उमेरका भिखारी। झुत्रो लुगा लगाएका माथिका भिखारीभन्दा फरक थिए उनी। उनी सिसौको रूखको छहारीमा मस्तले सुतेका थिए। कपालदाह्री सेताम्य देखिन्थ्यो। उमेरले त्यसै ६०६५ हुँदो होला। उनी पनि लकडाउनले भोकैप्यासै बाँचिरहेका छन्। ती वृद्धको अनुहारले भनिरहेको थियो, हे प्रभु, हामी दिनदुःखीमाथि हजुरको दया लागोस्।"
छैठौं कोरोना संक्रमण पुष्टि भएकी ६५ वर्षीया धौलागिरी अस्पताल भर्ना,"बागलुङ : छैठौं कोरोना संक्रमण पुष्टि भएकी बागलुङ नगरपालिका ३ गौडाकोटकी ६५ वर्षीयालाई धौलागिरी अञ्चल अस्पतालमा भर्ना गरिएको छ । घरमै होम क्वारेन्टाइनमा बस्दै आएकी महिलालाई कोरोना पुष्टि भएसँगै बिहीबार राति धौलागिरी अञ्चल अस्पतालमा ल्याएर आइसोलेसन वार्डमा भर्ना गरेर उपचार सुरु गरिएको छ । संक्रमित महिलाको स्वास्थ्य अवस्था भने सामान्य रहेको धौलागिरी अञ्चल अस्पतालका निमित्त मेडिकल सुपरिटेण्डेन्ट डाशैलेन्द्र बि पोखरेलले बताए । महिलालाई कोरोना पुष्टि भएसँगै बागलुङमा कोरोना संक्रमितको संख्या दुई पुगेको छ । यसअघि बागलुङ नगरपालिका४ कुँडुलेकी १९ वर्षीया किशोरीलाई कोरोना संक्रमण पुष्टि भएको थियो । उनको पनि धौलागिरी अस्पतालकै आइसोलेशन वार्डमा उपचार भइरहेको छ । 'उपचाररत दुवै संक्रमितको स्वास्थ्य अवस्था सामान्य छ,' डा पोखरेलले भने, 'हामी सुरक्षित तरिकाले उपचारमा खटिरहेका छौं, तपाईहरु घरमै बस्नुहोस्, गम्भीर समस्या भए अस्पताल उपचार सेवा प्रदान गर्न तयार छ ।' कतार एयरवेजको क्यूआर ६५२ नम्बरको बिमानबाट नेपाल आएका काठमाडौंका किशोरीलाइै संक्रमण पुष्टि भएपछि सोही विमानमा सवार यात्रुको खोजी गर्ने क्रममा बागलुङका चारजना रहेको पाइएको थियो। जसमध्ये परीक्षणका क्रममा बागलुङ नगरपालिका४ कुँडुलेकी १९ वर्षीया किशोरीलाई कोरोना संक्रमण पुष्टि भएको थियो । त्यसपछि सोही विमानमा सवार बानपा ३ का यी महिलाको पनि स्वाब परीक्षणमा पठाइएको थियो । बागलुङमा संक्रमण पुष्टि भएकी दुवै किशोरी र महिला बेल्जियमबाट बागलुङ आउँदा सँगै यात्रा गरेका थिए । किशोरीको अवस्था अहिले पनि सामान्य भएकाले दोस्रो पटकको स्वाब परीक्षणका लागि पठाइएको छ । बिहीबार संक्रमणको पोजेटिभ रिपोर्ट आएका महिला फागुनको दोस्रो सातामा कान्छी छोरी भेट्नका लागि बेल्जियम पुगेकी थिइन् । छोरी भेटेर दुई सातामै नेपाल फर्किएकी महिलामा कुनै लक्षण नभएको भन्दै धेरै दिनसम्म उनको नमुना संकलन समेत गरिएको थिएन । तर, जिल्लामा जोखिम बढ्दै गएपछि एकै विमानमा सवार भएका बागलुङका चारैजनाको नमुना स्वाब परीक्षण हुनुपर्ने दबाब तीव्र बन्दै गएकाले नमुना संकलन गरी पठाइएको थियो ।संक्रमित युवति र महिला सवार विमानमा सँगै आएका जिल्लाको ढोरपाटनका एक युवा र बागलुङ नगरपालिकाकै अर्का युवकको रिपोर्ट भने नेगेटिभ आएको छ । संक्रमित बानपा ४ कुडुलेकी युवतीसँगै काठमाडौं उत्रिएर पोखरा हुँदै बागलुङ आएका महिला घरमै परिवारसँगै बसेकी थिइन् । उनको परिवारमा ९० बर्षिया ससुरा,बुहारी र दुई नाती छन् । एउटै विमानमा आएका काठमाण्डौका युवतिलाई कोरोना संक्रमण पुष्टि भएर कुडुलेका किशोरीलाई सामान्य ज्वरोको लक्षण देखिएपछि मात्रै ती महिला होम क्वारेन्टाइनमै छुट्टै बस्दै आएकी छन् । जिल्लामा दुईजना संक्रमित फेला परेसँगै कोरोना भाइरस (कोभिड१९) को संक्रमणको तीव्र जोखिम देखिएको भन्दै बागलुङमा त्रास बढेको छ । कोरोना संक्रमण देखिएका कुडुलेकी किशोरीको परिवारका परिवारका ७ जना सदस्य सहित ११ जनाको नमुना स्वाब पठाइएकोमा संक्रमित किशोरीका बुवा, हजुर बुवा, हजुआमा, फुपु, फुपुका छोरा र छोरीमा संक्रमण नभएको रिपोर्ट आएको छ । अन्य चारजनाको भने रिपोर्ट आउन बाँकी छ ।"
भारतका क्वारेन्टाइनमा नेपाली,"सुदूरपश्चिम : गरिबीका कारण रोजगारीका लागि भारत गएका नेपाली स्वदेश फर्किन खोज्दा नेपाल सरकारले रोकेपछि सीमा नाकामा उनीहरूको बिजोग भएको छ। भारतको गाँसभन्दा आफ्नो मुलुकको माटो प्यारो, सरकार हामीमाथि अत्याचार नगर। हामीलाई नेपाल लैजाऊ। हामी तिमीले जहाँ राख्छौ त्यहाँ १४ दिन क्वारेन्टाइन बस्न तयार छौं, दार्चुलाको मार्मा गाउँपालिकाका धनजित महताले भने, यो चिसो स्टेडियमको सिमेन्टको भुइँले शरीर सुन्निन थालेको छ। उनी भारतको धार्चुलास्थित मिनी स्टेडियमको हलमा बसिरहेका छन्। भारतीय पक्षले खानाको व्यवस्था गरे पनि अरू व्यवस्थापन नभएको उनले सुनाए। कोठामा सुत्न कुनै साधन छैन। पिफम किन्न बजारमा पाउँदैन, उनले भने, एकै हलमा सयौं जना बस्नुपरेकाले कसैलाई कोरोना भए पनि सहजै अरूलाई सर्र्ने डर छ। क्वारेन्टाइनमा कम्तीमा डेढ मिटर दूरीमा बस्नुपर्ने भए पनि धार्चुलामा त्यसको मतलब नभएको दार्चुला मालिकार्जुन गाउँपालिका२ का चन्द्रसिंह धामीले बताए। अरू देशले जहाज चार्टर्ड गरेर आफ्ना नागरिकलाई लगिरहेका छन्। हाम्राले पनि चीनबाट जहाजमा ठूलाबडाका छोराछोरी ल्याएकै हो, उनले भने, हामी मजदुरी गर्ने भएकाले हामीलाई कारागारमा राखेझैं गरेको छ। सरकारले गरेको क्वारेन्टाइनमा बस्न तयार रहेको तर आफ्नै माटोमा फर्किन दिनुपर्ने उनीहरूको माग छ। धेरेै नेपाली सडक किनारमै सुत्न बाध्य छन्। अधिकांश एक सातादेखि भोका छन्। बाहिर बजारमा गएर कहीं कतै किनेर खाऊँ भने पनि बजार बन्द छ, भारतको क्वारेन्टाइनमा रहेका अपिहिमाल गाउँपालिकाका दिलेन्द्र महताले भने, चिसो भुइँमा सुतेका र खुला आकाशमुनि भोकै सुतेकाहरू बिरामी हुन थालेका छन्। दार्चुलापारि धार्चुलाका चार र जौलजीबी गरी पाँच ठाउँमा १ हजार १ सय ७० जना नेपाली चिसो भुइँमा बस्न बाध्य छन्। धार्चुलाको मिनी स्टेडियम, बालुवाकोटमा रहेको जीआईसी कलेज भवन, गलातीस्थित फायर ब्रिगेडको नयाँ भवन, महाकाली नदी किनारस्थित गौशाला र जौलजीबी क्षेत्रको रामलीला मैदानमा नेपालीको व्यवस्थापन गरिएको भारतका उपजिल्ला अधिकारी अनिलकुमार शुक्लाले बताए। भारतीय सुरक्षाकर्मीबाट दुर्व्यवहार धार्चुलामा मात्रै होइन, कञ्चनपुरसँग सीमा जोडिएको वनवसा नाकामा १ सय १५ जना नेपाली क्वारेन्टाइनमा छन्। भारतको वनवसामा रहेको आम बगैंचानजिकको शारदा इन्टर कलेजको एकै कोठामा ३० जनाका दरले उनीहरूलाई राखिएको छ। नेपाल सरकारले जारी गरेको क्वारेन्टाइन निर्देशिकामा हरेकको दूरी कम्तीमा डेढ मिटर तोकिएको छ। भारतका सीमावर्ती सहरमा बसेका नेपाली एकै कोठामा खाँदाखाँद बसेका छन्। उत्तराखण्ड राज्यका विभिन्न ठाउँमा काममा रहेका उनीहरू भारतमा लकडाउनपछि पैदलै सीमा नाकासम्म आएका थिए। कैलालीको गोदावरी नगरपालिका११ ओलानीका गणेश विकले वनवसा क्वारेन्टाइनमा सुरक्षाकर्मीको दुव्र्यवहार सहनुपरेको बताए। तुम्हारे नेपालमै हमारे भारतीय नागरिकको खाना भी नही मिल रहा है, उनले भारतीय सुरक्षाकर्मीको भनाइ उद्धृत गरे, तुम लोग आपने सरकारसे बोलो ना नेपाल जाने के लिए। उनीहरूको दुव्र्यहारले हैरान भएको उनले सुनाए। उनी रोजागारीका लागि भारतको हल्द्धानी पुगेका थिए। विद्यालयका कोठामा भुइँमै सुतेका छौं, उनले भने, खाना त पाएकै छौं तर हामीलाई यातना दिइँदै छ। उनीहरू नेपालमा जस्तोसुकै क्वारेन्टाइनमा राखे पनि बस्ने बताउँछन्। यताको दुःखभन्दा हामी नेपाल सरकारले जे भन्छ, आफ्नै भूमिमा त्यो गर्न तयार छांै, उनले भने। शारदा माविको क्वारेन्टाइनमा डडेलधुरा आलितालका महावीर बोहरा पनि छन्। खानेपानीको व्यवस्था छैन। दूषित पानी पिउन बाध्य छौं। कोरोना नभए पनि हामी अरू रोगले मर्ने निश्चित छ, उनले भने, मरे पनि आफ्नै माटोमा मर्न पाऊँ सरकार। कञ्चनपुरका प्रमुख जिल्ला अधिकारी नूरहरि खतिवडाले लकडाउनका कारण अलपत्र परेका नेपालीको खानेबस्ने व्यवस्था भारतीय पक्षले गरेको बताए। १४ दिन क्वारेन्टाइनमा बसेपछि अथवा लकडाउनपछि मात्रै नेपाल प्रवेश गर्न पाउने उनको भनाइ छ। एकै कोठामा कोचाकोच बैतडीको सुर्नया गाउँपालिका८ ढोलेका मानबहादुर बोहरा ज्यानको बाजी थापी ट्युबमार्फत महाकाली नदी तरेर नेपाल छिरे। उनीसँगै भारतको पिथौरगढामा काम गर्ने चार जना भने भारतीय क्वारेन्टाइनमा बसिरहेका छन्। भारतले धर्मशाला र विद्यालयमा बनाएका क्वारेन्टाइनमा नेपाली मजदुर कष्टकर जीवन बिताइरहेको उनले सुनाए। एकै कोठाको भुइँमा धेरै जना बस्नुपर्ने अवस्था छ, उनले भने, खाने व्यवस्था भारत सरकारले गरेको भए पनि सुत्ने व्यवस्था र बसाइको दूरी ठीक छैन। उनले बसोबास राम्रो नहुँदा बझाङ बुंगलका दुई जना क्वारेन्टाइनबाट भागेर ट्युबमार्फत महाकाली तरेर नेपाल फर्किएको बोहराले बताए। भारतको त्यो क्वारेन्टाइनमा बस्नुभन्दा महाकालीमा बगेर मरे पनि ठीक छ भनेर आएको हुँ, उनले भने। पिथौरागढ र आसपासमा मजदुरी गर्ने नेपाली भारतले व्यवस्था गरेको क्वारेन्टाइनमा बसेका छन्। उनीहरू बिसु पर्वका लागि घर आउने योजनामा थिए। लकडाउनका कारण क्वारेन्टाइनमा बस्न बाध्य भएको उनले सुनाए। नेपाल सरकारले सीमा नाकाबाट नेपालीलाई नेपाल फर्किन नदिएपछि भारतीय प्रशासनको सहयोगमा झुलाघाटका विभिन्न ठाउँमा २ सय ३७ जना क्वारेन्टाइनमा बसेका भारतीय पत्रकार प्रमोद भट्टले बताए। नेपाल प्रवेश गर्न नपाएपछि नेपाली मजदुरहरू तालेश्वरको धर्मशाला, रज्युडा, खरक्युडा र जामिरपानीका आधारभूत विद्यालयको क्वारेन्टाइनमा बसेका छन्, उनले भने, उनीहरू आफूसँग भएका कपडा ओछ्याएर बसिरहेका छन्। खानाको व्यवस्था पिथौरागढ प्रशासनले गरेको छ। कोरोनाको जोखिम कम गर्न दूरी कायम गरेर बस्नुपर्ने भए पनि नेपाली मजदुर भने एकै कोठामा कोचिएर बस्न बाध्य छन्। क्वारेन्टाइनमा बसेका नेपालीको खानपिन तथा बसोबास व्यवस्था मिलाउन पिथौरागढ प्रशासनलाई आग्रह गरिएको बैतडीका सहायक प्रमुख जिल्ला अधिकारी लोकेन्द्रसिंह नेगीले बताए। सुर्नया गाउँपालिका८ ढोलेका दिलीप दमाई गत मंगलबार साँझ महाकाली नदी तरेर नेपाल आइपुगे। पिथौरागढमा मजदुरी गर्ने उनी सीमा नाका बन्द भएपछि ट्युबबाट नेपाल आएका हुन्। बेल्तडीबाट हामी महाकालीमा ट्युबमार्फत वारि आयौं। ट्युबवालाले प्रतिव्यक्ति ६ सय भारु लिएर हामीलाई नेपालतिर पुर्यायो, उनले भने, बन्द भएको अवस्था भनेर ट्युबवालाले बढी रुपैयाँ लिएर महाकाली नदी तार्ने काम गरिरहेका छन्। सरकारले कोरोनाको जोखिम बढेको भन्दै सीमा नाका शिल गरेको भए पनि नेपाली ट्युबमार्फत नदी तरेर आइरहेका छन्। हामी आफ्नै देशमा आउन चाहन्छौं। बरु हाम्रो स्वास्थ्य परीक्षण गरेर क्वारेन्टाइनमा बस्ने व्यवस्था गरियोस्, बैतडीका सागर दमाईले भने, हामीले ज्यानको बाजी राखेर आफ्नो देश फर्किनुपर्ने बाध्यताको अन्त्य होस्। उनी पनि ट्युबमार्फत महाकाली तरेर फर्किनेमा पर्छन्। कैलालीपारि ७९ जना क्वारेन्टाइन कैलालीको भजनीसँग सीमा जोडिएको खिरी दीपनगरमा ३९ जना र धनगढीपारिको पलियामा ४० जना गरी ७९ जना नेपाली भारतीय क्वारेन्टाइनमा छन्। भारतका विभिन्न ठाउँबाट चैत १५ गते नेपाल प्रवेश गर्न खोजेका उनीहरूलाई भारतीय प्रहरीले क्वारेन्टाइनमा राखेको हो। ३९ जनालाई भजनी नगरपालिका५ को लालबोझी घाटबाट नेपाल फर्किने क्रममा भारतीय सुरक्षाकर्मीले नियन्त्रणमा लिएको थियो। ४० जनालाई गौरीफन्टा सीमा नाकाबाट भारतको पलिया लगिएको थियो। गए हुन्थ्यो भन्नेमा भारतीय पक्ष भारतले लकडाउनका बेला बसमा चढाएर नेपालीलाई सीमा नाका पुर्याउने गरेको थियो। नेपाल सरकारको अनुरोधपछि क्वारेन्टाइनमा राखे पनि नेपालै लगिदिए हुन्थ्यो भन्ने मनसाय देखिन्छ। त्यही भएर नेपालीलाई उनीहरूले राम्रो व्यवहार नगरेको पीडितले बताएका छन्। उनीहरूका अनुसार धार्चुलाका उपजिल्ला अधिकारी अनिलकुमार शुक्लाले नेपालीलाई दिनदिनै महाकाली किनारमा गएर नाराबाजी गर्न उक्साउने गरेका छन्। तिमीहरू सीमामा गएर कराऊ, तिम्रो सरकारलाई लैजान दबाब देऊ भन्छन्, क्वारेन्टाइनमा रहेका एक नेपालीले भने, त्यसैले सामान्य खानाबाहेकको कुनै पनि व्यवस्था भारतीय क्वारेन्टाइनमा छैन। न सुत्ने दूरी छ न त सुत्नका लागि कुनै व्यवस्था छ न व्यवहार राम्रो छ। उनीहरूले बाध्य भएर खाना दिएको उनले सुनाए। भारतका उपजिल्ला अधिकारी शुक्लाले दार्चुलाका सुरक्षा अधिकारीलाई पनि नेपालीलाई नेपाल लैजान दबाब दिइरहेका छन्। नेपालीहरू नेपाल फर्किन चाहन्छन्, तिमीहरू नेपाल लैजाऊ भनेर सुरक्षा अधिकारीलाई दबाब दिने गरेका छन्, क्वारेन्टाइनमा रहेका एक नेपालीले भने। सुन्दरसिंह धामी। दार्चुला भगिरथ अवस्थी। बैतडीमहादेव अवस्थी। महेन्द्रनगरपरमानन्द पाण्डे। टीकापुर"
खाडीका नेपाली फर्काउन अन्योल,"काठमाडौं : रोजगारीका लागि खाडीमा रहेका नेपाली स्वदेश फर्कन चाहेपछि सरकार ल्याउने नल्याउने द्धिविधामा छ। कुवेतले अहिले गैर भिसामा बसेका विदेशीलाई सुविधा दिएर घर फर्काउने निर्णय गरेको छ। खाडी मुलुकसहित पश्चिमा एसिया क्षेत्रमा करिब २० लाख नेपाली कार्यरत छन्। कुवेत सरकारले अप्रिल महिनाभर विदेशी नागरिकलाई आफूले काम गरेको स्थान र रहनुपरेको कारणसहित जानकारी दिए फर्काउने प्रक्रिया अघि बढाउने जनाएको हो। फिर्ती प्रक्रिायका लागि उसले कामदार पठाउने मुलुकलाई पनि जानकारी दिइसकेको छ। कुवेतमा ७० हजार बढी नेपाली कार्यरत छन्। सात हजार भन्दा बढी बिना भिसामा काम गरिरहेको सूचना दूतावासलाई छ। बिना भिसाका नेपालीसहित सबै मुलुकलाई कुवेत सरकारले सुविधा दिएपछि नेपालीले आफूहरुलाई फकाउने वातावरण मिलाउन दूतावासलाई आग्रह गरिरहेका छन्। कुवेतका लागि नेपाली राजदूत दुर्गाप्रसाद भण्डारीले नेपालीसहित सबै विदेशी कामदारलाई दिएको यो अवसर राम्रो भए पनि मुलुकको वर्तमान अवस्थामा कसरी फर्काउन सकिएला भन्ने विषय अध्ययन भइरहेको बताए। यसबारेमा परराष्ट्र मन्त्रालयलाई जानकारी गराइसकेको छु। अन्य मुलुकले लैजाने भनिरहेका छन्, भण्डारीले टेलिफोनमा भने, हामी नेपालीसँग सम्पर्कमा छौं। छलफल गरिरहेका छौं। फिलिपिन्स, भारतसहितका मुलुकले विमान चार्टर गरी लैजाने तयारी गरेका छन्। नेपालको अवस्था फिर्ता ल्याउने पक्षमा नरहेको जानकारी दूतावासले दिनुपर्ने परराष्ट्रको धारणा छ। कुवेतसहित अन्य खाडी मुलुक साउदी अरेबिया, ओमान, बहराइन, युएई, कतारलगायतबाट नेपाली फर्कन चाहेका छन्। कतिपयको त टिकट समेत तय थियो। खाडीमा संक्रमणको संख्या कम भए पनि सबै त्रासमा छन्। बहराइनमा तीनजनामा संक्रमण देखिएको छ भने युएईमा ६ जना पुगिसकेको छ। २ जना उपचार गरेर आफ्नो निवासमा फर्केका छन्। साउदी र कुवेतमा एकएक जनामा संक्रमण देखिएको छ। युएईका लागि नेपाली राजदूत कृष्णप्रसाद ढकालले दुई नेपालीको सफल उपचार भएकोमा त्यहाँको सरकारलाई धन्यवाद दिएका छन्। अन्य संक्रमितसँग सम्पर्कमा रहेर उपचारमा जोड दिएको जानकारी दिए। त्यो क्षेत्रका अन्य राजदूतहरु पनि सकेसम्म नेपालीको सम्र्कमा रहने र उनीहरुको अवस्थाबारै दैनिक परराष्ट्र मन्त्रालयलाई खबर गरिरहेका छन्। पश्चिम एसिया महाशाखा प्रमुख हरिशचन्द्र घिमिरेले सबैको जानकारी आइरहेको बताएका छन्। हामी कहिले मन्त्रालय पुगेर त कहिले घरबाटै पनि त्यहाँको अवस्थाबारेमा दैनिक जानकारी लिइरहेका छौं, उनले भने। इजरायल, दक्षिण अफ्रिका र इजिप्टले पनि त्यहाँको बारेमा नियमित जानकारी गराइ रहेका छन्। ति मलुकमा भने अहिलेसम्म कोरोनाबाट कोही संक्रमित भएका छैनन्। इजिप्टका राजदूत झविन्द्र अर्यालले अन्नपूर्णसँग भने, यहाँबाट हेरिने १८ मुलुकमा नै कोरोना संक्रमण फैलिएको छ। नेपालीलाई अहिलेसम्म संक्रमण देखिएको छैन। संक्रमण भइहाले उपचारमा सहयोगी बन्न सम्पर्क सञ्जाल छरितो पारेका छौं।, दूतावास आलोपालो खोल्ने तथा कार्यालय समय भन्दापछि पनि फोन उठ्ने ब्यवस्था गरेका छौं, उनले भने, हामी २४ सै घण्टा सम्पर्कका छौं। दक्षिण अफ्रिकाका कार्यवाहक राजदूत घनश्याम लम्सालले पनि सम्पर्क सञ्जालमा रहेर काम गरिरहेको बताए। इजरायलका राजदूतले पनि त्यहाँ रहेको थोरै नेपालीबारेमा जानकारी गराइरहेका छन्। इजरायलमा निकै कम नेपाली छन्। साइप्रसको अवस्थाका बारेमा विवरण पठाउन भनिएको छ। दूतावासले आफ्नो वेवपोर्टलमा साइप्रसका अवैतनिक दूत र गैरआवासीय नेपालीको सम्पर्कबाट समस्यामा परेकालाई सघाउने उल्लेख गरेको छ। पश्चिम एसियाली मुलुकमा रहेका नेपाली लकडाउन र आंशिक लकडाउने रोजगारी गुम्ने त्रासमा छन्। कतिपय नेपाली त्यहाँको सरकारको नियम उलंघन गर्दा कारबाहीमा परेका बेला दूतवासले समन्वय गरी छुटाएको छ।"
