शीर्षक,विवरण
दलीय धरातलको परीक्षण,"संघ, प्रदेश संसद् र स्थानीय तह गरी ५२ स्थानको उपनिर्वाचनसँगै जनमत परीक्षण भएको छ। खासगरी दुईतिहाइको सरकारले दुई वर्ष टेक्नै लाग्दा उसको कार्यशैलीको जनमत मापन र परीक्षण कडीका रूपमा हेरिएको थियो भने सँगै कम्युनिस्ट पार्टी एकीकरणपछिको वास्तविक शक्तिको परीक्षण पनि। त्यही पृष्ठभूमिमा उपनिर्वाचन परिणामलाई अनेक कोणबाट व्याख्या गरिँदैछ। सत्तारूढ दल एकीकरणपछि एकै चिह्नमा मतदातासामु गएको यो पहिलो अवसर थियो। उनीहरू संघ र प्रदेशको चुनावमा गठबन्धनसहित गएका थिए। तर स्थानीय तहको चुनावमा एमाले र एमाओवादी छुट्टाछुट्टै दलका रूपमा गएको मात्र होइन कि उनीहरू तीव्र मतमतान्तरसहितको प्रतिस्पर्धामा थिए। त्यति हुँदाहुँदै पूर्वएमालेले स्थानीय तहको चुनावमा पकड जमाएको थियो। दुई शक्तिशाली पार्टी एकीकरणपछि पहिलोपटक चुनावमा जाँदा अरू दल सखाप हुने हो कि भन्ने आम आशंका थियो। तर चुनाव परिणामले फरक रूप देखाएको छ। यो दृश्यले सरकारी कार्यशैलीप्रति जनता असन्तुष्ट भएका हुन् या एमालेएमाओवादी एकता भुईंतहसम्म कामयावी हुन नसकेको हो भन्ने प्रश्न खडा भएको छ। त्यसरी व्याख्या गर्नेहरूलाई भक्तपुर २ र धरानको चुनावी परिणाम काफी बनेको छ। अघिल्लोपटक धरान नगरपालिकामा एमाले एक्लैले कांग्रेस उम्मेदवारलाई चार हजारको मतान्तरले पराजित गरेको थियो, तेस्रो शक्तिमा एमाओवादी थियो। पार्टी एकीकरणपछि दुई पार्टीले अघिल्लोपटक पाएको मत जोड्दा कांग्रेसभन्दा दोब्बर बढी थियो। त्यही मत केलाउँदै प्रमुख प्रतिपक्षी कांग्रेसको विजय हुने सम्भावना कम ठानिएको थियो। तर चुनावी परिणाम कांग्रेसको पोल्टामा पुग्यो, त्यो पनि झण्डै तीन हजारको मतान्तरमा। अझ धरान त सधैंभरि कम्युनिस्ट पार्टीकै किल्ला ठानिन्थ्यो। हुन पनि विगतका चुनावहरूमा एमाले एक्लै लड्दा पनि सजिलै परिणाम आफूमा केन्द्रित गरेको थियो। त्यही कारण एकीकरणपछि धरान नगरपालिका गुमाउनुलाई आश्चर्यजनक ठानिएको छ। यसरी मतपरिणाम उल्टिएपछि एकीकरण अर्थहीन हुन पुगेको हो या सरकारकै कार्यशैलीप्रति जनमत असन्तुष्ट बन्न पुगेको हो ? राजनीतिक टीकाटिप्पणी व्याप्त छ। यसमा सत्तारुढ पार्टीले चिरफार गर्ने नै छ। आश्चर्य त अघिल्लोपटक एमालेले जितेको ठाउँमा कांग्रेस प्रवेश भएको छ र कांग्रेसले जितेको ठाउँमा नेकपा। यसले मतदाता आफ्ना प्रतिनिधिसँग असन्तुष्ट भएको देखाउँछ। सँगै यसले अर्काे के संकेत गर्छ भने आगामी चुनावमा मतदाताले स्वाद फेर्न दल फेर्नेछन्। हाल केन्द्रदेखि स्थानीय तहसम्मका सत्तारुढ भएका दल र पात्रहरूले आफूलाई सेवामुखी नबनाएको खण्डमा जनमत फरक बाटोमा लाग्ने संकेत देखाएका छन्। आमनागरिकले शासन होइन, सेवा चाहेका छन्। जननिर्वाचित प्रतिनिधिमा बढ्दो शासक प्रवृत्ति र सुविधाभोगी चरित्रको बदला भावी चुनावमा जनताले लिनेछन् भन्ने अब बुझ्नुपर्छ। चुनावी परिणाम हेरफेर हुनुको कारण र संकेतको बेलामै विश्लेषण गरी दलहरूले आफूलाई बदल्नुपर्छ। अर्को, पुरानै राजनीतिक शक्तिसँग मतदाता मोहित छन् र वैकल्पिक शक्तिहरूलाई ठाउँ दिने पक्षमा अझै देखिँदैनन्। तराईका केही ठाउँमा समाजवादी र राजपाको उपस्थिति रह्यो तर अरू साना दललाई मतदाताले वैकल्पिक शक्ति मानेको पाइएन। अति उत्साहका साथ गएका साना दलहरूलाई जमानत जोगाउन दिएनन् मतदाताले। अर्थात् उनीहरूलाई पनि राम्रैसँग धक्का लागेको छ। अघिल्लो चुनावमा साझा र विवेकशील दल एक थिए। यसबीचमा उनीहरूबीच पनि फुट आयो, त्यसले अरू दलभन्दा यिनीहरू पनि साँघुरो शैलीमा छन् र भिन्न होइनन् भन्ने सन्देश प्रवाहित भयो। उपनिर्वाचनमा नेकपा र कांग्रेसबीच मात्र तीव्र प्रतिस्पर्धा हुनुले कतै नेपाल पनि दुई दलीय व्यवस्थातिरै मोडिएको त होइन ? राजनीतिक विश्लेषकहरूका निम्ति विश्लेषण गर्र्ने खुराक मिलेको छ। यद्यपि यो उपनिर्वाचनको परिणाम विश्लेषण गर्ने हो भने मतदातामा साना दलप्रति भरोसा देखिएन। पुराना दुई ठूला दल नेकपा र कांग्रेसबीचमै मतदाता रम्न चाहेको देखाउँछन्। ठूला दललाई चुनौती दिने हो भने छिन्नभिन्न भएर होइन कि एकीकरण प्रक्रियातिर जान मतदाताले सुझाएका छन्, मतीय आधार हेर्ने हो भने। यसरी नै छुट्टाछुट्टै जाने हो भने अझ स्थिति नकारात्मक बन्नेछ उनीहरूका हकमा। चुनावी परिणाम र हारजितसँगै मतदाताको मनस्थिति बुझ्ने अवसर पनि दलहरूलाई मिलेको छ।"
सुनिताले स्वर्ण जित्दा बुवाका आँखामा आँसु (फाेटोफिचर),"काठमाडौँ : १३औँ दक्षिण एसियाली खेलकुद (साग) मा सुनिता महर्जनले मंगलबार करातेमा स्वर्ण पदक जितेकी छन्। नेपाल पुलिस क्लबमा आवद्ध सुनिताले ६५ केजी मुनिको तौल समूहको प्रतिस्पर्धामा स्वर्ण पदक जितेकी हुन्। उनले पाकिस्तानकी कुल्सुमलाई पराजित गर्दै स्वर्ण हात पारेकी हुन्। राजधानीको मनमैजु माइती घएकी सुनिताको घर सीतापाइलामा हो। २७ वर्षीया सुनिता विगत ७ वर्षदेखि पुलिस क्लबमा आवद्ध भएर करातेमा संलग्न छन्। नेपाल पुलिस क्लबका हेड कोच राजेश श्रेष्ठले सुनिताले आफ्नो सपना पूरा गरेर सबैलाई खुसी बनाएको प्रतिक्रिया दिए। स्वर्ण जितेपछि सुनिता खुसी छन्। उनले आफ्नो सपना पूरा गरेकी छन्, उनका प्रशिक्षक श्रेष्ठले भने, हामीलाई पनि खुसी बनाएर उनले देशको नाम राखेकी छन्। सुनिता सात वर्षअघि ९ महिने तालिम पूरा गरेर नेपाल प्रहरीमा प्रवेश गरेकी हुन्। सुनिताले स्वर्ण जिते लगत्तै उनका बुबा नाती महर्जनका आँखामा आँसु रोकिएनन्। स्वर्ण जितेपछि सुनिताले आफ्नो बुवालाई अँगालोमा बाँधेकी थिइन्। छोरीको अँगालोमा बाँधिएका नातीका आँखामा आँसु थामिएनन्। उनी खुसीका आँसु पुछिरहेका थिए। बुवाको आँखामा आँसु देखेपछि सुनिता बुवाको अँगालोमै रोएकी थिइन्। नेपालका लागि पहिलो स्वर्ण करातेमै मन्डेकाजी श्रेष्ठले दिलाएका थिए। उनले सोमबार पाकिस्तानकै खेलाडी नाइमातुल्लाहलाई हराएर स्वर्ण जितेका थिए। नेपालले सोमबार मात्र १५ स्वर्ण जितेको थियो।"
दलीय धरातलको परीक्षण,"संघ, प्रदेश संसद् र स्थानीय तह गरी ५२ स्थानको उपनिर्वाचनसँगै जनमत परीक्षण भएको छ। खासगरी दुईतिहाइको सरकारले दुई वर्ष टेक्नै लाग्दा उसको कार्यशैलीको जनमत मापन र परीक्षण कडीका रूपमा हेरिएको थियो भने सँगै कम्युनिस्ट पार्टी एकीकरणपछिको वास्तविक शक्तिको परीक्षण पनि। त्यही पृष्ठभूमिमा उपनिर्वाचन परिणामलाई अनेक कोणबाट व्याख्या गरिँदैछ। सत्तारूढ दल एकीकरणपछि एकै चिह्नमा मतदातासामु गएको यो पहिलो अवसर थियो। उनीहरू संघ र प्रदेशको चुनावमा गठबन्धनसहित गएका थिए। तर स्थानीय तहको चुनावमा एमाले र एमाओवादी छुट्टाछुट्टै दलका रूपमा गएको मात्र होइन कि उनीहरू तीव्र मतमतान्तरसहितको प्रतिस्पर्धामा थिए। त्यति हुँदाहुँदै पूर्वएमालेले स्थानीय तहको चुनावमा पकड जमाएको थियो। दुई शक्तिशाली पार्टी एकीकरणपछि पहिलोपटक चुनावमा जाँदा अरू दल सखाप हुने हो कि भन्ने आम आशंका थियो। तर चुनाव परिणामले फरक रूप देखाएको छ। यो दृश्यले सरकारी कार्यशैलीप्रति जनता असन्तुष्ट भएका हुन् या एमालेएमाओवादी एकता भुईंतहसम्म कामयावी हुन नसकेको हो भन्ने प्रश्न खडा भएको छ। त्यसरी व्याख्या गर्नेहरूलाई भक्तपुर २ र धरानको चुनावी परिणाम काफी बनेको छ। अघिल्लोपटक धरान नगरपालिकामा एमाले एक्लैले कांग्रेस उम्मेदवारलाई चार हजारको मतान्तरले पराजित गरेको थियो, तेस्रो शक्तिमा एमाओवादी थियो। पार्टी एकीकरणपछि दुई पार्टीले अघिल्लोपटक पाएको मत जोड्दा कांग्रेसभन्दा दोब्बर बढी थियो। त्यही मत केलाउँदै प्रमुख प्रतिपक्षी कांग्रेसको विजय हुने सम्भावना कम ठानिएको थियो। तर चुनावी परिणाम कांग्रेसको पोल्टामा पुग्यो, त्यो पनि झण्डै तीन हजारको मतान्तरमा। अझ धरान त सधैंभरि कम्युनिस्ट पार्टीकै किल्ला ठानिन्थ्यो। हुन पनि विगतका चुनावहरूमा एमाले एक्लै लड्दा पनि सजिलै परिणाम आफूमा केन्द्रित गरेको थियो। त्यही कारण एकीकरणपछि धरान नगरपालिका गुमाउनुलाई आश्चर्यजनक ठानिएको छ। यसरी मतपरिणाम उल्टिएपछि एकीकरण अर्थहीन हुन पुगेको हो या सरकारकै कार्यशैलीप्रति जनमत असन्तुष्ट बन्न पुगेको हो ? राजनीतिक टीकाटिप्पणी व्याप्त छ। यसमा सत्तारुढ पार्टीले चिरफार गर्ने नै छ। आश्चर्य त अघिल्लोपटक एमालेले जितेको ठाउँमा कांग्रेस प्रवेश भएको छ र कांग्रेसले जितेको ठाउँमा नेकपा। यसले मतदाता आफ्ना प्रतिनिधिसँग असन्तुष्ट भएको देखाउँछ। सँगै यसले अर्काे के संकेत गर्छ भने आगामी चुनावमा मतदाताले स्वाद फेर्न दल फेर्नेछन्। हाल केन्द्रदेखि स्थानीय तहसम्मका सत्तारुढ भएका दल र पात्रहरूले आफूलाई सेवामुखी नबनाएको खण्डमा जनमत फरक बाटोमा लाग्ने संकेत देखाएका छन्। आमनागरिकले शासन होइन, सेवा चाहेका छन्। जननिर्वाचित प्रतिनिधिमा बढ्दो शासक प्रवृत्ति र सुविधाभोगी चरित्रको बदला भावी चुनावमा जनताले लिनेछन् भन्ने अब बुझ्नुपर्छ। चुनावी परिणाम हेरफेर हुनुको कारण र संकेतको बेलामै विश्लेषण गरी दलहरूले आफूलाई बदल्नुपर्छ। अर्को, पुरानै राजनीतिक शक्तिसँग मतदाता मोहित छन् र वैकल्पिक शक्तिहरूलाई ठाउँ दिने पक्षमा अझै देखिँदैनन्। तराईका केही ठाउँमा समाजवादी र राजपाको उपस्थिति रह्यो तर अरू साना दललाई मतदाताले वैकल्पिक शक्ति मानेको पाइएन। अति उत्साहका साथ गएका साना दलहरूलाई जमानत जोगाउन दिएनन् मतदाताले। अर्थात् उनीहरूलाई पनि राम्रैसँग धक्का लागेको छ। अघिल्लो चुनावमा साझा र विवेकशील दल एक थिए। यसबीचमा उनीहरूबीच पनि फुट आयो, त्यसले अरू दलभन्दा यिनीहरू पनि साँघुरो शैलीमा छन् र भिन्न होइनन् भन्ने सन्देश प्रवाहित भयो। उपनिर्वाचनमा नेकपा र कांग्रेसबीच मात्र तीव्र प्रतिस्पर्धा हुनुले कतै नेपाल पनि दुई दलीय व्यवस्थातिरै मोडिएको त होइन ? राजनीतिक विश्लेषकहरूका निम्ति विश्लेषण गर्र्ने खुराक मिलेको छ। यद्यपि यो उपनिर्वाचनको परिणाम विश्लेषण गर्ने हो भने मतदातामा साना दलप्रति भरोसा देखिएन। पुराना दुई ठूला दल नेकपा र कांग्रेसबीचमै मतदाता रम्न चाहेको देखाउँछन्। ठूला दललाई चुनौती दिने हो भने छिन्नभिन्न भएर होइन कि एकीकरण प्रक्रियातिर जान मतदाताले सुझाएका छन्, मतीय आधार हेर्ने हो भने। यसरी नै छुट्टाछुट्टै जाने हो भने अझ स्थिति नकारात्मक बन्नेछ उनीहरूका हकमा। चुनावी परिणाम र हारजितसँगै मतदाताको मनस्थिति बुझ्ने अवसर पनि दलहरूलाई मिलेको छ।"
सीमामा सेना परिचालन !,"नेपाली मूलका गोर्खाली सेनाबाट समेत नेपाली पहिचान, अस्तित्व तथा राष्ट्रियताका खातिर अनायास र नसोचेको प्रतिकारविद्रोह नहोला भन्न सकिँदैन सीमा अतिक्रमण हुनु भनेको नेपालको राष्ट्रिय सुरक्षाको अहम् चासोको विषय हो। भारतसँग सीमा जोडिएका नेपालका १८ जिल्लाहरूका १३४ ठाउँमा नेपालभारतबीच सीमा विवाद छ। दार्चुला जिल्लाको लिम्पियाधुरा, लिपुलेक र कालापानीमा भारतीय अतिक्रमण भएको दशकौं भइसक्यो। तर भारतले नेपालका यी क्षेत्रलाई समेत समावेश गरेर आफ्नो राजनीतिक नक्सा प्रकाशन गरेपछि मात्र यो मुद्दाबारे ध्यानाकर्षण भएको हो, नेपालमा। भारतले सीमा मिचेको र उक्त क्षेत्रमा भारतीय सेनाको उपस्थितिबारे विगतका कैयन् प्रतिवेदनमाथि सबै सरकारले देखाएको उदासीनताको प्रतिफल हो यो, आज। सन् १९६२ को भारतचीन युद्धपश्चात् सामरिक महत्वका कारण भारतले सीमा प्रहरी पोस्ट् राख्न थालेको थियो, कालापानीमा। २०२६ सालमा नेपालको उत्तरी सिमानाको १७ स्थानमा बसेको भारतीय सैनिक चेकपोस्ट् हटाउँदा टिंकर भञ्ज्याङमा रहेको सैनिक चेकपोस्ट्लाई कालापानीमा स्थानान्तरण गर्यो, भारतले। अहिले, कालापानीमा भारतीय इन्डो टिबेतन बोर्डर फोर्स (आटीबीएफ) ले स्थायी क्याम्प खडा गरेर स्थानीय नेपालीको अवागमनमा समेत रोक लगाएर बसेको छ। नेपालभारतबीच केही स्थानमा बाहेक अन्य ठाउँमा सीमा विवाद होइन, सीमा अतिक्रमण भएको छ र सबैभन्दा संवेदनशील स्थानमध्ये सुस्ता क्षेत्र र कालापानी क्षेत्र अग्रस्थानमा छन्। यी अतिक्रमित भूभागलाई इन्डियन अकुपाइड नेपाल भन्दा उपयुक्त हुन्छ। अहिले मूल मुद्दा भनेको भारतद्वारा अतिक्रमित नेपालको कालापानी क्षेत्रबाट भारतीय सेनालाई कसरी फिर्ता पठाउने र नेपालको जमिनलाई नेपालको अधीनमा ल्याउने नै हो। यसका लागि मूलतः दुइवटा उपाय हुन सक्छन्। पहिलो उपाय हो गहन कूटनीतिक पहलसहित माथिल्लो तहको राजनीतिक संलग्नतामा वार्ता गरी सल्ट्याउने। दोस्रो उपाय हो नेपालमा विद्यमान शक्तिहरूको प्रदर्शन र अन्तिम राष्ट्रिय शक्तिको प्रयोग। अर्थात् सेनाको परिचालन। कूटनीतिक र राजनीतिक पहल नेपालले भारतसँग कूटनीतिक र राजनीतिक पहल गर्दा यस मुद्दामा नेपालसँग भएको यथेष्ट प्रमाण नै वार्ताका लागि मुख्य र बलिष्ठ औजार हुन्। यसमा पहिलो र अकाट्य प्रमाण भनेको सन् २०१६ को सुगौली सन्धि नै हो भन्ने तथ्यलाई पुष्टि गर्ने नक्साहरू, अकाट्य प्रमाण र अरू दस्ताबेजहरू प्रशस्तै छन्। यसमा उपल्लो राजनीतिक तहमा वार्ता गर्दा नेपाल सरकार दह्रोसँग उभिन सक्नैपर्छ र पहिले कब्जा गर, अनि वार्ता गर्दै गर भन्ने भारतीय आलटाले रणनीतिमा फस्नु हुँदैन। यदि, कूटनीतिक र राजनीतिक प्रयासबाट पार नलागे वा नलाग्ने भएमा यसलाई अन्तर्राष्ट्रियकरण गर्दै अरू राष्ट्रिय शक्तिहरूको प्रयोग र आवश्यक नै परे, सेना परिचालनसम्मको विकल्पसमेत खुला राख्नुपर्छ। यो मुद्दालाई विषयान्तर गर्न अनेक प्रयास भइरहेको पनि हुन सक्छ। चीनसँग पनि सीमा विवाद भएको भन्नेजस्ता हलुका मुद्दा उठाई तराईमधेसमा चिनियाँ राष्ट्रप्रमुख सी चिनफिङ र प्रधानमन्त्री ओलीको पुतलादहन, अकुपाइ टुडिखेल, अफताब आलमको चुनौती र मन्त्रिपरिषद् हेरफेरका विषयहरूले पनि कालापानीको मुद्दालाई ओझेलमा पार्न सक्छ। कूटनीतिक र राजनीतिक प्रयासबाट पार नलागे वा नलाग्ने भएमा यसलाई अन्तर्राष्ट्रियकरण गर्दै अरू राष्ट्रिय शक्तिहरूको प्रयोग र आवश्यक नै परे, सेना परिचालनसम्मको विकल्पसमेत खुला राख्नुपर्छ। यति ठूलो मुद्दा सतहमा आइसक्दा पनि नेपालको परराष्ट्र मन्त्रालयले भारतीय राजदूतलाई मन्त्रालयमा बोलाएर स्पष्टीकरणसम्म पनि माग्न नसक्नुलाई लिन सकिन्छ। हाम्रो परराष्ट्र मन्त्रालयको हलुका विज्ञप्ति र कमजोर अडान, भारतीय विदेश मन्त्रालयको प्रतिकारात्मक दाबी, उत्तराखण्डको मुख्यमन्त्रीको कालापानी भारतकै भएको भनाइ र नेपालमा राजदूत रहिसकेका भारतीय पूर्व विदेश सचिव श्याम शरणको नेपालको मूर्खता महँगो पर्न सक्छ भन्ने धम्कीपूर्ण लेखले यो मुद्दा झन् पेचिलो बन्ने देखिन्छ। प्रधानमन्त्रीले देखाउनुभएको अठोट सकारात्मक देखिए पनि भारतको उपल्लो राजनीतिक तहसँग केकस्तो कूटनीतिकराजनीतिक पहल भइरहेको केही जान्न पाइएको छैन। शक्ति प्रदर्शन र प्रयोग जनस्तरबाट : अहिलेको अद्भुत राष्ट्रिय सहमति ठूलो शक्ति हो, नेपालको हौसलाका लागि। विभिन्न क्षेत्रबाट देशभर भइरहेको विरोध, प्रदर्शन, नारा जुलुस, धर्ना आदि सबै शक्ति प्रदर्शनहरू हुन् जनस्तरबाट। यस्तो दबाब कायम रहनुपर्छ र सरकारको समेत समर्थन रहनुपर्छ अन्य राष्ट्रिय शक्तिहरूको हौसलाका लागि पनि। सुरक्षा क्षेत्रबाट : अहिले सञ्चारमाध्यममा कालापानी क्षेत्रमा सैनिक परिचालन किन नगरेको, सेनाको के काम जस्ता अभिव्यक्ति, टीकाटिप्पणी, सर्वत्र सुन्न र देख्न पाइन्छ। श्रव्यदृश्य र छापाहरूमा आउने गरेका यस्ता अभिव्यक्ति कतिपयतः राष्ट्रवादी भावनामा बहेर धेरै उत्तेजित, आवेगात्मक र भावनात्मक भएको पाइन्छ भने केही त अति भद्दा देखिन्छ। के यस्ता अभिव्यक्तिहरूले समग्र नेपालीको भावना समेट्छ ? र यसले देशमा केकस्तो असर पार्छ सोचनीय भएको छ, अहिले। अर्कोतर्फ देशका वरिष्ठ विश्लेषक, अध्ययनकर्ता, अध्ययन कार्यदलको सिफारिस, राज्यको उच्च जिम्मेवार ओहोदामा बसिसकेका र भविष्यमा समेत गहन जिम्मेवारी धारण गर्ने प्रबल सम्भावना भएका नेता, तथा राष्ट्रवादी चिन्तकबाट समेत सिमानामा सेना परिचालन गर्नुपर्ने वा सेनाले उपस्थिति देखाउनुपर्ने जस्ता धारणा आइरहेको बेला सरकार र सेनाले गम्भीरतापूर्वक लिनुपर्ने पनि उत्तिकै जरुरी छ। अहिले सीमा सुरक्षाको जिम्मा सशस्त्र प्रहरी बललाई दिइएको छ, तापनि सिमानामा सशस्त्र बलको उपस्थिति अति नै पातलो र कालापानी क्षेत्रमा त हुँदै नभएको अवस्थामा छ। अहिलेको प्राथमिकता भनेको कम प्राथमिक क्षेत्रबाट खिचेर कालापानीमा सशस्त्र बलको संख्या बढाउने नै हुन आउँछ। विस्तारै सशस्त्र बलको संख्या बढाउँदै सशक्त बनाई सीमामा सशस्त्र बलको बाक्लो उपस्थितिको विकल्प छैन, दिगो सीमा सुरक्षाका लागि। नेपाल र भारतको अगाडि सानो र कमजोर देश पक्कै हो तर, एक स्वतन्त्र र सार्वभौम मुलुकको हैसियतले यसमा हीनताबोधको मनोविज्ञान पाल्नु जरुरी छैन। भारत र बंगलादेशबीच कनल्केभका सीमा विवादमा जमिन साटासाट गरेर समाधान गरिएको थियो, यो एउटा विकल्प हामीसँग पनि छ। बंगलादेश पनि हामीजस्तै सानो र कमजोर मुलुक हो। तर विवादित सीमा रहेको बेला बंगलादेशी सीमा सुरक्षा बलले सीमा थिचोमिचो गर्ने भारतीय सीमा सुरक्षाका सिपाहीमाथि गोली प्रहार गरी मारेका घटनाहरू पनि छन्। तर त्यहाँ सैनिक परिचालन भई लडाइँ त भएको थिएन। गृहयुद्धको बेला शान्ति कायम गर्ने नाममा श्रीलंका पुगेका भारतीय सेनालाई श्रीलंकाली सेना र विद्रोहीहरूले टिक्नै नसक्ने बनाइ फिर्ता जान बाध्य बनाएको पनि भर्खरकै कुरा हो। त्यसैले सानो र कमजोर मुलुक हँुदैमा हच्किहाल्नुपर्ने अवस्था पनि रहँदैन। सानो माउरीले समेत आत्मरक्षाका लागि प्रतिकारका रूपमा चिल्न सक्ने भएकाले नै यसलाई थ्याच्च थिचेर मार्न हिच्किचाउँछन् मान्छेहरू। त्यस्तै नेपाली सेनामा पनि जाइ कटक नगर्ने तर आइ कटक गर्ने अर्थात् डस्न सक्ने प्रतिकारात्मक क्षमता डेटेरेन्स छ। त्यसैले भारतले पनि सितिमिति मिचिहाल्ने आँट गर्न सजिलो छैन। सैनिक कदम र अन्तिम विकल्प  परिचालन नेपालको संविधान र राष्ट्रिय सुरक्षा नीतिले नेपाली सेनाको दायित्वमा नेपालको स्वतन्त्रता, सार्वभौमसत्ता, भौगोलिक अखण्डता, स्वाधीनता र राष्ट्रिय एकताको रक्षा गर्ने भन्ने उल्लेख छ। अहिलेको मुद्दा सार्वभौमसत्ता र भौगोलिक अखण्डतासँग जोडिएको छ। भारतले वार्ताबाट समस्या सल्टाउनुपर्ने कुरालाई अस्वीकार नगरिसकेको अवस्थामा कूटनीतिक र राजनीतिक पहल नै प्राथमिकतामा हुनुपर्छ अहिले, सैनिक उपाय होइन। सिमानामा सेना नै परिचालन गर्ने वा खटाउने विषयमा केही अन्तर्राष्ट्रिय मान्यता छन्। पहिलो कुरा, शान्तिका बेला कुनै पनि देशको राष्ट्रिय सेना अन्तर्राष्ट्रिय सिमानाबाट निश्चित दूरीमा मात्र बस्न पाउने मान्यता छ र त्यसैले भारत र नेपालका सेनाहरू पनि अन्तर्राष्ट्रिय सिमानामा नभई त्यहाँंबाट निश्चित दूरीमा बसेका छन्। युद्धको बेलामा मात्र सेनाले अन्तर्राष्ट्रिय सिमानालाई मान्दैन र सीमा पार गरी लड्नु पनि पर्छ। अहिले त्यो अवस्था आइसकेको छैन। अर्को कुरा, नेपाल र भारतीय सेनाबीचको अति राम्रो सम्बन्धको लाभ लिँदै सैनिक कूटनीतिमार्फत समस्या समाधानका उपाय खोज्नु पनि त्यत्तिकै जरुरी छ। यदि सरकारको कूटनीतिक पहल र दुई देशका सरकार प्रमुखहरूबीचको संवाद तथा सैनिक कूटनीतिबाट पनि समस्या सुल्झिएन र नेपाली भूमि अतिक्रमित अवस्थामै रहिरहने हो भने यस्तो अवस्थामा नेपाल सरकार र सेनाले निम्न कदम चाल्न सक्छन् (१) नेपाली सेना र भारतीय सेनाबीचको सम्बन्धमा पुनर्विचार गर्नुपर्ने हुन सक्छ। (२) दुई सेनाबीचका सेना प्रमुखलाई एकअर्काको सेनाको मानार्थ प्रधानसेनापति दर्जा प्रदान गर्ने प्रचलनलाई रोक्नुपर्ने हुन सक्छ, विरोधस्वरूप। (३) नेपाली सेना र भारतीय सेनाबीच गरिँदै आएको वार्षिक संयुक्त सैनिक अभ्यास रोक्नुपर्ने हुन सक्छ। (४) अहिले नेपालको बैंकिङ सञ्जाल देशका सबै ठाउँमा पुगिसकेको अवस्थामा नेपालको पूर्वदेखि पश्चिमसम्म मूलतः पेन्सन वितरणका लागि राखिएको २३ वटा भारतीय डिस्ट्रिक्ट सोल्जर बोर्डलाई हटाउनुपर्ने हुन्छ। यसैगरी बुटवल र धरानको भारतीय पेन्सन क्याम्प पनि हटाउनुपर्ने हुन्छ। अहिल्यै सिमानामा सेना खटाउने कुरा अपरिपक्व कदम हुन्छ। लडाइँको अवस्था नआई सेना परिचालन गर्नेजस्तो संवेदनशील विषयलाई राष्ट्रियताको भावनामा बढी नै बहेर आवेगमा गरिने निर्णय हुन सक्तैन र हुँदैन। सेना भनेको अनिकाल पर्दाको बेलाका लागि सञ्चित गरेर राखेको अन्नजस्तै हो, जथाभावी भोक लाग्नासाथ झिकेर खाइहाल्ने वस्तु होइन। यसैकारण सेनालाई राष्ट्रको अन्तिम शक्तिका रूपमा लिइन्छ। राष्ट्रको अस्तित्वमै संकट पर्न थाल्यो र युद्धकै स्थिति सिर्जना भएमा परिचालन गर्न नै भनेर राखिएको होे सेना र यस्तो अवस्थामा नेपाली सेना परिचालन हुनुपर्छ र हुन्छ। तर युद्धको अवस्था नआई समयभन्दा पहिले सेना परिचालन गर्दा नतिजा प्रत्युत्पादक पनि हुन सक्छ। विभिन्न प्रयास सुरु हुँदैछन्, सबै विकल्प बाँकी नै छन् र सकिएका छैनन्। त्यसैले, उत्तेजित भएर निर्णय गर्ने बेला पनि होइन, यो र सेनालाई चनाखो र तयारी अवस्थामा राख्ने मात्र हो, अहिले। फेरि, सेना परिचालन आफैंमा सम्पूर्ण समस्याको समाधान पनि होइन र हुन सक्तैन। यसले सार्थकता तब मात्र पाउन सक्छ, जब सरकार र आम जनताको पूर्ण साथ र सहयोग मिल्छ। युद्धकै अवस्था आइपर्यो भने सेनाले आम जनतालाई परिचालन गर्ने जिम्मा पनि लिन सक्छ। लडाइँ नै गर्नुपर्ने अवस्था आएमा देश र सेनाले जहाँसुकै र जोसुकैबाट पनि सहयोग र समर्थन लिन सक्छ राष्ट्रिय स्वार्थ, हित र अस्तित्वका लागि। सबै कूटनीतिक र राजनीतिक प्रयासपश्चात् पनि यो मुद्दा सल्टिएन, कसै गरे पनि भारतले नेपाली भूमि कब्जामै राख्यो र सरकारले पनि कुनै कदम चालेन भने, सेनाले विशेष पहल गर्न सक्छ। सरकारलाई राष्ट्रिय दायित्वबारे सम्झाउने, दबाब दिने र विकल्प खोज्ने जिम्मा पनि सेनाकै हुन आउँछ, यस्तो बेलामा। जोखिम १ सबै विकल्प सिक्यो, समस्या समाधान भएन र बाध्यतावश नेपालले कठोर अडान लियो र सेना परिचालन गर्नेसम्मको निर्णयमा पुग्यो भने भारतले फेरि पनि नेपालमाथि कडा नाकाबन्दी लगाउने प्रायः निश्चित छ। के यसका लागि नेपाल सरकार, सबै पार्टीहरू र आम जनता तयार हुन्छन् त ? सञ्चारमाध्यमबाट केहीले खोजेको कडा अडान के सबै नेपालीको अडान हुन सक्छ त ? जे जस्तै परे पनि जुधेर, सहेर टिक्न सक्ने समर्थन के सबैमा कायम रहन्छ त ? यी र यस्ता आउन सक्ने राजनीतिक, आर्थिक, सामाजिक र अन्य गम्भीर चुनौतीबारे गहन मूल्यांकन जरुरी छ, अहिले र आवश्यक तयारी पनि। २ जोखिम भारतलाई पनि छ, नेपालमाथि नै आक्रमण गर्न। भारतमा भएका ७०८० लाख नेपालीको भविष्यको दुहाइ दिएर भारतले नेपाललाई सधैं बन्धक बनाउन पनि सक्तैन। भारतीय सेनामा कार्यरत लाखौं नेपाली नागरिक र नेपाली मूलका गोर्खाली सेनाबाट समेत नेपाली पहिचान, अस्तित्व तथा राष्ट्रियताका खातिर अनायास र नसोचेको प्रतिकारविद्रोह नहोला भन्न सकिँदैन। भारतीय सरकारले शिख समुदायको स्वर्णमन्दिरमा सैनिक आक्रमण गर्दाको परिणाम बिर्सने कुरा पनि भएन। यसैले वार्ताबाटै समस्या समाधान हुन्छ भन्नेमा आशा गरौं।  भण्डारी नेपाली सेनाका पूर्व सहायक रथि तथा नेपाल स्ट्राटेजिक स्टडिजका सचिव हुन्।"
भारतीय अवरोध : नदीमा बनाउनुपर्ने तटबन्ध खेतको आलीमा,"परासी : पश्चिम नवलपरासीको सुस्तामा तटबन्ध निर्माणमा भारतले अवरोध गरेको छ। भारतीय पक्षको अवरोधपछि नदी किनारमा बनाउनुपर्ने तटबन्ध बाटो र खेत नजिक निर्माण गरिएको छ। अवरोधकै कारण केही क्षेत्रमा अझ पनि तटबन्ध निर्माण हुन सकेको छैन। भारतीय एसएसबीले अवरोध गरेपछि सुस्ताको दक्षिणतर्फको सीमा क्षेत्र नजिकको नेपाली भूभागमा निर्माण गर्नुपर्ने तटबन्ध पनि नबनेको सुस्ता बचाउ अभियानका प्रवक्ता रवीन्द्र जयसवालले बताए। तटबन्ध बनाउन जाँदा भारतीय एसएसबीले अवरोध गर्ने गरेको उनको भनाइ छ। नारायणी नदी किनार हुँदै ५ वर्षअघिबाट सुस्तामा तटबन्ध निर्माण कार्य सुरु भएको हो। नदीबाट हुने क्षतिलाई कम गर्न तटबन्ध सुरु गरिएको हो।तटबन्ध कार्य नेपालीले भोगचलन गर्दै आएको नदी छेउको धनैया रेता भन्ने स्थानबाट गर्नुपर्ने थियो। तर भारतीय एसएसबीले आफ्नो भन्दै बनाउन दिएनन्। त्यसपछि हामीले त्यो स्थानलाई छाडेर बाटो र खेत नजिकैबाट तटबन्ध निर्माण गरेका छौं, जयसवालले भने। धनैया रेतालाई छाडेर नजिकैबाट तटबन्ध गरेका कारण सोही बहानामा उक्त जग्गा भारतीयले आफ्नो भन्दै दाबी गर्न सक्ने संभावना उत्तिकै बढेको छ। तटबन्ध नगरे नदीले खेती योग्य जमिन कटान गर्ने भएकाले तत्काललाई विवाद नगरी खेती जोगाउन धनैयाको जमिन छाडेर तटबन्ध गरिएको सुस्ता बचाउँ अभियानका उपाध्यक्ष आदम खाँले बताए। भारतीय सीमा नजिक रहेको नदी छेउको दक्षिणपूर्वमा पनि भारतीयले तटबन्ध गर्न नदिएको खाँले बताए। सीमाभन्दा ६५ मिटर अगाडिको नेपाली भूभागमा समेत तटबन्ध निर्माण गर्नबाट भारतीय एसएसबीले रोके। हाम्रै भूभागमा काम गर्न रोके पनि सरकारी निकायबाट बोली दिने कोही भएनन्, खाँले गुनासो गरे। तटबन्धका लागि त्यो क्षेत्रबाट संविधानसभामा निर्वाचित भएका देवकरण जयसवालको पहलमा पहिलो पटक ७० लाख बजेटबाट जनताको तटबन्धन कार्यक्रम अन्तर्गत ०७० माघ महिनादेखि तटबन्धको काम सुरु भएको हो। त्यसपछि हरेक वर्ष रकम छुट्टाउँदै आइएको छ। अहिलेसम्म करिब १० करोडलागतमा साढे २ किमि तटबन्ध निर्माण कार्य सकिएको छ। १० महिनाअघिसम्म तटबन्ध भएको क्षेत्र सुस्ताको पश्चिमपूर्व कुनाबाट उत्तरदक्षिणसम्म छ। रकम अभावले अझ डेढ किमि तटबन्ध बाँकी रहेको खाँले बताए। तीनतर्फबाट भारतको बिहारले घेरेको सुस्ता गाउँ नारायणी नदी पारीको पूर्वमा छ। धनैयाको माथिल्लो भागदेखि उत्तरतर्फको सिमलको रुख (विवादपछि सहमतिमा अस्थायी पिलरको रूपमा स्थापना गरेको स्थान) सम्म तटबन्ध गर्न बाँकी छ। यसका लागि ७ देखि ८ करोड बजेट आवश्यक पर्ने बताइएको छ। तटबन्ध नहुँदा नदीले कटान गरेको भूभाग भारतीयले आफ्नो भन्दै आउने गरेकाले समस्या भएको सुस्ता बचाउ अभियानकी नेतृ लैला बेगमले बताइन्। सुस्ता गाउँपालिका५ को सुस्ता गाउँको कुल क्षेत्रफल ४० हजार ९ सय ८० हेक्टर हो। त्योमध्ये अहिलेसम्म १४ हजार हेक्टर भारतले अतिक्रमण गरिसकेको छ। १९ हजार ४ सय ८० हेक्टर प्रतिजग्गासहितको जंगल, प्रति र चरन क्षेत्र कसैले पनि जोतभोग नगर्ने भन्दै २०६४ सालदेखि खाली छाडिएको छ।"
उपनिर्वाचनमा महत्वपूर्ण उपलब्धि : कांग्रेस,"काठमाडौं : विगतमा आफूले जितेका ठाउँ जोगाउन नसके पनि नेकपाको पकड क्षेत्रमा प्राप्त जितलाई कांग्रेसले महत्वपूर्ण उपलब्धि भनेको छ। धरान उपहानगरपालिकामा मेयर, भक्तपुरमा प्रदेशसभा सदस्य र चितवनका तीनवटै वडाध्यक्ष पदमा भएको जितले आत्मबल बढाएको प्रवक्ता विश्वप्रकाश शर्माको भनाइ छ। कांग्रेसले एक गाउँपालिका अध्यक्ष, एक उपाध्यक्ष र सात वडाध्यक्ष पद भने गुमाएको छ। हामीले एक गाउँपालिका अध्यक्ष, एक उपाध्यक्ष र केही वडाध्यक्ष गुमाएका छौं। त्यसमा कमजोरीको समीक्षा गर्नेछौं, प्रवक्ता शर्माले भने, तर, प्रदेश २ को रौतहट, सुदूरपश्चिम प्रदेशको बैतडी, प्रदेश ५ को अर्घाखाँची अनि प्रदेश ३ को चितवन, प्रदेश १ को धरान र उपत्यकाको भक्तपुरमा प्राप्त परिणामले हामीलाई उत्साही तुल्याएको छ। धरानमा भएको जितलाई कांग्रेसले ऐतिहासिक भनेको छ। भक्तपुरको प्रदेशसभा सदस्यभन्दा पनि धरानको विजय ठूलो सफलता बनेको कांग्रेसले जनाएको छ। एक प्रतिनिधिसभा सदस्य, तीन प्रदेशसभा सदस्य, एक उपमहानगरपालिका प्रमुख, तीन गाउँपालिका अध्यक्ष, एक उपाध्यक्ष र ४३ वडाध्यक्षसहित ५२ पदमा शनिबार मतदान भएको थियो। दुई वर्षअघिको निर्वाचनमा तत्कालीन एमाले र माओवादी केन्द्रले छुट्टाछट्टै लडेका थिए। नेकपासँगको मतअन्तर घट्नुले कांग्रेसको सांगठनिक आत्मबल बढेको प्रवक्ता शर्माले बताए। ०७४ को तुलनामा कांग्रेस र नेकपाबीचको मतान्तर उपनिर्वाचनसम्म आइपुग्दा घटेको छ। यसले एकातर्फ नेपाली कांग्रेसको सांगठनिक आत्मबलमा अभिवृद्धि गराएको छ, उनले सोमबार पत्रकार सम्मेलनमा भने, अर्कोतर्फ आगामी निर्वाचनको लक्ष्य हासिल गर्ने दृढतामा अघि बढ्न उपनिर्वाचनको मैदानझैं (बाहिर गति र भित्र अन्तर्विश्वास) बढाउन खुला सन्देश प्राप्त भएको छ। कांग्रेसले गुमाएको स्थानको समीक्षा गर्ने जनाएको छ। विगतभन्दा समग्रमा बढी मत प्राप्त हुनुले जिम्मेवार र शालीन प्रतिपक्षी भूमिका मतदाताले अनुमोदन गरेको उसको दाबी छ। कास्की र दाङको निर्वाचन परिणाम सहानुभूतिको मत भएको तर्क उनले गरे। बागलुङमा दुई पार्टीबीच एकतापछि पनि संगठन कमजोर भएकै कारण जनमोर्चालाई समर्थन गर्नु र प्रभाव क्षेत्रसमेत गुमाउनु नेकपाका लागि राम्रो संकेत नभएको उनले बताए। एक गाउँपालिका अध्यक्ष, एक उपाध्यक्ष र केही वडाध्यक्षको अंक हासिल भएको तथ्य अगाडि राखेर सरकारका पक्षमा जनमत जस्ताको तस्तै कायम छ भन्ने आत्मसन्तोष लिन सकिने सुविधा सरकार या नेकपासँग छँदै छ, उनले भने, तर त्यसभन्दा व्यापक प्रभाव राख्ने केही सन्देशमूलक वडा, एक उपमहानगरपालिका नेतृत्व अनि एक प्रदेश क्षेत्रको परिणामले नेकपालाई आजै सच्चिने कि भोलि सक्किने सन्देश दिएको छ। प्रहरीप्रशासनको दुरुपयोग : देउवा कांग्रेस सभापति शेरबहादुर देउवाले उपनिर्वाचन परिणाम आफ्नो पक्षमा पार्न सरकारले प्रहरीप्रशासन दुरुपयोग गरेको आरोप लगाएका छन्। पार्टी कार्यालय सानेपामा सोमबार भीमबहादुर तामाङको सातौं स्मृतिसभामा सभापति देउवाले सरकारको आलोचना गरेका हुन्। प्रहरीप्रशासनको व्यापक दुरुपयोग गरेको पायौं, उनले भने, तापनि मतदाता कांग्रेसका पक्षमा देखिएका छन्। यो स्वागतयोग्य कुरा हो। उनले सरकारले धाँधली गर्न खोजेको आरोपसमेत लगाए। वरिष्ठ नेता रामचन्द्र पौडेलले कांग्रेसले आफूलाई आगामी दिनमा थप परिस्कृत ढंगले अगाडि बढाउनुपर्नेमा जोड दिए। कम्युनिस्ट नेतृत्वको सरकारप्रति जनतामा असन्तुष्टि रहेको उपनिर्वाचन मतपरिणामले देखाएको छ, नेता पौडेलले भने, तर, कांग्रेसप्रति पनि जनता विश्वस्त भएको देखिएन। हामीले अब कांग्रेसलाई भरोसायोग्य पार्टी बनाउन काम गर्नुपर्छ। महामन्त्री डा शशांक कोइरालाले कांग्रेस एकढिक्का भएर अगाडि बढ्नुपर्नेमा जोड दिएका थिए।"
उदयपुरगढी भ्रमणको निम्तो,"उदयपुर : पर्यटन वर्षलाई सार्थक बनाउन उदयपुरको उदयपुरगढी गाउँपालिकाले जिल्लामै पहिलो पटक अभियान सुरु गरेको छ । प्रदेश १ का पर्यटन प्रवर्द्धन समितिका सदस्य तथा स्थानीय बोधकुमार घिमिरेको नेतृत्वमा चार दिनअघि गाउँपालिकाको कार्यालयबाट निस्किएको टोलीले सबै स्थानीय तहका प्रमुख, उपप्रमुखलाई भेटी भ्रमणका लागि औपचारिक निम्तो दिएको हो । पर्यटकीय क्षेत्रको नक्सा, व्यानर, प्रचार सामग्री र पर्यटकीय क्षेत्र समेटिएका किताब लिएर निम्तो बाँड्दै हिँडेको टोलीले सर्वसाधरणलाई समेत भेटी निम्तो बाँडेको टोलीका नेता घिमिरेले बताए । सरकारले सन् २०२० लाई पर्यटन वर्षको रुपमा मनाउने घोषणा गरेसँगै गाउँपालिकाको टोली जिल्लाका ८ वटा स्थानीय तहमा पुगि पर्यटकीय क्षेत्र उदयपुरगढीको अवलोकन गरिदिन आग्रह गरेको टोलीका अर्का सदस्य दिपक रोकाले बताए । नेपाली झण्डा मोटरसाइकलमा बाँधेर हिँडेको टोलीले सोमबार जिल्ला समन्वय समितिका प्रमुख खड्गबहादुर परियार, उपप्रमुख गंगा राई, अन्य सदस्य, त्रियुगा नगरपालिकाका मेयर बलदेव चौधरी, उपमेयर देवीकुमारी चौधरी, वडाध्यक्षलाई भेटेरै निम्तो दिए । टोलीले कटारी नगरपालिकाको वेतेनी डाँडाहुँदै ताप्ली गाउँपालिका, लिम्चुङ्गबुङ्ग, रौतामाई गाउँपालिका, त्रियुगा नपा, चौदण्डीगढी नपा र वेलका नपा छोएर बग्ने सुनकोसीमा सञ्चालित मोटरबोटबाट वरहाक्षेत्र मन्दिरको दर्शन र मैनाराजा मैनी रानीले राज गरेको स्थल मैनामैनी पुग्ने कार्यक्रम रहेको बताइएको छ। आफ्नो क्षेत्रको पर्यटकीय स्थलको सामान्य जानकारी गराउँदै टोलीले सम्बन्धित स्थानीय तहको पर्यटकीय क्षेत्रको समेत जानकारी लिएको छ।जिल्लाको पुरानो सदरमुकाम तथा ऐतिहासिक उदयपुरगढीलाई सरकारले घोषणा गरेको एक सय गन्तव्यमा समेत समेटिएको छ । भौगोलिक विकटताका कारण २०२८ सालमा यो ठाउँबाट सदरमुकाम बोक्सेमा सारिएको हो । तत्कालिन उदयसेन राजाले राज गरेको यो ठाउँमा अहिले पनि पुरातात्विक महत्व बोकेका पुराना सम्पदा रहेका छन् । त्यसैगरी नेपाली कांग्रेसका सन्तनेता कृष्णप्रसाद भट्टराईको नेतृत्वले यही बसेर राणा शासनविरुद्धको अभियान सञ्चालन गरेको इतिहास छ । उदयपुरगढी भ्रमणको निम्तो जिल्ला समन्वय समितिका प्रमुख खड्गबहादुर परियारलाई दिँदै टोली प्रमुख बोधकुमार घिमिरे।त्रियुगा नगरपालिकाका मेयर वलदेव चौधरीसँग सामूहिक फोटो खिचाउँदै टोली। फोटो : भरत खड्का"
नेपाल र भारतको भलिबल फाइनलमा फोटो पत्रकारलाई प्रवेश दिइएन,काठमाडौं : १३ औं दक्षिण एसियाली खेलकुद (साग) अन्तर्गत महिला भलिबल फाइनलमा फोटो पत्रकारले प्रवेश पाएनन्। राष्ट्रिय खेलकुद परिषद् (राखेप)को कभर्ड हल त्रिपुरेश्वरमा भएको फाइनलमा ओभर क्राउड भएको भन्दै पत्रकारलाई प्रवेश नदिइएको हो। उपराष्ट्रपति नन्दबहादुर पुनसमेत महिला भलिबलको फाइनल हेर्न कर्भड हलमा पुगेका छन्। केही सुरक्षाकर्मीले सुरक्षाको कारण भन्दै प्रवेश नदिएको त्यहाँ रहेका अन्नपूर्णका फोटो पत्रकारले जानकारी दिए । सागका प्रतिनिधिले भने कभर्ड हलमा ओभर क्राउड भएको भन्दै प्रवेश नदिएका हुन्। तस्बिर खिच्न कभर्ड हलको बाहिर करिब ३० जना पत्रकार प्रवेश पाउने आशमा बसेका छन्। महिला भलिबलमा अहिले नेपाल र भारतबीच प्रतिस्पर्धा भइरहेको छ । नेपाल श्रीलंकाविरुद्ध शानदार जित निकाल्दै फाइनल पुगेको हो । शनिबार दोस्रो सेमिफाइनलमा नेपालले श्रीलंकाविरुद्ध ३० को सोझो सेटको जित निकालेको थियो । यो नै अहिलेसम्म महिला भलिबलमा नेपालको ऐतिहासिक जित हो । यसअघि भएका सागमा नेपालले कास्य पदक मात्र हात पार्न सकेको थियो । भारत सेमिफाइनलमा माल्दिभ्सविरुद्ध ३० को सेटमा विजयी हुँदै फाइनल प्रवेश गरेको हो । समूह चरणको खेलमा भने नेपाल भारतसँग पराजित भएको थियो । भारतसँग पराजित भए पनि समूह उपविजेता बन्दै नेपाल सेमिफाइनलमा प्रवेश गरेको थियो । फाइनलको पहिलो सेट भारतले जितेको छ ।
"मुआब्जा दररेटविरुद्ध आरुघाट र खहरेवासीको विरोध, गाउँपालिकामा लगायो ताला","आरुघाट (धादिङ) : बहुचर्चित बुढीगण्डकी जलविद्युत आयोजनाको डुवान क्षेत्रमा पर्ने आरुघाट र खहरे बजारको मुआब्जा दर प्रति स्थानीय बासिन्दाले विरोध जनाएका छन् । सरकारले सोमबार मुआब्जा वितरण गरिने दररेट घोषणा गरेसँगै स्थानीय जनप्रतिनिधि र स्थानीयबासी आन्दोलित भएका हुन् । सरकारले बजार क्षेत्रको लागि भनेर छुट्टै मुआब्जा दर घोषणा गरेको भएपनि स्थानीयबासीले मुआब्जा थोरै भएको भन्दै विरोध जनाएका हुन् । विरोधस्वरुप सोमबार नै खहरेबजारमा प्रमुख जिल्ला अधिरकारी अस्मान तामाङ र बुढीगण्डकी जलविद्युत आयोजनाको मुआब्जा वितरण इकाइका संयोजक कृष्ण कार्कीको पुत्ला जलाएका थिए । साँझ राके जुलुस समेत निकालेका थिए । मंगलबार प्रदर्शनकारीले प्रधानमन्त्री केपी ओली, उर्जा मन्त्री वर्षामान पुनसहितको पुत्ला जलाएका छन् ।आरुघाटका स्थानीय एवं बुढीगण्डकी जलविद्युत आयोजना सरोकार समितिका अध्यक्ष दिनेश कुमार ढकालले भने, 'सरकारले यतिसम्म अपमान गरेर मुआब्जा घोषणा गर्छ भन्ने हामीले सोचेका पनि थिएनौँ, यो सरासर आरुघाट खहरेवासीलाइ सुकम्वासी बनाउने खेल हो ।' मुआब्जा थोरै भएको भन्दै मुआब्जा घोषणाको समाचार आउने वित्तिकै आन्दोलित भएका खहरे र आरुघाटका स्थानीयहरुले मंगबार बसहानैदेखि खहरे आरुघाट बजार बन्द गराएका छन् । ठाउँठाउँमा टायर बालेर विरोध जनाएका स्थानीयले खहरे र आरुघाट बजार समावेश हुने धादिङको त्रिपुरासुन्दरी गाउँपालिकाको कार्यलयमा अनिश्चितकालिन तालाबन्दी गरिदिएका छन् । मुआब्जाको दररेट थोरै घोषणा गरेको भन्दै विरोध स्वरुप स्थानीयले निकालेको राके जुलुश। तस्बिर : मनीष दवाडी विरोधमा यातायात सेवा ठप्प गरायो । स्थानीय विदुर अधिकारीले भने, 'हामीलाई यो मुआब्जा स्वीकार्य छैन, कम्तीमा आनाको २५ लाख हुनुपर्छ भनेर हामीले भन्दै आएकोमा हामीलाइ जिस्काउने काम मात्रै भएको छ । सबै डुवान पीडितको भेला आयोजना गरेर शसक्त विरोधका कार्यक्रम गर्छौं ।' जनप्रनिधिले पनि मुआब्जामा तत्काल पुनरविचार नगरेमा राजीनामा गरेर स्थानीयबासीसँगै आन्दोलनमा होमिने चेतावनी दिएका छन् । जिल्ला समन्वय समितिका सदस्य एवं आरुघाटको विशालनगरबासी कमल नारायण श्रेष्ठ र त्रिपुरासुन्दरी गाउँपालिका अन्तरगत वडा नं ६ का अध्यक्ष एवं खहरेवासी देवराज धरेलले त राजीनामा घोषणा गर्दै स्थानीयबासीहरुको आन्दोलनमा सहभागी भएका छन् । गत आइतबार मध्यरातसम्म मुआब्जा निर्धारण समितिको अन्तिम वैठक बसेर मुआब्जा घोषणा गर्न बाँकी धादिङ र गोरखाको आरुघाट बजार तथा गोरखाको आर्खेत र धादिङको खहरे बजारको मुआब्जा तोकिएको थियो । जस अन्तरत आरुघाट बजारतर्फ मुख्य सडकले छोएको ठाउँहरुमा आनाको साढे २ लाख देखि ७ लाख रुपैयासम्म, सहायक मार्ग भएका ठाउँहरुमा आनाको २ लाख २५ हजार देखि ३ लाखसम्म, गोरेटो बाटो भएका जग्गाहरुमा आनाको १ लाख ५० हजार र कुनैपनि प्रकारका बाटो नभएको जग्गामा आनाको ५० हजार रुपैया तोकिएको मुआब्जा निर्धारण छ । त्यस्तै धादिङको खहरे बजारतर्फ मुख्य सडकलसँग जोडिएको १०० फिटसम्मको जग्गालाई आनाको ९० हजारदेखि १ लाख २० हजारसम्म मुआब्जा तोकिएको छ । त्यस्तै, १०० फिटको रेन्ज भन्दा बाहिरको जग्गालाई आनाको ५० हजार तोकिएको छ । समग्रमा आरुघाट तर्फ ९ किसिम र खहरे बजारतर्फ ७ किसिममा मुआब्जा दर तोकिएको छ । बुढीगण्डकी आयोजनाको डुबानमा पर्नेमध्ये अहिलेसम्म ४४ हजार ६ सय ५८ रोपनी जग्गाको २६ अर्ब ८४ करोड ४६ लाख ४९ हजार रुपैयाँ मुआब्जा वितरण भइसकेको छ। डुवानमा पर्ने सवै ठाउँहरुको मुआब्जा निर्धारण भएपछि अब बजारक्षेत्रको करिब १७ सय ७० रोपनी जग्गाको मुआब्जा वितरण प्रक्रिया सुरु हुनेछ । चालु आर्थिक वर्षमा सरकारले बुढीगण्डकी आयोजनाका लागि १४ अर्ब ६० करोड रुपैयाँ बजेट विनियोजन गरेको छ । गाउँपालिकाको कार्यालयमा तालबन्दी गर्दै डुवान क्षेत्रका स्थानीय। तस्बिर : मनीष दवाडी"
"गढीमाई मेलामा पत्रकारलाई निषेध, पर्खालको प्वालबाट फोटो खिच्दै","बरियारपुर : पञ्चवर्षीय गढीमाई मेलामा मंगलबारदेखि पशुबली सुरु भएको छ। महागढीमाई नगरपालिका १ स्थित बरियारपुरमा रहेको गढीमाई मन्दिर क्षेत्रको ब्रम्हस्थानमा पञ्चबली दिएसँगै पशुबली सुरु भएको हो । पशुबली भइरहँदा सञ्चारकर्मीलाई भने फोटो र भिडियो खिच्न प्रतिबन्ध लगाइएको छ। माथिको आदेश भन्दै गढीमाई मन्दिरको ब्रम्हस्थानमा भएको पञ्चबली र बधशालामा भएको रांगा बलीको फोटो खिच्न पत्रकारलाई अनुमति दिइएको छैन। पत्रकार छिर्न पाउँदैनन् भन्दै बधशालाको गेटबाटै मेला समिति र सुरक्षाकर्मीले फर्काउँदा सञ्चारकर्मी निराश देखिएका थिए । पञ्चबलीको दृश्य खिच्न खोज्ने पत्रकारलाई मेला समितिका पदाधिकारी र सदस्यले दुब्र्यवहार समेत गरेका छन् । बलीको दृश्य खिच्ने पत्रकारलाई लछारपछार र लाठी समेत प्रहार भएको थियो । लाठी प्रहारबाट फोटो पत्रकार निभेष चित्रकारको क्यामराको लेन्समा क्षति पुगेको छ। मेला समितिले अनुमति नदिएपछि पत्रकारले पर्खाल बाहिरबाट फोटो र भिडियो खिच्ने प्रयास गर्दा समेत रोक लगाइएको थियो । प्रवेशमा रोक लगाएपछि केही पत्रकारले पर्खालमा रहेको प्वालबाट फोटो र भिडियो खिचेका थिए भने केही फर्किएका थिए । मेला समितिले बधशालाको पर्खालमा काडेतार लगाएपछि बलीको दृश्य हेर्न मेलामा आएका भक्तालुले समेत हेर्न पाएनन् । अघिल्ला मेलामा पत्रकारलाई पञ्चबली र पशुबलीको दृश्य खिच्न कुनै अवरोध नगरेको मेला समितिले यसपटक बैठक नै बसेर पत्रकारलाई फोटो र भिडियो खिच्न नदिने निर्णय गरेको थियो । तर, मन्दिरलगायत अन्य क्षेत्रमा कुनै रोकतोक नलगाएको मेला समितिले बलीको दृश्य खिच्न भने प्रतिबन्ध लगाएको हो । पशुबलीअन्तर्गत पहिलो दिन रांगा र दोस्रो दिनदेखि बोकाको बली दिने गरिन्छ।धार्मिक विधिअनुसार सेतो मुसा, कुखुरा, बोका, सुंगुर र रांगाको पञ्चबली दिएपछि रांगाको बली सुरु भएको थियो । मंसिर १ गतेदेखि सुरु भएको एक महिने गढीमाई मेलामा सोमबादेखि दर्शनार्थीको घुइँचो बढेको छ । बलीको समयमा दसौं लाख भक्तालुको भीड् लाग्ने गरेको छ। भीड बढेसँगै मेलाको सुरक्षा व्यवस्थापन कडा पारिएको छ।"
हिलोधुलो भयो भन्दै भक्तपुरवासीले गरे सडक नै बन्द,"भक्तपुर : सडक नबनेको भन्दै मध्यपुर थिमि नगरपालिका९ निकोसेराका स्थानीयले सडक अवरुद्ध गरेर विरोध प्रदर्शन गरेका छन्। दुई वर्षभित्र बन्नुपर्ने भक्तपुर सल्लाघारीबाट मध्यपुर थिमि जोड्ने पुरानो सडक नबनेको भन्दै स्थानीयले मंगलबार विरोध गरेका हुन्। यो सडक अरनिको लोकमार्गको वैकल्पिक राष्ट्रिय सडक हो तर स्थानीयले यो सडकमा पानी पर्दा हिलो र घाम लाग्दा धूलोको सास्ती खानुपर्छ। राजधानी छिर्ने भक्तपुरकाठमाडौं ६ लेन सडकको समेत वैकल्पिक सडक रहँदै आएको उक्त सडकको करिब १०० मिटर खण्डमा स्थानीयले दिनहुँ सास्ती भोग्दै आएका हुन्। स्थानीयले पटकपटक सडक अवरुद्ध गर्दै आए पनि हालसम्म उक्त सडक बन्न सकेको छैन। पानी पर्दा हिलाम्मे मात्रै हुँदैन बाटोमा हिँड्ने सर्वसाधारणको घुँडासम्म पानी आउँछ। त्यस्तै घाम लाग्दा धुलो उडेर सासै फेर्न मुस्किल हुने स्थानीय बताउँछन्। सडकको दुरवस्थाको कारण आफूहरु बिरामी पर्न थालेको स्थानीय कृष्णप्रसाद कोजू बताउँछन्। सडकको धूवाधुलोले स्थानीयहरु बिरामी पर्न थालेकाले सडक छिटो बनाउन मध्यपुर थिमि नगरपालिका र ठेकेदारहरुलाई पटकपटक ध्यानाकर्षण गराउँदा पनि सुनुवाइ नभएपछि मंगलबार सडक अवरुद्ध पारिएको उनले जानकारी दिए। सडक बनाउन भनी मध्यपुर थिमि नगरपालिका र ठेकेरदारलाई पटकपटक ध्यानाकर्षण गर्दै आएका छौं, उनले भने,तर आजसम्म सुनुवाइ भएको छैन, अहिले त हामी नै बिरामी पर्न थाल्यौँ। उक्त सडकको काम काठमाडौं उपत्यका सडक विस्तार आयोजनाले हेर्दै आएको भन्दै मध्यपुर थिमि नपा पन्छिँदै आएको स्थानीयको आरोप छ। आयोजनाले भने भक्तपुरको प्रहरी प्रशासन र मध्यपुर थिमी नपाको असहयोगले सडकको काम गर्न नसकिएको भन्दै आलटाल गर्दै आएको छ। काठमाडौंको पेप्सीकोला मनोहरा खोलादेखि भक्तपुरको सल्लाघारीसम्म सडक विस्तारको लागि दुई वर्षअघि नै ठेक्का स्वीकृत भएको थियो। तर, मध्यपुर थिमि नपाभित्रको पुरानो बस्तीमा सडक मापदण्डमा परेका घर तथा भौतिक संरचना भत्काउने काम हुन नसक्दा सडक विस्तार कार्यअघि बढ्न नसकेको आयोजनाले जनाएको छ। भक्तपुरलाई नाकाबन्दी स्थानीयले निकोसेरामा सडक अवरुद्ध गरेपछि मंगलबार केही समय भक्तपुरलाई नाकावन्दी गरिए जस्तै भएको थियो। भक्तपुर नगरबाट काठमाडौं पुग्ने मुख्य सडक एक महिनादेखि बन्द छ। त्यसमाथि स्थानीयले पुरानो बाटोसमेत अवरुद्ध गरिएपछि भक्तपुर नाकाबन्दीको अवस्था पुगेको हो। काठमाडौं उपत्यका खानेपानी लिमिटेड अन्तर्गतको आयोजना कार्यान्वयन निर्देशनालयमार्फत् भक्तपुर नगरको फोहर पानी संकलन गर्न मुख्य ढलको काम गर्न हनुमन्ते खोलासँगै बाटो खनेको छ। उसले भक्तपुरबाट ६ लेन सडक जोड्ने मुख्य बाटोको दुई ठाउँमा ठूलो खाल्डो खनेर ढलको काम गरिरहेको छ। निर्देशनालयले मंसिर १५ गतेसम्म उक्त सडक अवरुद्ध हुने बताए पनि अहिलेसम्म खुल्न सकेको छैन। दुई मुख्य सडक अवरुद्ध भएपछि सबै सवारीसाधनले सल्लाघारीबाट हनुमन्ते पुलबाट नेपली हुँदै सृजनानगर जोडिने साँघुरो सडक प्रयोग गरेका थिए। सबै सवारीसाधन यहीँ बाटो भएर गुड्न थालेपछि घन्टौँ सवारी जाम भएको थियो।"
"बागलुङमा जिप दुर्घटना, १४ जनाको मृत्यु",बागलुङ : जिल्लाको पश्चिम बडिगाडमा जिप दुर्घटना हुँदा १४ जनाको मृत्यु भएको छ। गुल्मीको इश्मा गाउँपालिका५ दोहोली रिप कैयापाटाबाट बागलुङको निसीखोला गाउँपालिकातर्फ जाँदै गरेको जिप भिमगिठेको घोकर्णामा दुर्घटना भएको प्रमुख जिल्ला अधिकारी लुकबहादुर क्षत्रीले बताए। मध्यपहाडी लोकमार्गबाट करिब ३ सय मिटर तल खोलामा खस्दा गम्भीर घाइते भएका तीन जनालाई भने स्थानीय र प्रहरीले उद्धार गरी स्वास्थ्य संस्था तर्फ पठाएका छन्। एक बालक हराइरहेका छन्। दुर्घटनामा परेका सबै निसीखोलामा कुलपुजाका लागि जाँदै गरेको बुझिएको घटनास्थलमा रहेका स्थानीय दिनेश शर्माले बताए। घटनाको थप विवरण आउन बाँकी छ।
घरसँगै खरानी भइन् टंकरानी,"फिदिम : फालेलुङ गाउँपालिका ३ मेमेङमा घरसँगै जलेर एक ८५ वर्षीया वृद्धाको ज्यान गरेको छ । सोमबार राती करिब ११:३० बजेतिर घरमा आगलागी हुँदा जलेर टंकरानी थाम्सुहाङको ज्यान गएको प्रहरीले जनाएको छ। टंकरानीको घरमा आगलागी भएको देखेपछि स्थानीयले नियन्त्रण गर्ने प्रयास गरेका थिए । तर, आगोले ठूलो रुप लिएपछि नियन्त्रणको प्रयास सफल भएन। स्थानीय गणेश थाम्सुहाङका अनुसार आगोले घर खरानी भएपछि टंकरानीलाई खोजि गर्दा उनी पनि जलेर खरानी भएको अवस्थामा भेटिएको हो । टंकरानी घरमा एक्लै बस्ने गर्थिन्। जाडोको सिजन भएकाले उनी आगो तापेर रात कटाउने गरेकी थिइन् । आगो ताप्ने क्रममा उनको शरीरमा आगो सल्किएपछि घरमा पनि आगो लगेको हुनसक्ने प्रहरीको अनुमान छ।"
प्यूठानमा सामाजिक डिभिजन,"प्यूठान : प्यूठान र रोल्पालाई हेर्नेगरी विजुवार प्यूठानमा सामाजिक विकास डिभिजन स्थापना भएको छ । प्रदेश ५ सामाजिक विकास मन्त्रालयले डिभिजन स्थापना गरेको हो । प्रदेशबाट पाउने सेवा सुविधा अबदेखि जिल्लाबाटै हुनेछ । कार्यालयको मंगलबार प्रदेशसभा सदस्य हरीप्रसाद रिजालले उद्घाटन गरे । प्रदेश मन्त्रालयले जिल्लामा संचालन गर्ने कार्यक्रमको कार्यसम्पादनमा सहजता ल्याउनका लागि डिभिजन खोलिएको मन्त्रालयका उपसचिव थानेश्वर ज्ञवालीले जानकारी गराए । शिक्षा, महिला तथा बालबालिका, जेष्ठ नागरिक, अपांगता, श्रमरोजगार, युवा तथा खेलकुद, विज्ञान प्रविधिलगायतका क्षेत्रका कामहरुको सहजरुपमा उक्त डिभिजनबाट कार्यसम्पादन हुनेछ । डिभिजन स्थापना भएपछि मन्त्रालयबाट पाउने सेवा सुविधा लिन बुटवल नै धाउनुपर्ने बाध्यता हटेको छ । प्रदेशका १२ वटै जिल्लालाई हेनेगरी ६ वटा डिभिजन कार्यालय स्थापना गरिसकिएको ज्ञवालीले बताए । कार्यालयको प्रभावकारीता हेरेर आगामी वर्षदेखि १२ वटै जिल्लामा समेत डिभिजन खोल्न सकिने ज्ञवालीको भनाई छ । चालु आर्थिक वर्षमा डिभिजन कार्यालयले यसअघि तोकिएका योजना तथा कार्यक्रम कार्यान्वयन गर्नेछ । अर्को वर्षदेखि सवै डिभिजनले आफ्ना कार्यक्रमहरु समेत बनाउन पाउने मन्त्रालयले जनाएको छ । प्रदेशसभा सदस्य रिजालले बुटवलबाट हुने सेवा जिल्लाबाट हुनेभएपछि दुई जिल्लाका सेवाग्राहीलाई सहज भएको बताए । 'अहिलेसम्म मन्त्रालयका सेवा लिन दुःख बुटवल धाउनुपर्यो, 'उनले भने, 'अबदेखि धेरै सहज हुनेछ ।' बजेट फ्रिज हुनबाट समेत यसले रोक्ने उनको विश्वास छ । प्रदेशको सेवा लिन धेरै समस्या झेल्नु परेको प्यूठान नगरपालिका नगरप्रमुख अर्जुन कुमार कक्षपतिले बताए ।'प्रदेशका कार्यक्रमलाई जनताले नजिकबाट बुझन पाउने भएका छन्, उनले भने, 'प्यूठानमै कार्यालय हुँदा अझ उत्साहित छौँ।' मन्त्रालयले डिभिजन प्रमुखको रुपमा आठौँ तहका अधिकृत विष्णुप्रसाद भुसाललाई तोकेको छ । कार्यालयमा पाँच जना कर्मचारी रहनेछन् । सामाजिक विकास डिभिजन कार्यालय सहित जिल्लामा स्वास्थ्य कार्यालय र प्यूठान अस्पताल प्रदेश मातहतमा सञ्चालनमा छन् ।"
फेरिँदै राउटेको जीवनशैली,"महेन्द्रनगर : कुनै समय थियो, राउटे गिठा, तरुल, कन्दमुल लगायतका जंगली आहाराको भरमा बाँच्थे। तर, अहिले राउटेको जीवनशैली फेरिएको छ। पछिल्लो समय राउटेहरु गाउँमा बसोबास गर्न थालेका छन्। र, आयमुलक काममा सक्रिय हुन थालेका छन्। जंगलका राजा भनेर चिनिने राउटे जाति पछिल्लो समय जंगली जीवन होइन गाउँले जीवनतिर आकर्शित हुन थालेका छन्। कञ्चनपुरको भीमदत्तनगरपालीका९ खल्लामसेट्टीमा बसोबास गर्दै आएका राउटेहरुले पनि अहिले अन्य नागरिक सरह नै जीवन विताउन थालेका छन्। उनीहरु परिवारको जोहो गर्नको लागि मजदुरी गर्दै आएका छन्। भीमदत्त नगरपालिकाको वडा९मा राउटे समुदायका तीन परिवार डेढ दशकदेखि बस्दै आएका छन्। करिब पाँच लाख जनसंख्या भएको कञ्चनपुरमा तीन परिवार मात्रै राउटे समुदायको बसोबास छ। खल्लामसेट्टीमा बसोवास गर्दै आएका किरी देवि राउटेले आफूहरु पहिले जसरी अहिले जंगल नजाने बताइन्। पहिलाको जसरी जंगल गएर कन्दमुल ल्याउन सकिदैन, उनले भनिन्,सरकारले दिने भत्ताको सहारामा परिवार चलेको छ। पछिल्लो समय सामुदायिक वनले रुख काट्न नदिने र यही कारण काठका भाँडाकुँडा पनि बनाउन समस्या भएको उनले बताइन्। राउटे जाति जंगलमा भएका बेला, काठका भाँडाकुँडा नै मुख्य आम्दानीका स्रोत थिए। जंगली जीवन भन्दा समुदायमै राम्रो लाग्छ, किरी देविले भन्छिन्,जंगली जीवन सबै छोडेर अन्य नागरिक जस्तै बस्दा आनन्द आउने रहेछ। किरी देविका दुईवटा छोरा रोजगारीको लागि भारतको पिथौरागढ जिल्लामा पर्ने लोहाघाटमा मजदुरीका लागि गएका छन्। गाउँघरमा हुने मजदुरीमा आफूपनि जाने गरेको उनले बताइन्।"
शिक्षकलाई तलब खुवाउन केरा खेती,"धनगढी : कैलालीको गोदावरी नगरपालिका१०स्थित खमौरामा रहको घण्टेश्वर मन्दिर आधारभूत विद्यालयले केरा खेती गर्दै आएको छ। शिक्षकलाई तलब खुवाउन विद्यालयले डेढ दशकदेखि केरा खेती गर्दै आएको हो। २०५१ सालमा स्थापना भएको यो विद्यालयमा कुनैपनि स्थायी दरबन्दी छैन। केरा खेतीबाट उठेको पैसाले नै विद्यालयले शिक्षकहरुलाई तलब खुवाउँदै आएको छ। केरा उत्पादन गर्ने जिम्मा स्थानीय लिलावती सिंहले लिएकी छन्। चार वर्षका लागि विद्यालयको जमिन भाडामा लिएर केरा खेती सुरु गरेको हो, उनले भनिन्,केरा उत्पादनबाट आम्दानी भएको वार्षिक ९५ हजार विद्यालयलाई दिने सहमती भएको छ। स्थायी दरबन्दी नभएपछि विद्यालयमा निजीबाट शिक्षक राख्नु परेको विद्यालयका प्रधानाध्यापक अमृता मल्लले बताइन्। विद्यालयले पहलमा केरा खेती सुरु गरेको हो। यो वर्षबाट विद्यालयले आफ्नो केरा खेती वार्षिक ९५ हजार ठेक्कामा दिएको छ। विद्यालयमा ३ जना राहत, २ जना निजी र २ जना बाल शिक्षक रहेका छन्। कूल ९२ जना विद्यार्थी भएको विद्यालयमा निम्न आय भएका परिवारका विद्यार्थीहरु अध्ययन गर्ने गरेका छन्।"
बागलुङ दुर्घटना : १० जनाको सनाखत (अपडेट),"बागलुङ : बडिगाडमा भएको जिप दुर्घटनामा मृत्यु भएका १४ मध्ये १० जनाको पहिचान खुलेको छ। दुर्घटनामा ज्यान गुमाउनेमा गुल्मी इश्मा गाउँपालिका५का रेशम थापा, माया थापा, दोबाटा बसुन्धरा कार्की, सिता कार्की, भवि कार्की, भुमि कार्की, मिना बस्नेत, धनबहादुर कार्की, नवलपरासी बर्दघाथ नगरपालिका१ बस्ने भुमा कार्की, बागलुङ बडिगाड गाउँपालिका७ नरमाया खत्री रहेका छन्। मृत्यु हुने अन्य चार जनाको भने सनाखत हुन सकेको छैन। मृत्यु भएकाहरुको बुर्तिबाङ अस्पतालमै पोस्टमार्टम गरि शव आफन्तलाई बुझाइने प्रहरीले जनाएको छ। दुर्घटनामा परी गम्भीर घाइते हुनेहरुमा नवलपरासी बर्दघाट नगरपालिका२का जीवन कार्की, गुल्मी इश्मा गाउँपालिका४का हिमाल कार्की र निमा केसी रहेका छन्। उनीहरुको ढोरपाटनस्थित बुर्तिबाङ अस्पतालमा उपचार भइरहेको र हेलिकप्टरमार्फत् थप उपचारका लागि काठमाडौं लैजाने तयारीमा रहेको प्रमुख जिल्ला अधिकारी लुकबहादुर क्षत्रीले बताए। दुर्घटनामा गुल्मी इश्मा गाउँपालिका४ का १५ वर्षे धनबहादुर कार्की बेपत्ता भएका छन्। उनको खोजीकार्य जारी रहेको जिल्ला प्रहरी प्रमुख भट्टले जानकारी दिए। गुल्मीको इश्मा गाउँपालिका५ दोहोली रिप कैयापाटाबाट बागलुङको निसीखोला गाउँपालिकातर्फ जाँदै गरेको जिप बडिगाड गाउँपालिकामा दुर्घटना भएको थियो।"
"ट्राफिक कारबाहीपछि दुर्घटना, मृतक १४ कै सनाखत","बागलुङ : जिल्लाको पश्चिम बडिगाड गाउँपालिकामा मंगलबार बिहान भएको जीप दुर्घटनामा मृत्यु हुने १४ जनाकै पहिचान खुलेको छ । गुल्मीको इश्मा गाउँपालिका ५ दोहोली कैयापाटाबाट बागलुङको निसीखोला गाउँपालिका १ बायखोलातर्फ जाँदै गरेको ग १ ज ५२१९ नम्बरको जीप बडिगाड गाउँपालिका ७ भिमगिठेको घोकर्नामा दुर्घटनामा परेको थियो। ठूलो मानवीय क्षती हुनेगरि भएको दुर्घटना तीव्र गतिका कारण भएको इलाका प्रहरी कार्यालय भिमगिठेका प्रहरी निरीक्षक रिणबहादुर बैदवारले जानकारी दिए।दुर्घटनाग्रस्त जीप मध्यपहाडी लोकमार्गको सडक छेउका चार पिल्लर भाँच्दै करिब ५ सय मिटर तल खोलामा खसेको छ । गुल्मीको इश्मा गाउँपालिकाबाट बालबच्चाबाहेक २२ जना यात्रु बोकेर आएको जीप दुर्घटना हुनुभन्दा करिब आधा घण्टा अगाडी ग्वालीचौरको खौलारामा ट्राफिक कारवाहीमा परेको थियो ।ट्राफिक प्रहरीले ओभरलोड भएको भन्दै आठजनालाई सोही स्थानमै झारेको थियो । दुर्घटनामा परेको जीपमा बालबच्चा सहित १८ जना सवारी थिए । ट्राफिकले झारेका यात्रुले अर्को गाडी खोजेर हिँडेको भीमबहादुर कार्कीले बताए । 'प्रहरीले झारिदिएका सबैलाई बाँच्न लेखेको रहेछ, 'कार्कीले भने, 'निसीखोलामा कुल पूजा गर्न र निम्तो मान्न आएका दाजुभाइ, पाहुना र चेलीबेटीमा रुवाबासी छ, पूजाको बेलामा यो के भोग्नुपर्यो।' दुर्घटनामा परेका सबै बुधबार निसीखोलाको बायखोलामा कार्की बन्धुको कुलपूजाका लागि जाँदै थिए । कार्की बन्धुहरुको हरेक तीन तीन वर्षमा हुने कुल पूजाका लागि इश्माबाट आफन्त आउने बेलामा अप्रिय दुर्घटनाको खबर सुन्नु परेको बायखोलाका दिलबहादुर कार्कीले बताए। निसीखोलामा मंगलबार राती कार्की दाजुभाइको कुल पूजाका लागि झाँक्रीसहित जाँगन बस्ने र बुधबार कुल पूज्ने कार्यक्रम थियो । दुर्घटना पछि कार्की गाउँ भनेर चिनिने निसीखोला १ को बायखोला गाउँसहित गुल्मी इश्मा स्तब्ध बनेको छ । दुर्घटनामा ज्यान गुमाउनेमा गुल्मी इश्मा गाउँपालिका ५ का वर्ष ३० का सूचना कार्की, वर्ष ४० की बसुन्धरा कार्की, वर्ष २२ की माया थापा, वडा नम्बर ४ का सवारी धनी तथा चालक वर्ष २५ का रेशम थापा रहेका छन्। यस्तै ४० वर्षीया सिता कार्की, उनकी चार वर्षीया छोरी अनुसा कार्की, ६५ वर्षीया झवी कार्की, ४० वर्षीया महेन्द्र कार्की, ४० वर्षीय भुमी कार्की, २५ वर्षीया मिना बस्नेत, ६५ वर्षीय धनबहादुर कार्की, नवलपरासीको बर्दघाट नगरपालिका २ बस्ने ६० वर्षीया मुमा कार्की, बडिगाड गाउँपालिका ५ का ५५ वर्षीया लक्ष्मी केसी, कञ्चनपुर बस्ने ५५ वर्षीय धनबहादुर कार्की रहेका छन् । इश्मा गाउँपालिकाकै ६५ वर्षीय धनबहादुर कार्की भने अझै बेपत्ता छन्। दुर्घटनामा तीनजना घाइतेलाई ढोरपाटनस्थित बुर्तिबाङ अस्पतालमा सामान्य उपचार पछि हेलिकप्टरबाट काठमाडौं पठाइएको प्रमुख जिल्ला अधिकारी लुकबहादुर क्षत्रीले बताए। 'हामीले यताबाट पनि पहल गर्यौं, प्रजिअ क्षत्रीले भने, 'गुल्मीका सांसद मन्त्री गोकर्ण बिष्ट आएर घाइतेलाई काठमाडौंको महाराजगञ्जस्थित शिक्षण अस्पताल लगिएको हो।'"
उत्तरी कोरला सडकखण्ड अलपत्र,"जोमसोम : उत्तर दक्षिण जोड्ने राष्ट्रिय गौरवको आयोजना कालिगण्डकी करिडोरको बेनीजोमसोम जोमसोम कोरला सडक निर्माणको गति सुस्त छ । कोरला सडकको काम सुस्त भइरहँदा भने उपल्लो र तल्लो खण्डको २ प्याकेजको काम अलपत्र परेको हो। करिडोर सडकअन्तर्गत बेनीजोमसोम ७६ किमी निर्माणधिन सडकको म्याद मंसिर १५ गते सकिएको हो भने जोमसोमकोरला सडकको पनि तेश्रो पटक थपिने म्याद असारमा सकिदै छ । म्याद सकिदै गर्दा कोवाङदेखि जामसोम १९ किमी र चराङदेखि छोसेर २५ किमी सडकको काम ठप्पै भएको छ । कोशी एण्ड न्यौपाने जेभीले जिम्मा लिएको उक्त सडकको काम ६ महिना अगावै रोकिएको करिडोरले जनाएको छ । सुरवाती चरणमा कोशी एण्ड न्यौपानेले तीब्र गतिमा अघि बढाएको भएपनि पछिल्लो अवस्थामा काम रोकिएको हो । मुस्ताङको मार्फादेखि टुकुचेसम्मको दुरीमा ग्राभेल पूरा गरी भुक्तानी लिएको कम्पनीले त्यसपछि काम अघि बढाएको छैन । कम्पनी डुबेकाले अरु निर्माण व्यवसायीलाई बिक्री गरिएको बुझिएको छ । जेभीले कोवाङ देखि जोमसोम खण्ड करिव ६२ करोड र चराङ देखि छोसेर खण्ड करिव २६ करोडमा सम्झौता गरेको थियो । करिडोरका अनुसार साविक कम्पनीले तल्लो खण्डमा ५० प्रतिशत र उपल्लो खण्डमा ६२ प्रतिशत काम सपन्न गरेको जनाएको छ । कोशी एण्ड न्यौपानेकै नाम हटाएर साविक कम्पनीको नाम सप्तकोशी एण्ड जलाधार कन्ट्रक्सन राखिएको प्राजेक्ट म्यानेजर सहदेव गौतमले जानकारी दिए । उनका अनुसार कोशी एण्ड न्यौपानेले थालेका सबै काम अब नया कम्पनीले सूचारु गर्ने बताए । ' ठेक्का मोबिलाइजेसन र व्यवस्थापनको प्रक्रिया पूरा गर्दैछौं। कामका लागि उपकरण फिल्डमा पठाउने काम भएको छ । केही स्थानमा कटिङ ,फिलिङको काम सुरु भएको छ ,प्रोजेक्ट म्यानेजर गौतमले भने।' हिउँदयामसँगै मुस्ताङमा हिमपात र जाडो अत्यधिक हुने भएकाले चैत्रदेखि कामले गति लिने उनले जनाए । मेसिनबाहेक मजदुरले काम गर्ने सक्ने अवस्था नभएको उनको भनाई छ । कालोपत्रेको पूर्ण तैयारीमा रहेको मार्फा खन्ती सडकमा आगामी दसैं अगावै कालोपत्रे गर्ने तयारी भइरहेको म्यानेजर गौतमले उल्लेख गरे । उनका अनुसार कोवाङजोमसोम खण्डमा ५ वटा एक्साभेटर,५ टिपर ,ग्रेडर ,रोलर ,पानी ट्याङ्की ,क्रसर ,मिक्चर ,कालोपत्रे प्लान जस्ता उपकरण रहेको र उपल्लो मुस्ताङमा पनि उपकरण पठाइएको जानकारी दिए । उनले सडक म्याद थपिएपछि काम तोकिएको समयमा पूरा हुने बताए ।"
१ हजार घुससहित अख्तियारले समात्यो असई,काठमाडौं : ट्राफिक प्रहरी पोस्ट महेन्द्रनगर धनुषाका प्रहरी सहायक निरिक्षक नबिनकुमार झा घुससहित पक्राउ परेका छन्। ट्रिपरको सम्पूर्ण कागजात हुँदाहुँदै पनि विभिन्न बहाना बनाएर झाले सेवाग्राहीसँग घुस लिदालिँदै पक्राउ परेका हुन्। अख्तियार दुरुपयोग अनुसन्धान आयोगले असई झालाई सेवाग्राहीबाट १ हजार घुस लिइसकेको अवस्थामा क्षिरेश्वरनाथ नगरपालिका५ धनुषास्थित सखुवा चोकमा रहेको प्रहरी बिटबाट पक्राउ गरेको हो। उनले प्रत्येक ट्रिपरबाट ११ हजार लिने गरेका थिए। घुससहित नियन्त्रणमा लिई अनुसन्धान भइरहेको अख्तिायरले जनाएको छ।
जीर्ण बन्दै काठमाडौंका पर्खाल,"काठमाडौं : काठमाडौंको सडकछेउका पर्खाल, गेट र भवन जीर्ण छन् । कुनै पनि बेला भत्कन सक्ने यस्ता संरचनाका कारण पैदल यात्री जोखिमपूर्ण यात्रा गर्न बाध्य छन् । एउटा उदाहरण त्रिपुरेश्वरस्थित काठमाडौं उपत्यका खानेपानी लिमिटेडको पर्खाल हो । यो पर्खाल चर्किएर भत्कने अवस्थामा छ । छेउमा सडकपेटी छ । पेटीमा पैदल यात्रुको चाप हुन्छ । सुन्धारात्रिपुरेश्वर सडकपेटीको यो पर्खाल अग्लो (करिब १२ फिट) छ । पर्खाल लडे यात्रु भाग्न सक्ने अवस्था छैन । अर्कोतर्फ रेलिङ लगाइएको छ । काठमाडौंका पुराना संरचनामध्ये एक हो, न्युरोड गेट । भूकम्पले चर्किएको गेट कुनै पनि समयमा भत्किन सक्छ । सडकमा मानिस र सवारीको उच्च चाप हुन्छ । व्यापारिक केन्द्र न्युरोड र विश्व सम्पदा सूचीमा सूचीकृत हुनमानढोका दरबार यही गेट भएर ओहोरदोहोर गर्नुपर्छ । गेट लड्यो भने ठूलो जनधनको क्षति हुने सम्भावना छ । भण्डारखाल जंगलको दक्षिणतर्फको पर्खाल पनि धराप छ । पर्खालनजिकैको सडकपेटीमा सबेरैदेखि पशुपति मन्दिरतर्फ जानेको भीड हुन्छ । पर्खाल मर्मत नहुँदा पैदल यात्रु ज्यान जोखिममा राखेर हिँड्न बाध्य छन् । महानगरपालिकाभित्र थुप्रै संरचना धराप अवस्थामा छन् । नारायणहिटी दरबारको पर्खाल पनि लड्ने अवस्थामा छ । कमजोर संरचना भएकाले भूकम्पका बेला सैनिक मञ्चको पर्खाल लडेर पैदल यात्रुको मृत्यु भएको थियो । जोखिमयुक्त पर्खाल निजी, संस्थागत र सरकारी कार्यालयको स्वामित्वमा छन् । तर, मर्मतमा सम्बन्धित निकायले ध्यान दिएका छैनन् । सार्वजनिक, निजी तथा संस्थाका धराप संरचना मर्मत गर्न पत्राचार गरिएको काठमाडौं महानगरपालिका सहरी सुव्यवस्था विभागका निर्देशक हरिबहादुर कुवँरले बताए । सडकका यस्ता धराप संरचना मर्मतका लागि हामीले सम्बन्धित निकायलाई पत्राचार गरिसकेका छौं, उनले भने । कतिपय संरचना महानगरपालिका आफंैले निर्माण गर्नुपर्ने हुन्छ । न्युरोड गेट मर्मत प्रक्रिया अघि बढेको निर्देशक कुवँरले बताए । उनले भने, हामी धराप संरचना बनाउने तयारीमा छौं । धराप त्यत्तिकै राख्दैनौं । उनले अन्य संरचना निर्माणका लागि सम्बन्धित निकायलाई फेरि झक्झक्याइने बताए ।"
सुध्रिएन कैलाली मालपोत,"धनगढी : ०७५ साल चैतयता पनि सेवामा सुधार नआएको जनगुनासोपछि हाम्रो टीम ०७६ मंसिर १५ र १६ गते आइतबार र सोमबार फेरि कैलाली जिल्ला मालपोत कार्यालय पुग्यो ।आइतबार दिउँसो २ बजेतिर कैलालीको गोदावरी नगरपालिका१२ ओलानीकी ६० वर्षीया पानमतीदेवी भाट र उनकी सौता पार्वतीदेवी भाट मालपोत कार्यालयको छतमा लखतरान भएर बसेका थिए । एक जना भतिजा कार्यालयमा तलमाथि गरिरहेका थिए भने बेला बेला एउटा लाइनमा पार्वती र अर्को लाइनमा पानमतीलाई उभ्याइरहेका थिए । मालपोतको दर्ता चलानीदेखि कम्प्युटर, तामेली, रजिस्ट्रेसनलगायत सबै फाँटमा थेगी नसक्नु भीड भएकाले उनी छिटो पालो आउला भनेर यसो गरिरहेका थिए । एक ठाउँको काम सकेर अर्को ठाउँमा लाइन बस्नुपर्ने भएकाले छिटो काम सक्न पहिलेदेखि नै लाइनमा मान्छे उभ्याइरहेका थिए । बुढो शरीर, लाइनमा कसरी उभिनु ? नसकेर छेउमा आएर बसेकी हुँ, पानमतीले भनिन्, सात दिन भयो आजको दिन लगाएर काम भएको छैन । पानमती र पार्वती मृत्यु भएका पतिको नाममा रहेको जग्गा मरुवाको सरुवा गरेर आ आफ्नो नाममा नामसारी गर्न ७ दिनदेखि मालपोत धाइरहेका हुन् । ओलानीबाट धनगढी आउन एक जनाको १ सय ५० रुपैयाँभन्दा बढी खर्च हुन्छ । परिवारका ६७ जना नै आउनुपर्ने रहेछ । ७ दिनमा ४० हजारभन्दा बढी खर्च भइसक्यो, तैपनि काम भएको छैन, सोमबार पनि मालपोतको पहिलो तलामा रहेको कम्प्युटर कक्षको बाहिर लाइन लागेकी पार्वतीले भनिन् । हामी लाइनमा बसेका छौं, पालै आउँदैन । उताबाट पछि आएका पनि काम गरेर गइसके । सोमबार बिहानको १० :३० बजेसम्म पनि नखुलेको मुद्धा फाँट । र कोचाकोच गरी लाईन लागेका सेवाग्राही । तस्बिर : शिबराज भट्ट धनगढी उपमहानगरपालिका३ का हरिकृष्ण कडायत उपप्राध्यापक हुन् । मंसिर २६ गते उनको छोरीको विवाह छ । छोरीको बिहेका लागि जग्गा धितो राख्न हालसाबिक गराउन आएका उनलाई मालपोतमै ५ दिन लागिसकेको छ । उनले जग्गाको हालसाबिकका काम नै ५ दिनमा समेत नसकिएको बताए । बुधबारदेखि आउन थालेको हुँ, सोमबारसम्म कम्प्युटर फाँटको लाइनमा छु, सायद आज सकिन्छ कि, उनले भने । उनको साबिकको जग्गामा सवा एक कट्ठा जग्गा कम निस्किएको छ । अहिले, त्यो जग्गाको मूल्य ८० लाख पर्छ, तर न नापीले पत्ता लगाइदियो, न मालपोतले नै, उनले भने । उनले कार्यालयको व्यवस्थापन लथालिंग भएको बताए । न त लाइन व्यवस्थित छन्, न कर्मचारी कोठामा बस्छन्, नास्ता खान गएको कर्मचारी काँ गएर बस्छन् पत्तै पाइँदैन, उनले भने । उनले आफू जस्तो जानेबुझेको मान्छेको त मालपोतमा यस्तो हालत हुँदा गाउँबाट आएका सोझासाझाको अवस्था कस्तो दयनीय होला भनेर चिन्ता व्यक्त गरे । मलाई पाँच दिन भयो, अझ सोझासाझाको के हालत होला ? , उनले भने । धनगढी उपमहानगरपालिका१ का हरिप्रसाद पाण्डे सेवानिवृत्त कर्मचारी हुन् । पत्नी देवकीकुमारी पाण्डेको नामको जग्गाको हालसाबिक गराउन उनी मालपोत धाउन थालेको ३ दिन भयो । नापीमै ३ दिन लगाए, मालपोतमा पनि ३ दिन भइसक्यो, बुढाबुढी दिनभरि आउँछौं, लाइनमा उभ्भिँदा थाकेर बसेको, भुइँतलामा रहेको रजिस्ट्रेसन फाँट बाहिरको कुर्सीमा सुस्ताइरहेका उनले भने । माल अड्डाका कर्मचारी आफैं ढिला हुन्छन्, सेवाग्राही पनि बढी नै छन् । लेखापढी व्यवसायीलाई पैसा दिए फटाफट काम हुँदो रहेछ, मैले दिइनँ । अनि यत्तिका दिन लगाइरहेका छन्, उनले भने । मालपोत प्रमुखले मात्रै अलिक खटेर काम गर्ने हो भने यी सबै व्यवस्थापन हुनसक्ने बताए । एकाबिहानैदेखि लाइन दोस्रो दिन सोमबार अन्नपूर्णको टीम बिहान ९ बजे नै मालपोत पुग्यो । मालपोतका हरेक फाँटमा सेवाग्राहीको लाइन ९ बजे अघि नै लागिसकेको थियो । तर १० बजिसक्दा पनि अधिकांश फाँटका कर्मचारी समयमा आफ्ना कार्यकक्षमा पुगेनन् । १० बजेर ५१० मिनेटमा कम्प्युटर फाँटका कर्मचारी मात्र फाँटमा छिरे पनि रजिस्ट्रेसन, तामेलीलगायत अरु फाँटमा साढे १० बजेसम्म पनि ढोकाको ताल्चा नै खोलिएको थिएन । एउटा लाइनमा गौरीगंगा नगरपालिकाको चौमालाका मोते कामी अगाडि भेटिए । चौमालाको आफ्नो जमिन धितो राखेर १० लाख लगानीमा बाख्रापालन गर्ने मनसायले जग्गा रोक्का गर्न मालपोत पुगेका उनले भने, यस्तै झन्झट हुने भएकाले त हामीजस्ता युवा विदेश जान्छन् । हाम्रो देशमा ऋण निकालेर काम गर्न पनि यत्तिको झन्झट छ । २ दिनदेखि लाइनमा उभिँदा शरीर लुलो भइसक्यो, हैरान भइयो, उनले भने । साढे १० भइसकेको थियो । मालपोतका सूचना अधिकारीसमेत रहेका हरिप्रसाद केसी १० बजेर ३२ मिनेट जाँदा बल्ल आफ्नो कार्यकक्षमा छिरे । केहीले १० बजे होइन र कार्यालय समय भनेर आवाज निकाले तर केसीले हेरे मात्र, कुनै प्रतिक्रिया जनाएनन् । बिहान आधा पौने घण्टा ढिलो आउने, दिउँसोको खाजा खाने ४५ मिनेटको समयमा १५२० मिनेट ढिला गरिहाल्ने र बेलुकी साढे ३ बजेदेखि नै भोलि आउनुस् भन्न थालिहाल्ने गर्नाले ६ घण्टाको कार्यालय समयमा दुई घण्टाभन्दा बढी समय खेर जाने गरेको छ । लेखापढीको हालीमुहाली ०७५ चैतमा निमित्त कार्यालय प्रमुखको जिम्मेवारी पाएका प्रेमबहादुर माझीले सेवाग्राहीबाहेक अरुलाई फाँटमा प्रवेश गर्न नदिने दाबी गरेका थिए । अहिले उनको अन्यत्र सरुवा भइसक्यो तर फाँटमा भने लेखापढी व्यवसायी (लेखनदास)कै हाली मुहाली देखियो । कार्यालयका महत्वपूर्ण फाइल, ढड्डामा लेखनदासको कब्जा थियो । ०७५ सालकै मंसिरको १८ देखि २० गतेसम्म सुदूरपश्चिम प्रदेशस्तरीय गोष्ठीमा भूमि व्यवस्थामन्त्री पद्माकुमारी अर्यालले पनि मालपोतभित्र कर्मचारीबाहेक कसैलाई पनि कागजात चलाउन नदिन निर्देशन दिएकी थिइन् । यतिबेला त्यो निर्देशनको पूरै अवज्ञा गरेको पाइयो । मालपोतमा ०६४ सालको संविधानसभा चुनावमा कैलाली क्षेत्र नम्बर ३ बाट विजयी सभासद् कृष्णकुमार चौधरी पत्नीसहित भेटिए । उनले जग्गा बेचेका रहेछन् तर उनको लालपुर्जा एक जना लेखनदासले हराइदिए । हामीले विश्वास गरी काम गर्छन् भनेर १५ सय रुपैयाँ र लालपुर्जा दियौं । अहिले काजजात मात्र भेटिए, लालपुर्जा कता पो हरायो भन्छन्, पूर्वसभासद् चौधरीले भने । उनले पत्नीको नाममा रहेको जग्गाबाट केही जमिन बेच्न मालपोत आएको बताए । पत्नी सावित्रीदेवी चौधरीको नामको लालपुर्जा नै हराइदिए, सबै फाँटमा खोजेको कतै भेटिएन । यस्तो भीडमा कुनै ढड्डाभित्रै छुट्यो कि, कसैको अर्को फाइलमा पर्यो कि, आत्तिइरहेका उनले भने, लेखनदासको लापरवाहीको पनि पराकाष्टा छ । कसरी होला नमुना मालपोत ? कैलाली मालपोत अनलाइनमा गएको एक वर्ष भयो । यसअघि हाम्रो टीम जाँदा अनलाइनमा कर्मचारी दक्ष भइनसकेकाले पनि ढिलो भएको बताइएको थियो । तर अनलाइनको काम एक वर्षदेखि गरिरहेका कर्मचारीको ढिलासुस्तीमा कुनै सुधार आएको छैन । भूमिसुधार तथा व्यवस्था मन्त्रालयले यसपाला १५ वटा मालपोत कार्यालयलाई नमूना मालपोत बनाउने घोषणा गरेको छ । त्यसमा कैलाली जिल्ला मालपोत कार्यालय पनि नमूनाको सूचीमा परेको छ । लाइनमा लाग्न नसकेर बसिरहेका जेष्ठ नागरिकहरु । तस्बिर : शिबराज भट्ट बडापत्रमा एक दिनमा हुने भनेर तोकिएका काम त ५ दिनसम्ममा पनि हुँदैनन्, नमूना बन्लान् भनेर कसरी पत्याउनु ? , उपप्राध्यापक हरिकृष्ण कडायतले आशंका व्यक्त गरे, भएका कर्मचारीले दत्तचित्त भएर काम गरि दिए मात्र पनि समस्या आउँदैन जस्तो लाग्यो । कर्मचारी पनि पर्याप्त छैन यसअघि हामीले मालपोतमा जाँदा कर्मचारी समायोजनको सकस पनि थियो । प्रमुख मालपोत अधिकृत नै बिदामा थिए । फाँटमा तीन अधिकृतको दरबन्दी खाली थियो । खरिदार र सुब्बाका केही दरबन्दी पनि खाली थिए । अहिले प्रमुख मालपोत अधिकृतमा लामो समय गृह प्रशासनमा काम गरेका प्रेमसिंह कुँवर आएका छन् । उनी भन्छन्, कर्मचारी अभाव छैन, दरबन्दीअनुसार पर्याप्त कर्मचारी छन् । तर किन यसरी सेवाग्राहीले ढिलासुस्तीको सिकार हुनु परिरहेको छ त ? उनी भन्छन्, ढिलाइ भएकै छैन, तपाईंले फेला परेका सेवाग्राहीको कुनै कागज नमिलेर वा आफ्नै कारणले ढिलो भएको होला । उनले केही समयपछि सबै सुधार हुने बताए । चार महिना पछि हेर्न आउनुस्, नमूना मालपोत बनाएर देखाउँछु, उनले दाबी गरे । भूमिसुधार तथा व्यवस्था मन्त्रालयले कैलालीलाई पनि नमूना मालपोत बनाउने घोषणा गरिसकेको उनले बताए । हामीले इस्टमेट पठाएका छौं, बजेट आउने बित्तिकै नमूना मालपोत बनाउने काम थालिन्छ, कुँवरले भने । उनले त्यसपछि एक जना पनि लेखनदास मालपोतभित्र नआउने बताए । सेवाग्राही एउटा गेटबाट भित्र प्रवेश गर्छन् र काम सकेर अर्को गेटबाट बाहिर जान्छन्, उनले भने, एकै हलमा सबै फाँटका कर्मचारी राखिन्छन् । लेखापढीको काम पनि अनलाइनबाटै हुने भएकाले लेखनदासलाई परिसरमा बसाउनु नपर्ने कुँवरले बताए । अब उनीहरू, आफ्नो कार्यालय खोलेर उतैबाट अनलाइन फाराम भर्छन्, भूसेवा लागू हुँदैछ, उनले भने । उनले अहिलेको कार्यालयको भुइँतलामा दुई हल मात्र बनाउन बजेट इस्टमेट पठाइसकेको बताए । इस्टमेट मन्त्रालयमा पठाइसकेका छौं, आउनासाथ काम सुरु हुन्छ । सरकारले गत वर्ष ५ वटा मालपोत कार्यालयलाई नमूना बनाएको थियो भने यस वर्ष कैलालीसहित थप १५ वटा मालपोतलाई नमूना बनाउने योजना छ ।"
