शीर्षक,विवरण
बेथितिकै उपज एक्सन रुम,"बृहत् लगानीयुक्त राष्ट्रिय गौरव का आयोजनाका प्रगतिको प्रधानमन्त्रीबाटै प्रत्यक्ष अनुगमन हुनुलाई सकारात्मक प्रयास मान्नुपर्छ। नागरिक कर र वैदेशिक ऋण लगानीका अधिकांश आयोजना समयमै सकिएको उदाहरण स्थापित नभएको पृष्ठभूमिमा अनुगमनको अर्थ रहन्छ नै। सँगै आयोजना कार्यान्वयन गर्ने जिम्मेवारी पाएका सार्वजनिक पदाधिकारीले समयमै काम नसक्दा कारबाही मा परेको उदाहरण छैन। त्यस अर्थमा प्रधानमन्त्री कार्यालयमा एक्सन रुम सिर्जना गरी अनुगमन गर्ने पद्धतिले त्यहाँ कार्यरत पदाधिकारीलाई केही हदसम्म जवाफदेही हुन बाध्य तुल्याउँछ। राष्ट्रिय अर्थतन्त्र अवयवलाई प्रभावित पार्ने सात आयोजनाकै अनुगमन भएको छ, अरू थुप्रै आयोजना परियोजना अनुगमन हुन बाँकी छ। राष्ट्रिय गौरवका धेरैजसो निर्धारित समयमै सकिने अवस्था छैन, यदि तिनलाई कसीकसाउ नगर्ने हो भने। प्रधानमन्त्रीले निर्धारित समयभन्दा पहिल्यै काम सकी गौरव लायक परियोजना बनाउन जसरी निर्देशन दिएका छन्, त्यसलाई मूर्त दिलाउन त्यसरी नै नियमित अनुगमन हुनुपर्छ। प्रधानमन्त्रीसँग आयोजना प्रमुखहरूले हजुरहजुर को शैलीमा प्रगति त सुनाए तर कार्यक्षेत्रमा काम गर्ने वातावरण छ कि छैन भन्ने विषय स्पष्ट पारेनन्। आयोजनामा प्रमुख र लेखापाल कस्ता व्यक्ति कार्यरत छन्, त्यो विषयमा पनि प्रधानमन्त्री गम्भीर बन्नुपर्छ। हामीकहाँ राम्राभन्दा हाम्रा मानिस छान्ने प्रवृत्तिले अराजकता छाएको हो। हाम्रा मानिस भित्र नातागोतादेखि पार्टीका कार्यकर्ता हुँदै नियुक्तिकर्तालाई आकर्षक लाभ दिलाउने पर्छन्। कुनै बेला उचाइप्राप्त संस्था खिइनुमा अयोग्य पात्रको भूमिका छ। अनुगमन सँगै त्यस्ता निकायमा कस्ता व्यक्ति कार्यरत छन् भन्ने मूल्यांकन पनि हुनुपर्छ। राष्ट्रलाई विदेशी ऋणको बोझ बोकाइरहेको मेलम्ची खानेपानी आयोजना उदाहरण काफी छ, गौरवका आयोजनालाई कुन हालतमा पुर्याइन्छ भन्नेमा। गएको माघबाटै मेलम्चीको पानी राजधानीवासीका घरघरमा पुगिसक्ने थियो, निर्धारित समयमै पूरा गर्न सकेको भए। ९६ प्रतिशतभन्दा बढी काम सकिएपछि एकाएक सरकारी पदाधिकारी र ठेकेदारबीच विवाद भयो। सँगै ठेकेदार भाग्यो। तर कमिसन र अनुचित लाभको लोभमा भगाइएको हो भन्ने विषयमा कतैबाट सामान्य चासोसमेत प्रदर्शन भएन। हामीकहाँ अनुगमन पद्धति नभएको होइन, मन्त्रालयमै मन्त्रीस्तरीय समस्या समाधान समिति छ, जसले दुईदुई महिनामा आफूमातहतका आयोजनाको प्रगति अनुगमन गर्छ। त्यसका अतिरिक्त आकर्षक सुविधासहितका राष्ट्रिय योजना आयोगमा पदाधिकारी छन्, जसको मूलभूत काम नै आयोजना अनुगमन गर्नु हो। गौरवप्राप्त आयोजनामा ढिलाइले चरम रूप लिइरहँदा योजना आयोग छ कि छैन भन्ने स्थिति पैदा भएको छ। अब प्रधानमन्त्री कार्यालयमै एक्सन रुम राख्नुपर्ने अवस्था सिर्जना भएपछि मुलुकको ढुुकुटीमा भार पार्ने योजना आयोग किन राख्ने ? राज्यमन्त्री र सहायक मन्त्रीसरह सुविधासहितका योजना आयोगमा उपाध्यक्ष र सदस्य किन राख्ने ? प्रधानमन्त्रीकै प्रत्यक्ष मातहतको संस्थाकै अस्तित्वमा शिला खोज्नुपर्ने स्थिति किन आयो ? कतै संस्थाको आवश्यकताअनुरूपका पदाधिकारी नियुक्त नगरी पार्टीका हर्ताकर्तालाई जागिर दिनुपर्ने बाध्यताको उपज त होइन ? योजना आयोगले परियोजनाबारे संस्थागत ढंगले अनुगमन गरी प्रधानमन्त्रीलाई ब्रिफिङ गरेको भए राष्ट्रकै ढुकुटी खर्च गरी एक्सन रुम बनाउनुपर्ने अवस्था आउने थिएन। हाम्रो सन्दर्भमा एक्सन रुम नयाँ प्रयोग होइन। पञ्चायतकालमै तत्कालीन प्रधानमन्त्री सूर्यबहादुर थापा मलेसियन भिलेज डेभलपमेन्ट मोडेलबाट प्रभावित मात्र भएनन् कि त्यहाँ उपल्ला तहका कर्मचारीको ठूलै डफ्फालाई अध्ययन भ्रमणमा पठाएका थिए। उनले अध्ययन भ्रमण टोली फर्केपछि योजना आयोगमातहत प्रोजेक्ट अपरेसन रुम को अवधारणा कार्यान्वयनमा ल्याएका थिए। तर उनको बहिर्गमनसँगै उत्तराधिकारीकोे रुचिमा त्यो विषय नपरेपछि मलेसियन मोडेल हरायो। हामीकहाँ राज्यको लगानी परेका मोडेल संस्थागत रूपमा निरन्तरता पाउन नसक्दा त्यस्ता पद्धति केवल व्यक्तिको लहड मा मात्रै सीमित हुने परम्परा बनेको छ। यो पनि लहडमा सीमित नहोस्।"
असंलग्नताको खुकुलिँदो गाँठो,"पछिल्लो समय विश्वमा अतिराष्ट्रवाद हावी हुँदै पपुलिस्ट नेताहरूको वर्चस्व बढ्न थालेकाले पनि असंलग्न आन्दोलनको महत्व स्थापित गर्न सक्नुपर्छ दोस्रो विश्वयुद्धपछि विश्व दुई ध्रुवमा बाँडियो, यो विश्व र त्यो विश्व का नाममा। तत्कालीन दुई महाशक्ति अमेरिका र सोभियत संघ दुई धारमा उभिए। विश्वका अन्य राष्ट्रहरू आफूलाई कित्ता छुट्ट्याएर कोही सोभियत संघको त कोही अमेरिकाका पक्षमा उभिए। कतै पनि नउभिएका र उभिन नचाहने मुलुकहरू संकटमा परे। तिनलाई समर्थन दबाब बढ्न थाल्यो। दुवै पक्षमा उभिन नचाहने तत्कालीन विश्वका नेताहरू बीच बाटो तय गर्दै असंलग्न आन्दोलनमार्फत एकगठ हुने निर्णयमा पुगे। उनीहरूले छुट्टै संगठनको परिकल्पना गरे। त्यही परिकल्पना नै असंलग्न आन्दोलन (अभियान) अर्थात् नाम हो। कतै पनि झुकाव नराख्ने, संलग्न नहुने वा कतै नढल्कनुलाई असंलग्न नीति भनिन्छ। एक मुलुकले अर्को मुलुकसँग अख्तियार गर्ने नीति परराष्ट्र नीति हो। कुनै मुलुकले अर्को मुलुकसँग सुरक्षा, राजनीति र कसैको स्वार्थकेन्द्रित नीतिमा सरोकार नराख्ने, तटस्थ बस्ने र त्यसका गतिविधिमा संलग्नै नहुने नीतिलाई असंलग्न बुझाउँछ। यसले तय गरेको नीति कैयन् मुलुकको परराष्ट्र नीतिको मागदर्शक बनेको छ। हुन त, दुईवटा विश्वयुद्ध उत्पन्न विनाश र सिर्जित अकल्पनीय पीडा थप भोग्न नपरोस् भनी संयुक्त राष्ट्रसंघ (१९४५) स्थापना भयो। विश्व शान्तिको पहल अघि बढ्यो। तर, शक्तिशाली राष्ट्रहरूले सैनिक गुटबन्दी, हातहतियारको होडबाजी र आफ्ना पक्षराष्ट्रलाई एकगठ बनाउन तल्लीन नै रहे। तेस्रो मुलुकका नेताहरूले कुनै पनि गुटमा नलागी तटस्थ रहँदै आर्थिक विकास र विश्व शान्तिका लागि असंलग्न आन्दोलन सुरु गरे। सन् १९५५ को अप्रिल १८ देखि २४ सम्म इन्डोनेसियाको बाङडुङमा एसिया र अफ्रिकाका दुई दर्जन बढी मुलुकका नेताहरूले अघि बढाए। साम्यवाद र पुँजीवादका नाममा तीव्र ध्रुवीकरणमा नलागी बीचमा उभिने साझा निकाय बन्न ६ वर्ष लाग्यो। सन् १९६१ मा युगोस्लाभियाको बेलग्रेडमा पहिलो शिखर सम्मेलनपछि बल्ल नाम औपचारिक रूपमा अस्तित्वमा आयो। दोस्रो विश्वयुद्धपछि सिर्जित गुटराजनीतिबाट जन्मेको नाम को महत्व अझ पनि छ। भलै उतिबेलाको अवस्था छैन। ९० को दशकमा पूर्वीयुरोपमा राजनीतिक परिवर्तन, सोभियत संघको विघटनपछि विश्व एक ध्रुवउन्मुख रह्यो। शीतयुद्धको समाप्तिको रूपमा लिइयो र नाम को औचित्यमाथि प्रश्न उठ्यो। विश्व लगभग ध्रुवीकरण नभए पनि अझै युद्ध र आतंकवादको सन्त्रासबाट ग्रस्त छ। मुलुकहरूबीच कुनै न कुनै द्वन्द्व चलेकै छ। अझ पछिल्ला दिनमा शक्ति सञ्चिति बढेको छ। अवैध र अकूत सम्पत्तिको ओसारपसार, आतंकवाद, वातावरणीय विनाशका चुनौती थपिएका छन्। नाम निश्चित अन्तरालमा हुने बैठक र शिखर भेलामा सीमित नरही विश्वमा देखापरेका चुनौतीलाई कम गर्नेतर्फ लाग्यो भने यसको उपादेयता देखिएला, अन्यथा यो तीन वर्षमा हुने एक ज्याम्बोरी मात्र रहनेछ। आजदेखि अजरबैजानको बाकु अर्थात् क्यास्पियन सीको तटमा विश्वका नेताहरूको जमघट हुँदैछ। दोस्रो विश्वयुद्धपछि कम्युनिस्ट र पुँजीवादी दुई ध्रुवका रूपमा बाँडिएको अवस्था थियो। विश्व त्यही अवस्थामा गुज्रिन खोज्दै छ। त्यतिबेला युद्धको नामबाट यस्ता कार्य हुन्थ्यो भने व्यापारको नामबाट हुन थालेको छ। सीधा युद्ध नभए पनि ती शक्ति मुलुकले आफ्नो व्यापार विस्तारको रणनीति लिएकाले पनि यो चरणमा विश्व पुगेको हो। सोभियत नेतृत्वमा रहेको कम्युनिस्ट ध्रुव र अमेरिकाको नेतृत्वमा रहेको पुँजीवादी ध्रुव चीन र अमेरिकाको नेतृत्वमा देखा परेको छ। चीनसँग व्यापारमा सहकार्य गर्ने कि अमेरिकासँग। अमेरिकी सहकार्य अर्थात् समर्थन मुलुकहरूले विस्तारै चीनसँग आफ्नो सामीप्य बढाएका छन्। यसले साना र अल्पविकसित मुलुक कता भन्ने प्रश्न उठिरहेको छ। असंलग्न आन्दोलन सैनिक गुटबाट बाहिर रहने तत्कालीन विकल्प थियो। यो कूटनीतिमा निकै महत्व राख्ने निर्णय मात्र थिएन, शान्ति, न्याय र प्रगतिका पक्षका मुलुकहरूको आन्दोलनको रूप पनि। बेलायतको पञ्जाबाट बाहिर निस्केको भारत पनि असंलग्न आन्दोलनमा सक्रिय बनेको थियो। भारतका जवाहरलाल नेहरू, तत्कालीन युगोस्लाभियाका राष्ट्रपति मार्सल टिटो (जोसिप ब्रोज टिटो) र इजिप्टका राष्ट्रपति गमाल अब्देल नासेरको सक्रिय भूमिकामा यो आन्दोलन अघि बढेको थियो। नेपाल र छिमेकी चीन पनि प्रारम्भबाटै सहभागी थिए। सन् १९६० को दशकपछि शीतयुद्धमा आएको कमी यो आन्दोलन विस्तारै राजनीतिक र आर्थिक आन्दोलनको रूपमा अगाडि बढेको थियो। सन् १९७५ मा नवशीतयुद्ध सुरु भएपछि क्युबाको राजधानी हवानामा भएको शिखर सम्मेलनले राजनीतिक रूपमा विभाजित विश्वबाट टाढा बस्ने निर्णय गर्दै यसलाई आर्थिक आन्दोलनका रूपमा अघि बढाउने निर्णय लिएको थियो। नामको अझै पनि कुनै स्थायी सचिवालय छैन। नामका अध्यक्ष भेनेजुयलाका राष्ट्रपति निकोलस मडुरोको अध्यक्षतामा सम्मेलन हुनेछ। मडुरोले सम्मेलनकै क्रममा नामको अध्यक्षता अजरबैजानलाई हस्तान्तरण गर्ने छन्। उनले अध्यक्षता लिएको तीन वर्षमा के गरे र यसको महत्व कति बढाए भन्ने विषयले भावी दिशानिर्देश गर्ने छ। सम्मेलनमा दर्जन बढी मुलुकका राष्ट्रपति र प्रधानमन्त्री सहभागी हुनेछन् भने अन्य सदस्य १२० मुलुकबाट प्रतिनिधि सहभागी हुने जनाइएको छ। सन् १९८० को सुरुवातदेखि सन् १९९० मा आइपुग्दा सोभियत संघको पतन र वार्सा सैनिक गुटको विघटनले पनि यसको उपादेयता घट्दो थियो। सोभियत संघ टुक्रिएपछि विश्वमा अमेरिकाको एकल नेतृत्व कायम रह्यो। जसले नामको कुनै महत्व देखाएन। सन् २००० पछि आएको मन्दी तथा आतंकवादको विश्वराजनीतिमा प्रभाव, जलवायु परिवर्तन तथा पपुलिस्ट (लोकरिझ्याइँ) नेतृत्व हावी हुँदा नयाँ किसिमको विश्व परिवेश सिर्जना हुँदै गएको छ। स्थायी सचिवालय गठन गर्ने र जलवायु परिवर्तन, आतंकवाद, विभिन्न नयाँ प्रकारको रोगव्याधीविरुद्ध संयुक्तरूपमा कसरी अगाडि बढ्ने, पिछडिएका मुलुकमाथि शक्ति मुलुक तथा छिमेकको दबदबालाई कसरी तोड्ने भन्ने अभियानले अझै मूर्तरूप पाउन सकेको छैन। विगत केही वर्षदेखि अमेरिका र चीनबीच देखिएको नयाँ प्रकारको द्वन्द्व र प्रतिस्पर्धाले विश्व अन्तरविरोधमा रुमलिएको अवस्था छ। असंलग्न आन्दोलन सुरु हुँदाको परिस्थितिमा पूर्णतः परिवर्तन भएको छ। सायद यही कारणले होला, संस्थापनमा सक्रिय भारतले यस आन्दोलनप्रति खासै ध्यानदृष्टि दिएको छैन। चीनले पनि पहिलाजसरी महत्व दिएको पाइँदैन। भारतीय प्रधानमन्त्री नरेन्द्र मोदीले सम्मेलनमा सहभागिता जनाएका छैनन्। भारतबाट सत्रौं र अठारौं सम्मेलनमा उपराष्ट्रपतिको सहभागिता रह्यो। विश्वमा जति नै असंलग्न रहेको धारणा व्यक्त भए पनि त्यसको उपयोगिता क्रमशः समाप्त हुँदै गएको देखिन्छ। नेपालले सुरुदेखि असलंग्न आन्दोलनलाई विशेष महत्व र प्राथमिकतामा राख्दै आएको छ। परराष्ट्र नीतिमै त्यसलाई नै प्रमुखता दिएको छ। संविधानमा राज्यको निर्देशक सिद्धान्त, नीति तथा दायित्वको कार्यक्रमअन्तर्गत धारा ५१ को एक बँुदामा भनिएको छ, असंलग्न आन्दोलनलाई अन्तर्राष्ट्रिय सम्बन्धको मार्गनिर्देशनअन्तर्गत राखी संयुक्त राष्ट्रसंघको बडापत्र, असंलग्नता, पञ्चशीलको सिद्धान्तलाई समानस्तरमा राख्ने। प्रधानमन्त्री केपी ओली नै अठारौं शिखर सम्मेलनमा सहभागी हुन त्यसतर्फ जानुले नेपालले नामलाई महत्व दिएको देखिन्छ। नेपालले भने सन् १९४९ मा दिल्लीमा भएको एसिया सम्मेलनमा राजाको तहदेखि सहभागिता जनाउँदै यसलाई महत्व दिँदै आएको थियो। तीन वर्षअघि भेनेजुयलामा उपराष्ट्रपति पठाएर नामको दृष्टिकोणमा परिवर्तन भएको भनिरहँदा यसपटक बलियो प्रधानमन्त्री ओली सहभागी हुनुले असंलग्नताको अडान कायम रहेको देखिन्छ। त्यहाँ जारी विदेशमन्त्रीस्तरीय बैठकमा परराष्ट्रमन्त्री प्रदीप ज्ञवालीले सम्बोधन गरिसकेका छन्। उनले नेपालको महत्व र नामप्रतिको दृष्टिकोण यथास्थानमा राखेका छन्। हुन त १९७५ मा क्युबामा भएको सम्मेलनदेखि नै असंलग्न आन्दोलनको राजनीतिक औचित्य समाप्त भएको भनिएको थियो। असंलग्न आन्दोलनको सुरु भौगोलिक अवस्थितिबाट भएकाले नेपालले आफ्नो भूराजनीति बुझेर यसमा सहभागिता जनाएको देखिन्छ। पछिल्लो समय विश्वमा अतिराष्ट्रवाद हावी हँुदै पपुलिस्ट नेताहरू यसमा सहभागी हुन थालेकाले पनि यसको महत्व अर्कै रूपमा बढ्ने हो कि भन्ने तर्क पनि आएका छन्। नेपाल त दुई फरक व्यवस्था भएका शक्तिशाली मुलुककोे रणनीतिक महत्वको स्थानमा छ। यहाँ दुवै मुलुकले रणनीतिक साझेदारी खोजेको छ भने अमेरिका पनि नेपालसँग त्यही प्रकारको साझेदारी गर्न खोज्दै छ। त्यसकारण पनि नेपालका लागि असंलग्नताको महत्व अरू बढेर गएको छ। यस्तो सम्मेलनमा आफ्नो धारणा सचिव, मन्त्री र प्रधानमन्त्री तहमा राखेर मात्रै त्यो असंलग्नता हुँदैन। आफूले अख्तियार गर्ने नीतिमै झल्किनुपर्छ। एसियाका ठूला मुलुकसँगको सहकार्यबाटै समृद्धिको ढोका खोलेर नेपाल अघि बढ्न सक्छ। कूटनीतिक उदासीनता र कमजोरीले नेपालले कैयन् मौका गुमाउँदै आएको अवस्था छ। तर, यस क्षेत्रबाट नेपाल र बंगलादेश कार्यकारीको उपस्थितिले पनि यसको दिशा प्रस्ट देखाएको छ। नाम निश्चित अन्तरालमा हुने बैठक र शिखर भेलामा सीमित नरही विश्वमा देखापरेका चुनौतीलाई कम गर्नेतर्फ लाग्यो भने यसको उपादेयता देखिएला, अन्यथा यो तीन वर्षमा हुने एक ज्याम्बोरी मात्र रहनेछ।"
पइचिङको समर प्यालेसभित्र सुन्दर नेपाल,"पइचिङ : पइचिङको यूनेस्को सम्पदामा सूचीकृत समर प्यालेसमा सुन्दर नेपाल फोटो प्रदर्शनी कार्तिक ७ गते बिहीबारबाट आरम्भ भएको छ। पइचिङको पर्यटकीय गन्तव्य, प्रतिदिन हजारको संख्यामा पर्यटकले भ्रमण गर्ने उक्त समर प्यालेसको तालको किनारामा नेपालको विशेषता झल्किने ६० वटा फोटा सजाइएका छन्। दुई सातासम्म चल्ने प्रदर्शनीले नेपालको अधिकतम प्रचारप्रसार हुने आयोजक सस्ंथाहरू पइचिङस्थित नेपाली दूतावास, विदेशी मुलुकहरूसँगको मैत्रीपूर्ण सम्बन्धका लागि पइचिङ जनसंघ र पइचिङ उद्यान व्यवस्थापन केन्द्रको अपेक्षा छ। तालको किनारामा सजाइएका बन्जी जम्पिङको फोटो हेर्दै एक चिनियाँले आफूलाई नेपाल भ्रमणको साहसिक स्मरण भएको बताए। उनले आफू दुईपटक नेपाल गइसकेको पनि बताए। पइचिङस्थित नेपाली दूतावासका नियोग उपप्रमुख सुशीलकुमार लम्सालले फोटो अवलोकन गरिरहेका उत्सुक चिनियाँलाई गैंडाको फोटो देखाउँदै नेपालले केही वर्षअघि चीनलाई उपहारस्वरूप उपलब्ध गराएको जानकारी दिए। प्रदर्शनीमा नेपालको प्राकृतिक दृश्य, सम्पदा स्थल, वन्यजन्तु, साहसिक खेल तथा संस्कृति झल्किने फोटा राखिएका छन्। नियोग उपप्रमुख लम्सालले आफ्नो मन्तव्यमा यस प्रदर्शनी नेपाल भ्रमण वर्ष २०२० लाई सफल बनाउन एउटा प्रयास भएको पनि बताए। साथै लम्साललगायत आयोजकका तर्फ चिनियाँ वक्ताहरूले हालै भएको चिनियाँ राष्ट्रपतिको नेपाल भ्रमण स्मरण गर्दै नेपालचीन सम्बन्धमा नयाँ अध्याय थपेको बताए। फोटो प्रदर्शनीबाट जनस्तरमा सम्बन्ध बलियो हुने र चिनियाँका लागि एक उत्कृष्ट पर्यटकीय गन्तव्यको रूपमा नेपालको चित्रण हुने आशा पनि व्यक्त गरे। विदेशी मुलुकहरूसँगको मैत्रीपूर्ण सम्बन्धका लागि पइचिङ जनसंघका उपाध्यक्ष सु पानसङ, नेपाली दूतावासका तर्फबाट नियोग उपप्रमुख सुशीलकुमार लम्साल र पइचिङ उद्यान व्यवस्थापन केन्द्रका निर्देशक वाङ चोङहुइले संयुक्त रूपमा रिबन काटेर प्रदर्शनीको उद्घाटन गरेका थिए। उद्घाटन कार्यक्रममा पइचिङमा अध्ययनरत नेपाली विद्यार्थी मनिला कार्की, महिमा गुरुङ र चन्द्र तामाङले नेपाली नृत्य प्रस्तुत गरेका थिए। कार्यक्रममा चिनियाँ, विदेशी कूटनीतिज्ञ तथा चीनमा पढ्दै बस्दैआएका नेपाली उपस्थित थिए।"
तिहारको खर्च : २ अर्बको मसला र बत्ती आयात,"काठमाडौं : दुई महिनाको अवधिमा डेढ अर्ब मूल्य बराबरको भाइमसला आयात भएको छ। यसबाहेक तिहारमा घर झिलिमिली बनाउन ६१ करोडको बत्ती पनि आयात भएको छ। दुवै गरी दुई अर्ब ८ करोड रुपैयाँको आयात भएको छ। व्यापार तथा निकासी प्रवर्द्धन केन्द्र (टीईपीसी) का अनुसार साउन र भदौमा ती दुवै वस्तु आयात गर्न दुई अर्बभन्दा बढी रुपैयाँ बाहिरिएको छ। टीईपीसीका वरिष्ठ अधिकृत कृष्णराज बजगाईका अनुसार भारत, भियतनाम, अमेरिका, चीन, चिली, इण्डोनेसिया, मलेसिया, थाइल्यान्ड, पाकिस्तान, भुटान, ग्वाटेमालालगायत मुलुकबाट एक अर्ब ४६ करोड ८३ लाख रुपैयाँबराबरको विभिन्न प्रकारका भाइमसला आयात भएको हो। यी मुलुकबाट काजु, किसमिस, पेस्ता, अलमन्ड बदाम, नरिबल, छोकरा, सुपारी, मखानलगायत मसला आयात भएको छ। स्वदेशमै यस्ता मसलाको उत्पादनमा नहुँदा चाडवाडमा प्रयोग हुने वस्तु पनि विभिन्न मुलुकबाट आयात हुँदै आएको छ, बजगाईले भने। सामान्य दिनभन्दा भाइ टिकामा भाइमसलाको अत्यधिक प्रयोग हुन्छ। टीईपीसीका अनुसार अघिल्लो आर्थिक वर्षमा वर्षभर गरी चार अर्ब ६० करोड ६४ लाख रुपैयाँबराबरको भाइमसला आयात भएको थियो। गत वर्षको तथ्यांकलाई विश्लेषण गर्दा वर्षभरमा खपत हुने भाइमसलाको कुल हिस्सामध्ये एक हिस्साभन्दा बढी तिहारको समयमा खपत हुने गरेको छ। यस्तै चालु आर्थिक वर्षको दुई महिनामा ६१ करोड ५५ लाख रुपैयाँबराबरको विभिन्न प्रकारका झिलिमिली बत्ती आयात भएको छ। बत्ती सबैभन्दा बढी चीनबाट आयात भएको छ। चीनबाहेक जापान, भारत, थाइल्यान्ड, यूके, कोरिया, मलेसिया, ताइवान, क्यानाडा, अमेरिका, फ्रान्स, जर्मनी, स्वीडेन, अस्ट्रेलियालगायत मुलुकबाट यस्ता झिलिमिली बत्ती आयात भएको छ। अघिल्लो आर्थिक वर्षमा वर्षभरमा ६१ करोड ५५ लाख रुपैयाँबराबरको यस्ता बत्ती आयात गरिएको थियो। नेपाल खुद्रा व्यापार संघका अनुसार तिहारको समयमा भाइमसलाको कारोबार उच्च हुन्छ। संघका अध्यक्ष राजकुमार श्रेष्ठले पछिल्लो समय भाइमसलाको प्रयोग अन्य समुदायले पनि गर्न थालेकाले यसको खपत वृद्धि भएको छ। पहिले नेवार समुदायमा मात्रै यस्ता मसलाको भाइटिका र बिहेमा प्रयोग हुन्थ्यो। अहिले नेवार समुदायबाहेक अन्य समुदायले पनि फलफूलका साथै भाइमसलाको प्रयोग गर्न थालेका छन्। संघका अनुसार यो वर्ष भाइमसलाको दुई प्रकारको मूल्य तय गरिएको छ। यो वर्ष प्रतिकिलो काजुलाई एक हजार पाँच सय ५० देखि एक हजार सात सय रुपैयाँ तोकिएको छ। बोक्रासहितको सानो र ठूलो आकार भएको काजुलाई एक हजार पाँच सय ५० र ठूलो आकारको सफा भएको काजुलाई एक हजार सात सय रुपैयाँ तोकिएको छ। यस्तै सानोठूलो र बोक्रा भएको ओखरलाई ६ सय २० रुपैयाँ तथा ठूलो आकारको राम्रो ओखरलाई सात सय रुपैयाँ तोकिएको छ। सानो ठूलो भएको अलमन्ड बदामलाई एक हजार तीन सय ५० र राम्रो दाना भएको अलमन्डलाई एक हजार पाँच सय रुपैयाँ तोकिएको छ। सानो आकारको पेस्तालाई एक हजार सात सय र राम्रो तथा ठूलो दाना भएको पेस्तालाई एक हजार नौ सय मूल्य तोकिएको छ। त्यस्तै हरियो र पहेलो रंगजस्तो देखिने किसमिसलाई पाँच सय र कालो राम्रो दाना भएको किसमिसलाई ६ सय ५० रुपैयाँ तोकिएको छ। यस्तै कालो रंगको राम्रो दाना भएको छोकरालाई दुई सय २० र राम्रो दाना भएको नरिवललाई प्रतिकिलो पाँच सय रुपैयाँ मूल्य तोकिएको छ।"
मालपोतमा जानै चाहदैनन् कर्मचारी,"काठमाडौं : मालपोत कार्यालयप्रति कर्मचारी वितृष्णा बढेको छ। पछिल्लो समय अख्तियारको कारवाहीमा धेरै कर्मचारी पर्न थालेपछि देशभरका मालपोत कार्यालयमा कर्मचारीको अभाव हुन थालेको छ। केही समय अघिसम्म मालपोतमा सरुवा हुन कर्मचारीको तछाड मछाड हुन्थ्यो, तर अहिले त्यहाँ जान चाहँदैन। अख्तियारको स्टिङ अपरेशनमा मालपोतका कार्मचारी धमाधम परिरहेका छन्। दुई सय भन्दा बढी मालपोतका कर्मचारीलाई अख्तियारले कारवाही गरिसकेको छ। भएका जनशक्ति अदक्ष भएकाले मालपोतको सेवाप्रवाह प्रभावित भएको छ। मालपोतको सेवाप्रवाहको सवत्र आलोचना भएपछि सरकारले सुविधा सम्पन्न मालपोत कार्यालय बनाएको छ। मालपोत कार्यालय कंलकीसहित आधा दर्जन कार्यालयलाई सुविधासम्पन्न बनाइएको भूमि सुधार व्यवस्थापन तथा अभिलेख विभागका महानिर्देशक कृष्ण ज्ञवालीले जानकारी दिए। ७ वटा कार्यालयमा भूसेवा केन्द्रमार्फत् सेवा प्रदान गर्न थालिएको छ। पब्लिक एसेस मोडलबाट सेवा प्रदान भइरहेको छ। १०१ वटा कार्यालयमा अनलाइन सिस्टममा मालपोतको सेवाप्रवाह भइहरेको छ। ती कार्यालयमा कति कारोबार भयो, त्यसको रिर्पोट प्रत्येक दिन हेर्न सक्ने व्यवस्था मिलाइएको छ। यसलाई यही वर्षभित्र ११६ कार्यालयमा पुर्याउने लक्ष्य रहेको उनले बताए। सुविधा सम्पन्न कार्यालयको लागि सूचना प्रविधिमा अव्यस्त जनशक्ति नरहेको उनको भनाइ छ। पूरानो जनशक्तिमा आइटीको ज्ञान छैन, पुरानो जनशक्ति अव्यस्त हुन सकेको छैन, उनले भने। भूमि व्यवस्था, सहकारी तथा गरिबी निवारणमन्त्री पद्माकुमारी अर्याल, सचिव सूर्यप्रकाश गौतम, विभागका महानिर्देशक ज्ञवालीले प्रत्येक कार्यालयको काम कारवाही हेर्न सक्ने प्राविधिक व्यवस्था गरिएको छ। यो प्रविधिले कोठाबाटै मन्त्री, सचिव र डीजीले २० कार्यालयको काम कारवाही निरीक्षण गर्न सक्छन्। सीसी क्यामेराबाट उपत्यकाका कार्यालयको निरीक्षण गर्न सकिने प्रणाली समेत छ। सरकारले वाइड एरिया सर्भेलेन्स मार्फत् देशभरको मालपोत कार्यालयको काम कारवाही हर्ने प्रणालीको विस्तार गर्ने तयारी गरिएको छ। तर बैठक, गोष्ठीलगायतका काम कारवाहीमा व्यस्त हुने हुँदा उनीहरूले हेर्न सक्ने अवस्था छैन। यो प्रविधिको नियमित अवलोकन गरी मन्त्री, सचिव, डीजीलाई विफ्रिङ गर्न कर्मचारीको अभाव छ। अर्कोतिर इन्टरनेट नपुग्ने, कनेक्टीभिटी, विद्युत् अभावका कारणले मालपोतको सेवा आधुनिकीरण गर्न समस्या भइरहेको उनको भनाइ छ। उनले देशभरका मालपोतमा जनशक्ति अभाव रहेको बताए। देशभर सञ्चालनमा रहेका १२६ मालपोतमा ४० प्रतिशत जनशक्ति अभाव छ। १३१ वटा मालापोत कार्यालयमा ३ हजार २ सय कर्मचारी दरबन्दी छ। त्यसमा १ हजार १ सयको दरबन्दी खाली छ। पाँचवटा मालपोत कार्यालय सञ्चालनमा छैनन्। उनले मालपोत कार्यालय प्राविधिक जनशक्ति नहुँदा सेवाप्रवाह सुस्त भएको स्वीकार गरे। महानिर्देशक ज्ञवाली जनशक्तिलाई आईटीसम्बन्धी तालिम दिने काम भइरहेको बताउँछन्। जनशक्ति माग गर्न ओएनएम (दरबन्दी संरचना) को काम भइरहेको छ। भूमि व्यवस्था, सहकारी तथा गरिबी निवारण मन्त्रलायका प्रवक्ता जनकराज जोशीले मालपोतमा कर्मचारी जान नचाहनुको कारण अख्तियारको कारवाही मात्रै नभएको बताउँदै अन्य धेरै कारण रहेको तर्क गर्छन्। मोलपोत भनेको विशेषज्ञ र प्राविधिक सेवा भएकाले त्यससम्बन्धी नबुझेको जनशक्ति जान नचाहँदा अभाव भएको उनको भनाइ छ। दुई वर्षदेखि कर्मचारी पदपूर्ति रोकिँदा तथा समायोजनले यताउता हुँदा कर्मचारी अभाव भएको उनको बुझाइ छ। मालपोतमा जनशक्ति कम छ, त्यसमा पनि आइटीका जनशक्ति त न्यून नै छन्, उनले भने, तर काम भने रोकिएको छैन। करारमा कर्मचारी राखेर पनि काम गरिरहेका छौं।"
अस्पतालको खातामा एक करोड ५७ लाख जम्मा,"भक्तपुर : अस्पताल प्रशासनले भक्तपुर क्यान्सर अस्पतालको खातामा बिहीबार एक करोड ५७ लाख रुपैयाँ जम्मा गरेको छ। अन्नपूर्ण र अन्नपूर्ण पोस्ट डट कमले बुधबार र मंगलबार अस्पताल प्रशासनले अढाई करोड रुपैयाँ अपचलन गरेको समाचार प्रकाशन गरेको थियो। उक्त समाचार आएको दुई दिनमा प्रशासनले उक्त रकम जम्मा गरेको अस्पताल व्यवस्थापन समितिका कोषाध्यक्ष कृष्णप्रसाद ताम्राकारले जानकारी दिए। उनले भदौ १ गतेदेखि एक करोड १५ लाख खर्च भएको बिल पेस गरी प्रशासनले बाँकी एक करोड ५७ लाख रुपैयाँ बैंकको खातामा जम्मा भएको बताए। प्रशासनले उक्त रकम जम्मा गर्नेबित्तिकै व्यवस्थापन समितिले अस्पतालका चिकित्सक, नर्स तथा कर्मचारीको असोजको तलब पनि निकासा दिएको कोषाध्यक्ष ताम्राकारले बताए। सुरुमा प्रशासनले अस्पतालको आम्दानी बैंकमा जम्मा गर्न मानेको थिएन, उनले भने, लगत्तै जिल्ला प्रशासन कार्यालय भक्तपुर र राष्ट्रिय सतर्कता केन्द्रमा अस्पतालका कर्मचारीले अस्पतालको दैनिक आम्दानी अपचलन गरेको भनी निवेदन दिएपछि बैंकमा रकम जम्मा गरिएको थियो। बैंकमा आम्दानी जम्मा हुनेबित्तिकै चिकित्सक, नर्स र कर्मचारीको असोजको तलबसमेत निकासा गरेका छौं। कोषाध्यक्ष ताम्राकारले प्रशासनले गरेको खर्च नियमसंगत भएनभएको जाँच गर्न व्यवस्थापन समितिले आन्तरिक लेखापरीक्षक नियुक्त गरिएको बताए। आन्तरिक लेखापरीक्षकले बेरुजु निकालेको खर्च सम्बन्धित व्यक्तिबाटै असुलउपर गरिने उनको भनाइ थियो। अस्पतालका प्रशासन तथा वित्त प्रमुख जगन्नाथ भुर्तेलले पनि भदौदेखि भएको खर्च कटाएर बाँकी भएको एक करोड ५७ लाख रुपैयाँ बैंकको खातामा जम्मा गरिएको स्पष्ट पारे। यसअघि अस्पतालका प्रशासन तथा वित्त प्रमुख भुर्तेल, प्रशासक राजाराम तजले र व्यवस्थापन समितिबाट निलम्बित मेडिकल डाइरेक्टर प्रोडा नारायण श्रेष्ठले भदौदेखिको अढाई करोडभन्दा बढी आम्दानी अस्पतालको बैंक खातामा जम्मा नगरी अस्पतालमै राखेका थिए। अस्पताल व्यवस्थापन समितिका कार्यवाहक अध्यक्ष महेश श्रेष्ठले अस्पतालमा भक्तपुर नगरपालिकाले साउन ३० गते हस्तक्षेप गरेपछि भदौदेखिको अस्पतालको आम्दानी बैंकमा जम्मा नगरिएको बताए। अस्पतालको आम्दानी बैंकमा किन जम्मा नगरेको भनी प्रशासन तथा वित्त प्रमुख भुर्तेललाई पटकपटक प्रश्न गर्दा स्पष्ट जवाफ नदिएको उनले जानकारी दिएका थिए। भक्तपुर नपाले अस्पताललाई दिएको जग्गा र आर्थिक सहयोग दुरुपयोग गरेको भन्दै साउन ३० गते बसेको बोर्ड बैठकले अस्पताल व्यवस्थापन समिति समानान्तर हुनेगरी नगर प्रमुख सुनील प्रजापतिको अध्यक्षतामा अर्को व्यवस्थापन समिति गठन गरेको थियो। अस्पतालका मेडिकल डाइरेक्टर श्रेष्ठ र प्रशासक तजलेको बलमा भक्तपुर नपाले अस्पतालमा हस्तक्षेप गरेको थियो। भक्तपुर नपाले अस्पतालमा हस्तक्षेप गरेपछि अस्पताल व्यवस्थापन समिति सर्वोच्च पुगेको थियो। सर्वोच्चका न्यायाधीश तेजबहादुर केसीको एकल इजलासले भदौ १० गते भक्तपुर नपाको हस्तक्षेप अवैधानिक भन्दै मौजुदा व्यवस्थापन समितिलाई नै बिनाअवरोध काम गर्न र गराउन अन्तरिम आदेश दिएको थियो। उक्त आदेशपछि परेको पेसी पाँचपटकसम्म सरेको छ। मंगलबारका लागि तोकिएको पेसीसमेत सरेको अस्पताल व्यवस्थापन समितिले जनाएको छ। सर्वोच्चको अन्तरिम आदेशपछि मेडिकल डाइरेक्टर श्रेष्ठले अस्पतालमा हस्तक्षेप गराउन भूमिका खेलेको भन्दै अस्पतालको मौजुदा व्यवस्थापन समितिले निलम्बन गरेको थियो। तर, उनले निलम्बनको पत्र बुझेका छैनन्। उनी बिहीबारसम्म अस्पतालमा मेडिकल डाइरेक्टरको हैसियतमा उपस्थित भइरहेका छन्। बिहीबार अस्पताल पुगेका व्यवस्थापन समितिका कोषाध्यक्ष ताम्राकारले प्रोडा श्रेष्ठलाई निलम्बितसँगै म्याद सकिँदा पनि कुन हैसियतले मेडिकल डाइरेक्टरको कुर्सीमा बसिरहेको भनी प्रश्न गर्दा उनी नाजवाफ भएका थिए। उनलाई तत्काल मेडिकल डाइरेक्टरको कुर्सी छाड्न भनेको कोषाध्यक्ष ताम्राकारले जानकारी दिए। प्रोडा ऋषिकेशनारायण श्रेष्ठले अझै अस्पतालमा अवैध रूपमा मेडिकल डाइरेक्टरको कुर्सीमा बसिरहे कानुनी र गैरकानुनी सबै उपाय अपनाएर उनलाई अस्पतालबाट गलहत्याइने चेतावनी दिइएको एक कर्मचारीले जानकारी दिए। उनका अनुसार मेडिकल डाइरेक्टर प्रोडा ऋषिकेशनारायण श्रेष्ठ लेखिएको नेमप्लेट र टेबल प्लेटसमेत हटाइएको छ।"
के गर्दै छ जग्गा संरक्षण आयोग ?,"काठमाडौं : सरकारी, सार्वजनिक तथा गुठी जग्गा कब्जा र अतिक्रमणका घटना धमाधम सार्वजनिक हुन थालेपछि सरकारले जेठमा जाँचबुझ आयोग गठन गर्यो। देशभर सरकारी, सार्वजनिक, गुठी जग्गा अतिक्रमण गरी व्यक्तिको नाम दर्ता गरेको धेरै घटना बाहिर आए। बालुवाटारस्थित ललिता निवास, पशुपतिनाथ मन्दिरको जग्गा, स्वर्गद्वारी आश्रम, फेवाताल, जनकपुरलगायत देशभरको गुठीको जग्गा अतिक्रमण व्यापक भएको सार्वजनिक भएको छ। सार्वजनिक, सरकारी तथा गुठीको जग्गा भूमाफियाको कब्जामा गइरहेको छ। कर्मचारी मात्र नभई सरकारका रहेका जिम्मेवार नेता, मन्त्रीसमेत जग्गा अतिक्रमणमा मुछिएको पाइयो। जनदबाब सिर्जना भयो। दबाब थेग्न नसकेर सरकारले यो आयोग गठन गर्यो। ६ महिनाको अवधि तोकेर गठित आयोगले ६ वटा जिम्मेवारी पायो। सार्वजनिक हितका लागि समयसमयमा अधिग्रहण गरेको जग्गा देशभर हिनामिना भएको हुन सक्ने हुँदा त्यस्ता दूषित कार्यको सत्यतथ्य पत्ता लगाई कारबाहीका लागि सिफारिस गर्ने कार्यादेश पाएको छ। त्यस्तै, भूमि व्यवस्थापन क्षेत्रमा गर्नुपर्ने नीति, कानुन, प्रक्रिया, प्रविधि र संस्थागत सुधारका लागि सुझाव सहितको सिफारिस गर्ने, सरकारी, सार्वजनिक जग्गाको संरक्षण सम्बन्धमा विगतका अयोगका सुझाव तथा सिफारिस कार्यान्वयन हुन नसक्नुको कारण पहिचान गरी कार्यान्वयनका लागि सिफारिस गर्ने जिम्मेवारी सरकारले दिएको छ। सरकारी, सार्वजनिक गुठी सरकारद्वारा जफत तथा अधिग्रहण गरिएका जग्गा हिनामिना गर्ने कार्यमा संलग्न व्यक्ति, पदाधिकारी वा संस्थालाई केकस्तो कारबाही गर्नुपर्ने हो सोको सिफारिस गर्ने, देशभरका सार्वजनिक गुठीको जग्गा हिनामिना भएका छन् वा छैनन् सत्यतथ्य पत्ता लगाई आवश्यक कारबाहीका लागि सिफारिस गर्ने जिम्मेवारी आयोगले पाएको छ। ६ वटा जिम्मेवारी पाएको सरकारी, सार्वजनिक तथा गुठी जग्गा संरक्षणसम्बन्धी जाँचबुझ आयोगले एउटा कार्यादेशको विस्तृत प्रतिवेदन बुझाउने तयारी गरिरहेको छ। कात्तिक अन्तिमसम्म एउटा प्रतिवेदन टुंगो लगाउने आयोगका अध्यक्ष मोहनरमण भट्टराईले जानकारी दिए। धेरै मुद्दाको अनुसन्धान भइरहेको छ, एउटा प्रतिवेदन छिट्टै टुंग्याउँछौं, उनले भने, कात्तिकभरिमा रिपोर्ट बुझाउँछौं। आयोगले सरकारी जग्गा संरक्षणका लागि सरकारले तत्काल गर्नुपर्ने कामको सुझाव दिनेछ भने ५६ वटा मुद्दाको विस्तृत छानबिन भइरहेकाले त्यसको प्रतिवेदन बुझाउनेछ। उनका अनुसार यो अवधिमा सोचेजति उजुरी भने परेन। आयोग गठन भएको यो अवधिमा १८० वटा उजुरी परेका छन्। यसमा सबैभन्दा बढी सरकारी, सार्वजनिक तथा गुठीको जग्गा अतिक्रमणका मुद्दा छन्। एकातिर कागजात, दस्ताबेज नै गायब गरेर जग्गा अतिक्रण भएको पाइएको छ भने अर्को सरकारका निकायसँग जग्गाको कुनै अभिलेखीकरण नै छैन। सरकारी, सार्वजनिक तथा गुठीको जग्गा लथालिंग अवस्थामा छ। गुठी संस्थान स्थापनाको ५५ वर्ष भएको छ। भूमि व्यवस्था मन्त्रालय छ, विभाग छ। जिल्लाजिल्लामा मालपोत कार्यालय छन्। तर सरकारी, सार्वजनिक तथा गुठी जग्गाको अभिलेखीकरण नै छैन। न सरकारसँग विभिन्न आयोजना तथा उद्योग प्रतिष्ठानलाई दिएको जग्गाले अभिलेख छ न त भएको जग्गाको नै रेकर्ड छ। अहिलेसम्म जग्गा प्रशासन अलपत्र छ। मन्त्री, सचिवदेखि देशभर नै जग्गा प्रशासन हेर्ने कार्यालय छन्। अयोगका सदस्य जगत्बहादुर देउजाले जग्गा अभिलेखीकरण नहुँदा अध्ययन गर्न साह्रै समस्या भएको बताए। उनले यति हुँदाहँुदै पनि रातदिन लागेर प्रतिवेदन तयारी भइरहेको बताए। उनका अनुसार आयोगले भूमि व्यवस्थापन तथा अभिलेख विभाग, नापी विभागसँग गहन रूपमा जग्गा प्रशासनको सम्बन्ध छलफल गरेको छ। तथा भूमि व्यवस्था, सहकारी तथा गरिबी निवारण मन्त्रालयसँग नियमित छलफल भइरहेको छ। उद्योग व्यवसाय सञ्चालनका लागि अधिग्रहण गरेको सार्वजनिक जग्गासम्म गहन अध्ययन गरिरहेको उनले बताए। स्थलगत रूपमा गएर धेरै अध्ययन गरेको आयोग जनाएको छ। आयोगका एक पदाधिकारीले जग्गा प्रशासनको अवस्था लठिभद्र रहेको १० वर्षमा पनि अध्ययन पूरा हुने लक्षण नरहेको बताए। विगतमा ३ वटा उच्चस्तरीय भूमिसुधार अयोग गठन भए। १२ वटा त सुकुम्बासी समस्या समाधान आयोग बने। काठमाडौं उपत्यकाको जग्गा अध्ययन गर्न पूर्वसचिव रामप्रसाद रावलको संयोजकत्वमा आयोग बन्यो। धेरै सानातिना आयोग बने तर उनीहरूले दिएका प्रतिवेदन अहिलेसम्म कार्यान्वयन भएका छैनन्। भूमि व्यवस्था, सहकारी तथा गरिबी निवारण मन्त्रालयका प्रवक्ता तथा सहसचिव जनकराज जोशीले आयोगले दिने प्रतिवेदनका आधारमा सरकारले काम गर्ने बताए।"
कांग्रेसमा फेरि विवाद : विभाग थप्ने देउवाको प्रस्ताव,"काठमाडौं : विभागको संख्या बढाउने गरी सभापति शेरबहादुर देउवाले प्रस्ताव ल्याउने तयारी गरेपछि कांग्रेस केन्द्रीय कार्यसमिति बैठक स्थगित भएको छ। बिहीबार बोलाइएको केन्द्रीय समिति बैठकमा आसन्न उपनिर्वाचनका सम्बन्धमा छलफल गर्ने भनिए पनि सभापति देउवाले विभाग संख्या बढाउने प्रस्ताव बैठकमा राख्ने तयारी गरेका थिए। सभापति देउवाको प्रस्तावमाथि वरिष्ठ नेता रामचन्द्र पौडेल र अर्का नेता कृष्णप्रसाद सिटौलाले असहमति जनाएका थिए। पौडेल पक्षधर नेताहरू बैठकमा सहभागी नभएपछि सभापति देउवाले बैठक स्थगन गरेका हुन्। पदाधिकारी बैठकमा भएका सल्लाहभन्दा फरक प्रस्ताव बैठकमा आउन थालेपछि बैठक बस्न सकेन, वरिष्ठ नेता रामचन्द्र पौडेलले भने, किन उहाँहरूले एकपछि अर्को गरी फरक एजेन्डा ल्याउनुभयो, थाहा भएन। बुधबारको पदाधिकारी बैठकमा आसन्न उपनिर्वाचनमा उम्मेदवार चयन गर्न उच्चस्तरीय संयन्त्र गठन गर्ने सहमति भएको थियो। तर देउवाले पदाधिकारी बैठकमा भएको सहमतिबाहिर गएर विभागको संख्या बढाउने प्रस्ताव राखेपछि संस्थापनइतर नेताहरू चिढिएका हुन्। सभापति देउवाले पार्टीमा पदाधिकारी संख्या बढेकाले विभाग पनि बढाउनुपर्ने प्रस्ताव गरेका थिए। उनले थपिने विभागको संख्या उल्लेख भने नगरेको कांग्रेस केन्द्रीय सदस्य प्रदीप पौडेलले जानकारी दिए। अनायासै विभाग बढाउने कुरा सभापतिबाट आयो, अहिले भएकै विभाग गठन हुन नसकिरहेका बेला थप विभागको औचित्य के ? , नेता पौडेलले भने, विधानअनुसार नै विभाग गठन हुनुपर्छ भन्ने वरिष्ठ नेता पौडेल र पूर्वमहामन्त्री सिटौलाज्यूको भनाइ थियो। कांग्रेसको विधानमा २८ वटा विभागको व्यवस्था छ। विभाग गठनका लागि नेताहरूबीच पटक पटक छलफल भए पनि टुंगोमा पुग्न सकेको छैन। विभागको संख्या बढाउने सभापति देउवाको प्रस्तावप्रति संस्थापन पक्षकै नेताहरूले समेत आश्चर्य व्यक्त गरेका छन्। यो प्रस्ताव किन आयो हामीले पनि बुझ्न सकेनौं, सभापति देउवानिकट एक नेताले भने, भएका विभाग गठन गर्न नसकिरहेका बेला थप विभाग किन चाहियो ? यसको कुनै औचित्य नै देखिएन। बुधबार बसेको कांग्रेस पदाधिकारी बैठकले आसन्न उपनिर्वाचनका लागि उम्मेदवार चयन गर्न एक उच्चस्तरीय संयन्त्र गठन गर्ने निर्णय गरेको थियो। तर केन्द्रीय समिति बैठक बस्न नसकेपछि उम्मेदवार छनोट समिति नै गठन हुन सकेन। ९ सदस्यीय समितिमा पार्टी केन्द्रीय पदाधिकारीसँगै वरिष्ठ नेता पौडेल र अर्का नेता सिटौला सदस्य रहने समझदारी कांग्रेस पदाधिकारी बैठकमा भएको थियो। कांग्रेस प्रवक्ता विश्वप्रकाश शर्माले भने उपनिर्वाचनका लागि सिफारिस उम्मेदवारको संख्या धेरै भएकाले शीर्ष तहबाट छलफल गरेर टुंग्याउने गरी केन्द्रीय समिति बैठक स्थगित भएको जानकारी दिए। हामीले तीन जनाको नाम सिफारिस गर्न भनेका थियौं तर क्षेत्रीय समितिबाट धेरैको नाम सिफारिस भएकाले यसमा शीर्ष तहमा छलफल गर्ने गरी बैठक स्थगित भएको हो, उनले भने, विवाद भएको होइन। कांग्रेसको विधानमा प्रदेशसभा र प्रतिनिधिसभा उम्मेदवारका लागि प्रत्यक्षतर्प बढीमा तीन जना र समानुपातिकतर्फ एक महिलासहित बढीमा दुई जनाको नाम सिफारिस गर्नुपर्ने प्रावधान छ। तर प्रतिनिधिसभातर्फ कास्की क्षेत्र २ बाट १६ जनाको नाम आकांक्षी उम्मेदवारको रूपमा केन्द्रमा पठाएको छ भने प्रदेशसभा सदस्यतर्फ भक्तपुरबाट १० जना, बागलुङबाट ४ जना र दाङबाट ११ जनाको नाम सिफारिस गरेर केन्द्रमा पठाइएको प्रवक्ता शर्माले बताए। कांग्रेस बैठक कात्तिक १४ गते बस्ने भएको छ। डोल्पाका राप्रपा नेताकार्यकर्ता कांग्रेसमा प्रवेश राप्रपाका केन्द्रीय सदस्य कर्णबहादुर बुढासहित डोल्पाका ५० भन्दा धेरै नेताकार्यकर्ता कांग्रेस प्रवेश गरेका छन्। बिहीबार पार्टी केन्द्रीय कार्यालयमा एक कार्यक्रमबीच सभापति शेरबहादुर देउवाले उनीहरूलाई पार्टी प्रवेश गराएका हुन्। राप्रपा कर्णालीका पूर्वप्रमुख समेत रहेका बुढासहितका नेताकार्यकर्तालाई देउवाले पार्टी सदस्यता प्रदान गरेका थिए। राप्रपाका जिल्ला कार्यसमिति डोल्पाका उपाध्यक्ष श्यामबहादुर रोकाया, सदस्यहरू नन्दबहादुर कार्की, शेरबहादुर कठायत, हिक्मत शाही, निमा छिरिङ बुढा, महेश बुढा, शिव झाँक्री, कमलबहादुर बुढा, तजन रोका, तेन्जिङ रोका, दावा छिरिङ भोटे, पेम्वा छिरिङ मगर, फेन्दे गुरुङ, तेन्जिन फूर्वा मगर, मइन बुढा, सरिता बुढा, तेन्जेन रोका, लाउची रोका, लामु झाक्रीलगायत कांग्रेस प्रवेश गरेका हुन्। यस्तै नेकपाका नेता कर्णबहादुर शाही र लोकबहादुर चलाउने कांग्रेस प्रवेश गरेका हुन्। पार्टी प्रवेशपछि बुढाले डोल्पामा कांग्रेसलाई स्थापित गराएरै छाड्ने प्रतिबद्धता जनाए। उनले २०४८ सालपछि डोल्पामा कांग्रेस विजयी नभएको उल्लेख गर्दै आगामी निर्वाचनमा कांग्रेसलाई विजयी गराउने दाबी गरे। कांग्रेस उपसभापति विमलेन्द्र निधिले राप्रपाका केन्द्रीय सदस्य बुढासहितका नेताको पार्टी प्रवेशले डोल्पामा कांग्रेस बलियो हुने विश्वास व्यक्त गरे। यस्तै कांग्रेस केन्द्रीय सदस्य जीवनबहादुर शाहीले पनि डोल्पामा कांग्रेस बलियो भएको बताए। कार्यक्रममा कांग्रेसका शीर्ष नेता उपस्थित थिए।"
"डुइङ बिजनेस प्रतिवेदन, २०२० : नेपाल सुधारोन्मुख","काठमाडौं : विश्व बैंकले बिहीबार सार्वजनिक गरेको व्यवसायमैत्री वातावरणसम्बन्धी प्रतिवेदन (डुइङ बिजनेस २०२०) मा नेपालले पहिलेभन्दा उल्लेख्य सुधार गरेको छ। १ सय ९० देशमध्ये यसअघि ११० औं स्थानमा रहेको नेपाल यसपटक १६ स्थान अगाडि सरेर ९४ औंमा पुगेको छ। विश्व बैंकले व्यवसाय सुरु गर्न, निर्माण अनुमति लिन, सम्पत्ति दर्ता, कर्जा प्राप्ति, वैदेशिक व्यापारको सहजता, करार कार्यान्वयन, विद्युत् आपूर्ति, साना लगानीकर्ताको संरक्षण, कर भुक्तानी, टाट उल्टने समस्या समाधान, कामदारसम्बन्धी नियम र सार्वजनिक खरिदसम्बन्धी नियमजस्ता १२ सूचकका आधारमा देशहरूको श्रेणी निर्धारण गरेको हो। नेपालले समष्टिगत रूपमा अघिल्लो वर्षको ५९७ स्कोरको तुलनामा ६३२ स्कोर प्राप्त गरेको छ। पाँच सूचकमा सुधार भए पनि विगतका कमजोर सूचकमा नेपालले सुधार गर्न सकेको छैन। लगानी आकर्षित गर्न महत्त्वपूर्ण मानिएका प्रमुख सूचक अझै कमजोर देखिएको पूर्वअर्थसचिव रामेश्वर खनालले बताए। नेपालले प्रमुख व्यापारिक नाका वीरगन्जमा भारतसँग मिलेर एकीकृत जाँच चौकी सञ्चालनमा ल्याएको छ। यसले व्यापार सहजीकरणमा सुधार भई डुइङ बिजनेसमा नेपालको सुधार देखिएको हो। यसबाट आयातकर्ताले वीरगन्ज नाकामा बिताउनुपर्ने ५८ घण्टाको समय ११ घण्टामा झरेको छ। निर्यातकर्ताका लागि यसअघि ३० घण्टा सीमामा लाग्ने समय ११ घण्टामा झरेको छ। नेपालको स्थान सुधार भए पनि अघिल्लो वर्ष कमजोर रहेका सूचकमा नेपालले खासै सुधार गर्न सकेको छैन। नेपालले व्यवसाय सुरु गर्ने वातावरणलाई अझै झन्झटिलो बनाएको प्रतिवेदनमा उल्लेख छ। रोजगारदाताले प्रत्येक कामदारको सामाजिक सुरक्षामा दर्ता गर्नुपर्ने व्यवस्थाले व्यावासायिक वातावरण सुधारमा थप जटिलता थपेको उल्लेख गरेको छ। डुइङ बिजनेसमा समष्टिगत रूपमा सुधार भए पनि महत्त्वपूर्ण सूचकहरूमा सुधार हुन नसकेको पूर्वअर्थसचिव खनालको भनाइ छ। व्यवसाय सुरु गर्न असहजता कायमै छ। कुनै विदेशी लगानीकर्ताले उद्योग स्थापना गर्न चाह्यो भने निर्माण अनुमतिका साथै जग्गा अधिग्रहण र साइट क्लियरेन्समा झन्झट भएकाले पनि लगानी आकर्षित गर्न गाह्रो हुन्छ, उनले भने, कर अनुपालनासम्बन्धी व्यवस्थामा विगतको सुधार पनि झनै खस्किएको छ। कर अनुपालनामा लाग्ने समय बढेको छ। भन्सारमा ग्याट (जनरल एग्रिमेन्ट अन ट्यारिफ्स एन्ड ट्रेड) भ्यालुएसन (विश्व व्यापार प्रणालीमा स्थापित मान्यताका आधारमा मूल्यांकन) सुरु भएको अवस्थामा त्यसबाट पछि हटेर पुनः सन्दर्भ मूल्यका आधारमा मूल्यांकन सुरु गर्दा व्यवसायीले थप समस्या महसुस गरिरहेका छन्। लगानीकर्ताले जुन किसिमको सुविधा खोज्छन् त्यसमा सुधार भएन, खनालले भने, एकातिर पूर्वाधारको खाडल छ अर्कोतर्फ भ्रष्टाचारजन्य गतिविधि नियन्त्रण हुन सकेको छैन। हामीले प्रतिस्पर्धी अर्थतन्त्र निर्माण गर्न आवश्यक संरचनागत सुधारमा प्रवेश गर्न सकेका छैनौं। व्यावसायिक वातावरणमा उल्लेख्य सुधार गर्ने २० देशमा अजरबैजानजस्ता कम्युनिस्ट मुलुक र विगतमा धेरै पछाडि रहेका अफ्रिकी मुलुकसमेत परेका छन्। नेपाल उल्लेख्य सुधार गर्ने मुलुकको सूचीमा दर्ज हुन सकेको छैन। नेपालका दुवै छिमेकी चीन र भारत उल्लेख्य सुधार गर्ने मुलुकको सूचीमा छन्। अर्का पूर्वअर्थसचिव शान्तराज सुवेदीले १० सूचकांकमध्ये नेपालले तीनवटामा राम्रो र दुईवटामा आंशिक सुधार गरेको र बाँकी पाँचमध्ये तीनमा समस्या देखिएको बताए। उनका अनुसार ती तीन सूचकांकमा व्यवसाय दर्ता, कर तिर्ने प्रक्रिया र सम्पत्ति हस्तान्तरण छन्। यस्ता प्राइम (मुख्य) सुधारले व्यवसायको लागत घटाउँछ, त्यसमा सुधार गर्नुपर्छ ? , उनले बिहीबार अन्नपूर्णसित भने, नेपालमा लगानीको वातावरण मापन गर्ने सूचकांक यिनै हुन्। कर तिर्न लामो झन्झट पार गर्नुपर्ने, करका दर बढी हुनेजस्ता कुराले लगानीलाई असर गर्छ। त्यसबाहेक सरकारले गत वर्ष सुरु गरेको योगदानमा आधारित सामाजिक सुरक्षामा दर्ता हुनुपर्ने प्रक्रियालाई पनि विश्व बैंकले औंल्याएको छ। प्रत्यक्ष वैदेशिक लगानी भित्र्याई पूर्वाधारमा लगानी गर्ने, रोजगारी सिर्जना गरी विदेश जाने क्रम रोक्ने र कृषिबाट सेवामा रुपान्तरण हुँदै गएको अर्थतन्त्रको संरचनालाई सुधार गरे आगामी दिनमा यस्तो सूचकांकमा सुधार आउने उनले बताए। सुशासन, सेवाप्रवाह र भ्रष्टाचार नियन्त्रण यी तीन कुरा हुन् यस्ता सूचांक सुधार गर्ने, उनले भने, नेपाल सर्वाधिक सुधार गर्ने २० राष्ट्रमा नपरे पनि आशा गर्ने ठाउँ भने देखिएको छ। अहिले अर्थतन्त्र (कुल गार्हस्थ्य उत्पादनजीडीपी)मा कृषि क्षेत्रको योगदान घटिरहेको छ भने सेवा क्षेत्रको बढिरहेको छ। पछिल्लो १० वर्षमा देशको जीडीपीमा कृषि क्षेत्रको योगदान ३३३ प्रतिशत र सेवा उद्योगको क्षेत्रको योगदान ५२३ प्रतिशत थियो। हाल सेवा क्षेत्रको बढेर ५७६ र कृषिको घटेर २६६ प्रतिशत छ। प्रतिवेदनले कमजोर देखाएका क्षेत्रमा सुधारका लागि सरकार प्रयत्नशील रहेको प्रधानमन्त्री कार्यालयका सचिव (राजस्वमा सरुवा) शिशिरकुमार ढुंगानाको भनाइ छ। कम्पनी दर्ता गर्दा कम्पनी रजिस्ट्रार कार्यालयमा प्रबन्धपत्रलगायत दस्तावेजको मूल कपी आवश्यक नपर्ने व्यवस्था गरिने उनले बताए। यसका साथै डिजिटल कर प्रणाली लागू गरी व्यवसाय सुरुआत र कर दाखिला सरलीकरणको प्रयास भइरहेको उनले सुनाए। दक्षिण एसियाली देशमा भारत व्यावसायिक सहजतासम्बन्धी सूचक डुइङ बिजनेस इन्डेक्समा सबैभन्दा अगाडि छ। भारतले अघिल्लो वर्षको तुलनामा १४ स्थान अगाडि ६३ औं स्थानमा आफूलाई सुरक्षित गरेको छ। दोस्रो स्थानमा भुटान ८९ औं, नेपाल ९४ औं, श्रीलंका ९९ औं, पाकिस्तान १०८ औं, मालदिभ्स १४७ औं, बंगलादेश १६८ औं र अफगानिस्तान १७३ औं स्थानमा छन्। १ सय ९० मध्ये १ सय १५ देशले व्यवसायको वातावरण सुधार गरेको विश्व बैंकले उल्लेख गरेको छ।"
मुस्ताङमा लेक लागेर भारतीय महिलाको मृत्यु,जोमसोम : मुस्ताङको मुक्तिनाथ मन्दिर दर्शन गर्न आएकी एक भारतीय महिलाको शुक्रबार लेक लागेर मृत्यु भएको छ। भारत तामेलनाडु मधुराइ घर भएकी ६० वर्षीया गीताको मृत्यु भएको जिल्ला प्रहरी कार्यालय मुस्ताङले जनाएको छ। जिल्ला प्रहरी कार्यालयका प्रहरी प्रवक्ता आशिष अधिकारीका अनुसार शुक्रबार प्लेनमा पोखराबाट जोमसोम आएकी उनी शुक्रबार बिहान जोमसोममा खाजा खाएर मुक्तिनाथ दर्शन गर्न गएकी थिइन्। मुक्तिनाथ दर्शनपछि जोमसोम फर्किने क्रममा मुक्तिनाथमै श्वाशप्रश्वासमा समस्या देखिएको थियो। स्ट्रेचरमा राखेर मुक्तिनाथ दर्शन गराइ फर्काउने क्रममा रानीपौवा बजारमै उनी बेहोस भएको अधिकारीले बताए। आफन्तले अचेत भएकी गीतालाई जोमसोम अस्पतालमा ल्याएको थियो। अस्पताल ल्याउँदा उनलाई चिकित्सकले मृत घोषणा गरेको प्रहरी प्रवक्ता अधिकारीले जानकारी दिए। पोखराबाट प्लेनमा ७२ जना भारतीय तीर्थालु मुक्तिनाथ दर्शनका लागि शुक्रबार बिहान जोमसोम आएका थिए। उनीहरु जोमसोमस्थित होटल ट्रेकर्स इनमा बसेका छन्। मृतकका भाइ विजय प्रभुले सामान्य बिरामी अवस्थाकी बहिनीको यात्रामा श्वासप्रश्वासमा समस्या आएको बताए। शव काठमाडौं लगेर पोष्टमार्टम गरी भारत लैजाने उनले जानकारी दिए। यसअघि पनि उपल्लो मुस्ताङ भ्रमण गर्न जाने विदेशी पर्यटक पटकपटक लेक लागेर बिरामी पर्ने गरेका छन्। असोज महिनामै ५ विदेशी पर्यटकको हेलीमार्फत उद्धार भइसकेको छ भने एक वर्षअघि लेक लागेर एक भारतीय तीर्थालुको मृत्यु भएको थियो।
भक्तपुर जिल्ला अदालतको नयाँ भवन बन्ने,"भक्तपुर : भक्तपुर जिल्ला अदालतको नयाँ आधुनिक भवन बन्ने भएको छ। सर्वोच्च अदालतले भवनको नक्सा स्वीकृत गरिसकेको जिल्ला अदालतका स्रेस्तेदार धनेन्द्र अधिकारीले जानकारी दिए। उनका अनुसार आधुनिक भवन निर्माणको लागि सर्वोच्चबाट २१ करोड ६५ लाख रुपैयाँ बजेटसमेत उपलब्ध गराएको छ। तीन हजार पाँचसय १२ स्क्वायर फिटभित्र बन्ने उक्त भवन पाँच तलाको हुनेछ। भवनमसनि पर्याप्त पार्किङको व्यवस्था गरिएको छ। भक्तपुर दरबार क्षेत्रस्थित पुरानो भवन साँघुरो भएपछि भक्तपुर नगरपालिका ९ स्थित तुमचो दुगुरे जग्गा एकीकरण आयोजनाभित्रको करिब ११ रोपनी क्षेत्रफलमा नयाँ भवन बन्न लागेको हो। भक्तपुर दरबार क्षेत्र विश्व सम्पदास्थल हो। त्यसैले त्यहाँ नयाँ निर्माणलाई रोक लगाइएको छ। त्यस्तै भक्तपुर नगरपालिकाले विश्व सम्पदास्थल भक्तपुर दरबार क्षेत्रस्थित ९९ चोक उत्खनन् गर्ने बताउँदै आएको छ। जिल्ला अदालतको हालको भवन दरबार क्षेत्रको ९९ चोकभित्रै पर्छ। त्यसैले त्यहाँ नयाँ संरचनासमेत थप्न नपाइने भएपछि जिल्ला अदालतले करिब तीन वर्षअघि तुमचो दुगुरे जग्गा एकीकरण आयोजनाभित्रको करिब ११ रोपनी क्षेत्रफलको दुई कित्ता जग्गा खरिद गरेको थियो। सोही जग्गामा अहिले पहिलो चरणमा जिल्ला अदालतको आधुनिक भवन बन्न लागेको स्रेस्तेदार अधिकारीले जानकारी दिए। पहिलो चरणमा अदालतको मुख्य भवन बनाउँछौं, उनले भने, दोस्रो चरणमा अदालतका न्यायाधीशलगायतको क्वार्टर निर्माण हुनेछ।उनका अनुसार नयाँ भवनमा एकदर्जनभन्दा बढी इजलासको व्यवस्था हुनेछ। हाल जिल्ला अदालतमा पाँचवटा इजलास रहेका छन्। जसले गर्दा न्यायाधीशहरुलाई मुद्दाको चाप रहेको स्रेस्तेदार अधिकारी बताउँछन्। उनका अनुसार नयाँ बन्ने भवनको भुई तलामा सूचना प्रविधि अधिकृत कक्ष, आईटी सर्भर कक्ष, बैंक काउन्टर, बाल सुधार केन्द्र, स्रेस्तेदारको कार्यकक्ष र हेल्प डेक्स रहनेछन्। त्यस्तै म्याद तामेली, सरकारी वकिल कक्ष, दोषारोपी राख्ने कक्ष, पुस्तकालय, मुद्दा दर्ता, चलानी कक्षसमेत भुई तलामा रहनेछन्। पहिलो तलामा इजलास, बेन्च, च्याम्बर, मध्यस्थकर्ता कक्ष र बैठक कक्ष रहने स्रेस्तेदार अधिकारीले बताए। उनका अनुसार दोस्रो तलामा पनि इजलास, बेन्च, च्याम्बर, बाल इजलास र मनोसामाजिक परामर्श कक्षको व्यवस्था गरिएको छ। त्यसैगरी तेस्रो तलामा पनि इजलास, बेन्च, च्याम्बरसँगै मुद्दा शाखा रहेन व्यवस्था गरिएको छ। चौथो तलामा समेत इजलास, बेन्च र च्याम्बरसँगै ७० जना क्षमताको तालिम हल र दुई सय जना क्षमताको सभाहल बन्ने उनले जानकारी दिए। भवनभित्रको बीचमा भागमा पर्याप्त ठाउँको व्यवस्था गरिएको नक्साअनुसार भवन अपांगमैत्रीसमेत हुनेछ। जसअनुसार भवनमा दुई ठाउँमा लिफ्टको व्यवस्था गरिएको छ। त्यस्तै आवश्यकताअनुसार कार्य कक्ष थप्ने गरी केही थलामा खुला ठाउँ राखिएको स्रेस्तेदार अधिकारीले बताए। उनका अनुसार नक्सा पासको लागि भक्तपुर नपामा पेस गरिसकिएको छ। भक्तपुर नपाबाट नक्सापास भएपछि भवन निर्माण प्रक्रिया अघि बढ्ने उनले सुनाए।"
बेनीमा एनसेलको गाडीमा आगजनी,बेनी : बेनी नगरपालिका३ भकिम्लीको मुसुङ डोलेमा एनसेलको गाडीमा आगजनी भएको छ। मुसुङ डोलेमा रहेको टावर मर्मतका लागि गएका एनसेलका कर्मचारीहरुले भाडामा लिएको बा १३ च ८४३४ नम्बरको बोलेरो जीप पार्किङ गरेर राखेको ठाउँमा आगोजनी भएको हो। स्थानीय डिलबहादुर थापाको घरको पछाडी पार्किङ गरिएको गाडीमा शुक्रबार राति २ बजेतिर आगोलागी भएको प्रहरीले जनाएको छ। एनसेलका कर्मचारीहरु थापाको घरमा बास बसेका थिए। गाडीको बाहिरी भाग जलेर पूर्णरूपमा क्षति भएको घटनास्थल पुगेका प्रहरी निरीक्षक धु्रवप्रसाद शर्माले बताए। गाडीभित्र राखिएका टावर मर्मतका लागि ल्याइएका २ थान ल्यापटप र १ थान माबाइलसमेत जलेर नष्ट भएको छ। गाडीमा आगो लगाउने व्यक्ति तथा समूहको पहिचानका लागि शुक्ष्म अनुसन्धान भइरहेको शर्माले बताए।
भन्सार छली गरेर ल्याएका ४० लाखको कपडा बरामद,"कलैया : भन्सार छलि भारतबाट नेपाल भित्राएको करिब ४० लाख मूल्य बराबरको कपडा जिल्ला प्रहरी कार्यालय बाराले बरामद लिएको छ । सिम्रौनगढ नगरपालिका ११ भगवान टोलका संजय जयसवालको घरबाट प्रहरीले ३९ लाख ४६ हजार मूल्य बराबरको कपडा बरामद गरेको हो । सूचनाको आधारमा पुगेको प्रहरी टोलीले घर खानतलासी गरेर कपडा बरामद गरेको बाराका प्रहरी प्रवक्ता रञ्जितसिंह राठौरले जानकारी दिए । चाडपर्वको समयमा खुल्ला सिमाको फाइदा उठाउदै भन्सार छलेर कपडा भित्राइएको र घरभित्र गोदाम बनाएर राखेको अवस्थामा नियन्त्रणमा लिएको प्रवक्ता राठौरले बताए । उनका अनुसार बरामद गरिएका कपडामा साडी, सर्टिङ सुटिङ, लेहंगा, कुर्ता सुरुवाल, बच्चाका लुगालगायत छन् । बरामद गरिएको कपडा भन्सार ऐनअन्तर्गत कारवाहीका लागि भन्सार कार्यालय वीरगन्जमा पठाइएको राठौंरले जानकारी दिए । यसैगरी कागजात भन्दा बढी सामान ढुवानी गरिरहेको अवस्थामा प्रहरीले बाराको जीतपुरबाट एउटा ट्रक नियन्त्रणमा लिएको छ । इलाका प्रहरी कार्यालय जीतपुरको प्रहरी टोलीले राजमार्गमा सवारी चेकजाचका क्रममा बिल भन्दा बढी सामान ढुवानी गरेको पाएपछि सामानसहित ट्रक नियन्त्रणमा लिएको हो। ट्रकमा कपडा, किराना सामान रहेको र सामानसहित ट्रकलाई अनुसन्धानका लागि पथलैयास्थित राजश्व अनुसन्धान कार्यालय पठाएको प्रवक्ता राठौरले जानकारी दिएका छन्।"
बैतडी डोजरकाण्ड : घाइते गौरीलाई थप उपचारका लागि भारत लगियो,"बैतडी : बैतडीको दशरथचन्द नगरपालिका ९ ग्वाल्लेकमा डोजरले हुत्याउँदा घाइते भएकी गौरी जोशीलाई थप उपचारका लागि भारत लगिएको छ । धनगढी र नेपालगञ्जमा उपचारपछि पनि गौरी बेहोस हुने समस्या ठिक नभएपछि थप उपचारका लागि भारततर्फ लगिएको उनका श्रीमान् जगदीश जोशीले बताए । नेपालगञ्जमा औषधि दिएर दश दिनपछि आउनु भनेर डिस्चार्ज गरेको र तर गौरीलाई फर्किने बेला बाटोमै असहज भएकाले थप उपचारका लागि भारत लगेको उनले बताए । नेपालगञ्जबाट फिर्ता हुँदा उनी बेहोस हुन थालेपछि भारत लैजान लागेको जोशीले जानकारी दिए। आफूलाई गौरीको उपचार खर्च जोहो गर्न निकै मुस्किल भएको उनले बताए । उनले भने, 'आमा घरमा नहुँदा बालबालिका रोइरहेका छन् । म पनि पैसा खोजेर महेन्द्रनगर जाँदैछु। दाजु बिसनदत्त जोशी उपचारका लागि साथमा जानु भएको छ।' घरमा दुई नाबालक छोरा रहेको र उनीहरुको हेरविचार गर्ने कोही नभएको दुखेसो पोखे। यही कार्तिक ४ गते चिलाउने पार्स सडक खन्ने बेलामा डोजरले हुत्याउँदा गौरी घाइते भएकी थिइन्।गौरीलाई डोजरले हुत्याउने डोजर चालक किशोर बोहरा, डोजर मालिका भानीदत्त जोशी र स्थानीय भोजराज जोशी र धर्मानन्द जोशीलाई प्रहरीले ज्यान मार्ने उद्योगमा मुद्दा दर्ता गरेर अनुसन्धान गरिरहेको छ । सुण्न्नाखानदेखि पार्ससम्म जोड्ने सडकका विषयमा दुई पक्षबीच विवाद हुँदा झडप भएको थियो । झडपमा दुवै पक्षमा अन्य सातजना समान्य घाइते भएका थिए । उनीहरु समान्य उपचारपछि घर फर्किसकेका छन् ।"
हाटबजारमा चाडपर्वको किनमेल (फोटो फिचर),"सिरहा : शुक्रबार लहानमा हाटबजार लाग्यो । तिहार र छठ पर्वको लागि किनमेल गर्न गाउँ गाउँबाट आएका सर्वसधारणको घुइँचो थियो । कोही तिहारमा घरआगँन उज्यालो पार्न माटोको दियो त कोही छठ पर्वमा चाहिने माटोको भाँडाकुँडा र बाँसको नाङ्लो, ढकी लगायत सामग्री किनेमेल गरे । तिहारमा चाहिने सन्ठी (स्थानीय भाषमा)को हुकालोली, माटोको दियो, लक्ष्मी पूजाका लागि तस्बिर, रंगअबिर, नरिवल तथा फलफूल खरिद गरे । तिहारमा यहाँका मानिसले अनिवार्य रुपमा प्रत्येक वर्ष गाइ वस्तु पूजा गर्ने र दाम्लो फर्ने गर्छन् । बजारमा थरीथरीका दाम्लो पनि खरिदबिक्री भइरहेको थियो ।"
महाकाली नदीको पानी पिउन अयोग्य,"डडेलधुरा : नेपालभारतको सीमा नदी महाकालीको पानी दूषित रहेको पाइएको छ।शुद्धीकरण मापन गर्दा महाकाली नदीको पानी सीधै पिउन अयोग्य रहेको पाइएको हो। नेपालतर्फका ३१ र भारततर्फ १० गरी कुल ४१ स्थानको पानीको शुद्धता मापन गर्दा सिधै पिउन अयोग्य भेटिएको परशुराम नगरपालिकाका नगरप्रमुख भीम बहादुर साँउद जानकारी दिए। नेपाल र भारत दुबैतर्फबाट महाकाली नदीमा मिसिने मुख्य खोलानाला, नदीको पानीको शुद्धता मापन गरिएको थियो। महाकाली नदी किनारका क्षेत्रमा काम गर्दै आएको ग्रामिण महिला विकास तथा एकता केन्द्र (रुडुक) अन्तर्गतको ट्रोसा परियोजनाको प्राविधिक सहयोगमा महाकाली नदीको पानीको शुद्धता मापन गरिएको हो। विगतदेखि परियोजनाले दार्चुलादेखि कञ्चनपुरसम्मको महाकाली नदीको पानीको शुद्धता परीक्षण गर्दै आएको छ । जिल्ला समन्वय समिति डडेल्धुराका प्रमुख गणेशराज भट्टले पानीको शुद्धता परीक्षण गरिनु निकै सकारात्मक विषय भएको भन्दै परियोजनाको कार्यशैली तथा उपलब्धीको प्रशंसा गरे। उनले दूषित पानीका कारण समुदायमा विभिन्न प्रकोप फैलिने भएकाले बेलैमा सचेत रहन आग्रह गर्दै सो कामको सिको जिल्लाका अन्य स्थानीय तहले समेत गर्नुपर्नेमा जोड दिए। नदीको तटीय भूभाग क्षेत्रमा बसोबास गर्ने समुदायको पहुँच वृद्धि र नदी तटीय समुदायको गरिबी न्यूनीकरणमा सहयोग पुर्याउने उद्देश्यका साथ डडेल्धुरामा दक्षिण एशियाली अन्तरदेशीय सीमा नदीको पानीको सामुदायिक सदुपयोग परियोजना ट्रोसा सञ्चालन भएको रुडुकका कार्यकारी निर्देशक सरस्वती खड्काले जानकारी गराइन्। कार्यक्रममा पानीको शुद्धता परीक्षणका परामर्शदाता कृष्णदेव जोशीले महाकाली नदीको पानीको शुद्धता, फोहोरमैलाको अवस्था, पानीको मापन शैलीलगायतका बारेमा तयार पारिएको तथ्यांक प्रस्तुत गरेका थिए।उनले महाकाली नदीको पानी दिनप्रतिदिन दुषित हुँदै गएको भन्दै सबैलाई सचेत हुन आग्रह गरे। कार्यक्रममा जनप्रतिनिधि, जिल्लास्थित ३ वटै सुरक्षा निकायका प्रमुख, विभिन्न सरकारी तथा गैरसरकारी संघसंस्थाका प्रमुख, महिला सशक्तिकरण केन्द्रका प्रतिनिधि र महाकाली नदी तटिय क्षेत्रका स्थानीयको उल्लेख सहभागिता थियो।"
पोखरीमा डुबेर एक जनाको मृत्यु,मलंगवा : सर्लाहीको व्रह्मपुरी गाउँपालिकामा पोखरीमा डुबेर एकजनाको मृत्यु भएको छ। व्रह्मपुरी२ का राजदेव साहका १४ वर्षीय छोरा नितिशकुमार साहको मृत्यु भएको प्रहरीले जनाएको छ। साथीसंग नुहाउन गएको बेला वडा नं १ मा रहेको जलधर साह मठको नयाँ पोखरीमा डुबेर साह घाइते भएका थिए। उनलाई उपचारका लागि मलंगवा ल्याउँदै गर्दा बाटोमा ज्यान गएको गाउँपालिका अध्यक्ष विनोद साहले जनाएका छन्। साहको शव पोष्टमार्टमका लागि सर्लाही अस्पताल मलंगवामा राखिएको छ।
"रुकुम पश्चिममा ट्याक्टर दुर्घटना, चालकसहित दुईको मृत्यु",रुकुम पश्चिम : रुकुम पश्चिममा ट्याक्टर दुर्घटना हुँदा चालकसहित २ जनाको घटनास्थलमै मृत्यु भएको छ। चौरजहारी नगरपालिकाबाट पुर्तिमकाँडा जाँदै गरेको भे १ च ५१० नं ट्याक्टर सल्लेनी घेरामा शुक्रबार दुर्घटना भएको जिल्ला प्रहरी कार्यालय रुकुम पश्चिमका डीएसपी सुमित खड्काले जानकारी दिए । उनकाअनुसार सानीभेरी गाउँपालिका१ का २६ वर्षीय चन्दबहादुर विक चालक र २२ वर्षीय महेन्द्र विकको घटनास्थलमै मृत्यु भएको हो। तिहारको सामान लिएर जाँदै गरेको ट्याक्टर सडकबाट करिब २० मिटर तल खसेको हो। मृतकको शव पोस्टमार्टम आजै गरेर परिवारलाई जिम्मा लगाउने तयारी गरिएको प्रहरीले जनाएको छ।
हराएको पाँच दिनपछि बालकको शव भेटियो,डोल्पा : डोल्पाको ठुलीभेरी नदीमा एक बालकको शव फेला परेको छ।जुम्ला जिल्ला पातारासि गाउँपालिका ६ घरभई हाल ठुलीभेरी नगरपालिका ३ अन्तर्गत दुनैमा बस्दै आएका १२ वर्षीय विपिन महताराको शव भेटिएको जिल्ला प्रहरी कार्यालय डोल्पाले जनाएको छ । मृतक महताराको शव ठुलिभेरी नगरपालिका ९ मा पर्ने मोतिपुर आसपासमा भेटिएको प्रहरीले जनाएको हो । उनी हराएको पाँच दिनपछि नदीमा शव फेला परेको हो। दुनै बोर्डिङ स्कुलमा पढ्दै आएका महताराको मानसिक रोगी भएको बताइएको छ।मृतक महताराको शव आजै परिवारको जिम्मा लगाउने प्रहरीले जनाएको छ।
सिरहाबाट उद्धार गरेको भालु भारत पठाइने,"काठमाडौं : स्नेहाज केयरले सिरहाबाट उद्दार गरेर ल्याएको भालु भारत पठाउने तयारी गरेको छ। भालु असोज २२ गते सिराहबाट उद्दार गरी ल्याएको स्नेहाज केयरकी अध्यक्ष स्नेहा श्रेष्ठले जानकारी दिइन्।उनले बिहीबार पत्रकार सम्मेलनमा भालु भारत पठाउन लागेको जानकारी गराएकी हुन्। सिराहमा अपरिचित व्यक्तिले भालु नचाइरहेको छ भन्ने जानकारी मिलेपछि स्नेहाजको टोली त्यहाँ पुगेको थियो।भालुको उद्दार गरिएको भएपनि लुकीछिपी भालु नचाउँदै हिँड्ने व्यक्ति भने फरार रहेको स्नेहाजले जनाएको छ। 'अति दु:ख दिएर राखेको रहेछ,' श्रेष्ठले भनिन,' तालिम दिँदा धेरै यातना दिएको रहेछ। भालुको मुख बाँधेर नचाउने र नाकको डाँडीबाट डोरी छिराएर त्यसैले नियन्त्रण गर्दै आएको रहेछ।' श्रेष्ठका अनुसार भालुले प्रहरी भाग्दै गरेको, पिठो मुछ्दै गरेको र रक्सी पिएको नक्कल गर्छ। अहिले स्नेहाजले भालुको नाकमा लगाएको डोरी काटि दिएको छ।निकै आक्रामक देखिने धुत्रु नामको भालु सदर चिडियाखानामा केही दिन राखेको र अब भारत पठाउने तयारी भइरहेको उनले जानकारी दिइन्।"
इँटाभट्टा बन्द गराउन उत्रिए जनता,"काठमाडौं : इँटाभट्टा सञ्चालनमा रोक लगाउनुपर्ने माग राख्दै जनता प्रदर्शनमा उत्रिएका छन्। चन्द्रागिरी नगरपालिका र कीर्तिपुर नगरपालिकाका इँटाभट्टाले धुवाँ, धुलो फैलाएर प्रदूषण गराएको भन्दै इँटाभट्टा पीडित संघर्ष समिति प्रदर्शनमा उत्रिएको हो। संघर्ष समितिका अध्यक्ष मुकुन्द घिमिरेको नेतृत्वमा गएको टोलीले शुक्रबार चन्द्रागिरी नगरपालिकाको कार्यालयमा ५ दिनभित्र इँटाभट्टा बन्द गराउन अल्टिमेटम दिँदै ज्ञापन पत्र बुझाएका छन्। अध्यक्ष घिमिरेले नगरपालिकाले ५ दिनभित्र इँटाभट्टा बन्द नगराएमा जनता आँफै सक्रिय भएर भत्काउने बताए। आन्दोलनमा कीर्तिपुर नगरपालिका४ का वडा अध्यक्ष राजेन्द्र बानियाँसमेत सहभागी भएका छन्। यता चन्द्रागिरी नगरपालिकाका प्रमुख घनश्याम गिरीले इँटाभट्टा बन्द गराउन नगरपालिकाले पत्राचार गरिसकेको जानकारी दिए। उनले भने ,'बन्द गराउन पत्रचार गरिसकेका छौँ, कार्यान्वयन हुन केहि समय लाग्छ।' नगरप्रमुख गिरीले जनताको आन्दोलनले निर्णय कार्यान्वयन प्रक्रियामा थप बल पुगेको बताए। प्ले कार्डसहित नाराबाजीमा उत्रिएका प्रदर्शनकारीले भट्टाका कारण नगरको सुन्दरता नै कुरुप बनेको बताएका छन्। उनीहरुले 'चन्द्रागिरी नगरपालिकाको निर्णय कार्यान्यन गर', चन्द्रागिरी नगरपालिका भित्रका सबै इँटाभट्टा बन्द गर, प्रदर्शन विरुद्धको मौलिक हक कार्यान्वयन गर लगायतका प्लेकार्ड बोकेका छन्।"
पूजा बलात्कार प्रकरण : आठ वर्षपछि सर्वोच्चले दियो न्याय,"काठमाडौं : सर्वोच्च अदालतले पूजा बोहोरा बलात्कार प्रकरणमा घटनाको आठ वर्षपछि सागर भट्ट र अम्मरराज अवस्थीलाई दोषी ठहर गरेको छ। उच्च अदालत महेन्द्रनगरको फैसला उल्ट्याउँदै बिहीबार सर्वोच्चका न्यायाधीश सपना प्रधान मल्ल र हरि फुँयालको संयुक्त इजलासले उनीहरुलाई बलात्कारी ठहर गरेको हो। जिल्ला अदालत बैतडीकोको फैसला उल्ट्याउँदै उच्च अदालत महेन्द्रनगरले यी अभियुक्तले सफाई पाउने फैसला सुनाएपछि घटना एवम् तथ्य प्रमाणको न्यायोचित विश्लेषण हुन नसकेको भन्दै महान्यायाधिवक्ता कार्यालयले सर्वोच्चमा दाहोर्याई पाउँ निवेदन दर्ता गराएको थियो। २०७१ साल पुस २ गते पेश भएको उक्त निवेदनमा पाँच वर्षपछि अन्तिम फैसला आएको हो। त्यसअघिका तीन वर्ष जिल्ला र उच्चमा मुद्दा अल्झिएको थियो। सर्वोच्च अदालतका सहप्रवक्ता देवेन्द्र ढकालले संयुक्त इजलासबाट प्रतिवादीको बलात्कार कसुर ठहर भएको बताए। उच्च अदालत महेन्द्रनगरको फैसला बिहीबार उल्टी भएको छ। अभियुक्तहरु दोषी ठहर भए। नयाँ कानुनी व्यवस्था अनुसार कैद र क्षतिपूर्ति कति तोक्ने भनेर फेरी इजलासमा सुनुवाई हुन्छ, ढकालले अन्नपूर्णसँग भने, त्यसपछि मात्र सजाय निर्धारण हुन्छ। जिल्ला अदालतबाट जनही १३ वर्ष कैंद र पीडितलाई ५० हजार रुपैयाँ क्षतिपूर्ति भराउने गरी भएको फैसला अनुसार हुनसक्छ। ढकालका अनुसार अभियुक्तलाई जेल सजाय निर्धारणका लागि सर्वोच्चमा तिहारपछि सुनुवाई हुनेछ। जिल्ला अदालत बैतडीले भट्ट र अवस्थीलाई बलात्कारमा आठ वर्ष र सामूहिक बलात्कारमा पाँच वर्ष गरी १३ वर्ष जेल सजायसहित ५० हजार क्षतिपूर्ति भराउने फैसला सुनाएको थियो। २०६८ चैत ७ एसएलसी परीक्षा दिन बैतडीको कैलापालबाट पाटन बजारस्थित श्रीकृष्ण उच्च माध्यमिक विद्यालय पुगेकी बोहोरा बलात्कारको शिकार भएकी थिइन । गेसपेपर किन्न स्टेशनरी पसलमा गएका बेला कोकाकोलामा लागूपदार्थ मिसावट गरी खुवाएर बेहोस बनाइएको अभियोग भट्ट र अवस्थीविरुद्ध थियो। शौचालयमा बलात्कृत भएकी बोहोरा पसल नजिकैको नालीमा अचेत अवस्थामा फेला परेकी थिइन्। पीडितको उपचार, मेडिकल रिपोर्ट र घटना प्रकृती मुचुल्का प्रतिवेदनबाट उनीमाथि बलात्कार भएको तथ्य खुलेको थियो। तर भट्ट र अवस्थी उक्त प्रकरणमा संलग्न भएको भन्ने शंकारहित प्रमाणको अभाव दर्शाउँदै उच्च अदालत महेन्द्रनगरका तत्कालीन न्यायाधीशद्वय रमेशप्रसाद भण्डारी र नरबहादुर शाहीको इजलासले जिल्ला अदालतको फैसला उल्ट्याउँदै सफाई पाउने निर्णय दिएको थियो। उच्चको उक्त फैसलामा वारदातस्थल स्पष्ट नभएको र अभियुक्तले कसूरमा इन्कारी बयान दिएको तथा पीडितको बकपत्रमा असंगति देखिएको भन्ने आधारसमेत लिइएको थियो। सर्वोच्चले यो प्रकरणमा घटना र स्वतन्त्र प्रमाणले बलात्कार नै पुष्टि भएको किटान गरेको छ। साथै पीडितको बकपत्र तलमाथि परेका आधारमा मात्र न्याय नमर्ने मानक फैसलासमेत भएको छ। उच्च अदालतबाट अभियुक्तले सफाई पाएपछि पीडित बोहोराले त्यतिबेला भनेकी थिइन्, उनीहरु निर्दोष ठहरिनु भनेको म दोषी ठहरिनु हो। जस्ले उनीहरुलाई निर्दोष सावित गर्यो, तिनले मलाई दोषी ठहर्याउनुपर्छ। मेरो जीवन निमोठ्नेहरु अदालतबाटै निर्दोष भएपछि सबभन्दा ठूलो अपराधी म हुन पुगेकी छु। बोहोराले ढिलै भए पनि न्याय पाएकी छन्। सर्वोच्चमा दोहोर्याई पाउँ निवेदन दिने महान्यायाधीवक्ता कार्यालयका सहन्यायाधिवक्ता एवम् प्रवक्ता संजिव रेग्मीले सर्वोच्च न्यायालयबाट सरकारको दाबी जायज ठहरिएको बताए। उनले फौजदारी कसूर (सजाय निर्धारण तथा कार्यान्वयन ऐन, २०७४) को नयाँ व्यवस्था अनुसार एक महिनाभित्रै सजाय किटान र क्षतिपूर्ति निर्धारण हुने जानकारी पनि दिए।"
आजदेखि यमपञ्चक अर्थात् तिहार सुरु,"काठमाडौं : हिन्दुहरुको दोस्रो महान् चाड यमपञ्चक अर्थात् तिहार आजबाट सुरु भएको छ।शुक्रबार बेलुकी यमदीपदान सुरु गर्नुपर्ने नेपाल पञ्चाङ्ग निर्णायक समितिले जनाएको छ। यस वर्ष यमदीपदान शुक्रबारदेखि सुरु हुने भएपनि काग तिहार भोलि अर्थात् कात्तिक ९ गते शनिबार परेको समितिका अध्यक्ष रामचन्द्र गौतमले जानकारी दिए। उनका अनुसार धनवन्तरी जयन्ती र धनतेरस पर्व पनि शनिबार नै परेको छ। प्रायजसो तिहारमा गाईपूजा र लक्ष्मीपूजा एकै दिनपर्ने भए पनि यो वर्ष भने लक्ष्मीपूजाका दिन कुकुर तिहार परेको छ।यस्तै कात्तिक १० गते लक्ष्मीपूजा र कुकुर तिहार परेको छ।बिहान कुकुरपूजा गरेर बेलुका लक्ष्मीपूजा गर्नुपर्ने गौतमको भनाइ छ। त्यस्तै कात्तिक ११ गते गाईगोरु पूजा, म्हपूजा परेको छ। म्ह पूजाको दिन नेपाल सम्वत प्रारम्भ हुने भए पनि यस वर्ष भने म्हः पूजाको भोलिपल्टदेखि नेपाल सम्वतको नयाँ वर्ष ११४० प्रारम्भ हुनेछ ।नेपाल सम्वतको प्रारम्भ भने कात्तिक १२ गते मात्र हुनेछ ।भाइटीका कात्तिक १२ गते र शुभसाइत दिनको ११:५५ मा रहेको छ।"
फुलेन सयपत्री फूल,"सिरहा : गतवर्ष आफ्नै बारीमा उत्पादन गरेका सयपत्री फूल बेचेका सिरहाका पुष्प व्यवसायी यतिबेला चिन्तित बनेका छन् । उनीहरुले खेतमा लगाइएको फूल समयमा राम्ररी फुल्न सकेको छैन् । खेतमा फूल नफुलेपछि उनीहरु भारतीय बजारबाट फूल आयात गरी तिहारमा बिक्री गर्ने तयारीमा छन्। किसानले वर्षाका कारण समयमा सयपत्री लगाउन सकेको थिएनन् । यस वर्ष तिहार गत वर्षभन्दा अगाडी परेको छ। खेतमा लगाइएको सयपत्री फूल राम्रोसँग फुल्न नसकेको धनगढीमाई नगरपालिका १० जिरोमाइलका पुष्प व्यवसायी रामकुमार चौधरीले सुनाए । 'वर्षाले खेतमा लगाइएको फूलमा असर गर्यो । गतवर्ष कात्तिक तेस्रो साता तिहार थियो । फुल्नुभन्दा पहिले तिहार आयो,'उनले भने, 'बारीमा फूल पर्याप्त छैनन्। यसवर्ष भारतबाटै मगाउनुपर्छ।' जिरोमाइल फूल उत्पादनको 'हब'को रुपमा लिइन्छ।रामकुमारले ८ कठ्ठा जग्गामा सयपत्री लगाएका छन् । उनका छिमेकी श्रीदेव चौधरी र सुरेश महतो पनि सयपत्री फूलको खेती गरेका छन्। तर, कसैको खेतमा यसवर्ष फूल फुल्न सकेको छैन् । लगानी पनि नउठ्ने उनीहरुले अनुमान छ। 'एक लाख रुपैयाँ खर्च गरी खेती लगाएका थिए । गतवर्षसम्म राम्रो कमाई हुन्थ्यो । यसपाली भएन,' चौधरीले भने, 'यहाँ कोल्ड स्टोरको सुविधा छैन् । तिहार नजिकिएपछि खेती गर्नुपरेको छ । स्टोर भएको भए पहिलेदेखि उत्पादन गरी राख्थे । तिहारमा सहज हुन्थ्यो ।' पारी(भारत)का व्यावसायीले पहिले उत्पादन गरी तिहारमा कोल्ड स्टोरबाट फूल बेच्ने गरेको उनीहरुले बताए । 'गतवर्ष आफ्नो खेतको बढी र भारतीय फूल थोरै ल्याउनु परेको थियो । यसवर्ष त त्यहीबाट मगाएर बेच्नुपर्छ,' रामकुमारले भने, 'भन्सार र ढुवानी लाग्छ । आयात गरेको फूलको माला महगिने देखिन्छ ।' पोहोर २० देखि ४० रुपैयाँ प्रति गोटा माला बिक्री भएको थियो । तर, यो तिहारमा ५० देखि ७० रुपैयाँ प्रति सयपत्रीको माला बिक्री हुने अनुमान पुष्प व्यवसायीहरुले गरेका छन् । उनी गएको वर्ष ८ हजार माला पारी(भारत)बाट मगाएका थिए । व्यवसायीले उत्पादन गरेको फूल धेरै दिन जोगाएर राख्न नसकिने भएकाले भारतीय बजारबाट आयात गर्नुपरेको बाध्यता भएको उनीहरु बताउँछन् । 'दिनदिनै मजदुरी, लगानी बढिरहेको छ । अनेकौँ कठिनाई भोगेर खेती गर्छौ तर, कोल्ड स्टोर अभावले राख्न सक्दैनौँ,' सुरेशले भने, 'कोल्ड स्टोरको व्यवस्था भए फूलमा आत्मनिर्भर बन्न सकिन्छ।' सरकारले फूल उत्पादक किसानलाई अनुदान र प्रोत्साहनमा चासो लिनुपर्ने उनीहरुको माग छ।हामीले उत्पादन गरेको फूलको बजार पनि अभाव देखिएको पुष्प व्यवसायी कपिलदेव चौधरीले बताए । 'व्यापारीले भारतीय बजारको फूल तिहारमा मगाइहाल्छ, 'हामीले मेहनत गरेर उत्पादन गरेको फुल बेच्न कठिन पर्छ । उनीहरुले रेट सस्तो गर्छ । हामी सक्दैनौँ सस्तोमा बेच्न । लगानी पनि बचाएर बेच्छौँ ।' यहाँका मठ, मन्दिरमा स्थानीय उत्पादनकै फूल किन्न थालेपछि व्यवसायी पुष्प खेतीतर्फ आकर्षित हुने उनको भनाई छ ।"
"सुनचाँदीको मृल्य बढ्यो, कति पुग्यो तोलाको?",काठमाडौं : नेपाली बजारमा सुनको भाउमा वृद्धि भएको छ।बिहीबार ७० हजार ४ सय रुपैयाँमा कारोबार भएको सुन शुक्रबार तोलामा  सयले बढेर ७१ हजार रुपैयाँमा कारोबार भइरहेको नेपाल सुन चाँदी व्यवसायी महासंघले जनाएको छ। यस्तै तेजावी सुनको मूल्य ७० हजार ७ सय रुपैयाँमा कारोबार भइरहेको छ। चाँदीको मूल्यमा पनि सामान्य वृद्धि भएको छ।आज तोलाको ८६० रुपैयाँमा कारोबार भइरहेको महासंघले जनाएको छ।बिहीबार चाँदी तोलाको ७२९ रुपैयाँमा किनबेच भएको थियो।
"मोटोको ढिस्कोले पुरिएर एकको मृत्यु, एक गम्भीर",सौरभ यादव सप्तरी : सप्तरीको कंचनरुपनगरपालिका ११ गोरपारमा शुक्रबार ढिस्कोले पुरिएर एक बालिकाको मृत्यु भएको छ भने अर्की बालिका गम्भीर भएकी छन् । घर लिपपोत गर्न माटो लिन गएका १३ वर्षीया पुष्पाकुमारी सरदारको माटोको ढिस्कोले पुरिएर घटनास्थलमै मृत्यु भएको प्रहरीले जनाएको छ। पुष्पासँगै माटो लिन गएकी १५ वर्षीया मनपृत सरदार भने ढिस्कोमा परेर गम्भीर घाइते भएको जिल्ला प्रहरी कार्यालय सप्तरीका डिएसपी तिलक भारतीले जनाएका छन्। मनपृतको उपचारका लागि विराटनगरस्थित नोबेल मेडिकल अस्पताल पठाएको छ।
१३ वर्षमै पुरोहित,"धनकुटा : उमेरले १३ वर्ष मात्रै पुगेका छन्, महालक्ष्मी नगरपालिका ४ चानुवाका टुवराज कोइराला। हरेक कर्मकाण्डमा पोख्त, परिपक्व पुरोहितले गर्ने कार्य जस्तै पोख्त छन् उनी। गाउँघर कतैबाट जजमानी गर्नुपरे उनैलाई पहिलो निम्तो आउँछ। प्राय सबै ठाउँमा उनी नै पुग्छन्। निम्ता आएका घरमा गई उनी अग्रज तथा परिपक्क पण्डितले झैं कर्मकाण्ड गर्छन्। संखुवासभाको मादीमा रहेको पुण्य हरिकुलमा उनी संस्कृत पढिरहेका छन्। भविष्यमा दक्ष प्रवचन गर्ने नामी पण्डित बन्ने धोको रहेको उनले बताए। घरमा हजुरबुबा र बुबाले गर्दै आएको पुरोहित कार्य देखेर आफूलाई पनि रहर जागेको उनको भनाइ छ। चानुवास्थित सरस्वती माध्यमिक विद्यालयमा कक्षा ४ सम्म पढेर उनी संस्कृत पढ्न मादी गएका हुन्। त्यहाँ पढ्न थालेको तनि वर्ष बढी भइसकेको छ। त्यहाँ वेद, रुद्री, चण्डी, गिता पास गरिसकेका छन्। अहिले कर्मकाण्ड पढ्दैछन्। अत्येष्टि कर्म (मृत्यु हुनु अघि र पछिको संस्कार), श्राद्ध, वेद पाठ, रुद्री, सत्यनारायण पूजा, चण्डी पाठ, विवाह, ब्रतबन्धका लगायतका सबै काम सजिलै गर्नसक्ने बुबा गायत्री कोइराला बताउँछन्। गुरूकुलमा छुट्टी भएका बेला उनी घर आउँछन्। घर आउँदा एकछिन खाली हुँदैनन्। चानुवास्थित दिपक बुढाथोकीको घरमा श्राद्ध गर्दै। दैनिक तीनचारवटा घरसम्म कर्मकाण्ड गर्न पुग्ने गरेको बुबा गायत्रीले बताए। टुवराजका कान्छा भाई यज्ञराज कोइराला पनि साउन २८ गतेदेखि गुरूकुलमा अध्ययन गरिरहेका छन्। चानुवाका समाजसेवी दिपक बुढाथोकी टुवराजमा भविष्यमा प्रख्यात पण्डित बन्ने क्षमता रहेको बताए। उनले भने, घरमा श्राद्ध तीथिमा पुरोहितको रूपमा टुवराज आएको देख्दा छक्क परेँ। विश्वास नै लागेको थिएन। पछि कर्मकाण्ड गर्दै जाँदा ठूलो पण्डितले गरेभन्दा कम थिएन।"
