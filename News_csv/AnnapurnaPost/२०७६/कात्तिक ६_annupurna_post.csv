शीर्षक,विवरण
दोषीलाई कारबाही गर,"मुलुकको संविधानले हरेक नागरिकलाई बाँच्न पाउने हक सुरक्षित गरेको छ। हाम्रो लोकतान्त्रिक संविधानले मृत्युदण्डलाई बर्जित गरेको छ। कुनै पनि व्यक्ति वा नागरिकका अपराधमा कानुनमा तोकेभन्दा बढी सजायँको व्यवस्था छैन। कानुनले नगर्नू भनेकाबाहेक मर्यादाभित्र रहेर सबै अभिव्यक्ति दिने, हिँड्डुल गर्न पाउने अधिकार नागरिकमा रहन्छ। नागरिक अधिकारका हिसाबले हाम्रो संविधान विश्वको उत्कृष्टभित्र पर्छ। सरकारका हकमा भने कानुनमा उल्लेख भएकोबाहेक अरू गर्ने छुट छैन। सरकारसँग प्रहरी छ, प्रशासन छ, गोलीगट्ठा र हातहतियार छ। सरकार वा उसका कुनै सदस्य वा राज्य सुव्यवस्था गर्ननिम्ति गठित निकायले व्यक्तिलाई पक्राउ गर्दै गैरन्यायिक हत्या गर्ने अधिकार न संविधानले दिएको छ, न त विश्वव्यापी मानव अधिकार घोषणापत्रले नै। राज्यले राष्ट्रसंघीय मानव अधिकार अभिसन्धिमा हस्ताक्षर गरेकाले मानव अधिकार उल्लंघनमा छुट हुँदैन। हिजो माओवादी सशस्त्र द्वन्द्वका बेलामा गरिएका व्यक्ति हत्या अन्तर्राष्ट्रिय अदालतमा मुद्दा चल्ने प्रकृतिका छन्। त्यतिबेलाका मानव अधिकार हननकर्ता जहिले पनि अन्तर्राष्ट्रिय अदालतमा उभिनुपर्ने, विदेश भ्रमण जाँदा पक्राउ पर्ने अवस्था अभै विद्यमान छ। अझ विस्तृत शान्ति सम्झौता तार्किक निष्कर्षमा पुग्न नसकिरहेका बेला र सत्य निरुपण तथा मेलमिलाप आयोगका कामकारबाहीलाई राष्ट्रियअन्तर्राष्ट्रिय जगत्ले गम्भीर ढंगले नियालिरहेका बेला सरकारले भने धमाधम व्यक्ति नियन्त्रणमा लिँदै गोली हानी हत्या गरेको ठहर राष्ट्रिय मानव अधिकार आयोगको छ। यही शृंखलामा आयोगले नेत्रविक्रम चन्द समूहका सर्लाही इन्चार्ज कुमार पौडेललाई प्रहरीले नियन्त्रणमा लिएर गोली हानी हत्या गरेको निष्कर्ष निकालेको छ। गत साउनमा सर्लाहीमा हिँडिरहेका बेला प्रहरीले नियन्त्रणमा लिई नौ गोली हानेर उनको हत्या गरेको आयोगको ठहर छ। आयोगले यो हत्या प्रकरणमा संलग्न प्रहरी महानिरीक्षकदेखि आदेश दिने र त्यो आदेश फत्ते गर्ने सबैलाई कानुनी कारबाही गर्न भनेको छ। प्रहरीले पौडेल इन्काउन्टर मा परेको भन्दै आएको थियो। दिनदहाडै यसरी हत्या हुँदा सरकारी संयन्त्र सबैको मिलेमतो त्यतिबेलै देखिएको थियो। तर आयोगले गहन अनुसन्धान गरी तयार पारेको प्रतिवेदनले सरकारले व्यक्ति तथा नागरिकको बाँच्न पाउने न्यूनतम अधिकारलाई दमन गरेको उजागर गरेको छ। प्रहरी प्रधान कार्यालयको प्रत्यक्ष निर्देशनमा यो कृत्य भएको आयोगको ठहर भएकाले यसमा राजनीतिक तहबाट निर्देशन दिइएको भन्ने बुझ्न गाह्रो छैन। राजनीतिक नेतृत्वको आडभरोसा र निर्देशनबाटै नियन्त्रणमा लिई हत्या गर्नेजस्तो जघन्य अपराध राज्यबाट भएको छ। आयोगले घटनामा संलग्न प्रहरी र आदेश दिनेलाई फौजदारी मुद्दा चलाउन सरकारलाई निर्देशन दिएको छ। आयोगको निर्देशनसिफारिस कार्यान्वयन हुनेमा शंका छ। विश्वमञ्चमा मानव अधिकारसम्बन्धी नेपालले जाहेर गरेको प्रतिबद्धता, मानव अधिकारको रक्षामा सरकारी कटिबद्धता मुखले होइन, पौडेल प्रकरणपछि व्यवहारले नै कार्यान्वयन गर्नुपर्ने दायित्व सरकारको काँधमा आइपरेको छ। घटनामा सरकारकै संलग्नता देखिएकाले भोलि अन्तर्राष्ट्रिय मञ्चहरूमा नेपालले मानव अधिकारप्रति गर्ने देखाउने सम्मान केवल ओठेभक्ति मात्र सावित हुनेछ। त्यति मात्र होइन, भोलि अन्तर्राष्ट्रिय अदालतमा उभिनुपर्ने अवस्था आउन सक्छ। संविधान, विधि र कानुनको शासनमा कुनै पनि व्यक्ति वा पदाधिकारी ठूलो हुने उन्मुक्ति पाउने भन्ने हुँदैन। नेपाल प्रहरीको छविलाई धमिल्याउन नदिन पौडेल प्रकरणमा दोषी देखिएकाहरूलाई तत्काल निलम्बन गरी मुद्दा चलाउनु नै सरकारको कर्तव्य हो। मानव अधिकार रक्षाका लागि पनि सरकारले दोषीमाथि कारबाही गर्नैपर्छ। कारबाही नगर्ने हो भने यसले दण्डहीनतालाई बढावा मात्र दिँदैन, प्रहरीप्रशासन वा गृहमन्त्रीलाई मन नपरेका जुनसुकै नेपाली नागरिक पनि इन्काउन्टरमा पर्न सक्ने खतरा रहन्छ, जुन लोकतान्त्रिक र जननिर्वाचित सरकारका लागि उचित होइन। सरकारले आपूलाई विधिको शासनमा चलेको छु भन्ने आमनागरिकमा अनुभूति गराउन पनि आयोगको निर्देशन अक्षरश पालनाको विकल्प छैन।"
नक्कली चुरोटको बिगबिगी,"जनकपुरधाम : सूर्य नेपाल प्राइभेट लिमिटेडद्वारा उत्पादित खुकुरी र शिखर ब्रान्डका चुरोटको डुप्लिकेट बजारमा छ्याप छ्याप्ती बिक्री भइरहेको छ। नेपाली बजारमा चर्चित खुकुरी र शिखर चुरोटको नक्कल गरी सीमावर्ती भारतीय बजारमा चुरोट बनाएर धनुषा, महोत्तरी, सर्लाही, रौतहट र सिरहा बजारमा बिक्री गरिएको छ। तस्करले खुला सिमानाको फाइदा उठाएर नक्कली चुरोट बलेकिया (अवैद्य सामान ओसारपोसार गर्ने व्यक्ति) मार्फत सीमाक्षेत्रका बजारमा बिक्री गरिरहेका छन्। नेपाली बजारलाई लक्ष्य गरी निर्माण गरिएका नक्कली चुरोटको बट्टा हेर्दा खुकुरी र शिखर ब्रान्डको झै देखिए पनि यसमा कम्पनीको स्टिकर भने हुँदैन। तर, चुरोट खाएपछि यसको गुणस्तर सजिलै फेला पार्न सकिने सूर्य नेपाल कम्पनी प्राइभेट लिमिटेडका बजार प्रवक्ता प्रकाश भण्डारीले बताए। ६ महिनादेखि नक्कली चुरोटको तस्करी भइरहेको छ, भण्डारीले भने, दुई तीन महिनाको अवधिमा मात्रै पाँच करोडभन्दा बढीको नक्कली चुरोट धनुषालगायत छिमेकी जिल्लामा बिक्री भएको छ। धनुषामा सबैभन्दा बढी नक्कली चुरोट भित्रिएको र दुई महिनाभित्र करिब डेढ करोडको कारोबार भएको भण्डारीले जानकारी गराए। व्यापारीलाई सस्तो पर्ने तर, खुकुरी र शिखरकै मूल्यमा सर्वसाधारणलाई बेच्ने काम भइरहेको छ, भण्डारीले भने, सीमाक्षेत्रमा तस्करी नियन्त्रणका लागि बलेकियालाई कार्बाही गरिएन भने हाम्रो व्यवसाय नै धराशयी हुन्छ। सूर्य नेपाललाई ३५ करोडभन्दा बढीको नोक्सान, १५ करोड राजस्व गुम्यो। चुरोटको उत्पादन र बिक्रीबाट सरकारलाई सबैभन्दा बढी राजस्व जाने गर्छ। ६ महिनामा कम्पनीलाई नक्कली चुरोटका कारण ३० देखि ३५ करोडसम्मको नोक्सानी बेहोर्नुपरेको छ भने १५ करोडभन्दा बढी राजस्व गुमेको छ। अन्य सामानको तस्करीमा १० प्रतिशतसम्म मात्र नाफा भए पनि चुरोटमा २५ देखि ३० प्रतिशतसम्म नाफा हुने गर्छ। सीमा नाकाबाट नक्कली चुरोट लिएर छिर्ने तस्करले प्रहरीसँग सेटिङ गरेकै कारण उनीहरूलाई कुनै कार्बाही नभएको कम्पनीका प्रतिनिधि बताउँछन्। धनुषाबाट ठूलो परिमाणमा नक्कली चुरोट बरामद धनुषाको गोदारस्थित रुबी किराना पसल र सम्झना किराना पसलको गोदाममा छापामारी गरी खुकुरी र शिखर ब्रान्डका नक्कली चुरोट ठूलो परिमाणमा बरामद गरिएका छन्। आन्तरिक राजस्व कार्यालयका प्रतिनिधि र भन्सार कार्यालय जनकपुरको संयुक्त टोलीले बिहीबार दुवै किराना पसलमा छापा मार्दा दुई कार्टुन खुकुरी चुरोट र दश प्याकेट शिखर चुरोट बरामद गरेको थियो। नक्कली चुरोट बिक्री गर्ने दुवै पसलका सञ्चालक बुवा र छोरा रामप्रयाग साह र दिनेश साहलाई पक्राउ गरी कार्बाही प्रक्रिया अघि बढाइएको जिल्ला भन्सार कार्यालय जनकपुरका प्रमुख रामेश्वर झाले बताए। हामीले बजारमा सूर्य नेपालको ब्रान्डका चुरोटको डुप्लिकेट छ्यापछ्याप्ती बिक्री भएको थाहा पाएका छौं, प्रमुख झाले भने, यस्ता चुरोट बजारमा कसरी भित्रिरहेका छन् त्यसको रोकथामका लागि सीमाक्षेत्रका प्रहरी सक्रिय हुनुपर्छ। यता, सशस्त्र प्रहरी बल धनुषाका प्रमुख राजेश उप्रेतीले नक्कली चुरोट तस्करी भइरहेको आफूलाई समेत जानकारी रहेको बताए। कुन नाकाबाट नक्कली चुरोट भित्रिरहेको छ त्यसको सूचना संकलनको काम गर्दै छु, प्रमुख उप्रेतीले भने, यसमा तस्करलाई सघाउने काम मेरा कुनै कर्मचारीबाट भएको थाहा पाए भने तिनलाई कडा कार्बाही गर्नेछु।"
घाइतेलाई ट्याक्टरमा चिम्नी ल्याइयो,"रौतहट : रौतहट राजपुर फरहदवा गाविस४ स्थित कांग्रेस रौतहट सभापति तथा रौतहट क्षेत्र नं २ बाट संविधानसभा सदस्यमा निर्वाचित महमद अफताव आलमका काका स्वशेख ईद्रीसको खल्यानको घरमा ०६४ चैत २७ गते राति बम बनाउँदा केही व्यक्ति हताहत भएको र केही घाइते भनिएको घटनाबारे सञ्चारमाध्यम र पीडित परिवारद्वारा काठमाडौंमा पत्रकार सम्मेलनमार्फत् सार्वजनिक गरिएका विवरणलाई आधार मानेर घटनास्थलमा पुगी पीडित पक्ष र सरोकारवालासँग भेटघाट र घटनास्थलको अवलोकन गरी प्रतिवेदन तयार पारिएको हो। घटना विवरण कांगे्रसका उम्मेदवार महमद अफताव आलमकाका राजपुरस्थित काका शेख ईद्रीसको खलिहारनको घरमा बम र बम बनाउन आवश्यक पर्ने सामान जम्मा गरी राखिएको थियो। ०६४ चैत २७ गते बेलुका करिब ७ बजे बम विस्फोट भएको थियो। बम विस्फोटनबाट ईद्रीसको घरको छाना पूरै नष्ट भएको पीडितको भनाइ थियो। विस्फोटन लगत्तै यहाँ स्थानीय, प्रहरी घटनास्थलमा जान सकेका थिएनन्। संघ संस्थालाई विस्फोट भएको घरमा जान दिइएको थिएन। निर्वाचनमा वुथ क्याप्चर गर्नका लागि नेपाल र भारतबाट बम बनाउन मानिस ल्याएका र बम बनाउँदै गर्दा विस्फोट भएको थियो। विस्फोट हुँदा आलमका काका सेख इद्रिसको घरको छाना पूरै उडेको, विस्फोटबाट रौतहट सरुअठा गाविस२ का श्रीनारायण सिंहका छोरा २२ बर्षीय पिन्टु सिंह भन्ने त्रिलोकप्रताप सिंह, रौतहट सरुअठा गाविस९ का जगर मिंयाका छोरा २३ वर्षीय वसिअख्तार मिंया कवाडी र नाम ठेगाना खुल्न नसकेका भारतीय नागरिक एक जनाको घटनास्थलमै मृत्यु भएको र केही मानिस घाइते भएको राजनीतिक दल तथा स्थानीय तथा पीडित परिवारको भनाइ छ। घटना लुकाउन आलमले मुस्ताक राजाको र्इंट्टाभट्टामा उनीहरूको शव लगेर हालिदिएको स्थानीय तथा राजनीतिक दलका मानिसको भनाइ रहेको पाइयो। प्रहरीले १७ गतेसम्म बम विस्फोटन नभएको, घटनास्थल सावित हुन नसकेको र बम विस्फोटन भएको नपाइएको जनाएको थियो। घटनास्थल देखाउन पीडितले वैशाख १८ गते मानवअधिकारकर्मी र प्रहरीलाई साथै लिएर गएका थिए। घटनास्थल पुग्दा महमद अफताव आलमकाका काका शेख ईद्रीसको खलिहान घरको छानामा नयाँ खपटाले छाएको, नयाँ बाँस छानाको केही भागमा प्रयोग भएको, घरका भित्ता चर्केको तथा नयाँ पर्खाल लगाएको र घरमा भुस राखिएको थियो। भुस निकालेर हेर्न भन्दा अधिकारकर्मी दीपेन्द्र झा र पीडित पक्षलाई स्थानीयले आक्रमणको प्रयास गरेका थिए। घटनास्थलका बारेमा १७ गतेसम्म प्रहरीलाई जानकारी नहुनु र अध्ययनको क्रममा पीडितले वैशाख १८ गते अधिकारकर्मीको टोलीलाई भुस निकाली तथ्य बुझ्न खोज्दा आक्रमण प्रयास हुनुले घटनालाई थप रहस्यमय बनाइदिएको छ। पीडितले बम विस्फोटन भएको भनिएको घरको विवरण जिल्ला प्रहरी कार्यालय रौतहटका एसपी लक्ष्मण न्यौपानेलाई जानकारी गराउँदा घटना भएको देखिन आएको उल्लेख गरेका थिए। यद्यपी एसपी न्यौपानेले घटना भएको भन्ने कुरा सनाखत हुन नआएको भनाइ व्यक्त गरेका थिए। कांगे्रस बाहेकका सबै राजनीतिक दलले निष्पक्ष छानबिनका लागि आह्वान गरेका थिए। घटना लुकाउन आलमले घाइतेलाई भारतको अज्ञात स्थानमा लगेर उपचार गराएको र मृत्यु भएका व्यक्तिको परिवारलाई घटना विवरण नसुनाउन धम्की दिएको पीडितको भनाइ छ। इन्सेकलगायत मानवअधिकार संस्थाको रोहवरमा घटनामा मृत्यु भएकामध्ये वसि अख्तर मिंयाकी आमा रुक्साना खातुन र पिन्टु सिंह भन्ने त्रिलोकप्रताप सिंहका पिता श्रीनारायण सिंहले जिल्ला प्रहरी कार्यालय रौतहटमा आलमसहित चारजनाविरुद्ध किटानी जाहेरी दिएका थिन्। हुलाकमार्फत दिइएको जोहरी प्रहरीले ९ दिनपछि ०६५ वैशाख १८ गते पीडित पक्षबाट सनाखत गराई दर्ता भएको छ। घटनाको प्रारम्भिक तथ्थ कांग्रेसका उम्मेदवार मोहमद अफताव आलामले चुनाव प्रचार प्रसारमा चैत २० गते रौतहट सरुअठा गाविस२ का श्रीनारायण सिंहको छोरा २२ बर्षीय पिन्टु सिंह भन्ने त्रिलोकप्रताप सिंह, रौतहट सरुअठा९ का जगर मिंयाका छोरा २३ वर्षीय वसिअख्तार मिंया कवाडीलाई लगेको पाइयो। चैत २७ गते राजपुरस्थित शेख ईद्रीसको खल्यानको घरमा अफतावले जम्मा गरेको बम विस्फोट भएको र घटनामा तत्काल तीनजना जनाको मृत्यु भएको। केही मानिस घाइते भएको र घाइतेलाई पनि मृतकसँगै ईट्टाको चिम्नीमा जिउँदै फालिएको गुनासो पीडित परिवारबाट सुनियो। घाइते पिन्टु सिंह र बसिअख्तर मियाँ कवाडीलाई ईंटाभट्टामा जलाएको घटनाका प्रत्यक्षदर्शी एकजनाको भनाइ रहेको पाइयो। पीडित परिवारले घटनामा मोहमद अफताव आलम र चारजनाविरुद्ध हुलाकमार्फत् जिल्ला प्रहरी कार्यालयमा जाहेरी दिएको पाइयो। घटनालाई मिलाउन आलमले पीडित पक्षलाई २ लाख रुपैयाँ दिन खोजेको र पीडित पक्षले १० लाख रुपैयाँ मागेको जिल्ला प्रहरी कार्यालय रौतहटका एसपी लक्ष्मण न्यौपानेको भनाइ रहेको पाइयो। पीडितले प्रहरी प्रशासनलाई वद्नाम गर्न खोजेको, घटना राजनीतिकरण भएको र उजुरी लिन अस्वीकार नगरेको, घटना भएको केही मिनेट पछि पुग्दा बम पड्केको कुनै संकेत नपाइएको एसपी न्यौपानेको भनाइ पाइयो। पीडित, मानवअधिकारकर्मी र प्रहरीले घटनास्थल पुगेपछि पीडित पक्षले देखाएको आलमकाका काका शेख ईद्रीसको खल्यानको घरको छानामा नयाँ खपटाले छाएको, नयाँ बाँस घरको छानामा प्रयोग भएको, घरका भित्ता चर्केको तथा नयाँ पर्खाल लगाएको र घरमा नयाँ भुस राखिएको देखियो। प्रमाणहरू लिएर पुनः जिल्ला प्रहरी कार्यालय रौतहटमा प्रहरी उपरीक्षक न्यौपानेलाई देखाउँदा उनले घटना भएको प्रस्तुत विवरणले पुष्टि गरेको स्वीकारेको र उक्त कुरा प्रहरीले आफूलाई पहिला जानकारी नगराएको भन्ने भनाइ रहेको थियो। घटनास्थल राजपुर फरहदवा गाविस४ का वासिन्दाले घटनाबारे बताउन नचाहेको र बताउन सक्ने अवस्था नदेखिएको। प्रारम्भिक तथ्यहरूको आधारमा सरकारले तत्काल विज्ञको संलग्नतामा उच्चस्तरीय छानबिन समितिआयोग गठन गरी घटनाको यथार्थ विवरण सार्वजनिक गर्न हामी सम्पूर्ण मानवअधिकार कर्मी माग गर्दछौं। घटनाका प्रत्यक्षदर्शीको भनाइ आफताफ र सेराज दुईजनाले मोहमद ओसी अख्तरलाई काम छ भनी जान भने तर उ जान मानेन। जान नमानेपछि अख्तरलाई जबर्जस्ती लगे। अख्तरलाई लगेपछि उनीहरूको पिछा गर्दै म पनि साइकलमा गएँ। कांग्रेस उमेदवार मोहमद आफताब आलमको घरमा पुगेपछि अफतावले अख्तरलाई घरमा बसाल्ये। मलाई घरभित्र जान दिइएन। म बाहिर बसँे। एक छिनपछि म अख्तर बसेको घरको झ्यालबाट हेर्दा घरभित्र बमको छली लागेको देखे। कसैले बम उठाएर हेरिरहेका थिए। कोही सिगरेट त कोही बिँडी तानिरहेका थिए। म बाहिर बसेका बेला विस्फोटन भयो। विस्फोट कसरी भयो त्यो थाहा भएन। पिन्टु र अख्तर घाइते अवस्थामा बाहिर निस्केको देखे। ती दुवैजनाले हामीलाई अस्पताल पुर्याऊ भने। म त्यहाँ लिन जाँदा उनीहरू रिसाए। म त्यहाँबाट भागे। राति भएकाले गहुँको खेतमा लुकेर बसे। राति १२ बजे अगाडि पुलिसको गाडी बीचमा ट्रयाक्टर र पछाडिको पुलिसको गाडीमा कांग्रेस उमेदवार आफताव पनि थिए। ट्याक्टरमा घाइतेलाई राखी चिम्निमा लगे, घाइते रुदै थिए। त्यो देखे पछि म भागे। मृतक त्रिलोकप्रताप सिंहका बुवा नारायण सिंहको भनाइ चैत १९ गतेका दिन अफताव आलम र महताव आलम दुवै मेरो घरमा छोरालाई लिन आएका थिए। म खेतबाट आएको थिएँ। मैले सोधे तपाईहरू के भन्नु हुन्छ उनीहरूले भन्नु भयो कि तपाईंको छोरा पिन्टुको बोली र भाषणमा आकर्षण छ, मान्छेहरू आकर्षित हुन्छन्। उसलाई जानदिनुस्। मैले मेरो छोरा जाँदैन भने। रिसाएर मैले छोरालाई घरको बारदलीबाट हप्काएर फर्काए। फेरि भोलिपल्ट २० गतेका दिन उनीहरू छोरालाई लिन खेतमा गएका थिए। त्यसै दिन आफतावका मान्छेले घरमा कोही नभएका बेला छोरालाई लगे। बेलुका खेतबाट फर्केर घर आए घरमा श्रीमतीले छोरालाई अस्ती आएका मानिसले लगेको बताइन्। म भोलिपल्ट २१ गतेका दिन फरदवामा गएर छोराको विषयमा सोधपुछ गरें ? अफतावले तिम्रो छोरा क्षेत्रमा प्रचार प्रसारमा गएको छन्। छोरालाई केही हुँदैन तपाई घर जानुस् भने। म घर फर्किएँ। एक दुई दिनपछि त्यहाँ गए। फेरि त्यही कुरा भन्यो। छोरा चुनाव प्रचार प्रसारमा रहेको भनेकाले छोरासँग भेट भएन। २७ गतेका दिन यो घटना भयो। २८ गते घरमा सुतिरहेको बेला मेरो भाई राजेश्वर सिंहले मलाई आएर भन्यो कि राजपुरमा यस्तो घटना घटेको छ। म रुक्साना खातुनको घर सोरहौटा९ भन्ने गाउँमा गए। त्यहाँ जाँदा रुक्सान र उनको बुहारी रुन कराउन थालेका थिए। त्यहाँका स्थानीय मान्छेले तपाइँको छोरा पनि सोही घटनामा परेको छ भने म पनि रुँदै कराउँदै घर फर्किएँ। सबै घरमा बेहोश भए। छोराको आमालाई दुई बोतल सलाइन दिनु पर्यो। आफतावको मेरो गाउँमा नाता पर्छ गाउँमा अफतावको विपक्षमा कसैले बोल्न पनि पाउँदैन र बोल्नेलाई धम्की समेत दिन्छ। विभिन्न प्रकारको यातना पनि दिन्छ। त्यसैकारणले त्यस गाउँको मान्छेहरू उहाँसँग धेरै भयभित बनिरहेका छन्। आफतावको गाउँमा मेरो माइती पर्छ त्यहाँबाट आएका मानिसले तिम्रो छोराको अवस्था राम्रो थियो। तपाइँको छोरा घरजान खोजिरहेको थियो। मलाई सानो घाउ छ। म घर जान सक्छु भन्थे तर अफतावको भाइ डा समिरले इन्जेक्सनमा जहर हाली मेरो छोराको नशामा दिएको थाहा पाएँ। मेरो छोरा मर्ने अवस्थामा थिएन। ५० लाख रुपियाँ प्रशासनका अधिकृतलाई दिएर घटना लुकाउन खोजिएको थाहा भएको छ। घटनाम संलग्न व्यक्तिलाई उचित कारबाही भएको देख्न पाऊ। हामीलाई क्षतिपूर्ति दिलाउन सादर अनुरोध गर्दछु। मोहमद ओसी अख्तरकी आमा रोक्साना खातुनको भनाइ म घरमा थिइँन। भोट माग्न गाउँ गएको थिएँ। घर फर्केर आउँदा रातो गाडी घर अगाडि रोकिएको थियो। छोरा सुतिरहेको थिए। मैले छोरालाई रातो गाडी घर अगाडि रोकिएको छ भने। छोरा बाहिर गए र फर्केर आई गाडीमा अफताव र सेराज रहेको बताए। उनीहरूले मलाई जान भनिरहेको छ। मैले नजान भने। उनीहरू रौतहट २ नं को उमेदवार हो हामी १ नं का छौं भोटमा नजाऊ, कुनै घटना गर्छ कि भनेर नजान भने। मलाई केही हुँदैन म चोकबाट फर्केर आउँछु भनेर गएको छोरालाई चोकमा लगेर छाडिदिए तर त्यसको भोलिपल्ट फेरि उनीहरू आएका रहेछन्। म भोट माग्न गएको थिए। रातो गाडीसहित दुईवटा गाडीमा आएका सेराज मोफताजले मोटरमा जबरजस्ती चढाएर छोरालाई लगेको रहेछ। त्यसको भोलिपल्ट पिन्टु र मेरो छोरा अख्तर मरेको खवर पाएँ। मेरो छोरा जिउँदै थियो। पानी खान मागिरहेका थियो भने उपचारका लागि अस्पताल लान भनेको रहेछन्। जर्नेलको छोरा समिरले पानी सलाइन गरेको खवर सुन्न वितिकै म बेहोस भए। मेरो छोरा घाइते अवस्थामा ल्याई दिए पनि म उपचार गराउँथे। अपांङ भए पनि मेरै छोरा थियो, म पाल्न सक्थे। मलाई आलमले गल्ती भयो यस्का लागि खेत र २ लाख ५० हजार रुपैयाँ दिन्छु। काठमाडांै नजाऊ भने। काठमाडांै गए घरमा आगो लगाई दिने, मार्ने धम्की दिए। ( स्थलगत अध्ययनपछि इन्सेकले ०६४ वैशाख २४ गते सार्वजनिक गरेको प्रतिवेदन)"
मुद्दा फिर्ता लिन प्रलोभन,"रौतहट : मोहम्मद अफताब आलम पक्षधरले मुद्दा फिर्ता लिन पीडितलाई प्रलोभन देखाउन थालेको छ। श्रीनारायण सिंहलाई १० लाख रुपैयाँ लिएर पछि हट्न दबाब आइरहेको खुलेको छ। पैसा लिई मिलापत्र गर्न धेरै किसिमको प्रलोभन आइरहेको छ, उनले भने, मैले हुँदैन भनेको छु। के मैले खसीबाख्रा पालेको थिएँ र ? छोरो जन्माएर पालेको थिएँ हजुर। आलम छुटेर आए आफू र परिवारका सदस्यको ज्यान जोखिममा पर्ने उनको भनाइ छ। उनलाई जमानत मिल्नु हुँदैन। उनी पक्षधरले हामीलाई मिल्न भनिरहेको छ, उनले भने, मुद्दा फिर्ता ली नत्र तेरो म्याद छठसम्म मात्र छ भन्छन्। मैले यो कुरा प्रहरीलाई भनेको छु। उनको परिवारको सुरक्षा गर्न जिल्ला प्रहरीले असइको कमान्डमा टोली खटाएको छ। प्रहरीले चौबीसै घण्टा घर र गाउँमा पहरा दिइरहेको छ। मेरो एक मात्र अनुरोध छ, यस्तो जघन्य अपराध गर्नेलाई छोड्नु हुँदैन, उनले भने, कडाभन्दा कडा कारबाही गर्नुपर्छ। यमुनामाई४ सरुअठाका २२ वर्षीय त्रिलोकप्रताप सिंह र २४ वर्षीय ओसी अख्तर (बम विस्फोटका घाइते)लाई इँट्टाभट्टामा जलाएर मारेको अभियोग आलमविरुद्ध लागेको छ। प्रहरीले २६ असोजमा तत्कालीन सांसद आलमलाई पक्राउ गरेको थियो। जिल्ला अदालत गौरबाट म्याद लिई अनुसन्धान गरिरहेको प्रहरीले जनाएको छ। त्रिलोकप्रतापका बुवा श्रीनारायण र ओसीकी आमा रुक्सना खातुनले आलमविरुद्ध २०६५ वैशाख ९ गते प्रहरीमा किटानी जाहेरी दिएका थिए। त्यसमा आलमका भाइ मो महताब आलमसहित मोबिन आलम, शेख भदई र शेख सवेजको पनि नाम परेको थियो। उनीहरू फरार छन्। रुक्सनाकोे २०६७ माघ १० मा हत्या भएको थियो। माइतबाट फर्किंदै गर्दा गाउँनजिकै उखुबारीमा कञ्चटमा गोली हानेको अवस्थामा उनी मृत भेटिएकी थिइन्। बमबारुद बनाउने तथा विस्फोटनसम्बन्धी कसुर र घटनाका घाइते तथा प्रत्यक्षदर्शी भनिएकाहरूको बयानका आधारमा कर्तव्य ज्यान मुद्दामा आलमविरुद्ध अनुसन्धान भइरहेको रौतहटका एसपी भूपेन्द्र खत्रीले बताए। आलमले भने आफूलाई झुटो मुद्दामा फसाइएको जिकिर गर्दै आएका छन्। पहिलो संविधानसभा निर्वाचनको अघिल्लो दिन (२७ चैत २०६४ गते साँझ) राजपुर फरदवामा बम विस्फोट भएको थियो। बुथ कब्जा गर्ने प्रयोजनका लागि ल्याइएका बम विस्फोट भएको र त्यसमा करिब २४ जना घाइते भएको दाबी गरिएको छ। आलमले घटना लुकाउन मृतक मात्र होइन, घाइतेलाई गाउँनजिकै इँटाभट्टामा जलाएको पीडित पक्षको आरोप छ। त्यसविरुद्ध साबिक सरुअठा गाविसका सिंह र खातुन मात्रै प्रहरीमा पुगेका थिए। अन्यको हकमा अनुसन्धानै भएको छैन। विस्फोटबाट क्षति पुगेको घर राति नै मर्मत गरिएको जनाइएको छ। इँटाभट्टा घटनाको केही वर्षपछि बन्द भएको थियो। प्रहरीप्रशासनलाई २०२० लाख दिएर घटना लुकाइयो ७९ वर्षीय श्रीनारायण सिंह बम विस्फोटमा मारिएका त्रिलोकप्रतापका बुवा हुन्। यमुनामाई४ सरुअठाका उनी छोराको हत्यामा संलग्न दोषीलाई कारबाहीको मागसहित १२ वर्षदेखि भौतारिँदै थिए। अन्नपूर्ण पोस्ट्को टोली मंगलबार उनको घर पुग्दा प्रहरी टोली सुरक्षामा खटिएको थियो। मधेसी आयोगका अध्यक्ष विजय दत्त उक्त घटनाका विषयमा श्रीनारायणसँग कुरा गर्दै थिए। श्रीनारायणले विस्फोटमा छोरा घाइते भएको र इँटाभट्टामा लगेर जिउँदै जलाइएको सुनाए ः मेरो छोरो त्रिलोकप्रताप भारतको सीतामढीमा बीए पहिलो वर्षमा पढिरहेका थिए। चुनाव प्रचारका लागि उनलाई बोलाइयो। भाषण गर्न राम्रो थियो। उनको बोलीमा दम थियो। अफताब आलमले उनलाई बोलाउन मानिस पठाए। १७ चैत २०६४ मा घर आए। उनी १८ गतेदेखि खटिन गाउँगाउँ जान थाले। गहुँ काटेर भित्र्याउने सिजन थियो। म त्यसमै व्यस्त थिएँ। साँझ घर आउँदा उनकी आमाले भनिन् मन्त्रीज्यूले त्रिलोकलाई चुनावमा घुम्न लगे। आलमका भाइ महताब आलमले घर अगाडि गाडी रोके। उनका सहयोगी शेख भदईले त्रिलोकलाई लिएर गएका थिए। मेरो छोरोले जान इन्कार गर्यो। उसले भन्यो तपाईंको चुनावमा मान्छेहरू मर्छन्। उनीहरूले भने तपाईंविरुद्ध हत्या आरोप लागे पनि केही हुँदैन। मेरै पार्टीको सरकार छ। गृहमन्त्री मेरै पार्टीको छ। त्यसपछि त्रिलोक चुनाव प्रचारमा गयो। २७ गते साँझ ५६ बजेतिर राजपुर फरदवामा बम विस्फोट भयो। चुनावको बेला छ, कतै केही भयो होला। गम्भीर भएर सोचिनँ। भोलिपल्ट म रुक्सना खातुनको घर गएँ। रुवाबासी चलिरहेको थियो। शेख इद्रिसको घरमा बम विस्फोट भएको थाहा पाएँ। बममा परेर मेरो छोरो (ओसी अख्तर) मर्यो तेरो छोरो पनि मर्यो। जब मलाई रुक्सनाले भन्नुभयो तब मेरो होसहवास उड्यो। मतदातालाई आतंकित पार्न कोठामा बम भण्डारण थियो। त्यहीं विस्फोट भयो। घर रातारात मर्मत गरियो। दुई जना नेपाली र २० जना बम बनाउने पेसेवर भारतीय थिए। सबै घाइते भए। थोरबहुत छर्रा लागेकाहरूको उपचार गाउँमै भयो। सलाइन पानीमा जहर (विष) हालेर बेहोस बनाइयो। त्यति खेर जिल्ला प्रहरीका एसपी लक्ष्मण न्यौपाने थिए, सशस्त्रका एसपी रामकृष्ण लामा र सीडिओ दुर्गा भण्डारी। २०२० लाख रुपैयाँ दिएर प्रहरी प्रशासनलाई घटना लुकाउन दिइयो। हामीलाई यो कुरा पछि थाहा भयो। प्रहरीमा उजुरी दिएँ तर दर्ता गर्न मानेन। पछि हुलाकबाट जाहेरी पठाएँ। सरकारी वकिल कार्यालयले मुद्दा नचल्ने निर्णय गर्यो। न्यायको आसमा त्यसपछि काठमाडौं गएँ। २०६७ माघमा रुक्सनाको हत्या भयो। त्यसपछि म एक्लै परें। तापनि म लडिरहें। सर्वोच्च अदालतले गम्भीर अनुसन्धान गर्न भन्यो। रौतहटमा १४१५ जना एसपी आएगए, कसैले सुनवाइ गरेनन्। उनीहरू सांसद अफताब आलमकै संरक्षणमा लागे। प्रहरीले चासो नलिएपछि म फेरि काठमाडौं गएँ। अदालतमा मानहानिको उजुरी गरें। फैसला कार्यान्वयन निर्देशनालयले जिल्ला प्रहरी कार्यालय रौतहटलाई पत्र पठायो। एसपी भूपेन्द्र खत्रीले अफताब आलमविरुद्ध एक्सन लिए। बम विस्फोटबारे जो बोल्थ्यो उही मारिन्थ्यो सम्सुल मियाँ बमकाण्डमा मारिएका २४ वर्षीय ओसी अख्तरका ससुरा हुन्। अख्तर र उनको घर यमुनामाई४ मा एउटै टोलमा छ। बम विस्फोटपछि घाइतेलाई इँटाभट्टामा जलाएको आफूले देखेको उनले सुनाए। घटना विचित्र किसिमको छ। त्यो दिन सम्झेर मेरो जीउ सिरिंग हुन्छ। बम पड्केको दिन अर्थात् २७ चैत २०६४ मा म सर्लाहीको लालबन्दीमा थिएँ। लालबन्दीबाट तरकारी किनेर काठमाडौं पठाउने काम गर्थें। चुनावका कारण गाडी एक दिन पहिलेदेखि बन्द थियो। २७ गते बिहानै ज्वाइँ (अख्तर)लाई फोन गरें। मोटरसाइकल लिएर गाउँबाट ३० किलोमिटर दूरीको चन्द्रनिगाहपुरसम्म आउन भनें। हुन्छ भन्नुभयो। म चन्द्रनिगाहपुर आइपुगें। तर, मोटरसाइकल आइपुगेन। छोरीलाई घरमा फोन गरें। जवाफ आयो आलमका भाइ महताबका मान्छे आएका थिए। उनीहरूसँगै गयो। यस्तो सुनेर रिस उठ्यो। चुनावमा बम बनाउँदै पड्काएर, मान्छे आतंकित पारेर, बुथ कब्जा गरेर चुनाव जितेको देखेको थिएँ। ज्वाइँ चुनावमा गएको सुनेर मलाई नराम्रो लाग्यो। भोलि केही नराम्रो भयो भने के हुन्छ ? किन लगेको भन्दै मनमनै रिसाएँ। मेरा ज्वाइँ दुबई बस्थे। दुई महिनाको छुट्टीमा घर आएका थिए। रिक्सा भाडामा लिएर घर पुगें। साँझ पर्दैथ्यो तर ज्वाइँ घर आएनन्। मनमा बेचैनी बढ्न थाल्यो। म ज्वाइँलाई खोज्न हिँडें। जब घरबाट केही दूर गएँ, बम पड्किएको आवाज आयो। मान्छेको भागाभाग भयो। राजपुर कुरिया बजार गएकाहरू दौडिँदै फर्किंदै थिए। सबैले भन्थे बम पड्कियो, धेरै मान्छे घाइते भएका छन्। सेराजुलले आफ्नै आँखा अगाडि बम पड्किएको खबर मलाई सुनाए। त्यसमा अख्तर परेको उनले बताए। कसैलाई जान दिइएको थिएन। म जब बम पड्किएको ठाउँमा पुगें। अफताबका मान्छेले यो सीआईडी हो। यसलाई समात् भने। अँध्यारो भइसकेको थियो। म व्याकुल थिएँ। नजिकै गहुँबारीमा लुकें। भोकै रात काटें। जब राति १२ बज्यो तब प्रहरीको गाडी देखें। सँगै ट्र्याक्टर थियो। जाऊ तिम्रो अहिले जरुरी छैन, इँट्टाभट्टाको चिम्नीमा बसेकाहरू उनीहरूले भगाइदिए। म नजिकै थिएँ। सबै कुरा देखिरहेको थिएँ, सुनिरहेको थिएँ। घाइतेहरूलाई इँटाभट्टामा पोलिदियो। जब बिहान हुँदै गयो त्यसपछि नहर र खोलाको बीच हुँदै भागेर घर आइपुगें। घटनाको बारेमा बुझ्न गाउँ पसे मारिन्थ्यौं। म भिखारीको भेषमा गाउँमा छिरें। च्यातेको लुगा लगाएर गाउँ घुम्न थालें। भीख मागें, घटनाको सत्यता बुझ्न गाउँ डुलें। भीखमंगाको भेषमा सत्य कुरो पत्तो लाग्यो। अफताब आलमले अनर्थ गर्यो भनेर कोही बोलेनन्। घरमा कानेखुसी गर्थे। जो त्यस विषयमा बोल्थ्यो त्यो मारिन्थ्यो त्यति खेर। त्यसपछि कानुनी प्रक्रियामा अघि बढ्यो। मानवअधिकारकर्मीको सहयोगमा हुलाकबाट अफताब आलमलगायत अन्यविरुद्ध जाहेरी हालियो। त्यस बीचमा प्रशासनले हामीसँग धेरै ज्यादती गर्यो।"
भर्नामा किर्ते गर्ने तीन सैनिक पक्राउ,"काठमाडौं : सैन्य भर्नामा अनियमितता गरेको आरोपमा तीन सैनिक अधिकारी परेका छन्। पक्राउ पर्नेमा २३ जना सेटिङकर्ता र नक्कली परीक्षार्थी पनि छन्। हवल्दार र दुई जवान सैनिक हिरासतमा छन्। जंगीअड्डाले अनुसन्धान प्रक्रियामा रहेको भन्दै उनीहरूको नाम खुलाएको छैन। सैनिक प्रहरीले उनीहरूलाई हिरासतमा राखेर अनुसन्धान गरिरहेको छ। भर्ना छनोट भइरहेको सुर्खेतस्थित उत्तरपश्चिम पृतना हेडक्वार्टरमा परीक्षार्थीका लागि नक्कली परिचयपत्र बनाई किर्ते गरेको आरोप उनीहरूविरुद्ध लागेको छ। सोही केन्द्रमा नक्कली परीक्षार्थी पठाई परीक्षा दिन लगाउने वास्तविक परीक्षार्थी ६ जना पनि पक्राउ परेका छन्। गैरसैनिकविरुद्ध प्रहरीले अनुसन्धान गरिरहेको छ। सेनाका प्रवक्ता विज्ञानदेव पाण्डेले सैन्य भर्ना प्रक्रियामा अनियमिता गर्नेमाथि अनुसन्धान भइरहेको बताए। अनियमिततामा संलग्न सैनिक अधिकारीसमेत पक्राउ परेका छन्, प्रवक्ता पाण्डेले अन्नपूर्णसँग भने। उनीहरूले स्वविवेकले किर्ते गरे वा माथिको आदेश पालना गरेका हुन् भन्नेबारे सैनिक मुख्यालयले अनुसन्धान गरिरहेको छ। उनीहरूको अन्य कनेक्सनबारे सैनिक प्रहरी अनुसन्धानमा छ। भर्ना अनियमिततामा अधिकृत तहका सैनिकसमेत तानिने सम्भावना छ। भर्ना छनोटमा अनियमितता रोक्न जंगीअड्डाले भर्ना केन्द्रलगायत स्थानमा सैनिक जासुस छाडेको छ। सादा पोसाकमा खटिएका उनीहरूले सेटिङ गर्ने सैनिक अधिकारी र बिचौलियाको पहिचान गरेका थिए। फरार रहेका केहीको खोजी भइरहेको सेनाले जनाएको छ। प्रधानसेनापति पूर्णचन्द्र थापा योग्य व्यक्तिले मात्र सेनामा प्रवेश पाऊन् भन्ने पक्षमा छन्। बिचौलियाले सैन्य भर्नामा विभिन्न चरणमा उत्तीर्ण परीक्षार्थीको घरघरमा गएर अर्को चरणमा पास गराइदिने भन्दै पैसा लिने गरेका थिए। उनीहरूलाई पनि प्रहरीले पक्राउ गरेको छ। सेनाले गत साउन १९ गते ५ हजार ८ सय सैन्य पदका लागि आवेदन मागेको थियो। सेनाले ४० भर्ना केन्द्रबाट भर्ना लिइरहेको छ। गत वर्ष सैनिक मुख्यालयले छनोट प्रक्रियामा अनियमितता गर्ने तीन अधिृकतसहित १ सय १२ सैनिक अधिकारीलाई बर्खास्त गरेको थियो। तत्कालीन प्रधानसेनापति राजेन्द्र क्षत्रीका पालामा आर्थिक सेटिङमा गर्भवतीलाई पनि भर्ना गराउन लागेको पाइएको थियो। अन्तर्वार्ताका क्रममा गर्भवती भएको खुलेपछि छनोट समितिले उनको परीक्षा प्रक्रिया रद्द गरेको थियो। अनियमितता नहोस् भनेर सेनाले छनोट प्रक्रियामा थप कडाइ गरेको छ। बायोमेट्रिक्स प्रणालीबाट परीक्षार्थीको कागजपत्र परीक्षण गरिएको छ। सेनाले भर्ना छनोट प्रक्रियालाई स्वच्छ, निष्पक्ष र स्वस्थ प्रतिस्पर्धात्मक बनाउन प्रमाणीकरण गर्ने स्थान (भेरिफिकेसन डेस्क) स्थापना गरेको छ। सुर्खेत प्रहरीले सैन्य भर्नामा सहभागी नौ नक्कली परीक्षार्थीलाई पक्राउ गरेको छ। सेनाको जुम्लास्थित नम्बर २४ बाहिनी अड्डाबाट २ जना र कैलालीस्थित नम्बर ५ बाहिनी अड्डामा भर्ना छनोट चलिरहेका बेला ५ जना नक्कली परीक्षार्थी पक्राउ परेका छन्। प्रहरीले अन्य तीन केन्द्रमा लेनदेनमा संलग्न ३ सेटिङकर्ता र नक्कली परीक्षार्थीलाई पक्राउ गरेको छ।"
नजिकिँदै दाहालनेपाल,"काठमाडौं : प्रधानमन्त्री केपी शर्मा ओलीसँग खटपटपछि नेकपा अध्यक्ष पुष्पकमल दाहाल र वरिष्ठ नेता माधवकुमार नेपाल नजिकिन थालेका छन्। उनीहरूले मंगलबार बेलुकी पार्टी राजनीतिका विषयमा केन्द्रित रही दाहाल निवास खुमलटारमा गोप्य छलफल गरेका छन्। त्यसमा प्रवक्ता नारायणकाजी श्रेष्ठसमेत निम्त्याइएका थिए। तीन नेताबीच लामै छलफल भएको खुमलटार स्रोतले बतायो। ओलीले पार्टी एकताका बेलाको सहमति र त्यसयताका समझदारी कार्यान्वयनमा चासो नदेखाएको र आफूलाई कमजोर बनाउने खेलमा लागेको बुझाइमा दाहाल पुगेका छन्। नेपाल भने पार्टीको संगठनात्मक एकताका क्रममा आफू पक्षका नेतालाई जिम्मेवारीविहीन बनाएको, आफ्नो वरीयता खोसिएसम्मका कारण देखाउँदैै ओलीसँग असन्तुष्ट छन्। दाहालले सोमबार र आइतबार प्रधानमन्त्री ओलीसँग छलफल गरेका थिए। ती छलफलका विषयमा उनले नेपाल र श्रेष्ठलाई अवगत गराउँदै अब कसरी प्रस्तुत हुने भन्ने सुझाव मागेको स्रोतको भनाइ छ। प्रधानमन्त्री ओली बिहीबार अजरबैजान जाँदै छन्। त्यसअघि सम्भवतः दुई अध्यक्षबीच बुधबार वान अन वान छलफल हुनेछ। ओलीसँग स्थायी समिति बैठक (सकभर केन्द्रीय समितिकै बैठक) तत्काल बोलाउने विषयदेखि समझदारी कार्यान्वयन, दुई अध्यक्षकै बीचमा सरकार र पार्टी सञ्चालनको जिम्मेवारी बाँडफाँडलगायतमा अडान राख्न दाहाललाई नेपाल र श्रेष्ठले छलफलमा सुझाएको स्रोतले बतायो। नेकपाभित्र नेताहरूबीच नयाँ समीकरण बन्ने र भत्किने गर्दै आएको छ। पार्टी एकताको १७ महिनामा कहिले दाहाल र ओली त कहिले दाहाल र नेपालबीच सहकार्य हँुदै आएको छ। पछिल्लो पटक दाहालनेपाल सहकार्यको सम्भावना बढेर गएको छ। ओली, दाहाल र नेपालमध्ये दुई पक्ष जता मिल्छन् नेकपाको केन्द्रीय समितिमा बहुमत त्यत्तै पुग्ने समीकरण देखिन्छ। दाहाल र नेपाल दुवै जना प्रधानमन्त्रीले आफूहरूलाई पेल्ने रणनीति अख्तियार गर्न खोजेको बुझाइमा छन्। त्यही कारण ओलीको रणनीतिलाई निस्तेज बनाउने र त्यसको जमेर बहसमा उत्रिने योजनाका साथ दाहालनेपालले मोर्चा कस्न खोजेका छन्। नेपालनिकट एक स्थायी समिति सदस्य भन्छन्, उहाँहरू (दाहालनेपाल) बीच पार्टीभित्र अब नयाँ समीकरण बन्न सक्छ। त्यसको प्रयासका लागि छलफल प्रारम्भ भएको छ।"
उपकुलपति दाबी गर्न सार्वजनिक आह्वान,"काठमाडौं : सरकारले तीनवटा विश्वविद्यालयमा प्रतिस्पर्धा गरेर उपकुलपति नियुक्त गर्ने भएको छ। शिक्षा विज्ञान तथा प्रविधि मन्त्रालयले बुधबार उपकुलपतिका लागि योग्य व्यक्तिलाई व्यक्तिगत विवरण पेश गर्न आह्वान गरेको हो। उपकुलपति रिक्त रहेको पूर्वाञ्चल, कृषि तथा वन र नेपाल संस्कृत विश्वविद्यालयमा प्रतिस्पर्धाबाट उपकुलपति नियुक्त गर्न लागिएको छ। यसरी विवरण पेश गरेका व्यक्तिको योग्यता र क्षमताको आधारमा सम्भावित व्यक्तिको नाम उपकुलपति नियुक्तिका लागि विश्वविद्यालयका कुलपति तथा प्रधानमन्त्री केपी शर्मा ओलीलाई सिफारिस गरिने मन्त्रालयले जनाएको छ। तीनै वटा विश्वविद्यालयको कुलपतिको हैसियतमा प्रधानमन्त्रीले उपकुलपति नियुक्त गर्ने कानुनी व्यवस्था छ। उपकुलपति दाबी गर्ने व्यक्तिले सात दिनभित्रमा विवरण पेश गर्न मन्त्रालयले अनुरोध गरेको छ। मन्त्रालयले नेपाल संस्कृत र पूर्वाञ्चल विश्वविद्यालयको सेवा आयोगको अध्यक्ष र सदस्यमा नियुक्तिका लागि पनि व्यक्तिगत विवरण पेश गर्न आह्वान गरेको छ। यसरी आह्वान गर्ने व्यक्तिहरुमध्येबाट आन्तरिक रोष्टर तयार भएपछि सम्भावित व्यक्तिलाई उपकुलपति तथा सेवा आयोगको अध्यक्षमा नियुक्तिका लागि सिफारिस गरिनेछ।"
केटी जिस्क्याउँदा टाउकामा २६ टाँका,"दमौली : व्यास १ हाइस्कूलटारमा दुई समूहबीच भएको विवादमा परी एक युवा गम्भीर घाइते भएका छन्। मंगलबार राती दुई समूहबीच जम्काभेटका क्रममा भएको विवादमा धारिलो हतियारको प्रहारबाट व्यास १ भादगाउँका १८ वर्षका गणेश वंशी ठकुरी घाइते भएका हुन्। घटनालगत्तै साथी र स्थानीयले उनलाई दमौली अस्पताल लगेका थिए। उनको टाउकोमा २६ टाँका लगाइएको छ। दमौली अस्पतालमा उपचार पश्चात थप उपचारका लागि ठकुरीलाई पोखरा रिफर गरिएको प्रहरी उपरीक्षक विनोद शिलवालले जानकारी दिए। घटनामा संलग्नहरुमाथि अनुसन्धान भइरहेको उनले बताए। केही संलग्न पक्राउ परेका छन्, उनले भने,बाँकीको खोजतलास भइरहेको छ। घटनालगत्तै संलग्नताको आशंकामा प्रहरीले १० जनालाई पक्रिएको थियो। अनुसन्धानपश्चात अरु छुटे पनि तीन जना प्रहरी नियन्त्रणमै भएको उपरीक्षक शिलवालले जानकारी दिए। बाँकीको खोजी भइरहेको छ। नृत्य सिक्न गएका र सिकेर फर्केका दुई समूहबीच हाइस्कूलटारमा एक्कासी भेट भएपछि विवाद भएको थियो। युवतीलाई जिस्क्याएको भन्दै एक समूहले ठकुरीलाई आक्रमण गरेको प्रत्यक्षदर्शीको भनाइ छ। झण्डै १० को संख्यामा रहेका युवाहरूले ठकुरीमाथि धारिलो हतियार प्रहार गरेका थिए। उनीसँगै रहेका अरु दुई साथी प्रतिवादमा उत्रिएपछि आक्रमण गर्ने समूह फरार भएको थियो। पीडितबाट जाहेरी नपरे पनि अनुसन्धान अघि बढाइएको प्रहरी नायब निरीक्षक नारायण पौडेलले बताए। घाइते पोखरा अस्पतालबाट आएपछि अनुसन्धान थप अघि बढाउन सहज हुने भनाइ प्रहरीको छ। व्यास ३ दमौलीमा अर्को झडप भएको छ। बाराही बोर्डिङ स्कूलनजिक झडप हुँदा व्यास ३ का २७ वर्षीय विनोद कार्की घाइते भएका छन्। उनीमाथि आक्रमण गर्ने व्यास १० डिहिगाउँका १८ वर्षीय रमेश कुमाल प्रहरी नियन्त्रणमा छन्।"
लाखौं मुल्यका पटका बरामद,"रौतहट : सशस्त्र प्रहरीले बुधबार रौतहटमा ठूलो परिमाणमा पटकाजन्य पदार्थ बरामद गरेको छ ।सीमा सुरक्षा पोष्ट बेलबिछवाले एक लाख ७० हजार बराबरको पटकाजन्य पदार्थ बरामद गरेको हो। नेपाल भारतको दशगजा क्षेत्रबाट नेपाल ल्याउँदै गरेको अवस्थामा सशस्त्र प्रहरी निरीक्षक अजय थापाको टोलीले उक्त समान बरामद गरेको हो। जिल्लाको राजदेवी नगरपालिका ८ बेलबिछवामा जनप्रतिनिधि, संचारकर्मी, सुरक्षाकर्मीको रहोवरमा बरामद गरिएको पटका नष्ट गरिएको छ।"
चाबहिलमा घर भत्काउँदा घाइते भएका एक जनाको मृत्यु,कठमाडौं : चाबहिलस्थित मूल सडकमै घर भत्किउँने क्रममा घाइते भएका एकजनाको मृत्यु भएको छ। महनागरीय प्रहरी वृत्त गौशालाका डिएसपी प्रदिपकुमार सिंहका अनुसार घाइतेमध्ये २६ वर्षीय दीपक तामाङको मृत्यु भएको हो। तामाङको मित्रपार्कस्थित दीर्घायु अस्पतालमा उपचारका क्रममा मृत्यु भएको हो। उनको टाउँकोमा गम्भीर चोट लागेको थियो। भर भत्काउने क्रममा घाइते भएका मध्ये दुईजना घर फर्किसकेका छन् भने अर्का एक घाइतेको उपचार भइराखेको छ। मृतक तामाङ सोही घर भत्काउन खटेका मजदुर हुन्। बुधबार दिउँसो घर भत्काउने क्रममा घरले पुरिएर उनी गम्भीर घाइते भएका थिए। चाबहिलमा घर भत्किँदा ४ जना घाइते (अपडेट)
कुरुप बन्दै कालीपुल बसपार्क,"बेनी : बाह्र वर्षअघि सञ्चालनमा आएको बेनीको कालीपुल बसपार्क व्यवस्थित र स्नरोन्नति हुन सकेको छैन् ।म्याग्दी भित्रने प्रवेशद्वारमै रहेको बसपार्कको दुरावस्थाले जिल्लाकै बदमान गरेको छ । स्थानीयबासी, यातायात व्यवसायी र यात्रु सास्ती खेप्न बाध्य छन्। २०६४ मा पर्वत र म्याग्दी जोड्ने कालीगण्डकी नदीमाथि मोटरेबल पुल निर्माण भएपछि कालीपुलमा बसपार्क स्थापना भएको थियो । बेनीदेखि काठमाडौं, पोखरालगायत देशका विभिन्न ठाउँ, मुस्ताङ, म्याग्दीको उत्तरी क्षेत्रमा छुट्ने गाडी र ट्याक्सी यहाँ पार्किङ गरिन्छ । गाडी छुटाउने र यात्रु ओर्लने ठाउँ पनि कालीपुलनै हो । कच्ची अवस्थामा रहेको बसपार्कमा पानी पर्दा हिलो भएर आवतजावत गर्न समस्या हुन्छ । सुख्खामा धूलोले सताउने गरेको छ । बसपार्क स्थापना भएदेखिनै कालीपुलमा व्यापार गर्दै आएका सम्मरबहादुर थापा धूलो, हिलो र फोहोरले जनजीवन अस्तव्यस्त भएको बताउँछन्। 'बसपार्कको धूलो हावाले उडाएर घरभित्रै ल्याउँछ, यो धूलोले मानव स्वास्थ्यमा एकदमै असर गरेको छ,'थापाले भने, 'मोटर पुलदेखि बसपार्कसम्मको सडक र बसपार्कको दुरावस्थाले बेनीको बारेमा नराम्रो सन्देश गएको छ।' जतिसक्दो छिटो सडक कालोपत्रे गर्ने र बसपार्कलाई ढलान गरी व्यस्थित बनाउनुपर्ने स्थानीयबासी र यातायात व्यवसायीको माग छ । धूलो र हिलोको साथै अस्तव्यस्त पार्किङ पनि अर्को समस्या भएको भएको ट्याक्सी व्यवसायी कृष्ण पौडेलले बताए । 'बाटो र बसपार्क व्यस्थित नहुँदा पार्किङको समस्या छ, 'पौडेलले भने, 'पार्किङमा राखेको गाडी हिलोमा पसेर निकाल्नै दु:ख हुन्छ ।' सवारीको चाप बढ्दो छ । कतिपयले बजारको सडकमा सवारी पार्किङ गर्छन्। गाडी रोकिएर यात्रु ओराल्ने र चढ्ने निश्चित ठाउँ छैन् । पैदलयात्री हिँड्ने बाटो छैन् । देशका विभिन्न ठाउँबाट म्याग्दी भित्र्ने मुख्य नाका कालीपुल हो । यही बाटो भएर स्वदेशी, विदेशी पर्यटक र तिर्थयात्री मुस्ताङ जाने आउने गर्छन्। सरोकारवाला बसपार्क व्यवस्थापनमा गम्भीर नहुँदा समस्या देखिएको स्थानीयबासीको गुनासो छ । कालीपुल बेनी नगरपालिकाको ८ नम्बर वडामा पर्छ । बसपार्कलाई व्यवस्थित बनाउन सहरी विकास तथा भवन डिभिजन कार्यालय बागलुङले २०७४ भदौमा विस्तृत परियोजना प्रतिवेदन (डिपिआर) तयार पारिएको थियो । करिब १५ करोड रुपैयाँ लागत अनुमान गरिएको डिपिआर कार्यान्वयनका लागि बजेटको अभाव भएको वडाध्यक्ष रामकृष्ण बराइलीले बताए । 'संघीय सरकारलाई डिपिआर कार्यान्वयनका लागि प्रस्ताव गरेका छौ,' उनले भने, 'प्रारम्भिक चरणमा केही पूर्वाधार निर्माणको काम हामीले स्थानीय स्रोतबाटै सुरु गरेका छौ ।' टिकट काउन्टर, यात्रु प्रतिक्षालय, सार्वजनिक शौचालय र केही ब्यापारिक सटरको भवन छिट्टै सञ्चालनमा ल्याउन लागिएको बराइलीले बताए । तीनवटा टिकट काउन्टर र तीनवटा सटर तथा प्रतिक्षालयको पूर्वाधार तयार पारिएको छ । बसपार्क क्षेत्रको करिब एक किलोमिटर सडक पूर्वाधार विकास कार्यालय मार्फत कालोपत्रे गर्न डेढ वर्षदेखि सञ्चालित आयोजना सुस्त छ । सडक कालोपत्रे गर्न ढिलाई भएको स्थानीय ज्ञानी तिलिजाले गुनासो गरिन् । बसपार्क क्षेत्रमा रहेका अव्यवस्थित टहरा र भौतिक संरचनाको व्यवस्थापन चुनौति देखिएको छ । नगरपालिकाले रेष्टुरेन्ट, तरकारी, चिया पसल सञ्चालनका लागि व्यक्तिलाई जग्गा भाडामा दिएको छ । त्यहाँ व्यवसायीले आफू अनुकुलको संरचना बनाएका छन् । कालीपुल बसपार्क क्षेत्रमा बीस रोपनी भन्दा बढी सार्वजनिक जग्गा छ । बसपार्क क्षेत्रलाई ढलानका साथै टर्मीनल भवन समेत बनाउने डिपिआरमा उल्लेख छ । यसैगरी बसपार्क क्षेत्रमा रहेको बास्केटबल खेलमैदान पनि स्थानान्तरण गराउने भनिएपनि वैकल्पिक ठाउँ पहिचान भएको छैन् ।"
"बरफको ढिस्कोमा पुरिएर एकको मृत्यु, दुई घाइते",पोखरा : बरफको ढिस्कोमा पुरिएर अन्नपूर्ण आधारशिविरको पदयात्रामा गएका एक नेपाली युवाको मृत्यु भएको छ। कास्कीको अन्नपूर्ण गाउँपालिकास्थित बगर क्षेत्रमा हिउँसँगै तस्बिर खिच्ने क्रममा ढिस्को खसेर पोखरा५ का १८ वर्षीय सञ्जल खनालको मृत्यु भएको हो। ढिस्को खसेर पोखरा११ फुलबारीका २० वर्षे सन्तोष बास्तोला र पोखरा५ का १९ वर्षे निरञ्जन कोइराला भने घाइते छन्। घाइतेलाई हेलिकोप्टरबाट उद्दार गरी पोखराको मनिपाल शिक्षण अस्पताल पुर्याइएको छ।
पशुपति आर्यघाट : डेढ घण्टा शव जलाउन रोक लगाएपछि घाटेको सुविधा बढ्यो,"काठमाडौं : पशुपति आर्यघाटमा शव जलाउनेको ९ वर्षपछि सेवा सुविधा बढेको छ। बुधबार डेढ घण्टा शवदाहको कार्य रोकेपछि घाट सेवा केन्द्रका कर्मचारीको सेवा सुविधा बढेको हो। केन्द्रका कर्मचारी आन्दोलित भएपछि पशुपति क्षेत्र विकास कोषका पदाधिकारी र केन्द्रका प्रतिनिधिबीच सहमतिका लागि वार्ता भएको थियो। वार्तामा कर्मचारीको सेवा सुविधा वृद्धि गर्ने सहमति भएको पशुपतिका सामुदायिक महाशाखाका प्रमुख राजु रेग्मीले बताए। घाट सेवा केन्द्रमा करिब ५० कर्मचारी कार्यरत छन्। केन्द्रका कर्मचारीलाई शव जलाए बापत र औषधि उपचारका लागि मासिक तलब बढाएको प्रमुख रेग्मीले बताए। एउटा शव जलाए बापत पाउने १२ सय बाट १५ सय रुपैंया पुयाएका छौं, उनले भने, औषधि उपचार खर्च पाँच हजारबाट १५ हजार रुपैयाँ बनाएका छौं। पशुपति आर्यघाटमा शव जलाउने कार्य गर्दै आएका वासुदेव खरेलले सेवा सुविधा बढेकोमा खुसी व्यक्त गरेका छन्। कोष र केन्द्रबीच भएको सहमतिले राहत दिएको छ, खरेलले भने, लामो समयदेखि सेवा सुविधा नबढ्दा हामी मर्कामा परेका थियौं। तिहारपछि सहमति कार्यन्वयन गर्ने कोषले जनाएको छ। केन्द्रका कर्मचारीले आन्दोलन घोषणा गर्दा शव दाहलाई नरोक्न विद्युतीय शव दाहका दुई मेसिन प्रयोगमा ल्याइएको थियो। यसअघि एउटा मात्र मेसिन प्रयोग हुँदै आएको थियो। कोषले केन्द्रसँग गरेको सहमतिमा अवकास पाउँदा, सो इच्छाले छोडेमा र छोड्न भनिएमा उपदानमार्फत पाँच लाख रुपैंया पाउने सहमति भएको छ। यो भन्दा अगाडि उपदानमार्फत डेढ लाख मात्र पाउने व्यवस्था थियो। साथै दुर्घटना बिमा मार्फत २ लाख दिने समेत सहमति भएको छ। दुवै पक्षबीच सहमति भएसँगै आन्दोलनरत पक्षले आन्दोलनका सबै कार्यक्रम फिर्ता लिएका छन्।"
"ललितपुरमा ५०० रोपनीको गाँजाखेती नष्ट, स्थानीय भन्छन्,'पेट भर्ने बाटो नै यही !'","ललितपुर : प्रहरीले ५०० रोपनीमा लगाइएको गाँजा नष्ट गरेको छ। महालक्ष्मी र गोदावरी नगरपालिकाको सिमानामा लगाइएको गाँजा ललितपुर प्रहरीले बुधबार नष्ट गरेको हो। ललितपुरका सीडीओ भागिरथ पाण्डेय, महानगरिय प्रहरी परिसर जाउलाखेलका प्रमुख एसएसपी टेकप्रसाद राई र अन्य २०० प्रहरीसहितको टोली आज बिहान त्यहाँ पुगेको थियो। ठुलो मात्रामा गाँजा लगाइएको सूचना पाएपछि प्रहरी त्यहाँ पुगेको एसएसपी राईले बनाए। उनका अनुसार यो क्षेत्रको ५०० रोपनी जमिनमा गाँजा लगाइएको अनुमान प्रहरीले गरेको छ। लाकुरीभञ्जाङ्गदेखि करिब डेढ किलोमिटर टाढा रहेको उक्त क्षेत्रमा लगाइएको गाँजा प्रहरीले नष्ट गरिदिएको भन्दै स्थानीयले भने आक्रोश पोखेका छन्। वन्यजन्तुले बालिनाली लगाउन नदिएपछि गाँजा हुर्काउन वाध्य भएको स्थानीय ठुली तामाङले बताइन्। मुठाको डेढ देखि दुईसयमा बिक्रि हुन्छ, ठुलीले भनिन्,हाम्रो पेट भर्ने बाटो नै यही हो। सिडियो पाण्डेयले भने कानूनले निषेध गरेको कामलाई प्रशासनले रोक लगाउनु बाहेक अन्य विकल्प नभएको बताए।"
काठमाडौंमा एक विद्यालयको बार्दली खस्दा ४२ विद्यार्थी घाइते,काठमाडौं : काठमाडौंको तारकेश्वर नगरपालिका३ मा रहेको एक निजी स्कुलको बार्दली खस्दा ४२ विद्यार्थी घाइते भएका छन्। महानगरीय प्रहरी परिसर काठमाडौंका एसएसपी उत्तमराज सुवेदीका अनुसार तारकेश्वर नगरपालिका३ जितपुर फेदीमा रहेको विद्याकुञ्ज इङलिस सेकेन्डरी बोर्डिङ स्कुलको बार्दली खसेको हो। सुवेदीका अनुसार घाइते सबै विद्यार्थीको उद्धार भएको छ। घाइते विद्यार्थीको ग्रिनसिटी अस्पतालमा उपचार भइरहेको छ। सबै विद्यार्थीको अवस्था सामान्य रहेको उनको भनाइ छ। घाइते हुने विद्यार्थी कक्षा १ देखि ५ सम्मका छन्। त्यसैगरी बुधबार दिउँसो चाबहिलमा भत्काउने क्रममा एउटा घरले किचेर चारजना घाइते भएका थिए। चाबहिलमा घर भत्किँदा ४ जना घाइते (अपडेट)
विद्याकुञ्ज स्कुलको बार्दली भत्कियो : एकको अवस्था गम्भीर,काठमाडौं : तारकेश्वर३ स्थित विद्याकुञ्ज इङ्गलिस बोर्डिङ्ग स्कुलको बार्दली खस्दा घाइतेमध्ये एक जनाको अवस्था गम्भीर छ। घाइते भएका ४२ जनामध्ये सुबिना लामाको अवस्था गम्भीर रहेको उपचारमा संलग्न चिकित्सकले जनाएका छन। उनको बसुन्धरास्थित ग्रिन सिटी अस्पतालको सघन उपचार कक्ष (आइसीयूमा) उपचार भइरहेको छ। बार्दलीमा बसेर विद्यालयको खेलकुद प्रतियोगिता हेरिरहेकी लामाको टाउकोमा चोट लागेको अस्पतालले जनाएको छ। त्यस्तै अर्की घाइते सञ्जु थिङ्ग अस्पतालको जनरल वार्डमा उपचाररत छन्। उनको हात र चिउँडोमा चोट लागेको छ। सामान्य घाइते अवस्थामा उपचारका लागि आएका अन्य विद्यार्थी भने स्वास्थ्य उपचारपछि घर फर्किएका छन्। काठमाडौंमा एक विद्यालयको बार्दली खस्दा ४२ विद्यार्थी घाइते
चाबहिलमा घर भत्किँदा ४ जना घाइते (अपडेट),"कठमाडौं : चाबहिलस्थित मूल सडकमै घर भत्किएको छ। बुधबार दिउँसो भत्किएको उक्त घरमा परी ४ जना घाइते भएका छन्। घाइते मध्ये एकजना बाटोमा हिँडिरहेका र तीनजना मजदुर रहेको महानगरीय प्रहरी वृत्त गौशालाका सई पूर्ण कार्कीले जानकारी दिए। उनका अनुसार धाइते दुई जनाको अवस्था सामान्य छ । उनीहरु घर फर्किसकेका छन् । अन्य दुई जनाको दीर्घायु अस्पतालमा उपचार भइरहेकाे छ । चार दिनदेिख पुरानाे घर भत्काउन थालिएको थियो। तर, बुधबार भत्काउने क्रममा एक्कासी ढलेको हो।"
करको भारी थोपारेको भन्दै वन उपभोक्ता आन्दोलित,"गुलरिया : सरकारले सामुदायिक वन उपभोक्तामाथि जबर्जस्ती करको भारी थोपारेको भन्दै सामुदायिक वनका उपभोक्ता आन्दोलित भएका छन् । समुदायलगायत अन्तर सरकारी निकायबीच समन्वय नगरी सरकारले जबर्जस्ती तेहोरो कर थोपारेको भन्दै उनीहरु करको विरोधमा उत्रिएका हुन्। देशलाई मरुभूमिकरण हुनबाट रोक्ने वन उपभोक्ता समूहमाथि जबरजस्ती तेहोरो कर लादेर सरकारले राम्रो नगरेको सामुदायिक वन उपभोक्ता महासंघ नेपालका केन्द्रीय सदस्य मोहम्मद कर खाँनले बताए। उनले भने, ' सरोकारवाला कसैसँग सहकार्य र समन्वय नै नगरी सरकारले एकलौटी रुपमा समूहमाथि कर थोपार्ने काम गरेकाले त्यसको घोर विरोध गर्दछौं।' सामुदायिक वन उपभोक्ता समूहमाथि संघ र प्रदेश सरकारले वन तथा अर्थसम्बन्धी विभिन्न नयाँ कानुन तर्जुमा गर्ने क्रममा कर तथा गैह्रकर राजस्व लिनेगरी नेपाल सरकारले गरेको नयाँ व्यवस्थाको प्रस्ताव गरेर सामुदायिक वन समुहको योगदानको अबमूल्यन गरेको उनको आरोप छ । उनले थपे प्राकृतिक न्यायको सिद्धान्त विपरित संघ, प्रदेश र स्थानीय तहमा प्रस्ताव गरिएको कर प्रणालीप्रति उपभोक्ताको गम्भीर आपत्ति छ। सामुदायिक वनमा हालसम्म लगाइँदै आएको वन पैदावार शुल्क र नयाँ प्रस्ताव गरिएका सबै तहका वनपैदावार शुल्क हटाउनुपर्ने उनले माग गरे । समूहले व्यापारिक प्रयोजनका लागि समूह बाहिर बिक्री गरेको काठ र दाउराबाट प्राप्त गरेको रकमको १५ प्रतिशत रकम वन पैदावार शुल्कको रुपमा संघीय विभाज्य कोषमा जम्मा हुने व्यवस्था गर्नुपर्ने बताए । 'सो रकम संघ, प्रदेश र स्थानीय तहले अन्तर सरकारी वित्त व्यवस्थापन ऐन २०७४ बमोजिम आपसमा बाँडफाँडको व्यवस्था गर्नुपर्छ,' उनले भने । वन विकास गुरुयोजना २०४६ तथा वन ऐन २०४९ ले व्यवस्था गरे बमोजिम स्थानीय वन उपभोक्ता समूहले सामुदायिक वनको माध्यमबाट हैसियत बिग्रिएका वन र खाली जमीनलाई सामुदायिक वनको रुपमा व्यवस्थापन गरेको कारण नेपालको करिब ४५ प्रतिशत क्षेत्रलाई हराभरा वन क्षेत्र बनाउन समुदायको योगदान रहेको खानले स्मरण गराए । बर्दियामा वन उपभोक्ता समूहले करको विरुद्ध विशाल विरोध र्याली समेत गरेका छन् । सामुदायिक वन उपभोक्ता महासंघ नेपाल जिल्ला महासंघ बर्दियाको अगुवाईमा सदरमुकाम गुलरियास्थित बसपार्क नजिक आँप बगैचामा ठूलो संख्यामा जमा भएका उपभोक्ताले कर खारेजीको माग गर्दै बजार परिक्रमा गरी विरोध सभा गरेका हुन्। नेपालमा ३९ प्रतिशत रहेको जंगल अहिले ४४७४ प्रतिशत पुगेको सरकारी तथ्यांक छ । बर्दिया जिल्लामा ३ सय ७ वटा समुहहरु रहेको जिल्ला महासंघ बर्दियाका अध्यक्ष शर्मा चौधरीले बताए । उनका अनुसार जिल्लामा २० हजार ३ सय ६ दशमलव ४३ हेक्टर क्षेत्रफल सामुदायिक वन क्षेत्र छ । जसमा ५४ हजार ८ सय ८१ घरधुरी का ३ लाख २० हजार ५ सय ६२ उपभोक्ता आवद्ध छन् । उनले थपे करवृद्धिको प्रस्ताव संघीय भावना प्रतिकूल र सामुदायिक वन कार्यक्रमको मर्मविपरित भएकाले अविलम्व खारेज गरी सामुदायिक वनका उपभोक्ताको अधिकार तथा योगदानको सम्मान नगरे उपभोक्ता कडा आन्दोलनमा उत्रिन बाध्य हुन्छौं।'"
"चाबहिलमा घर भत्कियो, तीनजना घाइते (अपडेट)","कठमाडौं : चाबहिलस्थित मूल सडकमै घर भत्किएको छ। बुधबार दिउँसो भत्किएको उक्त घरमा मानिस पुरिएको समेत आशंका गरिएको छ। भत्किएको भाग डोजर लगाएर पन्छ्याउने काम भइरहेको महानगरीय प्रहरी वृत्त गौशालाका सई पूर्ण कार्कीले जानकारी दिए। उनका अनुसार चाबहिलबाट चुच्चेपाटी जाने मूल बाटोमा रहेको उक्त घर भत्किएको हो। केही दिनअघिबाट क्रेन प्रयोग गरी चारतले पुरानाे घर भत्काउन थालिएको थियो। तर, आज भत्काउन थालिएको उक्त घर ढलेपछि मान्छे पुरिएको आशंका गरिएको छ। ३ जना घाइतेलाई अस्पताल पुर्याइएको प्रहरीले जनाएको छ।"
१० करोड क्षतिपूर्ति माग्दै गायत्री साहले हालिन् मेडिसिटीविरुद्ध मुद्दा,"काठमाडौं : ललितपुरस्थित नेपाल मेडिसिटी हस्पिटलविरुद्ध १० करोड रुपैयाँ बराबर क्षतिपूर्तिको मागसहित पूर्वसांसद गायत्री साहले ललितपुर जिल्ला अदालतमा मुद्दा दायर गरेकी छन्। उपभोक्ता संरक्षण ऐन, २०७५ को परिच्छेद १० बमोजिम अस्पताल र सम्बद्ध चिकित्सकबाट क्षतिपूर्ति भराउन माग गरिएको छ। अस्पताल र सम्बन्धित चिकित्सकको लापरबाहीका कारण डाउन सिण्ड्रोम भएको विकलाङ्ग बच्चा जन्माउनुपरेको दाबी मुद्दामा गरिएको छ। गर्भवती भएका बेला आफूलाई बच्चाको अवस्था सामान्य रहेको भन्दै आश्वस्त पारेका कारण असक्त बच्चा जन्माउनुपरेको दाबीसमेत साहले फिरादमा उल्लेख गरेकी छन्। मेरो बच्चाको स्वास्थ्य अवस्था अब जीवनभर सुधार नहुने, जीवनभर औषधि उपचार गरिरहनुपर्ने र राम्रो उपचार नपाएमा कुनै पनि समयमा मृत्यु हुनसक्ने अवस्था छ, साहले भनेकी छन्। विकलाङ्ग बच्चा जन्मिएका कारण अस्पतालमा लाखौं रुपैयाँ खर्च गर्नुपरेको र शारीरिक तथा मानसिक यातना भोग्नुपरेको भनाइसमेत साहको छ। गत वर्षको फागुन २८ गते साहले उक्त अस्पतालमा बच्चा जन्माएकी थिइन्। आर्थिक, मानसिक र शारीरिक क्षति पुग्यो भनेर अस्पतालविरुद्ध क्षतिपूर्ति मुद्दा दर्ता हुन आएको छ। अदालतबाट विपक्षीलाई म्याद जारी गर्ने काम हुँदैछ, ललितपुर जिल्ला अदालतका स्रेस्तेदार नगेन्द्र कालाखेतीले भने, उपभोक्ता संरक्षण ऐन, २०५० को दफा ५० बमोजिमको क्षतिपूर्ति माग गरिएको छ।"
डोजरले महिला हुत्याउने चालकलाई ज्यान मार्ने उद्योगमा मुद्दा,"बैतडी : बैतडीको दशरथचन्द नगरपालिका वडा नं ९ मा डोजरले महिला हुत्याउने चालक विरुद्ध ज्यान मार्ने उद्योगमा मुद्दा दर्ता भएको छ। स्थानीय गौरी जोशीलाई डोजरले हुत्याएको भिडियो सार्वजनिक भएपछि प्रहरीले नियन्त्रणमा लिएका चालक किशोर बोहराविरुद्ध मंगलबार नै ज्यान मार्ने उद्योगमा मुद्दा दर्ता भई अनुसन्धान भइरहेको जिल्ला प्रहरी कार्यालयका प्रवक्ता प्रहरी निरीक्षक किसन चन्दले जानकारी दिए। जिल्ला अदालत बैतडीबाट १० दिनको म्याद थपेर बोहरामाथि अनुसन्धान भइरहेको प्रहरी निरीक्षक बताए। उनले भने गौरी जोशीको अहिले कोहलपुरमा उपचार भइरहेको छ भन्ने खबर आएको छ। चालकले डोजरले हुत्याएको कुरा बाहिर आएपछि हामीले ज्यान मार्ने उद्योगमा मुद्दा दर्ता गरेर अनुसन्धान अगाडी बढाएका छौं। आरोप पुष्टि भए कानुन अनुसार कारवाही हुने प्रवक्ता उनले स्पष्ट पारे। दशरथचन्द नगरपालिका वडा नं ९ को सुण्न्नाखानदेखि पार्ससम्म जोड्ने सडक निर्माणका विषयमा दुई पक्षबीच विवाद हुँदा झडप भएको थियो। झडपका बेला सडक रोक्नुपर्छ भन्ने पक्षका गौरी जोशीलाई डोजरले हुत्याएको र अहिले उनको कोहलपुरमा उपचार भइरहेको छ। म त गरिब मान्छे, डडेल्धुरा होटेलमा काम गरेर बालबच्चको पालनपोषण गरिरहेको थिएँ, सोमबार यस्तो ब्रजपात आइलाग्यो। गौरीका श्रीमान जगदीश जोशीले भनेहाम्रै जमिनमा डोजर चलाउने हामीलाई नै मार्न खोज्ने कस्तो जमाना आयो ?। दोषीलाई दण्डित गरी आफू न्याय पाउनु पर्ने जोशीले माग गरे। ढुंगा हानाहान हुँदा दुवै पक्षका अन्य सातजना समान्य घाइते भएका थिए। उनीहरुको जिल्ला अस्पतालमा उपचार भएको थियो। पार्ससम्म जोड्ने सडक चिलाउने भन्ने ठाउँमा पुग्दा जमिनवालाहरुले केही दिनभित्रै सबैसँग सहमति गरेर सडक अगाडि बढाउन आग्रह गरेको भएपनि निर्माण पक्षले जबरजस्ती सडक अगाडी बढाउन खोज्दा विवाद उत्पन्न स्थानीय हंशराज जोशीले जानकारी दिए। उनले भने त्यहाँ हामी १५१६ परिवारको सयुक्त जमिन र कुल केही देवताको गुठीको जमिन पनि छ। सबैसँग सहमति गरेर सडक खनौँला भनेको उनीहरुले जबरजस्ती डोजर चलाए। निर्माण पक्षका दिनेश जोशीले भने आफूहरुले सडक निर्माण गर्ने सहमति गरेको र अर्को पक्षले एक्कासी ढुंगामुढा गर्दा झडप भएको दाबी गरे। उनले भने गाउँमा सडक पुर्याउनका लागि झडप भएकै ठाउँबाट लग्नुको विकल्प छैन। आइतबार सडक काट्ने सहमति भएको हो। तर एक्कासी ढुंगामुढा गर्दा अनि झडपको स्थिति आएको हो।"
"आर्यघाटमा आन्दोलन, शव जलाउन नदिने चेतावनी","काठमाडौं : घाट सेवा केन्द्रका कर्मचारीले पशुपति आर्यघाटमा शव जलाउन नदिने भन्दै आन्दोलनको घोषणा गरेका छन्। सेवासुविधा वृद्धिको माग राख्दै घाट सेवा केन्द्रका कर्मचारीले आन्दोलन गरेको जनाएका छन्। उनीहरुले बुधबार बिहानैदेखि अनिश्चितकालका लागि शवदाह गर्ने, दाउरा बोक्ने, खाडल खन्नेलगायतका सबै कामहरु बन्द गरेको सूचनासहितको ब्यानर आर्यघाट क्षेत्रमा राखेका छन्। शव जल्न बन्द हुने स्थिति आएपछि पशुपति क्षेत्र विकास कोष र आन्दोलनरत पक्षबीच वार्ता भइरहेको जनाइको छ।"
मुद्दा फिर्ता लिन प्रलोभन,"रौतहट : मोहम्मद अफताब आलम पक्षधरले मुद्दा फिर्ता लिन पीडितलाई प्रलोभन देखाउन थालेको छ। श्रीनारायण सिंहलाई १० लाख रुपैयाँ लिएर पछि हट्न दबाब आइरहेको खुलेको छ। पैसा लिई मिलापत्र गर्न धेरै किसिमको प्रलोभन आइरहेको छ, उनले भने, मैले हुँदैन भनेको छु। के मैले खसीबाख्रा पालेको थिएँ र ? छोरो जन्माएर पालेको थिएँ हजुर। आलम छुटेर आए आफू र परिवारका सदस्यको ज्यान जोखिममा पर्ने उनको भनाइ छ। उनलाई जमानत मिल्नु हुँदैन। उनी पक्षधरले हामीलाई मिल्न भनिरहेको छ, उनले भने, मुद्दा फिर्ता ली नत्र तेरो म्याद छठसम्म मात्र छ भन्छन्। मैले यो कुरा प्रहरीलाई भनेको छु। उनको परिवारको सुरक्षा गर्न जिल्ला प्रहरीले असइको कमान्डमा टोली खटाएको छ। प्रहरीले चौबीसै घण्टा घर र गाउँमा पहरा दिइरहेको छ। मेरो एक मात्र अनुरोध छ, यस्तो जघन्य अपराध गर्नेलाई छोड्नु हुँदैन, उनले भने, कडाभन्दा कडा कारबाही गर्नुपर्छ। यमुनामाई४ सरुअठाका २२ वर्षीय त्रिलोकप्रताप सिंह र २४ वर्षीय ओसी अख्तर (बम विस्फोटका घाइते)लाई इँट्टाभट्टामा जलाएर मारेको अभियोग आलमविरुद्ध लागेको छ। प्रहरीले २६ असोजमा तत्कालीन सांसद आलमलाई पक्राउ गरेको थियो। जिल्ला अदालत गौरबाट म्याद लिई अनुसन्धान गरिरहेको प्रहरीले जनाएको छ। त्रिलोकप्रतापका बुवा श्रीनारायण र ओसीकी आमा रुक्सना खातुनले आलमविरुद्ध २०६५ वैशाख ९ गते प्रहरीमा किटानी जाहेरी दिएका थिए। त्यसमा आलमका भाइ मो महताब आलमसहित मोबिन आलम, शेख भदई र शेख सवेजको पनि नाम परेको थियो। उनीहरू फरार छन्। रुक्सनाकोे २०६७ माघ १० मा हत्या भएको थियो। माइतबाट फर्किंदै गर्दा गाउँनजिकै उखुबारीमा कञ्चटमा गोली हानेको अवस्थामा उनी मृत भेटिएकी थिइन्। बमबारुद बनाउने तथा विस्फोटनसम्बन्धी कसुर र घटनाका घाइते तथा प्रत्यक्षदर्शी भनिएकाहरूको बयानका आधारमा कर्तव्य ज्यान मुद्दामा आलमविरुद्ध अनुसन्धान भइरहेको रौतहटका एसपी भूपेन्द्र खत्रीले बताए। आलमले भने आफूलाई झुटो मुद्दामा फसाइएको जिकिर गर्दै आएका छन्। पहिलो संविधानसभा निर्वाचनको अघिल्लो दिन (२७ चैत २०६४ गते साँझ) राजपुर फरदवामा बम विस्फोट भएको थियो। बुथ कब्जा गर्ने प्रयोजनका लागि ल्याइएका बम विस्फोट भएको र त्यसमा करिब २४ जना घाइते भएको दाबी गरिएको छ। आलमले घटना लुकाउन मृतक मात्र होइन, घाइतेलाई गाउँनजिकै इँटाभट्टामा जलाएको पीडित पक्षको आरोप छ। त्यसविरुद्ध साबिक सरुअठा गाविसका सिंह र खातुन मात्रै प्रहरीमा पुगेका थिए। अन्यको हकमा अनुसन्धानै भएको छैन। विस्फोटबाट क्षति पुगेको घर राति नै मर्मत गरिएको जनाइएको छ। इँटाभट्टा घटनाको केही वर्षपछि बन्द भएको थियो। प्रहरीप्रशासनलाई २०२० लाख दिएर घटना लुकाइयो ७९ वर्षीय श्रीनारायण सिंह बम विस्फोटमा मारिएका त्रिलोकप्रतापका बुवा हुन्। यमुनामाई४ सरुअठाका उनी छोराको हत्यामा संलग्न दोषीलाई कारबाहीको मागसहित १२ वर्षदेखि भौतारिँदै थिए। अन्नपूर्ण पोस्ट्को टोली मंगलबार उनको घर पुग्दा प्रहरी टोली सुरक्षामा खटिएको थियो। मधेसी आयोगका अध्यक्ष विजय दत्त उक्त घटनाका विषयमा श्रीनारायणसँग कुरा गर्दै थिए। श्रीनारायणले विस्फोटमा छोरा घाइते भएको र इँटाभट्टामा लगेर जिउँदै जलाइएको सुनाए ः मेरो छोरो त्रिलोकप्रताप भारतको सीतामढीमा बीए पहिलो वर्षमा पढिरहेका थिए। चुनाव प्रचारका लागि उनलाई बोलाइयो। भाषण गर्न राम्रो थियो। उनको बोलीमा दम थियो। अफताब आलमले उनलाई बोलाउन मानिस पठाए। १७ चैत २०६४ मा घर आए। उनी १८ गतेदेखि खटिन गाउँगाउँ जान थाले। गहुँ काटेर भित्र्याउने सिजन थियो। म त्यसमै व्यस्त थिएँ। साँझ घर आउँदा उनकी आमाले भनिन् मन्त्रीज्यूले त्रिलोकलाई चुनावमा घुम्न लगे। आलमका भाइ महताब आलमले घर अगाडि गाडी रोके। उनका सहयोगी शेख भदईले त्रिलोकलाई लिएर गएका थिए। मेरो छोरोले जान इन्कार गर्यो। उसले भन्यो तपाईंको चुनावमा मान्छेहरू मर्छन्। उनीहरूले भने तपाईंविरुद्ध हत्या आरोप लागे पनि केही हुँदैन। मेरै पार्टीको सरकार छ। गृहमन्त्री मेरै पार्टीको छ। त्यसपछि त्रिलोक चुनाव प्रचारमा गयो। २७ गते साँझ ५६ बजेतिर राजपुर फरदवामा बम विस्फोट भयो। चुनावको बेला छ, कतै केही भयो होला। गम्भीर भएर सोचिनँ। भोलिपल्ट म रुक्सना खातुनको घर गएँ। रुवाबासी चलिरहेको थियो। शेख इद्रिसको घरमा बम विस्फोट भएको थाहा पाएँ। बममा परेर मेरो छोरो (ओसी अख्तर) मर्यो तेरो छोरो पनि मर्यो। जब मलाई रुक्सनाले भन्नुभयो तब मेरो होसहवास उड्यो। मतदातालाई आतंकित पार्न कोठामा बम भण्डारण थियो। त्यहीं विस्फोट भयो। घर रातारात मर्मत गरियो। दुई जना नेपाली र २० जना बम बनाउने पेसेवर भारतीय थिए। सबै घाइते भए। थोरबहुत छर्रा लागेकाहरूको उपचार गाउँमै भयो। सलाइन पानीमा जहर (विष) हालेर बेहोस बनाइयो। त्यति खेर जिल्ला प्रहरीका एसपी लक्ष्मण न्यौपाने थिए, सशस्त्रका एसपी रामकृष्ण लामा र सीडिओ दुर्गा भण्डारी। २०२० लाख रुपैयाँ दिएर प्रहरी प्रशासनलाई घटना लुकाउन दिइयो। हामीलाई यो कुरा पछि थाहा भयो। प्रहरीमा उजुरी दिएँ तर दर्ता गर्न मानेन। पछि हुलाकबाट जाहेरी पठाएँ। सरकारी वकिल कार्यालयले मुद्दा नचल्ने निर्णय गर्यो। न्यायको आसमा त्यसपछि काठमाडौं गएँ। २०६७ माघमा रुक्सनाको हत्या भयो। त्यसपछि म एक्लै परें। तापनि म लडिरहें। सर्वोच्च अदालतले गम्भीर अनुसन्धान गर्न भन्यो। रौतहटमा १४१५ जना एसपी आएगए, कसैले सुनवाइ गरेनन्। उनीहरू सांसद अफताब आलमकै संरक्षणमा लागे। प्रहरीले चासो नलिएपछि म फेरि काठमाडौं गएँ। अदालतमा मानहानिको उजुरी गरें। फैसला कार्यान्वयन निर्देशनालयले जिल्ला प्रहरी कार्यालय रौतहटलाई पत्र पठायो। एसपी भूपेन्द्र खत्रीले अफताब आलमविरुद्ध एक्सन लिए। बम विस्फोटबारे जो बोल्थ्यो उही मारिन्थ्यो सम्सुल मियाँ बमकाण्डमा मारिएका २४ वर्षीय ओसी अख्तरका ससुरा हुन्। अख्तर र उनको घर यमुनामाई४ मा एउटै टोलमा छ। बम विस्फोटपछि घाइतेलाई इँटाभट्टामा जलाएको आफूले देखेको उनले सुनाए। घटना विचित्र किसिमको छ। त्यो दिन सम्झेर मेरो जीउ सिरिंग हुन्छ। बम पड्केको दिन अर्थात् २७ चैत २०६४ मा म सर्लाहीको लालबन्दीमा थिएँ। लालबन्दीबाट तरकारी किनेर काठमाडौं पठाउने काम गर्थें। चुनावका कारण गाडी एक दिन पहिलेदेखि बन्द थियो। २७ गते बिहानै ज्वाइँ (अख्तर)लाई फोन गरें। मोटरसाइकल लिएर गाउँबाट ३० किलोमिटर दूरीको चन्द्रनिगाहपुरसम्म आउन भनें। हुन्छ भन्नुभयो। म चन्द्रनिगाहपुर आइपुगें। तर, मोटरसाइकल आइपुगेन। छोरीलाई घरमा फोन गरें। जवाफ आयो आलमका भाइ महताबका मान्छे आएका थिए। उनीहरूसँगै गयो। यस्तो सुनेर रिस उठ्यो। चुनावमा बम बनाउँदै पड्काएर, मान्छे आतंकित पारेर, बुथ कब्जा गरेर चुनाव जितेको देखेको थिएँ। ज्वाइँ चुनावमा गएको सुनेर मलाई नराम्रो लाग्यो। भोलि केही नराम्रो भयो भने के हुन्छ ? किन लगेको भन्दै मनमनै रिसाएँ। मेरा ज्वाइँ दुबई बस्थे। दुई महिनाको छुट्टीमा घर आएका थिए। रिक्सा भाडामा लिएर घर पुगें। साँझ पर्दैथ्यो तर ज्वाइँ घर आएनन्। मनमा बेचैनी बढ्न थाल्यो। म ज्वाइँलाई खोज्न हिँडें। जब घरबाट केही दूर गएँ, बम पड्किएको आवाज आयो। पक्राउ परेका आलम सांसद पदबाट निलम्वित आलम प्रकरण : प्रमाण लुकाउन इँटाभट्टै बन्द निलम्बित सांसद आलमलाई सात दिनको म्याद थप हत्या अभियोगमा पक्राउ परेका सांसद आलम बोल्न मानेन् हत्या आरोपमा पक्राउ परेका सांसद आलममाथि सात दिनको म्याद थप भोट खसाल्न आएकालाई इँटाभट्टामा जलाए आलमको बचाउ गर्दै देउवाले भने, १२ वर्षअघिसम्म सरकार के हेरेर बसेको थियो ? आलम मुद्दामा बोली फेर्दै देउवा : कांग्रेस अनुसन्धानको विपक्षमा उभिन सक्दैन निलम्बित कांग्रेस सांसद आलमलाई पाँचदिन थुनामा राख्न अनुमति मान्छेको भागाभाग भयो। राजपुर कुरिया बजार गएकाहरू दौडिँदै फर्किंदै थिए। सबैले भन्थे बम पड्कियो, धेरै मान्छे घाइते भएका छन्। सेराजुलले आफ्नै आँखा अगाडि बम पड्किएको खबर मलाई सुनाए। त्यसमा अख्तर परेको उनले बताए। कसैलाई जान दिइएको थिएन। म जब बम पड्किएको ठाउँमा पुगें। अफताबका मान्छेले यो सीआईडी हो। यसलाई समात् भने। अँध्यारो भइसकेको थियो। म व्याकुल थिएँ। नजिकै गहुँबारीमा लुकें। भोकै रात काटें। जब राति १२ बज्यो तब प्रहरीको गाडी देखें। सँगै ट्र्याक्टर थियो। जाऊ तिम्रो अहिले जरुरी छैन, इँट्टाभट्टाको चिम्नीमा बसेकाहरू उनीहरूले भगाइदिए। म नजिकै थिएँ। सबै कुरा देखिरहेको थिएँ, सुनिरहेको थिएँ। घाइतेहरूलाई इँटाभट्टामा पोलिदियो। जब बिहान हुँदै गयो त्यसपछि नहर र खोलाको बीच हुँदै भागेर घर आइपुगें। घटनाको बारेमा बुझ्न गाउँ पसे मारिन्थ्यौं। म भिखारीको भेषमा गाउँमा छिरें। च्यातेको लुगा लगाएर गाउँ घुम्न थालें। भीख मागें, घटनाको सत्यता बुझ्न गाउँ डुलें। भीखमंगाको भेषमा सत्य कुरो पत्तो लाग्यो। अफताब आलमले अनर्थ गर्यो भनेर कोही बोलेनन्। घरमा कानेखुसी गर्थे। जो त्यस विषयमा बोल्थ्यो त्यो मारिन्थ्यो त्यति खेर। त्यसपछि कानुनी प्रक्रियामा अघि बढ्यो। मानवअधिकारकर्मीको सहयोगमा हुलाकबाट अफताब आलमलगायत अन्यविरुद्ध जाहेरी हालियो। त्यस बीचमा प्रशासनले हामीसँग धेरै ज्यादती गर्यो।"
काष्ठमण्डप पुनर्निर्माणमा काठ अभाव,"काठमाडौं : मरु सत्तल (काष्ठमण्डप) को पुनर्निर्माणमा १२ हजार क्युफिट काठ अपुग भएको छ। हालसम्म चार हजार ३८ क्युफिट काठ प्रयोग भएको काष्ठमण्डप निर्माणमा बाँकी काठको प्रर्वद्धन गर्ने बाँकी छ। मंगलबार काष्ठमण्डप पुनर्निर्माण समितिले सार्वजनिक गरेको विवरणमा काठको प्रयोग चार ४ हजार क्युफिटमात्र भएको उल्लेख छ। ०७२ को भूकम्पले काष्ठमण्डप पूर्णरूपमा भगनावशेष भएपछि अहिले पुनर्निर्माण भइरहेछ। काष्ठमण्डप सिंगो रूखको काठले बनेको किंवदन्ती छ। भूकम्पपछि यसको पुनर्निर्माण काठबाटै बनाउन त्यति सजिलो भने थिएन। त्यसमाथि राम्रो काठको खोजी गर्नु त्यति नै महत्वपूर्ण विषय थियो। २०७५ साउनमा मन्त्रिपरिषद्ले नेपाल विद्युत् प्राधिकरणको चार सय केबी प्रसारण लाइनका लागि काटिने रुख काष्ठमण्डप पुनर्निर्माणका लागि दिने निर्णय भएपछि काष्ठमण्डपको काम अघि बढेको थियो। त्यतिबेला काठकै खोजीमा काष्ठमण्डपको पुनर्निर्माणमा ढिलाइ भयो। अहिले यो समस्या पुन आइपरेको हो। काठ छनोट गरी ल्याउन त्यति सजिलो नभएको भन्दै समितिका सचिव गौतम डंगोलले भने, काष्ठमण्डपका लागि अझै काठको आवश्यकता छ, काठ पाउन त्यति सजिलो छैन। पहिलो चरणको काठ खरिदका लागि समितिले टिम्बर कर्पोरेसन अफ नेपाल (टिसिएन) मार्फत महोत्तरीको बर्दिबास टुटेश्वरनाथ साझा वन र गढता साझा वनसंग खरिदको सम्झौता गरेको थियो। दोस्रो चरणमा समितिले अमलेखगञ्जमोतिहारी पेट्रोलियम पाइपलाइन निर्माण गर्दा काटिएको रुखलाई निर्माणमा प्रयोग गरेको छ। तेस्रो चरणमा ल्याइने काठको विषयमा समितिमा छलफल भइरहेछ। सम्भवत प्रदेश ७ का जंगलबाट काठ ल्याइने समितिका सचिव डंगोलले जानकारी दिए। काष्ठमण्डप पुनर्निर्माणका लागि पुरातत्व विभागले १७ हजार क्युफिटसम्म काठ प्रयोग गर्न अनुमति दिएको छ। तर समितिले १५ हजार भन्दामाथि नजाने बताएको छ। काष्ठमण्डप पुनर्निर्माणका लागि सबैभन्दा महत्वपूर्ण चारवटा मूल थाम पुस १७ गते काठमाडौं भित्र्याइएको थियो। पहिलेको महानगरीय प्रहरी परिसर हनुमानढोकामा करिब २५ फिटका १५१५ इन्चका काठ तयार पारियो। ०७५ माघमा चार ओटै मुलथाम ठड्याइयो। ०७६ जेठसम्ममा दोस्रो घेराको सबैतिर थाम राखियो। बाँकी यहि सालको भदौमा इन्द्रजात्राको अवसर पारेर काष्ठमण्डपका सबै थाम उठाइयो। आर्किटेक सुदर्शन राज तिवारीका अनुसार काष्ठमण्डपमा हालसम्म परीक्षण पश्चात नयाँ पुराना काठ प्रयोग भएका छन्। अहिलेसम्म पुनर्निर्माणमा राम्रै काम भएको छ, तिवारीले भने, प्रयोग गरिने काठ अझै परीक्षणमा पठाएका छौं। भूकम्पपछि बेलायतको डुरहम विश्वविद्यालयका अनुसन्धानकर्तासँगको सहकार्यमा काष्ठमण्डप उत्खन्न भएको हो। उत्खनन्का क्रममा काष्ठमण्डप सातौं शताब्दीमै बनेको निष्कर्ष निक्लिएसँगै काष्ठमण्डपको महत्व झनै बढेको छ। जनस्तरबाट मौलिक शैलीमा काष्ठमण्डपको पुनर्निर्माण गर्नुपर्ने आवाज आएपछि काठमाडौं महानगरपालिकाले सोही जनादेश अनुसार कार्य अघि बढाएको थियो। हाल पुनर्निर्माणको कार्य धमाधम भइरहेको छ। प्रदेश ३ का सांसद राजेश शाक्यले एक वर्षमा काष्ठमण्डपको ५० प्रतिशत काम सकिएको बताएका छन्। हामी अबको दुई वर्षमा काष्ठमण्डपलाई पुरा सकाउँर्छौं, अध्यक्ष शाक्यले भने। तर काठको अभावमा पुन निर्माणको समय पछि धकेलिने सम्भावना पनि देखिन्छ। समितिका अनुसार १५ सय वर्ष पुराना काठ अझै प्रयोग गर्न सकिने अवस्थामा छन्। काष्ठमण्डपको मुल चार थाममा एक थाम पुरानै प्रयोग भएको छ भने दोस्रो तहमा २ र तेसा्रे तहमा ४ पुराना थाम प्रयोग भएका छन्। अहिलेसम्म चार सय रुख काष्ठमण्डपमा प्रयोग भइसकेको छ।"
"जनकपुरमा गोली चल्यो, एकको मृत्यु",जनकपुरधाम : धनुसास्थित जनकपुर गोली चल्दा एकजनाको मृत्यु भएको छ। जनकपुरधाम उपमहानगरपालिका१४ मुजेलिया स्थित विद्युत प्राधिकरण नजिकै बुधबार चलेको गोली लाग्दा ४० वर्षे मजोन साहको मृत्यु भएको हो। मुजेलियाकास्थित पंकज चौधरीको घरमा मनोज पैसा माग्न जादा दुईपक्षबीचको विवादमा गोली चलेको थियो। मृतक मनोजसँग पंकजले ऋण लिएकाले त्यही ताकेता गर्न जाँदा गोली प्रहार भएको प्रत्यक्षदर्शी अमित कुमार साहले बताए। गोली प्रहारबाट मृत्यु भएका मनोजको शव प्रादेशिक अस्पताल जनकपुरधाममा राखिएको छ। गोली प्रहारगरी भाग्दै गरेका चौधरीलाई प्रहरीलाई नियन्त्रणमा लिएको प्रहरी उपरीक्षक शेखर खनालले जानकारी दिए। प्रहरी हिरासतमा रहेका चौधरिको साथबाट प्रहरीले १ थान अटोमेटिक पेस्तोल र त्यसमा लाग्ने गोली १९ थान र १ थान नलकटुवा पेस्तोल र त्यसमा लाग्ने तीन राउण्ड गोली बरामद गरिएको प्रहरीले जनाएको छ।
"तनहुँमा चितुवाको बिगबिगी, नियन्त्रण गर्न 'विशेष दस्ता'","दमौली : चितुवा नियन्त्रणका लागि 'विशेष दस्ता' परिचालित गरिने भएको छ । १८ महिनाको अवधिमा पाँच बालबालिकाको ज्यान गएको र कैयौं घाइते भएका थिए।चितुवा नियन्त्रणका लागि भानु नगरपालिकाका प्रभावित क्षेत्रमा दस्ता परिचालन गरिने जिल्ला प्रशासन कार्यालय तनहुँले जनाएको छ। सशस्त्र प्रहरी बलका सुरक्षाकर्मीको विशेष सहयोगमा हाल १९ जना सुरक्षाकर्मीको टोली परिचालन गरिने प्रमुख जिल्ला अधिकारी रुद्रप्रसाद पण्डितले बताए । गत शुक्रबार स्थानीय बजगाइंडाँडा निवासी सोनिया अछामीमाथि आक्रमण गरे पछि चितुवा नियन्त्रणका लागि विशेष व्यवस्था गर्न प्रशासनमाथि दबाब परेको थियो । यस अघि पनि पासो राख्ने र नियमित गस्ती गर्ने गरिए पनि चितुवाको प्रभाव कम हुँदा गस्ती रोकिएको थियो । तर गस्ती कम भएकै बेला चितुवा सक्रिय हुन थाले पछि तनहुँ प्रशासनले गृह मन्त्रालयसँग विशेष दस्ता गठनका लागि सहयोग मागेको थियो । गृह मन्त्रालयको अनुमतिपछि सशस्त्र प्रहरी बलको सहयोगमा दस्ता परिचालन गरिने प्रजिअ पण्डितले बताए । सशस्त्र प्रहरी बलअन्र्तगत पश्चिम क्षेत्रमा कार्यरत अनुभवी सिकारी १० जना, नेपाल प्रहरीका चारजना र सशस्त्र वनरक्षक चारजना गरी १९ जनाको टोली नियन्त्रणका लागि भानु नगरपालिकामा परिचालित गरिने पण्डितले बताए । टोली बिहीबारसम्म परिचालन गर्ने प्रशासनको तयारी छ । यसअघि भने सशस्त्र प्रहरी बल मनकामना गण भानु र नेपाल प्रहरी तथा स्थानीय वनरक्षक गस्तीमा खटिइरहेका छन् । उनीहरुको ठाउँ विशेष दस्ताले लिने बताइन्छ । टोलीले आवश्यक परे गोली हानेर चितुवा मार्न सक्नेछ । सम्भव भएसम्म नियन्त्रणमा लिने प्रशासनको तयारी छ । यसअघि नै स्थानीयको सहयोगमा नौवटा पासो सामुदायिक वनमा राखिएको छ । थप पासो पनि राख्ने र गस्ती पनि बढाउने नीति प्रशासनको छ । 'अब चितुवा समस्या समाधान नहुँदासम्म गस्ती गर्ने सहमति भएको छ,' वन डिभिजन प्रमुख केदार बरालले भने । के हो विशेष दस्ता ? प्रशासनले गठन गरेको विशेष दस्तामा खटिएका दुई सुरक्षा निकाय र वनरक्षकहरु सबै सिकार गर्न अनुभवी मानिन्छन् । वस्तुस्थितीबारे जानकारी भएका स्थानीय वनरक्षक समेतको सहभागीतामा गठित दस्तामा तनहुँ आसपासका क्षेत्रबाट थप सुरक्षाकर्मी आइपुग्ने प्रजिअ पण्डितले बताए । 'हरसम्भव तरिकाले चितुवा समस्या समाधानका लागि दस्ता गठन गरिएको हो,' उनले भने । चितुवाको गतिविधि निगरानी गर्दै नियन्त्रणमा लिन नसके गोली प्रहार गर्नका लागि टोलीमा अनुभवी सिकारी सुरक्षाकर्मी पनि समावेश गरिएको छ। थप सुरक्षाकर्मी थपिएपछि गस्ती अझ सघन हुने सुरक्षा श्रोतको भनाइ छ ।"
भर्नामा किर्ते गर्ने तीन सैनिक पक्राउ,"काठमाडौं : सैन्य भर्नामा अनियमितता गरेको आरोपमा तीन सैनिक अधिकारी परेका छन्। पक्राउ पर्नेमा २३ जना सेटिङकर्ता र नक्कली परीक्षार्थी पनि छन्। हवल्दार र दुई जवान सैनिक हिरासतमा छन्। जंगीअड्डाले अनुसन्धान प्रक्रियामा रहेको भन्दै उनीहरूको नाम खुलाएको छैन। सैनिक प्रहरीले उनीहरूलाई हिरासतमा राखेर अनुसन्धान गरिरहेको छ। भर्ना छनोट भइरहेको सुर्खेतस्थित उत्तरपश्चिम पृतना हेडक्वार्टरमा परीक्षार्थीका लागि नक्कली परिचयपत्र बनाई किर्ते गरेको आरोप उनीहरूविरुद्ध लागेको छ। सोही केन्द्रमा नक्कली परीक्षार्थी पठाई परीक्षा दिन लगाउने वास्तविक परीक्षार्थी ६ जना पनि पक्राउ परेका छन्। गैरसैनिकविरुद्ध प्रहरीले अनुसन्धान गरिरहेको छ। सेनाका प्रवक्ता विज्ञानदेव पाण्डेले सैन्य भर्ना प्रक्रियामा अनियमिता गर्नेमाथि अनुसन्धान भइरहेको बताए। अनियमिततामा संलग्न सैनिक अधिकारीसमेत पक्राउ परेका छन्, प्रवक्ता पाण्डेले अन्नपूर्णसँग भने। उनीहरूले स्वविवेकले किर्ते गरे वा माथिको आदेश पालना गरेका हुन् भन्नेबारे सैनिक मुख्यालयले अनुसन्धान गरिरहेको छ। उनीहरूको अन्य कनेक्सनबारे सैनिक प्रहरी अनुसन्धानमा छ। भर्ना अनियमिततामा अधिकृत तहका सैनिकसमेत तानिने सम्भावना छ। भर्ना छनोटमा अनियमितता रोक्न जंगीअड्डाले भर्ना केन्द्रलगायत स्थानमा सैनिक जासुस छाडेको छ। सादा पोसाकमा खटिएका उनीहरूले सेटिङ गर्ने सैनिक अधिकारी र बिचौलियाको पहिचान गरेका थिए। फरार रहेका केहीको खोजी भइरहेको सेनाले जनाएको छ। प्रधानसेनापति पूर्णचन्द्र थापा योग्य व्यक्तिले मात्र सेनामा प्रवेश पाऊन् भन्ने पक्षमा छन्। बिचौलियाले सैन्य भर्नामा विभिन्न चरणमा उत्तीर्ण परीक्षार्थीको घरघरमा गएर अर्को चरणमा पास गराइदिने भन्दै पैसा लिने गरेका थिए। उनीहरूलाई पनि प्रहरीले पक्राउ गरेको छ। सेनाले गत साउन १९ गते ५ हजार ८ सय सैन्य पदका लागि आवेदन मागेको थियो। सेनाले ४० भर्ना केन्द्रबाट भर्ना लिइरहेको छ। गत वर्ष सैनिक मुख्यालयले छनोट प्रक्रियामा अनियमितता गर्ने तीन अधिृकतसहित १ सय १२ सैनिक अधिकारीलाई बर्खास्त गरेको थियो। तत्कालीन प्रधानसेनापति राजेन्द्र क्षत्रीका पालामा आर्थिक सेटिङमा गर्भवतीलाई पनि भर्ना गराउन लागेको पाइएको थियो। अन्तर्वार्ताका क्रममा गर्भवती भएको खुलेपछि छनोट समितिले उनको परीक्षा प्रक्रिया रद्द गरेको थियो। अनियमितता नहोस् भनेर सेनाले छनोट प्रक्रियामा थप कडाइ गरेको छ। बायोमेट्रिक्स प्रणालीबाट परीक्षार्थीको कागजपत्र परीक्षण गरिएको छ। सेनाले भर्ना छनोट प्रक्रियालाई स्वच्छ, निष्पक्ष र स्वस्थ प्रतिस्पर्धात्मक बनाउन प्रमाणीकरण गर्ने स्थान (भेरिफिकेसन डेस्क) स्थापना गरेको छ। सुर्खेत प्रहरीले सैन्य भर्नामा सहभागी नौ नक्कली परीक्षार्थीलाई पक्राउ गरेको छ। सेनाको जुम्लास्थित नम्बर २४ बाहिनी अड्डाबाट २ जना र कैलालीस्थित नम्बर ५ बाहिनी अड्डामा भर्ना छनोट चलिरहेका बेला ५ जना नक्कली परीक्षार्थी पक्राउ परेका छन्। प्रहरीले अन्य तीन केन्द्रमा लेनदेनमा संलग्न ३ सेटिङकर्ता र नक्कली परीक्षार्थीलाई पक्राउ गरेको छ।"
वृद्ध हत्या गर्ने अढाइ वर्षपछि पक्राउ,विराटनगर : बोक्सोको आरोप लागेका वृद्धको हत्या गरेर फरार रहेका एकजनालाई प्रहरीले मोरङको रंगेलीबाट अढाई वर्षपछि पक्राउ गरेको छ। बन्चरो प्रहार गरेर रंगेली नगरपालिका ९ दर्वेसाका ६४ वर्षीय पहाडचन राजवंशीको हत्या गर्ने सोही ठाउँका १९ वर्षीय भरतलाल राजवंशी मंगलबार राति पक्राउ परेको प्रदेश १ प्रहरी कार्यालय विराटनगरका प्रवक्ता एसएसपी शेखर कोइरालाले बताए । घटनापछि फरार रहेका भरतलाई गाउँमै फर्किएर लुकिछिपी बसेको अवस्थामा इलाका प्रहरी कार्यालय रंगेलीबाट खटिएको प्रहरी टोलीले पक्राउ गरेको उनको भनाइ छ ।कोइरालाले बन्चरो प्रहार गरेर २०७४ साल असार ११ गते बाटो ढुकेर भरतले वृद्धको हत्या गरेको बताए । हत्यापछि झाडीमा बन्चरो फ्यालेर फरार भएका उनलाई लामो समयपछि प्रहरीले पक्राउ गरेको हो । प्रहरीले फ्यालेको ठाउँमा बन्चरो खोजी गरे पनि फेला पार्न सकेन । प्रहरीकाअनुसार हत्याअघि वृद्धलाई बोक्साको आरोप लगाएर स्थानीय बासिन्दाले पनि यातना दिएका थिए । बोक्साको आरोप लगाउँदै गाउँबाट विस्थापित गराइएका उनको स्थानीय प्रशासन र संघ संस्थाको पहलमा पुनर्स्थापना भएको केही समयमै हत्या भएको प्रहरीले जनाएको छ । प्रहरीले घटनाका बारेमा थप अनुसन्धान थालिएको बताएको छ । हत्या गरेर फरार रहेका युवा र हत्या गरिएका वृद्धको ठेगाना मोरङको रंगेली नगरपालिका९ दर्वेसा हो ।
"बराहक्षेत्रमा आगलागी, दुई पसल जलेर नष्ट","इटहरी : बराहक्षेत्र नगरपालिका ५ कालाबन्जरमा आगलागी हुँदा दुईवटा पसल जलेर नष्ट भएका छन् । स्थानीय जडेज माविको व्यापारिक भवनमा रहेको वेदबहादुर कार्की र गोविन्द विष्टका होटल र पसलमा आगलागी भएको हो । इटहरी तथा धरानको बारुण यन्त्रका साथै स्थानीय, नेपाल प्रहरी, सशस्त्र प्रहरीको प्रयासमा राति करिब ११:२० बजे आगो नियन्त्रणमा आएको स्थानीयले बताए। बन्द सटरभित्रबाट एक्कासी आगो सल्केको स्थानीयले देखेपछि वारुणयन्त्रलाई बोलाइएको थियो । आगलागीको कारण र क्षतिको विवरण भने आउन बाँकी छ।"
