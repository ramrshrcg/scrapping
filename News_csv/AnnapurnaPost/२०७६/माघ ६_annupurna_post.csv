शीर्षक,विवरण
दोहोरो मापदण्ड,"सरकारले मुलुक र जनतालाई थितिमा राख्न ऐन, नियमावली, विनियावलीलगायत कानुनी दस्ताबेज तयार पार्छ। यस्ता ऐन, नियमावली र विनियावली सबैका लागि बराबर मान्य हुन्छ। यो ऐनले पहुँचको भरमा कसैलाई छाड्ने र पहुँच नहुनेलाई कारबाही गर्ने भन्ने व्यवस्था गरेको हुँदैन। तर यही ऐनको प्रयोग गरी सरकारले आफू मातहतका निकायलाई गल्ती गर्दा पनि उन्मुक्ति दिने र निजीलाई कारबाही गर्ने गलत अभ्यासको परिपाटी सुरु गरेको छ। गत असोजबाट कार्यान्वयनमा आएको उपभोक्ता संरक्षण ऐनलाई पनि सरकारले आफूखुसी बदनियतपूर्वक व्याख्या गरी बेइमानी गरेको छ। सरकारले पछिल्लो समयमा आफ्नालाई संरक्षण र निजीलाई कारबाही गर्ने नीति लिएको देखिन्छ। यस्तो रवैयाका कारण निजी क्षेत्र सरकारबाट त्रसित मात्र होइन सशंकित पनि भएको छ। यसले गर्दा निजी क्षेत्र उद्योग, कलकारखानामा लगानी गर्न हच्किँदै आएका छन्। उद्योग, वाणिज्य तथा आपूर्ति मन्त्रालयले उपभोक्ता संरक्षण ऐनको पूर्ण कार्यान्वयनको जिम्मा वाणिज्य आपूर्ति तथा उपभोक्ता संरक्षण विभागलाई दिएको छ। आम उपभोक्तालाई गुणस्तरीय वस्तु आपूर्ति सुनिश्चित गर्न, बजारलाई स्वच्छ र अनुशासित बनाउने जिम्मा विभागको हो। तर, त्यही विभागले एकै प्रकृतिको कसुर मा सरकारी खाद्य व्यवस्था तथा व्यापार कम्पनीलाई उन्मुक्ति र निजी क्षेत्रलाई लाखौं रुपैयाँ जरिबाना गराएको पाइएको छ। विभागले यो ऐनको दुरुपयोग गरी एउटै कसुरमा सरकारी संस्थानसँग एक प्रकारको र निजी क्षेत्रसँग अर्को व्यवहार गरेको छ। यसरी ऐनलाई कार्यान्वयन गर्ने निकाय नै प्रभावमा परी सरकारी संस्थान र निजी क्षेत्रसँग फरकफरक व्यवहार गर्दै जाने हो भने कानुनी शासनको खिल्ली उडाइएको ठहर्छ। ऐनले परिकल्पना गरेको स्वच्छ बजार र गुणस्तरीय वस्तुमा आम नागरिकको सहज पहुँच कदापि पुग्न सक्दैन। वर्षाैंदेखि सामान्य नागरिकलाई लेबलबिनाको चामल, सिमी, फापरलगायत दैनिक उपभोग्य वस्तु बिक्री गर्ने खाद्य व्यवस्था तथा व्यापार कम्पनीलाई कुनै कारबाही नगरी विभागले उन्मुक्ति दिएको छ। कम्पनीको प्रमुख कार्यकारी अधिकृत विभागकै महानिर्देशक हुने व्यवस्था छ। यही विभागले विभागीय मन्त्री र सचिवको निर्देशनमा भने पिउने पानी उत्पादन गर्ने निजी क्षेत्रका एक कम्पनीलाई भने लेबल उल्लेख नभएको अभियोगमा घटना भएको भोलिपल्टै एक लाख रुपैयाँ जरिवाना गरायो। सिंहदरबारमा बस्ने मन्त्री र सचिवले प्रयोग गर्ने पानीको बोतल लेबलबिनाको भेटिँदा निजी क्षेत्रलाई कारबाही गर्ने विभागले सर्वसाधारणले लेबलबिनाकै कम्पनीको दैनिक उपभोग्य वस्तु उपभोग गर्दा महिनौंसम्म कुनै कारबाही गरेन। यो घटनाले सरकारको कारबाही प्रक्रिया कति न्यायसंगत छ, त्यसलाई प्रतिविम्बित गर्छ। बजारलाई स्वच्छ बनाउन र नीतिगत सुधारका विषयमा सल्लाह सुझाव र निर्देशन दिने संघीय संसद्को उद्योग तथा वाणिज्य र श्रम तथा उपभोक्ता हित समितिको भूमिका पनि उचित भेटिएन। पहिलोपटक अनुगमनमा निस्केको समितिको टोलीले आफ्नै आँखाले लेबल उल्लेख नगरी कम्पनीले दैनिक उपभोग्य वस्तु बिक्रीवितरण गरेको फेला पार्दा पनि कुनै कारबाही नगर्नु आफैंमा शंकास्पद छ। विभागको पछिल्लो पटकको अनुगमन प्रणाली पनि निजी क्षेत्रलाई तर्साउन र आर्थिक जरिवाना गर्न मात्रै सीमित बनेको छ। उपभोक्ता संरक्षण ऐनअनुसार पछिल्लो समयमा विभागले सुरु गरेको अनुगमनको क्रममा साउनदेखि पुस मसान्तसम्ममा गरी नौ सय ३९ वटा फर्ममा अनुगमन गरेको छ। यसमध्ये तीन सय १० वटा फर्मबाट ६६ लाख ९१ हजार रुपैयाँ जरिवाना गरेको छ। यो जरिवाना असुल गर्न विभागले अनुगमनको नाममा २० लाख रुपैयाँ खर्च गरेको छ। साउनदेखि पुस मसान्तसम्म भने दुईवटा मुद्दा मात्रै कारबाही गर्न विभाग सफल भएको छ। बजारलाई स्वच्छ र गुणस्तरयुक्त उत्पादनमा आम उपभोक्ता पहुँच पुर्याउन सबैलाई मान्य र अपनत्व हुने गरी ऐनलाई सफलरूपमा कार्यान्वयन गर्न आवश्यक छ। भविष्यमा यस्तो नियति दोहोरिन नदिन ऐनको दफा ६ ले लेबलको विषयमा गरेको व्यवस्थाअनुसार तत्कालै खाद्य व्यवस्था तथा व्यापार कम्पनीलाई कारबाही दायरामा ल्याउनुपर्छ।"
"जरिवाना पत्रकारलाई होइन, सञ्चारगृहलाई","काठमाडौं : मिडिया काउन्सिलसम्बन्धी विधेयकमा सांसदहरूले पत्रकार लाइसेन्सको प्रावधान राख्नैपर्ने प्रस्ताव राखेका छन्। विधायन व्यवस्थापन समितिको छलफलमा आइतबार राष्ट्रियसभाका सांसदले पत्रकारिता मर्यादित बनाउन यो प्रावधान राख्नुपर्ने भन्दै यस्तो प्रस्ताव गरेका हुन्। अरु काउन्सिल जस्तै मिडिया काउन्सिलमा पनि लाइसेन्सको व्यवस्था राख्नुपर्ने राष्ट्रियसभाका सांसद रामनारायण बिडारीले बताए। यो प्रावधान नेपालका अन्य काउन्सिलमा भएको कुरा हो, मिडिया क्षेत्र कुनै एक्स्ट्राअर्डिनरी क्षेत्र होइन नि, उनले भने, त्यसैले पत्रकार लाइसेन्सको प्रावधान यसमा राख्नुपर्छ। सांसद जीवन बुढाले पनि पत्रकारिता मर्यादित बनाउन यो प्रावधान अत्यावश्यक भएको बताए। विधेयकको दफा १६ मा एउटा उपदफा थपेर यो प्रावधान राख्नुपर्छ, उनले भने, पत्रकारितालाई थप मर्यादित र व्यावहारिक गराउन यसको भूमिका महत्वपूर्ण हुन्छ। राष्ट्रियसभाकै सांसद प्रकाश पन्तले भने यो प्रावधान लागू गर्न गाह्रो हुने बताए। पक्षविपक्षको तर्कपछि समितिका सभापति परशुराम मेघी गुरुङले कानुन मन्त्रालयलाई यसको भाषा मिलाउने जिम्मा दिएका छन्। संसद्मा दर्ता भएपछि विवादित बनेको मिडिया काउन्सिल विधेयकमाथि अहिले विधायन व्यवस्थापन समितिले दफावार छलफल गरिरहेको छ। विधेयकमाथि आइतबार भएको छलफलमा सञ्चार तथा सूचना प्रविधिमन्त्री गोकुलप्रसाद बाँस्कोटालाईसमेत आमन्त्रण गरिएको थियो। छलफलमा मन्त्री बाँस्कोटाले पत्रकारलाई आर्थिक जरिवाना नगरेर सञ्चारगृहलाई गर्नुपर्ने प्रस्तावअघि सारेका छन्। विधेयकमा उल्लेखित कसैको मर्यादा वा प्रतिष्ठामा आँच पुर्याएको देखिएमा काउन्सिलले सम्बन्धित आम सञ्चारमाध्यम, प्रकाशक, सम्पादक, पत्रकार वा संवाददातालाई २५ हजारदेखि १० लाखसम्म जरिवाना गर्न सक्ने प्रावधानको साटो सञ्चारगृहलाई जरिवाना गर्ने प्रावधान राख्नुपर्ने मन्त्री बाँस्कोटाले बताएका हुन्। यो जरिवानामा भने कुनै सीमा राख्न नहुने उनको प्रस्ताव छ। एउटा २५ हजार तलब खाने पत्रकारले यो आर्थिक जरिवाना कसरी तिर्न सक्छ, जरिवाना सञ्चारगृहले तिर्नुपर्ने गर्नुपर्छ, उनले भने, अहिले मिडियाहरू पनि करोडौं, अर्बाैंको लगानीमा सञ्चालन हुन थालिसकेका छन् नि। आर्थिक जरिवानाको जिम्मा मिडिया काउन्सिललाई दिन नहुनेसमेत उनले प्रष्ट पारे। मिडिया काउन्सिलले विवाद मिलाउन मध्यस्थकर्ताको भूमिका निर्वाह गर्नुपर्छ, पीडितलाई मलमपट्टी गर्न सहयोग गर्नुपर्छ, त्यति पनि भएन भने चेतावनी पनि दिन सक्छ, उनले भने, आर्थिक जरिवानाको फैसला गर्ने विषय अदालती निरुपणको विषय हुनुपर्छ, यो अधिकार काउन्सिललाई हुनुहुँदैन।"
मूल्यवृद्धि नियन्त्रणबाहिर,"काठमाडौं : भारतमा चर्किएको मूल्यवृद्धिले नेपाली उपभोक्ताको भान्सा महँगिएको तथ्य राष्ट्र बैंकले सार्वजनिक गरेको छ। गएको मंसिरमा नेपाली बजारमा तरकारीको भाउ औसत ४२ प्रतिशत महँगिएको छ। यसको मतलब अघिल्लो साल १ सय रुपैयाँमा पाइने तरकारी किन्न यो वर्ष १ सय ४२ रुपैयाँ खर्चनुपर्ने भएको हो। यो दर मुलुकभरका बजार केन्द्रबाट लिइने र धेरै किसिमका तरकारीको मूल्य जोडिने भएकाले ठाउँ र बालीअनुसार मूल्य वृद्धि थपघट भएको हुन सक्छ। यससँगै मसलाको भाउ १५ प्रतिशत बढेको छ भने मदिरा र सुर्तीजन्य वस्तुको मूल्य १० प्रतिशतको हाराहारीमा महँगिएको छ। फलफूलको मूल्य पनि साढे ८ प्रतिशतभन्दा धेरै बढेको छ। यसले भान्सामा आवश्यक अधिकांश वस्तुको भाउ आकासिँदा मानिसको जीवन निर्वाह खार्च बढ्छ। राष्ट्र बैंकले उपभोग्य वस्तुको थोक मूल्य नै २० प्रतिशतभन्दा धेरै महँगिएको बताएको छ। तर खानेकुरा, पेय पदार्थ र सुर्ती चुरोटको मूल्यवृद्धि २४ प्रतिशत हाराहारी छ। निर्माण सामग्री, पेट्रोलियमलगायत मध्यवर्ती वस्तु र औद्योगिक कच्चा पदार्थको मूल्यवृद्धि कम भएकाले औसत मूल्यवृद्धिको दर (मुद्रास्फीति) भने ६५५ प्रतिशत मात्र रहेको राष्ट्र बैंकले जनाएको छ। यो पनि सरकारी अनुमानभन्दा धेरै हो। अर्थ मन्त्रालय र राष्ट्र बैंकले यो वर्ष औसत मुद्रास्फीति ६ प्रतिशतमा रोक्ने लक्ष्य मौद्रिक नीतिमार्फत अघि सारेको थियो। तर, गएको जेठदेखि नै ६ प्रतिशतभन्दा धेरैले मूल्य बढिरहेको छ। पछिल्ला दिनमा सिमेन्ट, छड र पेट्रोलियम पदार्थको मूल्य पनि बढ्न थालेका छन्। पुस महिनाको तथ्यांक सार्वजनिक हुँदा मूल्यवृद्धि अझै बढ्ने सम्भावना रहेको राष्ट्र बैंकका अधिकारी बताउँछन्। राष्ट्र बैंकका प्रवक्ता डागुणाकर भट्ट पनि मूल्यवृद्धि नियन्त्रण गर्न चुनौती बढेको बताउँछन्। भारतले ४ प्रतिशतमा रोक्ने भनेको मुद्रास्फीति अहिले नै ७३५ प्रतिशत पुगिसकेको छ ,उनले भने, हाम्रो उपभोग्य वस्तु प्रायः भारतबाटै आयात हुने भएकाले उनीहरूको महँगिले हामीलाई पनि असर गरेको छ। मुलुकभित्रको उत्पादनले सबै नेपालीलाई बाँच्न नपुग्ने भएपछि यस्तो परिस्थित बनेको हो। चामलदेखि तरकारी, मासुलगायत अधिकांश उपभोग्य वस्तु भारतबाट नै आयात हुने गरेको छ। त्यसले भारतमा कुनै सामानको भाउ महँगिएको अवस्थामा नेपालमा पनि स्वतः महँगी बढ्ने गरेको छ। डाभट्ट पनि भारतको अस्वाभाविक मूल्यवृद्धिका कारण यस्तो अवस्था आएको भन्दै राष्ट्र बैंकले मूल्यवृद्धि नियन्त्रण गर्न नसक्ने बताए। हामीले जथाभावि कर्जा नदिने र ब्याजदर बढाएर मानिसलाई बचत गर्न प्रेरित गर्न सक्छौं, उनले भने, तर हामीले सबै प्रयास गरिरहँदा पनि मूल्यवृद्धि नियन्त्रण गर्न सकिने अवस्था छैन। नेपालमा वस्तुको माग बढी भएर महँगी बढेको अवस्थामा मात्रै राष्ट्र बैंकले त्यस्तो उपाय लगाउन सक्ने उनी बताउँछन्। तर अहिले वस्तुको आपूर्ति समस्याका कारण महँगी बढेकाले राष्ट्र बैंकले त्यसलाई रोक्न नसक्ने उनले बताए। तत्कालका लागि मात्रै भए पनि मूल्यवृद्धि बाहेकका अर्थतन्त्रका सूचकांक सुधारात्मक देखिएका छन्। अघिल्ला महिना लागातार घटेको रेमिट्यान्स आय मंसिरमा भने अघिल्लो वर्षकै आँकडाको हाराहारी पुगेको छ। मलेसिया जाने कामदारको संख्या बढेकाले आगामी दिनमा रेमिट्यान्स अझ बढ्नसक्ने प्रवक्ता भट्ट बताउँछन्। यस्तै निर्यात व्यापारमा पनि आकर्षक सुधार भएको छ। गत वर्षभन्दा २७ प्रतिशत निर्यात बढेको तथ्यांक राष्ट्र बैंकले सार्वजनिक गरेको छ। तर यस्तो निर्यातको करिब एक चौथाई हिस्सा ओगट्ने पाम तेल अब यसरी निर्यात हुने छैन। भारतले पाम तेल आयात प्रतिबन्ध गरिसकेको छ। निर्यात तथ्यांकमा पामतेल हटाएर हेर्ने हो भने मुलुकको कुल निर्यात आम्दानी अघिल्लो वर्षभन्दा ६ करोड रुपैयाँ घटेको देखिन्छ। यसले आगामी महिना निर्यात घट्ने तथ्यांक देखिएको हो। आयातको वृद्धिदर खुम्चिएर ४२ प्रतिशतमा झरेको तथ्यांकलाई सरकारले गर्वसाथ प्रस्तुत गर्ने गरेको छ। तर यो पनि दीर्घकालका लागि भने अर्थतन्त्रलाई क्षति हुने देखिन्छ। मुलतः औद्योगिक कच्चा पदार्थ र पुँजीगत वस्तुको आयातमा आएको कमीले आर्थिक गतिविधि नै खुम्चिने अवस्था आउँछ। यसले नेपालभित्र रोजगारी गर्ने कामदारको तलब तथा ज्याला पनि नबढ्न सक्छ।"
प्रदेश १ को लोकसेवा आयोगमा अध्यक्षसहित ३ जनाको नाम सिफारिस,"विराटनगर : प्रदेश १ को लोकसेवा आयोगमा ३ जनाको नाम सिफारिस भएको छ। अध्यक्ष सहितका पदाधिकारी नियुक्त गर्न सिफारिस समितिले सोमबार ३ जनाको नाम प्रदेश प्रमुखसमक्ष सिफारिस गरेको हो। आयोगको अध्यक्षमा खोटाङका उत्तमकुमार भट्टराईलाई नियुक्त गर्न सिफारिस गरिएको छ भने सदस्यमा टीकादत्त राई र सीमा आभाषको नाम सिफारिस भएको छ। प्रदेश १ को लोकसेवा आयोग गठन सम्बन्धी ऐनअनुसार सिफारिस समितिले प्रमुखसमक्ष नाम सिफारिस गरेको हो। अध्यक्षमा सिफारिस भएका भट्टराई पूर्वकृषि सचिव हुन् भने राई प्रदेश १ मुख्यमन्त्री कार्यालयका सचिव र आभाष कांग्रेसको कोटाबाट सदस्य बनेकी हुन्। आभाष साहित्य क्षेत्रमा सक्रिय छिन्। प्रदेश लोकसेवा आयोग सिफारिस समितिमा मुख्यमन्त्री, सभामुख र प्रमुख विपक्षी दलका नेता रहने प्रावधान छ। लोकसेवा आयोगमा एक अध्यक्ष र दुईजना सदस्य हुने प्रावधान छ। आयोगको अध्यक्ष हुने व्यक्तिले मान्यताप्राप्त विश्वविद्यालयबाट स्नातकोत्तर उपाधि प्राप्त गरेको हुनुपर्ने, नियुक्ति हुँदाका बखत कुनै राजनीतिक दलको सदस्य नरहेको हुनुपर्ने छ। यसैगरी पैंतालिस वर्ष उमेर पूरा भएको र उच्च नैतिक चरित्र भएको हुनुपर्ने प्रदेश लोक सेवा आयोग (आधार र मापदण्ड निर्धारण) ऐन, २०७५ मा उल्लेख छ। आयोगका सदस्यमध्ये एक जना २० वर्ष वा सोभन्दा बढी कुनै सरकारी सेवामा रहेको हुनुपर्ने व्यवस्था छ। त्यस्तै बाँकी सदस्यहरू विज्ञान, प्रविधि, कला, साहित्य, कानून, जनप्रशासन, समाजशास्त्र वा राष्ट्रिय जीवनका अन्य क्षेत्रमा शोध, अनुसन्धान, अध्यापन वा अन्य कुनै महत्वपूर्ण कार्य गरी ख्याति प्राप्त गरेको हुनुपर्छ। प्रदेश लोकसेवा आयोगका पदाधिकारीको सेवा अवधि ६ वर्ष तोकिएको छ।"
बुद्धको जहाज यतिको जहाजसँग ठोक्कियो,"काठमाडौं : त्रिभुवन अन्तरराष्ट्रिय विमानस्थलमा बुद्ध एयरको जहाजले यति एयरको जहाजलाई ठोकेको छ । सोमबार बिहान ८ बजे विमानस्थलमा रोकेर राखेको यतिको विमानलाई बुद्धको विमानले ठोकेको हो । बुद्धको विमान जनकपुरको लागि उडान भर्दै थियो । घटानाले जहाजमा कुनै क्षति नभएको विमानस्थलका प्रवक्ता देवचन्द्रलाल कर्णले जानकारी दिए । 'जनकपुर उड्न लागेको बुद्धको जहाजले पार्क गरिराखेको यति एयरको जहाजको पखेटामा १ इन्च छोएको थियो', प्रवक्ता कर्णले भने, 'जहाजमा कुनै क्षति भएन । '"
मोरङमा बम डिस्पोज,"विराटनगर : मोरङको मिक्लाजुङ गाउँपालिका१ रमितेस्थित सुकेआहालमा फेला परेको बम नेपाली सेनाको टोलीले सोमबार डिस्पोज गरेको छ । कालो प्लाष्टिकले बेरिएको पोकोभित्रबाट तार जोडर बाहिर निकालिएको अवस्थामा शंकास्पद वस्तु भेटिएपछि जनजीवन आतंकित बनेको थियो । सिल्भरको भाँडाभित्र बारुद र अन्य विष्फोटक पदार्थ प्रयोग गरेर बम जस्तै बनाइएको उक्त वस्तु इम्प्लोभ्वाइज डिभाइस भएको मोरङ प्रहरी प्रमुख एसपी विश्व अधिकारीले बताए । उनका अनुसार घटनास्थलमा भेटिएका दुईवटा डेटोनेटर र केही विष्फोटक पदार्थ परीक्षणका लागि सेनाले लगेको छ । सुकेआहालमा आइतबार राति बम विष्फोट भएका तीनवटा ठूला आवाजले आतंकित बनेका स्थानीय बासिन्दाबीच भागदौड मच्चिएको मिक्लाजुङ१ का वडाध्यक्ष नरबहादुर राईले बताए । उनका अनुसार विष्फोटसँगै मोरङको किसान चोकरमितेआइतबारे सडक निर्माणको काममा प्रयोग गरिरहेका तीनवटा एक्साभेटरमा आइतबार राति ९ बजे आगजनी गरिएको थियो । चारवटा ड्रममा राखिएको डिजेल छर्किएर एक्साभेटरमा आगजनी गरेको पाइएको उनले बताए । सडक निर्माण गर्ने ठकेदारसँग नेत्रविक्रम चन्द विप्लव समूहले चन्दा माग गरिएको खुलेको बताउँदै प्रहरीले नदिएका कारण घटना गराएको हुन सक्ने आशंका गरेको छ । घटना गराउनेको पहिचान भइनसकेको खोजी तीव्र पारेर सबै कोणबाट विशेष ढंगले अनुसन्धान थालिएको एसपी अधिकारीले बताए । उनले घटनास्थलमा बम विष्फोट गराएको कुनै प्रमाणहरु भने फेला नपरेको बताए । प्रदेश १ का सांसदहरु कुशल साम्बा र उपेन्द्र घिमिरे, प्रमुख जिल्ला अधिकारी मदन भुजेल र प्रहरी प्रमुख एसपी अधिकारी सोमबार घटनास्थलमै पुगेका छन् । एसपी अधिकारीका अनुसार आगजनीबाट को १ क ३०३० नम्बर र अरु दुईवटा लिकङ् ९२२ र क्याट ३२० लेखिएका अनटेस्ट एक्साभेटरमा पूर्ण रुपमा क्षति पुगेको छ । विष्फोट कसले र किन गराएको भन्ने यकिन नभएको उनको भनाइ छ । त्यहाँ पछिल्लो समय विप्लव समूहको गतिविधि धेरै भइरहेको स्थानीयबासीले बताएका छन् । उत्तरी मोरङ तत्कालीन सशस्त्र युद्धमा पनि माओवादीको शैन्य तालिम हुने क्षेत्रका रुपमासमेत चिनिन्छ । प्रदेश १ सरकारको ५८ करोड लगानीमा शर्माभीमेश्वर जेभी कन्सट्रक्सनले मोरङको किसान चोकरमितेआइतबारे १८५ किलोमिटर सडक स्तरोन्नती र कालोपत्रेको काम गत मंसिर २३ गतेदेखि थालेको थियो । दुई वर्षभित्रमा काम सम्पन्न गर्नु पर्ने सडकमा ६ वटा एक्साभेटर प्रयोग गरिएकोमा तीनवटामा आगजनी गरेर पूर्ण रुपमा क्षति पुर्याइएको छ । कन्सट्रक्सनका प्रबन्ध निर्देशक सहदेव खड्काले कामै नलाग्ने गरी एस्काभेटर जलाइएको बताए । समयभन्दा अघि नै डेढ वर्ष भित्रमा काम सम्पन्न गर्ने हाम्रो लक्ष्य थियो, उनले भने, तर घटनापछि सडकको काम नै अवरुद्ध भएको छ । घटनापछि मेसिन चलाउने, नाला र कल्भर्ट बनाउने तथा ग्याबिन र पर्खाल लगाउने लगायतमा परिचालन गरिएका तीन सय कामदारहरु काम नै छाडेर हिँडेको जानकारी खड्काले दिए । धमाधम काम अघि बढिरहेका बेला घटना गराइयो, उनले भने, असुरक्षा भयो भन्दै कामदारले काम छाडेपछि सडक निर्माण पूर्ण रुपमा रोकियो । सरकारले सुरक्षाको ग्यारेन्टी नगरेसम्म रोकिएको काम सुचारु गर्ने वातावरण नबन्ने उनको भनाइ छ । खड्काले आगजनीका कारण तीन करोड रुपैयाँभन्दा बढीको क्षति भएको बताए । कसैलाई कुनै रिसिइबी र असन्तुष्टि भएको भए आफूसँग कुरा गर्दा हुने ठाउँमा सडक निर्माणमा लगाइएको औजार नै डढाइएको उनको भनाइ छ । काम सुरु भएको केही दिनमा विप्लव समूहले आफूसँग चन्दा मागेको खड्काले बताए । केही सहयोग गर्नु पर्छ भनेका थिए । मैले पनि बसेर छलफल गरौंला भन्ने जवाफ दिएको थिएँ, उनले भने, आज यस्तो घटना हुन पुग्यो । राज्यले अनुसन्धान गरेर यति ठूलो घटना कसले र किन गराएको भन्ने कुरा पत्ता लगाउनु पर्छ ।"
घरेलु जाँडरक्सीको विकृती रोक्न सर्वोच्च अदालतको आदेश,"काठमाडौं : सर्वोच्च अदालतले जथाभावी घरेलु मदिराजन्य पदार्थको विकृती रोक्न सरकाका निकायलाई आदेश दिएको छ । जाँड रक्सीको मनपरी उत्पादन र विक्रीवितरणमा नियन्त्रण र अनुगमनमा कडाई गर्न निर्देशनात्मक आदेश भएको हो । ब्यापारिक प्रयोजनका लागि अखाद्य वस्तु मिसाएर घरेलु जाँड, रक्सी, छ्याङ्, तोङ्वा, निगार जस्ता मदिराजन्य पदार्थ छ्यापछ्याप्ती विक्रि वितरण र सेवन भईरहेको भन्दै गत बैशाखमा कानुन न्याय तथा सामाजिक कल्याण मन्चका तर्फबाट अधिवक्ता जगन्नथा मि श्र, सुमिता डंगोल, शारदा गुरुङ र नविन कार्कीले गत बैशाखमा रिट दिएका थिए । निवेदक उपभोक्ता अधिकारवादी हुन् । सर्वोच्चका न्यायाधीश हरिकृष्ण कार्की र डम्बरबहादुर शाहीको संयुक्त इजलासले जनश्वास्थ्यमा पर्नसक्ने प्रतिकुल असरलाई ध्यानमा राखी अनुगमन, नियमन र नियन्त्रणका लागि मौजुदा कानुनमा कडाई गर्न भनेको छ । सर्वोच्चले मदिरा ऐन, अन्तशुल्क ऐन र उपभोक्ता संरक्षण ऐनमा भएका नियमन र नियन्त्रणकारी व्यवस्थाको प्रभावकारी कार्यान्वयनका लागि प्रधानमन्त्री तथा मन्त्री परिषदको कार्यालय, अर्थ मन्त्रालय, गृह मन्त्रालय, उद्योग वाणिज्य तथा आपूर्ति मन्त्रालय, स्वास्थ्य तथा जनसंख्या मन्त्रालय, प्रहरी प्रधान कार्यालय, आन्तरिक राजश्व विभागलगायत निकायलाई निर्देशनात्मक आदेश दिएको छ । सर्वोच्चले मदिराजन्य पदार्थको हानी रोक्न सरकारी संयन्त्रमार्फत कानुन कार्यान्वयन र अनुगनमको प्रभावकारी उपाय अवलम्बन गर्न सरकारको ध्यानाकर्षण गरिएको हो । मदिरासम्बन्धी नियम, २०३३ को नियम (७) मा कुनै ब्यक्तिले निजी प्रयोजनको लागी एकपटकमा ५ लिटर सम्म रक्सी र १० लिटर सम्म जाँड बनाउन अनुमति लिन नपर्ने, त्यस्तो जाँड रक्सी वर्षको ६ पटक भन्दा वढी बनाउन नपाइने, त्यसरी निजी प्रयोजनको लागी रक्सी वा जाँड बनाउने ब्यक्तिले सो जाँड वा रक्सी बनाएको सूचना अन्तशुल्क अधिकारीलाई दिनुपर्ने ब्यवस्था गरेको छ । आफ्नो धर्म, रिती, रिवाज, संस्कृति जोगाउन निजी प्रयोजनको लागी बर्ष भरीमा ३० लिटर सम्म रक्सी बनाउन र ६० लिटर सम्म जाँड बनाउन सक्ने सुविधा कानूनले दिएको छ । निजी उपयोगको लागि बनाइएको रक्सी वा जाँड बनाउने ब्यक्तिले अनिवार्य रुपमा त्यसरी रक्सी वा जाँड बनाइएको ब्यहोराको सूचना अन्तशुल्क अधिकृतलाई दिनुपर्ने वाध्यकारी ब्यवस्था नियममा छ । यस्तै विहान १० बजेदेखि बेलुकी १० बजे सम्म मात्र र अन्तशुल्क अधिकारीले निश्चित स्थानहरुमा मदिरा विक्री वितरण गर्न निषेध गर्न सक्ने भनिएको छ । उपभोक्ता संरक्षण ऐन, २०७५ ले पनि अनुचित ब्यापारिक तथा ब्यवसायजन्य क्रियाकलाप गर्न रोक लगाउँदै नियमको पालन नगरेमा ५ वर्ष सम्म कैद र विगो बमोजिम जरिवानाको ब्यवस्था गरेको छ । तर कानुन कार्यान्वयनको पाटो भने कमजोर छ । घरेलु मदिराको कच्चा पदार्थमा कट्टु, थोत्रालुगा, मोजा, टायर, प्रयोग भइसकेका सेनेटरी प्याड, सिनो जस्ता वस्तुहरुलाईसमेत प्रयोग गर्ने गरेको आम जनगुनासो रहे पनि नियन्त्रण प्रभावकारी नभएको दाबीसमेत निवेदकको छ । उनीहरुले नियमनको अभावमा घरेलु मदिराको सेवनले समाजमा घरेलु हिंसा, कुटपिट, चोरी, भ्रष्टाचार, बलात्कार, गुण्डागर्दी, हत्या, ज्यानमार्ने उद्योग, संगठित अपराध जस्ता जघन्य र नैतिक पतन देखिने फौजदारी कसुर अपराध घट्ने गरेको, बहुविवाह, सम्बन्ध विच्छेद, गाली बेइज्जती, वेश्यावृत्ति जस्ता सामाजिक विखण्डन, श्रृंखलाबद्ध घटना घट्ने जस्ता विकृती पनि इजलास समक्ष दर्शाएका थिए । मदिरा तथा मदिराजन्य पदार्थबाट खाली राजस्व संकलनको मात्र ध्येय रहने तर आम नागरिक र राष्ट्र हितमा पर्न गएको नकारात्मक असरबारे सरकारका नियमकारी निकायको कुनै चासो नहरेको हाम्रो दाबी थियो, सर्वोच्चको आदेशपछि निवेदक मि श्रले अन्नपूर्णसँग भने, गुणस्तर सम्बन्धी कुनै प्रयोगशाला परिक्षणको ब्यवस्थासमेत नभएको अवस्था छ । भयावह स्थिति रोक्ने फैसला प्रभावकारी हुने छ । लिखित आदेश आएपछि कार्यान्वयनमा हामीले दबाब दिन्छौं । मदिरा सेवनकै कारण मानिसको श्रृजनशीलता, रचनात्मकता तथा संवेदनशिलतामा ह्रास आउने, बालबालिकाको नियमित अध्ययनमा समेत नकारात्मक असर, पुरुषहरुमा नपुङ्सकता र महिलाहरुमा बाँझोपना देखिई समाजमा नकारात्मक असर देखिएको अध्ययन प्रतिवेदनसमेत इजलास समक्ष पेश गरिएको थियो ।"
पर्सामा पोल्ट्री फार्म धमाधम बन्द हुँदै,"वीरगन्ज : बजारमा बोइलर कुखुराको मुल्य लागतभन्दा पनि कम पाउन थालेपछि पर्सा जिल्लामा रहेका आधाभन्दा बढी पोल्ट्री फार्म बन्द भएका छन् । केही फार्म जेनतेन संचालनमा रहेपनि ती मध्ये अधिकांश बन्द हुने अवस्थामा पुगेको कुखुरा पालक किसान र व्यवसायीले बताएका छन् । कुखुरा व्यवसायी संघ पर्साका अनुसार पर्सा जिल्लामा अघिल्लो वर्षसम्म बोइलर कुखुराको करिब पाँच सय फार्म थिए । तर बजारमा जीउँदो कुखुराको भाउ लागेको लागतभन्दा पनि कम रहेकाले घाटा भएको भन्दै आधा भन्दा बढी (२५० भन्दा ढी) पोल्ट्री फाम बन्द भइरहेको संघका अध्यक्ष मुन्ना चौरसीयाले बताए। 'पोहोरसम्म झण्डै ५ सयको हाराहारीमा कुखुरा फार्म थिए , ती राम्रै चलेका थिए, उनी भन्छन्, 'तर गत साउनदेखि आधा भन्दा बढी फार्म बन्द भइसकेका छन्, अहिले जेनतेन चलिरहेका मध्ये पनि अधिकांश घाटा थेग्न नसकेर बन्द हुने अवस्थामा पुगेका छन् । दाना र चल्ला दुवैको भाउ निरन्तर बढिरहेको तर बजारमा कुखुराको भाउ भने घटदै गइरहेका कारण घाटा थेग्न नसकेर कुखुरा पालक किसान र व्यवसायीले फार्म बन्द गर्न बाध्य भएको अध्यक्ष चौरसीयाले बताए। चार वर्ष पहिले कुखुराको भाउ केजीको १४० रुपैयाँ थियो , अहिले घटेर केजीको १२५ मा झरेको छ, उनी भन्छन्, ' तर दानाको भाउ चार वर्ष पहिले बोरा (५० केजी) को २२ सय ५० थियो अहिले बढेर ३२ सय ५० रुपैया पुगि सकेको छ। चल्लाको भाउ पनि ४० रुपैयाँबाट बढेर अहिले ८० रुपैयाँ पुगेको उनी बताउँछन् । 'एक केजीको जीउँदो कुखुरा उत्पादनमा चल्ला ,दाना ,औषधि उपचार गरेर कुल लागत १८० रुपैयाँ लाग्छ, अध्यक्ष चौरसीया भन्छन्, 'तर बजारमा अहिले जिउँदो कुखुराको बिक्री दर केजीको १५५ रुपैयाँ मात्रै छ । १० दिन पहिलेसम्म त १२० रुपैयाँकै भाउमा बेच्नु परेको थियो।' पर्साको अमरपटटीमा बन्द गरेपछि जीर्ण अवस्थामा पुगेको कुखुराको खोर। तस्बिर : क्रान्ति शाह गत असोजदेखि यता मात्रै आफूले ८ लाख रुपैयाँ घाटा व्यहोरेको दुखेसो सुनाउँदै उनले भने, 'एक हजार कुखुरा पाल्दा कम्तीमा पनि दुई लाख घाटा खानु परेको छ।' उनी थप्छन् दानाको भाउ हरेक महिना बोरामा सय रुपैयाँले बढिरहेको छ, तर कुखुराको भाउ भने झर्दै गइरहेको छ , किसानले कति दिनसम्म घाटा खाएर बस्ने, त्यसैले धमाधम फार्महरु बन्द भइरहेका छन्। पर्साकै विन्दवासीनी गापा ४ मधवलमा रहेको डिके पोल्ट्री फर्मका संचालक धर्मेन्द्र चौरसीयाले पनि ८ हजार गोटा कुखुरा पाल्न सक्ने क्षमताको ४ वटा खोर चार वर्ष पहिले बनाएका थिए । तर गत वर्षदेखि यता आठ लाख घाटा भएपछि उनले अहिले एउटा खोरमा मात्रै १ हजार चल्ला हालेका छन्। बजारमा बेच्दा एउटा कुखुरामा ७० रुपैयाँ घाटा खानु पर्यो, उनले भने, ६ महिना यता मात्रै मैले आठ लाख घाटा सहेको छु, त्यसैले ३ वटा खोर खाली नै राखेको छु, अहिले १ हजार मात्रै चल्ला हालेको छु, लागत पनि नउठ्ने हो कि भन्ने डर लागि रहेको छ। पोल्ट्री फर्ममा २५ लाख रुपैयाँ लगानी गरिसकेकाले पुरै बन्द गर्दा लगानी पनि खेर जाने भएकाले जेनतेन गरि पेशालाई निरन्तरता दिन बाध्य भएको धर्मेन्द्रले बताए। पर्साकै सतवरियाका कुखुरापालक किसान श्यामबाबू साहले दाना र चल्लाको मूल्य वृद्धि भएको तर ज्यूँदो कुखुरा पुरानै दर रेटमा बिक्री गर्दा घाटा भएकाले फार्म नै बन्द गरि दिएको बताए। उनका अनुसार, सतवरिया गाउँमा मात्रै १० भन्दा बढी कुखुरा फार्म थिए । तर अहिले ती सबै बन्द छन् । कालिकामाई गाउँपालिकाको मुडली, भेडिहारीमा पनि दर्जनभन्दा बढी कुखुरा फार्म बन्द छन् । धोबिनी गाउँपालिकाको गुलरियामा १० मध्ये २ र भिखमपुर पिपरामा ६ मध्ये ४ वटा मात्र फार्म सञ्चालनमा छन्। ग्रामीण कुखुरा व्यवसायी संघका अध्यक्ष बालकृष्ण श्रेष्ठ पनि लागत मूल्य अनुसारको मुनाफा हुनुको सट्टा उल्टै घाटा हुन थालेपछि कुखुरा पालक किसान र व्यवसायीले पोल्टी फार्म बन्द गरेको बताउँछन् । यसका साथै खुल्ला सीमाका कारण भारतबाट अवैधरुपमा आइरहेको भारतीय कुखुराका कारण पनि बजारमा नेपाली कुखुराले उचित भाउ पाउन नसकेको अध्यक्ष श्रेष्ठ बताउँछन् । उनले भने, 'भारतबाट चल्ला, कुखुरा आयातमा प्रतिबन्ध छ, तर खुला सीमाको कारण अनधिकृत रुपमा दिनहुँ भारतबाट कुखुरा भित्रिरहेको छ । केहि महिना पहिले सम्म पर्सामा उत्पादित कुखुरा काठमाण्डौको बजार सम्म पनि आपुर्ति हुदै आएको थियो, श्रेष्ठले भने , तर अचेल त्यहि प्रयाप्त परिमाणमा उत्पदान भइरहेकाले पर्साबाट कुखुरा जान नसकेकाले पनि यहाको बजारमा भाउ कम भएको हो । कुखुरा व्यवसायी संघ पर्साका अध्यक्ष चौरसीयाले कृषि कर्जामा सरकारले अनुदान दिने घोषणा गरेको भएपनि प्रक्रिया नै झण्झटी र जटिल भएका कारण त्यसको लाभ लिन नसकिएको गुनासो सुनाए। सरकारले जीउदो कुखुराको बजार भाउ मात्रै तोकि दियो भने धेरै राहत हुन्थ्यो, उनले भने, 'यसका लागि हामी मन्त्रालय सम्म धायौ तर आश्वासन बाहेक केहि पनि पाएनौं, यदि अब पनि सरकारले भाउ तोकेन भने पोल्ट्री व्यवसाय धरायसी हुने निश्चित नै छ।"
चोरिएको तीन वर्षपछि भेटियो चन्दननाथको मूर्ति,जुम्ला : प्रशिद्ध धार्मिक मन्दिर चन्दननाथको मुख्यमूर्ति तीन वर्षपछि फेला परेको छ । मन्दिरबाट चोरिएको करिब १८ किलो चाँदीको दत्तात्रयको मूख्य मूर्ति खेतको आलीमा भेटिएको जिल्ला प्रहरी कार्यालय जुम्लाले जनाएको छ । २०७३ मंसिर ८ गते राति मन्दिरबाट मूख्यमूर्तिसहित दर्जनौं बहुमूल्य मूर्ति चोरिएका थिए । सोमबार बिहान चन्दननाथ नगरपालिकाको दानसाँघु भन्ने ठाउँमा खेतको आलीमा बेवारिसे अवस्थामा फेला परेको हो । स्थानीय लोकेन्द्र हमालले खेतको आलीमा मूर्ति देखेपछि मन्दिर र प्रहरीलाई खबर गरेका थिए । मूर्ति भेटिएपछि प्रहरी घटनास्थल पुगेको छ । मुचुल्का उठाइसकेपछि मन्दिरमा पुर्नस्थापनाका लागि तयारी गरिने चन्दननाथ भैरवनाथ गुठी व्यवस्थापन समितिका उपाध्यक्ष दयादत्त खत्रीले जानकारी दिए । मूर्ति चोरी हुँदा त्यसबेला जुम्लामा आन्दोलन चर्किएको थियो । सिआइबीको छानबिन टोली गठन गरे पनि मूर्ति कसले चोरेको हो भन्ने हालसम्म पत्ता लाग्न सकेको छैन । मूर्ति चोरी भएको केही समयपछि अन्य मूर्तिहरु गुठीचौर गाउँपालिकाको देपालगाउँमा फेला परेका थिए । मूख्य मूर्ति भने भेटिएको थिएन । भेटिएको मूर्ति स्थानीयले आजै बाजागाजासहित मन्दिरमा ल्याउने तयारी गरेका छन् ।
जबर्जस्ती करणीको आरोपमा अहेवमाथि मुद्दा,"नवलपुर : ४० वर्षीय महिलालाई जबर्जस्ती करणी गरेको अभियोगमा बुलिङटार गाउँपालिका४ अर्खला स्वास्थ्य चौकीमा कार्यरत अहेव टोकबहादुर सुस्लिङमाथि जिल्ला प्रहरी कार्यालय नवलपुरले मुद्दा चलाएको छ। उजुरीका आधारमा छैटौँ तहमा कार्यरत अहेव सुस्लिङमाथि मुद्दा चलाएको हो। अहेव सुस्लिङ फरार रहेकाले उनको खोजी कार्य जारी रहेको जिल्ला प्रहरी कार्यालयले जनाएको छ। 'माघ २ गते बिहीबार साँझ सुस्लिङले ती महिलालाई जबर्जस्ती करणी गरेको भन्दै उजुरी परेपछि मुद्दा चलाइएको हो', नवलपुरका प्रहरी उपरीक्षक मोहन पोखरेलले भने, 'जाहेरी दर्ता भएपछि अहेव सुस्लिङलाई पक्राउ गर्न प्रहरी खटिएको छ।' 'घटना थाहा पाउने बित्तिकै प्रहरीलाई घटनास्थल पठाइएको छ', उनले भने, 'पीडित महिलाको स्वास्थ्य जाँचसमेत गरिएको छ।' घटना प्रहरी कहाँ पुगेको तीन दिनसम्म पनि आरोपित पक्राउ नपर्नु दुःखद भएको स्थानीयवासीले बताएका छन्। फरार आरोपीलाई प्रहरीले खोजतलास गर्न ढिला गर्न नहुने महिला अगुवा लीला भण्डारीले बताइन। 'पीडकलाई गाउँमै माफी मगाउने र पीडितलाई रु २० हजार दिएर मिलापत्र गर्ने धम्की दिएपछि प्रहरीको शरणमा आएका हौँ', पीडित महिलाका श्रीमानले भने, 'अहिले पनि तँसँग मुद्दा लड्ने पैसा छैन, मुद्दा फिर्ता लिई भन्दै पीडकका आफन्तहरुले दबाब दिएका छन्।' पीडकलाई पक्राउ नगर्दा पीडितहरुमाथि दबाब र धम्की आइरहेको पीडितका श्रीमानले गुनासो गरे। जति छिटो प्रहरीले उनलाई पक्राउ गर्नुपर्ने बताउँदै उनले भने, 'श्रीमतीलाई एक्लै पारेर जबर्जस्ती गर्नेलाई कारवाही हुनैपर्छ।' 'मेरो श्रीमतीलाई उल्टै कान्छी बनाउन लैजान्छु तँलाई पैसा दिन्छु भनेर आएका छन्, अन्यायमा परेकाले न्याय पाइदैन?', उनले भने, 'दोषीलाई कडाभन्दा कडा कानूनी कारवाही हुनुपर्छ।' गाउँमा पहिले पनि यौनजन्य अपराध हुँदा स्थानीयस्तरमै बसेर मिलापत्र गर्न जनप्रतिनिधिले दबाब दिने गरेकाले आरोपितहरुको मनोबल बढ्ने गरेको स्थानीयवासीको भनाइ छ। पीडकलाई कानूनी रुपमा कारवाही हुने अवस्था आउनुपर्ने बुलिङटारका यमबहादुर सारुले बताए।"
हतियारसहित पाँच जना पक्राउ,"विराटनगर : मोरङको कानेपोखरी गाउँपालिका७ स्थित कानेपोखरी बजारबाट प्रहरीले हतियार र ठूलो परिणामको लागूऔषधसहित पाँच जनालाई पक्राउ गरेको छ। इलाका प्रहरी कार्यालय पथरीको प्रहरी टोलीले आइतबार राति १० बजे पक्राउ गरेको हो। पक्राउ पर्नेमा सुन्दरहरैंचा नगरपालिका८ का २० वर्षीय दिनेश विश्वकर्मा, रामबहादुर पौडेल, गौरव बस्नेत, सुन्दरहरैंचा९ का २१ वर्षीय उत्सव ढकाल र सुनवर्षी नगरपालिका८ डाइनियाका २८ वर्षीय मोहम्मद मुस्ताफ रहेका छन्। इलाका प्रहरी कार्यालय पथरीका डीएसपी दिलिप गिरीका अनुसार उनीहरु को २ ह ३९६८ नम्बरको टेम्पोमा रमाइलोबाट उत्तरतर्फ कानेपोखरी आउँदै थिए। शंका लागेर चेकजाँच गर्दा टेम्पोको हुटको भित्र पट्टी बनाइएको फल्स बटम मा लुकाएर ल्याएको अवस्थामा नाइट्राभेट ३० ट्याब्लेट, कोरेक्स तीन बोतल, स्पास्पोक्रेन प्लस ४८ ट्याब्लेट र विभिन्न कम्पनीका छ वटा मोबाइल सेट फेला परेको थियो। पाँचै जनालाई पक्राउ गरेर अनुसन्धान थालिएपछि उनीहरुले सुन्दरहरैंचा२ का ५२ वर्षीय अब्बास मियाँसम्म लागूऔषध पुर्याउने गरेको खुलेको डीएसपी गिरीको भनाइ छ। मियाँको घर सुनवर्षीको डाइनियामा पनि छ। त्यसपछि सुन्दरहरैंचा र सुनवर्षी दुवै ठाउँमा रहेको उनको घरमा पुगेर प्रहरीले छापा मारेको थियो। खानतलासीका क्रममा मियाँको घरबाट विभिन्न कम्पनीका मोबाइलका पाँच थान सेट, लागूऔषध स्पास्पोक्रेन प्लस दुई सय ७८ ट्याब्लेट र नाइट्राभेट एक सय ५० ट्याब्लेट तथा एउटा कटुवा पेस्तोल र त्यसमा प्रयोग हुने तीन वटा गोली बरामद भएको जानकारी डीएसपी गिरीले बताए। उनकाअनुसार मियाँ भने घरमा नभेटिएको र प्रहरीले खोजी तीव्र पारेको छ। पक्राउ परेकाहरु विरुद्ध लागुऔषध तथा हातहतियार खरखजना मुद्दा चलाउन सोमबार म्याद थप गरेर अनुसन्धान सुरु गरिएको जानकारी गिरीले दिए। प्रहरीकाअनुसार भारतबाट अवैध रुपमा नेपाल भित्राउने काम पक्राउ परेका मध्ये मोहम्मद मुस्ताफले गर्छन्। मुस्ताफले ल्याउने लागूऔषध र हतियार मियाँलाई बिक्री गर्ने गरेको खुलेको छ। अन्य चार जना निश्चित पैसा लिएर मुस्ताफबाट मियाँसम्म लागूऔषध र हतियार ओसार्ने भरियाको काम गर्ने गरेको खुलेको डीएसपी गिरीको भनाइ छ। प्रहरीका अनुसार मुस्ताफले नेपाल भित्राएपछि मियाँले भरियामार्फत आफूसम्म ल्याएर घरमा स्टक गर्दै लागूऔषध र हतियार नेपालका विभिन्न भागमा महँगो मुल्य लिएर सप्लाई गर्ने गरेको खुलेको डीएसपी गिरीले बताए।"
स्वास्थ्य चौकीका कर्मचारी मृत भेटिए,दैलेख : जिल्लाको भैरबी गाउँपालिका ४ स्थित भैरीकालिकाथुम स्वास्थ्य चौकीमा कार्यरत कार्यालय सहयोगी कर्णबहादुर थापा मृत फेला परेका छन् । सोमबार बिहान १० बजे स्वास्थ्य चौकीमा आइ कार्यालयको कामकाज गरी फर्किएका थापा घरमै मृत फेला परेको जिल्ला प्रहरी कार्यालय दैलेखका प्रहरी निरीक्षक नैनबहादुर साँवदले जानकारी दिए । ४२ वर्षीया थापा गलबन्दीको पासो लगाएको अवस्थामा शव फेला परेको प्रहरीले जनाएको छ । थापाको शव पोस्टमार्टम गर्न दैलेख अस्पताल ल्याउने तयारी भइरहेको छ । उनी १३ वर्षदेखि भैरीकालिकाथुम स्वास्थ्य चौकीमा कार्यरत थिए।
मालपोतबाट सेवा लिनै सकस,"सुर्खेतः दैलेखका शेरबहादुर रावल जग्गा रोक्का गर्न वीरेन्द्रनगरस्थित मालपोत कार्यालयमा पुगे । तर, दुई सातासम्म पनि उनको काम भएन । मालपोत कार्यालयमा लाइनमा बस्दाबस्दै र पालो कुर्दैमा उनी हैरान भए । सुर्खेत मेहलकुनाका गोपाल खड्का पनि जग्गा रोक्का गर्त मालपोतमा पुगे । एकै दिनमा हुनुपर्ने उनको काम पनि सम्पन्न हुन एक साता नै लाग्यो । रावल र खड्का मात्रै होइन, हिजोआज मालपोत कार्यालयमा पुग्ने हरेक सेवाग्राही हैरान छन् ।सामान्य कामका लागि पनि हप्ता दिनसम्म लाग्ने गरेको हो । पहिला एकैदिनमा हुने काम अचेल कम्तिमा एकहप्ता लाग्ने गरेको सेवाग्राही मीना खड्काले बताइन् । जग्गा फकुवाका लागि कार्यालयमा पुगेका पवन श्रेष्ठले तीन दिनसम्म धाउँदा पनि आफ्नो काम नभएको भन्दै आक्रोश पोखे ।सेवाग्राहीको भीड र समयमै काम नहुँदा मालपोत कार्यालय अस्तव्यस्त बनेको छ। वीरेन्द्रनगर कर्णाली प्रदेशको राजधानी भएसँगै जग्गाको कारोबार पनि ह्वातै बढेको छ । सुविधा खोज्दै अन्य जिल्लाबाट वीरेन्द्रनगर बसाइसरी आउनेक्रम बढ्न थालेको हो ।'जग्गाको कारोबार बढेको छ, एक दिनमै पाँच सय बढी सेवाग्राही आउँछन्' कार्यालय प्रमुख लक्ष्मी खत्री भन्छिन, 'जग्गाको कारोबार बढेपछि थामिनसक्नु छ, सेवाग्राहीको भीडअनुसार भौतिक संरचना र कर्मचारी अभाव हुँदा समस्या भयो ।' सेवाग्राहीको भीड बाक्लो भए पनि कार्यालयमा हालसम्म सहायता कक्ष छैन । सेवाबारे जानकारी नहुँदा अधिकांश सेवाग्राही एउटै कामका लागि घण्टौंसम्म लाइनमा बस्न बाध्य छन् । सेवाग्राहीको भीड भइरहने यो कार्यालयमा प्रभावकारी सूचना बोर्ड र सहायता कक्ष नहुँदा सेवाग्राहीले हैरानी भोग्दै आएका हुन् । कार्यालयमा सहायता कक्ष राख्ने ठाउँ नहुँदा समस्या भएको कार्यालय प्रमुख खत्रीको भनाइ छ ।अचेल कर्मचारीलाई कामबाट छुटकारा पाउने गतिलो वहाना बनेको छ इन्टननेट । अनलाइन प्रणालीमा काम थालेपछि कर्मचारीले सेवाग्राहीलाई नेट छैन भन्दै फिर्ता पठाउने गरेको भेटिएको छ। यस्तै नागरिक बडापत्रमा नै कार्यालयबाट प्रवाह हुने सेवा र सुविधा प्राप्त गर्ने तरिका, लाग्ने शुल्क, काम हुने अवधि र सेवा लिन आवश्यक हुने कागजातबारे स्पष्ट लेखिएको हुन्छ । यही बडापत्रको आधारमा नागरिकले सरकारी सेवा प्राप्त सहज रुपमा गर्दछन् । तर तर मालपोतमा नागरिक वडापत्रअलपत्र अवस्थामा छ । समयमै काम नहुँदा सेवाग्राहीहरु हैरान बनिरहँदा मालपोत कार्यालयका प्रमुख लक्ष्मी खत्रीको तर्क बेग्लै छ ।भौतिक संरचना र कर्मचारी अभावकै कारण यस्तो भद्रगोल भएको उनले बताइन् । सेवाग्राहीको चाप बढेपछि आफूहरुले चाहेर पनि सेवा प्रवाहलाई चुस्त र छरितो बनाउन नसकेको उनको भनाइ छ । उनी भन्छिन्, 'कर्मचारीले एक मिनेट पनि फुर्सद पाउँदैनन, हाम्रो यो पीडा अब कसले बुझ्ने ?'"
रुपन्देहीमा अपांगता भएकाहरुलाई चुरा बनाउने तालिम,रुपन्देही : रुपन्देहीमा अपांगता भएका व्यक्तिका लागि शुद्बोधन अपांग पुनस्थापना तथा विकास केन्द्रले सीपमूलक तालिम प्रदान गरेको छ। केन्द्रका अनुसार एक सातासम्म चल्ने तालिममा चुरा बनाउन सिकाइने छ । अपांगता भएकालाई स्वरोजगार बनाउने उद्देश्यले खाम र फाइल बनाउन एकमहिने तालिम समेत आफूहरुले आयोजना गरेको अपांग पुनस्थापना तथा विकासका अध्यक्ष विष्णुबहादुर थापाले बताए । 'तालिममा सहभागी व्यक्तिले सजिलै खाम र फाइल बनाउन सिकेका छन् । यसैबाट जीविकोपार्जन गर्न सहज हुनेछ' थापाले भने । यस पटक भने अपांगता भएका व्यक्तिहरूलाई चुरा बनाउन सिकाइएको हो । तालिममा उनीहरुलाई चुरा उत्पादन गर्न मात्र सिकाइन्छ । तर बजारका लागि भने आयोजकले नै चाँजोपाँजो मिलाउने बताइएको छ। अपांगता भएका व्यक्तिलाई आर्थिक रूपमा सक्षम बनाउन तालिम दिइएको आयोजकले जनाएको छ । अपांग पुनस्थापना तथा विकास केन्द्रका सल्लाहकार पोषराज खनालले यस क्षेत्रका अरु अपांगलाई पनि बिस्तारै अन्य रोजगारी मुलक कार्यक्रममा आवद्ध गरिने बताएका छन् ।
२० दिनपछि रेल नेपाल आइपुग्ने,"काठमाडौं : धनुषाको कुर्थादेखि भारतको जयनगरसम्म सञ्चालनका लागि ल्याउन लागिएको रेल सेट झण्डै १० दिनपछि त्यहाँबाट हिँड्ने भएको छ। भारतबाट हिँडेको झण्डै १० दिनमा नेपाल आइपुग्ने रेल विभागले जनाएको छ। यहाँ आइपुग्नासाथ सञ्चालनको तयारी अघि बढ्ने विभागका महानिर्देशक बलराम मिश्रले बताए। फागुनसम्ममा रेल सञ्चालन गर्ने गरी तयारी अघि बढिरहेको उनको भनाइ छ। केही समय पहिले नै रेलमार्ग सम्पन्न भएको थियो। सरकारले भारतीय सरकारी कम्पनी कोनकान कम्पनीमार्फत रेल सेट खरीद प्रक्रिया अघि बढाएको छ। सो रेल सेट आइपुगेको केही समयपछि सञ्चालन गर्न सकिने उनले बताए। दुईवटा सेट खरीद गर्न लागिएकामा पहिलो सेट आइपुगेको केही समयपछि अर्को आइपुग्ने उनको भनाइ छ। उनले भने, 'सेट आइपछि नै सञ्चालनको तयारी हुनेछ।' सरकारले अहिले दुई वटा सेट खरीद गर्दा त्यसमा जम्मा १० डिब्बा रहन्छन्। यी दुई सेटको क्षमता एक हजार दुई सयसम्म यात्रु बोक्ने रहेको उनले बताए। भारतको जयनगरबाट धनुषाको कुर्थासम्म ३५ किलोमिटर लम्बाइको यो रेलमार्गका अरु भौतिक पूर्वाधार निर्माण भइसकेको छ। यस क्षेत्रमा रेल लाइन तथा रेल्वे स्टेशन तयार भइसकेको उनले बताए। यसमा कुर्थाबाट विजलपुरा खण्ड १७ किलोमिटरसमेत गरेर ५२ किलोमिटर आगामी फागुनसम्म सम्पन्न हुने र त्यसपछि रेल त्यहाँसम्म विस्तार हुनेछ।"
चाँगुनारायणमा प्राविधिक शिक्षा पढाउने उद्देश्यले महायज्ञ गर्ने,"भक्तपुर : चाँगुनारायण नगरपालिका१ न्यौपानेगाउँस्थित चाँगुनारायण माध्यामिक विद्यालयले सप्ताहव्यापी श्रीमदभागवत ज्ञान महायज्ञ गर्ने भएको छ। सोमबार पत्रकार सम्मेदन गरेर विद्यालयमा प्राविधिक शिक्षा पढाउन पैसा जुटाउने उद्देश्यले माघ ११ गतेदेखि महायज्ञ गर्न लागिएको जानकारी गराएको हो। प्रधानाध्यापक दधिराम गेलालका अनुसार करिब एक करोड रुपैयाँ संकलन गरेर प्राविधिक शिक्षा दिने उद्देश्य पूरा गर्न महायज्ञ गर्न लागिएको हो। विद्यालयमा सिभिल, कम्प्युटर र कृषिसम्बन्धी डिप्लोमा इञ्जिनियरिङ कक्षा सञ्चालन गर्ने तयारी रहेको गेलालले बताए। विद्यालयसँग भएको २५ रोपनी जग्गामा प्रयोगात्मक कक्षा गराएर कृषि प्राविधिक पनि उत्पादन गर्न सकिने लक्ष्य रहेको उनको भनाइ छ। बढीभन्दा बढी विद्यार्थीहरुलाई विद्यालयमा आकर्षित गर्न प्राविधिक शिक्षासमेत प्रदान गर्ने विद्यालयको लक्ष्य हो, प्रअ गेलालले भने, प्राविधिक शिक्षाको व्यवस्थाले शिक्षित बेरोजगारको संख्या घट्ने विश्वास गरेका छौं। नेपालका पहिलो राष्ट्रपति रामवरण यादवले उक्त महायज्ञको उद्घाटन गर्ने विद्यालय व्यवस्थापन समितिका अध्यक्ष तथा चाँगुनारायण नगरपालिका१ का निर्वाचित वडा सदस्य उद्धव खड्काले बताए। कक्षा १२ सम्म पढाइ हुने विद्यालयमा हाल पाँच सय पाँच जना विद्यार्थीहरु अध्ययनरत छन्। अन्य कक्षाको तुलनामा कक्षा ११ र १२ मा कम विद्यार्थी रहेकाले स्नातक तह सञ्चालन गर्ने हतारो नरहेको प्रअ गेलालले बताए। माध्यमिक शिक्षा परीक्षा (एसईई) उत्तीर्ण गरेपछि सकेसम्म विद्यालय परिवर्तन गर्ने विद्यार्थीहरुको प्रवृत्ति भएकाले ग्रामीण विद्यालयमा कक्षा ११ र १२ चलाउनै हम्मेहम्मे रहेको उनको भनाइ थियो।"
"नियमविपरित क्रसर उद्योग : सिडियोले रोके, मेयरले खुलाए","बेंसीसहर : बेंसीशहर नगरपालिका१ उदीपुरामा मापदण्ड विपरीत सञ्चालन भएका २ क्रसर उद्योग प्रशासनले रोक्न पत्राचार गरेको छ । मापदण्ड पूरा नगरेका उद्योगलाई बन्द गर्न पत्राचार गरिए पनि उद्योग सञ्चालकले भने अटेर गरेका छन् । पुरानो मापदण्डअनुसार क्रसर उद्योग सञ्चालन भएकाले नवीकरण रोकिएको घरेलु तथा साना उद्योग कार्यालय लमजुङका प्रमुख टोपलाल भुषालले बताए । जिल्लामा लमजुङ क्रसर एण्ड कन्सट्रक्सन र त्रिवेणी रोडा ढुंगा एण्ड बल्क उद्योग नियमविपरित सञ्चालनमा रहेको पाइएको हो । लमजुङ क्रसर एण्ड कन्सट्रक्सनको सञ्चालक निर्मलजंग घले र त्रिवेणी रोडा ढुंगा एण्ड बल्क उद्योगका सञ्चालक दिपेश श्रेष्ठ हुन् । ती उद्योग घरेलु तथा साना उद्योग विकास समितिमा दर्ता गरिए पनि पछिल्ला वर्षमा नवीकरण नै नगरी सञ्चालन गरेको सहायक प्रमुख जिल्ला अधिकारी अनिलकुमार शाहीले बताए । उनका अनुसार ती उद्योग तत्काल बन्द गर्नु पर्ने तीन कारण देखिएको छ । पहिलो न्यूनत्तम मापदण्ड नै पुगेको छैन । दोस्रो उद्योगको नवीकरण गरिएको छैन र पछिल्लो ऐन अनुसार स्थानीय तहमा दर्ता हुनुपर्नेमा त्यो पनि भएको छैन । उनका अनुसार प्रशासन कार्यालयले गत १८ असोजमा उनीहरू दुवैलाई प्रशासन कार्यालयमा उपस्थित हुन ३ दिनको समय सीमा दिएर पत्र काटेको थियो । त्रिवेणी रोडा ढुंगा एण्ड ब्लक उद्योगका सञ्चालक दिपेश श्रेष्ठ सम्पर्कमा नआएको हुँदा २४ असोजमा ताकेता पत्र काटियो । त्यसपछि उनीहरूलाई मापदण्ड पुरा गर्न, नवीकरण गर्न र दर्ता गर्न अनुरोध गरियो, शाहीले भने, त्यसलाई अटेर गरेको पाइएपछि अब मापदण्ड पुरा नगर्दासम्म सञ्चालन गर्न नपाउने गरी बन्द गरिएको हो । निर्मलजंग सञ्चालक रहेको लमजुङ क्रसर एण्ड कन्सट्रक्सन २०६८ साल फागुन २१ गते दर्ता भएको र पहिलो वर्षदेखि नै नवीकरण नगरेको पाइएको जिल्ला प्रशासन कार्यालयले जनाएको छ । सो उद्योगको सञ्चालन पूँजी १ करोड ९२ लाख रहेको छ । त्यस्तै, दिपेश श्रेष्ठ सञ्चालक रहेको त्रिवेणी रोडा ढुंगा एण्ड बल्क उद्योग २०६२ को असार ३ गते दर्ता गरी २०७३ सालसम्म नवीकरण गरेको र त्यसपछि नवीकरण नगराएको पाइएको जिल्ला प्रशासन कार्यालय लमजुङले जनाएको छ । कार्यालयका अनुसार त्यस उद्योगको सञ्चालन पूँजी ३२ लाख २४ हजार रहेको छ । नियम विपरित सञ्चालित क्रसर बन्द गर्न सम्बन्धित निकायलाई पत्राचार गरे पनि सञ्चालकले नटेरेको सहायक प्रमुख जिल्ला अधिकारी शाहीले बताए । सडक, नदी र विद्युत् पोललाई मासेर अधिकांश क्रसर उद्योग मापदण्ड पूरा नगरी अवैध रूपमा उत्खनन गरी सञ्चालन भइरहेको सहायक प्रजिअ शाहीको भनाइ छ । अध्यागनमा त क्रसर छैनन् होला नि ! लमजुङका तत्कालीन प्रमुख जिल्ला अधिकारी डा डिजन भट्टराईले नियमविपरित सञ्चालन भएका यी दुई उद्योग बन्द गराएका थिए । तर, सिडियो सरुवा भएको एक हप्ता नबित्दै बेंसीशहर नगरपालिकाले उद्योग सुचारु गर्न अनुमति दियो । अनुमति नलिएको र मापदण्ड नपुर्याएका क्रसरहरु बन्द गराएको तर आफु सरुवा भएको एक हप्ता नबित्दै ती उद्योगलाई सञ्चालनका लागि अनुमति दिएको फेसबुक (सामाजिक सञ्जालमा) लेखेका छन् । विभिन्न दवावका बीच अनुमति नलिएका र मापदण्ड नपुगेका क्रसर बन्द गराइयो तर मेरो सरुवा भएको १ हप्ता नपुग्दै नगरपालिकाले गैर कानुनी निर्णय गरेर खुलाएछ, उनी भन्छन् अनि क्रसरवाला फुर्ति लाउँदै मलाई फोनमा भन्छ, अध्यागमन विभागमा त बन्द गराउने क्रसरहरु छैनन् होला नी ! बेंसीशहर नगर कार्यपालिकाको २३ मंसिरमा बसेको बैठकले प्रशासनद्वारा बन्द गराइएका क्रसर पुनः सञ्चालन गर्न अनुमति दिने निर्णय गरेको थियो । लमजुङका तत्कालीन प्रजिअ भट्टराईले अवैध रुपमा ढुङ्गा, बालुवा तथा गिट्टीको उत्खनन् हुँदा स्थानीय प्रशासन र प्रहरीलाई दोष दिने गरिएको भन्दै आक्रोश पोखे । संघीय व्यवस्थाअनुसार स्थानीय स्रोत साधनका स्थानीय तहकै अधिकार हुन्छ । राजश्व संकलनका लागि उहाँहरुले कानूनानुसार प्राकृतिक स्रोतसाधनको उपयोग गर्न पनि पाउनुहुन्छ, भट्टराई भन्छन्, तर, अहिले गिट्टी बालुवा उत्खनन्मा भने प्रहरी र प्रशासनलाई दोषी देखाएर दर्ता नै नभएको कम्पनीलाई स्थानीय तहले काम गर्न अनुमती दिएको छ । क्रसर उद्योगले अनुमति नलिएको र मापदण्ड नपुर्याएको भए पनि त्यसका लागि असार मसान्तसम्म म्याद दिएर सञ्चालन गर्न अनुमति दिएको बेंसीशहर नगरपालिकाका प्रमुख गुमानसिंह अर्यालले बताए । क्रसर बन्द हुँदा निर्माण समग्रीको अभाव भएकाले खुलाउने निर्णय गरियो, उनले भने । प्रशासनको परिपत्रपछि बन्द उद्योग खुलाउन नगरपालिकाले गरेको निर्णय ।"
चोरी मुद्दाका अभियुक्त १० वर्षपछि पक्राउ,"विराटनगर : मोटरसाइकल चोरीमा अदालतले दोषी ठहर गरेका मोरङ कानेपोखरीका भूपाल राई १० वर्षपछि समातिएका छन्। उनी सात पटकसम्म विदेश ओहोरदोहोर गर्दा पनि पक्राउ नपरेको पाइएको छ। चोरी मुद्दामा अभियुक्त बनाइएका कानेपोखरी गाउँपालिका ५ का ४२ वर्षीय भूपाल राई पहिलो पटक २०६६ सालमा रोजगारीका लागि कतार गएका थिए। त्यस अघि नै उनीमाथि चोरी मुद्दामा प्रहरीले अनुसन्धान अघि बढाएको थियो। त्यसबेला अदालतले उनलाई १५ हजार रुपैयाँ धरौटीमा छाड्न आदेश दिएको थियो। त्यतिबेला उनी सात दिन प्रहरी हिरासतमा बसेका थिए। राईलाई कानेपोखरी ५ का दीपककुमार साहको मोटरसाइकल चोरी गरेको अभियोगमा प्रहरीले मुद्दा चलाएको थियो। धरौटीमा छुटे पनि अदालतमा उनको मुद्दा विचाराधिन अवस्थामै रहेको थियो। त्यही बेला अभियुक्त राई रोजगारीका लागि कतार गएको खुलेको छ। उनी कतारमै रहका बेला मोरङ अदालतले उनलाई उपस्थित हुन आदेश दियो। तर उपस्थित नभएपछि अदालतले दोषी ठहर गर्दै २०६८ साल वैशाख ८ गते एक महिना कैद र ८० हजार रुपैयाँ जरिवानाको फैसला सुनाएको थियो। पहिलो पटक कतार गएको तीन वर्षपछि २०६९ सालमा नेपाल फर्किएका उनी एक महिना घरमा बसेर फेरि उतै गए। त्यसपछि प्रत्येक एक वर्षमा काम गर्ने कम्पनीले विदामा घर जाने सुविधा दिन थालेसँगै हरेक वर्ष आउजाउ गर्न थाले। १० वर्षसम्म बारम्बार विदेश ओहोरदोहोर गरिरहे पनि प्रहरीले भने पक्राउ गरेन। त्रिभुवन अन्तर्राष्ट्रिय विमानस्थलबाट हवाई मार्ग हुँदै नेपालबाट कतार र कतारबाट नेपाल आउनेजाने गर्दासम्म विमानस्थल प्रहरी र अध्यागमन विभागले भेउ पाएनन्। दुई महिनाका लागि घर विदामा आएका बेला प्रहरीले घरैबाट पक्राउ गरेपछि हालसम्म राईले सात पटकसम्म कतार ओहोरदोहोर गरिसकेको खुलेको छ। इलाका प्रहरी कार्यालय पथरीका डीएसपी दिलिप गिरी नेतृत्वको टोलीले उनलाई पक्राउ गरेपछि यस्तो तथ्य खुलेको हो। पक्राउ गरेर चोरी मुद्दा चलाइएका राईलाई सुरुमा अदालतले १५ हजार धरौटीमा छाड्न आदेश दिएको पाइयो। त्यसपछि निस्किएर मुद्दा विचाराधिन भएकै अवस्थामा उनी विदेशतिर गएछन्, डीएसपी गिरीले भने, कतारमा भएका बेला अदालतले मुद्दाको अन्तिम फैसला सुनाउँदा दोषी ठहर गयो। पटकपटक विदेश जाँदा पनि दोषी ठहरिएका राईको नाम अदालतको लगत विवरणमा भने फरार प्रतिवादीको सूचीमा रहेको थियो। अदालतले फरार प्रतिवादीको लगत विवरण उपलब्ध गराउने क्रममा राईको पनि नाम उल्लेख रहेपछि उनलाई पक्राउ गरेर अदालतमा बुझाइएको उनको भनाइ छ। प्रहरीले दोषी राईलाई सोमबार जिल्ला अदालत मोर मा बुझाएको छ। अदालतका श्रेस्तेदार ईश्वरमणि ओझाले राईलाई जरिवाना वापतको रकम असुल गरेर कैद सजाय भुक्तानका लागि कारागार चलान गरिएको जानकारी दिए। पछिल्लो समय एक महिना अघि उनी कतारबाट विदामा आएका रहेछन् श्रेस्तेदार ओझाले भने, अब कानुनले तोकेको दण्ड सजाय भुक्तान गरिसकेपछि मात्रै उनलाई विदेश जान छुट हुन्छ। डीएसपी गिरीले विभिन्न अपराधमा अदालतले दोषी ठहर गरेका तर फरार रहेका मध्ये २१ जनालाई एक महिनाको अवधिमा पथरीशनिश्चरे र कानेपोखरीबाट पक्राऊ गरेर अदालतमा पेस गरिएको जानकारी दिए।"
भ्रमण वर्षलाई जिस्काउँदै हिलाम्मे भैरहवालुम्बिनी सडक (फाेटाे भिडियाे),रुपन्देही : नेपाल सरकारले २०२० लाई भ्रमण वर्ष घोषणा गरेको छ । नेपाल भ्रमण वर्षसँगै अहिले पाँच नम्बर प्रदेश सरकारले सञ्चालन गरेको लुम्बिनी भ्रमण वर्ष २०७६ पनि चलिरहेको छ । भ्रमण वर्ष चलिहरहँदा पर्यटकीय क्षेत्र लुम्बिनी जाने मुख्य मार्ग भैरहवा लुम्बिनी सडक भने हिलोले हेरिनसक्नु भएको छ । यतिखेर पर्यटक आमगनको सिजन हो । निर्माणाधीन सडकको कारणले पर्यटकहरू घाम लागेको समयमा धुलो र पानी पर्दा हिलोले समस्यामा परेका छन् ।
टिपर दुर्घटनाका घाइते चालकको मृत्यु,उदयपुर: उदयपुरको कटारीमा टिपर दुर्घटनामा घाइते भएका युवाको आइतबार राती मृत्यु भएको छ ।मदन भण्डारी राजमार्गअन्तरर्गत उदयपुरगढी गाउँपालिका ७ अधँरीमा ना५ख ५४१० नम्बरको टिपर दुर्घटना हुँदा चालक कटारी नगरपालिका २ खोक्साका २२ वर्षीय भुपेन्द्र खत्रीको मृत्यु भएको हो । दुर्घटनामा परी गम्भीर घाइते भएका उनको नोवेल अस्पताल बिराटनगरमा मृत्यु भएको जिल्ला ट्राफिक प्रहरी कार्यालय उदयपुरका इन्चार्ज दिनेशकुमार चौधरीले बताए । कसमस सिमेन्टको चुनढुंगा बोकेको टिपर आइतबार दिउँसो ३:३० बजे दुर्घटना भएको उनले बताए । क्षमताभन्दा बढी चुनढुंगा बोकेर तीव्र गतिमा कुदाउँदा अनियन्त्रित भइ दुर्घटना भएको प्रत्यक्षदर्शी स्थानीय प्रेम खड्काले बताए ।
जोगवनी नाका बन्द भएपछि निर्यात र आयातमा सकस,"विराटनगर : गत पुस २५ गतेबाट पुल मर्मत गर्ने भन्दै भारतले जोगवनी नाका बन्द गरेपछि आयात मात्रै नभई निर्यातमा पनि समस्या भएको छ । नेपाली उद्योगले उत्पादन गरेका वस्तु भारतसहित तेस्रो मुलुकमा निकासी गर्न नपाएको उद्योगी बताउँछन् । 'आयातमा त धेरै झण्झट खेप्नु परेको छ, भारतबाट सामान ल्याउन पाएको छैन, 'विराटनगरका उद्योगी अमित शारडाले भने,' पहिलेको कच्चा पदार्थबाट उत्पादीत सामान पनि बिक्री गर्न नपाइ गोदाम गरेर राख्नु परेको छ ।' जुटबाट उत्पादित सामान सहित तेललगायतका तयारी वस्तु विराटनगर भन्सार हुँदै जोगवनी नाकाबाट भारत निर्यात हुन्छ। मोरङसुनसरी औद्योगीक क्षेत्रमा खुलेका उद्योगको उत्पादन नेपालसहित भारतीय बजारमा पुग्छ । त्यसमा पनि जुटबाट उत्पादन गरेका सबै वस्तु भारत निकासी गर्दै आएको व्यवसायी बताउँछन् । पुल मर्मत पूर्व ल्याएका कच्चा पदार्थबाट उत्पादन भएर भारत निकासी गर्ने अधिकांश वस्तु गोदाम गरेको र पुल सञ्चालन भएपछि निर्यात गर्ने तयारीमा रहेको विपिन काबरा बताउँछन् । 'हाम्रो तेल उद्योगमा त धेरै समस्या थपिएको छ, भारतको नीतिले पाम तेल त रोक्यो नै अन्य सामान पनि निकासी गर्न पाएका छैनौँ, उद्योगी काबाराले भने, 'पुलको विकल्प नेपाल सरकारले नखोज्दा र भारतले अन्य स्थानबाट निकासीमा अनुमति नदिँदा उत्पादित सामान बेच्च पाइएन ।' भारतले पुल मर्मत सुरु गरेर आयात निर्यातमा जोगवनीको बाटो बन्द गरे पनि अन्य नाकाबाट रिरुट नदिँदा आयात निर्यात दुबै प्रभावित बनेको हो । भारत बाहेक तेस्रो मुलुकबाट आयातित सामानलाई मात्रै अन्य नाकाका लागि अनुमति दिए पनि निर्यातमा अर्को नाका हुँदै मीरगञ्ज पुल पारीको क्षेत्रमा पुग्न भारतको अनुमती छैन । रेल रिर्जभ गरेर नेपाली निकासी मीरगञ्ज पुल बन्द भएपछि विराटनगरमा जुटबाट उत्पादित तयारी वस्तु पहिलोपटक रेलनै रिर्जभ गरेर निकासी गरिएको छ । पुल बन्द हुँदा सडक मार्गबाट ढुवानी ठप्प भएपछि रेलमार्गबाट जुटको तयारी वस्तु भारतको अहमदावाद निकासी गरिएको हो । गोल्छा अर्गनाइजेसनको अरिहन्त मल्टिफाइबर र रघुपति जुटमिल प्रालिले उत्पादन गरेका ८ सय मेट्रिक ६ टन जुटका तयारी सामग्री भारतीय रेल रिर्जव गरेर भारत पठाएको छ । भारतको जोगबनी नाकाबाट गोल्छा कम्पनीले ४२ वटा डब्बा रिर्जभ गरेर जुटका सामग्री भारत पठाएको हो। नेपालमा बन्दरगाहा नहुँदा रेलबाट सामग्री आयातनिर्यात गर्दा पटक पटक लोड अनलोड गर्नुपर्ने भएकाले खर्चिलो हुन्छ । उत्पादन भएका जुटका सामग्री गोदाममा राखिरहन कठिनाइ भएको र 'पार्टी' लाई डेलिभरी दिन ढिलाइ भएपछि रेल रिर्जभ गरेर भएपनि जुट सामग्री भारत पठाइएको जुट उद्योगका सञ्चालक राजकुमार गोल्छाले बताए । गोल्छाका अनुसार सडक मार्गबाट सामान निकासी गर्न सम्भव नभएको र राखिरहँदा ग्राहक भड्कने भएकाले रेलवेबाट निकासी गरिएको हो । भारतले वीरगञ्जपछि भैरहवा र विराटनगर नाकाबाट पारवहनमा रेल मार्ग प्रयोग गर्ने सुविधा दिए पनि आवश्यक पूर्वाधारको निर्माण नभएको र रेलवेलाई पुग्ने सामग्री नहुँदा व्यवसायीले रेलवेको सुविधा प्रयोग गरेका थिएनन् । 'पहिले ट्रकबाटै जान्थ्यो, रेलबाट लैजान सामान पुग्दैन, थोरै लैजान रिर्जव गर्नपर्छ, त्यसैले २४ डिब्बा रिर्जव गरेर पठाएँ,' गोल्छा भन्छन् । यसअघि रेलको छोटी लाइन (मिटरगेज) चल्दा विराटनगर भन्सारबाट बंगलादेशको राधिकापुरसम्म मसुरो दाल र पिना निकासी हुन थालेको थियो । डेढ दशकअघि यहाँका व्यापारीले बंगलादेश दाल र पिना पठाउन थाले पनि रेलवे लाइन विस्तार गरी ब्रोडगेज बनाएपछि रेलबाट बंगलादेश सामान निकासी हुन बन्द भएको थियो । अहिले पूर्वाधार विकास गरी सबै निर्यात हुने नेपाली वस्तु भारत रेलबाट पनि लैजान सकिने संभावना रहेको गोल्छा बताउँछन् । भारतले २२ जनवरी अर्थात माघ ८ गते सम्ममा मात्रै मीरगन्ज पुलको मर्मत सक्ने र त्यसपछि पूर्ण क्षमतामा पुल सञ्चालन गराउने जानकारी गराएको छ। मीरगन्ज पुल मर्मतले गर्दा मालवाहक सवारीको आवागमन बन्द भएपछि विराटनगर भन्सार कार्यालयको दैनिक १५ करोड राजश्व असुली प्रभावित भएको भन्सार कार्यालयले जनाएको छ।"
संरक्षण क्षेत्रगाउँपालिका द्वन्द्व,"पोखरा : मादी नदीमा ढुंगागिटी र बालुवाको स्रोत छ। तर मादी गाउँपालिका ती सामान निकालेर बेच्न असमर्थ छ। कारण गाउँपालिकाको थुप्रै भाग अन्नपूर्ण संरक्षण क्षेत्र आयोजना (एक्याप) भित्र पर्छ। कास्कीकै अन्नपूर्ण गाउँपालिकामा त्यस्तै स्रोत र त्यस्तै समस्या समान छ। अन्नपूर्ण हिमालको आधार शिविरमा पर्यटकको घुइँचो लाग्छ। स्थानीयले होटलमा नअटाएका पाहुना गोठमा सुताउँछन, तर होटल बनाउँन पाउँदैनन्। गाउँपालिका अध्यक्षसँग स्थानीयले अनुमति माग्छन्, तर अध्यक्ष युवराज कुँवरले समस्या बुझेर पनि अनुमति दिन सक्दैनन्। कास्कीको मादी गाउँपालिकाका अध्यक्ष श्याम गुरुङ एक्यापले गरिरहेको संरक्षणको काम स्थानीय सरकारले गर्न सक्ने बताउँछन्। अन्नपूर्ण र मादीका अध्यक्षद्वय एक्याप गाउँपालिकालाई हस्तान्तरण गर्नुपर्ने पक्षमा छन्। मुस्ताङबाट निर्वाचित संघीय सांसद प्रेमप्रसाद तुलाचनले पनि उनीहरूका कुरामा सही थापे। कालीगण्डकी नदीका सतह बढेर गाउँबस्ती डुबानमा पर्छ, तर हामी केही गर्न सक्दैनौं, उनले भने। ढुंगा, बालुवा निकाल्न नपाइने कारण नदीको सतह बढेको उनको भनाइ थियो। वनजंगलको काठपात कुहिएर जानै लाग्दा पनि प्रयोग गर्न नपाइएको गुनासो उनले गरे। २०४३ सालमा कास्कीको घान्द्रुकबाट सुरु भएको एक्याप स्थापनाको केही वर्षमा गण्डकी प्रदेशका ५ जिल्लामा फैलिएको छ। १५ गाउँपालिकामा पर्ने यो आयोजना कालन्तरमा स्थानीयलाई हस्तान्तरण गर्ने अवधारणामै खुलेको थियो। तर ३० वर्षभन्दा बढी समय भइसक्दा पनि त्यो लक्ष्य कार्यान्वयन भएको छैन। राष्ट्रिय प्रकृति संरक्षण कोषअन्तर्गत रहेको आयोजनाको म्याद २०७१ मा ५ वर्षका लागि थपिएको थियो। माघ ४ गते उक्त म्याद सकिँदैछ। त्यसको मुखैमा आएर संघ सरकारको वन तथा वातावरण मन्त्रालयले बिहीबार स्थानीय जनप्रतिनिधि र प्रदेशका मन्त्रीहरूसँग छलफल राखेको थियो। त्यसै अवसरमा मुस्ताङ, मनाङ, लमजुङ, म्याग्दी र कास्कीका स्थानीय, प्रदेश र संघीय जनप्रतिनिधिले आआफ्ना विचार राखेका थिए। कास्कीका सांसद खगराज अधिकारीले संविधान नयाँ बनेर मुलुक संघीय ढाँचामा गए पनि एक्याप नबलिएको बताए। उनले भने, यो आयोजना खारेज गरौं, आआफ्ना पालिकाका आआफ्ना आयोजना हुन्छन्। मनाङका सांसद पोल्देन गुरुङले आफ्नो जिल्लाको हिमाल र सौन्दर्य देखाएर पर्यटकसँग करोडौं उठाए पनि एक्यापले मनाङमा केही नगरेको बताए। गण्डकी प्रदेशका मुख्यमन्त्री पृथ्वीसुब्बा गुरुङले ३ वा ६ महिना म्याद थपेर त्यस अवधिमा भविष्यका लागि कार्ययोजना बनाउनुपर्ने सुझाव दिए। अन्तर्राष्ट्रिय सम्झौता गर्नुपरे संघले गर्छ, नीति निर्माण गर्छ, प्रदेशले अनुगमन गर्छ, नियन्त्रयण गर्छ, स्थानीय सरकारले कार्यान्वयन गर्छ, उनले भने, यस्तो मोडलमा लैजानुपर्छ। त्यसका लागि केही समय लाग्छ। मुख्यमन्त्रीले रोयल्टी बाँडफाँड अन्तर सरकारी वित्त व्यवस्थापन ऐनअनुसार हुनुपर्ने र त्यो राष्ट्रिय प्राकृतिक स्रोत तथा वित्त आयोगले गर्नुपर्ने पनि बताए। संघ सरकारका वन तथा वातावरणमन्त्री शक्ति बस्नेतले मुख्यमन्त्रीले भनेअनुसारकै मोडलमा लैजानुपर्ने विचार राखे। संरक्षण क्षेत्र भनेको राष्ट्रिय निकुञ्ज पनि होइन, राष्ट्रिय वन पनि होइन, उनले भने, त्यस बीचबाट निकास खोज्नुपर्छ र संघीयताको भावना अनुसार जानुपर्छ। मन्त्रालयले विज्ञद्वय डामणिराम बन्जाडे र डाएसआर लामिछानेलाई एक्यापको वैकल्पिक व्यवस्थाको खोजीको प्रतिवेदनका लागि जिम्मेवारी दिएको थियो।"
चिसो भुइँमा विद्यार्थी,"(गौशाला) महोत्तरी : आङमा न्यानो लुगा छैन। थरथर काप्ने जाडो बढ्दो छ। नांगो खुट्टाले स्कुल टेक्नु छ। स्कुल पुग्दा चिसै कार्पेटमा बसेर पढ्नु पर्छ, ७ वर्षीया बालिका सरितीया कुमारी मुखियालाई। डेक्स बेन्च पर्याप्त छैन। गरिबीले सरितीया परिवारले न्यानो लुगा जोहो गर्न सकेको छैन। चिसो भुइँमा विद्यार्थी बोरा ओछ्याएर बस्छन्। शिक्षक कुर्सीमा बसेर पढाउँछन्। शिक्षकका लागि कुर्सी खरिद गरिन्छ। तर, बालबालिकालाई बस्न चकटी र डेक्सबेन्च व्यवस्थानमा चासो छैन। महोत्तरी औरही नगरपालिका४ सेहरास्थित सरस्वती आधारभूत विद्यालयमा पढ्छिन्, सरितीया। यो समग्र मधेसका गरिब बालबालिकाको साझा समस्या हो। कमजोर पढाइ सिंहदरबारको अधिकार गाउँमा आयो, सबै समस्या समाधान हुन्छ। नेताले टोलटोलमा झ्याली पिटाए। तर, सरितीयाले लोकतन्त्र स्वाद चाख्न पाएकी छैनन्। तन्त्र फेरियो तर गरिबको जीवन अझै उस्तै छ। दुई वर्षअघि स्कुल टेक्दा उनको अवस्था जे थियो, अहिले पनि त्यही छ। जाडोमा न्यानो लुगा नभएर कठ्यांग्रिने, स्कुल आउँदा पढाउने शिक्षक नहुने। उनको पढाइ यति कमजोर कि आफ्नो नाम लेख्न पनि शुद्धसँग आउँदैन। कक्षाकोठा अभाव गौशालासम्सी हुलाकी सडकखण्डको छेउमै सरस्वती आधारभूत स्कुल पर्छ। विद्यालयमा २ सय १६ जना विद्यार्थी छन्। तीमध्ये अधिकांश दलित समुदायका छन्। कक्षा ५ सम्म पढाइ हुन्छ। कक्षाकोठा ४ वटा मात्रै छ। पाठ्क्रम फरक छ। कोठा अभावमा चार र पाँच कक्षाका विद्यार्थी एउटै कक्षामा पढ्न बाध्य छन्। शिशु र कक्षा १ का बालबालिकाको समस्या उस्तै छ। दिनभरि एउटै शिक्षकले सबै विषय पढाउँछन्, सँगै राखेर। शिक्षिका ममता कुमारी यादवले भनिन्, सुरुसुरुमा अभिभावकले विद्यालयको विकासका लागि उत्सुकता देखाए। अहिले विद्यालय आउन पनि मान्दैनन्। उनका अनुसार दलित बस्तीमा विद्यालय थिएन। बच्चा स्कुलबाहिर थिए। ०६३ मा स्थानीय किशोर दासको घरमा पढाइ सुरु भयो। सुन्दैन स्थानीय सरकार स्थानीय सरकारले ध्यान नदिँदा विद्यालयले फड्को मार्न सकेको छैन। प्रधानाध्यापक रामप्रसाद यादवले भने, नगरपालिकामा विद्यालयको भौतिक विकासका लागि जानकारी गराएको छु। तर, सुनवाइ भएको छैन। विद्यालयको भौतिक अवस्था र जनशक्ति अभावले सोचेजस्तो प्रतिस्पर्धात्मक शिक्षण क्रियाकलाप सञ्चालन गर्न नसकिएको उनले सुनाए। दुई सय १६ विद्यार्थीलाई पढाउन ११ जना स्थायी, राहत, बालविकास शिक्षक मात्रै छन्। औरही नगर प्रमुख सुनील यादव भन्छन्, तुरुन्तै बालविकास कक्षामा चकटी र डेक्सबेन्च मिलाउँछौं। चिसोमा बोराको सहारा बढ्दै गएको चिसोमा महोत्तरीको गौशाला नगरपालिकाका दुई विद्यालयका विद्यार्थी पनि बोरा ओछ्याएर पढ्न बाध्य भएका छन्। त्यहाँ पनि बेन्चडेक्सको अभाव छ। विद्यार्थी घरबाटै ल्याएको बोरा ओछ्याएर पढ्छन्। गौशाला नगरपालिका ६ र ७ मा पर्ने जनता आधारभूत विद्यालय, फुलकाहा तथा मनहर्वाको नेपाल राष्ट्रिय जनजाति प्राविका विद्यार्थी भुइँमा बसेर पढ्न बाध्य भएका हुन्। आफू विद्यालय सुधारका लागि काम गरिरहेको गौशाला नगर प्रमुख शिवनाथ महतोले बताए।"
हटाइँदै खरका छाना,"दैलेख : नारायण नगरपालिकाले नगर क्षेत्रभित्रका घरको छाना हटाउने अभियान थालेको छ। गरिब तथा विपन्न परिवारका खरले छाएका घरको छानो हटाएर जस्तापाता छाइदिने भएको हो। खरले छाएको घरमा बस्ने परिवारलाई सुरक्षित छानोमुनि ल्याउन नगरपालिकाले खरको छानोमुक्त अभियान ल्याएको हो। यहाँका अधिकांश गरिब, विपन्न तथा दलित समुदायका घर खरले छाएका छन्। नगरपालिकाभित्र खरको छानो विस्थापित गर्ने योजना अनुसार खरको छानो हटाएर जस्तापाताले घर छाउने तयारी रहेको नगरपालिकाले जनाएको छ। नगरपालिकाले गत वर्ष नीति तथा कार्यक्रममा यो योजना समावेश गरेको थियो। नगरका सबै वडामा ७८८ घर खरले छाएका छन्। जसमध्ये चालू आर्थिक वर्षमा झन्डै तीन सय घरलाई खरको छानोमुक्त बनाइने नगरप्रमुख रत्नबहादुर खड्काले बताए। खरको छानोमुक्त घर निर्माणका लागि नगरपालिकाले ३० लाख, कर्णाली प्रदेश सरकारले ३० लाख रकम विनियोजन गरेको छ। राष्ट्रिय योजना आयोगबाट विशेष अनुदान स्वरूप एक करोड रुपैयाँ प्राप्त हुने नगरप्रमुख खड्काले बताए। खरको छानो भएका प्रति घरधुरीलाई ५० हजार रुपैयाँ उपलब्ध गराइनेछ, उनले भने, यो कार्यक्रमका लागि कार्यविधि निर्माण भइरहेको छ, खरको छानोमुनि बस्न बाध्य परिवारलाई सुरक्षित छानोमा ल्याउँदैछौं। आगामी दुई वर्षभित्र खरले छाएका सबै घरमा जस्तापाताको छानो देखिने उनको भनाइ छ। खरको छानो भएका घरमा आगलागीको जोखिम बढ्ने र बर्सेनि छानो परिवर्तन गर्नुपर्ने समस्या समाधानका लागि जस्तापता लगाउने अभियान थालिएको हो। यो कार्यक्रमप्रति खरको छानो भएका नगरवासी खुसी भएका छन्। यस्तै जिल्लाको डुंगेश्वर गाउँपालिकाले पनि विपन्न परिवारको तथ्यांक संकलनको काम थालेको छ। कार्यविधि निर्माण गरेर गाउँपालिकाभित्र रहेका विपन्न परिवारको घरको छानोमा जस्तापाता लगाइने गाउँपालिका अध्यक्ष नगेन्द्रबहादुर मल्लले बताए।"
जीर्ण भवनमा भरिभराउ कैदी,"डोल्पा : जिल्ला कारागार भवन निकै जीर्ण छ। तर, यहाँ भरिभराउ कैदीबन्दी छन्। भवनको कोठाभन्दा कैदीबन्दी बढी भएपछि एउटै कोठामा खचाखच बस्न बाध्य छन्। कुल २० जना पुरुष र तीन जना महिलाको क्षमता रहेको कारागारभित्र हाल ३३ जना थुनामा छन्। ०२६ सालमा स्थापना भएको कारागार भवन मर्मत नहुँदा जीर्ण बन्दै गएको हो। भत्किन लागेको पर्खालको घेरामा रहेका कैदी निकै डरले बस्नुपरेको बताउँछन्। कारारगारका जेलर दिनेश राउतले चाहेर पनि भवन व्यवस्थापनको विकल्प खोज्न नसकेको बताए। कारागारमा महिला कैदी नभएकाले महिला बस्ने ठाउँमा समेत पुरुषलाई राखिएको उनको भनाइ छ। दैनिक ५० रुपैयाँ कैदीको भत्ताले डोल्पामा तरकारी किन्न नपुग्ने उनले गुनासो गरे। करिब ५० वर्ष पुराना जीर्ण कारागार भवनभित्र थुनामा बसेकाहरू थप सजायको अनुभूति भएको बताउँछन्। एक जना जेलरको भरमा कारागार व्यवस्थापनको काम भइरहेको छ। नायब सुब्बा दिनेश राउतले चार वर्षदेखि जिल्ला कारागारमा बसेर व्यवस्थापनको काम गरिरहेका छन्। अन्य कर्मचारी दरबन्दी भए पनि पूर्ति नहुँदा समस्या भएको हो। जिल्ला कारागार डोल्पामा १९ कैदीबन्दी र १४ जना थुनुवा छन्। सबैभन्दा धेरै मूर्ति चोरीका ११ जना छन् भने ज्यानमारा र थुनुवा छन्। कारागारको नयाँ भवन निर्माण गर्न दुई ठेकेदारलाई काम दिइएको छ। तीन करोडभन्दा बढी रकममा ०७२७३ मा काम सुरु भएको भवन निर्माणको काम अझै अधुरो छ। ठेकेदार पामा लामाले चिसोका कारण सिमेन्टको काम हुन नसक्दा समस्या भएको भन्दै फागुनबाट निर्माण तीव्र पारिने बताए।"
"मौसम सुधार, रोकियो झरी","काठमाडौं : पश्चिमी न्यून चापीय प्रणालीको सामान्य प्रभाव कायमै रहँदा मौसम सामान्यतः सफा रहेको छ। प्रणालीमा फेरबदल हुँदा मौसमको अवस्थामा तुलनात्मक सुधार भई झरी पर्ने क्रम रोकिएको मौसमविद्ले बताएका छन्। मध्य तथा पूर्वी पहाडी भूभागमा सामान्य बदली रहेको जल तथा मौसम विज्ञान विभागले जनाएको छ। पश्चिमीलगायत बाँकी भूभागमा आंशिक बदली भएको छ। विभिन्न भूभागमा केही दिनसम्म परेको झरी भने रोकिएको छ। मध्य र पूर्वी तराईका केही स्थानमा हुस्सु र कुहिरो लागेको छ। मौसम पूर्वानुमान महाशाखाका मौसमविद् समीर श्रेष्ठका अनुसार आइतबार राति पूर्वी तराई र पहाडी क्षेत्रमा छिटफुट वर्षा हुने सम्भावना छ। सोमबार मुुलुकका अधिकांश भूभागमा सामान्य बदली हुन सक्ने उनले बताए। सोमबार दिउँसो पूर्वी, मध्य र पश्चिमी भूभागमा सामान्यदेखि पूर्ण बदली रहनेछ। पश्चिम र मध्य क्षेत्रका उच्च पहाडी भेगमा हल्कादेखि मध्यम हिमपातको सम्भावना छ। सोमबार राति पूर्व र मध्य तराईमा सामान्यतः मौसम सफा रहने महाशाखाले जनाएको छ। मंगलबार पश्चिमी र मध्य भेगका एक दुई स्थानमा हल्का वर्षा हुने सम्भावना छ। मध्य र पश्चिमी उच्च पहाडी भेगमा हिमपातको सम्भावना रहेको छ। बुधबार पूर्वी र मध्य पहाडी भूभागमा आंशिक बदली रहनेछ। तराईका भूभागमा हुस्सु र कुहिरो रहनेछ। बाँकी भूभागमा मौसम सामान्यतया सफा रहनेछ। उच्च पहाडी भेगमा हल्का हिमपातको सम्भावना रहेको छ।"
"मोरङमा बम विस्फोट, तीन स्काभेटरमा क्षति",विराटनगर : मोरङको मिक्लाजुङ गाउँपालिका१ रमितेमा आइतबार राति बम विस्फोट भएको छ। निर्माणाधीन उर्लाबारी किशान चोकरमिते सडक निर्माणका लागि राखिएका ३ वटा स्काभेटरमा बम विस्फोट गराएको मिक्लाजुङ १ का वडाध्यक्ष नरबहादुर राईले जानकारी दिए। उनकाअनुसार राति ९ बजेको समयमा बम विस्फोटको ठुलो आवाज सुनिएको र हेर्दै जाँदा स्काभेटर जलेको अवस्थामा भेटिएको थियो। सो ठाउँमा बम पनि फेला परेको छ। राति विस्फोट भएको र सोमबार बिहान बम भेटिएपछि स्थानीयबासी त्रसित भएको स्थानीय शिक्षक पर्वत राईले जानकारी दिए। यस विषयमा प्रहरीले अहिलेसम्म कुनै जानकारी गराएको छैन। विस्फोट कसले र किन गराए भन्ने खुल्न सकेको छैन। यद्यपि नेत्रविक्रम चन्द 'विप्लव' समूहले विस्फोट गराएको आशंका गरिएको छ। सो स्थानमा विप्लव समूहको गतिविधि हुने गरेको स्थानीयबासीले बताएका छन्। उत्तरी मोरङ तत्कालीन सशस्त्र युद्धमा माओवादीको सैन्य तालिम हुने क्षेत्रका रुपमा समेत चिनिन्छ। इलाका प्रहरी कार्यालय उर्लाबारीबाट प्रहरीको टोली पुगेर घटनाबारे अनुसन्धान सुरु गरेको छ। विस्फोटबाट भएको क्षतिको विस्तृत विवरण आइसकेको छैन।
हिमपहिरोमा बेपत्ताको जमिनबाट खोजी कठिन,"पोखरा : कास्कीको अन्नपूर्ण गाउँपालिका११ को हिमालय र देउरालीको बीचमा पर्ने हिङ्कुखोलामा गएको हिमपहिरोमा हराएका ४ कोरियाली र ३ नेपाली पर्यटकको सिम्रिक एयरको हेलिकप्टरले आइतबार उद्धार टोलीसहित खोजी गरेको छ। रेक्को डिभाइसले हराएकाहरूको मेटल सिग्नल पाएको उद्धार टोली कोअर्डिनेटर सुरज पौडेलले जानकारी दिए। सिम्रिक एयरका पाइलट आनन्द थापा उद्धार टोलीका प्राविधिक छिरिङ डेन्डुप भोटे, आङतासी शेर्पा र पौडेलसहितको टोलीले आइतबार दिउँसो ३ बजेदेखि हिमपहिरो गएको हिङ्कु खोलामा मानिसको सिग्नल पाएको उनले जानकारी दिए। रेक्को हराएका मानिस खोजी गर्ने विशेष यन्त्र हो। स्विट्जरल्यान्डमा तालिम लिएका सिम्रिक एयरका पाइलट थापासहितको टोलीले दिउँसो ३ बजेदेखि ५ बजेसम्म खोजी गरेको थियो। हिङ्कु खोला क्षेत्रमा ठूलो हिमपहिरो रहेको पनि उनले बताए। सोमबार पनि यही प्रक्रियाअनुसार फेरि खोजी गरिने उनले बताए। मौसमका कारण जमिनबाट खोजी गर्न सकिएको छैन। शनिबार बेलुकी फेरि हिमपात भएकाले पुनः पहिरो गएको र आइतबार दिउँसो १२ बजेदेखि पुनः हिम परेकाले खोजीकार्य अवरुद्ध भएको अन्नपूर्ण गाउँपालिका वडा नम्बर ११ का वडाध्यक्ष हिमबहादुर गुरुङले जानकारी दिए। ठूलो हिमपहिरो गएको र पहिरो गएको ठाउँ साँघुरो र जोखिमयुक्त भएकाले जमिनबाट खोजी गर्न कठिन भएको टेकिङ एजेन्सिज् एसोसिएसन अफ नेपाल (टान)का अध्यक्ष हरि भुजेलले बताए। प्रहरी र स्थानीय बासिन्दा पहिरो क्षेत्रतर्फ रहे पनि हिउँ परिरहेकाले खोजीमा समस्या परेको जिल्ला प्रहरी कार्यालय कास्कीका प्रहरी प्रमुख एसपी दानबहादुर कार्कीले जानकारी दिए। ली मिन सु, किम सुक जा, जोङ पिल बोङ र चोई ह्यो वोन गरि चार जना कोरियाली र नेपाली पथप्रदर्शक सरोज परियार र २ सहयोगी मिनबहादुर लामा (तामाङ) तथा छिरिङ भोटे पहिरोपछि सम्पर्कविहीन छन्। चार चिनियाँ सम्पर्कमा अन्नपूर्ण फेरोको पदयात्रा जाने क्रममा मनाङबाट सम्पर्कविहीन भएका दुई महिला र दुई पुरुष गरि ४ जना चिनियाँ पर्यटक सम्पर्कमा आएका छन्। उनीहरू मुस्ताङबाट थोरङ पास हुँदै मनाङ झरेर पदयात्रा पूरा गरी पोखरा आइसकेको अन्नपूर्ण संरक्षण क्षेत्र आयोजना (एक्याप)का सूचना अधिकारी ऋषि बरालले जानकारी दिए। मनाङ निस्याङ गाउँपालिका९ स्थित एक्याप चेकपोस्टमा पुस २७ गते इन्ट्री भएका उनीहरू शनिबारसम्म सम्पर्कमा नआउँदा प्रहरी र स्थानीयले खोजी गरेका थिए। एक्याप प्रमुख राजकुमार गुरुङले ४ विदेशी पर्यटक र ३ नेपालीसहित ७ जनाबाहेक अन्य हराएको सूचना नआएको बताए। अन्नपूर्ण पदयात्रा क्षेत्रमा जाने पर्यटकको अवस्थाबारे विभिन्न चेक पोस्टबाट जानकारी लिइरहेको र थप पर्यटक हराएको सूचना नपाएको उनले बताए। यो सिजनमा सबैभन्दा धेरै नेपाली र विदेशी गरेर सयदेखि डेढ सयको हाराहारीमा अन्नपूर्ण आधार शिविर जाने गरेको उनले बताए। अन्नपूर्ण फेरोको पदयात्रामा दैनिक १५२० जना जाने गरेको मनाङको धारापानी चेकपोस्टकी सुमी गुरुङले जानकारी दिइन्। उनीहरूलाई पुस र माघ महिनामा जोखिम क्षेत्र तिलिचोको पदयात्रामा जान रोक लगाइएको पनि उनले सुनाइन्। एक्लै जाने पर्यटकको अवस्था अज्ञात गाइड वा भरिया नलिइ एक्लै पदयात्रामा जाने विदेशी र नेपाली पर्यटक हिमपहिरो खस्दा उनीहरूको खोजीमा विशेष ध्यान दिनुपर्ने पर्यटन व्यवसायीले बताएका छन्। ट्रेकिङ एजेन्सीबाट गाइड र भरिया लिएर जाने विदेशी र नेपाली पर्यटकको अवस्थाबारे कम्पनी र गाइडले दैनिक सूचना आदानप्रदान गर्ने भएकाले उनीहरूको अवस्था बेलैमा थाहा हुने भए पनि बिनागाइड एक्लै जानेको अवस्था अज्ञात हुने टेकिङ एजेन्सिज एसोसिएसन अफ नेपाल (टान) पोखराका उद्धार संयोजक दीपकराज अधिकारीले बताए। यस्तो हिमपात र पहिरो जाँदा अरु धेरै सम्पर्क बाहिर रहेको हुन सक्ने भएकाले अन्नपूर्ण संरक्षण क्षेत्र आयोजना र सरकारले विशेष खोजी गर्नुपर्ने टान पोखराका अध्यक्ष हरि भुजेलले बताए। हामीले पनि आफ्ना तर्फबाट खोजी गरिरहेका छौं। सम्बन्धित निकायले पनि भिजिट नेपाल २०२० भनेर पर्यटकलाई बोलाउने तर आपत्बिपत् पर्दा खोजी गर्न ढिलासुस्ती गर्न हुँदैन, उद्धार संयोजक अधिकारीले बताए। संघीय र प्रदेश सरकारले पनि खोजी गर्नुपर्नेमा नगरेको पर्यटन व्यवसायीले गुनासो गरेका छन्।"
खाल्डोमा डुबेर मृत्यु,विराटनगर : पानी जमेको डोबिल्को (खाल्डो) मा डुबेर मोरङको ग्रामथान गाउँपालिकामा सोमबार बिहान एकजनाको मृत्यु भएको छ। मोरङ प्रहरीका प्रवक्ता डीएसपी लोकदर्शन थापाका अनुसार मृत्यु हुनेमा कटहरी गाउँपालिका ७ का ४५ वर्षीय विकास सरदार छन् । ग्रामथान ३ स्थित कलर माझीको खेतमा रहेको खाल्टोमा जमेको पानीमा डुबेर सरदारको मृत्यु भएको हो। आइतबार साँझ घर नफर्किएपछि खोजी गर्ने क्रममा आफन्त र परिवारका सदस्यले सोमबार बिहान उनलाई खाल्टोमा जमेको पानीभित्र मृत्य अवस्थामा फेला पारेर प्रहरीलाई खबर गरेको थापाले बताए । मापसे (मादक पदार्थ सेवन) गरेर छेउबाट हिँड्ने क्रममा चिप्लिएर पानी जमेको खाल्टोमा परेको र उठ्न नसक्दा मृत्यु भएको हुनसक्ने अनुमान गरिएको उनको भनाइ छ । डीएसपी थापाले घटनाका बारेमा अनुसन्धान सुरु गरिएको जानकारी दिए।
