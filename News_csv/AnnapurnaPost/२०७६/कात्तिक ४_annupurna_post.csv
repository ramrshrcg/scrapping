शीर्षक,विवरण
घरजग्गामा नियमन,"२०६२६३ को राजनीतिक परिवर्तनसँगै वैदेशिक रोजगारमा जानेहरूको संख्यामा ठूलो बढोत्तरी आयो। त्यसले मुलुकमा विप्रेषणको आप्रवाह बढ्न थालेसँगै मुलुकमा घरजग्गा कारोबार बढ्न थालेको हो। बैंक तथा वित्तीय संस्थाको ऋण प्रवाह पनि सोही क्षेत्रमा केन्द्रीकरण हुन थालेसँगै रियलस्टेट फस्टाउन थालेको हो। रियलस्टेट कारोबारले अमेरिकामा लेहम्यान ब्रदर्स डुबेसँगै सुरु भएको विश्वव्यापी आर्थिक मन्दीपछि नेपालले पनि यसमा सावधानी अपनाउन थालेको देखिन्छ। अन्य आर्थिक क्रियाकलापको तुलनामा घरजग्गा व्यवसाय तीव्र रफ्तारमा बढेपछि यसलाई अर्थतन्त्रमा सिर्जना भएको बबल (पानीको फोका) जस्तो हो भन्ने निक्र्योलका आधारमा राष्ट्रबैंकले बैंक घरजग्गामा जाने ऋण नियन्त्रण गर्न थालेको हो। २०६८ सालयता राष्ट्र बैंकले घरजग्गामा गएको ऋण नियन्त्रण गर्नुका साथै गइसकेको ऋण पनि क्रमशः घटाउन बैंक तथा वित्तीय संस्थालाई निर्देश गरेको हो। त्यतिबेला न्युरोडको जग्गा बेचेर न्युयोर्कमा किन्न सकिन्छ भन्नेसम्मका व्यंग्य खुबै चलेको थियो। जब राष्ट्रबैंकले बैंक तथा वित्तीय संस्थाको ऋणका अंकुश लगाउँदै लग्यो। त्यसपछि क्रमशः घरजग्गाको कारोबार घट्न थालेको हो। कारोबार घटे पनि मूल्य भने घटेको थिएन। कारोबार हुन छाडेपछि रियलस्टेट व्यवसायीहरू नगद प्रवाहको अभावले आक्रान्त रहँदै आएका थिए। फलस्वरूप, रियलस्टेटमा बढी लगानी रहेका वित्तीय संस्थाहरूसमेत धमाधम मर्जरमा जान थालेको देखिन्छ। ओरेन्टलजस्ता रियलस्टेटमा बढी लगानी रहेका सहकारी डुबेका उदाहरण छन्। पछिल्लो समय सिभिल सहकारीमा त्यस्तै समस्या देखिएको छ। बैंक तथा वित्तीय संस्थाले पनि तरलता अभावका कारण क्रमशः ऋण नवीकरण गर्न छाडेपछि व्यवसायीहरू अझै संकटमा पर्दै गएका देखिन्छन्। विगत तीन वर्षयता बैंक तथा वित्तीय संस्थामा बारम्बार लगानीयोग्य पुँजी अभावको समस्या चर्कंदै गएको छ। राष्ट्र बैंकले तोकेका उत्पादनमूलक क्षेत्रमा बाहेक बैंक तथा वित्तीय संस्थाले चाँडै ऋण भुक्तानी हुने व्यापारिक कर्जामा केन्द्रित ऋण लगानी गर्दै आएका छन्। घरजग्गा व्यवसायमा कारोबार घटेपछि यो व्यवसाय बैंक तथा वित्तीय संस्थाको प्राथमिकतामा छैन। अर्कोतिर चाहेर पनि ऋण दिन सक्ने अवस्था छैन। दुई महिना अघिदेखि बैंक तथा वित्तीय संस्थाले ऋण प्रवाह गर्दा सम्बन्धित व्यवसायको कार्य दक्षता कर कार्यालयबाट हेरेर ऋण प्रवाह गर्नुपर्ने राष्ट्र बैंकको नयाँ नियम छ। घरजग्गा व्यवसायमा कारोबार नहुँदा कतिपय व्यवसायको कर दाखिला न्यून छ। थोरै कर बुझाउनेले ठूलो ऋण पाउने सम्भावना अब न्यून बन्दै गएको छ। एउटा बैंकबाट ऋण लिएर अर्कोतिर तिर्ने गर्दै आएका घरजग्गा व्यवसायीलाई यो नियमले समस्यामा पारेको छ। यसले सीमित व्यक्तिले ऋण उपयोग गर्ने र ऋण सदावहार (इभरग्रिनिङ) हुने सम्भावना टर्दै गरेको छ। यसको प्रत्यक्ष मारमा घरजग्गा व्यावसायी परेका छन्। यसले गर्दा घरजग्गा व्यवसाय क्रमशः ओरालो गतिमा छ। सरकारले बेलाबेलामा घरजग्गा व्यवसायलाई अनुत्पादक क्षेत्रको लगानीका रूपमा परिभाषित गर्दै नियमन गर्ने गरेको छ। यो क्षेत्रलाई व्यवस्थित र मर्यादित तुल्याउन अभै बाँकी छ। सस्तोमा खरिद गरेर महँगोमा बेच्ने परिपाटी त छँदै छ, त्यसबाहेक वैधअवैध सम्पत्ति लुकाउन (पार्क) पनि घरजग्गाको उपयोग हुँदै आएको छ। यसले गर्दा घरजग्गाको मूल्य कृत्रिम रूपमा बढ्ने गर्छ। राजनीतिक दलका नेता, कार्यकर्ता र उच्च ओहोदाका सरकारी कर्मचारी एवं कमाउ अड्डा मा बसेकाहरूले सहरी, अर्धसहरी क्षेत्रका जग्गामा अवैध रकम पार्क गर्ने गर्छन्। यसले गर्दा अनौपचारिक अर्थतन्त्र सञ्चालित छ। जग्गाको मूल्य जति भनिदिए पनि हुन्छ। अख्तियार दुरुपयोग अनुसन्धान आयोग, सम्पत्ति शुद्धीकरण विभाग, कर विभागजस्ता निकायले उचित छानबिन नगरेका कारण पनि अवैध रकम लगानी हुँदै आएको छ। यस्तो लगानीले अर्थतन्त्रलाई नकारात्मक असर पनि पार्दै आएको छ। तसर्थ यो क्षेत्रको खास समस्या के हो, ऋण प्रवाहमा कडीकडाउ गरेर मात्र समस्या हुँदैन।"
"पार्टी मिले, मिलेनन् सांसद !","काठमाडौं : संसदीय दलबाट एकताको सन्देश दिने भन्दै नेकपाले एउटै परिसरमा पदाधिकारीका कार्यालय बनाउन लगायो। तत्कालीन एमालेको कार्यालयमा संसद् सचिवालयले प्रमुख सचेतक देव गुरुङको कार्यकक्ष बनायो। तर, रातारात तयार पारिएको कोठा एक वर्षदेखि अलपत्र छ। उनले तत्कालीन माओवादीलाई छुट्याइएको भवनबाटै काम गर्दै आएका छन्। राष्ट्रियसभा दलका नेता दीनानाथ शर्मा र प्रमुख सचेतक खिमलाल भट्टराईका लागि पनि कार्यकक्ष तयार पारिए। गुरुङ र शर्मा पूर्वएमालेको कार्यालयमा बस्न नमानेको संसद् सचिवालयका पदाधिकारी बताउँछन्। भट्टराईले भने दलको कार्यालयबाटै कार्यालय सञ्चालन गरिरहेका छन्। यसअघि भट्टराईको कार्यकक्ष तत्कालीन माओवादी संसदीय दल रहेको २ नम्बर भवनमा थियो। संसद् सचिवालय परिसरमा जता बसे पनि हुन्छ, प्रमुख सचेतक गुरुङ भन्छन्, संसद् सचिवालयले दिएकै स्थानमा बसेर काम गरिरहेको छु। नेकपाले दलका पदाधिकारीका कार्यालय एउटै परिसरमा राख्ने तयारी गरेको थियो। तर, दुवै धारका नेता पुरानै ठाउँका कार्यकक्षमा बस्ने गरेका छन्। पूर्वमाओवादी पक्षका पदाधिकारी संसद् सचिवालयको २ नम्बर भवन र पूर्वएमाले पक्षका पदाधिकारी तत्कालनी दल परिसरका कार्यालयबाट कामकाज सञ्चालन गरिरहेका छन्। सांसदहरूको आउजाउ पनि पूर्ववत् कार्यालयमै हुुने गरेको छ। पूर्वमाओवादीका साथीहरू काम पर्दा मात्र नेकपा संसदीय दलको परिसरमा आउन रुचाउनुहुन्छ, पूर्वएमाले पक्षका एक सांसद भन्छन्, सांसदहरूबीच भावनात्मक रूपमा पार्टी एकता भएको छैन। पूर्वमाओवादीका साथीहरू २ नम्बर भवनतिर, पूर्वएमालेका साथीहरू पूर्वएमालेको कार्यालयतिर आउनेजाने गर्नुहुन्छ। प्रमुख सचेतक गुरुङ भने जता बसे पनि दलको काममा अप्ठ्यारो नपरेको तर्क गर्छन्। एउटै ठाउँमा बस्दा सहज हुन्छ भन्ने कसैको सोचाइ होला, उनी भन्छन्, तर, दलको काममा अप्ठ्यारो परेको छैन। तत्कालीन एमाले र माओवादीबीच पार्टी एकतापछि नेकपाको दल कार्यालय तोकिएको थियो। दलका नेता एवं प्रधानमन्त्री केपी ओलीको कार्यकक्षसामुन्ने उपनेता सुवास नेम्बाङको कार्यकक्ष छ। नेम्बाङको कार्यकक्षको सामुन्ने गुरुङ, शर्मा र भट्टराईका कार्यकक्ष तयार पारिएका थिए। सचेतक शान्ता चौधरीको कार्यकक्ष सुरुमा गुरुङलाई दिने भनिएको थियो। त्यसमा गुरुङको असन्तुष्टिपछि नयाँ कार्यकक्ष बनाइएको थियो। तापनि उनी त्यहाँ बस्न मानेनन्। सबै पदाधिकारीको कार्यकक्ष एउटै परिसरमा हुँदा एकातिर पार्टी एकताको सन्देश जाने, अर्कोतर्फ दल सञ्चालनमा पनि सहजता हुने बुझेका थियौं, एक सांसद भन्छन्, तर, जिम्मेवार पदाधिकारी नै अलगअलग ठाउँमा बस्दा हामी (सांसदहरू)लाई अप्ठ्यारो महसुस भइरहेको छ। लेबी अझै छुट्टाछुट्टै पार्टी एकताको डेढ वर्षसम्म सांसदहरूको लेबीमा एकरूपता छैन। पूर्वएमाले धारका सांसदले प्रतिमहिना १३ हजार र माओवादी केन्द्र धारकाले १२ हजार रुपैयाँ पार्टीलाई तिरिरहेका छन्। जति तिरे पनि पार्टीमै जाने प्रमुख सचेतक गुरुङ बताउँछन्। संसद् सचिवालयको लेखा शाखाले लेबी रकम कट्टा गरेर मात्र सांसदलाई पारि श्रमिक पठाउने गरेको छ।"
सामूहिक बलात्कारका अभियुक्त पूर्पक्षका लागि जेल चलान,"ललितपुर : १५ वर्षीया किशोरीलाई सामूहिक बलात्कार गरी ललितपुरको ठैंबस्थित राजकुलोमा फाल्ने दुई जना पुर्पक्षका लागि कारागार चलान भएका छन्। आरोपितमध्ये एक जना छड्के उपनामका १९ वर्षीय किशोर भने फरार छन्। उनीहरूले असोज ६ गते किशोरीलाई बलात्कार गरी मार्ने मनसायले राजकुलोमा फालेका हुन सक्ने प्रहरीको अनुमान छ। उनीहरूलाई जिल्ला अदालत ललितपुरले शुक्रबार पुर्पक्षका लागि जेल पठाउने निर्णय गरेको हो। कारागार चलान हुनेमा १९ वर्षका रुपेश दियाली छन्। उनलाई नखु कारागार र अर्का नाबालक बालसुधार गृहमा पुर्पक्षका लागि पठाइएको प्रहरीले जानकारी दिएको छ। महानगरीय प्रहरी वृत्त सातदोबाटोका प्रमुख गौतम मि श्रका अनुसार यस घटनाको संयोग अचम्म लाग्दो छ। उनका अनुसार सधैंझैं असोज ६ गते राति बाडेगाउँमा प्रहरी गस्ती गरिरहेको थियो। गस्तीका क्रममा ती आरोपित युवा सडकमा भौंतारिरहेको प्रहरीले भेट्यो। कोहीमाथि आशंका लागेमा पक्राउ गर्ने अथवा सोधपुछ गर्ने काम प्रहरीले गर्छ। ती युवालाई पनि सोधपुछ गर्यो। उनीहरूले कुनै नराम्रो काम नगरेको बरु जाँड खाएर यत्तिकै हिँडेको बताएका थिए। यद्यपि, प्रहरीले उनीहरूको एउटा तस्बिर लियो। ७ गते बिहान युवतीको शव भेटिएको भन्दै प्रहरीकहाँ खबर पुग्यो। घटनास्थल पुगेर हेर्दा एक किशोरी पानीमा डुबेको अवस्थामा भेटिइन्। शरीरमा कुनै चोटपटक थिएन, हिँड्दा हिँड्दै पानीमा खसेको हुन सक्ने अनुमान लगायौं, मि श्रले भने, तर घटनास्थल नजिकै भेटिएका युवामाथि पनि शंका लाग्यो। त्यसपछि अघिल्लो दिन तस्बिर खिचिएका दुई युवालाई तुरुन्त पक्राउ गरेर ल्याइयो। पक्राउ पर्नेमा १९ वर्षका रुपेश दियाली र अर्का नाबालक छन्। उनीहरू काभ्रे खानीखोला र ललितपुरको बागमती गाउँपालिकाका हुन्। नाबालकको नाम उल्लेख गरिएको छैन। पक्राउ परेका आरोपितलाई उद्धृत गर्दै मि श्रले भने, नशाको शूरमा बलात्कार गरेका हौं तर पानीमा फालेका होइनौं। घटना भएको ठाउँ र राजकुलो नजिकै भएकाले बलात्कारपछि पानीमा फालेको हुन सक्ने प्रहरीले ठानेको उनले बताए। घटनास्थलवरिपरि बस्ती छैन। खेतीको काम गर्न बनाइएका टहरा मात्रै छन्। मृत भेटिएकी किशोरीको पहिचान खुल्न लगभग महिना दिन लागेकाले अनुसन्धानमा जटिलता आएको मिश्रले बताए। असोज ६ गते घटना भए पनि उनका अभिभावक २८ गते मात्रै प्रहरीकहाँ पुगेका छन्। कामका सिलसिलामा विदेश गएका उनका बुबा र नेपालमा बस्दै आएकी आमाको अनुसार उनी प्रायः डुलिरहन्थिन्। अभिभावकले धेरैपटक घर लगे पनि उनी कहिल्यै नबस्ने गरेको अभिभावकले प्रहरीलाई जानकारी दिएको मि श्रको भनाइ छ। उनी लागुऔषध पनि सेवन गर्ने खुलासा भएको छ। घटना भएको दिउँसो उनी लरखराउँदै हिँडेको स्थानीयले देखेको प्रहरीले जनाएको छ। नशामा भएको मौका पारेर युवाले सामूहिक बलात्कार गरेर राजकुलोमा फालेको हुन सक्ने प्रहरीको अनुमान छ। मृतकले लगाएको घडीलाई आधार बनाएर उनको पहिचान खुलेको प्रहरीले बताएको छ। दक्षिणकालीतिर बस्दै आएकी उनका बाआमालाई लास देखाएर सनाखत गरेको प्रहरीको भनाइ छ। उनको पोस्टमार्टम रिपोर्टमा डुबेर मृत्यु भएको भनिएको छ। सम्पूर्ण कागजात अदालतमा पेस गरिसकेको प्रहरीले जनाएको छ। घटना भएको भोलिपल्ट नै आरोपितलाई पक्राउ गरेर एउटा उत्कृष्ट काम गरेको प्रहरीले दाबी गरेको छ। तर, फरार आरेपित मोबाइल स्विच अफ गरेर बसेका कारण लोकेसन ट्र्याक गर्न नसकेको वृत्तका प्रमुख मि श्रले बताए छ। उनले भने, खोज्दै छांै, यथाशीघ्र समाउने कोसिस गर्छौं। कसरी सुरक्षित बनाउने आफ्ना सन्ततीलाई ? यस घटनाले प्रत्येक बाआमालाई आफ्ना छोराछोरी कुन बाटोमा हिँडिरहेका छन् सचेत हुनुपर्ने पाठ सिकाएको छ। किशोरकिशोरीलाई संयमित भएर हिँड्न। अभिभावकले आफ्ना बालबालिका कता गइरहेका छन् ? कुन समयमा हिँड्दै छन् ? कस्तो ठाउँमा जाँदै छन् ? त्यस ठाउँको सुरक्षा स्थिति कस्तो छ ? कोसँग हिँड्छन् भन्नेमा ध्यान दिनुपर्ने प्रहरीले बताएको छ। हराएमा समयमा रिपोर्ट गर्नुपर्ने प्रहरीले सुझाव दिएका छन्। सुनसान, शंकास्पद ठाउँमा एक्लै नहिँड्न पनि सुझाएको छ।"
७० बैठकमा तीन विधेयक मात्रै,"काठमाडौं : संघीय संसद्को बर्खे अधिवेशनका बेला राज्यव्यवस्था तथा सुशासन समितिको बैठक ७० पटक बस्यो। त्यो अवधिमा समितिले तीन विधेयक मात्रै पारित गरी प्रतिनिधिसभामा पठाउन सक्यो। १६ वैशाखयता बिदाको दिनसमेत बैठक बोलाइएको थियो। दसैंपछि भने समिति निष्क्रिय छ। असोज २ गते बर्खे अधिवेशन अन्त्य भएपछि समितिको बैठक एकपटक मात्रै बस्यो। दसैं लाग्नुअगावै स्थगन भएको बैठक तिहारअघि बस्ने देखिन्न। संसद्को अधिवेशन हुँदा हतारमा विधेयक छलफल सकिन्छ। अहिलेको समय उचित हो तर सभापतिले बैठक बसाउन पहल गर्नुभएन, समिति सदस्य अमरेशकुमार सिंह भन्छन्, हतारमा विधेयक पारित गर्दा गल्ती हुने सम्भावना धेरै हुन्छ। यो बेला पर्याप्त छलफल गरी संसद् अधिवेशन सुरु हुनासाथ पेस गर्दा अन्य काम गर्न सहज हुने थियो। समिति सभापति शशी श्रेष्ठले नचाहेका कारण बैठक बस्न नसकेको उनी बताउँछन्। म त बैठक कहिले हुन्छ भनेर समिति सचिवालयमा गएको थिएँ, उनी भन्छन्, तर, समिति सचिवले सभापति बाहिर हुनुहुन्छ भन्नुभयो। समितिले नेपाल प्रहरी र प्रदेश प्रहरीले सम्पादन गर्ने कार्यको सञ्चालन सुपरीवेक्षण र समन्वय गर्न बनेको विधेयक टुंगो लगाएको थियो। राष्ट्रिय परिचयपत्र तथा पञ्जीकरण विधेयक र प्रहरी कर्मचारीलाई नेपाल प्रहरी तथा प्रदेश प्रहरीमा समायोजन गर्न बनेको विधेयक पनि पारित गरिएको समिति सचिवालयले जनाएको छ। नागरिकता ऐनलाई संशोधन गर्न बनेको विधेयक र संघीय निजामती सेवाको गठन, सञ्चालन र सेवाका सर्तको व्यवस्थापन गर्न बनेको विधेयक समितिमै अल्झिएका छन्। समितिमा लोकसेवा आयोगसम्बन्धी कानुनलाई संशोधन र एकीकरण गर्न बनेको विधेयक पनि बाँकी छ। यो विधेयक अधिवेशनको अन्त्य हुनुभन्दा एक दिनअघि मात्रै आएको थियो। नागरिकता विधेयक रोकिँदा धेरै नेपाली नागरिकताबाट वञ्चित छन्। कतिले पढ्न पाएका छैनन्। निजामतीसम्बन्धी विधेयक पनि उस्तै महत्त्वपूर्ण छ, समिति सदस्य सिंह भन्छन्, यो बेला लोकसेवासम्बन्धी विधेयक छलफल गर्न पाएको भए प्रदेश लोकसेवा आयोगमा देखिएको अन्योल संसद्को अधिवेशन सुरु हुनेबित्तिकै हट्ने थियो। नागरिकता विधेयक र निजामती कर्मचारीसम्बन्धी विधेयक अन्तिम चरणमा छन्। एउटा बैठक बस्दा सकिन्छ। विधेयककै लागि हतार गर्नुपर्ने अवस्था छैन।  शशी श्रेष्ठ, सभापति, राज्यव्यवस्था तथा सुशासन समिति अर्का सदस्य प्रेम सुवाल समितिमा पर्याप्त छलफल भए पनि अन्तिममा सरकारकै दबाबअनुसार निर्णय हुने गरेको बताउँछन्। यसले गर्दा लामो समय छलफल गर्नुको औचित्य नरहेको उनको ठम्याइ छ। विधेयकमा पर्याप्त छलफल गर्नु राम्रो हो। एकपटक बनाएको कानुन पटकपटक संशोधन गर्नु राम्रो हुँदैन, उनी भन्छन्, तर, जति छलफल गरे पनि अन्तिममा सरकारले जे चायो त्यही हुन्छ। सांसद जिल्ला जानुपर्ने भएकाले बैठक बस्न नसकेको समिति सदस्य महेश्वरजंग गहतराज बताउँछन्। यसपटक नयाँ बजेट आएको छ। यसबारे तल्लो तहसम्म गएर बुझाउनुपर्नेछ, उनी भन्छन्, सभापतिले त बैठक राख्न खोज्नु भएको हो तर सांसदको व्यस्तता छ। सभापति श्रेष्ठ दुई विधेयक पनि अन्तिम चरणमा रहेको बताउँछिन्। आउने अधिवेशनको सुरुमा संसद्मा पेस गर्ने उनको भनाइ छ। नागरिकता विधेयक र निजामती कर्मचारीसम्बन्धी विधेयक अन्तिम चरणमा छन्। एउटा बैठक बस्दा सकिन्छ, उनी भन्छिन्, त्यसकारण विधेयककै लागि हतार गर्नुपर्ने अवस्था छैन। दसैंलगत्तै बैठक राख्ने प्रयास गरे पनि सदस्यले समय दिन नसक्ने बताएपछि टरेको उनको भनाइ छ। यो बीचमा मैले बैठक राख्ने प्रयत्न गरेकी थिएँ, उनी भन्छिन्, सांसदहरू स्थानीय विकास पूर्वाधार कार्यक्रममा व्यस्त हुनुपर्ने भएका कारण उहाँहरूले नै मान्नुभएन। बैठकका लागि बैठक बस्ने काम त गर्नुभएन नि ! समितिमै अल्झिए १९ विधेयक संसद्को चौथो अधिवेशन सकिँदासम्म १९ विधेयक समितिमै अड्किएका छन्। दफावार छलफल गर्न विषयगत समितिमा गएका यी विधेयक छलफलकै क्रममा छाडिएका हुन्। पर्याप्त बिजनेस हुँदा पनि दसैं बिदापछि समिति बैठक बस्न सकेका छैनन्। राष्ट्रियसभाको विधायन व्यवस्थापन समितिमा चार विधेयक छन्। समितिमा काठमाडौं उपत्यका सार्वजनिक यातायात व्यवस्थापन प्राधिकरण विधेयक, नेपाल इन्जिनियरिङ परिषद् (पहिलो संशोधन विधेयक), नेपाल मिडिया काउन्सिल विधेयक र संघ, प्रदेश र स्थानीय तहबीचको अन्तरसम्बन्ध व्यवस्थापन विधेयक छलफलका क्रममा छन्। प्रतिनिधिसभाको शिक्षा तथा स्वास्थ्य समितिमा पारमाणविक विधेयक, मदन भण्डारी विज्ञान तथा प्रविधि विश्वविद्यालय विधेयक, राष्ट्रिय खेलकुद विकास विधेयक र शिक्षासम्बन्धी केही नेपाल ऐन संशोधन गर्न बनेको विधेयक छन्। विकास तथा प्रविधि समितिमा खानेपानी तथा सरसफाइ विधेयक र सूचना प्रविधिसम्बन्धी विधेयक छन्। राज्यव्यवस्था तथा सुशासन समितिमा नागरिकता विधेयक, लोकसेवा आयोग विधेयक र संघीय निजामती सेवा विधेयक छलफलका क्रममा छन्। महिला तथा बालबालिका समितिमा ज्येष्ठ नागरिकसम्बन्धी विधेयक छ। अर्थ समितिमा बिमासम्बन्धी विधेयक र नागरिक लगानी कोष विधेयक छन्। कृषि सहकारी तथा प्राकृतिक स्रोत समितिमा बिरुवा संरक्षण विधेयक र बीउबिजन विधेयक छन्। कानुन, न्याय तथा मानवअधिकार समितिमा प्रमाण विधेयक अड्किएको छ।"
अटेरी पेन्ट्स उद्योग,"काठमाडौं : सर्वोच्च अदालतले लिडसम्बन्धी मापदण्ड पालना गर्न आदेश दिए पनि पेन्ट्स उद्योग त्यसअनुरुप चलेका छैनन्। झन्डै दुई वर्षअघि सर्वाेच्चले उक्त आदेश दिएको थियो। सरकारले राजपत्रमार्फत लिडको अधिकतम मात्रा ९० पीपीएम हुनुपर्ने, बट्टामा लिडको मात्रा र व्यवसायजन्य सुरक्षासम्बन्धी सावधानीमूलक सन्देश उल्लेख गर्नुपर्ने मापदण्ड लागू गरेको थियो। बर्जर पेन्ट्सलगायत अधिकांशले यसको पालना गरेका छैनन्। पेन्ट्स उद्योग जिम्मेवार नभएको वातावरण विभागका वरिष्ठ वातावरण निरीक्षक भूपेन्द्र शर्मा बताउँछन्। बट्टामा लिडको मात्रा लेखेको पाइँदैन। सावधानी उपाय लेखेको हुँदैन, उनी भन्छन्, लिड थोरै भए पनि मानव स्वास्थ्य र वातावरणमा असर पुग्छ। मापदण्डको अनुगमन गर्न नसकिएको उनी स्वीकार गर्छन्। उनले गह्रौं धातु प्रयोगमा सावधानी अपनाउन उपभोक्तालाई आग्रह गरेका छन्। नेपाल स्वास्थ्य अनुसन्धान परिषद्का वरिष्ठ अनुसन्धान अधिकृत डा मेघनाथ धिमालका अनुसार लिड जनस्वास्थ्यमा असर पुर्याउने प्रमुख १२ घातक रसायनमध्ये प्रमुख हो। लिडको थोरै मात्राले पनि असर गर्ने भएकाले प्रयोग नै गर्न नहुने उनी बताउँछन्। उनका अनुसार बच्चाको स्नायुदेखि पुरुषको शुक्रकीट घटाएर नपुंशक बनाउने गर्छ। यसले मिर्गौलामा असर गर्छ। महिलामा लिडले बच्चा खेर जानेसम्मको समस्या हुन्छ। नेपालमा ६५ प्रतिशत बालबालिका लिडको उच्च जोखिममा रहेकाले प्रतिबन्ध लगाउनुपर्ने उनी बताउँछन्। विश्व स्वास्थ्य संगठनको तथ्यांकअनुसार यसले शारीरिक, मानसिक तथा बौद्धिक विकासमा अवरोध पुर्याउँछ। यसको असरबाट बर्सेनि ५ लाख ४० हजार जनाको ज्यान जानेको तथ्यांक छ। १३९ करोड व्यक्ति शारीरिक रुपमा अशक्तता भएर जीवन बिताइरहेका छन्। ८५७ करोड बालबालिका प्रभावित छन्। जनस्वास्थ्य तथा वातावरण प्रवद्र्धन केन्द्रका वैज्ञानिक रामचरित्र साह पेन्ट्समा लिडको मापदण्ड पूर्ण परिपालना आवश्यक रहेको बताउँछन्। लिड छछैन भन्ने जानकारी पाइँदैन, उनी भन्छन्। केन्द्रले २०७४ र २०७५ मा २७ उद्योगका ५६ वटा इनामेल पेन्ट्समा मापदण्ड परिपालनाको अवस्था अनुगमन गरेको थियो। ४० प्रतिशतले मापदण्ड पालना गरेका छैनन्। अझै ७५ हजार ४९ पीपीएम अर्थात् मापदण्डभन्दा ८३३ गुणा बढी लिड पाइएको छ। उपभोक्ता अधिकार अनुसन्धान मञ्चका अध्यक्ष माधव तिमिल्सिना मापदण्ड पालना नगर्ने पेन्ट्स प्रयोग गर्न नहुने बताउँछन्। पेन्टर र कामदार सबैभन्दा जोखिममा रहेको उपभोक्ता संरक्षण मञ्चका गोविन्द सुवेदी बताउँछन्। नेपाल घरेलु तथा साना उद्योग महासंघका उपाध्यक्ष मोहन कटुवाल उद्योगी व्यवसायी जनताप्रति उत्तरदायी हुनुपर्ने बताउँछन्। फेसन पेन्ट्सका निर्देशक शंकर बञ्जाडेले मापदण्ड पालना गर्न तयार रहेको प्रतिक्रिया दिएका छन्। लिडयुक्त पेन्ट्समा पूर्ण प्रतिबन्ध लगाउनुपर्ने बेला आएको भन्दै सप्ताहव्यापी अभियान सुरु भएको छ।"
विप्लवको गोप्य दस्तावेज प्रहरीको कब्जामा,"दाङ : नेत्रविक्रम चन्द विप्लव नेतृत्वको प्रतिबन्धित नेकपा लडाकु दस्ता (सैन्य संरचना) निर्माणको तयारीमा रहेको खुलेको छ। हालै बरामद राजनीतिक दस्तावेजमा सैन्य संरचना बनाउने निर्णयहरू भेटिएको प्रहरीले जनाएको छ। पार्टीलाई बलियो बनाउन र प्रतिरक्षाका लागि सैन्य संरचना निर्माण गर्ने ती दस्तावेजमा उल्लेख छ। त्यसका लागि तालिम र प्रशिक्षण सञ्चालन गर्ने निर्णय भएको दस्तावेज प्रहरीले फेला पारेको छ। बरामद दस्तावेज र निर्णयपुस्तिकामा सैन्य शक्ति निर्माण गर्ने उल्लेख गरेको भेटिएको छ, दाङका प्रहरी प्रवक्ता तथा डीएसपी विनोदविक्रम शाहले भने, प्लाटुनसम्मका सैन्य संरचना बनाउने खाका रहेछ। राजापुरबाट पक्राउ परेका २१ जना विप्लवका नेताहरूबाट बरामद भएका दस्तावेजमा यो भेटिएको हो। उनीहरू असोज ३० गते बिहान १ बजे राजपुर४ मगराइना गाउँबाट पक्राउ परेका थिए। विप्लव नेतृत्वको नेकपाका २१ जना पक्राउ परेको राजापुर४ मगराइना गाउँको एक घर। तस्बिर सौजन्य : शिबु खनालको फेसबुक सैन्य तालिम र प्रशिक्षणका लागि राजापुर क्षेत्र प्रयोग गर्ने योजना रहेको खुलेको छ। खास गरेर प्रतिरक्षाका लागि यो संरचना तयार गर्दै रहेछन् भन्ने बुझिन्छ, डीएसपी शाहले भने, दस्तावेजमा सेनाको कुरा पटकपटक उल्लेख गरिएको छ। सैन्य संरचनासँगै मंसिरसम्म चन्दा संकलन बढाउने योजना पनि फेला परेको छ। १ करोड चन्दा संकलन उक्त पार्टीले साबिकको राप्ती अञ्चलका पाँच जिल्लाबाट १ करोड रुपैयाँभन्दा बढी चन्दा उठाएको भेटिएको छ। बरामद राजनीतिक दस्तावेजमा चन्दा संकलनबाट १ करोड रुपैयाँभन्दा बढी संकलन भएको र त्यो रकम पार्टीका कार्यक्रम तथा व्यवस्थापनमा खर्च भएको उल्लेख रहेको उनले बताए। १ करोडभन्दा बढी चन्दा संकलन गरी खर्च गरेको दस्तावेज बरामद भएको छ, उनले भने, चन्दा दिनेमा जनप्रतिनिधि, व्यापारी, उद्योगी देखिएका छन्। कोबाट कति चन्दा उठाए र अब कोसँग उठाउने तयारी छ भन्नेसम्म फेला परेको छ। उद्योगीव्यापारीले मात्र होइन, जनप्रतिनिधिले पनि चन्दा सहयोग गरेको देखिएको उनले बताए। विप्लवले सबैभन्दा बढी चन्दा दाङबाटै उठाएको देखिएको छ। जनवर्गीय संगठन विस्तार, राजनीतिक प्रशिक्षण, सैन्य प्रशिक्षण चलाउने, एक घर एक पार्टी सदस्य बनाउने, सैन्य संगठन बलियो बनाउन तालिम सञ्चालन गर्ने र चन्दा अभियानलाई तीव्र पार्ने निर्णय गरेको प्रहरीले फेला पारेको छ। प्रहरीसँग बोल्दैनन् विप्लवका नेता दाङबाट पक्राउ परेका विप्लव नेतृत्वको पार्टीका नेताले प्रहरीमा बयान दिन अस्वीकार गरेका छन्। मध्यपश्चिम कमान्डर चन्द्रबहादु चन्द वीरजङसहितका नेताले बयान दिन नमानेका हुन्। उनीहरू मौन रहने गरेको प्रवक्ता शाहले बताए। हामीलाई केही थाहा छैन, सबै डायरी र दस्तावेजमा छ। त्यही हेर्नुहोस् भनेर जवाफ फर्काउँछन्, उनले भने। यसबाट अनुसन्धानमा समस्या भएको उनले सुनाए। कसैले त नामसमेत गलत बताएको पाइएको छ। उनले भने, दस्तावेज र डायरीबाटैै सूक्ष्म अनुसन्धान भइरहेको छ। दस्तावेजमै कसैले केही कुरा नखोल्ने र खोले कारबाही उल्लेख भएकाले उनीहरू बोल्न नमानेको प्रहरीको अनुमान छ। संविधानमै नबोल्न पाउने अधिकार भएकाले बोल्न लगाउन झनै समस्या भएको प्रहरीले जनाएको छ।"
तिहारको मुखमा फूलै संसार (फोटोफिचर),"काठमाडौं : राजधानीमा शुक्रबारदेखि पुष्पमेला सुरू भएको छ। तिहार पर्व नजिकिएसँगै फ्लोरिकल्चर एशोसिएसन नेपालले पुष्प मेला आयोजना गरेको हो। आयोजकका अनुसार मेला कात्तिक ४ गतेसम्म चल्नेछ। मेलामा विभिन्न थरीका फूलहरु राखिएका छन्। गोदावरी फूलका विभिन्न प्रकार स्पाइडर, मिनियचर, इन्क्रर्भ, रिफ्लेक्स तथा कट फ्लावर आदिलाई प्रदर्शनीमा राखिएको छ। मेलामा तिहारमा प्रयोग हुने फूलहरू पर्याप्त बिक्री भइरहेको आयोजकले जनाएको छ।"
डीएनए परीक्षण गर्न धान पठाइयो काठमाडौं,"गुलरिया : देशकै अन्नभण्डारका रुपमा मानिने बर्दियाको राजापुर क्षेत्रमा गरीमा जातको धान नफलेपछि त्यसको डीएनए परीक्षण सुरु भएको छ । सुपरजोन क्षेत्र राजापुरका किसानले रोपेका गरीमा जातको धानको बीउ फरक परेको आशंकामा अनुसन्धान गर्न डीएनए परीक्षण सुरु गरिएको हो । गरीमा जातको धान पाक्ने बेलामा पनि नपसाएको धान सुपरजोन राजापुरका वरिष्ठ कृषि अधिकृत तपेन्द्र बहादुर शाहले बताए । उनले भने,' नेपालमा राष्ट्रिय सूचिकृत गरीमा जात गतवर्ष राजापुर क्षेत्रका किसानले लगाउँदा उत्पादन राम्रो भएकाले यस वर्ष पनि सोही जातको धान लगाएका हुन् । गरीमा लेखिएको बीउको प्याकिङमा अन्य कुनै जातको धानको बीउ राखी बिक्री वितरण गर्नेले बदमासी गरेको हुनसक्ने अनुमान शाहले प्रष्ट्याए। उनले थपे करिब १ सय देखि १ सय ५० हेक्टर क्षेत्रफलमा लगाइएको धान पसाएको छैन । नपसाएको धानको बोट हेर्दा अन्य जातको जस्तो देखिन्छ । धानको डीएनए परीक्षण गर्न काठमाडौं पठाइएकाले रिपोर्ट आएपछि वास्तविकता बाहिरिने उनको भनाई छ । किसानले आफ्नै लगानीमा विभिन्न एग्रोभेटबाट धानको बीउ खरिद गरेकाले बदमासी गर्नेले किसानलाई क्षतिपूर्ति भर्नुपर्ने र त्यस्ता बीउ वितरकलाई कारवाही गर्नुपर्ने उनले बताए। देशकै धान सुपरजोन क्षेत्र राजापुरमा १६ हजार हेक्टर क्षेत्रफलमा धानखेती गरिन्छ । जसमा वर्षेनी ६३ हजार मेट्रिक टन धान उत्पादन हुने गरेको छ । यसवर्ष धान नफलेपछि २ दशमलव ०३ प्रतिशत उत्पादकत्व घट्ने अनुमान जोन कार्यालयको छ । शाहले थपे भित्र्याउने बेलामा धान नपसाएपछि किसानसँगै सुपरजोन क्षेत्रमा चुनौती थपिएको छ । बर्दियामा मात्र होइन देशका अन्य क्षेत्रमा पनि गरीमा भनिएका जातका धानको अवस्ता उस्तै छ। जसका कारण यसवर्ष बर्दियामा धान उत्पादन घट्ने निश्चित छ । प्राकृतिक रुपमा गवारो किराको प्रकोप झेलिरहेका किसान व्यापारीबाट ठगिएपछि दोहोरो पीडामा छन् । धान काट्ने बेलासम्म पनि नफलेपछि किसान समस्यामा परेको राजापुरका सहायक बडघर दिपक चौधरीले बताए । उनले भने राजापुर धान घटनाको अनुसन्धान गरी दोषीलाई कारवाही र पीडितलाई क्षतिपूर्तिको व्यवस्था गर्नुपर्छ । राजापुरमा लगाइएको धानमा समस्या देखिएपछि प्रदेश नम्बर ५ का कृषिमन्त्री आरती पौडेल, जिल्लाका प्रदेश सांसद, कृषि वैज्ञानिकलगायत सरोकारवालाको टोलीले धान लगाइएको क्षेत्रमा अवलोकन तथा अनुगमन गरेको सहभागी जिल्ला प्रशासन कार्यालय बर्दियाका प्रशासकीय अधिकृत अर्जुन सुवेदीले बताए । उनले भने,' गरीमा जातको धान नपसाएको पाइयो । प्रदेश सरकारबाट क्षतिपूर्ति दिलाउने प्रतिबद्धता मन्त्रीबाट भएको छ ।"
कक्षा सुरु नहुँदै विद्यालयका कम्प्युटर चोरी,"बर्दिबास : महोत्तरीको बर्दिवास नगरपालिका९ पशुपतिनगरस्थित राष्ट्रिय माध्यमिक विद्यालय पशुपतिनाथ बनरझुल्लाको १५ थना कम्प्युटरका सरसमान चोरी भएको छन्। कक्षाको ताल्चा खोले कम्प्युटरको १५ थाना वटा सिपियु , एकथान प्रोजेक्टर र तीनवटा राउटर चोरी भएको हो। विद्यालयमा जडान गरिएको सीसीटिभी क्यामराको विद्युतीय तार लाइन कटेको समयमा काटेर चोरी भएको प्रहरीले जनाएको छ। शिक्षक अभावमा कम्प्युटर कक्षा संचालन भएको थिएन। कक्षामा कम्प्युटर किताबबाट सैद्धान्तिक ज्ञान पाएका विधार्थीहरु प्रयोगात्मक अभ्यास गर्ने आशामा थिए। कम्प्युटर चोरी भएपछि विद्यार्थीहरु निराश बनेका कक्षा १० की बालिका मञ्जु कुमारी महतोले बताइन्। पक्की भवनको कोठाभित्र राखिएका समान चोरले विद्यालय लगाएको ताल्चा खोलेर समचान चोरी गरेपछि फेरि त्यसै आकार प्रकारको ताल्चा लगाइदिएका थिए। कोठामा नयाँ ताल्चा देखिएपछि चोरी भएको अनुमान गरिएको थियो। प्रहरी चौकी किसाननगर असई रामइश्वर महतोको प्रहरी टोली विद्यालय पुगेर ताल्चा काटेर हेर्दा कम्प्युटरका सरसमानहरु चोरी खुलेको थियो। चोरी भएका १५ थना कम्प्युटरका सिपियु बरामद भएको इलाका प्रहरी कार्यालय बर्दिबासका इन्स्पेक्टर अशोक साहले जनाए। भंगहा नगरपालिका४ पुरानो रातु खोला किनारको विभिन्न स्थानबाट फालेको सो सरसमान प्रहरीले बरामद गरेको हो। चोरी गर्ने गिरोहको खोजीमा प्रहरी टोली खटिएको छ।"
चितवनका डाक्टरले मागे सुरक्षा (भिडियो),चितवन : पेशागत रुपमा असुरक्षित भएको भन्दै चिकित्सकले सुरक्षाको माग गरेका छन्। विरामीको उपचार गरेकै भरमा अस्पताल तोडफोड हुन थालेपछि काम गर्न नसकेको गुनासो उनीहरुको छ। चिकित्सक र स्वास्थ्यकर्मीलाई उचित सुरक्षा नहुँदा त्रासमा काम गर्न बाध्य भएको नेपाल चिकित्सक संघ चितवनका अध्यक्ष डाप्रकाश खतिवडाले बताए। विरामीको मृत्युको विषयलाई लिएर स्वास्थ्यकर्मी असुरक्षित भएको उनले बताए। आफ्ना माग पुरा नभए संघले चितवनका सम्पूर्ण अस्पताल र क्लिनिकहरुको आकस्मिक बाहेकका सम्पूर्ण सेवा ठप्प पार्ने चेतावनीसमेत दिएको छ।
मुख्यमन्त्री कार्यालयका कर्मचारीविरुद्ध भ्रष्टाचार मुद्दा,"काठमाडौं : प्रदेश२का मुख्यमन्त्रीको कार्यालयका सहायक पाँचौ मनोजकुमार झाविरुद्ध भ्रष्टाचार मुद्दा दायर गरिएको छ। रौतहट जिल्लाको विभिन्न गाविसमा अर्धसरकारी अनुदान रकम तथा सामाजिक सुरक्षा भत्ता, स्थानीय पूर्वाधार विकास निर्माणको रकम दुरुपयोग भई भ्रष्टाचार र अनियमितता गरेको आरोपमा उनीविरुद्ध विशेष अदालतमा मुद्दा दायर गरेको हो। साविक हथियाही गाविसका सचिव रहदा पेश्की लिई वदनियतपूर्वक फछर्यौट नगरेको, चालु तथा पुँजीगत खर्च जथाभावि आफूखुसी खर्च लेखी ३ लाख ५९ हजार बराबर हिनामिना, हानिनोक्सानी तथा दुरुपयोग गरेको देखिएको पुष्टि भएको अख्तियारको दाबी छ। त्यस्तै साविक हथियाही गाविसका कार्यालय सहायक एवं हाल कटहरिया नगरपालिका ८ का वडा सचिव कदिरवावु देवानविरुद्ध मुद्दा दायर गरिएको छ। साविक हथियाही गाविसको चालु तथा पुँजीगत खर्च जथाभावि खर्च लेखी, भ्रमण खर्च, पेश्की लिई फछर्यौट नगरी, सामाजिक सुरक्षा भत्ताको रकम आफैले बुझिलिई १२ लाख ५६ हजार सार्वजनिक सम्पत्तीको हिनामिना, हानिनोक्सानी दुरुपयोग गरेको देखिएकोले पुष्टि भएको दाबी छ। उनीहरुविरुद्ध भ्रष्टाचार निवारण ऐन बमोजिम सजाय गरी हानिनोक्सानी भएको विगो असुलउपरको मागदाबीसहित विशेष अदालत आरोप पत्र दायर गरिएको छ।"
अटेरी पेन्ट्स उद्योग,"काठमाडौं : सर्वोच्च अदालतले लिडसम्बन्धी मापदण्ड पालना गर्न आदेश दिए पनि पेन्ट्स उद्योग त्यसअनुरुप चलेका छैनन्। झन्डै दुई वर्षअघि सर्वाेच्चले उक्त आदेश दिएको थियो। सरकारले राजपत्रमार्फत लिडको अधिकतम मात्रा ९० पीपीएम हुनुपर्ने, बट्टामा लिडको मात्रा र व्यवसायजन्य सुरक्षासम्बन्धी सावधानीमूलक सन्देश उल्लेख गर्नुपर्ने मापदण्ड लागू गरेको थियो। बर्जर पेन्ट्सलगायत अधिकांशले यसको पालना गरेका छैनन्। पेन्ट्स उद्योग जिम्मेवार नभएको वातावरण विभागका वरिष्ठ वातावरण निरीक्षक भूपेन्द्र शर्मा बताउँछन्। बट्टामा लिडको मात्रा लेखेको पाइँदैन। सावधानी उपाय लेखेको हुँदैन, उनी भन्छन्, लिड थोरै भए पनि मानव स्वास्थ्य र वातावरणमा असर पुग्छ। मापदण्डको अनुगमन गर्न नसकिएको उनी स्वीकार गर्छन्। उनले गह्रौं धातु प्रयोगमा सावधानी अपनाउन उपभोक्तालाई आग्रह गरेका छन्। नेपाल स्वास्थ्य अनुसन्धान परिषद्का वरिष्ठ अनुसन्धान अधिकृत डा मेघनाथ धिमालका अनुसार लिड जनस्वास्थ्यमा असर पुर्याउने प्रमुख १२ घातक रसायनमध्ये प्रमुख हो। लिडको थोरै मात्राले पनि असर गर्ने भएकाले प्रयोग नै गर्न नहुने उनी बताउँछन्। उनका अनुसार बच्चाको स्नायुदेखि पुरुषको शुक्रकीट घटाएर नपुंशक बनाउने गर्छ। यसले मिर्गौलामा असर गर्छ। महिलामा लिडले बच्चा खेर जानेसम्मको समस्या हुन्छ। नेपालमा ६५ प्रतिशत बालबालिका लिडको उच्च जोखिममा रहेकाले प्रतिबन्ध लगाउनुपर्ने उनी बताउँछन्। विश्व स्वास्थ्य संगठनको तथ्यांकअनुसार यसले शारीरिक, मानसिक तथा बौद्धिक विकासमा अवरोध पुर्याउँछ। यसको असरबाट बर्सेनि ५ लाख ४० हजार जनाको ज्यान जानेको तथ्यांक छ। १३९ करोड व्यक्ति शारीरिक रुपमा अशक्तता भएर जीवन बिताइरहेका छन्। ८५७ करोड बालबालिका प्रभावित छन्। नेपालगन्जमा बर्जर पेन्ट्सको एक्सक्लुसिभ स्टोर पेन्ट्स बजार र ब्रान्डको पहिचान बर्जर पेन्ट्समा घातक रसायन सरकारको निर्देशन : बर्जर टेर्दैन जनस्वास्थ्य तथा वातावरण प्रवद्र्धन केन्द्रका वैज्ञानिक रामचरित्र साह पेन्ट्समा लिडको मापदण्ड पूर्ण परिपालना आवश्यक रहेको बताउँछन्। लिड छछैन भन्ने जानकारी पाइँदैन, उनी भन्छन्। केन्द्रले २०७४ र २०७५ मा २७ उद्योगका ५६ वटा इनामेल पेन्ट्समा मापदण्ड परिपालनाको अवस्था अनुगमन गरेको थियो। ४० प्रतिशतले मापदण्ड पालना गरेका छैनन्। अझै ७५ हजार ४९ पीपीएम अर्थात् मापदण्डभन्दा ८३३ गुणा बढी लिड पाइएको छ। उपभोक्ता अधिकार अनुसन्धान मञ्चका अध्यक्ष माधव तिमिल्सिना मापदण्ड पालना नगर्ने पेन्ट्स प्रयोग गर्न नहुने बताउँछन्। पेन्टर र कामदार सबैभन्दा जोखिममा रहेको उपभोक्ता संरक्षण मञ्चका गोविन्द सुवेदी बताउँछन्। नेपाल घरेलु तथा साना उद्योग महासंघका उपाध्यक्ष मोहन कटुवाल उद्योगी व्यवसायी जनताप्रति उत्तरदायी हुनुपर्ने बताउँछन्। फेसन पेन्ट्सका निर्देशक शंकर बञ्जाडेले मापदण्ड पालना गर्न तयार रहेको प्रतिक्रिया दिएका छन्। लिडयुक्त पेन्ट्समा पूर्ण प्रतिबन्ध लगाउनुपर्ने बेला आएको भन्दै सप्ताहव्यापी अभियान सुरु भएको छ।"
प्रदेश २: लोकसेवा आयोगका दुई सदस्यले लिए सपथ,"जनकपुरधाम : प्रदेश २ को लोकसेवा आयोगको सदस्यमा सिफारिस दुईजना सदस्यको सपथ ग्रहण गराइएको छ । लोकसेवा आयोगको अध्यक्ष नियुक्ति सुरेन्द्र यादवको नियुक्ति भएको झण्डै दुई महिना पछि थप दुई सदस्यको सपथग्रहण गराइएको हो । राष्ट्रिय जनता पार्टी (राजपा) नेपालको सिफारिसमा महोत्तरीको एकडारा गाउँपालिका निवासी महारुद्र झा र नेकपाको सिफारिसमा सप्तरी सदरमुकाम राजविराजका डा सुजाता देवलाई नियुक्ति गरिएको छ। सोमबार प्रदेश प्रमुखको कार्यालयमा आयोजना गरिएको सपथ ग्रहण कार्यक्रममा प्रदेश प्रमुख रत्नेश्वरलाल कायस्थले दुईजना सदस्यलाई सपथ ग्रहण गराए लगत्तै लोकसेवा आयोगले पूर्णता पाएको हो । यसअघि आयोगको अध्यक्षमा समाजवादी पार्टीका सुरेन्द्र यादवलाई भदौ ५ गते नियुक्त गरिएको थियो । सपथग्रहण समारोहमा प्रदेश २ का मख्यमन्त्री मो लालबाबु राउत गद्दी, सभामुख सरोज कुमार यादव, आर्थिक मामिला तथा योजनामन्त्री विजय कुमार यादव, समाजिक विकासमन्त्री नवलकिशोर साह (लालबाबु), उद्योग पर्यटन तथा वनमन्त्री रामनरेश राय, नीति आयोगका उपाध्यक्ष डा भोगेन्द्र झासहितका व्यक्तिहरु सहभागी थिए । लोकसेवा आयोग संवैधानिक निकाय भएपनि संसदीय समितिबाट संसदीय सुनुवाई बिनै नियुक्ति गरिएकोमा अवैद्यानिक मानिने संविधानविद् डा चन्द्रकान्त ज्ञवालीको कथन छ।"
अन्तर्राष्ट्रिय युवा वैज्ञानिक सम्मेलन सुरु,"काठमाडौं : विज्ञान तथा प्रविधिको क्षेत्रको विकासा लागि छलफल गर्न काठमाडौंमा अन्तर्राष्ट्रिय युवा वैज्ञानिक सम्मेलनको आयोजना गरिएको छ । सम्मेलनको सोमबार उप राष्ट्रपति नन्दबहादुर पुनले उद्घाटन गरे । सम्मेलनमा एसिया, युरोप, अष्ट्रेलिया तथा अमेरिकाकासहित १२ मुलुकका युवा वैज्ञानिक सहभागी छन् । सम्मेलन उद्घाटन गर्दै उप राष्ट्रपति पुनले विदेशमा छरिएर रहेका युवा वैज्ञानिकलाई फर्केर स्वदेशकै हितमा काम गर्न अनुरोध गरे । सम्मेलन शिक्षा, विज्ञान तथा प्रविधि मन्त्रालय, नेपाल विज्ञान तथा प्रविधि प्रज्ञा प्रतिष्ठान (नास्ट) र राष्ट्रिय युवा परिषदले संयुक्त रुपमा आयोजना गरिएको हो । ६ गतेसम्म सञ्चालन हुनेछ । युवा परिषदका कार्यकारी उपाध्यक्ष माधव ढुंगेलले विश्वका प्रख्यात विश्वविद्यालयमा अध्ययन गरेका विद्यार्थी समेत सम्मेलनमा सहभागी भएको बताए । 'अहिले रहेको ब्रेन डेनको समस्यालाई समाधान गरेर ब्रेन गेन गराउन सम्मेलन उपयोगी हुने अपेक्षा गरिएको छ,' ढुंगेलले भने । सहभागीमा रहेको विशिष्टकृत ज्ञान, सीप, प्रविधि र नविनतम विचारमार्फत मुलुकको विकास कसरी गर्न सकिन्छ भन्ने विषयमा सम्मेनमा छलफल गरिनेछ । सहभागीहरुको विचारमार्फत मुलुकभित्र रहेका युवालाई नविनतम कामका लागि अभिप्रेरित गर्न र नीति निर्माण तहमा समेत सुझाव प्राप्त हुने अपेक्षा गरिएको नास्टका उपकुलपति डा सुनीलबाबु श्रेष्ठले जानकारी दिए। श्रेष्ठका अनुसार स्वदेशभित्र तथा बाहिर रहेका उत्कृष्ट नेपाली तथा विदेशी वैज्ञानिक तथा प्राविधिज्ञ,प्राध्यापक, पेशागत समूहका प्रतिनिधि, उद्योगी, व्यवसायी, नीति निर्माता, सरकारी अधिकारीको सहभागिता रहनेछ । सम्मेलन अवधिभर ६५ वटा कार्यपत्र प्रस्तुत हुनेछ। ५० वटा पोस्टर प्रस्तुति, १८ वटा विषयगत प्रस्तुति रहनेछन् । भारत, बेलायत, जापान, दक्षिण अफ्रिका, थाइल्याण्ड, जर्मनी, चिन, नर्वे, कोरिया, सिंगापुर, अमेकिकालगायतका मुलुकबाट सहभागी छन्। सम्मेलनबाट प्राप्त भएका निष्कर्ष सरकारलाई बुझाउने योजना रहेको आयोजकले जनाएको छ । सम्मेलनलाई प्रधानमन्त्री केपी शर्मा ओलीले पनि शुभकामना सन्देश पठाएका थिए । उनले सन्देशमा विज्ञान र प्रविधिको विकासविना मुलुकलाई समृद्ध बनाउन नसकिने बताए ।"
"परासीमा मोटरसाइकल र टिपर ठोक्किँदा एकको मृत्यु, एक गम्भीर",परासी : भैरहवाभूमही सडकखण्डमा पर्ने पश्चिम नवलपरासीको परासीमा सोमबार दिउँसो भएको मोटरसाइकल दुर्घटनामा एकजनाको मृत्यु भएको छ भने एक गम्भीर घाइते भएका छन् । मृत्यु हुनेमा पश्चिम नवलपरासी रामग्राम नगरपालिका१८ बडगाउँका ३० वर्षीय लक्ष्मण चौधरी छन् । सोही ठाउँका ३२ वर्षीय बलिराम चौधरीको अवस्था भने गम्भीर छ । उनको लुम्बिनी सिटी अस्पतालमा उपचार भइरहेको प्रहरीले जनाएको छ । परासीबाट भूमहीतर्फ जाँदै गरेको लु ३२ प ७५७९ नम्बरको मोटरसाइकल भैरहवातर्फ जाँदै गरेको लु १ ख ५६५८ नम्बरको टिपरको पछिल्लो भागमा ठोकिन पुग्दा मोटरसाइकल चालक चौधरीको घटनास्थलमै मृत्यु भएको प्रहरीले जनाएको छ।
बैतडीमा चट्याङ प्रतिरोधी र पहिरो पूर्व सूचना प्रणाली जडान,"बैतडी : जिल्लाको दशरथचन्द नगरपालिकाले नगरपालिका परिसरमा चट्याङ प्रतिरोधी प्रणाली र पहिरो पूर्व सूचना प्रणाली जडान गरेको छ । युनिसेफ नेपालको सहयोगमा नेपाल रेडक्रस सोसाइटी शाखा बैतडी र हिमालय कन्जर्वेसन गु्रपको प्राविधिक सहयोगमा उक्त प्रणाली जडान गरिएको नगरपालिकाका प्रवक्ता चक्रप्रसाद बताए । चट्याङबाट हुने क्षति न्यूनीकरण गर्नका लागि चट्याङ प्रतिरोधी प्रणाली र पहिरोको जोखिम न्यूनीकरणका लागि पहिरो पूर्व सूचना प्रणाली जडान गरिएको उनले बताए । उनले भने, 'अहिले नमूनाको रुपमा नगरपालिका भवनको परिसरमा चट्यांङ प्रतिरोधी प्रणाली र पहिरो पूर्व सूचना प्रणाली जडान गरिएको छ । यो प्रणाली प्रभावकारी भएमा हामी नगरका अन्य क्षेत्रमा पनि जडान गर्नेछौं ।' चट्याङबाट बच्नका लागि नगरपालिकाको परिसरमा चट्याङ प्रतिरोधी प्रणाली जडान गरिएको भुगर्भशास्त्री डारञ्जनकुमार दहालले बताए । तामाको तारलाई एउटा खाल्डोमा हालेर लाइटिङ रडसँग जोडिएको छ। खाल्डो भवन परिसरभन्दा २० मिटर पर बनाइएको छ। यसले चट्याङ पर्दा चट्याङ सोसेर जमीनमा विलय गर्छ र चट्याङबाट हुने क्षति कम हुन्छ। यो प्रतिरोधी प्रणालीबाट ५० मिटर वरपर चट्याङको जोखिम नहुने डा दाहालले बताए । यस्तै नगरपालिका भवन परिसरमै पहिरो पूर्व सूचना प्रणाली पनि जडान गरिएको छ । वर्षा भएको बेला पहिरो जानसक्ने सम्भावना भएमा घण्टी बज्ने प्रविधिसहित पहिरो पूर्व सूचना प्रणाली जडान गरिएको डा दाहालले बताए । जमीन खस्किदै गएमा तलतिरको पाइप पनि खस्कदै जान्छ। पाइप खस्कदा पाइपको टुप्पोमा राखेका गुच्चा पनि खस्छन् र पाइपको तलतिर राखिएको बेलमा ठोकिन्छन्। त्यसपछि घण्टी बज्छ । घन्टी बजेमा पहिरो जाने सम्भावना बुझ्नुपर्छ। यो प्रणाली अहिले नमूनाको रुपमा जडान भएको र यसले प्रभावकारी रुपमा काम गरेमा केही महिनापछि साइरन नै जडान गर्ने नगर प्रवक्ता शर्माले बताए । नगरपालिका परिसरमा राखिएको चट्याङ प्रतिरोधी प्रणाली र पहिरो पूर्व सूचना प्रणालीबाट विपद् जोखिम न्यूनीकरणमा सहयोग पुग्ने जिल्ला विपद् व्यवस्थापन समितिका अध्यक्ष एवं प्रमुख जिल्ला अधिकारी आनन्द पौडेलले बताए । नेपाल रेडक्रस सोसाइटी शाखा बैतडीले नगरपालिकासँग मिलेर विपद् जोखिम न्यूनीकरण कार्यक्रम सञ्चालन गरिरहेको र यो प्रणाली सफल भएमा अन्य वडामा पनि विस्तार गरिने रेडक्रसका कार्यक्रम संयोजक तेजप्रसाद पाण्डेले बताए ।"
सात लाख रकमसहित हुण्डी कारोबारी पक्राउ,विराटनगर : विराटनगरबाट अवैध हुण्डी कारोबारमा संलग्न एकजनालाई पक्राउ गरेको छ । विराटनगर महानगरपालिका ७ भाटभटेनीस्थित एक्सेल बैंक अगाडिबाट आइतबार साँझ विराटनगर १५ का ४९ वर्षीय विनोदप्रसाद साहलाई पक्राउ गरिएको हो । मोरङ प्रहरीका प्रवक्ता डीएसपी राजकुमार खिँउजुले साहका साथबाट सात लाख १८ हजार आठ सय ६० नेपाली रुपैयाँ बरामद भएको जानकारी दिए । शंकास्पद रुपमा हिंडिरहेका बेला पक्राउ परेका उनलाई प्रहरीले नियन्त्रणमा लिएर खानतलासी गर्दा साथमा ठूलो परिणाममा नेपाली रुपैयाँ फेला परेको थियो । साहले बोकेको रकमको स्रोत नखुलेपछि पक्राउ गरेर अनुसन्धान अघि बढाइएको डीएसपी खिँउजुको भनाइ छ । साहलाई आवश्यक कारबाहीका लागि प्रहरीले सोमबार राजस्व अनुसन्धान कार्यालय इटहरीमा बुझाएको छ ।
खुट्टा काट्न पाए बाँच्थें,"मकवानपुर : ओछ्यानबाट टुलुटुलु आमाबुबालाई हेर्नेबाहेक उनी केही गर्न सक्दैनन्। एक वर्षदेखि थलिएका उनको अनुहारमा अझै बाँच्ने इच्छा झल्किन्छ। आफन्तसँग आँसु झार्छन् र सहयोग गर्न अपिल गर्छन्। गरिबी र अभावसँगै हड्डीको क्यान्सरले थलिएपछि मकवानपुरको कैलाश गाउँपालिका१ का १७ वर्षीय विक्रम योञ्जन मृत्युशड्ढयामा छन्। वीरगन्ज र काठमाडौंमा सामान्य उपचारपछि आर्थिक अभावमा घर फर्किएका उनी बाँच्न चाहन्छन्। तर, उपचारका लागि खर्च अभाव भएपछि योञ्जनलाई अभिभावकले घर ल्याएका छन्। आर्थिक अभावका कारण कक्षा ४ देखि पढाइ छाडेर उनी ज्यालामजदुरी गर्दै आएका थिए। ज्यालामजदुरी गरेरै गाउँमा नयाँ घर बनाउने अठोट गरेका उनी काम गर्न नसक्ने भए। केही वर्षदेखि शरीर कमजोर हुँदै गएपछि उनी १० महिनाअघि उपचारका लागि काठमाडौं गएका थिए। वीर अस्पतालले हड्डीको क्यान्सर भएको जानकारी दिएपछि उनी आकाशबाट खसेजस्तै भए। योञ्जनका परिवारले भएको जायजेथा बेचेर करिब ५ लाख रुपैयाँ खर्च गरे। तर, उपचार सम्भव भएन। ५ महिना वीर अस्पताल र वीरगन्जको क्यान्सर अस्पतालमा उपचार गराएपछि घरबारी र भएको पैसा पनि सकियो, उनका बुबा हर्कबहादुर योञ्जनले भने, उपचार गर्ने पैसा नभएपछि वैशाखदेखि घरमै ल्याएर राखेको छु। हर्कबहादुर आफ्नो छोरालाई मृत्युशड्ढयामा छटपटाएको देख्न सक्दैनन्। उनलाई कतिखेर छोरालाई लिएर उपचारका लागि अस्पताल पुगौं भन्ने लाग्छ। तर, घरबारी र आफूसँग भएको गाईबाख्रासमेत बेचेर उपचार खर्च गरिसकेका हर्कबहादुरसँग कुनै विकल्प छैन। अहिलेसम्म ६ लाख खर्च भयो, ३ लाखजति ऋण छ, उनले भने, अब माग्ने ठाउँ पनि छैन, उपचारमा अझै लाखौं रुपैयाँ लाग्छ भनेको छ डाक्टरले। विक्रमलाई अझै बाँच्ने रहर छ तर परिस्थितिले उनलाई मृत्यु कुर्न विवश बनाएको छ। बरु कसैले मारिदिएको भए हुन्थ्यो, आफ्नो असहज मरण आफैंले हेर्नु साह्रै पीडादायी हुनेरहेछ, उनले अन्नपूर्णसँग भने, उपचार खर्च सहयोग गरिदिनस् म बाँचेर तिर्नेछु। विक्रमका बुबा हर्कबहादुर गाउँका साहु महाजनकहाँ नपुगेको ठाउँ छैन। तर कसैले पनि ऋण दिएनन्, छोराको खुट्टा मात्रै काटिदिनुपाए पनि बाँच्ने थियो, उनले भने, मनकारीहरूले सहयोग गरिदिए हुने थियो। डाक्टरले उपचारका लागि धेरै खर्च लाग्ने भएकाले खुट्टा काटेमा कम खर्चमा छोरा बचाउन सकिने बताएको उनले सुनाए। सहयोगका लागि विक्रमका बुबा हर्कबहादुरले आफ्नो मोबाइल नम्बर ९८८०५७७८९९९६१९४७४१०६ फोन गर्न सक्ने बताएका छन्।"
कालिकोटमा विपद् व्यवस्थापनको तालिम दिँदै सेना,"कालिकोट : कालिकोटका सबै स्थानीय तहमा स्थानीय युवाहरुलाई नेपाली सेनाले सामुदायिक विपद् प्रतिकार सम्बन्धी तालिम दिन थालेको छ । नेपाली सेनाको रणसुर गुल्म कालिकोटले जिल्लाका ९ वटै स्थानीय तहमा युवा, जनप्रतिनिधि, राजनीतिक दलका नेता लगायत सरोकारवालालाई सामुदायिक विपद् प्रतिकार्य सम्बन्धि तालिम दिन थालेको हो । आइतबार रणसुर गुल्मको आयोजना तथा खाँडाचक्र नगरपालिकाको समन्वयमा जिल्ला सदरमुकाममा चारदिने सामुदायिक विपद् प्रतिकार्य सम्बन्धी तालिम सुरु भएको हो । खाँडाचक्र नगरपालिकाका जनप्रतिनिधि, स्थानीय युवा क्लवका पदाधिकारी, राजनीतिककर्मी लगायत ४८ जना सहभागी थिए । जिल्लामा हुने सम्भावित विपद् र त्यसको रोकथामको विषयमा तालिममा छलफल गरिएको थियो । कालिकोटलाई बाढी, पहिरो, आगलागी, सडक दुर्घटना र भूकम्पको जोखिम क्षेत्रको रुपमा मानिन्छ । तालिमको क्रममा बाढी, पहिरो, आगलागी, सडक दुर्घटना र भूकम्पमा नागरिकलाई कसरी जोगाउने, खोज तथा उद्धार कसरी गर्ने, प्राथमिक उपचार, घाइते तथा शवको व्यवस्थापन बारे कौशल सिकाइने छ ।"
दश करोड लगानीमा रेसुंगामा रिसोर्ट बन्दै,"गुल्मी : गुल्मीको पवित्र धार्मिक एवं पर्यटकीय तिर्थस्थल रेसुंगामा पौराणिक आकृतिले सजिएको अन्तर्राष्ट्रियस्तरको रिसोर्ट निर्माण हुने भएको छ । सदरमुकाम तम्घास बजारदेखि रेसुङ्गामा रिसोर्ट निर्माणका लागि रेसुङ्गा नगरपालिका र पौवा होटल प्रालबीच सम्झौता भएको हो । पौवा होटल प्रालिले दश करोड रुपैयाँ लगानीमा रिसोर्ट संचालन गर्ने सम्झौता भएको छ । रिसोर्ट संचालनमा आएपछि रेसुङ्गा पुग्ने पर्यटकको संख्यामा उत्साहजनक रुपमा वृद्धि हुने आशा गरिएको छ । नेपाल भ्रमण वर्ष २०२० लाई लक्षित गरी प्रालि र नगरपालिकाबीच सम्झौता भएको हो। नगरप्रमुख डिल्लिराज भुसाल र होटल पौवा प्रालिको तर्फबाट प्रबन्ध निर्देशक बिष्णुप्रसाद ज्ञवालीले हस्ताक्षर गरेका छन् । २०७६ साल कात्तिकबाट २१०१ असोज मसान्तसम्म २५ वर्षसम्मका लागि जग्गा 'लिजमा' लिनेगरी सम्झौता भएको नगर प्रमुख भुसालले बताए । प्रालिले नगरपालिकाकै स्टिमेट तथा डिजाइनमा हाल भइरहेको संरचनामा तीन तलाको भवन निर्माण गर्ने सहमति भएको छ । प्रालिले रेसुङ्गा पोखरी क्षेत्र नजिकै करिब ३० रोपनी क्षेत्रफलको जग्गामा उपभोग गर्न पाउने भएको छ । प्रालिले रिसोर्ट निर्माण अवधिको पहिलो चार वर्ष नगरपालिकालाई भाडा बुझाउनुपर्ने छैन् । त्यसपछि पाँच वर्षका लागि प्रति वर्ष ५० हजार, पुनः पाँच वर्षका लागि ७५ हजार र त्यसपछिको दश वर्ष अवधिका लागि वार्षिक एक लाखका दरले भाडा बुझाउने र पहिलो पक्षलाइ निर्माण गरिएका संरचना हस्तान्तण गर्ने सम्झौतामा उल्लेख छ । पौवा होटल प्रालिका प्रवन्ध निर्देशक बिष्णुप्रसाद ज्ञवालीले आफ्नो जन्मथलो गुल्मी भएकाले आफ्नै जन्मथलो र रेसुङ्गाको पुण्यभूमीमा लगानी गर्न पाउँदा खुसी लागेको बताए ।रेसुङ्गाको शिखरमा त्रेतायुगमा अयोध्याका राजा दशरथका राजकीय ऋषि ऋष्यश्रृंगले तपश्या गरेको र आध्यत्मिक महत्व रहेको जनश्रुति छ । यस क्षेत्रमा धार्मिक र सांस्कृतिक महत्वका स्थलहरु समेत छन् । धागीथुम, रामकुण्ड, सिद्धस्थान, अर्जुनडाँडा, महापोखरी, यज्ञशाला, गौशाला, साउने शिवालय, जस्ता धार्मिकस्थल रेसुंगा संरक्षित वनक्षेत्र भित्र पर्दछन् ।यहाँ विभिन्न अवसरमा परम्परागत मेला लाग्ने गर्दछन्। रेसुङ्गा संरक्षित वनको उच्च स्थानमा धवलागिरिदेखि मनास्लुसम्मको हिमश्रृंखलालगायत नौ जिल्लाको दृश्यावलोकन गर्न सकिने भ्यू टावर निर्माण गरिएको छ । रेसुंगामा सदरमुकाम तम्घासबाट करिब ३० मिनेट गाडिको यात्रापछि पुग्न सकिन्छ । विगतका वर्षदेखि रेसुंगामा गाडी पुग्न थालेका छन् । हाल तम्घास रेसुंगा सडक कालोपत्रे गर्ने काम भइरहेको छ ।"
सम्पत्ति शुद्धिकरणमा तीनजनाविरुद्ध मुद्दा,"काठमाडौं : सम्पत्ति शुद्धिकरण अनुसन्धान विभागले तीनजनाविरुद्ध विशेष अदालतमा मुद्दा दायर गरेको छ । रौतहटको गढीमाई ७ धनाडीका अजमतुल्लाह अन्सारी, राजकुमार साह, रन्धिर शाहलाई सम्पत्ति शुद्धिकरण कसुरमा मुद्दा दायर गरेको हो । गौर नगरपालिका वीपी चोकमा चेकजाँच गर्ने क्रममा अन्सारीको साथमा रहेको झोलाबाट प्रहरीले २५ लाख रुपैयाँ बरामद गरेपछि अनुसन्धान हुँदा यो रकमको आयस्रोत नखुलेपछि मुद्दा दायर गरिएको विभागले जनाएको छ। अन्सारीसँग बरामद रकम तीनैजनाले योजनाबद्धरुपमा लुकाउने, छल्ने र बदल्ने प्रयास गरेको विभागको दाबी छ।उनीहरुविरुद्ध सम्पत्ति शुद्धिकरण निवारण ऐन बमोजिम जरिवाना र कैद सजायको मागदाबी गरिएको छ।"
सामूहिक बलात्कारका अभियुक्त पूर्पक्षका लागि जेल चलान,"ललितपुर : १५ वर्षीया किशोरीलाई सामूहिक बलात्कार गरी ललितपुरको ठैंबस्थित राजकुलोमा फाल्ने दुई जना पुर्पक्षका लागि कारागार चलान भएका छन्। आरोपितमध्ये एक जना छड्के उपनामका १९ वर्षीय किशोर भने फरार छन्। उनीहरूले असोज ६ गते किशोरीलाई बलात्कार गरी मार्ने मनसायले राजकुलोमा फालेका हुन सक्ने प्रहरीको अनुमान छ। उनीहरूलाई जिल्ला अदालत ललितपुरले शुक्रबार पुर्पक्षका लागि जेल पठाउने निर्णय गरेको हो। कारागार चलान हुनेमा १९ वर्षका रुपेश दियाली छन्। उनलाई नखु कारागार र अर्का नाबालक बालसुधार गृहमा पुर्पक्षका लागि पठाइएको प्रहरीले जानकारी दिएको छ। महानगरीय प्रहरी वृत्त सातदोबाटोका प्रमुख गौतम मि श्रका अनुसार यस घटनाको संयोग अचम्म लाग्दो छ। उनका अनुसार सधैंझैं असोज ६ गते राति बाडेगाउँमा प्रहरी गस्ती गरिरहेको थियो। गस्तीका क्रममा ती आरोपित युवा सडकमा भौंतारिरहेको प्रहरीले भेट्यो। कोहीमाथि आशंका लागेमा पक्राउ गर्ने अथवा सोधपुछ गर्ने काम प्रहरीले गर्छ। ती युवालाई पनि सोधपुछ गर्यो। उनीहरूले कुनै नराम्रो काम नगरेको बरु जाँड खाएर यत्तिकै हिँडेको बताएका थिए। यद्यपि, प्रहरीले उनीहरूको एउटा तस्बिर लियो। ७ गते बिहान युवतीको शव भेटिएको भन्दै प्रहरीकहाँ खबर पुग्यो। घटनास्थल पुगेर हेर्दा एक किशोरी पानीमा डुबेको अवस्थामा भेटिइन्। शरीरमा कुनै चोटपटक थिएन, हिँड्दा हिँड्दै पानीमा खसेको हुन सक्ने अनुमान लगायौं, मि श्रले भने, तर घटनास्थल नजिकै भेटिएका युवामाथि पनि शंका लाग्यो। त्यसपछि अघिल्लो दिन तस्बिर खिचिएका दुई युवालाई तुरुन्त पक्राउ गरेर ल्याइयो। पक्राउ पर्नेमा १९ वर्षका रुपेश दियाली र अर्का नाबालक छन्। उनीहरू काभ्रे खानीखोला र ललितपुरको बागमती गाउँपालिकाका हुन्। नाबालकको नाम उल्लेख गरिएको छैन। पक्राउ परेका आरोपितलाई उद्धृत गर्दै मि श्रले भने, नशाको शूरमा बलात्कार गरेका हौं तर पानीमा फालेका होइनौं। घटना भएको ठाउँ र राजकुलो नजिकै भएकाले बलात्कारपछि पानीमा फालेको हुन सक्ने प्रहरीले ठानेको उनले बताए। घटनास्थलवरिपरि बस्ती छैन। खेतीको काम गर्न बनाइएका टहरा मात्रै छन्। मृत भेटिएकी किशोरीको पहिचान खुल्न लगभग महिना दिन लागेकाले अनुसन्धानमा जटिलता आएको मिश्रले बताए। असोज ६ गते घटना भए पनि उनका अभिभावक २८ गते मात्रै प्रहरीकहाँ पुगेका छन्। कामका सिलसिलामा विदेश गएका उनका बुबा र नेपालमा बस्दै आएकी आमाको अनुसार उनी प्रायः डुलिरहन्थिन्। अभिभावकले धेरैपटक घर लगे पनि उनी कहिल्यै नबस्ने गरेको अभिभावकले प्रहरीलाई जानकारी दिएको मि श्रको भनाइ छ। उनी लागुऔषध पनि सेवन गर्ने खुलासा भएको छ। घटना भएको दिउँसो उनी लरखराउँदै हिँडेको स्थानीयले देखेको प्रहरीले जनाएको छ। नशामा भएको मौका पारेर युवाले सामूहिक बलात्कार गरेर राजकुलोमा फालेको हुन सक्ने प्रहरीको अनुमान छ। मृतकले लगाएको घडीलाई आधार बनाएर उनको पहिचान खुलेको प्रहरीले बताएको छ। दक्षिणकालीतिर बस्दै आएकी उनका बाआमालाई लास देखाएर सनाखत गरेको प्रहरीको भनाइ छ। उनको पोस्टमार्टम रिपोर्टमा डुबेर मृत्यु भएको भनिएको छ। सम्पूर्ण कागजात अदालतमा पेस गरिसकेको प्रहरीले जनाएको छ। घटना भएको भोलिपल्ट नै आरोपितलाई पक्राउ गरेर एउटा उत्कृष्ट काम गरेको प्रहरीले दाबी गरेको छ। तर, फरार आरेपित मोबाइल स्विच अफ गरेर बसेका कारण लोकेसन ट्र्याक गर्न नसकेको वृत्तका प्रमुख मि श्रले बताए छ। उनले भने, खोज्दै छांै, यथाशीघ्र समाउने कोसिस गर्छौं। कसरी सुरक्षित बनाउने आफ्ना सन्ततीलाई ? यस घटनाले प्रत्येक बाआमालाई आफ्ना छोराछोरी कुन बाटोमा हिँडिरहेका छन् सचेत हुनुपर्ने पाठ सिकाएको छ। किशोरकिशोरीलाई संयमित भएर हिँड्न। अभिभावकले आफ्ना बालबालिका कता गइरहेका छन् ? कुन समयमा हिँड्दै छन् ? कस्तो ठाउँमा जाँदै छन् ? त्यस ठाउँको सुरक्षा स्थिति कस्तो छ ? कोसँग हिँड्छन् भन्नेमा ध्यान दिनुपर्ने प्रहरीले बताएको छ। हराएमा समयमा रिपोर्ट गर्नुपर्ने प्रहरीले सुझाव दिएका छन्। सुनसान, शंकास्पद ठाउँमा एक्लै नहिँड्न पनि सुझाएको छ।"
मालपोत कार्यालयका दुई कर्मचारी घुससहित पक्राउ,काठमाडौं : मालपोत कार्यालय लेखनाथ कास्कीमा खरिदार प्रकाश पौडेलसहित २ जना घुससहित पक्राउ परेका छन्। खरिदार पौडेल र लेखापढी व्यवसायी मनोहरि भट्टराईले सेवाग्राहीको जग्गा नामसारी गरिदिने बहानामा घुस लिँदै गर्दा पक्राउ गरिएको अख्तियार दुरुपयोग अनुसन्धान आयोगले जनाएको छ। उनीहरुलाई १२ हजार घुस लिइरहेको अवस्थामा पोखरा महानगरपालिका २९ मालपोत कार्यालय परिसर नजिकबाट रङ्गेहात नियन्त्रणमा लिइ अनुसन्धान भइरहेको अख्तियार जनाएको छ।
नक्कली नोट बनाउने मेसिनसहित बौद्धबाट ३ जना पक्राउ,"काठमाडौं : नक्कली नोट बनाउने मेसिनसहित ३ जना पक्राउ परेका छन्। प्रहरीले गोकर्णेश्वर नगरपालिका ३ बाट नक्कली नोट बनाउने मेसिनसहित पृथ्वीराज भन्ने राजन परियार, सन्तोष नेपाली र महेन्द्र नेपालीलाई पक्राउ गरेको महानगरीय प्रहरी परिसर काठमाडौँ प्रमुख एसएसपी उत्तमराज सुवेदीले जानकारी दिए। विशेष सुराकीको आधारमा सोमबार बिहान महानगरीय प्रहरी बौद्धले छापा मार्दा एक हजारका १७ थान नक्कली नोट, अगाडि खाली भएको र पछाडितिर हात्ती प्रिन्ट भएका एक हजार जस्तो देखिने १५ थान नक्कली नोट बरामद गरेको हो। प्रहरीले नक्कली नोट बनाउने मेसिन, नोटमा राखिने टल्कने (झिलझिले) वस्तु, पेन ड्राइभ, प्रिन्टर, कैची, पानीटेप, फेविकलकालगायतका सामान बरामद गरिएको सुवेदीले जानकारी दिए। दोलखा घर भएका उनीहरु बौद्धमा कोठा लिएर बस्दै आएका थिए। घटनाबारे थप अनुसन्धान भइरहेको प्रहरीले जनाएको छ।"
यस वर्ष लक्ष्मीपूजा र कुकुर तिहार एकै दिन,"काठमाडौं : यस वर्षको तिहारमा लक्ष्मीपूजा र कुकुर तिहार एकै दिन परेको छ।सोमबार पाञ्चांग निर्णायक समितिले विज्ञप्ति जारी गर्दै कुकुर तिहार र लक्ष्मीपूजा एकै दिन परेको जानकारी गराएको हो। कात्तिक १० गते लक्ष्मीपूजा र कुकुर तिहार परेको निर्णायक समितिका अध्यक्ष रामचन्द्र गौतमले जानकारी दिए।बिहान कुकुरपूजा गरेर बेलुका लक्ष्मीपूजा गर्नुपर्ने उनको सुझाव छ। कात्तिक ८ गतेदेखि सुरु हुने तिहारको पहिलो दिन यमदीपदान, कात्तिक ९ गते कागतिहार पर्ने सदस्य सचिव सूर्यप्रसाद ढुंगेलले जानकारी गराए। प्रायजसो तिहारमा गाईपूजा र लक्ष्मीपूजा एकै दिन पर्ने भए पनि यो वर्ष भने कुकुर तिहारको दिन लक्ष्मीपूजा परेको छ। त्यस्तै कात्तिक ११ गते गाईगोरु पूजा, म्हपूजा परेको छ। म्ह पूजाको दिन नेपाल सम्वत प्रारम्भ हुने भए पनि यस वर्ष भने म्हः पूजाको भोलिपल्टदेखि नेपाल सम्वतको नयाँ वर्ष ११४० प्रारम्भ हुनेछ ।नेपाल सम्वतको प्रारम्भ भने कात्तिक १२ गते मात्र हुनेछ । समितिका सदस्य सचिव ढुंगेलका अनुसार भाइटीका कात्तिक १२ गते र शुभसाइत दिनको ११:५५ मा रहेको छ।"
सिरहामा भारतीय गाडीमाथि कडाई,"सिरहा : सशस्त्र प्रहरी सिरहाले भारतीय सवारी साधनमाथि कडाई गर्न थालेका छन् । राजश्व नतिरी नेपालमा सञ्चालनमा राखेको दुई स्करपियोलाई नियन्त्रणमा लिएका छन् । सीमावर्ती भगवानपुर गाउँपालिका ४ बाट एचआर ५५ एच ५०२४ नम्बर नियन्त्रणमा लिएका छन् । पछिल्लो ३० भदौमा भन्सार काटेर अस्थायी नम्बर लिएका स्करपियो २९ असोजमै म्याद सकेका थिए । म्याद सकिएपनि सवारी चलाएपछि नियन्त्रणमा लिएर भन्सार कार्यालय ठाडीमा बुझाएका छन् । यसैगरी, १९ दिन भन्दा बढी भन्सार नकटाएर चलाएको एज ६६ ४५२१ नम्बरको स्करपियो बरियारपट्टि गाउँपालिकाबाट नियन्त्रणमा लिएको सशस्त्र प्रहरी प्रमुख एसपी प्रविण कडेलले जानकारी गराए । 'ठाउँठाउँमा चेकिङ्ग बढाएको छ । भारतीय गाडी भन्सार नतिरी चलाएको पाएमा नियन्त्रणमा लिने गरिएको छ,'उनले भने, 'दुवै सवारीलाई भन्सार कार्यालयमा बुझाएको छ । बाँकी कारवाही त्यहीबाट भइरहेको छ ।' सीमावर्ती गाउँका व्यक्तिले आफन्तका नाममा भारतबाट सवारी खरिद गर्ने र नेपाल चलाउने गरेको पाइएको छ । भन्सार कार्यालयमा बुझाइएको सवारी साधन लिलामी प्रक्रियामा लगिने ठाडी भन्सार कार्यालय प्रमुख नरेश साहले जानकारी गराए ।"
बन्द भएको ४ वर्षपछि विद्युतगृह संचालनमा,"लुलाङ(म्याग्दी) : धवलागिरी गाउँपालिका २ लमसुङकी होममाया पुनको दैनिकी फेरिएको छ । मोबाइलमा चार्ज नभएर कुराकानी गर्न नपाउने, उज्यालोका लागि सोलार र टुकी बाल्नुपर्ने बाध्यताबाट मुक्ति पाएकोमा पुन दंग छिन् । 'बिजुली भएपछि मोबाइल चार्ज गर्न, टिभि हेर्न, रेडियो सुन्न र बालबच्चालाई पढ्नलाई सजिलो भएको छ,' पुनले भनिन् 'बिजुली हुँदा र नहुँदा आकाश जमिनको फरक छ।' २०७२ साउनमा जुगेपानीमा आएको पहिरोले विद्युतगृह र नहर बगाएर बन्द भएको दरखोला दोस्रो लघु जलविद्युत परियोजना पुनःनिर्माण भएपछि लुलाङबासीमा खुसीयाली छाएको छ । एक करोड ५२ लाख रुपैयाँको लागतमा पुननिर्माण भएको ४२ किलोवाटको परियोजनाबाट लुलाङ, खोरीया, मेरनी र लमसुङका ३६५ घरधुरी लाभान्वित भएका उपभोक्ता समितिका सचिव लालबहादुर खड्काथोकीले बताए । 'वैकल्पिक उर्जा प्रर्वद्धन केन्द्रले ८५ लाख र धवलागिरी गाउँपालिकाले पचास लाख रुपैयाँ सहयोग गरेका थिए,' खड्काथोकीले भने, 'प्रतिघर उपभोक्ताले दश दिनका दरल श्रमदान गरेका छन् ।' घरायसी काम, विद्यार्थीको पठनपाठन र विद्युतबाट चल्ने उपकरणमा आधारीत साना उद्योग सञ्चालन गर्न सहज भएको स्थानीय केशर पुर्जाले भने । 'बिजुली भएपछि बन्द भएको नेपाली कागज उद्योग पुनःसञ्चालनमा ल्याउने तयारीमा छौ,' उनले भने । म्याग्दी जिल्लामा सबैभन्दा धेरै दलित समुदायको बसोबास भएको वडा लुलाङमा नेपाली कागज, आरन, पाउरोटी जस्ता उद्योग छन् । उपभोक्ता समितिका अध्यक्ष टेकबहादुर पुर्जाले परियोजना सञ्चालन भएपछि गाउँ झिलीमिली भएको र गाउँलेमा खुसीयाली छाएको बताए । 'बाँध, नहर, विद्युतगृह नयाँ ठाउँमा बनाइएको छ । पुराना काठका जोखिमयुक्त पोल फेरिएको छ,'पुर्जाले भने, 'मुख्य र वितरण लाइनको तार पुरानै हो । २५ मेगावाटको परियोजनाको क्षमता बढाएर ४२ बनाइएको हो ।' खबाङको दोभानमा बाँध बनाइएको छ । ७२५ मिटर लामो पाइपलाइन मार्फत ल्याइएको पानीलाई ६२ मिटर अग्लो हेडबाट विद्युतगृहमा खसालेर बिजुली उत्पादन गरिएको छ । ८६ मिटर फलामे र ६६३ मिटर प्लाष्टिक पाइप जडान भएको छ । मरेनीको फेदी र दरखोलाको किनारमा विद्युतगृह बनाइएको छ । भौगोलिक विकटता र यातायातको असुबिधाका कारण लुलाङ घर भई हाल काठमाडौमा ब्यवसाय गर्दै आएका कलीराम पुर्जाको सहयोगमा हेलिकप्टरबाट जेनेरेटर र टर्वाइन ढुवानी गरिएको थियो । परियोजनाको आइतबार उद्घाटन गर्दै प्रतिनिधिसभा सदस्य भुपेन्द्रबहादुर थापाले लुलाङमा केन्द्रीय प्रशारण लाइनको समेत विस्तार गर्न लागिएको बताए । गाउँपालिकाका अध्यक्ष थमसरा पुनले लघुजलविद्युतको प्रयोग गरेर आयआर्जन र उत्पादनमुलक उद्यम व्यवसाय सञ्चालन गरेर आत्मनिर्भर बन्न सुझाव दिइन् ।"
नेवार समुदायद्वारा पात्रो बहिष्कार,"काठमाडौं : नेवार समुदायले राष्ट्रिय पञ्चांग अर्थात् पात्रो बहिष्कार गरेको छ। तिहारमा नेवार समुदायले मनाउने स्वन्तिः को तिथि बिगारेको भन्दै पात्रो बहिष्कार गरिएको हो। राष्ट्रिय पञ्चांग निर्णायक समितिले ०७६ को तिहारमा पर्ने म्हःपूजा र नेपाल संवतलाई बेग्लाबेग्लै दिनमा राखेको छ। जबकि यी दुवै एकै दिन सम्पन्न गर्नुपर्ने नेवारी परम्परा छ। संस्कृतिविद् हरिराम जोशीका अनुसार तिथिलाई लहरै उल्लेख नगरी टुटाएमा व्यावहारिक पक्षमा धक्का लाग्ने गर्छ। यसपालिको तिहारमा यस्तै भएको छ। यमपञ्चक भनेकै पाँच दिन मनाउने पर्व हो। घडी र पला हेरेर समितिले तिहारलाई चार दिनमा समेटेको छ। मौलिक पर्वहरूमा सिद्धान्तभन्दा व्यावहारिक पक्ष हेर्नुपर्छ, संस्कृतिविद् जोशीले भने। पञ्चांग समितिले सिद्धान्तलाई मात्र महत्व दिँदा व्यावहारिक पक्ष गडबड हुन पुगेको जोशीको भनाइ छ। समितिले बनाएको पात्रोमा यमपञ्चकका रूपमा मनाइने तिहारको पहिलो दिन कात्तिक ९ गते काग तिहार परेको छ। १० गते कुकुर तिहार र लक्ष्मी पूजा एकै दिन पर्न गएको छ भने ११ गते म्हःपूजा र १२ गते गोवर्धन पूजा, नेवार समुदायको न्हु दँ (नयाँ वर्ष) अर्थात् नेपाल सम्वत ११४० र भाइटीका परेको छ। पात्रोमा उल्लेखित यो तिथि नेवार समुदायले मनाउने स्वन्ति पर्वसँग मेल खाँदैन। पात्रोमा औंसीका दिन म्हःपूजा राखिएको छ। जबकि नेवार समुदाय कछलाथ्व प्रतिपदाका दिन बिहान न्हु दँ को रूपमा नेपाल सम्वत मनाउँछन् भने साँझ आत्मपूजा गर्ने भन्दै म्हःपूजा गर्छन्। नेवार समुदायको व्यावहारिक पक्षलाई हेर्ने हो भने पात्रोमा उल्लेखित ११ गतेको म्हःपूजा १२ गते मंगलबार मनाउनु पर्ने हुन्छ। पात्रोअनुसार तिहार मनाउन कठिन भएपछि नेवारहरूको प्रतिनिधिमूलक संस्था नेपालभाषा मंकाः खलले समितिबाट प्रकाशित पात्रोका आधारमा तिहार नमनाइ नेवारी परम्पराअनुसार स्वन्ति मनाउन स्थानीयलाई आह्वान गरेको छ। मंकाः खलका सचिव नरेशवीर शाक्यका अनुसार पञ्चांग समितिले घडी र पला हेरेर तिथि तय गर्दा धेरै पर्व एकैदिन पर्न गएको छ जुन व्यावहारिक छैन। शाक्यले भने, यसपालि औंसीका दिन म्हःपूजा छ। इतिहासमा यस्तो कहिल्यै भएको थिएन। ११ गते म्हःपूजा राख्दा नेपाल संवत ११३९ मै दुई पटक म्हःपूजा हुन जानुले पात्रोमै गल्ती भएको उनको ठम्याइ छ। नेपाल पञ्चांग निर्णायक समितिका अध्यक्ष रामचन्द्र गौतमले भने पात्रो बनाउँदा व्यावहारिक पक्ष नभइ शास्त्रलाई नै मान्नु पर्ने बताएका छन्। नेवार समुदायकै प्रतिनिधि सदस्यहरू राखेर पात्र बनाएका हौं, अध्यक्ष गौतमले भने, त्यतिबेला उहाँहरूको सहमति नै थियो। पात्रोमा विवाद निस्किएसँगै नेवार समुदायले यस वर्षको भाइटीका १२ गते नभएर १३ गते बुधबार मात्र मनाउने निर्णय गरेका छन्। नेवार समुदायले यस वर्षको तिहारमा १० गते भनिएको लक्ष्मी पूजा ११ गते मनाउने छन्। र १२ गते नेपाल सम्वत् र म्हपूःजा मनाउने भएका छन्। पात्रोको विवाद सल्टाउन र १३ गते नेवार समुदायलाई सार्वजनिक बिदा दिन जनप्रतिनिधिले प्रधानमन्त्री केपी शर्मा ओलीलाई आइतबार बिहान भेटेका छन्। यस विषयमा क्याबिनेटमा छलफल गरी निर्णय गर्ने प्रधानमन्त्रीले प्रतिबद्धता जनाएका छन्।"
सीएमसीमा तोडफोड,"चितवन : भरतपुरको चितवन मेडिकल आइतबार साँझ तनाबग्रस्त बन्यो। उपचारका लागि अस्पताल आएका बिरामी भागाभाग गरे। प्रर्दशनकारी र प्रहरीबीच अस्पताल परिसरमै ढुंगा हानाहान भयो। भीड नियन्त्रणका लागि चालिस सेल अ श्रुग्यास प्रहार भयो। प्रदर्शनाकारीले हानेको ढुंगाका कारण अस्पतालको अति सघन कक्ष (आईसीयु), पोस्ट अपका झ्यालका सीसा फुटेका छन्। उपचारका क्रममा बिरामीको मृत्यु भएपछि चितवन मेडिकल कलेजमा तोडफोड भएको हो। नवलपुरको मध्यविन्दु नगरपालिका९ की ३२ वर्षीया आशा ज्ञवालीको शनिबार साँझ मृत्यु भएपछि आफन्तले प्रदर्शन गरेका हुन्। अस्पतालको मुख्य प्रवेशद्वार, राजमार्ग छेउको गेटमा तोडफोड भएको छ। चिकित्सकको लापरवाहीका कारण आशाको ज्यान गएको पारिवारको आरोप छ। अस्पताल प्रशासन र मृतकका परिवारबीच वार्ता भइरहेका बेला बाहिर तोडफोड भएको हो। नाक भित्र मासु पलाएपछि गत सोमबार उनको शल्य शल्यक्रिया भएको थियो। मासु पलाएका कारण त्यसले उपचार अघि नै संक्रमण भएको अस्पतालले जनाएको छ। पहिलै देखिएको संक्रमणले शल्यक्रियापछि थप जटिलता भएर त्यसले श्वास प्रस्वासमा समस्या आएको अस्पतालको भनाइ छ। चिकित्साशास्त्रको भाषामा त्यसलाई सेप्टिक सक भनिन्छ। पिसाब ननिस्केपछि मिगौलाको तीन पटक डायलासिस गरी पिसाब निस्कासन गरिएको थियो। परिवारका सदस्यलाई जटिलताको विषयमा बारम्बार जानकारी गराउँदै उपचार गरिएको थियो, अस्पतालका अप्रेसन म्यानेजर पारस अधिकारीले भने, मृत्युपछि सबै स्पष्ट पारेपछि केही गुनासो छैन भन्नुभयो। पछि एक्कासी वार्गेनिङ गरी तोडफोड गरियो। मृतकका आफन्तले अस्पतालको चरम लापरवाही भएको आरोप लगाएका छन्। सामान्य शल्यक्रिया भनेर भित्र लगेको बिरामीको लापरवाहीबाट मृत्यु भएको आफन्त कुमार सिग्देलले बताए। सामान्य अंग काटेर फाल्न भनेर लगिएको बिरामीको लापरवाहीबाट मृत्यु भएको हाम्रो भनाइ हो, सिग्देलले भने, एकपछि अर्को समस्या देखाउँदै घटना लुकाउन खोजिएको आसंका गरेका छांै। बिरामीको मृत्युपछि अस्पताल प्रशासन र बिरामीका आफन्तबीच शनिबार साँझ नै वार्ता भएको थियो। औषधि उपचार खर्च मिनाहा गर्नुपर्ने माग गरेका थिए। वार्ता भइरहँदा शनिबार राति नै अस्पतालमा ढुंगा हानेपछि वार्ता रोकिएको थियो। अस्पतालले घटनाको विषयलाई लिएर डा गोपेन्द्रप्रसाद देवको संयोजकत्वमा पाँच सदस्यीय आन्तरिक छानबिन समिति गठन गरेको थियो। आक्रोशित भीडको आक्रमणमा परी पाँचजना प्रहरी घाइते भएका छन्। हुलदंगा नियन्त्रणका लागि प्रहरीले चालिस सेल अ श्रुग्याँस प्रहार गरेको थियो। घटनामा संलग्न रहेको आरोपमा प्रहरीले १२ जनालाई नियन्त्रणमा लिएको डीएसपी एकनारायण कोइरालाले बताए।"
धादिङबाट हराएका ४ सय ८ जना प्रहरीको सम्पर्कमा,"धादिङ : विभिन्न कारणले धादिङबाट हराइरहेकामध्ये ४ सय ८ जना प्रहरीको सम्पर्कमा आएका छन् । अझै १० जनाको अवस्था भने अज्ञात रहेको छ । पारिवारिक कारण तथा सामाजिक कारण आफ्नो परिवारको सम्पर्कमा नरहेका धादिङका ४ सय १८ जनाको खोजीका लागि जिल्ला प्रहरी कार्यलय धादिङले साउन ५ गतेदेखि भाद्र ५ गतेसम्मे १ महिने विशेष खोजतलास अभियान नै संचालन गरेको थियो । २०७२ सालको भूकम्प पछि २०७६ असाढ मसान्तसम्ममा धादिङभर ६ सय ७३ जना नागरिक हराएको उजुरी जिल्ला प्रहरी कार्यलय धादिङमा परेको थियो । त्यसमध्ये २ सय ५५ जना फेला परेको रेकर्ड प्रहरी कार्यलयमा भएपनि ४ सय १८ जना नागरिक 'हराइरहेकको' सुचीमा रहेका थिए । तिनै ४ सय १८ जना नागरिकको वास्तविक अवस्था पत्ता लगाउन सुरु गरिएको 'विशेष खोजी अभियान'बाट ४ सय ८ जना नागरिक प्रहरीको सम्पर्कमा आएको जिल्ला प्रहरी कार्यलय धादिङका प्रमुख राजकुमार बैदवारले बताए। उनले भने, 'समग्रमा हेर्दा भूकम्पपछि धादिङ जिल्लामा हराएका ६ सय ७३ जनामध्ये ६ सय ६३ जना प्रहरीको सम्पर्कमा आएका छन् । यो तथ्यांकमा द्वन्द्वकालमा हराएको उजुरी परेकाको समेटिएका छैनन् ।' धादिङ प्रहरीले पहिलो चरणमा विभिन्न समयमा हराएका व्यक्तिको तथ्याङ्क संकलनको काम गरेको थियो । करिब ३ महिना लगाएर पाँच वर्षयता हराएका र प्रहरीमा उजुरी परेकाको विवरण संकलन गरेको थियो । विवरण संकलन पश्चात १ महिने विशेष खोजतलास अभियान संचालन गरिएको धादिङ प्रहरी प्रवक्ता डीएसपी रुपक खड्काले जानकारी दिए । प्रहरीले निकालेको तथ्याङ अनुसार ४ सय २८ महिला, २ सय ३१ बालबालिका र १४ जना पुरुष हराएका थिए । तथ्यांक हेर्दा धादिङ जिल्लामा महिला र बालबालिका बढी मात्रामा हराउने गरेका छन् । ती हराएका व्यक्तिहरुमध्ये ४ सय २२ महिला, २ सय २८ बालबालिका र १३ जना पुरुष फेला परेका हुन् । अझै १० जना फेला नपरेको प्रहरी प्रमुख बैदवारले बताए । हराएर फेला परेका मध्ये एकजना पुरुष र एक बालकको मृत्यु भएको परिवारले प्रहरीलाई जानकारी दिएका छन् । धादिङ प्रहरी प्रवक्ता खड्काले भने, 'हराएका बेला उजुरी गरेको ठेगानाको आधारमा जिल्लाका सबै प्रहरी युनिटलाई खबर गरेर गाउँगाउँ र टोल टोलमा पुगी हराएका व्यक्तिको पछिल्लो विवरण पत्ता लगाउने काम गरिएको हो ।' खड्काका अनुसार ४ सय ८ जनाको अहिलेको अवस्था पत्ता लगाउनका लागि धादिङ जिल्लामा रहेका ३८ वटा प्रहरी युनिटबाट २ सय २५ जना प्रहरी परिचालन गरिएको थियो । प्रहरीको तथ्यांक हेर्दा परिवारको सम्पर्कमा नरहने संख्यामा महिला धेरै थिए । महिला आफूखुसी बिहे गरेर जाने, घरमा विवाह गरेको थाहा पाएपछि प्रहरीमा जानकारी नदिने गर्नाले पनि महिलाको संख्या बढी देखिएको हुनसक्ने प्रहरी प्रमुख बैदवारले बताए । यस्तै अवस्थालाइ चिरेर बेपत्ताहरुको बास्तविक तथ्याङ्क निकाल्न पनि प्रहरीले १ महिने विशेष अभियान चलाएको उनले बताए । हराउने वित्तिकै आत्तिएर प्रहरी युनिटमा रिपोर्ट गर्ने तर फेला परेपछि प्रहरीमा जानकारी नदिने हुँदा धेरैजना हराएको तथ्याङमा देखियो ।' प्रहरी प्रमुख बैदरवारले भने, 'हराएकाको वास्तविक तथ्यांक पहिचान गर्नका लागि विशेष अभियान चलाइएको हो ।' अभियान संचालनको क्रममा विशेष गरी घरायसी समस्या, आर्थिक अवस्था कमजोर हुनु, सामाजिक संजालको प्रभाव, मायाप्रेम, मानसिक तनावका कारण लामो समयसम्म परिवारको सम्पर्क नहुने र केही समयपछि फेरी परिवारको सम्पर्मका आउने गरेको भेटिएको प्रहरी प्रमुख बैदरवारले बताए । उनले भने, 'हामीले हालको अवस्था पत्ता लगाउने मात्रै नभइ हराउनुको कारणहरुबारे पनि खोजी गरेका थियौँ, खोजी अभियानका संचालनको क्रममा बढी मात्रामा सामाजिक संजाल, घरायसी समस्या र मायाप्रेमका कारण हराउने गरेको भेट्यौँ ।'"
उपकुलपति नियुक्तिका लागि सिंहदरबारमा सर्च कमिटीको बैठक,"काठमाडौं : विभिन्न विश्वविद्यालयम उपकुलपति र सेवा आयोगका अध्यक्ष नियुक्त गर्ने विषयम छलफल गर्न सर्च कमिटीको बैठक सिंहदरबारस्थित शिक्षा विज्ञान तथा प्रविधी मन्त्रालयमा बसेको छ। शिक्षा मन्त्री गिरीराजमणि पोखरेलको अध्यक्षतामा सोमबार बैठक बसेको हो। बैठकले उपकुलपति रिक्त रहेको चितवनस्थित कृषि तथा वन विश्वविद्यालय, पूर्वाञ्चल र नेपाल संस्कृत विश्वविद्यालयमा उपकुलपतिको लागि सम्भावित व्यक्तिको नाम सिफारिस गर्ने सम्बन्धमा छलफल गरिरहेको छ। बैठकले नेपाल संस्कृत र पूर्वाञ्चल विश्वविद्यालय सेवा आयोगको अध्यक्ष नियुक्त गर्ने सम्बन्धमा पनि छलफल गरिरहेको शिक्षा मन्त्रालयका एक अधिकारीले बताए। यी विश्वविद्यालयहरुमा भदौ पहिलो सातादेखि उपकुलपतिको पद रिक्त छ। उपकुलपति पद रिक्त रहेको मध्यपश्चिम, सुदुरपश्चिम र पोखरा विश्वविद्यालयका विषयमा भने सर्च कमिटी समेत गठन भएको छैन। उपकुलपति रिक्त भएका त्रिभुवन विश्वविद्यालयका लागि भने पोखरेलकै अध्यक्षतामा गठन भएको सर्च कमिटीले तीन जनाको नाम सिफारिस गरिसकेको छ। वरिष्ठ मुटु रोग विशेषज्ञ डा भगवान कोईराला, नेपाल मेडिकल काउन्सिलका पूर्व अध्यक्ष धर्मकान्त वास्कोटा र राष्ट्रिय परीक्षा बोर्डका अध्यक्ष चन्द्रमणि पौडेलको नाम उपकुलपतिको लागि दसैंअघि नै सिफारिस भइसकेको छ।"
