शीर्षक,विवरण
विषाक्त मदिराको बिगबिगी,"नेपालमा मदिराको उत्पादन र उपयोग नियन्त्रित छैन। जहाँसुकै जुनसुकै गुणस्तरका मदिरा छ्याप्छ्याप्ती पाइन्छन्। तिनले स्वास्थ्यमा पुर्याउने तत्कालीन र दीर्घकालीन हानिबारे न बेच्नेलाई थाहा हुन्छ, न किन्नेलाई नै। खासगरी व्यावसायिक प्रयोजनमा बनाइने घरेलु रक्सीको गुणस्तरबारे बेलाबेला प्रश्न उठ्छन्। तत्काल सेलाउँछन्। रक्सीमा युरिया मल, फोहोर प्लास्टिक, चप्पल, मोजा, कुहाएको अन्नजस्ता अखाद्य पदार्थ मिसाउने गरेका घटना बाहिरिन्छन्। फेरि दोहोरिन्छन्। अन्यत्र पनि यस्तै घटना भेटिन्छन्। घटाउनरोक्न सकिएको छैन। फलतः यही कारण धेरैको ज्यान जाने गरेको छ। प्राप्त पछिल्लो तथ्यांकअनुसार विषाक्त मदिराकै कारण ठूलो संख्यामा मानिसको मृत्यु हुने गरेको छ। मधेसका विपन्न बस्तीमा यो विकराल समस्या बन्दै गएको छ। प्रादेशिक अस्पताल जनकपुरका अनुसार विषाक्त मदिरा सेवनबाट २०६६ यता धनुषामा ५० जनाको ज्यान गएको छ। वार्षिक सरदर ५० हजार यसकै बिरामी अस्पताल आउँछन्। यो सानो उदाहरण मात्र हो। अस्पताल नआउने र मृत्युको कारण नखुल्नेको संख्या उस्तै ठूलो हुन्छ। नेपालमा मदिराजन्य पदार्थको उत्पादन, गुणस्तर र उपयोगलाई नियन्त्रित बनाउन कानुन नभएका होइनन्। तर, तिनको कार्यान्वयन हुन सकेको छैन। मदिरा ऐन, २०३१ को दफा ३ मा भनिएको छ, कुनै व्यक्तिले अनुमतिपत्र बेगर र अनुमतिपत्र पाएकाले पनि अनुमतिपत्रमा तोकिएको सर्तबमोजिमबाहेक मदिराको उत्पादन गर्न पाउने छैन। विभिन्न जिल्लामा विषाक्त मदिरा उत्पादन गर्ने सयौं भट्टी छन्। त्यहाँ दैनिक हजारौं लिटर उत्पादन हुन्छ। तिनलाई निर्वाध ढंगले सार्वजनिक यातायातमा ओसारपसार गरिन्छ। कानुनले रोकेपछि राज्यको सुरक्षा साङ्लोले रोक्दैन। अन्तःशुल्क ऐन, २०५५ अनुसार बिनाइजाजत मदिरा उत्पादन तथा बिक्री गर्न पाइन्न। त्यसो गर्नेको बिगो जफत गरी सोहीबमोजिम जरिबाना वा एक वर्षसम्म कैद वा दुवै सजाय हुने प्रावधान छ। त्यसमा कडाइ नहुँदा ठूलो मात्रामा राजस्वसमेत गुमेको छ। सामाजिक समस्यासमेत विकराल बन्दै गएको छ। मदिराकै कुलतका कारण सामाजिकआर्थिक हैसियत सखाप भएका उदाहरणसमेत छन्। रक्सीकै कारण घरझगडा, पारिवारिक हिंसा (खासगरी महिला र बालबालिकामाथि), गरिबीमाथि गरिबी, सामाजिक मर्यादामा खलल हुन्छ। त्यसो त कतिपय अवस्थामा मदिराको उत्पादन र उपायोग सांस्कृतिक मूल्यमान्यतासँग जोडिन्छन्। तिनलाई राज्यले कानुनद्वारै व्यवस्थित गर्नुपर्छ। घरेलु मदिरामा अन्धाधुन्ध रसायन हालिन्छ। मदिरा पिएर मान्छे मर्दा पनि प्रहरीप्रशासनले कारण खोज्दैन। त्यसले गर्दा यो सरकारी अभिलेखमा देखिन्न। विषाक्त मदिराको पिउने अधिकांश पुरुष छन्। मदिरा पिएर उनीहरूको ज्यान जाँदा परिवारको बिचल्ली हुन्छ। पुरुषले कमाएको भरमा परिवार चलेको हुन्छ। मदिराले बालबालिका तथा महिला मारमा छन्। दिनहुँ मातेर आउने श्रीमान्को कुटाइबाट धेरै महिला प्रताडित छन्। मदिराको विषाक्त मिथाइल रगतमार्फत् सेवनकर्ताको मस्तिष्क र आँखा पुग्छ, सोझै असर गर्छ। यसले क्यान्सर, कलेजोको रोग, उच्च रक्तचाप, मस्तिष्कघातजस्ता स्वास्थ्य समस्या ल्याउँछ। गरिबी र अशिक्षाले गाँजेका ठाउँमा खासगरी विषाक्त मदिराको बिगबिगी छ। त्यसको नियन्त्रणका लागि राज्यका निकायबाट जनचेतना अभिवृद्धि गरिनुपर्छ। कानुन, स्वास्थ्यमा पुग्ने हानि र सामाजिक क्षतिबारे अवगत गराउनुपर्छ। उत्पादक, विक्रेता, क्रेता सबैलाई कानुनको दायरामा ल्याई कडा कारबाही गर्नुपर्छ। नत्र यो झन् भयावह सामाजिक समस्या बन्दै जानेछ।"
सकियो सुरक्षा कवज,"काठमाडौं : कोरोना भाइरस संक्रमण भएनभएको जाँच एवं घाँटीको र्याल (थ्रोट स्वाव) संकलन गर्दा स्वास्थ्यकर्मीले लगाउने व्यक्तिगत सुरक्षा कवच (पर्सनल प्रोटेक्टिभ इक्युपमेन्ट) सकिन लागेको छ । दुई महिनायता एक हजार भन्दा बढी पीपीई सेट प्रयोगमा आइसकेको छ । पीपीईमा स्वास्थ्यकर्मी एवं अन्य सहयोगीले लगाउने विशेष खालको सुरक्षित सामग्री (गाउन, हेल्मेट, इमर्जेन्सी आइवास, चश्मा, मास्क, पञ्जा, बुट)लगायतका सामग्री हुन्छन् । पीपीई पुनः प्रयोग गर्न नमिल्ने स्वास्थ्य सेवा विभाग, व्यवस्थापन महाशाखा निर्देशक भोगेन्द्रराज डोटेलले जानकारी दिए । चीनको उहानबाट उद्धार गरिएका १ सय ७५ नेपाली र आइसोलेनमा राखेर उपचार गराइएका स्वदेशी एवं विदेशीको घाँटीको र्याल (थ्रोट स्वाव) संकलन र स्वास्थ्य जाँचका क्रममा पीपीई प्रयोग गरिएको थियो । त्यस्तै, एम्बुलेन्स चालक, फोहोरमैला व्यवस्थापन गर्ने व्यक्तिले पनि पीपीई प्रयोग गरेको स्वास्थ्य सेवा विभागले जनाएको छ । कामका क्रममा हुने स्वास्थ्य खतरा (अकुपेसनल हाजार्ड) बाट जोगिन स्वास्थ्यकर्मीले पीपीई पहिरिनु पर्ने डब्लुएचओको मापदण्ड छ । टेकुस्थित शुक्रराज ट्रपिकल तथा सरुवा रोग अस्पतालमा हालसम्म ४ सय ६४ जनाको स्वाव परीक्षण गरिएको छ । ४८ जनालाई आइसोलेसन कक्षमा राखेर डिस्चार्ज गरिएको अस्पतालका प्रमुख कन्सल्ट्याण्ट डाअनुप बास्तोलाले जानकारी दिए । उनले भने, कोरोना भाइरससँग मिल्दोजुल्दो लक्षण देखिए आइसोलेसनमा राखेर निगरानी गर्नुपर्ने हुन्छ । आइसोलेसनमा बसेका बेला स्वास्थ्यकर्मीलाई पीपीई आवश्यकता पर्छ । शुक्रराज अस्पताल स्वास्थ्य परीक्षण गराएका मध्ये एक जनामा भाइरस पोजेटिभ देखिएको थियो । पोजेटिभ देखिएका ती व्यक्ति अहिले स्वस्थ रहेको स्वास्थ्य सेवा विभागका महानिर्देशक महेन्द्रप्रसाद श्रेष्ठले जानकारी दिए । सरकारले खरिद गरेको ६ सय पीपीई सेट सकिएपछि गत साता डब्लुएचओले एक हजार सेट उपलब्ध गराएको थियो । तीमध्ये पनि अहिले ९ सय मात्र बाँकी छ । ३३ हजार सेट खरिद गरिँदै स्वास्थ्य सेवा विभागले संभावित जोखिमलाई मध्यनजर गर्दै थप सेट खरिद प्रक्रिया अघि बढाएको छ । अहिले भण्डारमा ९ सय सेट सञ्चित छ । विश्व स्वास्थ्य संगठन (डब्लुएचओ) ले नेपालमा आवश्यक पीपीई खरिद गर्न मापदण्ड तोकिसकेको छ । सोही मापदण्ड अनुसारको पीपीई खरिद प्रक्रिया अघि बढाइएको व्यवस्थापन महाशाखा निर्देशक डोटेलले जानकारी दिए । पीपीई खरिदका लागि चैत ७ गते टेण्डर खोल्न लागेको जनाएको छ । व्यवस्थापन महाशाखाका प्रमुुख डोटेलले भने, ३३ हजार सेट खरिद प्रक्रिया बढाइएको छ । यी सेट खरिदका लागि २८ करोड बजेट विनियोजन गरिएको छ । कोरोना भाइरस संक्रमणको मिल्दोजुल्दो लक्षण देखिए वा क्वारेन्टाइनमा बसेका व्यक्तिको संख्या बढेमा पीपीईको अपुग हुने देखिएको छ । ०००"
कतारले फर्कायो २० नेपाली,"काठमाडौं : कोरोना भाइरस संक्रमण थप फैलिन नदिन गरेको सावधानीलाई बेवास्ता गर्ने २० नेपाली कामदारलाई कतारले फिर्ता पठाइदिएको छ । दुई जना दुई दिनअघि र १८ जना सोमबार फिर्ता भएका हुन् । खाडी मुलुकले पछिल्लो समय कामदारलाई सेल्फ क्वारेन्टाइन र सामूहिक क्वरेन्टाइनमा राखेको छ । कामदार क्वारेन्टाइनबाट सीधै काम गर्ने स्थानमा जान पाउँछन् । तर बाहिर जान पाइँदैन । त्यसबारे दूतावासले पनि सूचना जारी गरेको छ । तर ती नेपाली निषेधित क्षेत्रमा पुगेकाले पक्राउ गरी स्वेदश फर्काइदिएको परराष्ट्र अधिकारीले बताए । कतारको सुरक्षा निकायले २७ जनालाई पक्राउ गरेको थियो । परीक्षण गर्दा ज्वरो देखिएका ७ जनालाई भने आइसोलेसनमा राखिएको छ । यूएई, साउदी अरेबिया, ओमान, बहराइन र कुवेतले पनि घरबाट बाहिर ननिस्कन स्वदेशी एवम् विदेशी सबैलाई आग्रह गरिसकेका छन् । नेपाल सरकारले यसबारे सूचना प्रवाह गर्न दूतावासलाई पत्राचार गरेको थियो । सबैजसो खाडी मुलुकमा कार्यरत कामदारलाई जोखिम क्षेत्रमा नजान भन्दै क्वारेन्टाइनमा राखिएको छ । कामदारको मुख्य बसोबास स्थल औद्योगिक क्षेत्रभित्रै क्वारेन्टाइन बनाएर राखिएको परराष्ट्र अधिकारीले बताएका छन् । उनीहरू क्वारेन्टाइनबाटै काममा आउनेजाने गर्छन् । खाडीका सबै मुलुकमा सुरक्षा व्यवस्था कडा गरिएको छ । विदेशी आउजाउमा रोक लगाइएको छ । साउदी अरेबियाले मुस्लिमको पवित्र स्थल मक्का मदिना जानेलाई रोक लगाइएको छ । नेपाली रहेका मुलुकमा कोही न कोही व्यक्तिमा कोरोनाको शंका भएपछि निकट रहेका सबैलाई क्वारेन्टाइनमा राखिएको छ । नेपाली कामदारलाई आफू बसेको देशको कानुनी व्यवस्थाबारे सेचत हुन जानकारी गराउन परराष्ट्रले खाडीलगायत सबै मुलुकमा रहेका नियोगलाई पत्राचार गरेको परराष्ट्र मन्त्रालयका प्रवक्ता भरतराज पौड्यालले जानकारी दिए । दूतावासले जतिसक्दो धेरै सूचना प्रवाह नै गरेर यसमा सचेतना अपनाउनुबाहेक अन्य विकल्प नरहेको पनि बताए ।"
कांग्रेसमा सिटौल समूह सक्रिय,"काठमाडौं : कांग्रेसमा सभापति शेरबहादुर देउवा र वरिष्ठ नेता रामचन्द्र पौडेल पक्षबीच टकराव छ। यही बेला पूर्वमहामन्त्री कृष्णप्रसाद सिटौला नेतृत्वको समूहले १४ औं महाधिवेशनकेन्द्रित गतिविधि सुरु गरेको छ। सिटौला समूह छिन्नभिन्न भएको चर्चा चलिरहेका बेला सोमबार उक्त समूहको भेला काठमाडौंमा सम्पन्न भएको हो। हामी जे देखिँदै आएका थियौं, सँगै छौं, भेलालाई सम्बोधन गर्दै नेता सिटौलाले भने, तपार्इंंहरू हाम्रो टिमलाई जे नाम दिनुस्, तेस्रो टिम भन्नुस्, वैचारिक टिम भन्नुस्। यो एकदमै विस्तारित छ। स्वतःस्फूर्त देखिने समूह हो। यहाँ केही विचार छ, केही यथार्थ छ। नेता सिटौलानिकट केन्द्रीय सदस्यहरू गगन थापा र प्रदीप पौडेल वरिष्ठ नेता पौडेलतिर अनि शिव हुमागाईं र उमाकान्त चौधरी संस्थापन समूहमा गएको प्रचार भएको थियो। आफूहरू एकै ठाउँमा रहेको सन्देश दिन उक्त समूहले भेला आयोजना गरेको हो। सिटौलाले आफ्नो समूहका नेताकार्यकर्तालाई जिल्ला जान निर्देशन दिए। उनले महाधिवेशनका लागि क्रियाशील सदस्यता वितरण महŒवपूर्ण हुने भएकाले जिल्लामा चनाखो भएर काम गर्न कार्यकर्तालाई भने। काठमाडौंबाहिरका साथीहरू अत्यावश्यक छ भने मात्रै काठमाडौं बस्नुस्, उनले भने, नत्र तपाईंहरू जिल्ला जानुस्। संघीय, समावेशी र संख्या बढ्ने गरी संरचना बनेका छन्। क्रियाशील सदस्यता वितरणको काममा लाग्नुस्। उनले पार्टीभित्र बहुमतका नाममा एकपक्षीय निर्णय गर्ने र बैठक बहिष्कार गर्ने दुवै प्रवृत्ति खराब भएको बताए। तोकिएको समयमा महाधिवेशनको सुनिश्चितता हुने गरी सबै जिम्मेवार बन्नुपर्ने उनको धारणा थियो। उनले विभाग गठनदेखि केन्द्रीय सदस्य मनोनयनप्रति आपत्ति जनाएका थिए। केन्द्रीय सदस्य थापाले आफू सिटौला नेतृत्वको समूहमै रहेको स्पष्टीकरण दिए। उनले आगामी दिनमा पनि सिटौलाकै नेतृत्वमा परिवर्तनका पक्षमा काम गर्ने बताए। नेता कृष्णप्रसाद सिटौलाको नेतृत्वमा हामीले जसरी पार्टीभित्र काम गर्दै आएका छौं, सही कुरामा सही र गलत कुरामा गलत भन्दै आएका छौं त्यही कुरामा हामी आजको दिनमा अरू केही पनि कुरा छैन, उनले भने, अधिवेशन समयमा गराउने, विधानको पाालना गराउने कुरामा हामी एक ठाउँमा उभिएर अगाडि बढ्छौं। उनले पार्टीको विवाद मिलाउन नेता सिटौलाले मध्यस्थकर्ताको भूमिका निर्वाह गरेको चर्चा गरे। पार्टीभित्र सबैलाई मिलाएर लैजाने दायित्व सभापतिको भएको उनको भनाइ थियो। लचक हुने काम पनि उहाँको हो। कतिपय कुरामा प्रतिष्ठाको विषय नबनाईकन सच्याउने उहाँको काम हो। अधिवेशनको वातावरण बनाउने काम उहाँको हो। म पार्टी सभापतिलाई यो कुराका लागि आग्रह गर्छु, उनले भने, पार्टीका महामन्त्रीलाई पनि आग्रह गर्छु, महामन्त्री सचिवालयको प्रमुख हो। यस्तो बेला महामन्त्रीले ढुक्कै जिम्मा लिएर पार्टी कार्यालय गएर, त्यहाँ बसेर महामन्त्रीको भूमिका निर्वाह गर्नुपर्छ। अर्का केन्द्रीय सदस्य पौडेलले पनि आफ्नो समूहबारे सार्वजनिक टिप्पणीलाई स्पष्ट पार्न भेला आयोजना गरिएको बताए। बीचमा धेरै विषय बाहिर आए। ती विषयले तरंग पनि सिर्जना गरे। अलिकति कन्फ्युज पनि बनायो, उनले भने, हामी एकै ठाउँमा होइन कि भन्ने पनि कतिले आशंका गर्ने परिस्थिति निर्माण भयो। त्यसबारे साथीहरूलाई प्रस्ट पार्ने उद्देश्यले पनि हामी यहाँ जमघट भएका हौं। उनले पद प्राप्तिका लागि नभई पार्टीलाई नयाँ ढंगबाट अगाडि बढाउन एक ठाउँमा उभिएको दाबी गरे। कांग्रेसमा हामीलाई थर्ड पोल भन्ने गरिन्छ। पहिलो हामी होइनौं, दोस्रो पनि होइनौं। पद प्राप्तिका निमित्त, स्वार्थका निम्ति जोडिएको भए पहिलो र दोस्रोतिरै जान्थ्यौं, उनले भने, हामी पार्टीमा नयाँ ढंगबाट विषयहरू उठान गर्न सक्छौं कि, पार्टीलाई अलि प्रगतिशील बाटोमा अगाडि लिएर जान सक्छौं कि, पार्टीको प्राथमिकता निर्धारण गर्ने सन्दर्भमा महŒवपूर्ण योगदान गर्न सक्छौं कि भन्ने उद्देश्यले हामी फरक ढंगले उभिने कोसिस गरेका हौं। विभागको जिम्मेवारी पाएका केन्द्रीय सदस्य हुमागाईंले पनि आफू सिटौला समूहसँग रहेको स्पष्ट पारेका थिए। उनले विभागको जिम्मेवारी पाए पनि समूह भने नछाडेको बताए। नेपाल विद्यार्थी संघका महामन्त्री बलदेव तिमिल्सिनाले कोरोना भाइरसका कारण ठूलो भेला नगरिएको बताए। तेस्रो धार एक ठाउँमा रहेको सन्देश दिन मात्र कार्यक्रम गरिएको उनको भनाइ थियो। तेस्रो धारनिकट केन्द्रीय सदस्य, भ्रातृसंस्थाका पदाधिकारी, पूर्वजिल्ला सभापतिसहित अगुवा नेताकार्यकर्ता भेलामा सहभागी थिए।"
टिपरको ठक्करबाट आमाछोरीको मृत्युपछि तनाव,काभ्रे : टिपरको ठक्करबाट आमाछोरीको मृत्यु भएपछि सोमबार साँझ पनौती तनावग्रस्त बनेको छ। बनेपाबाट पनौतीतर्फ गुडिरहेको बा५ख ५४८० नम्बरको टिपरले पनौती बसपार्कमा ठक्कर दिँदा खानीखोला गाउँपालिका१ की ३३ वर्षीया जुनीमाया गोले र तीन वर्षीया छोरी स्मारिका गोलेको मृत्यु भएको थियो। स्मारिकाले बाटो काट्ने क्रममा आमाले छोरीलाई बचाउन खोज्दा टिपरले किचेको थियो। स्मारिकाको घटनास्थलमै र जुनीमायाको अस्पताल लैजाँदै गर्दा मृत्यु भएको थियो। चालकको लापरबाहीका कारण आमाछोरीको मृत्यु भएको भन्दै आक्रोशित स्थानीय बासिन्दा प्रदर्शनमा उत्रिएका थिए। प्रदर्शनकारी र प्रहरीबीच झडप हुँदा सातजना घाइते भएका छन्। स्थानीयले घटनाको विरोधमा नाराबाजी गरेर सडक अवरुद्ध गरेका थिए। उनीहरूले पनौतीस्थित प्रहरी बिट जलाइदिएका छन्। घाइते हुनेमा तीन सर्वसाधारण र चार प्रहरी रहेको जिल्ला प्रहरी कार्यालय काभ्रेका एसपी रविकुमार पौडेलले जानकारी दिए। झडप नियन्त्रणमा लिन प्रहरीले ७ राउन्ड अ श्रुग्यास प्रहार गरेको थियो। घाइते सबैको सिर मेमोरियल अस्पतालमा उपचार भइरहेको छ। घटनास्थल प्रहरी बिट नजिकै छ। टिपर र चालक नवराज थापालाई प्रहरीले नियन्त्रणमा लिएर थप अनुसन्धान गरिरहेको छ। शव पोस्टमार्टमका लागि सिर मेमोरियल अस्पतालमा राखिएको छ। साँझ ९ बजेपछि पनौती साम्य भएको थियो।
पोखरा पुगेका १०७ चिनियाँमा देखिएन कोरोना : क्वारेन्टाइनबाट काममा फर्किए,"पोखरा : चीनबाट आएसँगै सेल्फ क्वारेन्टाइनमा बसेका १०७ चिनियाँ मजदुर पोखरा विमानस्थल निर्माणको काममा जुटेका छन्। कोरोना भाइरसको उद्गम देशबाट आएका उनीहरुलाई शंकास्पद भन्दै क्वारेन्टाइनमा राखिएको थियो। १५ दिन क्वारेन्टाइनमा बस्दासमेत उनीहरुमा कोरोना नलागेको पुष्टि भएपछि ती चिनियाँ काममा फर्किएको पोखरा विमानस्थल आयोजना प्रमुख विनश मुनकर्मीले जानकारी दिए। मुनकर्मीका अनुसार ती मजदुर सोमबारदेखि काममा फर्किएका हुन्। उनीहरुको नियमित परीक्षण भएको थियो, ज्वरो आउने लगायत कुनै लक्षण देखिएन र काममा लागे, उनले भने, रुगाखोकी, ज्वरो आएको भने उपचारमा लागिन्थ्यो। चीनको सिचुवान प्रान्तबाट आएका चिनियाँ उतै पनि क्वारेन्टाइनमा बसेको र आउँदा कोरोना नलागेको प्रमाणपत्रसमेत लिएर आएको जानकारी मुनकर्मीले दिए। उनले भने, तर यहाँ पनि क्वारेन्टाइनमा राखेका थियौं। ती चिनियाँ र यहीं रहेका अरु अनि नेपालीहरुसमेत गरी सबै मजदुर विमानस्थल निर्माणमा खटिएको जानकारी मुनकर्मीले दिए। चिनियाँ मजदुरमा कोरोना देखिएको लगायत अरु अप्रिय हल्लासमेत चलेकोमा त्यसमा कुनै सत्यता नरहेको मुनकर्मीले सुनाए। उनकै भनाइमा विमानस्थलको ५६ प्रतिशत काम पूरा भइसकेको छ। मार्च महिनाका ४, ५ र ६ गते तीन दिन गरेर चिनियाँ मजदुर पोखरा आएका थिए। पोखरा अन्तर्राष्ट्रिय विमानस्थल निर्माणका लागि पोखरामा २ सय ८० चाइनिजर र १ सय ९० नेपाली गरि ४ सय ७० रहेका छन्। तीमध्ये गत हप्ता पोखरा आएका ७० जना चिनियाँ बाहेक अन्य मजदुरहरुले नियमित काम गरिरहेका छन्। तोकिएको समयभन्दा ६ महिनाअघि नै विमानस्थल निर्माण सम्पन्न हुने चिनियाँ निर्माण कम्पनी सीएएमसीईले बताउँदै आएको छ। निर्माण कम्पनीले भने अनुसार नै काम हुने पोखरा क्षेत्रीय अन्तर्राष्ट्रिय विमानस्थल निमार्ण आयोजना प्रमुख मुनकर्मीले जानकारी दिए। विमानस्थलको रनवे, ट्याक्सी वे, एप्रोन लगायत महत्वपूर्ण काम पूरा भइसकेको छ। अहिले एयर ट्राफिक टावरको ८ तले अग्लो बिल्डिङ, टर्मिनल, हेङ्गर लगायत १४ वटा बिल्डिङको निर्माण अन्तिम चरणमा पुगेको उनले जानकारी दिए। एयर ट्राफिक टावर, टमीनल बिल्डिङ, हेङ्गर लगायत बिल्डिङको फिनिसिङको काम हुँदैछ। बाँकी काम इक्युपमेण्ट इन्स्टल गर्ने मसिन आएपछि सुरु हुनेछ। विमानस्थल निर्माण गर्न सरकारले सन् २०१४ मे १२ मा सीएएमसीईलाई ठेक्का दिएको थियो। निर्माण कम्पनीले १० जुलाई २०२१ मा विमानस्थल निर्माण सम्पन्न गरी नेपाल सरकारलाई हस्तान्तरण गर्नुपर्नेछ। पोखरा महानगरपालिका वडा नम्बर १४ मा चिनियाँ सरकारी स्वामित्वको ठेकेदार कम्पनी सीएएमसीईले २०७३ साउन १८ गतेदेखि विमानस्थल निर्माणको काम सुरु गरेको हो। झन्डै २२ अर्ब रुपैयाँ चिनियाँ ऋण सहयोगमा विमानस्थल निर्माण भइरहेको छ। अन्तर्राष्ट्रिय उड्डयन संस्था (आइकाओ) को मापदण्ड अनुसार फोरडी मोडलमा पर्ने पोखरा विमानस्थल निर्माण पूरा भएपछि बोइङ ७५७ र एयरबस ३२० वा सो सरहका जहाज आउजाउ गर्न सक्नेछन्। ती विमानको यात्रु क्षमता १ सय ९२ हाराहारीमा हुनेछ।"
यसरी हुँदैछ घोडेजात्राको तयारी (फोटो र भिडियो),काठमाडौं : नेपाली सेनाले भोडेजात्राको तयारीलाई तिब्रता दिएको छ । चैत ११ गतेको प्रदर्शनलाई प्रभावकारी बनाउन मंगलबार पूर्वअभ्यास गरेको हो । तस्बिर र भिडियो : सुनिता डंगोल । ।
हिरासत छुटलाई दिन्छु भन्दै घुस लिने असईविरुद्ध मुद्दा,"काठमाडौं : अख्तियार दुरुपयोग अनुसन्धान आयोगले महानगरीय प्रहरी वृत जनसेवाका प्रहरी सहायक निरीक्षक (असई) बाबुलाल लामासमेत ५ जनाविरुद्ध मुद्दा दायर गरेको छ। चोरी कसुरसम्बन्धी अनुसन्धानको क्रममा हिरासतमा रहेका रुवेश महरालाई छुटाई दिन्छु भनेर घुस लिने प्रहरी सहायक निरीक्षक लामा, सुरेन्द्र मण्डल, गगनदेव महरा र अशोक दास तथा रवीन्द्र प्रजाविरुद्ध विशेष अदालतमा मुद्दा दायर गरेको हो। दास, महरा र मण्डलले रुवेश महरा थुनामा रहेको व्यक्ति छुटाउने प्रहरी सहायक निरीक्षक लामासमेतका लागि रविन्द्र प्रजामार्फत् २ लाख घुस लिएका थिए। उनीहरु पाँचै जनाविरुद्ध भ्रष्टाचार निवारण ऐन बमोजिम सजायको मागसहित विशेष अदालत, काठमाडौंमा आरोपपत्र दायर भएको हो।"
टिपरको ठक्कर : पनौतीमा दिनभर कर्फ्यू,पनौती : पनौतीमा सोमबार दिउँसो टिपरको ठक्करबाट मृत्यु भएका आमाछोरीका आफन्तले क्षतिपूर्तिभन्दा दोषीलाई कडा कारबाहीको माग गरेका छन्। जिल्ला प्रहरी कार्यालयमा बसेको सर्वपक्षीय बैठकमा पीडितको पक्षबाट दोषीलाई कडा कारबाही माग भएको थियो। दोषीलाई कडा कारबाहीको मागसँगै मृतकका आफन्तले शव पोष्टमार्टम गर्न सहमति गरिएको छ। मृतक जुनिमाया गोलेको श्रीमान् मलेसियाबाट बुधबार ११ बजे नेपाल फर्किएलगत्तै शव बुझेर अन्त्येष्टी गरिने सहमति भएको खानीखोला गाउँपालिका स्थानीय नेकपाका नेता दैवलाल घिसिङले जानकारी दिए। पीडितको मागअनुसार प्रशासनले कारबाही गर्ने र कानुन अनुसारको क्षतिपूर्ति व्यवसायीले उपलब्ध गराउने सहमतिपश्चात शव पोष्टमार्टम गर्ने कुरा भएको घिसिङले बताए। रोजगारका लागि मलेसियामा रहेको मृतकको श्रीमान् क्षिरिङभोल्न मलेसियाबाट भोलि नेपाल आएपछि शव दाहसंस्कार गरिने नेता घिसिङले भने। आक्रोशित स्थानीयले गरेको आन्दोलनले प्रशासनको नियन्त्रणबाहिर गएपछि मंगलबार बिहान ९ बजेदेखिकर्फ्यू लगाएको थियो।कर्फ्यूपछि पनौती नगरस्तरीय कक्षा ८ को परीक्षासमेत स्थगित गरिएको नगरपालिकाको शिक्षा शाखाले जनाएको छ। मुख्य बजार क्षेत्रमा कुनै पनि पसल खोलिएनन्। दिनभर मुख्यबजार सुनसान थियो।कर्फ्यू मंगलबार राति ८ बजेपछि हटाएको प्रमुख जिल्ला अधिकारी श्रवणकुमार तिमिल्सिनाले जानकारी दिए। बेलुका सुरक्षा समितिको बैठकबाट मंगलबार बिहान ९ बजेदेखि लागू भएकोकर्फ्यू बेलुका ८ बजेपछि हटेको जानकारी दिए। पनौतीबाट खोपासीतर्फ जाँदै गरेको बा५ख ५४८० नम्बरको टिपरको ठक्करबाट बसपार्कमा खानीखोला १ निवासी २६ वर्षीय जुनिमाया गोले र उनकी ३ वर्षीया छोरी स्मारिका लामाको मृत्यु भएको थियो। प्रहरी र स्थानीय बीचको झडपमा प्रहरीसहित केही स्थानीय घाइते भएपछि प्रशासनले बिहान ९ बजेदेखि लगाएकोकर्फ्यू अझै हटेको छैन। प्रशासनले तत्काल नहट्ने जनाएको छ।कर्फ्यू क्षेत्रमा प्रहरीले गरेको कडाइका कारण स्थानीय औषधि पसलसमेत बन्द भएका छन्। विरोधमा स्थानीय र प्रहरीबीच झडप हुँदा ६ प्रहरी र तीन प्रर्दशनकारी घाइते भए। प्रहरीले १५ राउन्ड हवाइ फायर र १९ राउन्ड अ श्रु ग्याँस प्रहार गरेको थियो।
सीमाङ्कन रोक्न मन्त्रीको निर्देशन,"काठमाडौं : नेपाली भूभाग भारततिर पर्ने गरी भइरहेको सीमाङ्कन अमान्य भएको कञ्चनपुरबासीले बताएका छन्। गृहमन्त्री रामबहादुर थापा, परराष्ट्रमन्त्री प्रदीप ज्ञावाली, भूमि व्यवस्था सहकारी तथा गरिबी निवारणमन्त्री पद्मादेवी अर्याललाई ज्ञापनपत्र बुझाएका छन्। भारतीय पक्षलाई फाइदा हुने गरी एकतर्फीरुपमा भइरहेको सीमाङ्कन अमान्य भएको बताएका छन्। उनीहरु कञ्चनपुर जिल्ला भित्र भइरहेको सीमा रेखाङ्कन कार्य बन्द गर्न माग गरेका छन् । उनीहरुले कञ्चनपुरको स्ट्रिप नक्सा नै खारेज गर्न माग गरेका छन्। स्ट्रिप नक्साको पुनरावलोकन गर्नु पर्ने जिकिर उनीहरुको छ । नेपाल भारत संयुक्त सर्भे टोलीले रेखाङकन गरी स्ट्रिप नक्सा तयार गर्दा कञ्चनपुरको केही स्थानमा ऐतिहासिक कालदेखि नेपाली भूभाग कायम भएको सयौं हेक्टर जग्गा भारततिर पर्ने गरी बनाइएको पाइएको अन्तराष्ट्रिय सीमा सरोकार समुहका संयोजक पल्लवराज भट्टले जानकारी दिए। प्रमुख जिल्ला अधिकारीको नेतृत्वमा रहेको फिल्डमा कार्यारत प्राविधिक टोलीलाई जनप्रतिनिधिको सहभागितामा ऐतिहासिक दस्तावेज, भोगचलन, कित्ता, कित्ता नापी नक्सा तथा जग्गा धनी प्रमाण पुर्जा, जंगेपिलर, सीमासम्बन्धी अन्तराष्ट्रिय ऐन तथा कानुनका आधारमा नयाँ नक्सा तयार गर्ने अधिकार दिनु पर्ने उनीहरुको माग छ। भारतीय पक्षलाई फाइदा हुने स्ट्रिप नक्सा बनाउने सर्भे टोली माथि कार्यवाही गर्न उनीहरुको माग छ। स्ट्रिप नक्सा पुनरावलोक गर्दा सुगौली सन्धी पश्चात स्थापना गरिएका आधार सीमा स्तम्भ (जंगेपिलर) लाई अन्ताराष्ट्रिय सीमा रेखाङकनको मुख्य बनाउन उनीहरुले माग गरेका छन्। नियतबस सारिएका, गायब गरिएका, भत्काइएका २०० नम्बर, १९५ नम्बर लगायतका पिल्लरलाई विज्ञानसम्मत तथ्यका आधारमा पुरानै ठाउँको खोजी गरी तत्काल पुनस्थापना गर्न उनीहरुको माग छ। सीमानामा हुने अतिक्रमण र ज्याजतिविरुद्धको संघर्डामा गोविन्द गौतमले सहादत प्राप्त गरेको कुरा समरण गराउँदै कञ्चनपुरको सीमा क्षेत्रमा हुने हरेक समस्याबाट जनताको सुरक्षाका खातिर प्रत्येक २२ किलोमिटरमा सीमा सुरक्षाबल स्थापन गर्न पनि ज्ञापनपत्र मार्फत माग गरिएको छ। ज्ञापनपत्र बुझाउनेमा खानेपानीमन्त्री विनामगर, संसदको महिला तथा समाजिक समितिका सभापति निरु पाल, कञ्चनपुर क्षेत्र ३ का सांसद दीपकप्रकाश भट्ट, क्षेत्र नम्बर २ सांसद नरबहादुर धामी, सांसद बीना बुढाथोकी, इन्दु कडरिया, पूर्वमन्त्री भानुभक्त जोशी लगायत छन्। ज्ञापन पत्र बुझ्दै भूमि व्यवस्थामन्त्री अर्यालले विवाद आएपछि सीमाङ्कनको काम रोक्न निर्देशन दिइसकेको बताइएकी हुन्। हामीले विवाद सुन्ने वित्तिकै सीमाङ्कन अघि नबढाउन निर्देशन दिएका हौं, उनले भनिन्।"
"कर्फ्यूपछि पनौती बजार सुनसान, मृतकका आफन्त र प्रशासनबीच सहमति","काभ्रे : जिल्ला प्रशासन कार्यालय काभ्रेले पनौती बजार क्षेत्रमा मंगलबार बिहान ९ बजेदेखि जारी गरेको अनिश्चितकालिन कर्फ्यू अझै यथावत छ । कर्फ्यूपछि पनौती बजार सुनसान छ। जिल्ला प्रशासन कार्यालयमा मृतकका आफन्त र प्रशासनबीच सहमति भएको छ । मृतकका आफन्तले भने टिपर चालकलाई कडाभन्दा कडा कारवाहीको माग राखेर बहिरिएको प्रमुख जिल्ला अधिकारी श्रवण कुमार तिमिल्सिनाले जानकारी दिए । मृतक जुनीमाया तामाङ र उनकी ३ वर्षीया छोरीको शव बनेपास्थित शिर मेमोरियल अस्पतालमा पोष्ट मार्टमका लागि लगेका छन्। आफन्तले कानुन अनुरुप टिपर चालकलाई कारवाही गर्नुपर्ने माग गरेका छन्। बिहान जारी गरिएको कर्फ्यू बेलुकासम्म यथावत रहेको प्रमुख जिल्ला अधिकारी श्रवणकुमार तिमिल्सिनाले जानकारी दिए । जिल्ला काभ्रेको पनौती नगरपालिका ५ पनौती बसपार्कमा सोमबार अपराह्न बा ५ख ५४८० नम्बरको टिपरले ठक्कर दिँदा पैदलयात्री खानीखोला गाउँपालिका १ स्थित श्री कालिका प्राथमिक विद्यालय हातिडाँडाका प्रधानाध्यापक ३३ वर्षीय जुनिमाया गोले र उनकी ३ वर्षीया छोरी स्मारिकाको घटनास्थलमा मृत्यु भएको थियो । स्थानीय र आफन्तले टिपर चालकलाई कारवाहीको माग गर्दै प्रदर्शन गरेपछि पनौती सोमबार बेलुका पनि तनावग्रस्त बनेको थियो । प्रहरीले स्थिति नियन्त्रणमा लिनका लागि भन्दै गोली चलाएको थियो ।प्रर्दशनका क्रममा ६ जना प्रहरी र तीनजना प्रर्दशनकारी घाइते भएका थिए । प्रहरीले स्थिति नियन्त्रणमा लिन १५ राउन्ड हवाइ फाएर र १९ राउन्ड अश्रु ग्यास प्रहार गरेको थियो। प्रर्दशनकारीले पनौतिमा रहेको प्रहरी बिट तोडफोड गरेका छन्।घाइते हुनेमा प्रहरीका सइ वीरेन्द्र शाह, हवल्दार मिनबहादुर थापा, दिलिप बुढाथोकी र सुनिता घिमिरे, प्रहरी जवान नवराज भारती र ललित थापा मगर रहेको इलाका प्रहरी कार्यालय बनेपाका प्रमुख योगेन्द्र तिमिल्सिनाले जानकारी दिए । प्रर्दशनकारीतर्फ साजन चौधरी, हर्कबहादुर तमाङ, जीवराज लामा घाइते भएका थिए । घाइते हर्कबहादुर तमाङ र साजन चौधरी टिचिङ हस्पिटल रिफर गरेको छ भने प्रहरी हवल्दार दिलिप बुढाथोकी र जीवराज लामा बनेपास्थित शीर मेमोरियल अस्पतालमा उपचार भइरहेको छ।"
विप्लवका कार्यकर्ता पक्राउ,गोरखा : गोरखा प्रहरीले विप्लव समूहका कार्यकर्तालाई पक्राउ गरेको छ । गोरखा नगरपालिका ११ बारकिलो भन्ने ठाउँमा सडक चेकजाँचको क्रममा प्युठान माण्डपी गाउँपालिका ३ का ३७ वर्षीय खेमबहादुर कार्कीलाई पक्राउ गरिएको जिल्ला प्रहरी कार्यालयले जनाएको छ । कार्कीलाई मंगलबार सार्वजनिक शान्तिविरुद्धको कसुरमा जिल्ला प्रशासन कार्यालयमा मुद्धा दर्ता गरी अनुसन्धान भइरहेको एसपी ओम अधिकारीले जानकारी दिए ।
"सुनको मूल्य दुई हजारले घट्यो, यस्तो छ बजार",काठमाडौं : निरन्तर उकालो लागेको सुनको मूल्यमा गिरावट आउन थालेको छ।मंगलबार सुन तोलामा २ हजारले घटेर ७५ हजार ५ सय रुपैयाँमा कारोबार भइरहेको नेपाल सुन चाँदी महासंघले जनाएको छ।तेजावी सुनको मूल्य ७५ हजार २ सय कायम गरिएको छ। सोमबार सुन तोलाको ७७ हजार ५ सय रुपैयाँ कायम गरिएको थियो। यस्तै चाँदीको मूल्य पनि घटेको छ। आज चँदी तोलामा ८० रुपैयाँले घटेर तोलाको ७१० पुगेको छ।सोमबार चाँदी तोलाको ७ सय ९० रुपैयाँमा किनबेच भएको थियो। मुलुकभर कोरोना भाइरसको महामारीका कारणा आर्थिक मन्दी प्रबल हुँदै गएपछि लगानीकर्ताले डलरमा लगानी गर्नथालेपछि सुनको मूल्यमा गिरावट आएको व्यवसायीहरु बताउँछन्।
दुई चौमासिकमा एक चौथाई मात्रै बजेट खर्च,"बेनी : चालू आर्थिक वर्ष २०७६७७ को दोस्रो चौमासिकसम्मको अवधिमा म्याग्दीमा भित्रिएको एक चौथाइ पूँजीगत बजेट खर्च भएको छ । सम्बद्ध कार्यालय, निर्माण व्यवसायी र उपभोक्ता समितिको ढिलासुस्तिका कारण साउनदेखि फागुनसम्मको आठ महिनाको अवधिमा मुस्किलले एक चौथाई बजेट खर्च भएको हो । संघीय र प्रदेश सरकार मातहतका कार्यालयले सञ्चालन गर्ने विकास निर्माणसम्बन्धी योजना तथा कार्यक्रमका लागि भित्रिएको बजेट परिचालनमा समस्या देखिएको छ । करिब तीन अरब रुपैयाँभन्दा बढी बजेट भएका जिल्लाका स्थानीय तहले खर्चको विवरण लुकाएका छन्। आर्थिक वर्ष सकिन चार महिना बाँकी रहदा पचहत्तर प्रतिशत बजेट खर्च हुन बाँकी देखिएको छ । कोष तथा लेखा नियन्त्रक कार्यालय म्याग्दीका अनुसार गण्डकी प्रदेशका ११ वटा कार्यालयमा पूजीगततर्फ एक अरब २४ करोड २२ लाख ९२ हजार रुपैयाँ बजेट बिनियोजन भएको थियो । फागुन मसान्तसम्म ती कार्यालयले २९ करोड २४ लाख ४५ हजार ९०९ अथवा २३५४ प्रतिशत मात्र खर्च गरेका छन् । सबैभन्दा बढी पूर्वाधार विकास कार्यालयको पुँजीगत बजेट एक अरब तीन करोड २४ लाख पचास हजार रहेकोमा २७ करोड ७३ लाख ७७ हजार ३३२ रुपैयाँ खर्च भएको छ । १६ करोड १९ लाख १४ हजार रुपैयाँ पुँजीगत बजेट भएको जलस्रोत तथा सिचाई विकास डिभिजन कार्यालयले एक करोड आठ लाख ३४ हजार ६५० रुपैयाँ खर्च गरेको छ । यसैगरी प्रदेश सरकारले चालू तर्फ बिनियोजन भएको ४१ करोड ९१ लाख ८५ हजार रुपैयाँ बजेट मध्य फागुनसम्म १३ करोड ६४ लाख ३८ हजार ३५९ रुपैयाँ अथवा ३२५४ प्रतिशत खर्च भएको छ । यस्तै संघीय सरकारले मातहतका १८ वटा कार्यालय मार्फत कार्यान्वयन हुने गरि पुजिगत शिर्षकमा ४८ करोड २२ लाख १४ हजार ५३६ रुपैयाँ बिनियोजन गरेको थियो । १२ करोड ७५ लाख चार हजार ३७ रुपैयाँ अथवा २६ प्रतिशत खर्च भएको छ । सबैभन्दा बढी २७ करोड ८७ लाख १७ हजार रुपैयाँ बिनियोजन भएको राष्ट्रिय पुननिर्माण प्राधिकरणको आयोजना कार्यान्वयन इकाई (शिक्षा)ले आठ करोड १२ लाख ४४ हजार ९१३ रुपैयाँ खर्च गरेको छ । यो बजेट भूकम्पले क्षति पुर्याएका विद्यालय भवन पुननिर्माणका लागि आएको हो । यसैगरी पुननिर्माण प्राधिकरणको निजी आवास तथा स्थानीय पूर्वाधार तर्फ १५ करोड ३० लाख ९० हजार रुपैयाँ बिनियोजन भएकोमा तीन करोड १८ लाख ६२ हजार १६० रुपैयाँ खर्च भएको छ । चालू शिर्षकमा संघीय सरकारले दुई अरब ५३ करोड ७३ लाख ७० हजार ८०६ रुपैयाँ बिनियोजन गरेकोमा ५०५९ प्रतिशत अथवा एक अरब २८ करोड ३८ लाख ४१ हजार ५७७ रुपैयाँ खर्च भएको छ । पूजीगत बजेट विकास योजना तथा कार्यक्रम र चालू बजेट कार्यालय सञ्चालन तथा कर्मचारी, शिक्षक, स्वास्थ्यकर्मी सेना, प्रहरीको तलब भत्तामा खर्च हुने गर्छ । छ वटा स्थानीय तहहरुले खर्च विवरण सार्वजनिक गर्न सकेका छैनन् । कोष तथा लेखा नियन्त्रक चन्द्रशेखर सापकोटाले समय अनुसार पुजिगत खर्च हुन नसकेपनि राष्ट्रिय र गत वर्षको तुलनामा म्याग्दीमा केही सुधार देखिएको बताए । 'ठूला आयोजनाको ठेक्का लागिसकेकाले खर्चको अनुपात बढ्ला भन्ने अपेक्षा छ,' उनले भने, 'कर्मचारी व्यवस्थापन भएका र अख्तियारी पनि समयमै आएकाले कार्यालयले बजेट परिचालनमा सक्रियता देखाउनुपर्छ ।' आर्थिक वर्षको मसान्तमा हतारमा बजेट सक्ने उद्देश्यले मात्र गरिने खर्चले बेतिथि र भ्रष्ट्राचार बढाएको सरोकारवाला बताउछन् । समयमा बजेट खर्च नहुँदा बजारमा तरलताको अभाव हुने र वर्षान्तमा ठूलो मात्रामा बजारमा आउने नगदले मूल्यवृद्धिका साथै अर्थतन्त्रमा अस्थिरता पैदा गर्ने म्याग्दी बहुमुखी क्याम्पसको अर्थशास्त्र विषयका उपप्रध्यापक भोलानाथ घिमिरेले बताए । 'बजेट खर्च गर्ने र प्रगति देखाउनेमा भन्दा पनि उपलब्धि, दिर्घकालीन महत्व र आर्थिक सूचक सुधारमा सहयोग पुग्ने हिसाबले बजेट परिचालन गर्नुपर्छ,' उनले भने, 'आर्थिक वर्षको अन्त जेठ असारमा जथाभावी बजेट खर्च गर्ने विकृति रोक्न अनुगमन, निगरानी र खबरदारी बढाउनुपर्छ ।' यसैगरी म्याग्दी जिल्लामा चालु आर्थिक वर्षको आठ महिनाको अवधिमा संघीय सरकारको कोषमा तेह् करोड ७५ लाख २० हजार ७७४ रुपैयाँ राजस्व संकलन भएको छ । प्रदेश सरकारको कोषमा दुई करोड २७ लाख ११ हजार ८३७ रुपैयाँ संकलन भएको कोष तथा लेखा नियन्त्रकको कार्यालयका लेखापाल टेकबहादुर थापाले बताए ।"
काउलेपानी होमस्टेमा 'लालिगुराँस प्याकेज',"बेंसीसहर : देशमा कोराना भाइरसको सन्त्रास फैलिए पनि नेपालकै नमूना लमजुङको काउँलेपानी होमस्टेमा सुरु भएको 'लालीगुराँस प्याकेज' ले आन्तरिक पर्यटक तानिरहेको छ । १२ महिने प्याकेजअन्तर्गत फागुनदेखि सुरु भएको लालीगुराँस प्याकेजमा पर्यटकको आगमन बढेको होमस्टे व्यवस्थापन समितिले जनाएको छ । काउलेपानी होमस्टे व्यवस्थापन समितिले फागुन र चैत महिनालाई लालीगुराँस प्याकेज बनाएर प्रचारप्रसार गर्दा दैनिक होमस्टे भरिभराउ भएको समितिका अध्यक्ष देवबहादुर गुरुङले बताए । बनमा लालीगुरास लटरम्म फुलेको र पर्यटकको आकर्षण लालीगुराँसमा भएकाले सोही प्याकेजलाई प्रचारप्रसार गरी होमस्टे प्रवद्र्धन गरिएको उनले बताए । 'अहिले वनैभरि लालीगुराँस फुलेको छ,' गुरुङले भने, 'लालीगुराँस प्याकेजमा सधैँजसो होमस्टे भरिभराउ हुन्छ, अहिले पनि कुनै दिन पर्यटक खाली छैनन् ।' कोरना सन्त्रास रहेपनि होमस्टे भरिभराउ भएको अध्यक्ष गुरुङले बताए ।गाउँसहरको काउलेपानीदेखि उपल्लो क्षेत्र पुरानकोटसम्मै वनमा लालीगुराँस फूल फुलेको छ । यो समयमा हिमाली दृश्यवलोकन पनि उत्कृष्ट देखिन्छ । गाउँमा आएका पर्यटकलाई गाउँमाथिको जंगलमा फुलिरहेको लालीगुराँसको मनमोहक दृश्य देखाउने गरिएको अध्यक्ष गुरुङले बताए । पर्यटकलाई लालीगुराँस टिप्न भने रोक लगाइएको उनले बताए । काउलेपानी होमस्टे व्यवस्थापन समितिले पर्यटकलाई आकर्षण गर्न र उनीहरूको बसाई लम्ब्याउन बाह्रै महिना प्याकेजको व्यवस्था गरेको छ । अध्यक्ष गुरुङका अनुसार अब चैत बैशाखमा ऐंसेलु काफल प्याकेज सुरु हुन्छ । १२ महिने प्याकेजमा पर्यटकले भरपुर मनोरञ्जन लिने गरेको काउलेपानी होमस्टे व्यवस्थापन समितिका सचिव कवीन्द्र गुरुङले बताए । समितिका अनुसार वैशाखमा ऐंसेलु प्याकेज, जेठ महिनामा जडिबुटी प्याकेज, असारमा धान रोपाइँ प्याकेज र साउनमा कोदो रोपाइँ प्याकेज छन् । यसैगरी भदौ महिनामा जात्रा प्याकेज, असोजमा चाडपर्व प्याकेज, कात्तिक महिनामा कटुस प्याकेज, मसिरमा दाइ प्याकेज, पुसमा कोदो चुट्ने प्याकेज, माघमा तरुल प्याकेज बनाइएको काउलेपानी होमस्टे व्यवस्थापन समितिले जनाएको छ । काउलेपानीमा बाह्य पर्यटकको तुलनामा आन्तरिक पर्यटकनै बढी आउने गर्छन् । काउलेपानीको होमस्टेलाई ३५ औं विश्व पर्यटन दिवसको अवसर पारेर नेपालभरिबाटै उत्कृष्ट होमस्टे गाउँ घोषणा गरिएको थियो । छोटो अवधीमै उत्कृष्टको मान्यता पाएको होमस्टेबाट स्थानीय निकै खुसी भएका छन् । काउलेपानी पर्यटन विकास समितिका अनुसार होमस्टे सञ्चालनमा आएको ८ वर्षमा एक लाख पर्यटकले भ्रमण गरिसकेका छन् । २५ घरधुरी रहेको काउलेपानीमा १५ घरमा होमस्टे सञ्चालन भएको छ । जसमा ८४ वेड रहेको छ । सदरमुकाम बेसीशहरबाट मोटरमा करिव ७ किलोमीटर कच्ची बाटो पार गर्दै पुगिने गाउँसहरको काउलेपानी गाउँ समुन्द्री सतहदेखि १ हजार ६ सय मिटर उचाइमा छ । काउलेपानीबाट बुद्ध, मनास्लु, अन्नपूर्ण, लमजुङ लगायत १४ वटा हिमश्रृङ्खलाहरु देख्न सकिन्छ । लमजुङ दरबार, काउलेपानी देवी मन्दिरलगायत ऐतिहासिक महत्व बोकेको काउलेपानी क्षेत्रमा गुरुङ, नेवार, भुजेल लगायतका जातजातिको बसोबास छ । काउलेपानीको होमस्टेसंगै स्थानीयवासिन्दाको कला, संस्कार र संस्कृतिले काउलेपानी पर्यटकीय गन्तव्यको रुपमा विकसित हुँदै गएको छ ।"
खानाको विषयमा विवाद : श्रीमानको कुटाइबाट श्रीमतीको मृत्यु,"भक्तपुर : भक्तपुरको सूर्यविनायक नगरपालिका ९ नंखेलमा श्रीमानको निर्घात कुटाइबाट श्रीमतीको ज्यान गएको छ । महानगरीय प्रहरी परिसर भक्तपुरका अनुसार स्थानीय ३३ वर्षीय राजन व्याञ्जूको निर्घात कुटाईबाट ३२ वर्षीया पवित्रा व्याञ्जूको ज्यान गएको हो । परिसरका प्रवक्ता प्रहरी नायब उपरीक्षक दीपक गिरीले श्रीमानश्रीमती दुवै सँगै बसी मादकपदार्थ सेवन गरेपछि खाना पकाउने र खाने विषयमा विवाद हुँदा श्रीमान राजनले श्रीमती पवित्रालाई लात्ती, मुक्का र दाउरासमेतले कुटपिट गर्दा मुत्यु भएको खुल्न आएको जानकारी दिए । उनका अनुसार पवित्रा आफ्नै २ तले घरको माथिल्लो तलामा मृत अवस्थामा भएको भन्ने स्थानीयले दिएको जानकारीको आधारमा प्रहरी घटनास्थल पुगेको थियो । घटनास्थल पुगेको महानगरीय प्रहरी वृत्त जगातीको प्रहरी टोलीले नाकबाट रगत बगेको र शरीरमा नीलडामसमेत रहेको अवस्थामा पवित्राको लास फेला पारेको प्रहरी नायब उपरीक्षक गिरीले जानकारी दिए । मृतकको नाकबाट रगत बगेको र निलडामसमेत देखिएको हुँदा सोधपुछको क्रममा मृतकको श्रीमान राजनले मादकपदार्थ सेवन गरेको बेला दुईजनाबीच विवाद हुँदा आफूले कुटपिट गरेको तथा दाउरा प्रहार गरेको बयान दिएका छन्, उनले भने । उक्त घटनापछि मृतकको दाइ प्रेमबहादुर घर्तीले प्रहरीकहाँ ज्वाइँ राजनको नाउँमा किटानी जाहेरी दर्खास्त हालेका छन् । उनले आफ्नी बहिनीको हत्या ज्वाइँ राजनले गरेको जाहेरीमा किटानी गरेका छन् । उक्त किटानी जाहेरीसमेतको आधारमा राजनलाई नियन्त्रणमा लिइ कानुनबमोजिम अनुसन्धान कार्य अगाडि बढाइएको महानगरीय प्रहरी परिसर भक्तपुरले जनाएको छ ।"
स्कुटरलाई ठक्कर दिने मोटरसाइकल चालकको मृत्यु,भक्तपुर : भक्तपुरकाठमाडौं ६ लेन सडकको भक्तपुरको मध्यपुर थिमि नगरपालिका ३ कौशलटारमा मंगलबार स्कुटरलाई ठक्कर दिएर पल्टेको मोटरसाइकलका चालकको घटनास्थलमै ज्यान गएको छ । महानगरीय प्रहरी परिसर भक्तपुरका अनुसार ६ लेन सडकमा काठमाडौंबाट भक्तपुरतर्फ आउँदै गरेको प्रदेश नं ३०२००९ प ०३५९ नम्बरको स्कुटरलाई सोही दिशाबाट आउँदै गरेको बा ५८ प १६७७ नम्बरको मोटरसाइकलले ओभरटेक गर्ने क्रममा ठक्कर दिएको थियो । स्कुटरको पछाडिपट्टि ठक्कर दिएर मोटरसाइकल पल्टिएर दुर्घटना हुँदा चालक सख्त घाइते भएको परिसरका प्रवक्ता प्रहरी नायब उपरीक्षक दीपक गिरीले जानकारी दिए । दुर्घटनालगत्तै उद्धार गरिएर नागरिक अस्पताल लगिएका मोटरसाइकल चालकको उपचारकै क्रममा मृत्यु भएको उनले बताए । अन्दाजी ३० वर्षका ती चालकको अहिलेसम्म परिचय खुल्न नसकेको प्रहरी नायब उपरीक्षक गिरीले बताए । घटनापछि स्कुटर चालक मध्यपुर थिमि नपा ८ बोडेकी १८ वर्षीया ईशा धेकेलाई नियन्त्रणमा लिइएको उनी बताउँछन् । घटनाबारे थप अनुसन्धान भइरहेको भक्तपुर प्रहरीले जनाएको छ ।
प्रधानसेनापति थापा र भारतीय राजदूत कत्राबीच भेटवार्ता,काठमाडौं : नेपाली सेनाका प्रधानसेनापति पूर्णचन्द्र थापा र नेपालका लागि भारतीय राजदूत विनय मोहन कत्राबीच भेटवार्ता भएको छ। मंगलबार दिउँसो नेपाली सेनाको मुख्यालय जंगी अड्डामा थापा र राजदूत कत्राबीच भेटवार्ता भएको हो। भेटमा द्विपक्षीहित तथा पारस्परिक सम्बन्धका विषयमा छलफल भएको सैनिक मुख्यालयले विज्ञप्तिमार्फत् जानकारी गराएको छ।
कोरोना त्रासमा एसईई : परीक्षा केन्द्रमा भिडभाड नगर्न अभिभावकलाई शिक्षामन्त्रीको आग्रह,"काठमाडौं : शिक्षा, विज्ञान तथा प्रविधिमन्त्री गिरिराजमणि पोखरेलले पर्याप्त सावधानी र व्यवस्थापनमा एसईई हुन लागेको बताएका छन्। बिहीबारदेखि देशभर हुने परीक्षाको सम्पूर्ण तयारी पूरा भएको भन्दै उनले अभिभावकलाई भने परीक्षा केन्द्रमा भिडभाड नगरिदिन आग्रह गरेका छन्। म परीक्षा केन्द्र परिसरमा अनावश्यक रुपममा जम्मा भएर भिडभाड नगर्नुहुन सबै अभिभावक र परीक्षा केन्द्र आसपासमा रहेका स्थानीय जनसमुदायलाई अनुरोध गर्दछु, शिक्षामन्त्री पोखरेलले भनेका छन्, परीक्षामा समावेश समावेश हुने सबै विद्यार्थी भाइबहिनीलाई केन्द्राध्यक्ष र हेल्थ डेस्कमा कार्यरत व्यक्तिले दिएका निर्देशनलाई पालना गरिदिनुहोला।"
जेष्ठ नागरिकलाई घरमै उपचार,"बैतडी : दशरथचन्द नगरपालिका ५ का सुरेशप्रसाद लेखक ९६ वर्ष पुगे। चाउरी परेको अनुहार त्यसै गल्दै गएको शरीर उनलाई बेलाबेलामा विभिन्न स्वास्थ्य समस्याले घेरिरहन्छ। घरमै पुगेर स्वास्थ्यकर्मीले उनको चेकजाँच गर्न थालेपछि उनी खुसी भएका छन्। स्वास्थ्यकर्मी घरमै आएर उनको प्रेसर र सुगर चेक गरिन्। त्यसपछि उनलाई औषधि दिएर फर्किइन्। उनले भने, घरमै आएर यसरी चेकजाँच कहिले भएको थिएन। जे होस् अहिले सरकारले हामीलाई पनि हेरेछ। हामी जेष्ठ नागरिकका लागि स्वास्थ्यकर्मी खटाएछ। यो निकै खुसीको कुरा हो। दशरथचन्द नगरपालिका ५ कै ८२ वर्षीया धनेश्वरी भट्टलाई पनि जोर्नी दुख्ने समस्या देखिएको छ। बेलाबेला उनले पनि औषधिका लागि घरपरिवारका सदस्यसँग भन्नुपर्ने हुन्छ। तर यो वर्ष स्वास्थ्यकर्मी घरमै आएर चेकजाँच र औषधि दिएपछि उनी पनि खुसी भएकी छिन्। उनले भनिन्, हामी बुढेसकालका मानिसका लागि पनि सरकारले सोचे जस्तो लाग्यो। युवा उमेरमा हामीले पनि समाजका लागि केही गरेका छौं। अहिले शरीरले साथ नदिँदा सरकारले स्वास्थ्यकर्मी घरमै पठाएर सेवा दिँदा खुसी भएका छौं। दशरथचन्द नगरपालिका ४ की कलशा ठगुन्नालाई दम छ। उनलाई दमको औषधि नहुँदा धेरै समस्या हुने गरेको छ। तर गएको साता स्वास्थ्यकर्मी घरमा नै गएर जाँच गरे र औषधि दिए।बुढेसकालमा रोगले च्याप्यो। स्वास्थ्यकर्मी घरमै आएर औषधि दिएको यो पहिलो पटक हो। यसले म जस्ता बुढाबुढीहरुलाई सजिलो भएको छ, उनले भनिन्। स्वास्थ्य कार्यालयले 'मुख्यमन्त्री जेष्ठ नागरिक स्वास्थ्य कार्यक्रम' मार्फत सेवा पाउँदा खुसी भएका यी केही प्रतिनिधिपात्र मात्रै हुन्। अहिले जिल्लाका तीन स्थानीय तहमा स्वास्थ्यकर्मी खटाएर जेष्ठ नागरिकको उपचार गर्ने गरिएको स्वास्थ्य कार्यालयका प्रमुख योगेशप्रसाद भट्टले बताए। उनले भने, हामीले दशरथचन्द नगरपालिका, पाटन नगरपालिका र पुर्चौंडी नगरपालिकामा एकएक जना हेल्थ असिष्टेन्ट अथवा स्टाफ नर्स राखेर जेष्ठ नागरिकलाई घरमै स्वास्थ्य सेवा दिने व्यवस्था मिलाएका छौं। यसले जेष्ठ नागरिकप्रतिको समाजको दृष्टिकोणमा पनि परिवर्तन आउँछ। तीनओटै स्थानीय तहका प्रत्येक वडाका घरघरमा पुगेर जेष्ठ नागरिकलाई स्वास्थ्य सेवा प्रदान गर्ने कार्य भइरहेको भट्टले बताए। उनले भने, हामीले प्रत्येकको घरमा गएर स्वास्थ्य चेकजाँच गर्न भनेका छौं। उहाँहरूले जेष्ठ नागरिकलाई दिएको सेवाको विवरण नाम सबै भरेर ल्याउनुहुन्छ। प्रत्येक वडाका घरघरमा गएर चेकजाँच गरिरहेको दशरथचन्द नगरपालिकामा खटिएकी स्टाफ नर्स दीपा मौनीले बताइन्। उनले भनिन्, हामीले घरमै पुगेर स्वास्थ्य सेवा दिँदा जेष्ठ नागरिक आमाबुवाहरू निकै खुसी हुन्छन्। औषधि दिँदा झन् खुसी हुन्छन्। जेष्ठ नागरिकप्रति परिवार, समाज सबैको सम्मान बढाउनका लागि मुख्यमन्त्री जेष्ठ नागरिक स्वास्थ्य कार्यक्रम सञ्चालनमा ल्याइएको स्वास्थ्य कार्यालयले जनाएको छ। यो कार्यक्रम बैतडीसहित सुदूरपश्चिम प्रदेशका २९ स्थानीय तहमा चालु आर्थिक वर्षदेखि लागू भएको छ।"
कोरोना आशंका गरिएका ९ बिरामीको रिपोर्ट नेगेटिभ,लहान : कोरोना भाइरस (कोभिड१९) को सङ्क्रमणको आशङ्कामा थप परीक्षणका लागि जनकपुर पठाएका सबै बिरामी स्वस्थ्य रहेको पुष्टि भएको छ। केही दिनअघि भारतबाट फर्केका सिरहा नगरपालिका१० नरहैयाका नौ बिरामीमा कोरोना भाइरस सङ्क्रमण हुनसक्ने आशङ्कामा थप परीक्षणका लागि सोमबार साँझ जानकी मेडिकल कलेज जनकपुर पठाइएको थियो। पठाएका सबैमा कोरोनाको कुनै लक्षण नभेटिएको जिल्ला स्वास्थ्य कार्यालय सिरहाका प्रमुख कृष्णदेव यादवले जानकारी दिए। कोरोना भाइरसको लक्षण नदेखिएपछि स्वास्थ्य परीक्षण नै नगराई सबै राति नै आआफ्नो घर फर्किएको प्रमुख यादवले बताए। रोजगारीका लागि भारतका विभिन्न ठाउँमा बस्दै आएका उनीहरुमा सामान्य रुघाखोकी र ज्वरोको लक्षण देखिएपछि कोरोना सङ्क्रमणको आशङ्का लागेर थप उपचारको लागि वडाध्यक्ष जुगत कामतीलगायत स्वास्थ्यकर्मीको टोलीले एम्बुलेन्सबाट जनकपुर पठाएको थियो।
'डिजेल र पेट्रोल आयात घटेको छैन',"वीरगन्ज : केरोना भाइरसको त्रास बढिरहेका बेला केही दिनदेखि नेपाली बजारमा पेट्रोल, डिजेल र ग्यासको अभाव देखिएको छ । तर नेपाल आयल निगमले भने माग र खपतको अनुपातमै भारतबाट इन्धनको आयात भइरहेको जनाएको छ । विश्व स्वास्थ्य संगठनले कोरोनाको उच्च जोखीममा नेपाललाई पनि राखेपछि त्यसैको अनुचित फाइदा उठाउन व्यपारीले बजारमा अत्यावश्यक वस्तुको कृत्रिम अभाव सृजना गरेका छन् । केहि दिन यता पेट्रोल पम्पहरूमा उपभोक्ताको लामो लाइन देखिँदै छ । ग्यास पनि नपाएर उपभोक्ता रित्तो सिलिण्डर बोकेर डिलर र पसल चहार्दै हिँडिरहेका छन् । तर नेपाल आयल निगम भने माग र खपतको अनुपातमै भारतबाट डिजेल, पेट्रोल र ग्याँसको सहज आयात भइरहेको बताउँछ । निगमका अनुसार गत फागुन २५ देखि चैत ३ सम्म ९ दिनको अवधीमा मात्रै भारतबाट वीरगन्ज नाका हुँदै १ करोड ८८ लाख ३६ हजार लिटर पेट्रोल नेपाल भित्रिएको छ । ९ दिनकै अवधीमा ४ करोड ५ लाख ४ हजार लिटर डिजेल वीरगन्ज नाका हुँदै आयात भएको छ । पछिल्लो ९ दिनको अवधीमा ८४ लाख ९५ हजार ४ सय ५० केजी एलपी ग्याँस पनि वीरगन्ज नाका हुँदै नेपाल भित्रिएको आयल निगमले जनाएको छ । वीरगन्जमा रहेको नेपाल आयल निगम शाखाका प्रमुख रामकुमार न्यौपानेका अनुसार, फागुन २५ देखि चैत ३ सम्म ९ दिनको अवधीमा वीरगन्ज नाका हुँदै ५ सय १५ टयाङकर पेट्रोल, ८ सय ३१ टयाङकर डिजेल र ४ सय ७७ बुलेट ग्यास नेपाल भित्रिएको हो । नेपालमा कुल खपत हुने इन्धनको ७० प्रतिशत इन्धन वीरगन्ज नाका हुँदै भारतबाट आयात हुने गरेको छ । आयल निगम वीरगन्ज शाखाका प्रमुख न्यौपानेले कोरोना संक्रमणले भारतबाट इन्धनको आयातमा अहिलेसम्म कुनै असर नपरेको बताए । 'सामान्यता वीरगन्ज नाका हुँदै दैनिक औसतमा पेट्रोल र डिजेल गरी १२० ट्याङकर आयात हुने गरेको छ', उनले भने, अहिले कोरोना संक्रमणको त्रास बढेका बेला पनि त्यहि परिमाणमा ती दुवै इन्धन आयात भइरहेकै छ, कुनै अवरोध र असर परेको छैन । ' यस्तै खाना पकाउने एलपी ग्याँस पनि साविककै परिमाणमा दैनिक ५० देखि ५५ बुलेट वीरगन्ज नाकाबाट आयात भइरहेको उनले बताए।"
किसानलाई सिंचाइ उपकरण,"धनगढी : धनगढी उपमहानगरपालिका१७ ले किसानलाई सिंचाइ उपकरण सहयोग गरेको छ । विकासका दृष्टिकोणले पछाडि परेको क्षेत्रका किसानलाई वडाको सहयोगमा उपकरण सहयोग गरेको हो । धनगढीका नगरप्रमुख नृपबहादुर वड र वडा नम्बर १७ का अध्यक्ष माधव रानाले किसानलाई उपकरण हस्तान्तरण गरेका हुन् । वडा अध्यक्ष रानाले किसानलाई सिंचाइ उपकरण खरिद गर्न वडाबाट १२ लाख रुपियाँ बिनियोजन गरिएको बताए । बिनियोजन रकमबाट ९ वटा सिंचाइ बोरीङ र ८ वटा इन्जिन हस्तान्तरण गरिएको उनले जानकारी दिए । सिंचाइ उपकरणहरू टोलवासीले आवश्यक परेको बेला प्रयोग गर्ने गरी ९ वटा टोलमा वितरण हो । कृषि पकेट क्षेत्र मध्ये नजर गरी सिंचाइ बोरीङ र इन्जिनले व्यावसायिक किसानहरूलाई राहत पुग्ने विश्वास गरिएको छ । उपमहानगरपालिकाले किसानहरुलाई सिंचाइ, कृषि उपकरण, बीउ विजनमा सहयोग गर्दै आइरहेको मेयर नृपबहादुर वडको भनाइ छ ।"
पर्यटन अफिसलाई क्वारेन्टाइन बनाइने,"भोजपुर : कोरोना भाइरस (कोभिड१९) संक्रमणको जोखिमलाई मध्यनजर गर्दै पूर्वतयारीका लागि क्वारेन्टाईन बनाईने भएको छ। भोजपुर नगरपालिका१२ टक्सारस्थित तत्कालिन समयमा बनेको पर्यटन सूचना केन्द्रको कार्यालयलाई क्वारेन्टाईन बनाईने भएको हो। वर्षौदेखि खाली रहेको उक्त पर्यटन अफिसमा क्वारेन्टाईन राख्न दैविक प्रकोप उद्वार समिति व्यवस्थापनको तयारीमा जुटेको छ। सरकारी तथा गैरसरकारी सरोकारवाला निकायको समन्वयमा व्यवस्थापन गरिने जनाइएको छ। क्वारेन्टाईनमा तत्काललाई १० जनासम्म विरामीलाई राख्ने व्यवस्था मिलाइने प्रमुख जिल्ला अधिकारी बसन्तराज पुरीले जानकारी दिए। संक्रमणको जोखिम उच्च भएकाले खाली रहेको पर्यटन अफिसलाई क्वारेन्टाईन बनाईने निर्णय गरेका हौँ प्रजिअ पुरीले भने, संक्रमणकालिन अवस्थामा कोहि विरामी भए वा संक्रमित भए, तत्काललाई त्यहिँ राखिनेछ, पछि संख्या बढे अन्यत्र व्यावस्थापन गर्नेछौँ सूचना केन्द्र नजिकै रहेको भोजपुर विमानस्थलमा हेल्थ डेस्क राखिने जनाइएको छ। यस्तै रोगको त्रास व्यापक भइरहेको बेला उपभोगीय सामानमा पनि व्यापारीबाट ठगिने सम्भावनालाई नियन्त्रण गर्न अनुगमन तीव्र बनाउनुपर्ने नागरिक समाजका संयोजक पर्शुराम तिवारी बताउँछन्। एकातिर रोग संक्रमणको त्रास अर्कोतिर कालोबजारीको चपेटामा नागरिकलाई नपार्न अनुगमनमा विशेष ध्यान दिनु जरुरी छ' उनले भने 'संक्रमणको नाममा कालो धन्दा रोक्नु हाम्रो कर्तव्य पनि हो। कोरोना संक्रमणबाट सम्भावित जोखिमको बहानामा हुनसक्ने कालोबजारी र कृत्रिम अभाव हुन नदिन तीव्र बजार अनुगमन गरिने प्रजिअ पुरीले बताए। जिल्ला अस्पताल भोजपुरले पनि संक्रमणको जोखिमलाई विशेष प्राथमिकतामा राखेर आफ्ना स्वास्थ्यकर्मीलाई अति जरुरी काम बाहेक विदा नदिने र निरन्तर सतर्क अवस्थामा रहने गरि परिचालन गर्ने जनाएको छ। जिल्ला अस्पताल भोजपुर प्रमुख डा पवित्रा श्रेष्ठका अनुसार अस्पतालले आईसोलेसन एरिया र बेड व्यवस्था मिलाउनेछ। स्वास्थ्य कार्यालयबाट पनि र्यापिड रेसपोन्ज टिमको जिम्मेवारी दिई काम लगाउने डा श्रेष्ठले बताइन्।"
राजधानीका पम्पमा पेट्रोल नभएको सूचना (फोटो र भिडियो),"काठमाडौं : मंगलबार बत्तीसपुतलीको कुमारी आयल स्टोरमा पेट्रोल र डिजेल छैन भन्ने सूचना टाँसिएको थियो। एक युवक स्कुटर लिएर सरासर पम्पमा प्रवेश गरे। त्यहाँ बसेका कर्मचारीसँग छोटो कुरा गरेर निस्किए। उनी थिए उद्धव चौलागाईं। म भक्तपुरको ठिमीदेखि कोटेश्वर, नयाँ बानेश्वर र मैतीदेवी हुँदै बत्तीसपुतली आइपुग्दा १० वटा पम्पमा पुगेँ तर पेट्रोल कतै छैन, उनले भने। कोरोना भाइरस संक्रमणको हल्लाले बजारमा खाद्यान्नदेखि हरेक उपभोग्य वस्तुको अभाव सुरु भएको छ। भारतबाट नियमित इन्धन आयात भए पनि पम्पमा भने पेट्रोल नभएको सूचना टाँस गरिएको छ। बत्तीसपुतली, मैतीदेवी पेट्रोलियम सप्लायर्स, श्री हरिसिद्धी आयल स्टोर, शान्तिनगर, भ्याली रिकेश सप्लायर्स, तीनकुने र तपस्या ट्रेडर्स, सिनामंगलसम्म पुग्दा सबै पम्पमा पेट्रोल नभएको सूचना टाँस गरिएको छ। काठमाडौंको तीनकुनेस्थित भ्याली रिकेश सप्लायर्समा भने फरक दृश्य देखियो। पेट्रोल छैन भनेर सूचना टाँसिए थियो । पम्पबाट बा १२ च ७४० नम्बको सेतो कलरको फोर्ड गाडीले डिकीका ड्रममा तेल भरिरहेका थियो। अगाडि तेल नभएको सूचना टाँस गरेर डिक्कीका ड्रम भर्दै गरेको दृश्य खिच्न थालेपछि मास्क र रातो टिसर्ट लगाएका एक युवक खुब रिसाए पनि । सप्लार्यसका लक्ष्मण केसीले भने पेट्रोल नभएको र डिजेल चाहिँ भएको बताए । मन्त्रालयबाट तोक र स्ट्याम लगाएरै पठाएपछि प्रहरीकै रोहबरमा ड्रममा डिजेल दिएको उनको भनाइ छ। यसमा हामीले केही गलत गरेका छैनौँ, केसीले भने, प्रहरीकै रोहबरमा हामीले ड्रममा डिजल दिएका हौँ ।' बागमती पेट्रोल डिलर एशोसियनका उपाध्यक्ष तथा तपस्या ट्रेडर्स सिनामंगलका संचालक स्याम बुढाथोकी कोरोना संक्रमणको त्रासले इन्धनमा सामान्य समस्या देखिएको स्वीकार गर्छन्। कोरनाको प्रभाव केही परेको देखिन्छ, बुढाथोकी भन्छन्, ग्यासको अभाव बजारमा भएकाले इन्धनको जोहो गर्न मानिस लाइन लागेको देखिन्छ। उनका अनुसार संक्रमणको त्रासकै कारण मानिसहरुले ३० प्रतिशतसम्म इन्धन स्टोर गरेको उनको भनाइ छ। एक दुई लिटर हालेर चलाउनेले फुल हाल्न थाले। त्यसले इन्धन अभाव देखिएको हो, उनले भने, ढुक्क भए हुन्छ। मंगलबार साँझबाट इन्धन सहज हुन्छ। अन्तराष्ट्रिय बजारमा इन्धनको मूल्यमा गिरावट आएसँगै सोमबार राति १२ बजेबाट लागू हुने गरी नेपालमा इन्धनको मूल्य घटेको थियो।"
कोरोना प्रभाव : पेट्रोल पम्पमा उपभोक्ताको लाइन (फोटोफिचर),"काठमाडौं : नेपाली बजारमा कोरोनाको प्रभाव पर्न थालेको छ।डब्ल्युएचओले नेपाललाई कोरोनाको उच्च जोखिमको देशको सूचीमा राखेपछि नेपाली बजारमा विभिन्न उपभोग्य वस्तुको कृतिम अभाव हुन थालेको छ। कोरोनाका कारण अन्तर्राष्ट्रिय बजारमा पेट्रोलको मूल्य घटेपनि नेपाली बजारमा भने यसको अभाव देखिएको छ। राजधानीका विभिन्न पेट्रोल पम्पमा उपभोक्ताहरु घन्टौं लाइन बस्न बाध्य भएका छन्। अन्तर्राष्ट्रिय बजारको प्रभाव नेपाली बजारमा पर्ने भएपछि व्यवसायीले ग्यास, पेट्रोलको कृत्रिम अभाव सिर्जना गरी मौकाको फाइदा उठाउन थालेका छन्। नेपाल आयल निगमले सोमबार मध्यरातिदेखि लागू हुने गरी इन्धनको मूल्य घटाएको छ। निगमले पेट्रोल, डिजेल र मटीतेलतर्फ प्रतिलिटर दुई रुपैयाँ र आन्तरिकतर्फ हवाई इन्धनमा प्रतिलिटर चार रुपैयाँ ५० पैसा मूल्य घटाएको हो। सोमबार रातिदेखि लागू हुने गरी पेट्रोलको मूल्य एक सय ६ रुपैयाँ, डिजेल र मटीतेलको मूल्य ९५ रुपैयाँ कायम गरिएको छ। यसअघि पेट्रोलको मूल्य प्रतिलिटर एक सय आठ र डिजेल तथा मटीतेलको ९७ रुपैयाँ थियो। यस्तै आन्तरिकतर्फको हवाई इन्धनतर्फ चार रुपैयाँ ५० पैसा मूल्य घटाएर हवाई इन्धनको मूल्य ९० रुपैयाँ कायम गरिएको छ।"
"एसईई परीक्षा : तीन महिला केन्द्राध्यक्ष, २४ परीक्षा केन्द्र, ५ हजार ५ सय १८ परीक्षार्थी","दैलेख : बिहीबारदेखि सुरु हुने माध्यामिक शिक्षा परीक्षा (एसइई) का लागि दैलेखमा तीनजना महिला केन्द्राध्यक्ष नियुक्त भएका छन् । नियमित तर्फका २२ र ग्रेडवृद्धि तर्फका २ वटा गरी कुल २४ परीक्षा केन्द्र मध्ये तीनवटा परीक्षा केन्द्रमा महिला केन्द्राध्यक्ष नियुक्त गरिएको जिल्ला शिक्षा विकास तथा समन्वय इकाई दैलेखका इकाइ प्रमुख तेजबहादुर थापाले जानकारी दिए । महाबु गाउँपालिकाको गैडावाज मावी परीक्षा केन्द्रमा सरिता गुरुङ्ग, नारायण नगरपालिका स्थित त्रिभुवन मावी परीक्षा केन्द्रमा देवी बुढा र सरस्वती मावीमा पार्वती पोखरेललाई केन्द्राध्यक्षमा नियुक्त गरिएको इकाइ प्रमुख थापाले जनाए । 'परीक्षाको सम्पूर्ण तयारी पुरा भइसकेको छ, इकाइ प्रमुख थापाले भने, 'सबै परीक्षा केन्द्रमा उत्तरपुस्तिका पुगिसकेको छ ।' केन्द्राध्यक्षलाई अभिमुखिकरण गरी केन्द्रमा पठाएको उनले बताए । यस वर्षको एसईई परीक्षामा दैलेखबाट ५ हजार ५ सय १८ जना परीक्षार्थी सामेल हुँदैछन् । नियमित साधारण तर्फका ४ हजार ६ सय ३, प्राविधिक तर्फका ९१ र ग्रेड वृद्धि तर्फका ८ सय २४ जना परीक्षार्थी परिक्षामा सामेल हुने जिल्ला शिक्षा विकास तथा समन्वय इकाइले जनाएको छ । ग्रेडवृद्धि तर्फ दुई मात्र परीक्षा केन्द्र निर्धारण गरिएको छ । जसमा ३ सय ३८ छात्र र ४ सय ८६ गरी ८ सय २४ जना परीक्षार्थी परीक्षामा सहभागि हुनेछन् । यस्तै प्राविधिक विषय तर्फ ५५ छात्र र ३६ छात्रा गरी ९१ जना परीक्षार्थीले परीक्षा दिँदैछन् । बसन्त मावी किमुगाउँमा प्राविधिक तर्फका विद्यार्थी रहेको इकाइले जनाएको छ । दैलेखमा ७५ प्रतिशत हाजिरी नपुगेकै कारणले परीक्षा दिनबाट बञ्चित हुने विद्यार्थी नभएको इकाइ प्रमुख थापाले जनाएका छन् । परीक्षाका लागि केन्द्राध्यक्ष, सहायक केन्द्राध्यक्ष, प्रहरी र सहायक कर्मचारी र विद्यालय सहयोगी गरी झण्डै ८ सय ६७ कर्मचारी खटिनेछन् ।'स्थानीय तहसँग समन्वय गरी परीक्षा केन्द्रमा कोरोना भाइरस रोकथामका लागि हेल्थ डेक्स स्थापनाको तयारी भइरहेको छ,' इकाइ प्रमुख थापाले भने ।"
डोल्पाबाट ७ सय विद्यार्थी एसईई परीक्षा दिँदै,"डोल्पा : डोल्पा जिल्लामा ४ वटा परीक्षा केन्द्रबाट कुल ७ सय परीक्षार्थीले एसईइको परीक्षा दिने भएका छन्। शिक्षा विकास तथा समन्वय इकाइ डोल्पाका अनुसार शिक्षा विभागले तोकेकै मितिमा परीक्षा हुने जनाएको छ। जिल्लाका सरस्वती माध्यामिक विद्यालय दुनै,आर्दश माध्यामिक विद्यालय जुफाल, जनप्रभा माध्यामिक विद्यालय लिकु र त्रिपूरा माध्यामिक विद्यालय काईगाउ गरी चार परीक्षा केन्द्रमा परीक्षा सञ्चालन हुने शिक्षा विकास तथा समन्वय इकाइ डोल्पाका प्रमुख सिँहराज डाँगीले जानकारी दिए। उक्त परीक्षा केन्द्रबाट क्रमश २२८,१६३,१७६ र १३३ गरी कुल ७ सय परीक्षार्थीले परीक्षा दिने डाँगीले जानकारी दिए । उनका अुनसार सबै केन्द्रमा परीक्षाको तयारी पूरा भएको छ।परीक्षा बिहान ८ बजेदेखि सुरु हुनेछ।पहिलो दिन अनिवार्य अंग्रेजी विषयको परीक्षा हुने र १८ गते सम्पन्न हुनेछ।"
फरार दम्पती १२ वर्षपछि पक्राउ,दैलेख : बहुविवाहको मुद्दामा कैद सजाय तोकिएका कसुरदाता दम्पतिलाई प्रहरीले १२ वर्षपछि पक्राउ गरेको छ । सुर्खेत वीरेन्द्रनगर नगरपालिका६ पिपलचौताराका सुनचाँदी व्यवसायी ३३ वर्षीय डिलबहादुर सुनार र ३१ वर्षीया उनकी कान्छी पत्नी सन्तोषी सुनार पक्राउ परेका हुन् । दैलेख जिल्ला अदालतको अभिलेख अनुसार बहुविवाह मुद्दामा २०६५ असोज ८ गते तत्कालीन जिल्ला न्यायाधीश कुलप्रसाद शर्माले बहुविवाहको कसुर ठहर गर्दै डिलबहादुर सुनारलाई २ वर्ष कैदसँगै ५ हजार जरिवाना र कान्छी हुन आएकी सन्तोषी सुनारलाई १ वर्ष कैदसँगै १० हजार जरिवानाको फैसला भएको थियो । बहुविवाह लगतै २०६४ जेठ ४ गते जिल्ला प्रहरी कार्यालयमा मुद्दा परेपछि कसुरदारहरु भागेर भारतमा लुकीछुपी बसेका तर फैसला भएको खवर सुनेपछि १० वर्षदेखि सुर्खेतमा सुनचाँदी व्यवसाय गर्दै आएका थिए । डिलबहादुर र सन्तोषीका ३ छोराछोरी छन् । डिलबहादुरले जेठी श्रीमतीलाई घर निकाला गरेर २०६४ वैशाख ३० गते सुर्खेतको वीरेन्द्रनगर नगरपालिका३ उत्तरगंगाकी सन्तोषीलाई बाजागाजासहित दोश्रो विवाह गरेको थिए । कैद तोकिएका व्यक्तिको कैद असुल गर्न अदालतको आदेश अनुसार कसुरदारहरुलाई प्रहरीले सुर्खेतबाट चैत ३ गते पक्राउ गरी ल्याएकोमा जरिवाना असुल गरी उनीहरूलाई कारागार चलान गरिएको दैलेख अदालतका तहसिलदार अधिकृत शंकरप्रसाद अधिकारीले बताए ।
स्कुलको पढाइ ९ देखि ३ बजेसम्म !,"काठमाडौं : स्कुल समय परिवर्तन गर्ने विषयमा शिक्षा, विज्ञान तथा प्रविधि मन्त्रालयले छलफल सुरु गरेको छ। विद्यार्थीलाई बिहान ९ बजे पढाइ सुरु गरी दिउँसो ३ बजे सक्नुपर्ने गरी निर्णय गर्ने तयारीमा मन्त्रालय छ। विद्यार्थी बोक्ने बस ९ बजेअघि स्कुल छिराइसक्नुपर्ने र दिउँसो ४ बजे विद्यार्थीलाई गन्तव्यमा पुर्याएर फर्किसक्नुपर्ने पक्षमा मन्त्रालय देखिएको छ। यहीअनुसार मन्त्राल अघि बढे निजी तथा संस्थागत विद्यालयका विद्यार्थी बढी प्रभावित हुनेछन्। बसबाटै विद्यार्थी ओसारपसार गरिरहेका सरकारी विद्यालय प्रभावित हुनेछन्। सरकारले तोकेको पढाइ हुने समय बिहान १० देखि दिउँसो ४ बजे हो। कतिपय स्कुलले बिहान ९ बजे पढाइ सुरु गरिरहेका छन्। कतिपयले साना कक्षाका विद्यार्थीलाई ९ बजे स्कुल ल्याउँछन् भने ठूला कक्षाकालाई १० बजे मात्र। मन्त्रालयका प्रवक्ता दीपक शर्माले ट्राफिक व्यवस्थापनका लागि समय परिवर्तन गर्ने विषयमा छलफल भए पनि निर्णय नभएको बताए। सरोकारवालासँग पनि छलफल गरेर निर्णय गर्छौं, प्रवक्ता शर्माले भने। विद्यालय सञ्चालक मन्त्रालयको कदम व्यावहारिक नहुने बताउँछन्। राष्ट्र्यि निजी तथा आवासीय विद्यालय एसोसिएसनका अध्यक्ष ऋतुराज सापकोटाले सरकारी प्रस्ताव कार्यान्वयन गर्न मुस्किल रहेको बताए। विद्यार्थीलाई ९ बजे स्कुल छिराउन बिहान ९ बजेदेखि तयारी गर्नुपर्छ, उनले भने, दिउँसो ४ बजेभित्र विद्यार्थीलाई घर पुर्याएर बसहरू स्कुल छिरिसक्नु व्यावहारिक छ। स्कुल समय परिवर्तनभन्दा सरकारी कार्यालय समयलाई फेरबदल गर्दा उपयुक्त हुने उनको भनाइ छ। भारतका केही राज्यमा सरकारी र निजी कार्यालयको समय एक घण्टाको फरकमा सुरु हुन्छ, उनले भने, नेपालमा पनि त्यस्तै अभ्यास गर्न सकिन्छ। नानीबाबुलाई अप्ठ्यारो हुने गरी निर्णय गर्न मिल्दैन। उपत्यकाका तीन जिल्लामा १ हजार २ सय निजी स्कुल छन् भने १ सय ५० वटा सरकारी। कतिले बसबाट विद्यार्थी बोक्छन् भन्ने तथ्यांक छैन। निजी विद्यालय सञ्चालकको अर्को संगठन प्याब्सनका वरिष्ठ उपाध्यक्ष डीके ढुंगानाले पनि सरकारी प्रस्ताव स्वीकार गर्न नसकिने बताए। शिक्षाविद् प्रा डा विद्यानाथ कोइरालाले विद्यार्थीलाई यति समयभित्र स्कुल छिरिसक्नुपर्ने भनेर नियम बनाउनु व्यावहारिक नहुने बताए। स्कुललाई जोनिङ (सीमांकन) गरेर विद्यार्थी घरबाट कति टाढासम्म पढ्न जान पाउने भन्ने नियम बनाउँदा उपयुक्त हुन्छ, उनले भने, विद्यालयलाई मर्ज गर्ने, बसबाट टाढाको विद्यार्थी बोक्न नपाउने र विद्यार्थीलाई १५ मिनेट हिँड्नै पर्ने नियम बनाउने हो भने सबै समस्या समाधान हुन्छ। शिक्षाका लागि राष्ट्रिय अभियान (एनसीई)का अध्यक्ष डिल्लीराज सुवेदीले सडक खाली गराउनकै लागि बालबालिकालाई बिहानै स्कुल पठाउनुपर्छ भन्ने धारणा गलत भएको बताए। सुन्दा सामान्य लागे पनि गम्भीर अध्ययन गरेर मात्र यस विषयमा निर्णय गर्नुपर्छ। बरु बालबालिकालाई बसबाट ओसारपसार गर्न नपाउने नियम बनाऔं, उनले भने, सरकारी कर्मचारीको कार्यालय समय परिवर्तन गरौं। तर ठूला मान्छे हिंड्न सडक खाली गर्नुपर्छ भन्दै विहानै बालबालिकालाई स्कुल पठाउने मानसिकता त्यागौं।"
गाउँपालिकाको निर्णयविरुद्ध स्थानीय आन्दोलित,"बैतडी : बैतडीको डिलाशैनी गाउँपालिकाको केन्द्र वडा नम्बर ३ को पङसेरमा तोकिएको छ । सोमबार मतदानबाट गाउँपालिकाको केन्द्र टुंगो लगाएको गाउँपालिका अध्यक्ष उकेन्द्र बोहराले बताए । गाउँसभाका ३६ जना सदस्यमध्ये २७ जनाको उपस्थित रहेको र २५ जनाले पङसेरमा केन्द्र हुनुपर्ने पक्षमा मतदान गरेका उनले बताए । आफूले मतदान नगरेपनि पङसेरामा नै केन्द्रका लागि आफ्नो मत जाहेर गरेको अध्यक्ष बोहराले बताए । डिलाशैनीमा लामो समयदेखि केन्द्रका विषयमा विवाद रहँदै आएको थियो । गाउँसभाको पहिलो बैठकले गाउँपालिकाको वडा नं ७ धामीगाउँमा केन्द्र बनाउने निर्णय गरेको भएपनि पछिल्लो समयमा पङसेरामा केन्द्र राख्नका लागि चलखेल भएको भन्दै स्थानीयले विरोध समेत गरेका थिए । गाउँसभाको मतदानबाट प्राप्त मतदानपछि पङसेरमा नै केन्द्र तोकिएको कुरा प्रदेश सरकार र संघीय सरकारलाई जानकारी गराएको अध्यक्ष बोहराले बताए । उनले भने, 'हामीले मतदानका माध्यमबाट गाउँपालिकाको केन्द्रको विषयमा टुंगो लगाएका छौं । सहमति हुन नसकेपछि हामीले लोकतान्त्रिक प्रक्रियाबाट गाउँपालिकाको केन्द्र टुंग्याएका हौं ।' यता गाउँपालिकाको निर्णयविरुद्ध वडा नं ४,५,६ र ७ का जनप्रतिनिधि र स्थानीय भने आन्दोलित भएका छन् । जनप्रतिनिधिलाई प्रभावमा पारेर गाउँपालिकाको केन्द्र तोकिएको उनीहरुले बताएका छन् । गाउँपालिकाको निर्णयविरुद्ध कानुनी र अन्य संघर्षका कार्यक्रम सुरु गर्ने डिलाशैनी संघर्ष समितिका संयोजक जयराज जोशीले बताए । उनले भने ,'गाउँसभाको पहिलो बैठकले गरेको निर्णय कार्यान्वयन होस भन्ने हाम्रो माग हो । गाउँपालिकाले गरेको निर्णयविरुद्ध अब हामी अदालत पनि जान्छौं । स्थानीयले गाउँपालिकाले गरेको निर्णयको विरोधमा सोमबार सतबाँझगोकुलेश्वर सडकखण्डको गोकुलेश्वर टायर बालेर अवरुद्ध गरेका थिए। गाउँपालिका अध्यक्ष उकेन्द्र बोहराले भने आफूहरुले कानुन सम्मत, विधिपूर्वक गाउँपालिकाको केन्द्र तोकेकाले निर्णयमा पुनविर्चार नहुने बताए । उनले भने, 'हामीले विधि सम्मत गाउँपालिकाको केन्द्र तोकेका छौं । यसमा पछि हट्ने कुरो हुँदैन् ।' गाउँपालिकाले गएको दुई वर्षयता सम्पर्क कार्यालयका रुपमा पङसेराबाट काम गर्दै आएको थियो । गाउँपालिकाले केन्द्रको निर्णय गरिसकेकाले अन्य कामहरु अघि बढ्ने गाउँपालिकाले जनाएको छ ।"
काभ्रेको पनौतीमा अनिश्चितकालीन कर्फ्यू,"काभ्रे : सोमबार टिपरको ठक्करबाट आमा, छोरीको मृत्यु भएपछि काभ्रेको पनौती मंगलबार बिहानैदेखि तनाबग्रस्त बनेको छ । स्थिति नियन्त्रण बाहिर जाने देखेपछि जिल्ला प्रशासन कार्यालय काभ्रेले कर्फ्यू आदेश जारी गरेको छ । बिहान ९ बजेदेखि लागु हुने गरी पनौती बजारमा अर्काे आदेश नभएसम्मका लागि कर्फ्यू लगाइएको प्रमुख जिल्ला अधिकारी श्रवणकुमार तिमल्सेनाले जानकारी दिए । सोमबार दिउँसो पनौती बसपार्कमा टिपरले ठक्कर दिँदा खानीखोला गाउँपालिका१ की ३३ वर्षीया जुनीमाया गोले र तीन वर्षीया छोरी स्मारिका गोलेको ज्यान गएको थियो । सोमबार दिउँसोदेखि नै स्थानीयहरु प्रदर्शनमा उत्रिएका थिए । मंगलबार बिहानैदेखि हजारौंको संख्यामा स्थानीयहरु सडकमा उत्रिएर टायर बाल्दै विरोध प्रदर्शन गरिरहेका थिए । स्थिति नियन्त्रण बाहिर नजाओस् भनी कर्फ्यू आदेश जारी गरिएको प्रजिअ तिमल्सेनाले बताए।"
स्वरोजगार बनाउन युवालाई सहुलीयत कर्जा,"बेंसीसहर : मस्र्याङ्दी गाउँपालिकाले युवालाई स्वरोजगार र आत्मनिर्भर बनाउन निब्र्याजी ऋण दिने भएको छ । गाउँपालिकाका अध्यक्ष अर्जुन गुरुङले स्वरोजगार बन्न चाहने युवालाई व्यवसाय सञ्चालन गर्न ब्याज सहुलियतको कर्जा दिने प्रक्रिया सुरु गरिएको बताए । युवालाई आत्मनिर्भर बनाइ विदेश पलायन हुनबाट रोक्न गाउँसभाबाट अनुमोदन गरी बिनाब्याज ऋण प्रवाह गर्न लागिएको उनले बताए । 'गाउँसभाबाट युवा उद्यमशिलता विकास कोष कार्यक्रम पास गरियो,' गुरुङले भने, 'त्यससम्बन्धी नियमावली र कार्यविधिसमेत बनाएर कर्जा प्रवाह प्रक्रिया सुरु गरिएको छ ।' कार्यक्रमका लागि गाउँपालिकाले यसवर्ष  लाख रुपैयाँको युवा उद्यमशिलता विकास कोष स्थापना गरेको छ । अर्को वर्ष कोष वृद्धि गर्दै जाने गाउँपालिकाले जनाएको छ । कोषबाट कृषि, पशुपालन, उद्योग तथा व्यापार सञ्चालन गर्न ऋण दिइने उपाध्यक्ष होमबहादुर विकले बताए । व्यवसाय सञ्चालन गर्न चाहने युवालाई कोषबाट कम्तीमा एकलाख रुपैयाँदेखि ५ लाख रुपैयाँसम्म ऋण दिइने उनले बताए । व्यवसाय दर्ता गरेर व्यापार, व्यवसाय सुरु गरी वडा कार्यालयको सिफारिस पेस गरेपछि ऋण दिने व्यवस्था छ । यो रकम व्यवसाय हेरेर एक वर्षदेखी तीन वर्षभित्र चुक्ता गरिसक्नुपर्ने प्रमुख प्रशासकीय अधिकृत् खेमराज देवकोटाले बताए । ऋण लिने युवालाई तीन किस्तामा रकम भुक्तानी गर्नुपर्ने कार्यविधि बनाइएको छ । पहिलो किस्तामा २० प्रतिशत, दोस्रो किस्तामा ३० प्रतिशत र अन्तिम किस्तामा ५० प्रतिशत रकम कोषको खाता रहेको बैंकमा जम्मा गर्नुपर्नेछ । तोकिएको मितिमा किस्ता रकम जम्मा नगरेमा १२ प्रतिशतका दरले हर्जना लिइने कोषका कार्यक्रम अधिकृत विष्णुप्रसाद दाहालले बताए । व्यवसाय सञ्चालनका लागि पालिका भित्रका ७१ युवाले आवेदन दिएको दाहालले बताए । 'आवेदन लिएपछि सबैलाई बोलाएर कोषको कार्यविधीबारे अभिमुखीकरण गरिसकिएको छ,' दाहालले भने, 'आवेदकले गर्न खोजेको व्यवसायको अनुगमन भैरहेको छ । अब छिट्टै ऋण प्रवाह गर्छौं ।' आफ्नै लगानीमा व्यवसाय सञ्चालन गरिसकेकालाई ऋण सहयोग दिइने उनले बताए । स्थायी ठेगाना गाउँपालिका बाहिर भएका र गाउँपालिका भित्र स्थायी ठेगाना भएरपनि अन्य पालिकामा ब्यवसाय गरेकालाई भने सहुलियतपूर्ण ऋण नदिइने कार्यविधिमा उल्लेख छ । युवा उद्यमशिलता कोषको पूर्णसदुपयोग हुनसके बेरोजगार न्यूनीकरण, आयात न्यूनीकरण, निर्यात प्रवद्र्धन हुने अध्यक्ष गुरुङले जानकारी दिए । यस कार्यक्रमले गाउँपालिका भित्र कृषि पशु, स्थानीय हस्तकला उत्पादन, पर्यटनलगायतका क्षेत्रमा टेवा पुग्ने उनले बताए ।"
"प्रधानमन्त्री कृषि परियोजनामा अनियमितता, डेढ अर्ब जोखिममा","काठमाडौं : प्रधानमन्त्री कृषि आधुनिकीकरण परियोजनामा अनियमितता भएको छ। डेढ अर्ब रुपैयाँ लगानीमा निर्माण भइरहेका शीतभण्डार गृहको सम्भाव्यता अध्ययनै नगरी अनुदान दिने गरी कार्यक्रम राखेको पाइएको छ। कानुनी आधारबिना जिल्ला तोकेर बजेट निकासासमेत भएको अख्तियार दुरुपयोग अनुसन्धान आयोगको छानबिनले देखाएको छ। शीतभण्डार निर्माण गर्न परियोजनाले दिएको ११ करोड मोबिलाइजेसन पेस्की रकम जोखिममा परेको छ। मोबिलाइजेसन पेस्की लिएका पाँच कम्पनीले कामै सुरु नगरेको अख्तियारको प्रतिवेदनमा उल्लेख छ। परियोजनाले नीलाम्बरी कोल्डस्टोर प्रालि सर्लाहीलाई २ करोड २० लाख, ग्रिन फरेस्ट्री एन्ड एग्रिकल्चर प्रालि धनुषालाई २ करोड ३० लाख, क्वालिटी कोल्ड स्टोरेज प्रालि धादिङलाई २ करोड ३० लाख, मायादेवी एग्रो फार्म प्रालि कपिलवस्तुलाई १ करोड ९३ लाख ६० हजार र सफर एग्रो प्रालि गोदावरी कैलालीलाई २ करोड २० लाख गरी १० करोड ९३ लाख ६० हजार भुक्तानी गरेको छ। ग्रिन फरेस्ट्री र क्वालिटी कोल्ड स्टोरेजबाहेकले निर्माण सुरु नगरेको प्रतिवेदनमा उल्लेख छ। नीलाम्बरी कोल्ड स्टोर्स र ग्रिन फरेस्ट्रीका नाममा धनुषाका एकै परिवारलाई दुईवटा अनुदान दिएको पाइएको छ। कार्यविधिअुनसार प्रथम किस्ता भुक्तानीका लागि प्रक्रिया पूरा नगरी मोबिलाइजेसनबापतको किस्ता उपलब्ध गराइएको छ। डिजाइन र इस्टिमेट तयार गर्दा एउटै प्रकृतिको शीतभण्डार गृह निर्माण कार्यको लागत पनि फरकफरक गरेको पाइएको प्रतिवेदनमा उल्लेख छ। शीतभण्डार गृह निर्माणका अतिरिक्त अन्य निर्माण (कर्मचारी आवास, चौकीदार घर, पर्खाल निर्माण) लाई पनि अनुदान दिएका कारण निर्माण लागत बढी हुन गएको देखिएको छ। राज्यले शीतभण्डार गृह निर्माण गर्न अनुदान व्यवस्था गरे पनि सञ्चालन मोडालिटी स्पष्ट नभएको भेटिएको छ। प्रतिवेदनअनुसार शीतभण्डार गृहका अतिरिक्त अन्य निर्माण कार्यलाई पनि अनुदान दिएको र व्यक्तिगत फाइदाका लागि कायविधि पटकपटक संशोधन गरेको पाइएको छ। राज्यबाट प्रदान गरिने करोडांै अनुदान रकम दर भाउपत्रमार्फत निर्माण गरिनु सार्वजनिक खरिद ऐन र नियमावलीविपरीत भएको देखिएको प्रतिवेदनमा उल्लेख छ। शीतभण्डार स्थापना गर्न कम्तीमा पाँच हजार मेट्रिक टन क्षमताको मल्टी च्याम्बर शीत भण्डारगृहका लागि न्यूनतम ६५ हजार वर्गमिटर (१ बिघा) जग्गा कम्पनी वा प्रोप्राइटरका नाममा हुनुपर्ने व्यवस्था छ। तर छनोट भएका कतिपय कम्पनीका नाममा जग्गा नरहेको भेटिएको छ। सरकारी अनुदानमा निर्माणाधीन शीत भण्डार गृहको भाडा दर धेरै बढी देखिएको छ। कच्चा पदार्थ अभावमा निजी क्षेत्रका लगानीमा बनेका शीत भण्डार गृह पूर्ण क्षमतामा सञ्चालन हुन नसकेको अवस्थामा सरकारकै लगानीमा कृषि तथा पशुपन्छी विकास मन्त्रालयअन्तर्गत विभिन्न परियोजना, प्रदेश भूमि व्यवस्था र कृषि तथा सहकारी मन्त्रालयबाट निर्माण गरीने नयाँ शीतभण्डार गृहको दिगोपनाका लागि संघीय मन्त्रालयले बेलैमा समन्वय र सहजीकरण गर्नसमेत प्रतिवेदनमा सुझाइएको छ। पेस्की लिएर निर्माण कार्य सुरु नगरेको कम्पनीलाई कानुनबमोजिम आवश्यक कारबाही गर्न अख्तियारले निर्देशन दिएको छ। शीतभण्डार गृह निर्माणका लागि यी सर्त पूरा नहुँदै पनि पेस्की रकम दिएको देखिएकाले पेस्की दिने जिम्मेवार कर्मचारीलाई आवश्यक कारबाही गर्ने र आयोगलाई जानकारी गराउने सुझाव प्रतिवेदनमा छ। परियोजनाले सार्वजनिक निजी साझेदारी अवधारणाअन्तर्गत तयार गरेको शीत भण्डार गृह निर्माण कार्यविधि परिवर्तन वा संशोधन गर्नसमेत सुझाव दिइएको छ। छनोट भएका कम्पनी र लागत : सुन्दरी फिस फार्म एन्ड एग्रो प्रोसेसर्स प्रालि कटहरी मोरङ : लागत २३ करोड ६६ लाख ३४ हजार सफर एग्रो फार्म प्रालि गोदावरी, कैलाली : २१ करोड ९४ लाख २४ हजार नीलाम्बरी कोल्ड स्टोरेज प्रालि, सर्लाही : १९ करोड ५६ लाख ६५ हजार मायादेवी एग्रो फार्म प्रालि, कपिलवस्तु : २४ करोड ५२ लाख ४४ हजार कोसी कोल्ड स्टोर प्रालि, सुनसरी : २४ करोड ८७ लाख ९ हजार क्वालिटी कोल्ड स्टोरेज प्रालि, धादिङ : २० करोड ५३ लाख ३६ हजार ग्रिन फरेस्ट्री एग्रिकल्चर प्रालि, धनुषा : १९ करोड ५० लाख दिव्य शीत भण्डार प्रालि, झापा : २४ करोड ८७ लाख ९ हजार"
"अर्घाखाँचीमा एसईई परीक्षाको तयारी पूरा, ३ हजार ६ सय ८ जना परीक्षार्थी सहभागी","सन्धिखर्क : चैत ६ गतेदेखि सुरु हुने एसईई परीक्षाको तयारी पूरा भएको छ । बिहान ८ बजेदेखि सुरु हुने माध्यमिक शिक्षा परीक्षा एसईईमा अर्घाखाँची जिल्लाबाट ३ हजार ६ सय ८ जना परीक्षार्थी सहभागी हुने शिक्षा विकास तथा समन्वय इकाइ अर्घाखाँचीका प्रमुख मनिराम पराजुलीले जानकारी दिए । त्यस्तै ग्रेडवृद्धीतर्फ १ मात्र परीक्षा केन्द्र सन्धिखर्कमा निर्धारण गरिएको छ । जसमा ४३ जना छात्र र ५४ जना छात्रा गरी जम्मा ९७ जना परीक्षार्थी परीक्षामा सहभागी हुनेछन् । यस्तै, प्राविधिक विषयतर्फ ६५ परीक्षार्थीले एसईई परीक्षा दिँदैछन् । हरिहर मावि पोखराथोक, सरस्वती मावि भगवती र जनता मावि पकलेमा प्राविधिक तर्फका विद्यार्थी रहेको शिक्षा विकास तथा समन्वय इकाइ अर्घाखाँचीले जनाएको छ । यस वर्ष १७ जना विद्यार्थी एसईई परीक्षा दिनबाट बन्चित भएका छन्। ७५ प्रतिशत हाजिरी नपुगेका कारणले १७ जना विद्यार्थी परीक्षा दिनबाट बन्चित भएका हुन् । परीक्षाका लागि १७ केन्द्राध्यक्ष १९ सहायक केन्द्राध्यक्ष, १७१ निरीक्षक, ३४ जना सहायक कर्मचारी, ६८ जना विद्यालय सहयोगी र २५५ जना सुरक्षाकर्मी खटिने छन् । सबै परीक्षाकेन्द्रमा उत्तरपुस्तिका पनि पुगिसेकेका र सुरक्षाकर्मी पनि परिचालन गरिसकिएको पराजुलीले जानकारी दिए । परीक्षा केन्द्रमा कोरोना रोकथामका लागि हेल्थ डेस्क स्थापनाको तयारी पनि भइरहेको छ।निर्वाद र निर्भय भएर जाँच दिन परीक्षार्थीलाई शिक्षा विकास तथा समन्वय इकाइले आग्रह गरेको छ ।"
आइसोलेसन वार्ड नै दुर्गन्धित,"वीरगन्ज : कोरोना संक्रमितका लागि वीरगन्जको नारायणी अस्पतालमा स्थापना गरिएको आइसोलेसन वार्ड नै फोहोर र दुर्गन्धित छ। नारायणी अस्पतालको महेन्द्र आरोग्य भवनको भुइँ तलाको कोठामा अस्पतालले कोरोना संक्रमितका लागि ५ शड्ढयाको आइसोलेसन वार्ड स्थापना गरेको हो। तर, वार्ड स्थापना गरिएको कोठाभित्र माकुरोको जालोसमेत हटाइएको छैन। भुइँ पनि धुलोले ढाकिएको छ। वार्डमा राखिएका बेड पनि सफा छैनन्। त्यहाँ राखिने संक्रमितका लागि छुट्टै शौचालयको पनि व्यवस्था छैन। आइसोलेसन वार्ड नै फोहोर र दुर्गन्धित रहेको गुनासो आएपछि सोमबार पर्सा क्षेत्र नम्बर १ का सांसद प्रदीप यादवले स्थलगत निरीक्षण गरेका छन्। वार्डको दुरवस्था देखेपछि सांसद यादवले तत्कालै सरसफाइ गरेर सफासुग्घर र स्वच्छ बनाउन मेडिकल सुपरिन्टेन्डेन्ट डाक्टर मदन उपाध्यायलाई निर्देशन पनि दिए। संक्रमितलाई राख्न बनाइएको वार्ड नै सफा छैन, जालो र धुलोले ढाकेको छ, यस्तो कोठामा यदि कोही संक्रमितलाई राखियो भने ऊ झन् संक्रमित बन्छ, सांसद यादवले भने, वार्डभित्र पस्नेबित्तिकै ढुसी गन्हाइरहेको छ, यसलाई सफा गरेर सुधार गर्न मेसुलाई निर्देशन दिएको छु। निरीक्षण क्रममा नारायणी अस्पतालको पनि अवस्था लथालिंग भेटिएको सांसद यादवले बताए। टर्सरी अस्पतालका रुपमा स्तरोन्नति गरिए पनि अस्पतालमा सेवासुविधा थपिनुको सट्टा झन् धराशयी बन्दै गएको उनको भनाइ छ। अनुगमन क्रममा सँगै रहेका मेडिकल सुपरिन्टेन्डेन्ट उपाध्यायलाई निर्देशन दिँदै सांसद यादवले भने, अस्पतालमा कर्मचारी र स्वास्थ्यकर्मी कमिसनमा मात्रै लिप्त छन्, त्यही कारण अस्पताल धराशयी बन्दै छ, कमिसनतन्त्रको जालो तोड्नुस्। मेसु उपाध्यायले भने अस्पताल सुधारका लागि आफू लागिपरेको बताए।"
कैलाली र कञ्चनपुरमा आज विदा,"काठमाडौं : सुदुरपश्चिम प्रदेशले राना थारुको महत्वपूर्ण पर्व खखडेहरा को अवसरमा मंगलवार कैलाली र कन्चनपुर जिल्लामा सार्वजनिक विदा दिएको छ। सुदुरपश्चिम प्रदेश ,आन्तरिक मामिला तथा कानून मन्त्रालयका सूचना अधिकारी लक्ष्मीप्रसाद जोशीका अनुसार, सम्पूर्ण सरकारी कार्यालयहरु एवं सार्वजनिक निकायहरुमा विदा दिने निर्णय गरिएको हो।"
जफत मास्क बाँडिदिनू,"काठमाडौं : कोरोना भाइरस (कोविड१९)बाट जोगिन मास्क प्रयोग अनिवार्य बनेको छ । कतिपय व्यापारीले भने बजारमा यसको कृत्रिम अभाव सिर्जना गराएका छन् । त्यसपछि प्रहरीले छापा मार्दा गोदाममा ठूलो परिमाणमा मास्क लुकाएको भेटियो । त्यस क्रममा जफत गरिएका मास्क के गर्ने त ? प्रहरीलाई तनाव भयो । एकातिर बजारमा चरम अभाव, अर्कातिर बरामद सामान बिग्रिने डर । प्रहरीको स्टोरमा थन्किँदा पनि सर्वसाधारण प्रयोग गर्नबाट वञ्चित हुने चिन्ता । अदालतमा दशीका रूपमा पेस गरौं भने पनि प्रयोग गर्ने म्यादै गुज्रिने । अब भने प्रहरी यस्तो तनावबाट मुक्त भएको छ । महान्यायाधिवक्ता अग्नि खरेलले समस्याको गाँठो फुकाइदिएका छन् । उनले प्रहरी महानिरीक्षक (आईजीपी) ठाकुरप्रसाद ज्ञवालीलाई मास्क नबिग्रिँदै बाँडिदिन निर्देशन दिएका हुन् । त्यसको मूल्य, नमुनासहितको अभिलेख र फोटोसहितको डिजिटल प्रमाण अनुसन्धान मिसिलमा भने राख्नुपर्नेछ । महान्यायाधिवक्ताले आईजीपीसहितका प्रहरी अधिकृतलाई लिखित रूपमै तीनबुँदे निर्देशन दिएका छन् । उनले सार्वजनिक हित एवं जनस्वास्थ्यलाई ध्यानमा राखेर मास्क वितरण गर्न भनेका छन् । वितरणपूर्व मुद्दा हेर्ने अधिकारीको अनुमति लिनुपर्ने सर्त छ । बरामद मास्कहरूको हालको बजार मूल्यअनुसारको रकम साझा स्वास्थ्य सेवा तथा यस्तै प्रकृतिका अन्य सार्वजनिक संस्थाबाट लिई, महान्यायाधिवक्ताको निर्देशन नम्बर २ मा छ, सो रकम प्रहरीको धरौटी खातामा राखी उक्त मास्कहरू सो संस्थाले यकिन अभिलेख राखी अविलम्ब बिक्रीवितरण गर्ने व्यवस्था मिलाउने । महान्याधिवक्ता कार्यालयका प्रवक्ता सञ्जीव रेग्मीले दोषीमाथि अभियोगपत्र दायर हुँदा प्रहरीको धरौटी खातामा जम्मा भएको रकम जफत हुने गरी मुद्दा दर्ता गर्ने विकल्पसमेत सुझाइएको बताए । बजारमा मास्क अभाव देखाउन कालोबजारी र जम्माखोरी भएको छापा मार्ने क्रममा भेटिएको थियो । बढी मूल्यमा बिक्री गरी कालोबजारी भएको भेटिएपछि मास्क कब्जामा लिइएको हो । रेग्मीका अनुसार अपराध अनुसन्धानका क्रममा फौजदारी कार्यविधि संहिता २०७४ को दफा २७ अनुसार प्रहरी महानिरीक्षकलाई निर्देशन दिइएको हो । उक्त दफामा अनुसन्धानको सन्दर्भमा महान्यायाधिवक्ताले आवश्यक निर्देशन दिन सक्ने व्यवस्था छ । त्यसअनुसार सरकारबाट दायर हुने कुनै फौजदारी मुद्दामा भइरहेको अनुसन्धानबारे महान्यायाधिवक्ताले आवश्यक जानकारी लिन सक्छ । सरकारवादी हुने कुनै कसुरको अनुसन्धान अपर्याप्त भएको, विधि, प्रक्रिया या तरिका नमिले पनि महान्यायाधिवक्ताले निर्देशन दिने व्यवस्था छ । संहिताको व्यवस्थाअनुसार महान्यायाधिवक्ताको निर्देशन पालना गर्नु सम्बन्धित अनुसन्धान अधिकारीको कर्तव्य हुने भनिएको छ । ज्वरो नाप्दै इजलासमा पठाउँदै सर्वोच्च अदालतले कोरोना भाइरसको सम्भावित जोखिमबाट बच्न गेटमै ज्वरो नाप्न सुरु गरेको छ । सेवाग्राही र सरोकारवालाको ज्वरो नापेपछि मात्र इजलासमा पठाइनेछ । सोमबारदेखि नै ज्वरो भएनभएको हेरेर भित्र पठाउन थालिएको हो । सुरक्षाकर्मीले गन फर फिभर (फोरहेड थर्मोमिटर) को माध्यमले ज्वरो हेरेर मात्र भित्र प्रवेश गराउँछन् । सर्वोच्च प्रशासनले जनाएअनुसार सेवाग्राहीको ज्वरो नाप्न उच्च अदालत पाटन, काठमाडौं, ललितपुर र भक्तपुर जिल्ला अदालतमा पनि फोरहेड थर्मोमिटर आपूर्ति गरिएको छ । ज्वरो हेर्दा १ सय २ डिग्रीभन्दा बढी तापक्रम देखिए बाहिरै निगरानीमा राखेर अस्पताल जान सुझाइने भएको छ । सोमबार भने ज्वरो र खोकीका बिरामी भेटिएनन् ।"
विषाक्त मदिरा पिएर ज्यान गुमाएका परिवारलाई क्रियाखर्च वितरण,"महोत्तरी : विषाक्त मदिरा पिएर ज्यान गुमाएका धनुषाको रमदैयाका पीडित परिवारलाई प्रदेश सरकारले क्रियाखर्च वितरण गरेको छ ।प्रदेसभा सदस्य शत्रुधन महतोले प्रतिपरिवार १०१० हजार नगद वितरण गरेका हुन्। होलीमा पिएको मदिराले रमदैयाका १४ जनाको मृत्यु भइसकेको छ । त्यसैरी जनकपुरमा पनि विषाक्त मदिरा पिएर ६ जना गरी धनुषामा २० जनाको ज्यान गइसकेको छ । यता, प्रदेश २ लाई मदिरा मुक्त गर्न माग गदै प्रदेशसभा सदस्य महतोले प्रदेशसभामा अत्यन्त जरुरी सार्वजनिक महत्वको प्रस्ताव पेश गरेका छन् । राहत वितरणमा पुगेका अर्का प्रदेशसभा सदस्य सारदा देवी थापाले मदिराको मारमा बालबालिका र महिला पर्ने गरेको भन्दै ज्यानमारा रक्सीको भट्टीलाई बन्द गराउनुपर्ने बताइन्। प्रदेशसभा सदस्य गाउँ पुग्दा पीडित परिवार सहराविहिन भएको भन्दै रोएका थिए । प्रदेशसभा सदस्य महतो र थापाले पीडित परिवारलाई शान्तवना दिएका थिए। एउटै गाउँका १४ जनाको विषाक्त मदिराले ज्यान गएपछि गाउँ शोकमा डुबेको छ।"
असिना पानीले क्षति,"पोखरा : पोखरा महानगरपालिकामा पटकपटक असिना पर्दा किसान मर्कामा परेका छन्। पोखरा २२ पुम्दीभुम्दी, तेस्रोलेक, पोखरा २१ उल्लेरीलगायत स्थानमा शनिबार राति आएको असीनापानी र हावाहुरीले हिउँदै बाली नोक्सान गरेको पोखरा महानगरपालिकाका कृषि तथा पशुविकास महाशाखाको प्रमुख मनहर कडरियाले जानकारी दिए। असिना पानीले थन्क्याउन ठिक्क परेको तोरी नोक्सान भएको प्रगतिशील कृषिसमूह उल्लेरी पुम्दीका अध्यक्ष प्रेम शर्मा पौडेलले बताए। साग, काउली, बन्दा, बकुल्ला, केराउ, लसुन, प्याजलगायत तरकारी बालीमा ठूलो नोक्सान भएको स्थानीय किसान गणेशबहादुर गुरुङले सुनाए। पोखराको भुम्दीकी रामलक्ष्मी गुरुङले राति असिना पहिलोपटक आएको उनले सुनाइन्। असिना पानी र हावाहुरी र चट्याङ सवा १२ बजेसम्म आउँदा निकै भयभित अवस्था भएको उनले सुनाइन्। बिहान उठ्दा असिनाको खातले बारीका तरकारी, तोरीबारी सखाप पारेको स्थानीय दुर्गाकुमारी गुरुङले बताइन्। १० दिनअघि पोखरा १८ तोरीपानी, खपौदी, पदेलीलगायत क्षेत्रमा किसानले लगाएको काउली, बन्दा, लसुन, प्याजलगायत तरकारी र पाकेर छिन्ने बेलाको तारी, उवाँलगात अन्नबाली नोक्सान पुर्याएको थियो। यसअघि पनि पोखरा २२ पुम्दीमा २ करोड बढीको तरकारी बाली र अन्नमा असिनाले क्षति पुर्याएको महानगरपालिकाका कृषि तथा पशु विकास महाशाखा प्रमुख कडरियाले जानकारी दिए। पोखरा महानगरपालिकाका कृषि तथा पशुविकास महाशाखाको प्रमुख मनहर कडरियाले पटकपटकपर्ने असिना पानीबाट तरकारी जोगाउन असिना रोक्ने जाली लगाउन र कृषि बिमा गर्न किसानलाई सुझाएका थिए। कृषि बिमा गर्दा दर्ता भएका कृषि फार्म र सहकारीलाई ७५ प्रतिशतसम्म महानगरपालिकाले अनुदान दिने पनि उनले बताए। निजी दर्ता भएका कृषि फार्मलाई कृषि विमा गर्दा ५० प्रतिशत अनुदान दिने भएकोले कृषि बिमा गर्न किसानलाई उनले सुझाए। असिनाले पुर्याएको क्षतिको अवलोकन गर्न गएका कृषि शाखा प्रमुख कडरियाले २२ नम्बर वडामा मात्र करिब ३ करोडको क्षति भएको बताए। यसअघि १० दिन पहिले परेको असिनाले ५ करोड ५० लाख बराबरको क्षति भएको थियो।"
जसले चितुवासँग लडेर छोरी बचाइन्,"दमौली : मृत्युको काखमा पुगिसकेकी एक बालिका आमाको साहसिलो कदमका कारण बाँच्न सफल भएकी छन् । शुक्लागण्डकी३ बनकेवाकी २१ महिनाकी बालिका संस्कृति न्यौपाने सोमबार साँझ घरमै आमासँगै थिइन्।अकस्मात् चितुवा आइ आक्रमण गर्यो। बालिकालाई चितुवाले लैजान खोजेपछि आमा इन्दिराले निकै कष्टले छोरी बचाउन सफल भइन्। साँझ करिब ७ बजेतिर भएको घटनामा ज्यान नै जोखिममा राखेर इन्दिराले छोरी जोगाउन सफल भएकी हुन्। 'आँखै छोरी लैजान लैजान खोजेपछि आँट गरेर खोस्न गएँ', उनले भनिन्। घरबाट केही पर जंगल लैजान लागेका बेला इन्दिराले चितुवामाथि आक्रमण गरी छोरी बचाउन सकिन। ' एक छिन ढिला मात्र भएको भए अर्को विपद् हुने रहेछ' घटनास्थल पुगेका शुक्लागण्डकी नगरपालिकाका सूचना प्रविधि शाखा प्रमुख त्रिलोचन लम्सालले भने। उनका श्रीमान पनि घटना थाहा पाएपछि दौडिएका थिए । इन्दिराको घर जहाँ बालिका संस्कृति न्यौपानेलाई चितुवाले आक्रमण गर्यो । तस्बिर : अन्नपूर्ण बालिकाको हाल पोखराको मणिपाल अस्पतालमा उपचार भइरहेको छ। गत पुस महिनामा पनि सोही क्षेत्र नजिकै अर्का बालक चितुवाको आक्रमणबाट ज्यान गुमाएका थिए। दुई वर्षमा १६ आक्रमण, ९ को मृत्यु दुई वर्ष यता तनहुँको भानु नगरपालिकाबाट शुरू चितुवाको आक्रमण शृंखला फैलिँदै गएको छ। व्यास नगरपालिकासहित बन्दीपुर र आँबु गाउँपालिकामा चितुवाले बालबालिकाको ज्यान लिइसकेको छ। दुई वर्षयता भएका त्यस्ता १६ घटनामा नौ बालबालिकाको ज्यान गएको वन डिभिजनको तथ्यांकले देखाएको छ । 'आक्रमण निरन्तर फैलँदो छ ' डिभिजन वन प्रमुख केदार बरालले भने,' तर नियन्त्रणको प्रयास पनि जारी छ।' इन्दिराको घरमा जम्मा भएका गाउँले । तस्बिर : अन्नपूर्ण"
अनुमतिबिना पोशाकमै भारतीय प्रहरी दैलेखमा,"दैलेख : भारतीय प्रहरी पोशाकसहित दैलेखमा आइपुगेका छन् । उनीहरु सोमबार साँझ दैलेख आएको भएपनि मंगलबार बिहान पोशाकसहित जिल्ला सदरमुकाममा खुलेयाम हिँडिरहेको देखेपछि स्थानीयले बिरोध समेत जनाएका छन् । भारतीय प्रहरीले स्थानीय प्रशासन र प्रहरीलाई कुनै पनि जानकारी नदिइ दैलेख आएको पाइएको छ । उनीहरुले बिहान मात्रै जिल्ला प्रहरी कार्यालयमा आफूहरु दैलेख आएको जानकारी गराएका थिए। भारतीय प्रहरीका सई विजय विवेकको नेतृत्वमा ३ जना प्रहरीसहित ४ जनाको टोली दैलेख आएको हो। भारतको हरियाणा प्रदेश यमुनानगर जिल्लाबाट तीनजना प्रहरीसहितको चारजनाको टोली दैलेख आएको जिल्ला प्रहरी कार्यालय दैलेखका प्रहरी निरीक्षक उपेन्द्रप्रसाद आचार्यले जानकारी दिए । भारतमा काम गर्दै आएका दैलेखका एक युवकले झण्डै ५० लाख रुपैयाँ चोरी गरी फरार भएपछि ती युवकको खोजी गर्न दैलेख आएको भारतीय प्रहरीले दैलेख प्रहरीलाई जानकारी गराएका छन् । 'उनीहरुले पोशाक लगाउनु हुँदैन भन्ने थाहा नभएको बताएपछि हामीले सादा पोशाकमा हिँड्न भनेका छौ,' प्रहरी निरीक्षक आचार्यले भने, 'उहाँहरुलाई नेपाल प्रहरीले नियन्त्रणमा लिएको छैन, हाम्रो सम्पर्कमा आफै आउनु भएको हो ।'"
कोरना रोक्न स्थानीय तहमा प्रतिकार्य योजना,"बेंसीसहर : कोरोना भाइरस (कोभिड १९) को सम्भावित संक्रमण, रोकथाम, नियन्त्रण र सतर्कताका लागि जिल्लाका सबै स्थानीय तहमा प्रतिकार्य योजना बनाइने भएको छ । सोमबार जिल्ला प्रशासन कार्यालयमा बसेको विपद् व्यवस्थापन समितिको बैठकले सबै स्थानीय तहमा प्रतिकार्य योजना बनाउने निर्णय गरेको हो । स्थानीय तहलाई कोराना रोकथाम, नियन्त्रण तथा सकर्तताका लागि गरिएका कार्यहरु र पूर्वतयारीको २१ बुँदे अद्यावधिक प्रगति प्रतिवेदन जिल्ला प्रशासन र सम्बन्धित निकायमा पठाउन आग्रह गरिएको प्रमुख जिल्ला अधिकारी लक्ष्मणबहादुर खड्काले बताए । बैठकले स्थानीय तहमा प्रमुख प्रशासकीय अधिकृत, स्वास्थ्य शाखा प्रमुख र सुचना अधिकारी रहनेगरि सूचना फोकल डेक्स तोक्ने, अत्यावस्यक काम बाहेक प्रमुख प्रशासकीय अधिकृत र स्वास्थ्यकर्मीलाई विदामा नछोड्ने निर्णय गरेको छ । कोरना भाइरस संक्रमण भएमा अलग्गै उपचारका लागि लमजुङ सामुदायिक अस्पतालमा स्थापना गरिएको एक बेडको आइसोलेन कक्षलाई बढाएर ५ बेडको बनाइने भएको छ । आइसोलेसन कक्ष निर्माण, संक्रण फैलिन नदिन र उपचारकका लागि जिल्लाका आठवटै स्थानीय तहले अस्पतालको कोषमा २ लाख रुपैयाँका दरले रकम उपलब्ध गराउने भएका छन् । प्रशासनले चैत १ गतेदेखी लागु हुनेगरी जिल्लाभर ठूलो भीडभाड, जमघट, मेला महोत्सवजस्ता कार्य गर्न रोक लगाएको छ । 'सुरुमा भीडभाडका कार्यक्रम नगर्न अनुरोध मात्र गरेका थियौं, अहिले पूर्ण रुपमा रोकेका छौं,' प्रजिअ खड्काले भने, 'संक्रमणबाट जोगिन सबैपक्ष सजग हुनुपर्छ ।' प्रशासनले कोरोना भाइरस सम्भावित संक्रमण रोकथाम, नियन्त्रण तथा सजगता अपनाउन सबै कार्यालय, संघसंस्था, स्थानीय तह, पत्रकार, नागरीक समाजमा आग्रह गरेको छ । यस्तै स्वास्थ्यकर्मीलाई तयारी अबस्थामा रहन समेत निदेशन दिइएको छ । कोरोनाको सम्भावित जोखिमको बहानामा हुनसक्ने कालोबजारी, कृतिम अभाव हुन नदिन नियमति बजार अनुगमन सुरु गरिएको बेसीसहर नगरपालिकाका मेयर गुमानसिंह अर्यालले बताए । बजार अनुगमनका क्रममा दैनिक उपभोग्य सामाग्री, ग्याँस, खाद्यान्न, औषधीको अभाव नदेखिएको अर्यालले बताए ।"
मास्कबिनै खटाएकामा आपत्ति,"विराटनगर : कोरोना भाइरस रोकथामका लागि स्वास्थ्यकर्मी र सुरक्षाकर्मीलाई मास्कबिनै सिमानामा खटाएको भन्दै कांग्रेसले आपत्ति जनाएको छ। सोमबार बसेको प्रदेश १ संसद् बैठकमा कांग्रेस संसदीय दलका प्रमुख सचेतक केदार कार्कीले नेपाल भित्रिनेको स्वास्थ्य परीक्षण गर्न प्रदेश सरकारले सिमानामा खटाएका स्वास्थ्यकर्मी र सुरक्षाकर्मी नै विभिन्न रोगको सिकार हुने सम्भावना रहेको बताए। जोगबनी नाकामा पुगेको थिएँ, त्यहाँ खटिएका ८ स्वास्थ्यकर्मीलाई एउटा पोसाक दिइएको छ, मास्क छैन, उनले प्रश्न गर्दै भने, पारिबाट आउने नागरिकलाई समाएर यता जाँच गर्न जानुस् भन्ने सुरक्षाकर्मी खाली हात मान्छे समाउँदै छन्, के कोरोना पुलिस देखेर भाग्छ? सांसद कार्कीले कोरोना भाइरसको रोकथाममा सरकारले पूर्ण तयारी गरेन भन्दै मन्त्रीले सदनमा आएर सिगान पुच्छ्न सिकाएको आरोप लगाए। कोरोनाको रोकथाममा समयमै सचेत बनौँ भन्दै मन्त्री सदनमा आएर यसरी हाछ्यूँ गरौँ, यसरी सिगान पुछौँ भन्नुहुन्छ, सांसद कार्कीले भने, मन्त्रीले सदनमा भनेको कुनै पनि कुरा कार्यान्वयन भएको छैन। केही दिनअघिको संसद् बैठकमा विराटनगरको कोसी अस्पतालमा आइसोलेसन वार्ड छ भनेर जवाफ दिएका सामाजिक विकासमन्त्री जीवन घिमिरेतर्फ लक्ष्य गर्दै शून्य समयमा बोलेका सांसद कार्कीले मन्त्रीले सबै कुरा झुट बोलेको बताए। मन्त्रीले आइसोलेसन छ भनेको अस्पतालमा आइसोलेसन छैन, धरान रेफर गरेको बिरामीलाई डाक्टरले हेरेन, सिमानामा बिजोक छ, उनले भने मन्त्रीले ढाँटेर हुन्छ?"
अर्घाखाँची अस्पतालमा आइसोलेसन कक्ष,"सन्धिखर्क : सदरमुकाम सन्धिखर्कमा रहेको अर्घाखाँची अस्पतालले कोरोना भाइरसको शंकास्पद बिरामीको उपचार गर्न आइसोलेसन कक्षको स्थापना गर्ने भएको छ । सन्धीखर्क नगरपालिकाको पहलमा अस्पतालमा आइसोलेसन कक्ष स्थापना हुन लागेको हो । आइसोलेसन कक्ष निर्माणको तयारीका लागि सन्धीखर्क नगरपालिकाका नगर प्रमुख कमल प्रसाद भुसाल, उपप्रमुख ठाकुर कुमार विक, नगर प्रवक्ता लिलाराम गौतम लगायतको टोलीले अस्पताल पुगेर कार्य प्रारम्भ गर्न नगरपालिकाका सिनियर सबइन्जिनियर हरि बोहरालाई खटाएको छ । कक्ष स्थापनापश्चात अस्पतालले जिल्लामै शंकास्पद बिरामीको खकार र सिंगानको नमुना संकलन गरी परीक्षण गर्ने व्यवस्था मिलाउने अर्घाखाँची अस्पतालका प्रमुख डा कपिल गौतमले जानकारी दिए । यसैबीच कोरोना भाइरसको विषयलाई लिएर आतंकित नहुन नेपाल औषधि व्यवसायी संघ अर्घाखाँचीले आग्रह गरेको छ । कोरोना भाइरसविरुद्ध बच्नका लागि आवश्यक औषधि र माक्स पर्याप्त भएको औषधि व्यवसायी संघ अर्घाखाँचीले जानकारी दिएको छ। कार्यक्रममा औषधि व्यवसायी संघ प्रदेश पाँचका परामर्स सल्लाहकार नारायण पौडेल, निवर्तमान अध्यक्ष लिलामणि ढुंगाना लगायतले तीन महिना पुग्ने औषधि भण्डारणमा रहेकाले नआत्तिन सबैलाई आग्रह गरेका हुन्।"
