शीर्षक,विवरण
सुरक्षित वित्तीय प्रविधि अपरिहार्य,"बैंकमा राखिएको रकम सुरक्षित हुन्छ भन्नेमा हामी ढुक्क रहन्छौं। प्रविधिसज्जित वित्तीय संस्थाहरू भने साइबरजोखिममुक्त छैनन्। सहजताका लागि प्रविधि भित्रिन्छ, सँगसँगै त्यसलाई बिथोल्ने अर्को प्रविधि पनि आइसकेको हुन्छ। भाइरस प्रयोगबाट एटीएम ह्याक गरी साढे ३ करोड रुपैयाँ लुटिएको पछिल्लो घटना यसको उदाहरण हो। यो र लगातारका यस्ता घटनाले २ करोड २१ लाख बचतकर्ताको ३३ खर्ब ५४ अर्ब रुपैयाँको सुरक्षामा प्रश्न उब्जाएको छ। केही वर्षयता बैंकको सफ्टवेयरमा साइबर आक्रमणका घटना वृद्धि भइरहेका छन्। साढे दुई वर्षअघि पूर्वीयुरोपेली राष्ट्र रोमानियाको आपराधिक गिरोहलाई प्रहरीले समातेर सार्वजनिक गरेको थियो। एटीएम मेसिनमा प्रयोग भएको कार्डको नम्बर र पिन नक्कल गर्न सक्ने उपकरण राखेर त्यतिबेला रोमानियालीहरूले पैसा चोरेका थिए। त्यसको एक वर्षपछि एउटा वाणिज्य बैंकको स्वीफ्ट ह्याक गरेर ह्याकरले विभिन्न देशका बैंकहरूमा भुक्तानी आदेशमार्फत रकम स्थानान्तरण गरेका थिए। सन् २०१६ मा बंगलादेशको केन्द्रीय बैंकबाट साइबर ह्याकरहरू अहिलेसम्मकै सबैभन्दा ठूलो रकम चोर्न सफल भएका थिए। शनिबार दिउँसो काठमाडौंमा विभिन्न बैंकका कार्ड प्रयोग गरेर चिनियाँ साइबर अपराधीहरूले एटीएमबाट पैसा चोरेका छन्। प्रहरी उनीहरूलाई पक्रन भने सफल भएको छ। नेपाल इलेक्ट्रोनिक पेमेन्ट सिस्टम (नेप्स) को सफ्टवेयर ह्याक गरेर उनीहरूले विभिन्न बैंकका एटीएम प्रयोग गरी रकम निकालेका थिए। यी घटनाको सन्देश के हो भने परिष्कृत प्रविधिमार्फत सिर्जित सेवाहरूमा प्राविधिक जोखिम पनि त्यत्तिकै छ। त्यो भनेर प्रविधि उपयोग नगर्ने भन्ने होइन। तर, प्रयोग गरिएको प्रविधिलाई साइबर आक्रमणबाट जोगाउनु प्रदायकहरूको पहिलो जिम्मेवारी हो। साइबर सुरक्षाका लागि त्यहीअनुरूपको लगानी र जनशक्तिका लागि वित्तीय संस्थाहरू र भुक्तानीकर्ताले कुनै कसर बाँकी राख्नु हुँदैन। थोरै लोभ गरेर कमसल सफ्टवेयरहरू प्रयोग नगर्ने, प्राविधिकका रूपमा काम गर्ने कर्मचारीको आचरण र व्यवहार अनुगमन गर्ने तिनको जिम्मेवारी हो। यसका साथै वित्तीय क्षेत्रको नियमनकारी निकाय नेपाल राष्ट्र बैंकले बैंक तथा वित्तीय संस्थाहरूले प्रयोग गरिरहेको प्रविधिको अडिट तथा त्यसको प्रभावकारिता र विश्वसनीयताबारे अनुगमन, नियमन गर्न जरुरी छ। सूचना प्रविधिको उपयोग गर्नेमा नेपालको वित्तीय क्षेत्र अग्रपंक्तिमा छ। स्मार्ट बैंकिङको अभ्यास हामीकहाँ सुरु भइसकेको छ। विश्वव्यापी रूपमा तुलना गर्ने हो भने नेपालको बैंकिङ सेवा कुनै पनि विकसित देशको भन्दा कम परिष्कृत छैन। त्यसका लागि वित्तीय क्षेत्रले अत्याधुनिक प्रविधि उपयोग गर्दै आएको छ। प्रविधिकै कारण आज सेवाग्राहीहरू छिटो, छरितो र सरल वित्तीय सेवा प्राप्त गर्न सफल भएका छन्। फलतः कार्ड, अनलाइन बैंकिङ, मोबाइल बैंकिङजस्ता सेवाप्रति सेवाग्राहीको विश्वास आर्जन हुँदै गएको छ। बैंक तथा वित्तीय संस्थाको सञ्चालन लागत उल्लेख्य घटेको छ। यस्ता प्रविधिमा सेवाग्राही विस्तारै अभ्यस्त हुँदै गएका छन्। कतिपयले यसलाई जीवनशैलीको अभिन्न अंग नै मानिसकेका छन्। एटीएम मेसिन यसैको उदाहरण हो। मानिसको जीवनमा अभिन्न भइसकेका यस्ता प्रविधि, त्यसमाथि पनि सेवाग्राहीको खर्बौं रुपैयाँ निक्षेप लिएका बैंक तथा वित्तीय संस्थामार्फत प्रदान भएका यस्ता सेवा कत्तिको सुरक्षित छन् त भन्ने प्रश्न उठ्नु अस्वाभाविक होइन। कहिले बैंकको क्रस बोर्डर (बाह्य) कारोबार हुने स्वीफ्ट ह्याक हुने त कहिले एटीएमको सफ्टवेयरमा साइबर आक्रमणमार्फत पैसा चोरिएको घटना पटकपटक दोहोरिएका छन्। ती अवस्था आउनबाट रोक्न सक्नु वित्तीय क्षेत्रका लागि चुनौती बनेको छ। तर, जसरी होस्, रोकिनैपर्छ। संसारभर डिजिटलाइज्ड अर्थतन्त्रको अभ्यास भइरहेको छ। अनौपचारिक अर्थतन्त्रलाई औपचारिक बनाउन यो अपरिहार्य सूत्र पनि हो। साइबर ह्याकका घटना दोहोरिँदै गएका खण्डमा भने आम मानिसमा यस्ता सेवाप्रतिको विश्वास घट्न गई वित्तीय क्षेत्रका लागि विकराल समस्या पैदा हुनसक्छ। यसर्थ, सुरक्षित प्रविधिमा लगानी गरी सेवाग्राहीको विश्वास जित्न अपरिहार्य छ। वित्तीय क्षेत्रकै सुरक्षाका लागि पनि यो अत्यावश्यक छ।"
गौहत्या प्रकरण : गृहमन्त्रालयको छानबिन टोली नेपालगन्जमा,"नेपालगन्ज : गृह मन्त्रालयको छानबिन टोलीले नेपालगन्जको काञ्जी हाउसमा रहेका गाई सुर्खेत स्थानान्तरण गर्दा मृत्यु भएको सम्बन्धमा स्थलगत अध्ययन सुरु गरेको छ। गृहमन्त्रालयका उपसचिव सागरमणि पाठकको संयोजकत्वमा रहेको चार सदस्यीय टोली सोमबार नै नेपालगन्ज पुगेको छ। टोलीले पहिलो दिन काञ्जी हाउसको अवलोकन गरेको थियो। मंगलबार भने स्थानीय प्रशासन, नागरिक समाज, पत्रकार र गाई संरक्षणका अभियन्तासँग घटनाको बारेमा जानकारी लिएको छ। नेपालगन्ज उपमहानगरपालिकाको टोलीसँग पनि भेट्ने कार्यक्रम छ। हामीले घटनाको वस्तुगत अवस्थाबारे अध्ययन गर्नेछौं। के कति कारणले घटना भयो। गाई स्थानान्तरणका लागि कस्तो विधि र प्रक्रिया अवलम्बन गरियो। यस विषयमा खोजी गर्नेछौं, संयोजक पाठकले भने, छाडा चौपायाको समस्या दीगो रुपमा समाधान गर्नका लागि प्रतिवेदनमा सुझाव दिनेछौं। अध्ययन टोलीले सुर्खेतको घटनास्थलदेखि दैलेखको श्रीस्थानसम्म पुगेको वस्तुस्थितिबारे जानकारी लिने जनाएको छ। छानबिन टोली आउने बेलासम्म सुर्खेतबाट नेपालगन्ज फिर्ता गरिएका थप पाँच गाईको मृत्यु भइसकेको थियो। मर्ने गाईको संख्या अहिलेसम्म ४० पुगेको छ। दुई सय ९१ गाईगोरु सुर्खेत लगिएकोमा दुई सय एक गाईगोरु नेपालगन्ज फिर्ता ल्याइएको र ३५ गाईको मृत्यु भएको थियो। ५५ वटा गाईगोरु कहाँ हराए भन्ने अहिलेसम्म पत्तो लाग्न सकेको छैन। उपमहानगरको छानबिन टोली दैलेखमा नेपालगन्ज उपमहानगरपालिकाले पनि उच्च अदालत बार एशोसियसनका अध्यक्ष अधिवक्ता विकास आचार्यको संयोजकत्वमा शनिबार छानबिन समिति गठन गरेको थियो। समितिले आइतबार पहिलो बैठक बसेर छानबिन सुरु गरेको संयोजक आचार्यले बताए। समितिले सोमबार काञ्जी हाउसको अवलोकन र सरोकारवालासँग सुझाव संकलन गरेको थियो। हामी दैलेखको श्रीस्थान छौं। बुधबार सुर्खेतमा सरोकारवालासँग छलफल गर्ने, प्रहरी, चालक लगायतसँग भेट्ने कार्यक्रम छ, संयोजक आचार्यले भने। समितिलाई छानबिन गर्नका लागि १५ दिनको समयसीमा तोकिएको छ। घटनाको जिम्मेवारी लिन्छु : नगर प्रमुख राणा नेपालगन्ज उपमहानगरपालिका प्रमुख डाधवल शम्शेर राणाले राम्रो गर्न खोज्दा दुर्घटना भएको स्वीकार गरेका छन्। उनले ढुवानी गर्दा गाडीमा क्षमताभन्दा बढी गाईगोरु हालेको पनि स्वीकारे छन्। ढुवानी गर्दा भुस पनि हालेकै हौं। गाई पहिलेदेखि नै कमजोर थिए। सम्भवतः धेरै हाले। मरेको देखेपछि रोडको साइडमा फालेर आए, मंगलबार पत्रकारसँग भेटघाट कार्यक्रममा नगर प्रमुख राणाले भने, नगर प्रमुखको हैसियतले घटनाबारे म जिम्मेवारी लिन्छु। तर गाई हत्या गरेको र भीरबाट खसालेको भने होइन। उनले आगामी दिनमा काञ्जी हाउस वा गौशाला बनाएर गाई संरक्षणमा लाग्ने प्रतिबद्धता जनाएका थिए।"
अवैध ५६ मोबाइल सेटसहित तीन पक्राउ,"भक्तपुर : महानगरीय प्रहरी वृत्त जगाती भक्तपुरले विभिन्न कम्पनीका अनधिकृत ५६ मोबाइल सेटसहित तीनजनालाई पक्राउ गरेको छ। एक भारतीयसहित तीनजनाले चोरीको मोबाइल संकलन गरी बेच्ने गरेको पाइएको वृत्तले जनाएको छ। वृत्तले मंगलबार भक्तपुरको सूर्यविनायक नगरपालिका ५ पाण्डुबजारबाट जिल्लाकै चाँगुनारायण नगरपालिका ६ खरिपाटी बस्ने २२ वर्षीय रामकुमार लामिछानेलाई नियन्त्रणमा लिएको थियो। पाण्डुबजार सडकमा शंकास्पद रुपमा हिँडिरहेका उनलाई प्रहरी टोलीले सोधपुछ गरी चेकजाँच गर्दा विभिन्न कम्पनीका बिल भर्पाई नभएका १० सेट मोबाइल बरामद भएको महानगरीय प्रहरी परिसर भक्तपुरका प्रवक्ता प्रहरी नायब उपरीक्षक रेवतीरमण पोखरेलले जानकारी दिए। उनका अनुसार तत्काल जगाती वृत्त ल्याई अनुसन्धान गर्दा लामिछानेले जिल्ला सर्लाही मंलगवा नगरपालिका ४ घर भई हाल काठमाडौं महानगरपालिका ३२ गैरीगाउँ बस्ने २३ वर्षीय रञ्जितकुमार पण्डितबाट उक्त मोबाइल पाएको बयान दिएका थिए। उनले दिएका सूचनाको आधारमा पण्डितको कोठामा खानतलासी गर्दा बिल भर्पाई नभएका विभिन्न कम्पनीका थप ४२ सेट मोबाइल र पचपन्न हजार रुपैयाँ बरामद भएको प्रहरी नायब उपरीक्षक पोखरेलले जानकारी दिए। पण्डितको सूचनाको आधारमा भारतको नयाँ दिल्लीको राजगढ गल्ली घर भई हाल काठमाडौं महानगरपालिका ५ बालकुमारीस्थित फ्ल्याट भाडामा लिएर बस्दै आएका भारतीय नागरिक ३३ वर्षीय सत्य प्रकाशलाई नियन्त्रणमा लिइएको उनी बताउँछन्। उनका अनुसार सत्य प्रकाशको कोठा र निजले प्रयोग गर्ने भारतीय नम्बर प्लेट डीएल १सीजे४५५३ नम्बरको कारबाट विभिन्न कम्पनीका बिल भर्पाई नभएका ४ थान मोबाइल सेट र सामसुङ कम्पनीका ब्याट्री, डिस्प्ले तथा भारतीय रुपैयाँ चार हजार आठ सय ४० बरामद भएको थियो। भारतीय नागरिक सत्य प्रकाशले भारत तथा नेपालका विभिन्न ठाउँबाट मोबाइल चोरेर जम्मा गर्ने र यसरी जम्मा भएका मोबाइल रञ्जितकुमारलाई बिक्री गर्न दिने र रञ्जितकुमारले पनि रामकुमारलाई बेच्न दिने गरेको प्रारम्भिक अनुसन्धानबाट खुल्न आएको छ, प्रहरी नायब उपरीक्षक पोखरेलले भने, चोरी गरिएका मोबाइलहरुको बिगो करिब १२ लाख रुपैयाँ देखिको छ। उनका अनुसार उनीहरुको साथबाट एप्पल कम्पनीको आइफोन १४ थान, सामसुङ र रिडमी ११११, ओपो ५ थान, भिभो, नोकिया, सोनी, कुलप्याड २२ थान, पानासोनिक, जिओनी, असिस, लेटभी, मोटो सी प्लस, एल प्लस र गामा एकएक थान बरामद गरिएको छ। तीनै जनालाई महानगरीय प्रहरी वृत्त जगातीको नियन्त्रणमा राखिएको छ। उनीहरुलाई जिल्ला अदालत भक्तपुरबाट चोरी मुद्धामा म्याद थप गरी अनुसन्धान कार्य अगाडि बढाइएको प्रहरीले जनाएको छ।"
पानी उत्पादनमा लापरवाही : सेफ्टी ट्यांकीमै जोडेर बोरिङ मेसिन,"विराटनगर : विराटनगरमा सञ्चालमा रहेका पानी उत्पादन गर्ने उद्योगले चरम लापरवाही गर्ने गरेको पाइएको छ। शुद्ध पिउने पानी उत्पादनका लागि भन्दै खुलेका उद्योगले बोरिङ मेसिननै सौचालयको सेफ्टी ट्यांकी (हज)सँग जोडेर राख्ने गरेको फेला परेको हो। विराटनगर महानगरपालिका ७ बुद्धमिलन चौकस्थित ऊ जेके पानी उद्योग ले सेफ्टी ट्यांकीमै जोडेर बोरिङ मेसिन राखेको फेला परेपछि प्रशोधित पानी उत्पादनमा हुने गरेको लापरबाही बाहिर आएको हो। मंगलबार दिउँसो खाद्य, प्रविधि तथा नियन्त्रण कार्यालयले गरेको अनुगमनका क्रममा उद्योगको लापरवाही पुष्टि भएको छ। बोरिङ मेसिन सौचालयको सेफ्टी ट्यांकीमा जोडेर राखेको पाइएपछि अनुगमन समितिले तत्कालका लागि उद्योगलाई पानी उत्पादन र बिक्री वितरणमा रोक लगाएको छ। खाद्य निरीक्षक शंकर न्यौपानेको नेतृत्वमा भएको अनुगमनबाट हज नजिक उद्योगको बोरिङ मेसिन राखेको भेटिएपछि तत्कालका लागि उद्योगले उत्पादन गर्ने एच टु पानी उत्पादन र बिक्री वितरणमा रोक लगाइएको हो। हज नजिक बोरिङ मेसिन भएकाले मानव स्वास्थ्यमा गम्भीर असर गर्ने कोलिफार्म जीवाणु हुन सक्ने आशंकामा पानी उत्पादन र बिक्रीमा प्रतिबन्ध लगाइएको खाद्य प्रविधि तथा गुण नियन्त्रण कार्यालय विराटनगरका प्रमुख प्रमोद कोइरालाले जानकारी दिए। उनका अनुसार अनुगमन टोलीले दुई थान प्रशोधित पानीसहितको जार ल्याब परीक्षणका लागि ल्याएको छ। पानीमा मान्छेको दिसामा हुने अत्यन्तै हानिकारक कोलिफार्म देखा पर्ने शौचालयको हजबाटै हो। पानीको नमुना संकलन गरेर ल्याब परीक्षणका लागि ल्याइएको छ , कोइरालाले भने, पानी कोलिफार्म भए नभएको कुरा ल्याब परीक्षण रिपोर्टपछि मात्रै भन्न सकिन्छ। रिपोर्ट आउन ४८ घण्टा लाग्छ। कोइरालाले पानीमा कोलिफार्म रहेको पुष्टि भए उद्योग सञ्चालकमाथि थप कारबाही अघि बढाइने बताए। रिपोर्ट नआएसम्म पानी उत्पादन र बिक्री गर्न नपाउने उनले बताए। मावन स्वास्थ्यलाई असर गर्ने कुनै कुरा परीक्षणका क्रममा भेटिएन भने पनि आगामी दिनमा पानी उद्योग सञ्चालन गर्न कसरी अनुमति दिने भन्ने बारेमा भने आवश्यक निर्णय लिइने उनको भनाइ छ। पानी उद्योग जितेन्द्रकुमार यादव, ओमप्रकाश राउत र कौशलन्द्रकुमार कर्णले सञ्चालन गरेका हुन्। प्रशोधित पिउने पानी उत्पादन मापदण्ड २०७४ मा रहेको प्रावधान अनुसार उद्योग सञ्चालन नभएको अनुगमनमा देखिएको छ। उक्त पानी उद्योग प्यानमा दर्ता छ। गुण नियन्त्रण कार्यालयले दिएको अनुज्ञापत्र भने उपभोक्ताले देख्ने गरी नराखेको पाइएको अनुगमन समितिले जनाएको छ। उद्योग सञ्चालक मध्येका राउतका अनुसार उद्योगबाट दैनिक तीन हजार लिटर बढी पानी प्रशोधन भएर बिक्रीका लागि बजार लगिन्छ। उनले आगामी दिनमा पानी उत्पादनमा सावधानी अपनाएर सुधार गर्दै लैजाने बताए। विराटनगरमा ५१ वटा पानी उद्योग छन्। पानी उत्पादक महासंघ प्रदेश १ का अध्यक्ष पुण्य भट्टराई पानीका सवालमा सरकारको मापदण्ड र नीति नै विवादित रहेको बताउँछन्। सरकारको नीतिमा सबै कुरा स्पष्ट छैन। भएका पनि विवादित छन्, उनले भने, कोही उद्योगलाई प्यान र कोहीलाई भ्याटमा दर्ता गरिएको छ। दर्ता प्रक्रियादेखि लिएर सबै विषय विवादित बन्दा उत्पादन पनि लापरवाहीपूर्ण ढंगले भइरहेको हुन सक्छ। विराटनगरको ऊ जेके पानी उद्योग मा अनुगमन गरिँदै। तस्बिर : अन्नपूर्ण"
गाउँले र प्रहरीबीच विवाद बढ्दा प्रहरीले गर्यो हवाइ फायरिङ,जनकपुरधाम : धनुषाको मुखियापट्टी मुसहर्निया५ मा गाउँलेहरु र प्रहरीबीच विवाद बढ्दै जाँदा प्रहरीले दुई राउण्ड हवाइ फायर गरेको छ । प्रहरीले भीड नियन्त्रण गर्न हवाइ फायर गरेको जनाएको छ । गाउँमै मोटरसाइकल चोरी गर्नेलाई गाउँलेले भगाउन खोजेपछि विवाद बढेको थियो । मोटरसाइकल चोरी गर्ने गिरोहलाई समाउन सदा पोसाकमा विशेष प्रहरी खटिएको थियो । गाउँलेहरुको भीडले प्रहरी टोलीलाई झुक्याउँदै चोरलाई भगाएको बताइएको छ । चोरीको मोटरसाइकल खरिद बिक्री भइरहेको गोप्य सूचना आएपछि प्रहरी टोली यहाँ खटिएको थियो ।
तिब्बती शरणार्थी नागरिकता प्रकरण : वडाध्यक्षसहित १४ विरुद्ध मुद्दा,"पोखरा : तिब्बती शरणार्थीलाई वशंजको नागरिकता दिएको आरोपमा कास्की जिल्ला अदालतमा मंगलबार १४ जनाविरुद्ध मुद्दा परेको छ । नातिनीलाई छोरी भनेर नागरिकता दिलाएका पोखरा १८ निवासी लेखबहादुर थापा र वडाध्यक्ष रणबहादुर थापासहित १४ जनाविरुद्ध मुद्दा परेको हो । नागरिकताका लागि सनाखत गरेका र सर्जिमिन मुचुल्कामा दस्तखत गरेकाहरूमाथि पनि मुद्दा परेको हो। नागरिकता लिएका टासीआङ्मो र सरु थापामगरलाई समेत मुद्दा छ । वडा सदस्य ज्ञानबहादुर थापा र जिल्ला प्रशासन कार्यालय कास्कीका अधिकृत ऋषिराम आचार्य, नायब सुब्बा डाँसीराम लामिछाने, खरदार परशुराम पौडेल, रामचन्द्र थापाविरुद्धसमेत मुद्दा दर्ता भएको छ । जिल्ला न्यायाधिवक्ताको कार्यालयले दर्ता गरेको मुद्दामा बाबु बनेका हजुरबुबा लेखबहादुर र नागरिकता लिएकाहरूलाई ५ वर्षसम्म कैद र १ लाख रुपैयाँसम्म जरिवाना माग गरिएको छ । मुचुल्कामा सही गर्ने र सिफारिस गर्ने वडाध्यक्षलाई भने ३ वर्ष कैद र ५० हजार रुपैयाँ जरिवाना वा दुवै सजाय माग छ । उक्त सजायको व्यवस्था नागरिकता ऐन २०६३ मा छ । तर, यो अधिकतम् हो । झूटो विवरण पेस गरी नागरिकता दिलाएको र लिएको अभियोगको मुद्दा उनीहरूविरुद्ध दायर भएको हो । तिब्बती शरणार्थीसँग बिहेकी गरेकी छोरीका छोरीलाई लेखबहादुर थापामगरले आफ्नै छोरी भनी नागरिकता दिलाएका थिए । यो प्रकरणमा मुछिएका जिल्ला प्रशासन कास्कीका ५ कर्मचारी फरार छन् । उनीहरूविरुद्ध पनि मुद्दा छ । हजुरबुवालाई बुवा बनाएर नागरिकता लिएका सरु र टासीआङ्मोका नागरिकता कास्की प्रशासनले जफत गरी खारेज गरिसकेको छ ।"
रिहा लगत्तै सर्वोच्च परिसरबाटै पक्राउ परे पत्रकार हमाल,काठमाडौं : पत्रकार ओम हमाल सर्वोच्च अदालतबाट रिहाइको आदेशलगत्तै पुनः पक्राउ परेका छन्। नेकपा विप्लव समूहको गतिविधिमा संलग्न रहेको आरोपमा यसअघि हमाललाई साउन ६ गते पक्राउ गरिएको थियो। हमालको रिहाइको माग गर्दै पत्रकार महासंघका केन्द्रीय सदस्य जन्मदेव जैसीले सर्वोच्चमा बन्दी प्रत्यक्षीकरण रिट दायर गरेका थिए। रिटमा सुनुवाइपछि सर्वोच्चका न्यायाधीश केदारप्रसाद चालिसे र ईश्वरप्रसाद खतिवडाको संयुक्त इजलासले थुनामुक्त गर्न आदेश दिएको थियो। रिहा हुनेबित्तिकै सर्वोच्चको गेटबाहिरबाट प्रहरीले हमाललाई पक्राउ गरेको हो।
कर्णालीमा सेनाको एयर वेश,सुर्खेत : कर्णालीमा हुने प्राकृतिक प्रकोप र विपद्का घटनामा अब नेपाली सेनाले सुर्खेतलाई आधार बनाएर हवाई उद्धार गर्ने भएको छ। यसअघि कर्णालीमा आकस्मिक उद्धार र राहतको काम गर्दा सेनाले काठमाडौंबाट हेलिकोप्टर मगाउनुपर्ने बाध्यता थियो। तर सुर्खेतमा एयर वेश स्थापना भएसँगै अब सुर्खेतलाई आधार बनाएर कर्णाली र पश्चिम क्षेत्रमा हवाइ उद्धारको काम हुने भएको हो। कर्णालीका जिल्लामा अहिले पनि सडकको सहज पहुँच छैन। दुर्गमका गर्भवती र सिकिस्त बिरामीलाई हाल हेलिकोप्टरबाट आपतकालिन उद्धार गर्नुपर्ने बाध्यता छ। यसका लागि नेपाली सेनाले काठमाडौंबाट हेलिकोप्टर ल्याएर उद्धार गर्दै आएको थियो। अब यो समस्या टरेको भन्दै सेनाले कर्णालीमा आकस्मिक उद्धारका काम गर्न सुर्खेतमा रहेको एयर वेशमा दुई वटा हेलिकोप्टर तयारी हालतमा राखिएको जनाएको हो। वीरेन्द्रनगरस्थित एयरपोर्टमा रहेको सेनाको ब्यारेकमा निर्माण भएको एयर वेश सेवाको मंगलवार प्रधानसेनापति पूर्णचन्द्र थापाले उद्घाटन गरेका हुन्। सुर्खेतमा एयर वेश संचालनमा आएसँगै अब कर्णालीमा गर्भवतीको उद्धारमा पनि छिटो र सहज हुने सेनाको भनाइ छ। काठमाण्डौबाट हेलिकोप्टर मगाउँन्जेल गाउँमा सुत्केरी र दुर्घटनामा परेकाहरुको ज्यान जाने गरेको भन्दै सेनाले अब तत्कालै उद्धार सम्भव हुने जनाएको हो। आकस्मिक उद्धार र राहतका लागि सुर्खेतमा रहेको एयर वेशमा हाल एमआई१७ सहित दुई वटा हेलिकोप्टर नियमित रुपमा उपलब्ध रहने छन्। यस्तै अबको १० वर्षभित्र हवाई साधन थप गरी उद्धार र राहतको कामलाई थप प्रभावकारी बनाउने योजना सेनाको छ। सुरक्षित हवाई सेवा विस्तार गर्नका लागि अहिले एयर वेशमा ह्याङ्गर निर्माणको काम थालनी भइसकेको छ। एयर वेश संचालनको उद्घाटन गर्दै प्रधानसेनापति थापाले अब दुर्गमका सुत्केरीको उद्धारमा सहज हुने बताए। साथै सुर्खेतमा स्थापना भएको पश्चिम एयर वेशले कर्णाली र सुदुरपश्चिम क्षेत्रमा पनि सेवा उपलब्ध गराउने उनको भनाइ छ। हवाई सेवालाई पश्चिम क्षेत्रमा पनि विस्तार गरिएको भन्दै सैनिक जनसम्पर्क निर्देशनालयले सुर्खेतमा स्थापना भएको एयर वेशले कर्णालीका नागरिकलाई राहत पुग्ने जनाएको छ। यस्तै आकस्मिक उद्धार र राहतमा अब तत्कालै हेलिकोप्टर उपलब्ध हुने भन्दै निर्देशनालयले उद्धारमा लागत खर्च पनि कम लाग्ने जनाएको हो। काठमाण्डौंबाट आउँदा बढी लागत लाग्ने गरेको भन्दै अब सुर्खेतमै हेलिकोप्टर उपलब्ध हुने भएकाले भाडा कम लाग्ने सेनाको भनाइ छ।
नक्कली सर्टिफिकेट बनाएको आरोपमा सईविरुद्ध मुद्दा,"काठमाडौं : जिल्ला प्रहरी कार्यालय कपिलवस्तुका प्रहरी नायव निरीक्षक (सई) सुरेशबहादुर थापाविरुद्ध मुद्दा दायर गरिएको छ। बढुवा हुनका लागि नक्कली शैक्षिक प्रमाणपत्र पेश गरेको आरोपमा सई थापाविरुद्ध अख्तियार अनुसन्धान आयोगले विशेष अदालतमा मुद्दा दायर गरेको हो। अनुसन्धान हुँदा निजले माध्यामिक शिक्षा परिषद्, क्षेत्रीय कार्यालय, वाराणसी, भारतबाट प्राप्त इन्टरमिडिएट तहको झुट्टा शैक्षिक योग्यताको प्रमाणपत्र प्रहरी सहायक निरीक्षकको पदमा बढुवा हुनु अगावै बुझाएको देखियो, अख्तियारद्वारा जारी प्रेस विज्ञाप्तिमा भनिएको छ। सई थापाविरुद्ध भ्रष्टाचार निवारण ऐन बमोजिम जरिवाना र कैद सजाय मागदाबी गरी अदालतमा आरोपत्र दायर गरिएको अख्तियारकाे विज्ञाप्तिमा उल्लेख गरिएकाे छ।"
रवि लामिछाने उच्च अदालतमा,"काठमाडौं : टेलिभिजन प्रस्तोता रवि लामिछाने उच्च अदालत पुगेका छन्। चितवन जिल्ला अदालतको आदेश बदर गरिपाउँ भन्दै लामिछाने उच्च अदालतमा पाटन, हेटौंडा इजलासमा पुगेका हुन् । उनले अदालत पुगेर मंगलबार निवेदन दर्ता गरे । फौजदारी कार्यविधि संहिता २०७४ को दफा ७३ क बमोजिम साधारण तारेखमा मुद्दा कायम गरिपाउँ भन्दै लामिछानेले निवेदन दर्ता गरेको अदालतका रजिष्ट्रार केशर अर्यालले जानकारी दिए। अर्यालका अनुसार यो निवेदनमाथि बुधबार नै बहस हुनेछ। रवि लामिछानेविरुद्ध काठमाडौंमा पुडासैनी पत्नीको किटानी जाहेरी रवि लामिछानेलाई अदालतमा उपस्थित गराइयो, थपिएला त म्याद ? रवि लामिछानेलाई थप ५ दिन थुनामा राख्न अदालतको आदेश संसदमा रवि लामिछानेको प्रसंग जोड्दै सांसदले सुनाए वेदको कथा (भिडियोसहित ) प्रहरी महानिरीक्षक खनालले चितवन पुगेर भेटे रवि लामिछानेलाई रवि लामिछानेसहित तीनविरुद्ध आत्महत्या दुरुत्साहन मुद्दा दर्ता रवि लामिछानेको बयान सोमबार : आज अस्मिताको मात्र रवि लामिछानेको बयान आज, चितवनमा निषेधाज्ञा रवि लामिछाने र युवराज कँडेलको बयान सकियो, थुनछेक बहस हुँदै रवि लामिछाने पाँच लाख धरौटीमा रिहा उनीहरुविरुद्ध पत्रकार शालिकराम पुडासैनीको आत्महत्याका लागि दुरुत्साहन गरेको अभियोगसहित चितवन जिल्ला अदालतमा मुद्दा दायर भएको थियो। चितवन र काठमाडौं प्रहरीको संयुक्त टोलीले साउन ३० गते काठमाडौंबाट रविसहित तीनजना पक्राउ गरेको थियो। रवि र युवराज ३० गते साँझ पानीपोखरीस्थित न्युज २४ टेलिभिजनको कार्यालयबाट पक्राउ परेका थिए भने अस्मिता कार्की भने सोही दिन दिउँसो राजधानीबाटै पक्राउ परेकी थिइन् । लामिछाने न्युज २४ टेलिभिजनबाट प्रसारण हुने सिधा कुरा जनतासँग कार्यक्रमका संयोजक हुन्। चितवन जिल्ला अदालतले भदौ ३ गते लामिछानेलाई छानबिनका लागि ५ दिन म्याद थप गरेको थियो । चितवन जिल्ला अदालतका न्यायाधीश हेमन्त रावलको इजलासले गत भदौ ९ गते लामिछाने र युवराज कँडेललाई धरौटीमा रिहा गरेको थियो। लामिछानेलाई ५ लाख र कडेँललाई तीन लाख धराैटी मागेकाे थियो । अस्मिता भने साधारण तारेखमा रिहा भएकी छन् ।"
अरनीको राजमार्ग,वर्षाको कारण भत्किएको अरनिको राजमार्ग अन्तर्गत ५४ किलोमा बाटो निर्माण गरिदै। तस्बिर : देवराज सुवेदी
बहुभाषिक परिवेशमा साक्षरता : उत्कृष्ट पाँच तस्बिर,"काठमाडौं : नेपाल बहुभाषिक परिवेशमा साक्षरता अभिवृद्धि फोटो प्रतियोगितामा वीरगंजका पंकज श्रेष्ठले खिचेको फरक क्षमता नामक तस्बिर पहिलो भएको छ। युनेस्को नेपाल र मानव स्रोत विकास केन्द्रको सहकार्यमा फोटोपत्रकार क्लबद्वारा आयोजित यो प्रतियोगितामा अटिजमका विद्यार्थी पढाउँदै गरेको तस्बिर पहिलो भएको हो। यसैगरी सुनिता डंगोलले खिचेको तस्बिर दोस्रो भएको छ। डंगोलको तस्बिरले जिवित देवीका रुपमा पुजिने कुमारीलाई पढाउँदै गरेको अवस्थालाई वर्णन गर्छ। संकेतिक भाषा प्रयोग गरेको अवस्थालाई वर्णन गर्ने अनिश रेग्मीको तस्बिरले तेस्रो स्थान प्राप्त गरेको छ। त्यस्तै सुजन श्रेष्ठ र प्रतिक गुरुङको तस्बिरले सान्तवना पुरस्कार प्राप्त गर्न सफल भएका छन्। प्रतियोगिताका लागि देशभरबाट १ सय ८२ फोटोग्राफरका ६ सय ३६ तस्बिर प्राप्त भएका थिए। निर्णायक चरणबाट विजेतासहित उत्कृष्ट ५४ वटा तस्बिरहरु छानिएका छन्। देशभरबाट प्राप्त तस्बिरहरुले देशको वर्तमान शिक्षाको स्थिति, विद्यार्थी, स्कुल र शिक्षकबीचको सम्बन्ध झल्काउँछन्। पहिलो भएको तस्बिरले ७० हजार रुपैयाँ पुरस्कार पाउने छ। त्यस्तै उपविजेताले ५५ हजार र तेस्रो हुनेले ४० हजार रुपैयाँ पाउँने छ। त्यसैगरी अन्य दुई सान्त्वना विजेता तस्बिरले २५ हजार रुपैयाँ प्राप्त गर्नेछन्। विजेताहरुलाई यही भदौ २२ गते अन्तर्राष्ट्रिय साक्षरता दिवसको अवसरमा प्रज्ञा भवन कमलादीमा आयोजना हुने कार्यक्रममा पुरस्कार प्रदान गरिनेछ। विजेता सहित उत्कृष्ट फोटोहरुको प्रर्दशनी भदौ २२ गतेदेखि २८ गतेसम्म नेपाल आर्ट काउन्सिल (नेपाल कला परिषद ) बबरमहलमा गरिने फोटोपत्रकार क्लबले जानकारी दिएको छ। क्रमश: पहिलो, दाेस्रो, तेस्राे र सान्तवना पुरस्कार प्राप्त तस्बिरहरु :वीरगंजका पंकज श्रेष्ठले खिचेको फरक क्षमता नामक तस्बिर सुनिता डंगोलले खिचेको तस्बिर। संकेतिक भाषा प्रयोग गरेको अवस्थालाई वर्णन गर्ने अनिश रेग्मीको तस्बिर प्रतिक गुरुङको तस्बिर सुजन श्रेष्ठको तस्बिर"
तस्करीको नयाँ तरिका : सिलिण्डरभित्र लागुऔषध !,"राजविराज : हरितालिका तीज र गणेश चतुर्थीका कारण बजार खचाखच भरिएको थियो। पूजाका लागि महादेव मन्दिर जाने ब्रतालु र विभिन्न पूजाका समाग्री लिएर आआफ्नो घर जानेको भीडले बजारमा ओहोरदोहोर गर्नेको संख्या बाक्लो थियो। राजविराज नगरपालिका १६ स्थित बागेश्वरी मन्दिरको बाटो हुँदै बजार प्रवेश गरिरहेको मोटरसाइकललाई सादा पोशाकका प्रहरीले रोकेर खानतलासी गरे। मोटरसाइकल चालक राजगढ गाउँपालिका ६ का ३८ वर्षीय अशोक यादवले खाली ग्यास सिलण्डिर मात्रै भएको बताए। घरमा पूजाका सामग्री तयार गर्नका लागि आवश्यक परेको ग्यास लिन बजार आएको भन्दै थिए, उनी। प्रहरीले शंका लागि ग्यास सिलिण्डर ओल्टोकोल्टो पारी हेरे। ग्यास सिलिण्डरको पिंधमा प्वाल देखेपछि प्रहरी आश्चर्यमा परे। ग्यास सिलिण्डरको पिँधमा रहेको प्वाल खोलियो। त्यसपछि थाहा भयो, सिलिण्डरभित्र त अवैध लागुऔषध पो रहेछ। एकछिन अघिसम्म खाली सिलिण्डर हो भन्ने यादव तर्सिए। उनी उम्कन खोजे तर प्रहरीहरुले उनलाई नियन्त्रणमा लिए। सप्तरीका प्रहरीले तस्करीको नयाँ तरिका थाहा पाए। घरमा खाना बनाउनका लागि भन्दै गाउँगाउँबाट खाली सिलिण्डर ल्याउने र बजारबाट भरिएको ग्यास सिलिण्डर लैजाने गरिन्छ। ग्यास सिलिण्डरलाई सूक्ष्म ढंगले चेकजाँच गरिदैन। यसपाली भने सिलिण्डरको पिँधभित्र लुकाई ल्याएको लागुऔषध फेला परेको छ। सिलिण्डरको पिँध काटेर बनाइएको प्वालभित्र लागुऔषध ल्याउने यादव भरिया हुन् वा तस्कर हुन् भन्ने खुलेको छैन। यो विषयमा अनुसन्धान सुरु भएको प्रहरीको भनाइ छ। डीएसपी मकेन्द्रकुमार मिश्रका अनुसार यादवले भारतबाट अवैध लागुऔषध कुन तरिकाले सीमा नाका हुँदै बजार भित्र्याउँछन् र बेच्ने गर्दछन् खोजीको विषय बनेको बताए। सिलिण्डरभित्र लुकाई छिपाई अवैध रूपमा ल्याएको एक सय मिली लिटरको एक सय ४० बोतल डाइलेक्स डिसीसिरप लागुऔषध फेला परेको छ। बरामद गरिएको लागुऔषधसहित यादवलाई जिल्ला प्रहरी कार्यालयले मंगलबार पत्रकार सम्मेलन गरी सार्वजानिक गरेको हो। यादवलाई लागुऔषध ओसारपसार मुद्दामा कारवाही थालिएको डीएसपी मिश्रले बताए।"
म्याग्दीमा जिप दुर्घटना चार घाइते,"बेनी : म्याग्दीको रघुगंगा गाउँपालिका३ बरखर्कमा मंगलबार दिउँसो बोलेरो जिप दुर्घटना हुँदा जलविद्युत आयोजनाका इञ्जिनियरसहित चार जना घाइते भएका छन्। राहुघाट जलविद्युत आयोजनाको अडिट नम्बर २ को सुरुङबाट क्याम्पतर्फ जाँदै गरेको ग ३ च २२७ नम्बरको जिप दुर्घटना भएको हो। मंगला गाउँपालिका५ अर्मनका ओमबहादुर पुन र सर्वेयर बुद्धिसागर न्यौपानेलाई थप उपचारका लागि एयर डाइनेस्टिको हेलिकप्टरमार्फत् काठमाडौं लगिएको बेनी अस्पतालका सूचना अधिकारी प्रकाश सुवेदीले जानकारी दिए। उनका अनुसार सिभिल इन्जिनियर विसन घिसिङ र शैलेस शाक्यलाई पनि काठमाडौंको मेडिसिटी अस्पताल रिफर गर्ने तयारी भएको छ। आयोजनाले भाडामा लिएको जिप सडकबाट करिब ३ सय मिटर तल खसेको थियो। दुर्घटनाको बारेमा अनुसन्धान भइरहेको प्रहरीले जनाएको छ। घाइतेको स्थानीयबासी, जनप्रतिनिधि, कर्मचारी र प्रहरीले उद्धार गरका थिए। नेपाल विद्युत प्राधिकरणको सहायक कम्पनी रघुगंगा हाइड्रो लिमिटेडले ४० मेगावाट क्षमताको राहुघाट जलविद्युत आयोजना निर्माण गरिरहेको छ।"
ऋषेश्वर महादेवमा ऋषि पञ्चमी मेला (तस्बिर),काठमडौं : राजधानीको टेकुस्थित ऋषेश्वर महादेव मन्दिरमा ऋषि पञ्चमी मेला लागेको छ। भाद्र शुक्ल तृतीयाका दिन सुखद दाम्पत्य जीवन तथा सुखशान्तिको कामना गरेका व्रतालुले चतुर्थीका दिन जीवनमा बिघ्न नआओस् भनी कामना गर्न गणेश पूजा गर्ने विधान गणेश पुराणमा उल्लेख छ। तीज व्रतको पारायण मंगलबार बिहान भएको छ। भाद्र शुक्ल तृतीया र चतुर्थीका दिन पर्ने पर्व विधिपूर्वक समापन गरेका महिला भक्तजनले भने स्नान गरी ऋषि पञ्चमीको कर्म गर्न थालेका छन्। व्रत समापनका दिन मङ्गलबार परेकाले पनि गणेश मन्दिरमा भक्तजनको भीड देखियो। मङ्गल चतुर्थी पर्व नपरेका बेला पनि मङ्गलबार सबै गणेश मन्दिरमा भक्तजनको भीड लाग्ने गर्छ। तस्बिर : सुनिता डंगोल
लोक स्टारमा अब टपटेनको प्रतिस्पर्धा,"काठमाडौं : रियालिटी शो आइएमइनेपाल लोक स्टारमा अब टपटेनका लागि सांगितिक प्रतिस्पर्धा हुने भएको छ। यस रियालिटी शोमा कुल ३६ शृंखला निर्माण गरिनेछ। आफ्नै मौलिक संगीतलाई अन्र्तराष्ट्रिय ढाँचामा ढाली नेपाली ब्राण्डमा बनेको यस शोमा करिब १० करोड रुपैंया लागत रहेको छ। ७ प्रदेशका मुख्य सहरहरु धनगढी , सुर्खेत , बुटवल , जनकपुर , इटहरी , पोखरा र काठमाडौंमा आयोजना गरिएको ओपन अडिशनमा हरेक सहरबाट ५० प्रतियोगी छनोट गरी कूल ३५० जना प्रतिस्पर्धीहरु छनोट भएका थिए। छनोट भएका ३५० प्रतिस्पर्धीमध्ये १०९ जनाल निर्णायक अडिशन प्रवेश गरे। निर्णायकहरुले एपिसोड ९ मा शीर्ष २५ प्रतिस्पर्धीहरु छनोट गरेका थिए। एपिसोड ११ मा शीर्ष २५ मध्ये २० जना भोटिङ राउन्डबाट छनोट भएका थिए। यस कार्यक्रमको एपिसोड १३ टपमा १६ छनोट भएका थिए, एपिसोड १५ मा २ जना बाहिरिएका थिए भने एपिसोड १७ मा थप २ प्रतिस्पर्धीहरु बाहिरिएका थिए। एपिसोड १८ सम्म कुल १२ प्रतिस्पर्धीहरुको यात्रा सफल रह्यो। भोटिङ राउन्डबाट छनोट हुँदै एपिसोड २० मा टप ११ बाट प्रतिस्पर्धी भीम नेपाली बाहिरिएका छन्। टपटेनमा बिनोद दनुवार (उदयपुर) , चेतन गोतामे (स्याङजा) , दीपेन्द्र राइ (भोजपुर) , मुना अर्याल (चितवन) , पबिन्द्र सुनार (बाजुरा) , प्रभुराज पाण्डे (बाजुरा) , रामकुमार नेपाली (रामेछाप) , रविराज शाह (सर्लाही ),शनि विश्वकर्मा (रोल्पा) र सुशिल आचार्य (अर्घाखाँची) रहेका छन्। प्रत्येक बिहीबार र शुक्रबार बेलुकी ८:३० बजे एपीवान एचडी र डिशहोम रमाइलोमा प्रसारण भइरहेको आइएमइनेपाल लोक स्टारको प्रथम पुरस्कार ५० लाख, द्वितीय पुरस्कार २५ लाख रहेको छ भने तृतीय पुरस्कार१० लाख रहेको छ। साथै तीनै विजेताहरुलाई एल्बमको कन्ट्रयाक्टको व्यवस्था पनि रहेको छ। कार्यक्रमका निर्णायकहरु सुनिता दुलाल, जयनन्द लामा, रामजि खाँड र बिबि अनुरागी रहेका छन्।"
सिंगापुरमा उपचाररत प्रधानमन्त्रीसँग दोस्रो पटक मन्त्रीको छलफल,"काठमाडौं : सिंगापुरमा उपचाररत प्रधानमन्त्री केपी शर्मा ओलीसँग मन्त्रिपरिषद्का सदस्यले दोस्रो पटक गफगाफ गरेका छन्। प्रधानमन्त्रीका मुख्य राजनीतिक सल्लाहकार विष्णु रिमालका अनुसार मन्त्रिपरिषद्का सदस्यले टेलिप्रिजेन्स प्रविधिमार्फत दोस्रो पटक प्रधामन्त्री ओलीसँग गफगाफ गरेका हुन्। उनले प्रधानमन्त्रीसँग सरकारका कामबारे छलफल भएको जानकारी दिए । कुराकानीमा प्रधानमन्त्रीले आफ्नो स्वास्थ्य ठीक भएको जानकारी गराएका छन्। यताबाट मन्त्रिपरिषद् सदस्यले सरकारका कामबारे जानकारी गराएका छन्। सम्माननीय प्रम केपी शर्मा ओलीले सिंगापुरबाट टेलिप्रिजेन्स प्रविधिमार्फत आज दोस्रो चोटी आफ्नो क्याविनेटका सदस्यहरूसँग सरकारका कामको बारेमा छलफल गर्नुभयो, रिमालले ट्विटमा लेखेका छन्। यसअघि प्रधानमन्त्री ओलीले पहिलो पटक भदौ ९ गते मन्त्रिपरिषद् सदस्यसँग टेलिप्रिजेन्स प्रविधिमार्फत् कुराकानी गरेका थिए। भदौ ९ को भिडियो कन्फरेन्स विवादमा तानिएको थियो। सुरुमा भिडियो कन्फरेन्सबाटै प्रधानमन्त्रीले मन्त्रिपरिषद बैठकको अध्यक्षता गरेको खबरले चर्चा पाएपछि यो विषय विवादमा तानिएको थियो। यस विषयमा अन्नपूर्णसँग कुरा गर्दै नेकपा महासचिव विष्णु पौडेलले त्यो भिडियो संवादमात्र भएको बताएका थिए। यो विषयमा सही सूचना सम्प्रेषण नभएको हो कि झैं लाग्छ। त्यो त मन्त्रिपरिषद्को बैठक नभएर प्रधानमन्त्री, कार्यवाहक प्रधानमन्त्री तथा मन्त्रीहरूको भिडियो संवाद थियो, अन्नपूर्णसँगको विशेष कुराकानीमा पौडेलले भनेका थिए, प्रधानमन्त्रीले मन्त्रीहरूसँग अपडेट लिनुभएको हो। बिहीबार प्रतिनिधिसभाको बैठकमा सार्वजनिक महत्वको विषयमा बोल्दै सरकारका प्रवक्ता एवम् सञ्चार तथा सूचना प्रविधिमन्त्री गोकुल बाँस्कोटालेसमेत सिंगापुरमा उपचार गराइरहेका प्रधानमन्त्री केपी शर्मा ओलीसँग भिडियो कन्फ्रेन्स मात्रै भएको दाबी गरेका थिए। उनले त्यो संवाद मन्त्रिपरिषद् नभएर हाइ हेल्लो मात्र भएको प्रष्ट पारे। उनले यो विषयमा भ्रम फैलाउनुपर्ने आवश्यकता नभएको भन्दै मिडियाप्रति आक्रोश व्यक्त गरेका थिए। यहाँ कुनै सुरक्षाको प्रश्न छैन। हामी आफैँ पनि व्यक्तिगत रुपमा भिडियो कन्फरेन्स गर्न सक्छौँ। तर, यहाँ प्रधानमन्त्रीले मन्त्रीसँग कुरै गर्नु हुँदैन भनेजस्तो गरियो, उनले संसदमा भनेका थिए, प्रधानमन्त्रीको देशभक्तिको आस्थामाथि नै प्रश्न उठाउने काम भएको छ। यो ठिक छैन। भदौ ९ गते ओलीको अफिसियल ट्विटमा भने भिडियो कन्फरेन्सबाट मन्त्रिपरिषद् बैठक भनेर लेखिएको थियो। प्रविधि र प्राविधिकलाई धन्यवाद दिन चाहन्छु। आज पहिलो चोटी सिंगापुरबाट टेलिप्रिजेन्समार्फ़त मन्त्रिपरिषदको बैठक बस्न सकियो, प्रधानमन्त्रीको ट्विटमा लेखिएको थियो, मन्त्रिपरिषदका सबै सहभागी साथीहरूलाई धन्यवाद। प्रधानमन्त्री तथा मन्त्रिपरिषद सचिवालयका सबै सहयोगीहरूलाई धन्यवाद।"
"धनगढीमा साँघुरो बसपार्क : हरायो, नयाँ बनाउने योजना","धनगढी : साघुँरो बसपार्क छ धनगढीमा। जसको कारण गाडीहरु यत्रतत्र छरिएका छन्। धनगढी उपमहानगर४ मा रहेको बसपार्कका लागि विकल्प खोजिए पनि निर्माण हुन सकेको छैन। सार्वजनिक जमिन नहुँदा नयाँ बसपार्क निर्माण गर्न नसकेको उपमहानगरले बताउँदै आएको छ। साविकको धनगढी नगरपालिका हुँदा नै बसपार्क बनाउने योजना बनाए पनि अहिलेसम्म जमिनसमेत भेटिएको छैन। ४ दशक अगाडि ५० बसका लागि बनाईएको धनगढी बसपार्कको क्षमता बढाउन नसक्दा व्यवस्थित हुन सकेको छैन। वर्षेनी धनगढीमा सवारी चाप बढ्दै गएको छ। मुख्य बजारमै बसपार्क हुँदा ट्राफिक जामको समस्या समेत हुन गरेको छ। उपमहानगरका इन्जिनियर दिजराज भट्टले ५० वटा बसको क्षमताका लागि बनाइएको बसपार्कमा जसोतसो ७० वटा बस पार्किङ गर्न सकिने अवस्थामा रहेको बताए। धनगढीमा नयाँ बसपार्क बनाउने योजना ४ दशक पहिलेको योजना हो उनले भने,बसपार्क बनाउने खालको जमिन कतै पनि भेटिएको छैन। बसपार्कका लागि राजमार्ग नजिक र बजार भन्दा अलि टाढा ५ विगाह जमिन आवश्यक भएको उनले जानकारी दिए। टर्मिनल भवन, शौचालय, सुरक्षा भवन, यात्रु प्रतिक्षालय, ग्रिनपार्क, घण्टाघर, पेट्रोल पम्प, डिजिटल सूचना बोर्ड, व्यावसायिक कक्ष, टिकट काउन्टर, सौर्य बत्ती, लकर रुम र गाडी स्टाफका लागि आराम गृह लगायत संरचना सहितको व्यवस्थित बसपार्कको आवश्यकता देखिएको इन्जिनीर भट्टको भनाई छ। नयाँ बन्ने बसपार्कमा रुट अनुसार बस पार्किङको व्यवस्था हुन आवश्यक छ भने साना र ठुला सवारीको छुट्टाछुट्टै पार्किङको व्यवस्थापन सहितको बसपार्क आवश्यक देखिएको उनले बताए। धनगढीमा सुदूरपश्चिम यातायातका मात्रै ६०० बस छन भने कैलालीमै रहेका थप तीन वटा समितिका बस जोडेर १ हजार बस पुग्छन्। मुलुकका विभिन्न जिल्लाबाट आवतजावत गर्ने विभिन्न समितिका बसहरु जोडेर दैनिक १५ सयको हाराहारीमा बसहरु धनगढीमा ओहोरदोहोर गर्ने गर्दछन्। बसको संङख्या बढ्दै गएकाले दिर्घकालिन सोचका साथ व्यवस्थित रुपमा बसपार्क बनाउन आवश्यकता महसुस भएको उपमहानगर प्रमुख नृपबहादुर वडको भनाई छ। नयाँ बसपार्क बनाउनका लागि उपमहानसँग योजना छ, उनले भने,सार्वजनिक जमिन नहुँदा समस्या भएको हो । जग्गा किनेर भएपनि नयाँ बसपार्क निर्माण प्रक्रिया अगाडि बढाउने उनले दाबी छ। एक वर्ष अगाडि धनगढी उपमहानगरपालिकाले बोराडाँडीमा सेनाले घेराबार गरेको जग्गामा अनुमती बिना नै बसपार्क बनाउन खोज्दा विवाद भएको थियो। त्यसपछि उपमहानगरले नयाँ बसपार्क बनाउने विषयमा छलफल समेत गर्न छोडेको छ। उपमहानरका अनुसार धनगढी उपमहानगर भित्र विभिन्न व्यक्तिहरु बसोबास गरीरहेको ऐलानी जमिन नै १४ सय विगाह छ। तर, त्यो जमिनमा सार्वजनिक संरचना बनाउने खालको छैन्। सहर भन्दा धेरै टाढा र धेरै ठाउँमा बस्ती बसेका छन्।"
मोरङमा बर्डफ्लु,"विराटनगर : मोरङको कानेपोखरी क्षेत्रका घरपालुवा पंक्षीमा बर्डफ्लुको संक्रमण फेला परेको छ । सुरुवातमा कानेपोखरी ३ हरकपुरको यसोधरा कृषि फर्ममा पलिएका हाँस, टर्की, स्थानीय कुखुरा र बट्टाइमा बर्डफ्लुको संक्रमण देखिएको पशु ज्ञान केन्द्र मोरङका प्रमुख सुशील अधिकारीले बताए । बिहीबार यस फर्ममा रहेका केही कुखुरा मरेपछि पशु प्रयोगशाला विराटनगर र केन्द्रीय पशु प्रयोगशाला त्रिपुरेश्वरमा नमुना परीक्षण गरिएको थियो । नमुना परीक्षणपछि बर्डफ्लु पुष्टि भएको प्रमुख अधिकारीले बताए । बर्डफ्लु पुष्टि भएसँगै सोमबार फर्ममा पालिएका २ सय २२ पंक्षीका साथै १५ क्विन्टल कुखुराको दानाको कच्चा पर्दाथ र ४ मन दाना पनि नष्ट गरिएको छ । रोगको संक्रमण फैलिएको स्थानमा सिल गरिने पशु ज्ञान केन्द्र मोरङले जनाएको छ । फर्मका संचालक प्रसाद मिश्रका अनुसार २ दिनअघि नै सो फर्मका २ सयभन्दा बढी कुखुरा मरेका थिए ।"
पिटरले ठक्कर दिँदा दुई घाइते,ओखलढुंगा : टिपरले मोटरसाइकललाई ठक्कर दिँदा मानेभञ्ज्याङ गाउँपालिकामा दुईजना घाइते भएका छन् । मंगलबार दिउँसो साढे १२ बजे मानेभञ्ज्याङ ५ को जेरुङ गाउँमा बा ५ ख १२३ नम्बरको टिपरले ठक्कर दिँदा मोटरसाइलमा सवार मानेभञ्ज्याङ ६ का ३० वर्षीय एबिराज राई र सोही ठाउँका वर्षीय २६ का ब्रितम राई घाइते भएका हुन्। घाइतेमध्ये एबिराजको अवस्था गम्भीर रहेकाले थप उपचारको लागि काठमाडौं पठाइएको छ। उनको टाउको र खुट्टामा चोट छ। सामान्य उपचारपछि उनलाई सिम्रिक एयरको हेलिकप्टरमार्फत् काठमाडौं पठाइएको हो। जिल्ला प्रहरी कार्यालय ओखलढुंगाका प्रहरी निरीक्षक राजीव श्रेष्ठका अनुसार चालकलाई नियन्त्रणमा लिएर अनुसन्धान सुरु भएको छ।
जापानमा रोजगारी : कात्तिकमा परीक्षा,"काठमाडौं : जापान सरकारले औपचारिक रुपमा आप्रवासी कामदार भित्र्याउने प्रक्रिया सुरु गरेको छ। जापान सरकारले यसअघि नै विभिन्न १४ क्षेत्रमा नेपाललगायत नौ देशबाट विदेशी कामदार भित्र्याउने घोषणा गरेको थियो। पहिलो चरणमा जापानले केयर गिभरमा कामदार लैजाने तयारी गरेको हो। जापानमा रोजगारीका लागि योग्य हुन जापानी भाषा तथा सीप परीक्षा उतीर्ण गर्नुपर्ने छ। स्पेसिफाइड स्किल्ड वर्कश अन्तर्गत जापानमा नर्सिङ केयर गिभरमा जान चाहनेले नर्सिङ केयर र जापानी भाषा परीक्षा उतीर्ण गर्नुपर्ने जापानको स्वास्थ्य, श्रम तथा कल्याण मन्त्रालयले जनाएको छ। नर्सिङ केयर गिभरमा जापान जान चाहनेले नर्सिङ केयर स्किल इभ्यालुएसन टेस्ट अन्तर्गत ६० मिनेटमा ४५ वटा प्रश्नको लिखित उत्तर दिनुपर्नेछ। जसमा फन्डामेल्टल अफ केयरको १०, मेकानिज्म अफ द माइन्ड एण्ड बडी को ६, कम्युनिकेशन स्किल को ४, फिजिकल केयर को २० र प्रयोगात्मक अभ्यास अन्तर्गत पाँच वटा प्रश्नको उत्तर दिनुपर्नेछ। प्रयोगात्मक परीक्षा कम्प्युटर प्रणाली (सिबिटी) माध्यमबाट दिनुपर्नेछ। यसैगरी परीक्षार्थीले नर्सिङ केयर जापानीज ल्याङ्ग्वेज इभ्यालुएसन टेस्ट अन्तर्गत ३० मिनेटमा १५ वटा प्रश्नको उत्तर दिनुपर्नेछ। जसमा टेक्निकल टम्र्स अफ केयर ५, कम्युनिकेशन अफ केयर ५ र डकुमेन्ट अफ केयरको ५ गरी १५ अङ्कको भाषा परीक्षा दिनुपर्नेछ। भाषा र सीप परीक्षाका लागि एक हजार जापानी येन दस्तुर बुझाउनुपर्ने उल्लेख गरिएको छ। परीक्षा सम्पन्न भएको एक महीनापछि नतिजा सार्वजनिक हुनेछ। कम्तीमा ६० प्रतिशत अङ्क प्राप्त गर्ने परीक्षामा उतीर्ण हुने जापानी श्रम मन्त्रालयले जनाएको छ। कात्तिक १० देखि १२, १९ देखि २१ र २६ देखि २८ गतेसम्म परीक्षा सञ्चालन हुनेछ। परीक्षाका लागि कसरी आवेदन गर्ने भन्ने बारेमा आगामी असोज १५ गतेभित्र जानकारी दिइने बताइएको छ। नेपाल सरकार र जापान सरकारबीच गत चैत ११ गते नेपाली श्रमिक पठाउने सम्बन्धी सहयोग समझदारी (एमओसी)मा हस्ताक्षर भएको थियो। जापानले १४ वटा कार्यक्षेत्रमा विदेशी श्रमिक भित्र्याउने नीति अख्तियार गरेको छ। जापानले कृषि, नर्सिङ केयर, सवारी सधान मर्मतसम्भार, खाद्य सेवा उद्योग, निर्माण उद्योग, खाद्य पदार्थ र पेय पदार्थको उत्पादन, आवास उद्योग, मेशिनरी पार्ट उद्योग, माछा मार्ने र माछापालन उद्योग, औद्योगिक उपकरण उद्योग, इलेक्ट्रिक, इलेक्ट्रोनिक्स र सूचना प्रविधि उद्योग, बिल्डिङ सरसफाइ व्यवस्थापन, जहाज र जहाज पाटपूर्जा उद्योग एवं हवाई उद्योगमा श्रमिक लिने जनाएको छ। नेपाली श्रमिकलाई १४ वटै कार्यक्षेत्रमा खुला गरिएको भए तापनि कुन कुन क्षेत्रमा के कति सङ्ख्यामा नेपाली श्रमिकको माग हुने हो भन्ने विषय निश्चत हुनु बाँकी रहेको श्रम मन्त्रालयले जनाएको छ।रासस"
तीज नुहाउन जाँदा नदीमा हराएका ३ जनाको शव भेटियो,"कपिलवस्तु : तीजमा सोमबार बिहान नदीमा नुहाउन जाँदा डुबेर बेपत्ता भएका ३ महिलाहरुको शव मंगलबार फेला परेको छ । शुद्दोधन गाउँपालिका वडा नं ६ का १५ वर्षीय तारा कोहार, ८ वर्षीय खुश्बु रैदास र २५ वर्षीय तारामति कोहार नदीमा डुबेर सोमबारदेखि बेपत्ता भएका थिए । प्रहरी नायब उपरीक्षक सुनिलकुमार मल्लका अनुसार १५ वर्षीय तारा कोहारको शव डुबेको स्थान नजिकै नदी किनारमा आज बिहान फेला परेको छ । ८ वर्षीय खुब्बु रैदास र २५ वर्षीय तारामति कोहारको शब आज दिउँसो डुबेको स्थान सन्तघाटबाट करिब ५ सय मीटर दक्षिण मलखोरियामा नदीमा तैरिएको अवस्थामा फेला परेको प्रहरी नायब उपरीक्षक मल्लले बताए । उनीहरु तीजको अवसरमा गाउँ नजिकैको वेथी नदीको सन्तघाटमा स्नान गर्न गएका थिए । नदीमा स्नान गर्ने क्रममा डुबेका ५ जना मध्ये अन्य २ जना महिलालाई स्थानीय युवाहरुले तानेर निकालेको बाँकी ३ जना नदीमै डुबेको स्थानीयले बताए । नदीबाट निकालिएको शवलाई कानुनी प्रक्रिया पुरा गरी परिवारजनलाई बुझाइने प्रहरीले जनाएको छ । गोपाल भण्डारी"
"सुदूरपश्चिममा स्क्रब टाइफसको संक्रमण, १० दिनमा २७ बिरामी","ललित बोहरा डडेल्धुरा : सुदूरपश्चिमका पहाडी जिल्लामा स्क्रब टाइफस रोगको संक्रमण देखिएको छ। डडेल्धुरा अस्पतालले १० दिनमा १२० जनालाई चेकजाँच गर्दा २७ जनामा स्क्रब टाइफस रोगको संक्रमण देखापरेको जनाएको छ। डडेल्धुरा अस्पतालका प्रयोगशाला प्रमुख इश्वरीप्रसाद भुषालले भदौ ५ गतेदेखि १५ गतेसम्म १२८ जना ज्वरोको उपचारमा आएका मध्ये २७ जनामा स्क्रब टाइफस देखिएको बताए। २७ जनामा स्क्रब टाइफसको संक्रमण देखिएको छ, प्रयोगशाला प्रमुख भुषाले भने। डडेल्धुरा अस्पतालमा डडेल्धुरा, बझाङ, बैतडी, डोटी र दार्चुलाका बिरामी आउने गरेका छन्। उनले स्क्रब टाइफसका बिरामी डडेल्धुराका मात्र भएर अन्य जिल्लाका पनि रहेको बताए। स्क्रब टाइफस मानिसबाट मानिसमा सर्ने रोग हो। स्क्रब टाइफस रोग लागेमा ज्वरो आउने, मांसपेसी, दुख्ने अत्यधिक टाउको दुख्ने, पसिना आउने, खोकी लाग्ने जस्ता लक्षण देखिने डा उत्तम भट्टले बताए। स्क्रब टाइफसको प्रमुख लक्षण छालामा घाउ देखिने भए पनि बढीजसो उपक्षेत्रीय अस्पताल डडेल्धुरामा लामो समयदेखि टाउको दुख्ने, आँखाको नानी दुख्ने सुक्खा खोकी लाग्ने ज्वरो आउने लक्षणका बिरामी आउने गरेको डडेल्धुरा अस्पतालका मेडिकल सुपरिटेन्डेन्ट जितेन्द्र कँडेलले बताए। व्यक्तिगत स्वास्थ्यमा ध्यान नदिँदा यो रोगको संक्रमण बढ्ने भएकाले पूरै शरीर ढाक्नेगरी लुगा लगाउने, खुला ठाउँमा शौच नगर्ने र स्क्रब टाइफसका उल्लेखित लक्षणहरुमध्ये कुनै पनि देखापरेमा तुरुन्त नजिकको स्वास्थ्य संस्थामा गई डाक्टरसँग परामर्श लिनुपर्ने उनले बताए। गत वर्ष असोजको तेस्रो साता पहिलो पटक देखापरेको यो रोगको संक्रमण दुई साता नबित्दै ३३ जनामा देखापरेको थियो। सुदूरपश्चिम प्रदेश स्वास्थ्य निर्देशनालयले रोगको संक्रमण अझ बढी भएको हुनसक्ने आशंका गरेको छ। निर्देशनालय प्रमुख डा गुणराज अवस्थीले डडेल्धुरामा उपचारमा लागि आएका मानिसहरुमा मात्रै ठूलो संख्यामा बिरामी भेटिएकाले जिल्लामा यसको संख्या बढी हुनसक्ने बताए।"
एउटै काेठामा सुतिरहेका बाबु छोराको हत्या,स्याङ्जा : हरिनास गाउँपालिकामा बाबु छोराको हत्या भएको छ। हरिनास३का ३० वर्षे चित्रबहादुर खड्का र ४ वर्षे रिजन खड्काको धारिलो हतियार प्रहार गरी साेमबार हत्या भएकाे हाे। श्रीमान र छोरासँगै एउटै काेठामा सुतेकी चित्रबहादुरकी श्रीमतीले मास्क लगाएका मानिसहरुले हत्या गरेकाे बताएकी छन्। यसबारे घटनाबारे अनुसन्धान भइरहेको स्याङ्जाका प्रहरी प्रमुख राजकुमार लम्सालले जनाए।
जागिरको प्रलोभनमा बलात्कार र लुटपाट !,"राजविराज : जागिरको खोजी गर्दै विराटनगर हुँदै सप्तरी छिरेका युवती बलात्कारको सिकार भएको खुलेको छ। लामो समयदेखि सप्तरी प्रहरीको खोजीमा रहेका सप्तरीको अग्नीसाइर कृष्णासवरण गाउँपालिका५ का २८ वर्षीय सञ्जीव खड्का नाम बताउने सन्तोषकुमार यादव पक्राउ परेपछि रहस्य खुलेको हो। जागिरको प्रलोभनमा सोलुखुम्बु, सुनसरी, सिन्धुपाल्चोक, नेपालगञ्ज, कञ्चनपुरलगायत विभिन्न जिल्लाका एक दर्जन बढी युवती यादवबाट बलात्कार र लुटपिटको शिकार भएको सप्तरी प्रहरीले जनाएको छ। जागिर खान विराटनगर बोलाइएका युवतीलाई बहाना बनाई सप्तरीको अग्नीसाइर कृष्णसवरणस्थित आफ्नो गाउँ ल्याएर बलात्कार तथा लुटपिट गर्ने गरेको पीडितले बताएका छन्। इमोमार्फत युवतीको मोबाइल नम्बर पत्ता लगाई फोन सम्पर्क गर्ने उनले आफू रोजगारी डटकमका प्रबन्धक सञ्जीव खड्का रहेको भनेर परिचय दिने गरेका थिए। राम्रो जागिर खुलेकाले शैक्षिक योग्यताको प्रमाणपत्र, नागरिकतासहित विराटनगर आएर भेटन पटकपटक अनुरोध गर्ने यादवले दिनभरी अलमल गरी साँझ पार्ने गरेको पीडितको कथन छ। विराटनगरको जागिर त छुट्यो अब सप्तरीमा एउटा जागिर बाँकी छ, विराटनगरबाट बिहानै पुग्न नसकिने भएकाले अहिले नै गएर कञ्चनरुपस्थित दिदीको घरमा बसाँै, उनको भनाइ उद्धृत गर्दै डीएसपी मकेन्द्रकुमार मिश्राले भने, त्यहाँबाट राजविराज नजिकै पर्छ भनेर आफ्नो गाउँ पुर्याउने गरेको रहेछ। उनले गाउँको घरमा लगेर राति बलात्कार र कुटपिट गरेको अनुसन्धानबाट खुलेको इलाका प्रहरी कार्यालय कञ्चनरुपका डीएसपी मिश्रको भनाइ छ। तीन वर्षदेखि रोजगारी डटकमको माध्यमबाट टाढाटाढाका गरिब एवम् बेरोजगार महिलालाई जागिरको प्रलोभन देखाउँदै आएका यादव प्रहरी हिरासतमा पुगेको खबर फैलिएपछि धेरै पीडित सम्पर्कमा आएका छन्। गत फागुनमा विराटनगरमा एक महिलालाई लुटपिट र जबरजस्ती करणी उद्योग गरेको आरोपमा मोरङ जिल्ला अदालतले उनलाई एक वर्ष ६ दिनको कैद सजाय तोकेको थियो। डीएसपी मिश्रका अनुसार पीडितमध्ये एक महिलाले साउन ९ गते आफैं इलाका प्रहरी कार्यालय कञ्चनरुप पुगेर उजुरी गरेपछि प्रहरीले उनीविरुद्ध थप अनुसन्धान सुरु गरेको थियो। सोलुखुम्बुकी एक महिलासँग शैक्षिक योग्यताको प्रमाणपत्र लिएर जागिर लगाई दिने प्रलोभन दिइरहेका बेला शनिबार मोरङको विराटनगर ३ बुढीगंगास्थित डेराबाट यादव पक्राउ परेका हुन्। उनलाई पक्राउ गर्नुअघि नै प्रहरीले उनको घरमा छापा मारी लुटिएका महिलाको पर्स, आठ थान मोबाइल, सुन र चाँदीका गहना, औँठी, लकेट, नगद ३४ हजार बरामद गरेको थियो। आरोपितविरुद्ध पाँचजनाको लिखित उजुरी परेको र मौखिक उजुरी दिने अन्य महिला पनि प्रहरीको सम्पर्कमा रहेको डीएपी मिश्रले बताए।"
बुबाआमाले गाली गरेपछि बालकले गरे आत्महत्या,"वीरगन्ज : बुबाअमाले गाली गरेकै निहुमा १४ वर्षे बालकले आत्महत्या गरेका छन्। वीरगन्ज महानगरपालिका२०स्थित अपौनीका गोविन्दप्रसाद चौरसीयाले सोमबार आफ्नै घरमा झुण्डिएर आत्महत्या गरेका हुन्। गोविन्द घरभित्रको बलोमा झुण्डिरहेको देखेपछि उनका बुवाले पासो खोलेर उपचारका लागि नारायणी अस्पताल पुयाएका थिए। अस्पताल पुर्याएपछि पनि चिकित्सकले गोविन्दलाई मृत घोषणा गरेका थिए। बालकको शव मंगलवार नारायणी अस्पतालमा पोष्टमार्टम गरी अभिभावकको जिम्मा लगाइएको पर्साका प्रहरी उपरीक्षक सोमेन्द्र सिंह राठौरले जानकारी दिए। प्रहरी उपरीक्षक राठौरले बुबाआमाले गाली गरेपछि आक्रोशमा आएर गोविन्दले आत्महत्या गरेको बताए। जिद्धी, पढ्न रुची नदेखाउने र भनेको कुरा पनि नमान्ने स्वभाव गोविन्दको रहेको अभिभावले प्रहरी समक्ष बताएका छन्। सोमबार भनेको नमानेपछि बुबाआमाले उनलाई गाली गरेका थिए।"
गणेश पूजामा ३११ किलोको लड्डु,"सिरहा : १ किलो, २ किलो अथवा त्यो भन्दा धेरै तौलको लड्डु भगवानलाई चढाउने कुरा नौलो होइन। तर, यसपालि सिरहामा ३११ किलोको लड्डु गणेशलाई चढाइएको छ। सदरमुकाममा प्रत्येक वर्ष गणेश चर्तुर्थीको अवसरमा मेला आयोजना गरिन्छ। यहाँ हरेक वर्ष एउटै तर ठुलो लड्डु बनाएर चढाउने गरिन्छ। महाविर चोकको लक्ष्मीनारायण मन्दिर परिसरमा गत वर्षभन्दा ५० किलो बढी तौलको लड्डु चढाइएको आयोजक गणेश पूजा मेला महोत्सव समितिका अध्यक्ष किरण प्रधानाङले जानकारी दिए। सिरहामा विगत पाँच वर्षदेखि गणेश मेला महोत्सवको आयोजना गर्दै आएको छ। प्रत्येक वर्ष एउटा ठूलो लड्डु बनाउने गरिन्छ। चौंथो पटक २५१ किलोको एउटै लड्डु बनाइएको थियो। मेला समितिका अध्यक्ष प्रधानाङले प्रत्यक वर्ष लड्डुको आकार बढाउँदै लगिएको जानकारी दिए। ठुलो आकारको एउटै लड्डु यो वर्ष मेलाको मुख्य आर्कषण भएका छन्। ५० हजारभन्दा बढी श्रद्धालु भक्तजनले दर्शन गर्ने अनुमान आयोजकले गरेको छ। मेला भर्न सिरहा, धनुषा र सिमावर्ती भारतीय बजारबाट पनि श्रद्धालु भक्तजन आउने गरेका छन्।"
तस्बिरमा ऋषि पञ्चमी स्नान,तस्बिर : दिपेन श्रेष्ठ काठमाडौं : भाद्र शुक्ल तृतीयाका दिन सुखद दाम्पत्य जीवन तथा सुखशान्तिको कामना गरेका व्रतालुले चतुर्थीका दिन जीवनमा बिघ्न नआओस् भनी कामना गर्न गणेश पूजा गर्ने विधान गणेश पुराणमा उल्लेख छ। यस वर्ष हरितालिका (तीज) व्रतको पारायण पनि भक्तजनले मंगलबार बिहान गरेका छन्। भाद्र शुक्ल तृतीया र चतुर्थीका दिन पर्ने पर्व विधिपूर्वक समापन गरेका महिला भक्तजनले भने स्नान गरी ऋषि पञ्चमीको कर्म गर्न थालेका छन्। व्रत समापनका दिन मङ्गलबार परेकाले पनि गणेश मन्दिरमा भक्तजनको भीड देखिन्छ। मङ्गल चतुर्थी पर्व नपरेका बेला पनि मङ्गलबार सबै गणेश मन्दिरमा भक्तजनको भीड लाग्ने गर्छ। मङ्गल चतुर्थीसमेत भनिने यस पर्वका अवसरमा नेवार समुदायले चथा पर्वका रूपमा मनाएका छन्। यस दिन बालबालिकालाई छुस्यामुस्या बाँड्ने चलन रहेको छ।
खोला र कुलो पनि अतिक्रमित,"सिन्धुली : सिन्धुलीमा गुठीको जमिन अतिक्रमणसँगै खोला तथा कुलोसमेत अतिक्रमणमा परेको पाइएको छ। भूमाफिया र स्थानीयको मिलेमतोमा घडेरी प्लानिङ तथा पुरानो बस्तीका नाममा खोला तथा नदीको धार नै परिवर्तन गरेर जग्गा अतिक्रमण गरिएको हो। जिल्लाको भौगोलिक क्षेत्रफल २ हजार ४ सय ९१ वर्ग किलोमिटरमा फैलिएको छ। उक्त क्षेत्रफलमध्ये २ लाख ४७ हजार ७ सय ९ हेक्टर मुख्य क्षेत्र र २५ हजार ९१ हेक्टर क्षेत्रफल बगर रहेका सानाठूला गरी १ सय ४९ वटा खोला तथा नदी छन्। यो क्षेत्रफलमध्ये ६ हजार हेक्टरभन्दा बढी क्षेत्रफल खोला तथा नदीको जग्गा व्यक्तिले अतिक्रमण गरेर हडपेको अनुमान छ। कमलामाई नगरपालिकाका स्थानीय जानकार सुरेन्द्र श्रेष्ठका अनुसार कामलामाई नगरपालिकामै ०३० सालयता ग्वाङखोला, रानीखोला, लब्दाह खोला, गडौली खोला मानव अतिक्रमणमा परेका छन्। २०३० सालसम्म ५० मिटरभन्दा बढी चौडा क्षेत्रफलमा बग्ने गरेका यस्ता खोलाको चौडाइ अहिले मुस्किलले १० मिटर पनि पुग्दैनन्। खोलाका दायाँबायाँ दुवैतर्फ स्थानीयले अतिक्रमण गरेर घर तथा टहरा, खेतीयोग्य जमिन बनाउँदा खोला पूरै साँघुरिएर गएका हुन्, श्रेष्ठले भने। यसरी अतिक्रमण गरिएका खोलाका जग्गा कतिपयले लागत उठाई नापजाँच गराएर आफ्नो नाममा दर्ता नै गराइसकेको उनको भनाइ छ। यस्ता नदीको दायाँबायाँ ठुल्ठूला ग्याबिन तथा पर्खाल नै लगाएर स्थानीयले खोला साँघुरो बनाएका छन्। खोला तथा नदीको जग्गा अतिक्रमण गरेर कतिपय स्थानमा व्यक्तिले जग्गा प्लानिङ गरेर बनाइएका घडेरीसम्म सडकसमेत पुर्याउन खोला तथा मूल कुलो अतिक्रमण गरेको कमलामाई नगरपालिका६ का दिवाकर थापाले बताए। जग्गा आफ्नो हुन हकभोग र तिरो तिरेको हुन जरुरी छ। ग्रामीण क्षेत्रमा पनि खोला तथा मूलकुलो अतिक्रमणमा परेका छन्। गाउँमा ठूलो क्षेत्रफलमा सिँचाइका लागि प्रयोग हुँदै आएका सार्वजनिक मूलकुलो खेतीयोग्य जमिन घडेरीका रूपमा प्लानिङ गरेर बिक्री गर्न थालिएसँगै लोप भएका छन्। नापी कार्यालयको नक्सामा भेटिने यस्तो कुला र खोलाको क्षेत्रफल सम्बन्धित क्षेत्रमा भने चिनोसमेत नरहेको बताइएको छ। खोला तथा मूल कुला हरेक बस्ती र टोलटोलको नक्सामा ०२८ सालको नापीमै छुट्याइएको पाइन्छ। तर, अहिले कतिपय नक्सामा ती खोला तथा मूलकुलो भेटिए पनि फिल्डामा पुग्दा देख्न नपाइएको जिल्ला नापी कार्यालयका कर्मचारी बताउँछन्। यसरी अतिक्रमण गरिएका बगर तथा खोलाको क्षेत्रफल नै मासेर व्यक्तिहरूले आफ्नो नाममा दर्ता गराउन स्थानीय सरकारमार्फत दबाबसमेत दिन थालेको तथ्य सार्वजनिक भएको छ। कमलामाई नगरपालिका सिन्धुलीका सामाजिक विकास शाखाका प्रमुख बविन्द्रलाल माझीका अनुसार नगर क्षेत्रका प्रत्येक वडाबाट ऐलानी जग्गाको विवरण संकलन गरिएको र झन्डै पाँच सय बिघाभन्दा बढी ऐलानी जग्गा आफूले भोगचलन गर्दै आएको जग्गाको विवरण स्थानीयले भरेका छन्। ती जग्गा सबै पुनः नापी भएर व्यक्तिका नाममा रजिस्ट्रेसन पास हुने आशामा स्थानीयले भरेका हुन्। प्रायः जग्गा सर्वजनिक, सामुदायिक वन तथा खोला र कुलो अतिक्रमण गरेकै हुन्। यसरी सार्वजनिक जग्गा अतिक्रमण गरेर व्यक्तिका नाममा छुट दर्ता गराउने हो भने कहीँ पनि सार्वजनिक जग्गा बाँकी नरहने भन्दै स्थानीयले चिन्ता व्यक्त गरिरहेका बेला फिल्डामा जग्गा अतिक्रमण भए पनि मालपोतमा व्यक्तिका नाममा दर्ता गराउन नआएको जिल्ला मालपोत कार्यालय सिन्धुलीका प्रमुख गोविन्दप्रसाद कोइराला दाबी गर्छन्। केही वर्षअघि एकदुईले कार्यालयलाई नै प्रलोभनमा पार्नेगरी सरकारी र सार्वजनिक जग्गा अतिक्रमण गरी व्यक्तिका नाममा दर्ता गर्न आए पनि त्यसलाई कार्यालयले रोकेको थियो। तर, पछिल्लो समय त्यस्ता घटना भएकै छैनन्, उनले भने। तर, नापी कार्यालयले जिल्लाभरि सार्वजनिक, कुलो, खोला, वनलगायत जग्गाका लागत अध्यावधिक गर्न नसक्दा त्यसको स्रेस्ता मालपोत कार्यालयले समेत अध्यावधिक गर्न नसकेको कोइरालाको भनाइ छ। जिल्लामा यस्ता खोला, कुला तथा गुठीका साथै सार्वजनिक जग्गाको यकिन विवरण मालपोत र नापी कार्यालयमा नहुँदा त्यसको निरीक्षण तथा अनुगमन गर्नसमेत निकै कठिन हुने गरेको सरोकारवाला बताउँछन्।"
थारु समुदायको माछा मोह,"टीकापुर : कैलालीको टीकापुर नगरपालिका१ की सीता चौधरी हेल्का लिएर निस्किन् । आँगनमा पुगेर टोल नै थर्किने गरी कराइन्चलो हो, मच्छी मारे( जाउँ है माछा मार्न)। सेनाको रोलकालझैं उनको स्वर सुन्ने वित्तिकै छिमेकी प्रभा, फुलमति, शोभा, चिन्कीसँगै अरु महिला पनि हेल्का, तापी लिएर निस्किए। रमाइलो गफगाफ गर्दै अघि बढे। माछा मार्नका लागि उनीहरु खाल्डाखुल्डी र पानी जमेको खेत चहार्न थाले । पानी परेर भेल बगेको दिन खोल्सा र खेतहरुमा यसरी माछा मार्दै गरेका थारु महिलाहरु प्रशस्तै भेटिन्छन् । असारको अन्तिमतिर रोपाईं सकेर फुर्सदिला भएका महिलाहरु धान नपाक्दासम्मको समयमा खाल्डाखुल्डी र पानी जम्ने खेतमा लाम लागेर माछा मार्ने गर्छन् । बिहान ७ बजे खाना खाएर माछा मार्न निस्किएकी सीताले भनिन् वर्षे खेती लगाएर सकेपछि यसरी नै हामी माछा मार्छौं । सीतासँगै निस्किएकी फुलमति यसरी माछा मार्दा रमाइलो लाग्ने बताउछिन् दिनभर माछा मार्न मज्जा आउँछ, साँझ त्यसको झोल खान । फुलमतिले भनिन् सबै महिला सँगै हुँदा त झन रमाइलो हुन्छ । माछा र माछाका परिकारसँग थारु समुदायको धार्मिक, सांस्कृतिक सम्बन्ध पनि पनि छ । थारुका सबै चाडपर्वमा माछालाई मुख्य परिकार मानिन्छ । थारु समुदायको विवाह, दशैं र माघीमा सगुनको रुपमा माछाकै प्रयोग हुन्छ । यसै कारणले पनि थारुमा माछा मोह धेरै देखिन्छ। विवाहमा दुलाहा पक्षले दुलही लिन जाँदा काँचो माछालाई सगुनको रुपमा लैजानु पर्ने मान्यता रहेको टीकापुर बहुमुखी क्याम्पसका उपप्राध्यापक नाथुराम चौधरी बताछन्। सगुनमा काँचो माछा नलगे अपसगुन हुने मान्यता हुनाले विवाहमा माछा अनिवार्य नै हुन्छ । उपप्राध्यापक चौधरी भन्छन्,। दशैंमा पित्रि पूजा गर्ने प्रचलन रहेका थारुका घरमा सुकाएको सिद्रा माछा चढाउनुपर्ने परम्परा रहेको उनले जानकारी दिए। सहजै पाइने हुनाले पनि थारु समुदायले माछालाई मुख्य परिकार मान्दै आएका छन् । पाहुनाको सत्कारका लागि पनि माछा नै मुख्य परिकार हो । उपप्राध्यापक चौधरीका अनुसार थारुका महत्वपूर्ण चाड अष्टिम्की, अतवारीजस्ता व्रतहरुमा दर खान पनि माछा नै चाहिन्छ। थारु समुदायले माछालाई तरकारी, अचार र खाजाका रुपमा प्रयोग गर्ने गर्छन। टीकापुर१ सतघरुवाका रामफल चौधरी वर्षायाममा माछा मार्ने कामले खाली समयको सदुपयोग भएको बताउछन्। महिला मात्र होइन् फुर्सदको समयमा पुरुषहरु समेत माछा मार्न पुग्छन्। टीकापुर८ वनगाउँका सोमलाल चौधरी फुर्सद हुने वित्तिकै घर नजिकैको कर्णाली किनारमा जाल बोकेर पुग्छन् । साना माछा सुकाएर सिद्रा बनाउने र ठूलो माछाको सुकुटी बनाउने गरेको सोमलालले सुनाए। आफ्नै औजार माछा मार्न थारुहरु आफैंले बनाएका औजार प्रयोग गर्छन्। महिला र पुरुषहरुले फरकफरक औजार प्रयोग गरी माछा मार्छन्। महिलाहरुले हेल्का, पखै र तापीको प्रयोग गरेर माछा मार्छन् भने पुरुषहरुले खोङ्ग्या, ढरिया, जाल, महाजाल र च्युढी प्रयोग गर्छन् । थारु जातिमा माछा मार्ने विशेष सीप भएकोले औजार नै नभए पनि थारुले माछा मार्न सक्ने सूर्यपुरका कृष्णगोपाल चौधरी दाबी गर्छन्।"
सात ठाउँमा वायु गुणस्तर मापन केन्द्र थपिँदै,"काठमाडौं : बढ्दो वायु प्रदूषण मापन गर्न सरकारले थप सात स्थानमा वायु गुणस्तर मापन केन्द्र स्थापना गर्ने भएको छ। चालु वर्ष मुलुकको विभिन्न स्थानमा वायु गुणस्तर मापन यन्त्र राख्ने तयारी गरेको वातावरण विभागका उपमहानिर्देशक इन्दुविक्रम जोशीले जानकारी दिए। देशभर १७ स्थानमा वायुको गुणस्तर मापन केन्द्र स्थापना गरी वायुको गुणस्तर मापन गरिँदै आएको छ। सात स्थानमा मापन केन्द्र स्थापना गरी उपकरण राख्ने तयारी गरिरहेका छौं, उपमहानिर्देशक जोशीले भने, कहाँकहाँ राख्ने विषयमा टुंगो लागिसकेको छैन। विभागका अनुसार काठमाडौं उपत्यकामा रत्नपार्क, शंखपार्क, भैंसेपाटी, पुल्चोक, सैनिक आवासीय विद्यालयमा वायु गुणस्तर मापन केन्द्र छ। त्यस्तै, उपत्यकाबाहिर धुलिखेल, दमक, झुम्का, धनकुटा, सिमरा, सौरहा, लुम्बिनी, दाङ, सुर्खेत, नेपालगन्ज र पोखरामा तीन वटा मापन केन्द्र राखिएको छ। प्रदूषणको अवस्था थाहा भएपछि प्रदूषण कम गर्न नीति, नियम बनाउन दबाब हुने विज्ञहरू बताउँछन्। वायु प्रदूषणको हिसाबले पार्टीकुलर म्याटर (पीएम) २५ को मात्रा ४० माइक्रोग्राम प्रतिक्युबिक मिटरसम्मलाई गुणस्तरीय वायु मानिन्छ। आइतबार बेलुका गरिएको मापनअनुसार सबैभन्दा बढी प्रदूषण काठमाडौंमा देखाइएको छ। देशभरको वायु प्रदूषणको अवस्था मापदण्डभन्दा कम मापन भएको वायु प्रदूषण अनुगमन शाखाले जनाएको छ। नेपालले बनाएको मापदण्डमा पीएम २५ को मात्रा ४० माइक्रोग्राम प्रतिक्युबिक मिटर छ। काठमाडौंस्थित अमेरिकाको राजदूतावासमा स्थापना गरिएको मापन केन्द्रले आइतबार पीएम २५ को मात्रा ४० माइक्रोग्राम प्रतिक्युबिक प्रदूषण रहेको मापन गरिएको छ। सरकार, निजी क्षेत्र, सरोकारवाला निकाय, उपभोक्ता सबै प्रतिवद्धतासाथ लाग्ने हो भने प्रदूषण नियन्त्रण गर्न सकिने वातावरणविद् भूषण तुलाधरले बताए। सबै निकायसँग इच्छाशक्ति हुने हो भने कम गर्न सकिन्छ, तुलाधरले भने, एकीकृत कार्यक्रम ल्याई कार्यान्वयनमा सबै जुट्ने हो भने प्रदूषण न्यूनीकरण गर्न सकिन्छ। वायु प्रदूषण न्यूनीकरणका लागि सरकारी र गैरसरकारी निकायबाट हुने गरेको प्रयासको अप्रभावकारिता छ। खासगरी दीर्घकालीन सोच अभावमा बनेका कार्यक्रमले परिणाम दिन सकेका छैनन्। तथ्यांकअनुसार वायु प्रदूषण ३८ प्रतिशत गाडीबाट निस्कने धुवाँ, २५ प्रतिशत धुलो, १८ प्रतिशत कृषि र ११ प्रतिशत इँटाभट्टाबाट निस्कने धुवाँमार्फत हुने गरेको छ। यसबाहेक घरबाट निस्कने फोहोर, डढेलो र उद्योगधन्दाको धुवाँले वायु प्रदूषण गर्छ। अस्तव्यस्त सडक, सवारीसाधन तथा विभिन्न उद्योग वायु प्रदूषणका मुख्य स्रोत हुन्। अव्यवस्थित उद्योग तथा कलकारखाना, सवारीसाधन सञ्चालन, क्षतिग्रस्त भौतिक संरचना र सडक मर्मत, धुवाँ, स्वास्थ्य संस्थाबाट निस्कने फोहोर, घरबाट निस्कने फोहोरले गर्दा वायु प्रदूषण बढ्दै गएको छ।"
ऋणमा फसे शान्तिपुरका महिला,"जनकपुरधाम : बैंकका कर्मचारी देख्नै हुन्न। धनुषाको वटेश्वर५ शान्तिपुरका महिला भागाभाग गर्छन्। कसैले ढोका थुन्छन् त कोही झाडीतिर लुक्न जान्छन्। चार वर्षअघि लिएको ऋण तिर्न नसक्दा उनीहरूको जीवनयापन चौपट बनेको छ। स्थानीय ५० वर्षीया सहजादी खातुनले वित्तीय संस्था र साहुबाट ३ लाख २० हजार कर्जा लिएकी थिइन्। त्यो रकम उनले गाउँकै सुरेन्द्र सिंहलाई सापटी दिइन्। त्यो रकमसहित एकमुष्ठ १५ लाख लिएर सिंह भागेपछि सहजादीलगायत अन्य महिलाको बिचल्ली भएको छ। पीडितका अनुसार त्यसको साँवाब्याज ४५ लाख रुपैयाँ पुगेको छ। सुरेन्द्र र उनीकी श्रीमती यशोदाले चार वर्षअघि गाउँमा समूह गठन गराएका थिए। यो गाउँमा करिब ३५ घरको बसोबास छ। कोही न कोही महिला परिवारबाट समूहमा लागेका थिए। गरिबको जीवनस्तर उकास्न सहयोग गरेको भन्दै उनलाई अरूले विश्वास गरे। तर, पछि सुरेन्द्र र यशोदा गाउँलेलाई ठगेर भागेको सहजादीको भनाइ छ। स्थानीयको जीवनस्तर उकास्न महिलाकै समूह गठन गराए, उनले भनिन्, गाउँका अधिकांश पुरुष वैदेशिक रोजगारीमा छन्। उनका अनुसार समूहमा आबद्ध सदस्यसँग सुरेन्द्रले सापटी रकम मागेका थिए। उनले मासिक २ सय बचत गरिदिने, ऋण र त्यसको ब्याज पनि तिरिदिने लोभ देखाएका थिए। बैंक तथा वित्तीय संस्था र साहुसँग किस्ताबन्दी र घरघडेरी राखी समूहका सदस्यले ऋण लिएर उनलाई दिएका थिए। महिनाको २ सय त्यत्तिकै बचत हुने भएकाले ऋण लिएर दिएको स्थानीयको भनाइ छ। उनले सुरुमा ऋण फर्काएका थिए। तर, गाउँलेसँग धेरै रकम बिनाधितो र कागज गराएर ऋण लिएका उनी पछि गाउँ छाडेर भागे। त्यसपछि शान्तिपुरका महिला ऋणको भारीले थिचिएका छन्। बेइज्जत हुने डरले महाजन र बैंकका कर्मचारी ऋण उठाउन आउँदा गाउँ छाडेर भाग्छौं, सहजादीले भनिन्। श्रीमान् अखतर शेखले विदेशबाट कमाएर पठाएको रकमले ऋण चुक्ता गर्दै आएको उनले सुनाइन्। बैंकलाई चार किस्ताको ५० हजार तिर्न बाँकी छ, उनले भनिन् साहुकहाँ घडेरी बन्धकी राखेर लिएको १ लाख ५० हजार रुपैयाँ तिर्न अझै बाँकी छ। ५० वर्षीय नजबुल खातुनले पनि बैंकबाट ४० हजार र लघुवित्तबाट ५० हजार ऋण लिएकी थिइन्। एक कट्ठा घडेरी बन्धकी राखेर सयकडा ३ रुपैयाँ ब्याजदरमा जनकपुरका महाजनबाट १ लाख २५ हजार कर्जा लिइन्। उनले पनि त्यो रकम सुरेन्द्रलाई नै दिएकी थिइन्। अर्की महिला नुरजहान खातुनले पनि बैंकबाट ५० हजार ऋण लिइन्। सुरेन्द्रले हामीलाई लोभ देखाएर डुबाए, उनले भनिन्। अर्की महिला रहना खातुनले विभिन्न बैंकबाट १ लाख ४० हजार रुपैयाँ ऋण लिएर सुरेन्द्रलाई दिएकी थिइन्। हामीले विश्वास गरेर सुरेन्द्रलाई रुपैयाँ दिएका थियौं, उनले भनिन्, तर, उनले विश्वास गुमाए। परिवार चलाउनै समस्या भएको छ। रोजहा ऋणले भार बैंकको किस्ता तिर्न रोजहा ऋण लिन थालिन् उनले। यो शैलीमा ऋण लिनेले तोकेको समयमा ऋणको दोब्बर तिर्नुपर्छ। तर, ऋण तिर्ने समय सीमा एक साता मात्र हुन्छ। नजबुलले कमाएर तिर्ने सर्तमा गाउँकै रसुला खातुनसँग रोजहा ऋणस्वरूप १० हजार लिएर बैंकको किस्ता भरिन्। उनले त्यो ऋण रसुलालाई समयमै तिर्न सकिनन्। एक वर्षपछि नजबुलसँग रसुलाले ४० हजार रुपैयाँको कपाली तमसुक गराइन्। उनले अर्का स्थानीय पाशुपति सिंहसँग ३० हजार रोजहा ऋण लिइन्। उनलाई पनि भनेको समयमा ऋण फर्काउन सकिनन्। एक महिनापछि पाशुपतिले ४० हजारको कपाली तमसुक गराए। अर्का स्थानीय कुलदीप सिंहबाट उनले ८ हजार लिएकी थिइन्। कुलदीपले गोठमा बाँधेका गाई, घरको टीभी उठाए। नजबुलका श्रीमान् खारुक शेख वैदेशिक रोजगारीमा छन्। खारुकले पठाएको ३ लाख तिरेर उनले घडेरी भने उकासेकी छन्। दुई छोरी विवाह गर्ने उमेरका भए। ऋण कसरी तिर्ने ? उनीहरूको विवाह कसरी गर्ने ? उनले भनिन्। शान्तिपुरवासी कसैले कसैलाई सहयोग गर्ने अवस्था छैन। पहिला गाह्रोसाह्रो पर्दा सबैले सजिलै सहयोग गर्थे। सुरेन्द्रले धोका दिएपछि सहयोग टुट्दै गएको स्थानीय अघनियाँदेवी मण्डलले बताइन्। बिरामी भएर छटपटाए पनि कसैले कसैलाई ऐंचोपैंचो सहयोग गर्ने अवस्था छैन, उनले भनिन्, गोजीमा रुपैयाँ छ भने ऊ बाँच्छ नत्र मर्नुको विकल्प छैन।वडाध्यक्ष शिवकरण यादवले यो घटनाबारे आफू जानकार रहेको बताए। वडा कार्यालयमा कुनै उजुरी आएको छैन, उनले भने, गुनासोउजुरी आए समाधान गर्न तयार छौं।"
"काम खोज्न भारत, उतै बेपत्ता","डोटी : घटना १ : डोटीको शिखर नगरपालिका कपल्लेकी गाउँकी पदमा बेलालका पति गोपाल बेलाल भारतमा बेपत्ता भएको आउँदो मंसिरमा १२ वर्ष हुँदै छ। पन्जाबमा सामान्य चौकीदारीको काम गर्ने उनी एकाएक हराए। तीन वर्षसम्म घरमा फोन, खबर चिठी नआएपछि आफन्तले उतै गएर खोजे तर पत्ता लागेन। घरमा चार छोरी, पत्नी र आमा लक्ष्मी बेलाल उनको प्रतीक्षामा छन्। घटना २ : सोही गाउँकै जगी लुहारका छोरा भीम लुहार हराएको १३ वर्ष भयो। भारतको पन्जाबमा नोकरीका लागि गएका भीम एकदुई पटक घर त आए तर २०६३ सालदेखि बेपत्ता छन्। उनका बाबुले आफन्तलाई उतै गएर खोजबिन गर्न लगाए तर पत्ता लागेन। घटना ३ : सोही गाउँकै रम्भा बोगटीको बिहे भएको ३० वर्ष भयो। बिहे भएकै वर्ष कामका लागि भारत गएका उनका पति गोरे मल्ल अझै फर्किएका छैनन्। न लास आयो, न सास आयो, रम्भाले भनिन्, पति जिउँदो छ वा छैनन् ? कसलाई सोध्नु ? उनी अझै पनि पति आउने आसमा छिन्। घटना ४ : डोटीकै शिखर नगरपालिका८ जिजोडामाडौंका गिरिराज नौन्याल पनि भारतमा बेपत्ता भएको २० वर्ष भयो। पन्जाब गएका नौन्याल अहिलेसम्म नफर्केको भाउजू शान्तिदेवीले बताइन्। १८ वर्षका उमेरमा पैसा कमाउने भनी भारत गएका हुन् तर अहिलेसम्म फर्केका छैनन्, शान्तिदेवीले भनिन्, खोजीका लागि धेरैपटक गाउँबाट मान्छे पन्जाब गए, खोजतलास गर्दा पनि कुनै पत्तो लागेन। घटना ५ : शिखर नगरपालिका १० बानेडुग्रिसैनकी ६५ वर्षीया जुनकिरी बलायर सहाराविहीन भएको १२ वर्ष भयो। उनका एकमात्र छोरा भगी बलायर कामका लागि भारत गएर बेपत्ता भएको १२ वर्ष भयो। त्यतिबेला ९१० वर्षमा बिहे गर्थे। मेरो पनि त्यही उमेरमा बिहे भयो। एकमात्र छोरा हराएपछि सहाराविहीन भएकी छु, जुनकिरीले भनिन्। एउटै छोरा बेपत्ता भएपछि जुनकिरीका दिन रुँदै बित्ने गरेका छन्। अहिलेसम्म त हातगोडा चलेका छन्। अब त काम गर्न पनि सक्दिनँ। कसरी बाँच्नु ? जनुकिरीले दुःखेसो पोखिन्। डोटीका यी केही प्रतिनिधि घटना हुन्। रोजगारीका लागि भारत गई उतै हराएका अथवा वर्षैाँसम्म सम्पर्कविहीन भएकाको संख्या डोटीमा धेरै छ। आप्रवासनको क्षेत्रमा काम गरिरहेका संघसंस्थाको दाबी मान्ने हो भने जिल्लामा यसरी बेपत्ता हुनेमा पाँच सय छन्। सुदूरपश्चिमको कुल जनसंख्या २५ लाख छ। त्यसको ३० प्रतिशत अर्थात् झन्डै साढे सात लाख मानिस रोजगारीका लागि भारतमा छन्। सुरक्षित आप्रवासन तथा मानव बेचबिखन रोकथाम सम्बन्धमा काम गर्दै आएको गैरसरकारी संस्था निड्स नेपालले डोटीको शिखर नगरपालिका र केआई सिंह गाउँपालिकाका दुई वडामा गरेको सर्भेक्षणअनुसार ११८ जना नेपाली भारतमा गएर बेपत्ता छन्। डोटीको सोही क्षेत्रमा गरिएको अध्ययनले ९१ प्रतिशत घरपरिवारका व्यक्तिहरू रोजगारीका लागि भारत जाने गरेका छन् भने दुई प्रतिशत मात्र तेस्रो मुलुक जाने गरेको निड्स नेपालका सहकार्यकारी निर्देशक प्रकाशचन्द्र मडैले जानकारी दिए। सुदूरपश्चिम प्रदेशभरिका ७० प्रतिशत घरधुरीबाट रोजगारका लागि एक न एक जना भारत जाने गरेको एक तथ्यांकले देखाएको छ। अशिक्षा र सानो उमेरमै रोजगारीका लागि भारत जाने कारणले हराउनेको संख्या वृद्धि भएको नेपाल रेडक्रस सोसाइटी प्रदेश समितिका महासचिव देव बोहराले बताए। कामका लागि भारत गएर बेपत्ता भएकाको खोजीका लागि नेपालमा कानुनी व्यवस्था छैन। जिल्ला प्रहरी वा प्रशासनमा आएको उजुरी भारतीय दूतावासमार्पत लेखेर दिनुबाहेक अरू कुनै कारबाही गर्न नसकिने प्रमुख जिल्ला अधिकारी टेकनारायण पौड्यालले बताए। राज्यले रोजगारी दिन नसकेर आएको समस्या हो, पौड्यालले भने, वैदेशिक रोजगार असुरक्षित देखिन्छ। सबैको सहयोगमा व्यवस्थित र सुरक्षित बनाउनुपर्छ। वैदेशिक रोजगारीमा गएका व्यक्तिको तथ्यांक व्यवस्थित गर्नुपर्ने शिखर नगरपालिकाका प्रमुख सीताराम जोशीले बताए। डोटीबाट अधिकांश परिवारका सदस्य कामका लागि भारत जाने गरेका छन्। बड्डा ससुराका पालदेखि कामका लागि भारतमा गई परिवार चलाउने गरेको सुनेको थिएँ, शिखर नगरपालिका२ मुडेगाउँकी तुल्सी पार्कीले भनिन्, अहिले पनि अवस्था उस्तै छ। रामबहादुर भुत्याल भारत जान थालेको १५ वर्ष भयो। उनी पहिला बुवासँग भारत भएका थिए। अहिले उनका छोरा पनि उनीसँगै भारतमा मजदुरी गरिरहेका छन्। उनले भने, कामका लागि भारत जानु संस्कृतिजस्तै भइसक्यो, उनले भने।"
तीजको ब्रत बसेकी श्रीमतीको हत्या,रुकुम पश्चिम : तीजकै दिन एक व्यक्तिले खुर्पा प्रहार गरी ब्रत बसेकी श्रीमतीको हत्या गरेका छन्। मुसीकोट नगरपालिका३ माछ्मीका २७ वर्षीय नविन खड्काले श्रीमती २५ वर्षीया कमला बुढाथोकीको हत्या गरेका हुन्। अत्याधिक मदिरा सेवन गरेका नवीनले सोमबार राति श्रीमतीको हत्या गरेको जिल्ला प्रहरी कार्यालयका प्रमुख प्रहरी नायब उपरीक्षक सुमित खड्काले जानकारी दिए। उनका अनुसार श्रीमतीको हत्या गरी फरार भएका खड्का घर नजिकैको जंगल भेटिएका छन्। उनकाे साथबाट प्रहरीले खुर्पा बरामद गरेको छ। मृतकको शव पोष्टमार्टमका लागि जिल्ला अस्पताल सल्लेमा राखिएको छ। आराेपी श्रीमानलाई हिरासतमा राखेर अनुसन्धान भइरहेको डीएसपी खड्काले बताए।
वनकरियालाई घर र लालपुर्जा आस मात्रै,"हेटौंडा : दुई दशक अघिसम्म चुरेघाँचको जंगलमा फिरन्ते जीवन बिताउँदै आएका लोपोन्मुख आदिवासी वनकरिया समुदाय कबुलियती वनमा बस्न थालेको डेढ दशक बितेको छ। सरकारले उपलब्ध गराएको कबुलियती वन छाड्न ४ वर्ष मात्र बाँकी रहँदा उनीहरूले बस्दै आएको जमिनको लालपुर्जा र घर अझै पाउन सकेका छैनन्। पर्सा राष्ट्रिय निकुञ्जअन्तर्गत मनहरी४ हाँडीखोलास्थित मुसेधापमा सरकारले २० वर्षका लागि उपलब्ध गराएको नौ हेक्टर जमिनमा उनीहरू बस्दै आएका हुन्। हाँडीखोलास्थित ट्वाङ्ग्रा जंगलमा बस्दै आएका उनीहरूलाई १६ वर्षअघि सरकारले कबुलियती वनमा सारेको थियो। उनीहरूले यस बीचमा हकभोग गर्दै आएको जग्गाको लालपुर्जा दिन र दिन नसके कबुलियती वनको जग्गालाई ऐलानीमा परिणत गरिदिन सरकारसँग पटकपटक माग गरेका छन्। हाम्रो कुरा सुनुवाइ भएको छैन, जंगलमा खुला ठाउँ खेतीपाती र अरू काम गर्न पनि पाइने थियो, वनरिया समुदायकी अगुवा शन्तमाया वनकरियाले भनिन्, कबुलियती वनभित्र उनीहरूकै नियममा बस्नुपर्छ, कुनै रूख बिरुवा काटिए पनि वन समूह र निकुञ्जले दुःख दिने गरेको छ। पटकपटकको आग्रपछि निकुञ्जले पाँच वर्षदेखि जंगलभित्रको खाली जमिनमा खेती गर्ने छुट दिएको उनले बताइन्। खेतीपानी गर्ने छुट दिएपछि भने उनीहरूलाई दैनिक चलाउन केही सुविधा भएको छ। ज्याल मजदुरी नै हाम्रो मुख्य आधार थियो, खेतीपाती गर्न पाएपछि भने वर्षको ५६ महिना खान पुग्ने अन्न उत्पादन हुन्छ, ठूलीमाया वनकरियाले भनिन्, सरकारले प्रतिव्यक्ति २ हजार रुपैयाँका दरले मासिक भत्ता पनि दिन थालेको छ, पहिलाको भन्दा अहिले धेरै सजिलो छ। जग्गाको लालपुर्जासँगै उनीहरूलाई सरकारले पक्की घरको आश्वासन दिएको पनि दशक बितेको छ। तर, वनकरिया समुदायलाई सरकारले घर बनाइदिन सरकार आफंैले बनाएको मापदण्ड बाधक बनेको छ। घर बनाइदिन जग्गा आफ्नै नाममा हुनुपर्ने जनता आवास कार्यक्रमको मापदण्डको कारण घर निर्माणका लागि पटकपटक छुट्याइएको बजेट फ्रिज भएको हो। आफ्नै नाममा जमिन र घरको कुरा आश्वासन मात्र भयो, सुरेश वनकरियाले भने, त्यही भएर हामीले कि जंगलनजिक लालपुर्जा भएको जमिन देऊ नभए यही लालपुर्जा देऊ भनेर माग गरेका हौं। ०७१ साल असार दोस्रो साता सहरी विकास मन्त्रालयले जनता आवास कार्यक्रमअन्तर्गत वनकरिया समुदायलाई घर निर्माणका लागि प्रतिघर दुई लाख चार हजार रुपैयाँ छुट्याएको थियो। उक्त समयमा १४ घर वनकरिया परिवार रहेकोमा हाल परिवार संख्या बढेर १९ पुगेको छ। त्यसयता छुट्याइएको बजेट पनि फ्रिज भएर गएको छ। हकभोग गर्दै आएको जमिनको लालपुर्जा नहुँदा ऋणपान गरेर केही काम गर्न पनि नसकिएको सुरेशको गुनासो छ। सहकारी र बैंकले पनि जग्गाको लालपुर्जा खोज्दोरहेछ, उनले भने, अलेली ऋण लिन पाए सबै दाजुभाइ मिलेर गाउँमै सानो काठका सामान बनाउने उद्योग खोल्ने सोच बनाएका छौं। यहाँका प्रायः सबै पुरुष वनकरिया काष्ठ सामग्री बनाउन जान्दछन्। उनीहरूले काष्ठ सामग्री निर्माण र बिक्रीबाट घरखर्च चलाउँदै आएका छन्। पर्सा वन्यजन्तु राष्ट्रिय निकुन्जले भने वनकरिया बस्तीलाई यहाँ राख्न चाहेको छैन। निकुञ्जबाहिर उपयुक्त स्थान हेरेर उनीहरूलाई स्थानान्तरण गरिनुपर्ने निकुञ्जले जनाएको छ। तर, स्थानीय सरकारले भने उनीहरूलाई पुरानै थातथलोमा राखिने बताएको छ। मनहरी४ का वडाध्यक्ष ध्रुव खड्काले भने, उहाँहरूलाई कसैले हटाउन सक्दैन, पुरानै थातथलोमा बस्ने वातावरण बनाउन स्थानीय सरकारले पहल गर्छ। उनीहरूलाई त्यहाँबाट हटाउँदा वनकरियाको रहनसहन, संस्कृति पनि हराउन सक्ने उनको भनाइ छ। वनकरिया समुदायले मुसेधापमै पक्की घर बनाएर बस्ने इच्छा व्यक्त गरेका छन्। हामी आवश्यक पहल गरिरहेका छौं, अध्यक्ष खड्काले भने। मुसेधापमा अहिले १९ घरपरिवारमा ७९ जना वनकरिया बसोवास गर्दै आएका छन्।"
उद्धार केन्द्रमै मर्यो पाटे बाघ,"गुलरिया : लोपोन्मुख पाटे बाघ बर्दिया राष्ट्रिय निकुञ्जको उद्धार केन्द्रमै मरेको छ। मानिसलाई आक्रमण गरेको भन्दै निकुञ्जले नियन्त्रणमा लिएर राखेको थियो। ठाकुरबाबा नगरपालिका१ भुरिगाउँका ७० वर्षीय पहारीया थारुलाई पाटेबाघले घरमै आक्रमण गरेको थियो। थारुलाई आक्रमण गरेको चारदिन अघि गेरुवा गाउँपालिका४ दंगपुरकी ५६ वर्षीया रामकली शाहीको बाघकै आक्रमणबाट ज्यान गएको थियो। विश्वमै लोपोन्मुख संरक्षित बन्यजन्तुले आक्रमण गर्न थालेपछि निकुञ्जले टोली बनाएर दुवैै ठाउँमा आक्रमण गर्ने बाघको खोजी गरेको थियो। भुरीगाउँमा थारु माथी आक्रमण गर्ने बाघ फेला परेको थियो। तर शाहीलाई आक्रमण गरेको बाघ भने भेटिएको छैन। मध्यवर्ती क्षेत्रमा आक्रमण गरेको पाटेबाघ निकुञ्जले डार्ट मार्फत बेहोस बनाएर नियन्त्रणमा लिएको बर्दिया राष्ट्रिय निकुञ्जका सहायक संरक्षण अधिकृत अशोक भण्डारीले बताए। नियन्त्रणमा लिइएको पोथी बाघलाई हामीले निकुञ्जस्थित उद्धार केन्द्रमा राख्यौं तर अर्को दिन आफै मर्यो, उनले भने। नियन्त्रणमा लिइएको बाघ बिरामी अवस्थामा भेटिएको थियो। बाघ बुढो र बिरामी भएका कारण अन्तिम अवस्थामा रहेको उनले दाबी गरे। उनका अनुसार करिब १४ देखि १५ वर्ष उमेरको बुढो बाघ रहेकाले जंगलका अन्य बाघसँग पनि संघर्ष गर्न नसकी गाउँ पसेको बुझिएको छ। बाघको फोक्सोमा गिर्खा, बाघसँगको लडाइका क्रममा चोटपटक लागेका घाउमा किरा परेको, नङ्ग्रा कुहिएकोले शिकार गर्न नसक्ने अवस्थामा पुगेको पायौं। धेरै दिनदेखि बाघ भोकै रहेको भेटियो। उनले भने। गेरुवामा आक्रमण गरेको बाघ भने फेला नपरेको उनले बताए। बर्दिया राष्ट्रिय निकुञ्जकमा रहेका पाटेबाघ आक्रमक बन्न थालेका छन्। आहाराको खोजी लगायत नयाँ आधारक्षेत्र खोज्ने क्रममा आक्रमक बन्ने गरेको उनले बताए। उमेर पुगेका बाघ नयाँ टेरीटोरी (आधारक्षेत्र) खोज्ने क्रममा पनि आक्रामक हुने गर्छन्। बुढोबाघ, आहाराको कमी लगायत बासस्थानमा समस्या आउँदा द्वन्दात्मक अवस्था आउने चिन्ता छ। आक्रामक बाघको अनुगमन गर्ने लगायत सम्भावित आक्रमण हुन सक्ने क्षेत्रमा जाली जडान गर्ने तयारी निकुञ्जको छ। बन्यजन्तुको आक्रमणमा परी ज्यान गुमाउने परिवारलाई सरकारले १० लाख रुपैयाँ उपलब्ध गराउदै आएको उनले प्रष्ट्याए। बाघ संरक्षणमा होमिएका मध्यवर्ती क्षेत्रका स्थानीय बन्यजन्तुको आक्रमणमा परी अल्पायुमै ज्यान गुमाउनु परेपछि चिन्तीत भएका छन्। निकुञ्जमा पाटेबाघको संख्या बढेपछि मानवसँगको द्वन्द बढ्न थालेकाले न्यूनिकरणका लागि निकुञ्जले पहल गर्नु पर्ने गेरुवा निवासी स्थानीय चैतु थारुको माग छ। पछिल्लो तथ्यांक अनुसार बर्दिया राष्ट्रिय निकुञ्जमा ८७ वटा पाटेबाघ छन्।"
"दाङमा सवारी दुर्घटना : २ जनाको मृत्यु, १५ जना घाइते",दाङ : दाङमा सोमबार भएको फरक फरक दुर्घटनामा २ जनाको मुत्यु भएको छ र भने १५ जना घाइते भएका छन । पूर्वपश्चिम राजमार्ग अन्तर्गत लमहीभालुबाङ सडक खण्डको पिपरीमा भएको दुर्घटनामा दुई जनाको मृत्यु भएको हो । लु १९ प ५५०६ र रा ३ प २०६१को मोटरसाइकल एक आपसमा ठोक्किएका बेला पश्चिमबाट पूर्वतर्फ गइरहेको ना ६ ख ६७७४ नम्बरको ट्रकले ठक्कर दिई दुर्घटना भएको हो । दुर्घटनामा घोराही १५ निबासी २६ वर्षीय बालकृष्ण भण्डारी र लमही४ निबासी २७ वर्षीय विनायक चौधरीको मृत्यु भएको दाङ प्रहरीले जनाएको छ । यसैबीच प्यूठानको स्वर्गद्धारीबाट कपिलबस्तु जाँदै गरेको लु २ ख ६२६९ नन्बरको यात्रु्बहाक बस दुर्घटना हुँदा १५ जना यात्रु घाइते भएका छन । दाङको गढवा गाउँपालिका१ जुरौनीमा लु २ ख ६२६९ नम्बरको बस आफै अनियन्त्रित दुर्घटना भएको प्रहरीले जनाएको छ। बसमा ४५ जना यात्रु सवार थिए घाइतेमध्ये ४ जनाको अवस्था चिन्ता जनक रहेको जिल्ला प्रहरी कार्यालय दाङका प्रवत्ता विनोद विक्रम शाहदे बताए। उनीहरुलको भालुवाङस्थित राप्ती पोलिक्निकमा उपचार भइरहेको प्रवत्ता शाहले जानकारी दिए।
नदीमा वेपत्ता ३ मध्ये एक महिलाको शव भेटियो,"गोपाल भण्डारी कपिलवस्तु : तीजका अवसरमा नुहाउन जाँदा बेपत्ता भएका ३ महिलामध्ये एक जनाको शव भटिएको छ। सोमबार बिहान शुद्धोधन गाउँपालिका६ वेथी नदीको वेलभरिया सन्तघाटमा नुहाउने क्रममा ३ जना बेपत्ता भएका थिए। बेपत्ता मध्ये १५ वर्षीय तारा कहारको शव नदी किनारमा फेला परेकोे प्रहरी नायब उपरीक्षक सुनिल मल्लले बताए। सोमबार बिहान नदीमा नुहाउन गएका स्थानीय १५ वर्षीय तारा कोहार, ८ वर्षीय खुब्बु रैदास र २५ वर्षीय तारामति बेपत्ता भएका थिए। बेपत्ता २ जनाको शव खोजी भइरहेको प्रहरीले जनाएको छ।"
पञ्जीकरणमा मौका : १९ सय बढी पदमा आवेदन खुल्यो,काठमाडौं : राष्ट्रिय परिचयपत्र तथा पञ्जीकरण विभागले ७५३ वटै स्थानीय तहमा एमआईएस अपरेटर र फिल्ड सहायकमा आवेदन आह्वान गरेको छ। गृह मन्त्रालयअन्तर्गतको विभागले एमआईएस अपरेटर (राजपत्र अनंकित प्रथम श्रेणीसरह) र फिल्ड सहायक (राजपत्र अनंकित द्वितीय श्रेणीसरह) को करारमा पदपूर्तिका लागि अनलाइन दरखास्त आह्वान गरेको हो। एमआईएस अपरेटरमा ९९४ पदका लागि आवेदन आह्वान भएको छ। कम्प्युटर विषय लिई प्लस टु उत्तीर्ण गरेको वा प्रवीणता प्रमाणपत्र तह उत्तीर्ण गरी ६ महिना कम्प्युटर तालिम लिएको व्यक्तिले यसमा आवेदन दिन सक्नेछ। ९९५ जना फिल्ड सहायकका लागि एसएलसी उत्तीर्ण गरेको हुनुपर्नेछ। आवेदन विभागको वेबसाइटबाट पठाउन सकिन्छ। करार अवधि कम्तीमा एक वर्षको हुने विभागको सूचनाा जनाइएको छ। हेर्नुस् विभागको सूचनाः
आफ्नै खर्चमा गैंडा गणना गरिँदै,"काठमाडौं : दातृनिकायको सहयोगबिनै गैंडा गणना गरिने भएको छ। यसका लागि सरकारले १ करोड १० लाख रकम विनियोजन गरेको छ। गणनाको काम हरेक चार वर्षमा हुँदै आएको छ। बजेट अभावले गत वर्ष रोकिएको थियो। राष्ट्रिय निकुञ्ज तथा वन्यजन्तु विभागले गणनाको तयारी गरेको छ। फागुन, चैत र वैशाखमा गणना गरिने विभागका उपसचिव विष्णुप्रसाद श्रेष्ठले बताए। विभागले माग गरेको बजेट पाएका छौं। यसले खर्च पुग्छ, उनले भने, प्राविधिक समिति, सल्लाहकार समिति, निकुञ्जहरूसँग छलफल गरी काम सुरु गर्नेछौं। प्राविधिकलाई तालिम दिनुपर्ने भएकाले तयारीको काम माघसम्ममा सम्पन्न गर्ने लक्ष्य रहेको उनले सुनाए। सम्बन्धित विज्ञ, निकुञ्जका कर्मचारीले हात्तीको सहायताबाट गैंडा गणना गर्छन्। १२ सय मिटर फरकमा हात्ती राख्ने गरिन्छ। करिब दुईतीन किलोमिटर लामो लाइनका माध्यमले एकैचोटी गन्ने गरिन्छ। यो विधि नेपालको मौलिक हो। त्रिभुवन विश्वविद्यालयका प्राध्यापक प्रल्हाद योञ्जनले यसको विकास गरेका हुन्। सन् १९९४ देखि यसरी गैंडा गणना हुँदै आएको छ। जीपीएस, क्यामेरा, रेकर्ड फर्म, बाइनाकुलर, एन्ड्रोइड मोबाइल फोनलगायत सामग्री प्रयोग गरिने श्रेष्ठले बताए। गैंडा रहेको निकुञ्जका प्रमुख संरक्षण अधिकृतको संयोजकत्वमा कार्यदल गठन गरिएको छ। विभागले छुट्टै समिति गठन गर्नेछ। आवश्यक सामग्री, उपकरण, सवारी साधन, बजेटलगायत विषयमा प्रतिवेदन पेस गर्न विभागले सम्बन्धित निकुञ्जलाई निर्देशन दिएको छ। १ सय ६० भन्दा बढी जनशक्ति र तीन दर्जन हात्ती परिचालन गर्ने तयारी छ। एकसिङे गैंडाको उद्गमस्थल नेपालको चितवन राष्ट्रिय निकुञ्ज र भारतको कान्जिरोवा हो। तथ्यांकअनुसार नेपालमा ६ सय ४५ गैंडा छन्। चितवन राष्ट्रिय निकुञ्ज र आसपासमा मात्रै ६ सय ५ वटा छन्। बर्दिया राष्ट्रिय निकुञ्जमा २८, शुक्लाफाँटामा ९ र पर्र्सा राष्ट्रिय निकुञ्जमा तीनवटा रहेको विभागको तथ्यांक छ। चितवन राष्ट्रिय निकुञ्जमा प्राकृति कारणले ३८ र अन्य कारणले दुई गैंडा मरेका थिए। डिभिजन वन कार्यालय चितवनमा २ र बर्दिया राष्ट्रिय निकुञ्जमा तीनवटा मरे।"
