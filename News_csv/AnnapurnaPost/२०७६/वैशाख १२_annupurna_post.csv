शीर्षक,विवरण
एक व्यक्ति एक पद नारामा सीमित,"सत्तारुढ नेकपा एकता जिल्ला तहसम्म पुगेको छ। नत्र एक वर्षदेखि एकता केन्द्रीय तहमा मात्र सीमित थियो। एकतापछि चर्कैसँग उठेको र मापदण्डसमेत बनेको एक व्यक्ति एक पद सवाल भने उल्लंघन भएको छ। सचिवालयले निर्णय विशेष आन्तरिक परिपत्र जारी गरी शासकीय पदमा रहेका र जनप्रतिनिधिलाई कार्यकारी जिम्मेवारी नदिने मापदण्ड बनाएको थियो। पटकपटक जिल्ला नेतृत्व सिफारिस गर्न कार्यदल बने। कार्यदलबाट सिफारिस पनि भयो। सिफारिस भताभुंग पारी झन्डै एकतिहाइ कार्यकारीहरू जिल्ला अध्यक्ष र सचिवहरूले दोहोरो कार्यकारी जिम्मेवारी पाए। केन्द्र, प्रदेश र स्थानीय तहका जनप्रतिनिधिले नै पार्टीको जिम्मेवारी पाएका छन्। त्यसो त, राजनीतिमा एक व्यक्ति एक पद विवाद र बहसमै सीमित छ। कांग्रेसमा पनि बेलाबखत यो विषय उठ्छ र मत्थर हुन्छ। पार्टीलाई गतिशील तुल्याउन, सबै नेताकार्यकर्तालाई योग्यता र क्षमताका आधारमा कामको जिम्मेवारी तोक्ने उद्देश्यसहित आकर्षक तवरमा यो नीति घोषित हुन्छ। नेतृत्व वृतबाट कार्यान्वयन गरेर छाड्ने उद्घोष हुन्छ। तर, यो मामला सैद्धान्तिक बहसमा सीमित हुने क्रम नियमित छ। जब नेतृत्वले निर्णय लिने बेला आउँछ, तब उनीहरू आधारभूत रूपमा यसलाई स्वीकार गर्न चाहँदैनन्। एक व्यक्ति एक पदको नीति अक्षरशः लागू गर्दा आफू र आफ्नो गुटअनुकूलको राजनीतिक परिस्थिति बन्दैन। सत्तारुढ दल नेकपाभित्र यही दृश्य मञ्चन भएको छ, जिल्ला कमिटी अध्यक्ष र सचिव चयनका बखतमा। उनीहरूले संसदीय भूमिकामा आफ्नो प्रभावकारिता देखाउने कि पार्टी जिम्मेवारीमा ? यी दुवै कार्यकारी जिम्मेवारीमा पर्छन्। केन्द्रीय समितिमा भएका नेताले समेत तल जिम्मेवारी पाएका छन्। यसले अरू आकांक्षीका लागि आफ्नो भाग खोसेको भान परेको छ। यस्ता विषय कसरी सम्बोधन गरेर जाने भन्ने चुनौती नेकपामा देखा परेको छ। घोषित विधि र मापदण्डमा टेकेर निर्णय लिनेभन्दा शीर्ष नेताहरूको भागबन्डाका आधारमा निर्णय लिने संस्कार विकास भएको छ। यस्ता प्रवृत्तिले पार्टीलाई तदर्थवादमा फसाउँछ। संघीयतापछिको केन्द्र, प्रदेश र स्थानीय तहमा नेकपाको बाहुल्य छ। अर्कोतर्फ, यिनै कमिटीहरूले जिल्ला र त्यसअन्तर्गतका पार्टी संगठनको अधिवेशन गर्नुपर्ने दायित्व पाएको छ। अधिवशेनसम्म जाँदा कैयन् वैचारिक बहसका शृंखला आउँछन्, त्यसका लागि पनि नेताकार्यकर्तालाई तयार पार्नुपर्ने हुन्छ। हिजोका गुटगत र समूहगत आग्रहपूर्वाग्रह अझै यथावत् छन्, तत्कालीन दुवै पार्टीतिर। यसलाई मेटाउने वा बढाउने भन्नेमा संघर्षले मात्र निर्धारण गर्दैन, तलको संघर्षसँग पनि जोडिन पुग्छ। माथिल्लो तहका नेताहरूलाई यत्तिकै गुटगत आधारमा विभाजित गर्ने या एकताबद्ध गराउन दबाब बढाउने भन्ने धेरै हदमा जिल्ला कमिटीकै नेतृत्वको हातमा छ। महाधिवेशनसँग सीधा जोडिन पुग्ने र प्रभाव राख्ने भनेको जिल्ला कमिटी नै हुन्। भोलि महाधिवेशनमा उठाउने कैयन् वैचारिक राजनीतिक सवालमा बहस चलाउने थलो पनि जिल्ला तहकै कमिटी हो। नेकपाले समाजवादको फराकिलो विषय मात्र उठान गरेको छ। नेपालमा स्थापित गर्ने समाजवाद कस्तो हुने ? समाजवादको स्वरूप, चरित्र अथवा नेपाली समाजको आफ्नो मौलिकता त्यसमा के हुन्छ ? समाजवादमा पुग्ने बाटो के हुने ? कुनकुन काम गरेपछि समाजवादको आधार पूरा हुने ? यी थुप्रै बहसका बीचबाट नेकपाले महाधिवेशनबाट एउटा निष्कर्ष निकाल्नुपर्ने अवस्था छ। त्यसको बहसको जग यिनै जिल्ला कमिटी हुन्। जिल्ला पदाधिकारी चयनपछि नेतृत्वले एकताको गाँठो दरिलो पारेको भनिरहेका छन्, तर किचलो र गुनासा झाँगिने खतरा पनि उत्तिकै छन्। दुईतिहाइ सरकार र शक्तिशाली कम्युनिस्ट पार्टी बन्दासमेत काम गर्न नसक्ने र संगठनलाई चलायमान बनाउन नसक्दा भने नेकपा चरम क्षयीकरणको दिशातिर नजाला भन्न सकिन्न। पार्टीलाई व्यवस्थित ढंगले सञ्चालन गराउने हो भने कमजोरी सच्चाउन ठोस पहलकदमी चाल्नुपर्छ। तर नेकपाका नेताहरूको गति र मती हेर्दा त्यस्तो देखिन्न। गुनासा र समस्याले उचाइ लिनुपूर्व उचित ढंगले समाधान खोजिनुपर्छ।"
लागुऔषध र मापसेबाट दुईको मृत्यु,विराटनगर : अत्याधिक मात्रामा लागुऔषध र मादक पदार्थ सेवनका कारण मोरङमा बिहीबार दिउसो दुईजनाको मृत्यु भएको छ । विराटनगर महानगरपालिका४ स्थित नोबेल शिक्षण अस्पताल छेउको नहरमा ४५ वर्षीय जगेश चौधरीको शव फेला परेको छ । धनुषा घर भएका उनी विराटनगरमा ज्याला मजदुरी गर्दैआएको प्रहरीले जनाएको छ । बिहानैदेखि अत्याधिक मात्रामा लागुऔषध सेवन गरेपछि नहरको डिलमा सुतेका उनी त्यहीँ मृत फेला परेको प्रारम्भिक अनुसन्धाबाट खुलेको मोरङ प्रहरी प्रमुख एसपी मनोजकुमार केसीले बताए । चौधरीले सेवन गरेको लागुऔषधको नाम भने पत्ता लगाउने प्रयास भइरहेको प्रहरीले बताएको छ । यस्तै बुढीगंगा गाउँपालिका१ स्थित आरती स्ट्रिप्सको उत्तरपूर्वतर्फ भित्री सडकमा ४३ वर्षीय भुवन भण्डारी मृत फेला परेका छन् । इलाम नगरपालिका१२ घर भएका उनी आरती स्ट्रिप्सकै कामदार थिए । अत्याधिक मादक पदार्थ सेवनकै कारण उनको मृत्यु भएको प्रारम्भिक अनुसन्धाबाट खुलेको छ । स्थानीय बासिन्दाले भण्डारीको शव देखेपछि प्रहरीलाई खवर गरेका छन् । चौधरी र भण्डारीको शव पोष्टमार्टमका लागि कोसी अस्पतालमा राखिएको छ ।
खानेपानीमन्त्री मगरलाई छैन क्यान्सर,"भक्तपुर : खानेपानीमन्त्री बीना मगरको स्वास्थ्य अवस्था सामान्य रहेको छ। गएको माघ १३ गते क्यान्सरसम्बन्धी सम्पूर्ण जाँच गराएकी उनलाई क्यान्सरसम्बन्धी कुनै लक्षण नदेखिएको हो। दुई महिनाअघि गराइएको जाँचको रिपोर्टसहित बिहीबार पुनः फलो अपको लागि अस्पताल पुगेकी उनी स्वस्थ रहेको अस्पतालका मेडिकल डाइरेक्टर प्राडा ऋषिकेशनारायण श्रेष्ठले जानकारी दिए। उहाँ (मन्त्री बीना मगर) फलो अपको लागि बिहीबार अस्पताल पुग्नुभएको हो, उनले भने, उहाँको सम्पूर्ण रिपोर्ट नर्मल छ। क्यान्सरसम्बन्धी कुनै लक्षण देखिएन। दुई महिनाअघि नियमित स्वास्थ्य जाँच गरेकी अस्पतालकी स्त्रीरोग विशेषज्ञ डा सृष्टि श्रेष्ठले नै बिहीबार मन्त्री मगरको स्वास्थ्य जाँच गरेकी थिइन्। त्यसबेला मन्त्री मगरले नियमित स्वास्थ्य जाँचसँगै पाठेघर र स्तनको समेत परीक्षण गराएकी थिइन्। नियमित स्वास्थ्य जाँचको लागि रगत लिइएको थियो। त्यस्तै अल्ट्रासाउन्डसमेत गरिएको थियो। खानेपानी मन्त्रीज्यू सम्पूर्ण रिपोर्ट राम्रो छ, स्त्रीरोग विशेषज्ञ डा श्रेष्ठले भनिन्, उहाँले जस्तै सबैले बेलो बेलामा आफ्नो नियमित स्वास्थ्य जाँच गराउनुपर्छ। जसले रोग हुन लागे नलागेको सुरुमै थाहा हुन्छ र उपचारबाटै निको गर्न सकिन्छ। चिकित्सकहरुले सबै रिपोर्ट राम्रो भएको र स्वास्थ्य अवस्था सामान्य भएको जानकारी दिएपछि मन्त्री मगरको अनुहार चम्किलो देखिएको छ। मन्त्री मगरले धेरै पहिल्यै रिपोर्ट आए पनि फुर्सद नपाउँदा फलो अपमा आउन नसकिएको प्रतिक्रिया दिइन्। उनले भक्तपुर क्यान्सर अस्पतालको सेवाबाट आफू प्रभावित भएको सुनाइन्। उक्त अवसरमा मन्त्री मगरले अस्पतालको खानेपानीको लागि हुने डीप बोरिङ क्षेत्रको अवलोकनसमेत गरेकी थिइन्। अघिल्लोपटक अस्पताल पुग्दा उनले अस्पतालले भोग्दै आएको खानेपानी समस्या समाधान गरिदिने वचन दिएकी थिइन्। सोही वचनअनुसार मन्त्रालयले अस्पताल परिसरमा डीप बोरिङ गर्ने भएको अस्पतालका मेडिकल डाइरेक्टर प्रोडा श्रेष्ठले जानकारी दिए। अस्पतालले खानेपानीको लागि मासिक दुई लाख रुपैयाँ खर्च गर्दै आएको उनको भनाइ थियो। उनका अनुसार डीप बोरिङ गर्न एक हप्ताअघि खानेपानी मन्त्रालयका प्राविधिकहरु आएर ठाउँ छनोट गरेर गएका छन्।"
पुननिर्माणको निरीक्षणमा प्रधानमन्त्री,"काठमाडौं : गोरखा भूकम्पको स्मृति अवसरमा राष्ट्रिय पुनर्निर्माण प्राधिकरण र काठमाडौं महानगरपालिकाको संयुक्त आयोजनामा पसन्तपुर क्षेत्रमा स्मृति सभा भएको छ। सभामा प्रमुख अतिथिका रुपम प्रधानमन्त्री केपी शर्मा ओली उपस्थित थिए। स्मृति सभापछि प्रधानमन्त्री केपी शर्मा ओलीले वसन्तपुर दरबार क्षेत्रमा पुनर्निर्माण भइरहेका काष्ठमण्डप, नौतले दरबारलगायतका संरचनाको अवलोकन गरे। स्मृति सभाअघि प्रधानमन्त्री केपी शर्मा ओलीले त्रिपुरेश्वरस्थित पुनर्निर्माण भइरहेको त्रिपुरा सुन्दरी मन्दिरको अवलोकन भ्रमण गरेका थिए। तस्बिर : दीपेन श्रेष्ठ"
सम्झौता नै गर्दैनन् लाभग्राही,"दोलखा : भूकम्पपीडित कोही नछुटून् भनेर सरकार पटकपटक गुनासो आवेदन, पुनः जाँच, सर्वेक्षण, पुनर्सर्वेक्षण, आवेदन गर्न आह्वान गर्छ। तर लाभग्राही सूचीमा परिसकेकाहरु भने निजी आवास पुनर्निर्माणका लागि सम्झौता नै गर्दैनन्। यता आर्थिक वर्षको ९ महिनामा करिब २७ प्रतिशत निजी आवास पुनर्निर्माण सम्पन्न भएको राष्ट्रिय पुर्ननिर्माण प्राधिकरण दोलखाको तथ्यांक छ। कतै लाभग्राही सूचीमा नाम नपरेकोमा गुनासो आइरहन्छ भने लाभग्राही सूचीमा परेकाहरुले चासो नदिएको पाइएको छ। केही समयदेखि सरकारले पुनर्सर्वेक्षणका लागि सूचना जारी गरिरहेको छ। तर विभिन्न प्रक्रिया पूरा गरेर सूचीमा दर्ता भएकामध्ये करिब ८ प्रतिशत लाभग्राहीले निजी आवास निर्माण गर्न सम्झौता गरेका छैनन्। यता घर निर्माण गरिसकेकालाई सरकारले वैशाख १० गतेसम्म १६ अर्ब ६१ करोड ५ लाख १० हजार अनुदान भुक्तानी गरिसकेको छ। निजी आवास पुनर्निर्माण सुरु भएको चौथो वर्षमा पनि दोलखाका अझै साढे ५ हजार लाभग्राहीले घर बनाउने सम्झौता गरेका छैनन्। सरकार भूकम्पपीडित नागरिकलाई सुरक्षित घरमा स्थानान्तरण गर्न थुप्रै पहल गरिरहेको छ भने नागरिक भने घर बनाउन चासो नै दिँदैनन्। भीमेश्वर नगरपालिकामा लाभग्राही सूचीमा परेका जीवन सापकोटाले कस्तो घर बनाउने भन्ने निर्णय गरिनसकेकोले सम्झौता गर्न पनि ढिला गरेको बताए। वैशाख १० गतेसम्म जिल्लाका ७३ प्रतिशतले निजी आवास पुनर्निर्माण गरिसक्दा समेत अझै साढे ७८१ प्रतिशत लाभग्राहीले सम्झौता गरेका छैनन्। जिल्लाका २ नगरपालिका र ७ गाउँपालिका गरी ९ स्थानीय तहका ५ हजार ४ सय ८८ लाभग्राहीले सम्झौता गरेका छैनन्। यो संख्या सुरु लाभग्राही, गुनासो सुनुवाइ र पुनःजाँच तथा सर्वेक्षणबाट आएको तथ्यांकबाट लिइएको राष्ट्रिय पुनर्निर्माण प्राधिकरण दोलखाका निमित्त प्रमुख राजकुमार ढुंगेलले जानकारी दिए। जिल्लामा कुल ७० हजार २ सय ८ जना लाभग्राही पुगेको प्राधिकरण दोलखाले जनाएको छ। सम्झौता नगर्नेमा सबैभन्दा धेरै शैलुङ गाउँपालिकाकाका १४१४ र कम बैत्यश्वर गाउँपालिकाका १३९ जना रहेको निमित्त प्रमुख ढुंगेलले जानकारी दिए। भीमेश्वर नगरपालिकाका १३०५, जिरी नगरपालिकाका १८६, गौरीशंकर गाउँपालिकाका २८७, कालिञ्चोक गाउँपालिकाका ४६७, मेलुङ गाउँपालिकाका ७१८, तामाकोसी गाउँपालिकाका ५६६ र बिगु गाउँपालिकाका ४०६ जनाले पनि सम्झौता गरेका छैनन्। निमित्त प्रमुख ढुंगेलका अनुसार वैशाख १० गतेसम्म जिल्लाका ७३ प्रतिशत अर्थात् ४८ हजार ९ सय १२ हजार लाभग्राहीले घर बनाइसकेका छन्। दोस्रो किस्ता लिनेको प्रतिशत हेर्दा भने करिब ८३ प्रतिशत पुगिसकेको छ। निजी आवास पुनर्निर्माण र प्रबलीकरण गरी लाभग्राहीमध्ये ६५ हजार ४ सय ९० लाभग्राहीले पहिलो किस्ता लिएका छन्। जिल्लाका २३ जनाले अनुदान रकम सरकारलाई फिर्ता बुझाएका छन्।"
सगरमाथा तर्फ लागे साहित्यकार सापकोटा,"काठमाडौं : साहित्यकार लक्ष्मण सापकोटा पहिलोपटक साहित्यिक ब्यानरमा सगरमाथाको चुचुरोतर्फ लागेका छन्। साहित्यकार सापकोटा बिहीबार त्रिभुवन विमानस्थलबाट हेलिकप्टरमा लुक्लातर्फ लागेका हुन्। लुक्लाबाट उनी बिहीबार नै सगरमाथाको आधार शिविरतर्फ लागेका छन्। सगरमाथातर्फ लाग्दै गर्दा सापकोटाले भने, सगरमाथा पुगेर केही विश्व कीर्तिमान राख्ने योजना छ । जसमा दुई कृति विमोचन गर्ने, एउटा कविता वाचन गर्ने, शैव सभ्यता भएको देश नेपालको ओम् शब्द त्यहाँ पुर्याउने काम हुनेछ । यसैगरी, गौतम बुद्ध, लुम्बिनी, पशुपतिनाथको फोटो पनि सगरमाथा पुयाउने काम हुनेछ। उनलाई नेपाल प्रज्ञा प्रतिष्ठानका कूलपति गंगाप्रसाद उप्रेतीले कार्यक्रमका बीच सफलताको कामना गर्दै विदाइ गरिसकेका छन्। सापकोटाका अनुसार, यसअघि मेचीकाली साहित्यिक दौडका क्रममा मेची नदीको पानी र माटो अनि महाकाली नदीको पानी र माटोका साथै नेपालकै होचो भूभाग झापास्थित कचनाकवलको माटो पनि सगरमाथा पुर्याउने काम हुनेछ। राष्ट्रकवि माधव घिमिरे र वरिष्ठ संस्कृतिविद् सत्यमोहन जोशीको हस्ताक्षर भएको रामायणलाई पनि उनले सगरमाथाको टुप्पोमा पुर्याउनेछन्।"
दुई महिनामा ११ सय किलो गाँजा बरामद,"हेटौंडा : मकवानपुर प्रहरीले दुई महिनाभित्रै ठूलो परिमाणमा लागूऔषध गाँजा बरामद गरेको छ। प्रहरीले २०७५ फागुन ८देखि २०७६ वैशाख १ गतेसम्म मकवानपुर १ हजार ११८ किलो गाँजा बरामद गरेको हो। उक्त अवधिमा चरेश ७३ किलो, अफिम सातसय ग्राम, फेनार्गन २९ वटा एम्पुल, व्यूप्रोनोफिन २९ वटा एम्पुल, डाइजेपाम २९ वटा एम्पुल र नाइट्रोभेट ५४७ ट्याबलेट बरामद गरेको मकवानपुर प्रहरी प्रमुख एसपी मुकेश सिंहले बताए। बरामद भएको लागूऔषध बिहीबार हेटौंडा उपमहानगरपालिका१ र भीमफेदी गाउँपालिका१ को सिमानामा नष्ट गरिएको समेत एसपी सिंहल जानकारी दिए। बरामद गरिएको गाँजा मध्ये चारसय ४० किलो आठसय ग्राम नष्ट गर्न बाँकी रहेको सिंहले बताए। अदालतको आदेश आउन बाँकी रहेको गाँजा नष्ट गरिएको छैन,एसपी सिंहले भने। उनका अनुसार आफूले मकवानपुरको नेतृत्व सम्हालेको दुई महिनामै उक्त परिमाणको लागूऔषध बरामद भएको हो।"
नारायणी अस्पतालमा एन्टी रेबिज भ्याक्सिनको अभाव,"वीरगन्ज : वीरगन्जको नारायणी अस्पतालमा एक सातादेखि एन्टी रेबिज भ्याक्सिनको अभाव भएको छ।अभाव हुँदा उपचारका लागि अस्पतालमा पुग्ने सेवाग्राही मर्कामा परेका छन्। कुकुरले टोकेपछि लगाउनुपर्ने एन्टी रेबिजभ्याक्सिन नारायणी अस्पतालले निशुल्क उपलब्ध गराउँदै आएको छ। तर अस्पतालमा एक सातायता एन्टी रेबिज भ्याक्सिन सकिएका कारण नारायणी अस्पतालमा उपचारका लागि पुग्ने सेवाग्राही अस्पताल बाहिरको निजी औषधि पसलबाट चर्को मुल्यमा भ्याक्सिन खरिद गर्न बाध्य छन्। कुकुरले टोकेका घाइतेलाई चिकित्सकको सल्लाहमा आवश्यकता अनुसार चारदेखि पाँचवटा भाइल एन्टि रेबिज भ्याक्सिन लगाउनुपर्ने हुन्छ। अस्पतालमा भ्याक्सिन सकिएको भन्दै स्वाथ्यकर्मीले जनाएपछि सेवाग्राही अस्पताल बाहिरका निजी औषधी पसलबाट पाँच सय ५० रुपैयाँको दरमा भ्याक्सिन खरिद गर्न बाध्य छन्। १० वर्षीय छोरा निरज कुमारलाई कुकुरले टोकेपछि उपचारका लागि बिहीबार बिहान ११ बजे नारायणी अस्पतालमा पुगेका बारा इटीयाहीका अमीरा साह सोनारले अस्पतालमा एन्टि रेबिज भ्याक्सिन नपाएपछि बाहिरको औषधि पसलबाट एउटा भ्याक्सिन पाँच सय ५० रुपैयाँमा खरिद गरेको बताए। डाक्टर साबले अस्पतालमा अहिले सुइ सकिएको छ, चार पाँच दिनपछि मात्रै आउँछ भन्नुभयो, सोनारले भने, 'डाक्टर साबले सुइ छैन भनेपछि औषधि पसलबाट साढे पाँच सय रुपैयाँमा किनेर ल्याए।' नारायणी अस्पतालको आकस्मिक कक्षमा कार्यरत सिनियर अहेब प्रह्लाद साहले पनि अस्पतालमा एन्टी रेबिज भ्याक्सिन सकिएकाले सेवाग्राही निजी औषधि पसलबाट सुइ किन्न बाध्य भएको स्वीकारे। नपाएपछि निजी औषधि पसलबाट किनेर ल्याएको एन्टी रेबिज भ्याक्सिन देखाउँदै बारा इटियाहीका अमीरा साह सोनार। तस्बिरः क्रान्ति शाह साहका अनुसार गत साउनभन्दा पहिले हैटौडमा रहेको मध्यमाञ्चल क्षेत्रीय मेडिकल स्टोरले नारायणी अस्पतालमा हरेक महिना आठ सय भाइल एन्टी रेबिज भ्याक्सिन पठाउँदै आएको थियो। तर गत साउन महिनादेखि भने क्षेत्रीय मेडिकल स्टोरले नारायणी अस्पतालमा महिनामा पाँच सयवटा मात्र भाइल भ्याक्सिन पठाउने गरेको छ। बिरामीको चाप बढ्दै गएको छ तर क्षेत्रीय मेडिकल स्टोरले भ्याक्सिन भने कम गर्दै गएको छ, उनले भने, 'भ्याक्सिन सकिएका कारण बिरामीले बाहिरका औषधि पसलबाट आफै खरिद गरेर ल्याउने गरेका छन्।' पर्साकै ग्रामीण भेगमा रहेको पोखरीया अस्पतालमा पनि केहि महिनादेखि एन्टी रेबिज भ्याक्सिन सकिएकाले ग्रामीण भेगका कुकुरले टोकेका बिरामी पनि नारायणी अस्पतालमै आउन थालेकाले भ्याक्सिनको अभाव हुन थालेको साहले बताए। साहका अनुसार नारायणी अस्पतालमा पर्सा, बारा, रौतहट, सर्लाही, मकवानपुर जिल्लासम्मका बिरामीहरु उपचारका लागि आउने गरेका छन्। एक त पहिलोको भन्दा घटाएर क्षेत्रीय मेडिकल स्टोरले नै भ्याक्सिन कम पठाइरहेको छ, त्यसमा पनि पोखरीया अस्पतालमा पनि भ्याक्सिन नहुँदा गाउँका बिरामी पनि यतै आउने गरेका छन्, उनले भने, 'सीमावर्ति भारतीय बजार र गाउँबाट पनि कुकुरले टोकेका बिरामी यही अस्पतालमा आएर नातागोताको नेपाली नागरिकता पेश गरेर भ्याक्सिन लिएर जान्छन्। एन्टी रेबिज भ्याक्सिनका लागि हैटौडमा रहेको मध्यमाञ्चा क्षेत्रीय मेडिकल स्टोरमा आफूले पटकपटक माग गरिरहेको भएपनि अहिलेसम्म सुइ नआएको उनले बताए। उनले भने, 'अस्पतालले पटकपटक पत्र नै लेखेर भ्याक्सिनको माग गर्दै आएको छ तर मेडिकल स्टोरका कर्मचारीले पठाइ दिन्छौं भन्दै टार्दै आएका छ, कहिलेसम्म आउँछ ठेगान छैन।'"
८३ लाखको फूल बगैंचामा गोलभेडा फल्यो !,"धरान : सुनसरीको धरान उपमहानगरपालिकाले ८३ लाख खर्च गरेर निर्माण गरेको फूल बगैचामा गोलभेडा फल्न थालेको छ। उपमहानगरले वर्ष दिनअघि धरान बजारलाई सुन्दर बनाउन भानुचोकदेखि छाता चोकसम्म रेलिङ बनाएर फूल रोपेको थियो। लाखौं रुपैयाँका फूलका विरुवा हुर्कने गमलामा गोलभेडा फल्न थालेका छन्। धेरै जसो गमलाहरुमा फूलका विरुवा मरिसकेको देखिन्छन्। सोही कारण पनि धरान बजार कुरुप बन्दै गएको छ। धरान बजारलाई सुन्दर बनाउने उदेश्यले मेयर स्वतारा सुब्बाको परिकल्पनामा उपमहानगरले भानुचोकदेखि छाता चोकसम्म रेलिङ लगाई सडकको वरीपरि फलामका खम्बा गाडेर गमलामा फूलका विरुवा रोपेको थियो। उपमहानगरले लाखौं खर्च गरेर तयार पारेको फूल बगैचालाई गोडमेलमा ध्यान नदिँदा पैसा खेर गएको र धरानको सुन्दरतालाई समेत कुरुप भइरहेको स्थानीय मनिता चाम्लिङले बताइन्। गमलामा रोपेको फुल गोडमेल गर्न उपमहानगरले चराजना माली नियुक्ति गरेको छ। तर, उपमहानगरपालिकाका मालीहरुले गमलामा लगाइएको फूलहरु गोडमेल नगरेका कारण गमलामा गोलभेडा र झारपात पलाएको धरान२ का पर्वत श्रेष्ठले बताए। त्यस्तै धरान१३का वडाअध्यक्ष नेत्र काफ्लेले फूल रोपेको बगैचा गोडमेल नगर्नु उपमहानगरको ठुलो कमजोरी भएको बताए। धरान उपमहानगरपालिकाका प्रवक्ता मणिराम राईले पनि लाखौं रुपैयाँ खर्च गरेर निर्माण गरिएको बगैचा गोडमेल नगर्नु उपमहानगरको कमजोरी भएको स्विकार गरे। उनले अबका दिनहरूमा बजारको सुन्दरतामा विशेष ध्यान दिने प्रतिवद्धता समेत जनाए।"
बोक्सीको आरोपमा वृद्ध दम्पत्तिमाथि निर्घात कुटपिट,"विराटनगर : मोरङको सुन्दरहरैंचा नगरपालिका११ मा बोक्सा बोक्सीको आरोपमा एक वृद्ध दम्पत्तिमाथि निर्घात कुटपिट भएको छ। बोक्सा बोक्सीको आरोपमा ६० वर्षे वृद्ध र बोक्सीको आरोपमा उनकी श्रीमतीमाथि एउटै परिवारका चार सदस्यले निर्घात कुटपिट गरेका छन्। लाट्ठी, लात र मुड्कीले निर्घात कुटपिट गर्दा दुबै जना घाइते भएका छन्। घटनापछि दुबैलाई उपचारका लागि नोबेल अस्पताल बेलबारीमा भर्ना गरिएको थियो। तर, नोबेलमा उपचार सम्भव नभएपछि श्रीमतीलाई विराटनगरको कोसी अस्पताल ल्याएर थप उपचार सुरु गरिएको छ। उक्त दम्पत्ति घरमा एक्लै बस्दै आएको थियो। प्रहरीका अनुसार आक्रमणबाट घाइते भएकी वृद्धा मानसिक रुपमा पनि विक्षिप्त बनेकी छन्। वृद्धवृद्धामाथि सुन्दरहरैंचा११ धाती टोल बस्ने ६३ वर्षे टुनका खवास, ३५ वर्षे श्यामलाल खवास, ३१ वर्षे रामकुमार खवास र ३० वर्षे शशिकला खवासले सामूहिक रुपमा आक्रमण गरेको मोरङ प्रहरी प्रमुख एसपी मनोजकुमार केसीले जानकारी दिए। प्रहरीका अनुसार श्यामलाल र रामकुमार टुनकाका छोरा हुन्। शशिकला टुनकाकी बुहारी र श्यामलालकी श्रीमती हुन्। उनी गाउँ घरमा धामी झाक्रीको काम गर्ने महिला पनि भएको जानकारी प्रहरीले दिएको छ। घटनाका पीडित र पीडकको घर लगभग तीन सय मिटर वरपर रहेको प्रहरीको भनाइ छ। प्रहरीका अनुसार घरमा परिवारका सदस्य पालैपालो बिरामी भइरहने भएपछि झरफुकका लागि भन्दै टुनकाको घरमा उनकै बुहारी शशिकला धामी (चिन्ता) बसेकी थिइन। चिन्ता बस्ने क्रममा शशिकलाले वृद्ध दम्पत्ति बोक्सा बोक्सी रहेको बताएपछि परिवारका सबै सदस्य धुरिएर बुधबार विहान साढे १ बजे आक्रमण गरेको एसपी केसीको भनाइ छ। परिवारका चारै सदस्य मिलेर घरमै पुगेर सुतिरहेका उनीहरुलाई ढोका खोलेर बाहिर निस्कन लगाएर निर्घात कुटपिट गरिएको जानकारी उनले दिए। श्रीमान र श्रीमती बोक्सा, बोक्सी रहेको र उनीहरुले नै कहिल्यै निको नहुने गरी टुनामुना गरिदिएका कारण पालैपालो बिरामी भइरहने कुरा चिन्ता बस्ने क्रममा शशिकलाले बकेपछि घटना सुरु भएको प्रारम्भिक अनुसन्धानका क्रममा खुलेको छ केसीले भने।"
गोरखा भूकम्पबाट केही सिकौं,"काठमाडौं : विनासकारी भूकम्प गएको ४ वर्ष पुगेको सम्झनामा मानवअधिकार उद्यान र यूनिक स्टार एजुकेसन फाउन्डेसनले बिहीबार काठमाडौंमा अन्तरक्रिया कार्यक्रमको आयोजना गरेको छ । वैशाख १२ को गोरखा भूकम्पबाट केही सिकौं भन्ने मूल नाराका साथ कार्यक्रम आयोजना गरिएको हो । कार्यक्रममा गोरखा भूकम्पका विषयमा विद्यावारिधि गर्नुभएका डाज्योति कोइरालाले नेपालमा भूकम्पको सम्भावना, सम्भावित मानवीय र भौतिक क्षति न्यूनीकरणका विषयमा कार्यपत्रसमेत प्रस्तुत गरेका थिए । कार्यक्रममा राष्ट्रिय पुनर्निर्माण प्राधिकारणका निर्देशक समितिका सदस्य निमानन्द रिजालले भूकम्प प्रभावित जिल्लामा पुननिर्माणको काम केही सुस्त देखिए पनि सरकार र प्राधिकरणले ऐतिहासिक र पुरातात्विक महत्वका भवन निर्माणमा गति दिइएको जानकारी दिए । कार्यक्रममा अधिवक्ता सुमन आचार्यले पुननिर्माणलाई तीव्रपार्न सरकारले ऐन संशोधन गरेरै भएपनि आवश्यक नीति निर्माण गर्नुपर्ने जानकारी बताए । कार्यक्रमलाई मानवअधिकार उद्यानका सचिव मोतिराम फुयाँलले विनाशकारी भूकम्पले नेपाली समाजमा परेको दीर्घकालीन प्रभाव र प्रभावित जनताको मानवअधिकारको अवस्थाका विषयमा स्पष्ट पारे । कार्यक्रममा युनिक स्टार एजुकेसन फाउन्डेसनका अध्यक्ष रामचन्द्रप्रसाद यादव, नगार्जुन कलेजका प्राचार्य नुच्छेबहादुर महर्जन र सञ्चारविध मधुसुधन न्यौपानेले भूकम्पका विविध आयामका विषयमा धारणा व्यक्त गरेका थिए ।"
गाउँभरी फैलियो झाडापखाला,"गुल्मी : गुल्मीको मुसीकोट नगरपालिका ४ बडागाउँस्थित दजाकोटमा झाडापखाला फैलिएको छ।दूषित पानीका कारण गाउँमा झाडापखाला फैलिएको स्थानीयले बताएका छन्। गाउँभरीका स्थानीयले दुरखोला ललन्की खानेपानी मुहानको पानी प्रयोग गर्दै आएको वडाअध्यक्ष ओमबहादुर केसीले जानकारी गराए।दूषित खानेपानीकै कारण पुरै गाउँ नै प्रभावित भएको उनले बताए।केसीका अनुसार झाडापखालाबाट करिब ९५ जना बढी स्थानीय प्रभावित भएका छन्। स्थानीय बिरामी परेपछि गाउँमा उक्त मुहानको पानी प्रयोग गर्नमा रोक लगाइएको छ। वडाअध्यक्ष केसीका अनुसार स्थानीय धेरैजसोलाई गाउँमै प्राथमिक उपचार गराइएको छ भने तीनजनालाई जिल्ला अस्पताल तम्घासमा उपचार भइरहेको छ।स्थानीय ६० वर्षीया कुमारी सिग्देल, २६ वर्षीय खिमबहादुर पेमीमगर र ७० वर्षीय बोम बहादुर राकसकोटीको तम्घासमा उपचार भइरहेको छ। स्थानीय फूलकुमारी सिंजालीलाई थप उपचारका लागि पाल्पा रिफर गरिएको जिल्ला अस्पतालले जनाएको छ। झाडापखाला फैलिएपछि मुसीकोट नगरपालिकाले गाउँमा 'मिनिरल वाटर' वितरण गरेको छ।सोमबारदेखि स्थानीय बिरामी पर्दै गएपनि बुधबार मात्र रोग फैलिएको ठाउँमा स्वास्थ्यकर्मी पुगेका छन्।स्वास्थ्यकर्मीका अनुसार पानीकै कारण 'फुड प्वाइजन' भएको हुनसक्ने जनाएका छन्।"
बैतडीमा सहकारीबाटै रेमिटेन्स,"बैतडी : जिल्लाको दशरथचन्द नगरपालिका २ की बसन्ती बोहरा विदेशबाट श्रीमानले पठाएको रकम झिक्न सदरमुकाम पुग्थिन्। तर गाउँकै सहकारीमा रेमिटेन्स सेवा सुरु भएपछि उनलाई सजिलो भएको छ।गएको हप्ता मात्रै श्रीमान्ले विदेशबाट पठाएको रकम शिखर बीउ प्रवद्र्धन सहकारी संस्थाले सञ्चालन गरेको प्रभु रेमिटेन्समार्फत हात पारिन्। 'विदेशबाट पठाएको रकम ल्याउन सदरमुकाम पुग्नुपर्ने बाध्यता थियो, उनले भनिन्,' अचेल गाउँ नजिकैको सहकारीले रेमिटेन्स सेवा दिएपछि सजिलो भएको छ।' जिल्लाको पाटन नगरपालिका ९ ककस्यालीकी जानकी भट्टले रोजगारीका लागि भारतको दिल्लीमा रहेका रहेका श्रीमान्ले पठाएको रकम सहकारी मार्फत नै प्राप्त गरिन्। उनले भनिन्, 'श्रीमानले पठाएको रकम ल्याउन सदरमुकाम निकै गाह्रो हुने गर्दथ्यो। कागजपत्र जुटाउनमै समस्या हुन्थ्यो। गाउँ नजिकै रहेको सिद्धेश्वर बचत तथा ऋण सहकारी मार्फत विदेशबाट पठाएको रकम पाइन थालेपछि खुसी लागेको छ।' जिल्लाको तल्लोसोराड क्षेत्रका नागरिकलाई विदेशबाट पठाएको रकम झिक्न सदरमुकाममै पुग्नुपर्ने बाध्यता थियो।तर पछिल्लो समयमा सहकारीले गाउँमै रेमिटेन्स सेवा सञ्चालनमा ल्याएपछि सजिलो भएको शर्माली बचत तथा ऋण सहकारी संस्थाका अध्यक्ष बीरबहादुर साउँदले बताए।उनले गाउँकै कतिपय नागरिक विदेशबाट पठाएको रकम झिक्न सदरमुकाम पुग्थे तर हामीले सहकारीमार्फत रेमिटेन्स सेवा सञ्चालनमा ल्याएपछि उनीहरुलाई सजिलो भएको बताए। गाउँकै सहकारीले रेमिटेन्स सेवा सञ्चालन गरेपछि पञ्चेश्वर २ का जानकी आउजीले सहकारीबाटै श्रीमानले भारतबाट पठाएको रकम हात पारिन्।उनले भनिन्, 'पहिला एकजना साथमा लगेर रकम ल्याउन सदरमुकाम पुग्नुपथ्र्यो।अहिले सजिलो भएको छ । अब घर फर्किदा भएको रकम सहकारीमा पठाउनोस भन्छु। घर फर्किदा रकमका कारण हुने झण्झट पनि हुँदैन पूँजीको पनि सुरक्षा हुन्छ।' सहकारीले रेमिटेन्स सेवा सुरु गरेपछि गाउँलेलाई सजिलो भएको दशरथचन्द नगरपालिका १ मुस्यचोरस्थित शिखर बीउ प्रवद्र्धन सहकारी संस्थाका अध्यक्ष देवदत्त भट्टले बताए। उनले भने, 'अहिले सहकारीबाट रेमिटेन्स सेवा दिन थालेपछि सबैलाई सजिलो भएको छ। विद्युतको महसुल बुझाउने देखि लिएर मोबाइलको रिचार्ज सेवा समेत हामी सहकारीबाटै दिने गरेका छौं।' गाउँकै सहकारीमा रेमिटेन्स सेवा सुरु भएपछि रोजगारीका लागि भारत गएकाहरुलाई समेत सजिलो भएको छ। कमाएको रकम रेमिटमार्फत पठाउने गरेको र फर्किँदा बाटोमा हुने झण्झट हटेको सिगासका राजेन्द्र साउँदले बताए। उनले भने, 'विदेशबाट पठाएको रकम गाउँकै सहकारीबाट पाउँदा निकै सजिलो भएको छ। नत्र रकम झिक्नकै लागि डडेल्धुरा वा बैतडी सदरमुकाम पुग्नुपथ्र्यो।' बैतडीका विभिन्न ठाउँका ८ वटा सहकारी संस्थाले रेमिटेन्स सेवा सञ्चालन गरिरहेका छन्। अक्सफाम नेपाल र रुडेस बैतडीको सहयोग तथा प्रभु रेमिटेन्सको प्राविधिक सहयोगमा सहकारीहरुले रेमिटेन्स सेवा सञ्चालनमा ल्याएका हुन्। निङ्गलाशैनी बचत तथा ऋण सहकारी संस्था देहीमाण्डौं, शिखर बीउ प्रवद्र्धन सहकारी संस्था मुस्याचोर, उदयदेव महिला बचत तथा ऋण सहकारी संस्था पाटन, सिद्धेश्वर बचत तथा ऋण सहकारी संस्था खोड्पे, महालक्ष्मी बचत तथा ऋण सहकारी संस्था डुब्के, प्रगतिशील महिला बचत तथा ऋण सहकारी संस्था गाँजरी, शर्माली बचत तथा ऋण सहकारी संस्था शर्माली र जयमहाकाली बचत तथा ऋण सहकारी संस्था पञ्चेश्वरले रेमिटेन्स सेवा प्रदान गरिरहेका छन्।गाउँका सहकारीले एक बर्षको अवधिमा रेमिटेन्स मार्फत ५ करोड बढीको कारोबार गरेको रुडेस बैतडीका कार्यकारी निर्देशक गोविन्दराज जोशीले बताए।"
हिमालयन कार्गोकी सञ्चालकसहित तीनविरुद्ध २३ करोडको सम्पत्ति शुद्धिकरण मुद्दा,"काठमाडौं : सम्पत्ति शुद्धिकरण अनुसन्धान विभागले हिमालयन कार्गोविरुद्ध २२ करोड ९५ लाख ४९ हजार रुपैयाँको सम्पत्ति शुद्धिकरण मुद्दा दायर गरेको छ। बिहीबार विभागले भारतीय नागरिक विनोदकुमार गुप्ता, वीरेन्द्र महतो र हिमालयन कार्गोकी प्रोपराईटर मधुकुमारी चौधरीविरुद्ध विशेष अदालतमा सम्पत्ति शुद्धिकरण मुद्दा दायर गरेको हो। उनीहरुले आर्थिक वर्ष २०६५०६६ देखि २०७४७५ सम्म राजश्व चुहावट गरी गैरकानुनी सम्पत्ति आर्जन गरेको अनुसन्धानबाट खुलेपछि विभागले विशेष अदालतमा मुद्दा दायर गरेको हो। गुप्ता र चौधरीले भारतीय नागरिक महतोको मिलेमतोमा २३ करोड ९५ लाख ६८ हजार एक सय ३१ गैरकानुनी स्रोत रकम प्राप्त गरी गैर अकुत सम्पत्ति आर्जन गरेको सम्पत्ति शुद्धिकरणा विभागले जनाएको छ। उनीहरुले विभिन्न बैंकमा खोलिएका खातामा १० करोड १० लाख लुकाई छिपाई राखेको र काठमाडौंका विभिन्न स्थानमा २०६५ सालपछि आठ करोड ३० लाखको जग्गामा लगानी गरेको र मधु चौधरी एकल सञ्चालनमा रहेको मंगला रियल स्टेट प्रालिमा दुई करोड लगानी गरेको। त्यसैगरी एप्पल पोलिमर प्रालिमा दुई करोड ५० लाख लगानी गरेको पाइएको शुद्धिकरण विभागले जनाएको छ। सँगै मधु चौधरीको नाममा रहेको विभिन्न बैंक तथा वित्तीय संस्थाको शेयरतर्फ चार लाख ९७ हजार लगानी गरेको पाइएको छ। उनीहरुविरुद्ध सम्पत्ति शुद्धिकरण निवारण ऐन बमोजिम जरिवाना र कैद सजायको माग गरिएको छ।"
दुई दर्जन टेम्पु नियन्त्रणमा,"सिन्धुली: ट्राफिक प्रहरी सिन्धुलीले कागजातबिना नै संचालन भएका र ट्राफिक नियमको उलंघन गर्ने दुई दर्जन टेम्पुलाई नियन्त्रणमा लिएको छ।जिल्ला ट्राफिक प्रहरी कार्यालय सिन्धुलीले विलबुक, लाइसेन्स र परमिट नभएको अटो रिक्सालाई नियन्त्रणमा लिई कमलामाई नगरपालिकाको कार्यालयमा बुझाएको हो। जिल्लामा संचालन हुने टेम्पुले ट्राफिक नियमको उलंघन गर्दै विलबुक, लाइसेन्स तथा दर्ता प्रक्रिया नै पूरा नगरी संचालन हुने गरेको गुनासो बढेपछि चेकजाँचका क्रममा दुई दर्जन टेम्पुलाई नियन्त्रणमा लिएको ट्राफिक प्रहरी सहायक निरीक्षक रामेश्वर पाण्डेले जानकारी दिए। 'कमलामाई नगरपालिकाको सहयोगमा ट्राफिक प्रहरीले नगरभित्रका विभिन्न स्थानमा गरेको चेकजाँचका क्रममा दुई दर्जनबढी टेम्पुहरु नियन्त्रणमा लिएका छौं,' पाण्डेले भने। यसरी नियन्त्रणमा लिएका टेम्पु र चालकलाई नियमअनुसार कारबाही गरिने पनि पाण्डेले बताए।आफ्ना सवारी साधनको कागजात, चालकको लाइसेन्स तथा ट्राफिक नियमको पालना गर्न यस अघि प्रहरीले पटकपटक आग्रह गरेको थियो। तर, प्रहरीको आग्रहलाई व्यवास्था गर्दै संचालन भइरहेका टेम्पुहरुलाई नियन्त्रणमा लिएर कारबाही थालेको हो। जिल्लामा सदरमुकाम र ग्रामिण क्षेत्रमा गरी झण्डै ३ सयबढी टेम्पुहरु संचालन रहेका छन्। तिव्रगतीमा क्षमता भन्दाबढी भार बोकेर टेम्पुहरु संचालन हुँदा जिल्लामा दुर्घटना समेत बढेका छन्।बुधबारमात्र तिव्रगती र क्षमताभन्दाबढी यात्रु कोक्दा मरिण गाउँपालिका ३ को सहानमा यस्तो टेम्पु दुर्घटना हुँदा १ जनाको मृत्यु हुनुका साथै ७ जना घाइते भएका थिए। चारजना यात्रु बोक्ने क्षमताका टेम्पुले जिल्लामा ८ जनासम्म बोक्ने गरेका छन्। उनीहरुले यात्रुहरुसँग जबरजस्ती तोकिएको भन्दाबढी भाडा लिने गरेको पाइएको पनि प्रहरीले जनाएको छ। यात्रुसँग बढी भाडा लिएको भन्ने प्रहरी र नगरपालिकामा उजुरी परेपछि एक साता अघिमात्र कमलामाई नगरपालिकाले नयाँ भाडादर कायम गरिदिएको छ। प्रहरीले ट्रफिक नियमको पालना नगर्ने टेम्पु र चालकको दैनिक चेकजाँच गरिरहेको र कागजात नभएकालाई नियन्त्रणमा लिएर कारबाही गर्ने चेतावनी दिएको छ।"
अवैध उत्खनन् गर्नेमाथि कारवाही थालियो,"विराटनगर : मोरङ र सुनसरीको सीमाना भएर बग्ने केशलिया खोलाको धार परिवर्तन गरेर अवैध रुपमा उत्खनन् गर्नेमाथि कारवाही थालिएको छ। विराटनगर महानगपालिका४ स्थित इक्राही बस्ती छेउमा खोलाको धार परिवर्तन गरेर जथाभावी उत्खनन् हुन थालेपछि प्रहरीले कारवाही थालेको हो। प्रारम्भिक वातावरणीय प्रभाव मूल्यांकननै नगरिकन स्काभेटर प्रयोग गरेर टिपर र ट्याक्टरबाट माटो तथा बालुवा वर्षौदेखि ओसारपसार भइरहेको छ। ठेकेदारले ह्युमपाइप राखेर खोलाको प्राकृतिक धार नै परिवर्तन गर्दै उत्खनन्का लागि मापदण्ड विपरित स्काभेटर, टिपर र ट्रयाक्टर परिचालन गरेको निस्कर्ष जिल्ला समन्वय समितिले निकालेको छ। खोलामा १५ फिट र व्यक्तिको जग्गामा लगभग ३५ फिट भन्दा गहिरो खाल्डो बनाएर उत्खनन् भइरहेको प्रहरीले जनाएको छ। उत्खनन्का कारण सुनसरी र विराटनगरलाई जोड्ने इक्राही पुल र आसपासका बस्ती जोखिममा परेका छन्। पुल र वस्तीकै आसपासमा धमाधम उत्खनन् गर्ने कार्य भए पनि सम्बन्धीत निकायले यस अघिसम्म चासो दिएका थिएनन्। जिल्ला समन्वय अधिकारी रवीन्द्र वस्तीले पुल र वस्तीको ५ सय मिटर वरपर उत्खनन् गर्न नपाइने नियम रहेको जानकारी दिए। स्थानीय बाबुनन्दन यादवले जथाभावी उत्खनन्ले पुल र नजिकैका वस्तीहरु जोखिममा परेको बताए। खोला किनारको माटो उत्खन्नका कारण आफ्नो ४ कट्ठा साढे ७ धुरमा लगाएको सिसौका रुखहरु समेत लडेको उनको गुनासो छ। स्थानीय दशरथ यादवले मापदण्ड विपरित माटो काट्ने र बालुवा निकाल्ने काम खोलाबाट बन्द गरिनुपर्ने माग राखे। अवैध उत्खनन्का कारण सामान्य वर्षा हुँदा पनि आउने बाढीले डुबानको समस्या निम्तन थालेको उनको भनाइ छ। माटो बिक्री गर्दै आएका सुनसरीको बर्जु गाउँपालिका१ का राचन्द्र कामतले खोला छेउमा रहेको ऐलानी जग्गाको नभइकन व्यक्तिको जग्गामा रहेको माटो निकालेर बिक्री गर्ने गरेको बताए। उनले जग्गाधनीलाई प्रति ट्रिप १ सय देखि १ सय ५० रुपैयाँका दरले रकम बुझाउने गरिएको दावी गरे। वडा अध्यक्ष देवेन्द्रराज पोखरेलले अवैध उत्खनन् रोक्नका लागि महानगरलाई आग्रह गर्दै थप पहल गर्ने काम भइरहेको बताए। उनले जथाभावी माटो र बालुवा निकालिंदा यसले सिंगो विराटनगरललाई असर गर्ने उनको भनाइ छ। प्रहरीले अवैध रुपमा उत्खनन्मा प्रयोग गरिएका स्काईभेटर, टिपर र ट्याक्टरलाई नियन्त्रणमा लिएको छ। अनटेष्ट स्काईभेटरसहित विराटनगर४ का भोला यादवको को २ च ४६१५ र को २ च ८११३ नम्बरको ट्याक्टर, ना ५ ख ७४४५, को १ क १९६३, बा ८ ख ५९९४ नम्बरको टिपर र को १ त २७९१ नम्बरको ट्याक्टरलाई नियन्त्रणमा लिइएको प्रहरीले जनाएको छ । प्रहरीले सबै ढुवानीका साधनलाई कारवाहीका लागि पठाएको छ । विराटनगर महानगरपालिकाका प्रमुख प्रशासकीय अधिकृत एकदेव अधिकारीले मापडण्ड विपरित खोलाको माटो र बालुवा खन्न प्रयोग गरिएका ढुवानीका साधनमाथि कारवाही थालिएको जानकारी दिए। जिल्ला समन्वय अधिकारी वस्तीले स्काभेटरलाई ३ हजार ५ सय, टिपरलाई २ हजार ५ सय र ट्याक्टरलाई १ हजार ५ सय रुपैयाँ जरिवाना गर्ने प्रावधान अनुसार कारवाही गरिएको बताए।"
"सिन्धुलीमा ३७ प्रतिशत आवास बने, पीडितको बास जोखिमयुक्त घरमै","सिन्धुली : सिन्धुलीमा ३७ प्रतिशतमात्र घर निर्माण भएको छ।२०७२ माघ २ गते साविक शीतलपाटी गाविस १ का ५ जना भूकम्पपीडितको घर पुनर्निर्माणको शिलान्यास गरेर सुरु गरिएको पुनर्निर्माणले गति लिन सकेको छैन। भूकम्पमा ४७ हजार बढी निजी आवास, चार सय ४८ वटा विद्यालय भवन र पाँच सय ४२ वटा सरकारी तथा सामुदायिक भवनमा क्षति पुगेको थियो।पाँच वर्षभित्रमा पुनर्निर्माणको काम सम्पन्न गर्ने उद्घोषका साथ पुनर्निर्माण शुभारम्भ गरिएको भए पनि चार वर्षमा जिल्लामा ३७६० प्रतिशत मात्र निर्माण भको हो। राष्ट्रिय पुनर्निर्माण प्राधिकरणले ३४ हजार १ सय ९१ जना लाभग्राहीको नाम ३ लाख रुपैयाँ अनुदान पाउने गरी प्रकाशन गरेको थियो। १४ हजार निजी आवासको मर्मत (रेट्रोफिटिङ) का लागि १ लाख रुपैयाँ अनुदान दिने घोषणा भएको थियो। त्यसका आधारमा ३३ हजार १ सय ९४ जनाले निजी आवास निर्माणका लागि सम्झौता गरेर पहिलो किस्तास्वरुप ५० हजार रुपैयाँ बुझेका थिए। हालसम्म १२ हजार ४ सय ८२ जनाले मात्र निजी आवास पुनर्निर्माण सम्पन्न गरी अन्तिम किस्ता बुझेको राष्ट्रिय पुनर्निर्माण प्राधिकरण जिल्ला समन्वय एकाइ सिन्धुलीले जनाएको छ। जिल्लामा २७ हजार ३ सय ८ जनाले निजी आवास निर्माणको जगमात्र हालेर दोस्रो किस्ता बुझेको प्राधिकरण जिल्ला समन्वय एकाइका प्रमुख प्रभाकरलाल कर्णले बताए। उनका अनुसार तेस्रो किस्ता भुक्तानीका लागि १७ हजार १ सय ८२ जना लाभग्राहीको नाम सिफारिस गरिए पनि उनीहरुले छाना लगाउने, झ्यालढोका, शौचालय निर्माण जस्ता काम सम्पन्न गरिसकेका छैनन्। 'जिल्लामा हालसम्म निजी आवास निर्माणका लागि ७ अर्ब ४६ करोड ८७ लाख रुपैयाँ खर्च भइसकेको छ,' कर्णले भने।कतिपय लाभग्राही तेस्रो किस्ता लिएपछि निर्माण सम्पन्नको प्रमाणपत्र लिन नआउने गरेका कारण निजी आवास निर्माण सम्पन्नको संख्या यकिन नभएको पनि उनले बताए। रेट्रोफिटिङ गर्ने १४ हजार र पुनर्निर्माणको लाभग्राहीमा परेका मध्ये ९ सय ९७ जनाले सम्झौता गरेका छैनन्। विद्यालय भवन पनि अधुरै भूकम्पका कारण सिन्धुलीमा ४ सय ४८ वटा विद्यालय भवन ध्वस्त भए। एक सय १९ वटा विद्यालय सञ्चालन गर्न नसक्ने गरी क्षती पुगेको र एक सय २९ वटा विद्यालय भूकम्पको उच्च जोखिममा परेका थिए। भूकम्पका कारण जिल्लाको शिक्षा क्षेत्रमा कम्तीमा एक अर्ब १० करोड रुपैयाँ बराबरको क्षति भएको अनुमान गरिएको थियो। भूकम्पले क्षति पुर्याएका विद्यालयमात्र ७० हजार विद्यार्थी प्रभावित भएका थिए। विद्यालय भवन पनि निजी आवाससँगै पुनर्निर्माण सुरु गर्ने बताइएको थियो। तर जिल्लामा हालसम्म तीन दर्जनको संख्याबाहेक अन्य सामुदायिक विद्यालयको भवन निर्माण हुन सकेका छैनन्। समयमा विद्यालय भवन पुनर्निर्माण नहुँदा विद्यार्थी टहरो र जोखिमयुक्त भवनमै बसेर पढ्न बाध्य छन्।विद्यालय भवन बनाउन विभिन्न दातृनिकायहरुले अनुदान घोषणा गरे पनि कार्यान्वयनमा आउन नसक्दा ढिलाइ भएको प्रमुख कर्णको भनाइ छ। महाभारत क्षेत्र, सुनकोसीगढतीर, मरिण क्षेत्र र कमलामाई नगरपालिका क्षेत्रका अधिकांश विद्यालयमा क्षति पुगेको तथ्यांकमा उल्लेख छ। सरकारी संरचना निर्माणमा पनि ढिलाइ शक्तिशाली भूकम्प र त्यसयता आएका पराकम्पनका कारण सिन्धुली जिल्लामा मात्र ५ सय ४२ वटा सरकारी र सामुदायिक भवनमा क्षति पुगेको थियो।अहिलेसम्म पाँच वटा सरकारी कार्यालयबाहेक अन्यको पुनर्निर्माण हुन सकेको छैन।एक दर्जन सरकारी कार्यालयको पुनर्निर्माणका लागि टेन्डरमार्फत काम थालिएको भए पनि ठेकेदारको लापरबाहीका कारण अधुरै छन्। एकाइ प्रमुख कर्णका अनुसार जिल्लामा सिँचाइ डिभिजन, प्रमुख जिल्ला अधिकारीको आवास, भूसंरक्षण कार्यालय, हुलाक कार्यालय र एकीकृत विकास भवन बाहेक अन्य भवनको काम हुन सकेको छैन। 'वन डिभिजन कार्यालय सिन्धुली, तीनपाटन गाउँपालिकाको कोटगाउँ र सुनकोसी गाउँपालिकाको बन्दीपुर स्वास्थ्यचौकी जस्ता एक दर्जन सरकारी भवनको टेन्डर भई काम भइरहे पनि अन्य भवन निर्माण कार्य सुरु भएको छैन,' उनले भने। जिल्लामा खानेपानी, सिँचाइ, सडक, धार्मिक तथा ऐतिहासिक मठमन्दिर, गुम्बामा पनि भूकम्पले क्षति पुर्याएको भए पनि त्यसको पुनर्निर्माणले गति लिन सकेको छैन। पीडित जोखिमयुक्त घरमै सरे भूकम्पले क्षति पुर्याए पनि लाभग्राहीको सूचीमा नपरेका र पूर्णरुपमा घरमा क्षति नभई मर्मतका लागि सिफारिस भएका जिल्लाका पीडितहरु चार वर्षदेखि जोखिमयुक्त घरमै बस्दै आएका छन्। कतिपयले अनुदानका लागि गुनासो भरेर नयाँ घर नबनाई बसेका छन् भने कतिपय घरको मर्मत नगरी भूकम्पले चर्किएर जोखिम भएकै घरमा बस्दै आएका छन्। सरकारले पैसा देला र घर बनाउँला भनेर बाटो कुरे पनि अनुदान नपाएपछि भत्केको घरमै बस्दै आएको भुवनेश्वरी मुर्कीबेसीका गोपाल बयलकोटीले बताए।"
अपांगमैत्री संरचना निर्माणको माग,"काठमाडौं : अपांगमैत्री भौतिक पूर्वाधार निर्माणको माग गर्दै अपाङ्गता भएका व्यक्ति मन्त्रालयमा पुगेका छन्। उनीहरुले भवन, सडक निर्माण गर्दा अपाङ्गता विविधतालाई ध्यान दिनुपर्ने माग गरेका छन्। उनीहरुले संघीय मामिला तथा सामान्य प्रशासन, शहरी विकास लगायतका मन्त्रालयमा गएर ज्ञापन पत्र बुझाएका छन्। भवन, सडकलगायत भौतिक पूर्वाधार निर्माण गर्दा अपाङ्गतालाई ध्यान नदिएको उनीहरुको आरोप छ।"
११ र १२ को परीक्षा मर्यादित बनाउन मन्त्रालयको निर्देशन,"काठमाडौं : वैशाख १५ गतेदेखि जेठ ८ गतेसम्म सञ्चालन हुन लागेको कक्षा १२ र ११ को परीक्षालाई मर्यादित बनाउन शिक्षा विज्ञान तथा प्रविधि मन्त्रालयले राष्ट्रिय परीक्षा बोर्डलाई २२ बुँदे निर्देशन दिएको छ । परीक्षा व्यवस्थापन सुधार कार्यदलको सुझावको आधारमा बिहीबार यस्तो निर्देशन दिइएको मन्त्रालयले जनाएको हो। मन्त्रालयका सचिव खगराज बरालको संयोजकत्वमा कार्यदल गठन भएको थियो। मन्त्रालयले दिएको निर्देशनमा परीक्षा सञ्चालन भइरहेको समयमा सकेसम्म धेरै समय अनलाइन माध्यमका साथै स्थलगत अनुगमनको व्यवस्था मिलाउने, प्रश्नपत्र भण्डारण रहेको स्थान पूर्ण सुरक्षित रहेको प्रत्याभूत गराउनेसम्मका कुराहरू समावेस छन्। सुरक्षा निकायसँग रहेको परीक्षा सम्बन्धि सामग्री आधिकारीक व्यक्ति बाहेकलाई नदिने तथा परीक्षा सञ्चालनको क्रममा कुनै व्यक्तिले अमर्यादित काम गरेको पाइएमा तत्काल कानूनी कारवाहीका लागि सम्बन्धित निकायमा बुझाउन पनि निर्देशन दिइएको छ। परीक्षा सञ्चालनको क्रममा केन्द्राध्यक्ष, सहायक केन्द्राध्यक्ष, निरीक्षक सहित परीक्षासँग सम्बन्धित कर्मचारीलाई अभिमुखीकरण गर्ने तथा परीक्षाको क्रममा सहायक केन्द्राध्यक्ष, निरीक्षक र अन्य सहयोगी कर्मचारीले परीक्षाको समयमा मोबाइल फोन स्वीच अफ गर्नुपर्ने लगायत निर्देशन पनि मन्त्रालयले बोर्डलाई दिएको छ। परीक्षा बोर्ड तीन प्रदेश कार्यालयकी प्रमुख जयन्ती सत्यालले परीक्षाको लागि आवश्यक तयारी भइरहेको बताइन्। त्यस्तै परीक्षा सम्बन्धि महत्वपूर्ण सुचना दिन र चाहेको अवस्थामा मन्त्रालयलाई समेत आवश्यक जानकारी दिन तुरुन्त परीक्षा बोर्डमा सुरक्षाकर्मी सहितको कन्ट्रोल कक्षको स्थापना गर्न तथा कन्ट्रोल कक्षमा सबै परीक्षा केन्द्र तथा प्रश्नपत्र भण्डारण रहेको कक्षबाट नियमित सुचना पाउने व्यवस्था गर्नुपर्ने निर्देशन मन्त्रालयले दिएको छ। गत चैतमा सञ्चालन भएको माध्यमिक शिक्षा परीक्षा (एसईई) मा प्रश्नपत्र वाहिरीएपछि प्रदेश दुईमा परीक्षा नै स्थगित गर्नुपरेका कारण मन्त्रालयले यसपटक कक्षा ११ र १२ को परीक्षा सञ्चालन हुनुअघि नै सचेतना अपनाएको हो। शिक्षामन्त्री गिरीराजमणि पोखरेलले समेत परीक्षालाई व्यवस्थित र मर्यादित बनाउने काममा सहयोग गरिदिन सरोकारवाला सबै पक्षलाई अनुरोध समेत गरेका छन्। हेर्नुस्, २२ बुँदे निर्देशन :"
भैरहवा मालपोतका कर्मचारी २० हजार घुससहित पक्राउ,भैरहवा : अख्तियार दुरुपयोग अनुसन्धान आयोगको सम्पर्क कार्यालय बुटवलले २० हजार घुससहित भैरहवा मालपोतका एक कर्मचारीलाई पक्राउ गरेको छ। पक्राउ पर्नेमा कार्यालय सहयोगी जोगेन्द्रप्रसाद चौधरी रहेको छन्। सेवाग्राहीलाई सुकुम्वासी समस्या समाधान आयोगको निर्णय प्रतिलिपी उपलब्ध गराइदिने भन्दै माग गरेको घुस लिएको अवस्थामा उनलाई पक्राउ परेको अख्तियारको बुटवल कार्यालयले जनाएको छ। चौधरीलाई नियन्त्रणमा लिएर घटनाको थप अनुसन्धान भइरहेको अख्तियार कार्यालयले जनाएको छ।
सापटी लिएको रकम फिर्ता नगर्दा हत्या,सिरहा : बिरामी हुँदा साथीबाट सापटी लिएको ४५ सय रुपैयाँ फिर्ता गर्न नमान्दा लहान नगरपालिका ९ गोठटोलका ६९ वर्षीय रतनबहादुर तामाङको हत्या भएको छ।तामाङलाई सप्तरीको राजविराज नगरपालिका ३ का ५५ वर्षीय ज्ञानबहादुर थापामगरले उक्त रकम सापटी दिएको थियो। सापटी रकम पटकपटक माग्दा पनि तामाङले आनाकानी गर्दा उनको हत्या भएको हो।तामाङको शव हत्या गरिएको अवस्थामा गएको शनिबार लहान नगरपालिका १७ बलान खोलामा फेला परेको थियो।उनको घाँटीमा धारिलो हतियार प्रयोग गरी हत्या गरिएको थियो। घटना भएको चार दिनमा प्रहरीले कसुरदार मगरलाई बुधबार धनगढीमाई नगरपालिका १० बाट पक्राउ गरेको हो।उनलाई बिहीबार इलाका प्रहरी कार्यालय लहानमा पत्रकार सम्मेलन गरी सार्वजानिक गरेको छ। प्रहरीले पत्रकार सम्मेलनमा सार्वजानिक गरेको विवरण अनुसार मगर ६७ वर्ष पहिलादेखि बेसार बिक्री गर्दै हिँड्ने क्रममा तामाङसँग चिनजान भएको थियो। तामाङको गोठटोलमा चिया पसल छ।त्यही क्रममा मगरले तामाङ बिरामी पर्दा ४५ सय रुपैयाँ सापटी दिएका थिए।रुपैयाँ फिर्ता माग्दा आनकानी गरी उल्टै मगरलाई डर र धम्की दिँदै आएका थिए। चैत ५ गते साँझ मगर तामाङको घरमा आयो। मासु र रक्सी पनि सेवन गर्यो। घरमा कसेलै थाहा नपाउने गरी तामाङकै घरबाट खुकुरी लियो।मगरले तामाङलाई ललाइ फकाइ बजार घुम्न जाउ भन्दै घर बाहिर लग्यो।अघिअघि हिँडिरहेका तामाङले पछाडीबाट खुकुरी प्रहार गरी हत्या गरेको मगरले प्रहरीसमक्ष बयान दिएका छन्। हत्यापछि मगर फेरी फर्केर तामाङकै घर आएका थिए।तामाङकी पत्नी मनमाया तामाङसँग १५ सय रुपैयाँ र घरको मोबाइल सेट चोरेर हिँडेका थिए। प्रदेश र जिल्लाको संयुक्त प्रहरी टोलीले अनुसन्धान गरी मगरलाई पक्राउ गरेको एसपी जिवन श्रेष्ठले जानकारी दिए।उनका अनुसार मगरलाई सात दिनको म्याद थप गरी कर्तव्य ज्यान मुद्दामा अनुसन्धान बढाइएको छ।
फेल हुनेलाई लाइसेन्स दिने कर्मचारीविरुद्ध मुद्दा,"काठमाडौं : परीक्षामा सहभागी नै नभएका र पास भएकालाई सवारी चालक अनुमतिपत्र (लाइसेन्स) दिने यातायात व्यवस्था कार्यालयका महेन्द्र नगरका तत्कालीन प्रमुख सिताराम खनालसहित तीनजनाविरुद्ध मुद्धा दायर गरेको छ। अख्तियारले २०७२ असार १६ देखि २६ गतेसम्म सञ्चालन गरेको परीक्षामा एकजनाबाट ५ देखि १५ हजार रकम लिएर लाइसेन्स दिएको आरोपमा तत्कालीन निमित्त प्रमुख खनालसहित तीनविरुद्ध विशेष अदालतमा मुद्दा दायर गरेको छ। परीक्षा समितिका अध्यक्षसमेत रहेका खनाल, सदस्य मेकानिकल इन्जिनियर योगेन्द्रप्रसाद गुप्ता र जिल्ला ट्राफिक प्रहरी कार्यालयका तत्कालीन प्रहरी निरीक्षक बाबुकाजी गिरीविरुद्ध मुद्दा दायर गरेको अख्तियारका प्रवक्ता एवं सहसचिव प्रदिपकुमार कोइरालाले जानकारी दिए। नीहरुले परीक्षामा सहभागी नै नभएका ८ जनालाई लाइसेन्स दिएको अख्तियारको आरोप पत्रका उल्लेख छ। अख्तियारका अनुसार लिखित परीक्षामा ३ हजार २११ जना सहभागी भएकोमा प्रयोगात्मकमा ३ हजार २६५ सहभागी भएपछि घटना बाहिर आएको थियो। उनीहरुविरुद्ध भ्रष्टाचार निवारण ऐन बमोजिम जरिवाना तथा कैद सजायको मागदाबी गरिएको छ।"
हतिरयासहित पोल्याण्डका नागरिक पक्राउ,काठमाडौं : त्रिभुवन अन्तर्राष्ट्रिय विमानस्थल गौचरमा कतार एयरको उडानद्वारा काठमाडौं आएका पोल्याण्डका नागरिक पक्राउ परेका छन्।राहदानी नम्बर इएक्स १६५२४०९ वाहक एडोम रज्जर एडाडमुस विभिन्न हातहतियारसहित बुधबार साँझ पक्राउ परेका छन्। उनले बोकी ल्याएको ह्याण्ड ब्यागमा भन्सार कार्यालयले चेकजाँच गर्ने क्रममा मेड इन चाइना लेखिएको बन्दुक जस्तो देखिने कालो रङ्गको हतियार १ थान र १७७ क्यालिबरको गोलीको प्याकेट ३ थान फेला पारेको थियो। भन्सार कार्यालयले उनलाई त्रिभुवन अन्तर्राष्ट्रिय विमानस्थल सुरक्षा कार्यालयमा बुझाएको भएपनि थप अनुसन्धानका लागि महानगरीय प्रहरी वृत्त गौशाला पठाइएको छ।
खुलामञ्च बचाउ अभियान : अतिक्रमण नरोकिए आन्दोलनको चेतावनी,"काठमाडौं : खुला मञ्च बचाउ अभियान्ताले बिहीबार काठमाडौं महानगरपालिकालाई ध्यानाकर्षण गराएका छन्। महानगरपालिकामा पुगेर काठमाडौं महानगरकी उपप्रमुख हरिप्रभाव खड्कीलाई अभियान्ताले ध्यानाकर्षण गराएका हुन्। काठमाडौँ उपत्याकामा रहेका खाली जग्गा भू माफियाले अतिक्रमण गरेका समाचार विविध सञ्चार माध्यमबाट आएको र खुला मञ्चको खाली जग्गा पनि अतिक्रमण भएको छ। यो विषयमा हामीले महानगरपालिकालाई यसअघि पनि विभिन्न माध्यमबाट ध्यानाकर्षण गराएको कुरा स्मरण गराउन चहान्छौँ, ध्यानाकर्षणापत्रमा भनिएको छ, काठमाडौँ जस्तो सहरी क्षेत्रमा खुला ठाउँको महत्व कस्तो हुन्छ भन्ने कुरा हामीले चार वर्षअघि गएको भूकम्पका बेला थाहा नै पायौँ। तत्कालीन समयमा सहरी क्षेत्रमा खाली ठाउँ राख्नुपर्ने विषयमा धेरै सरोकारवाला निकायले छलफल गराएको पनि स्मरण गराउन चहान्छौँ। महानगरपालिकाले काठमाडौँ उपत्यकामा खाली ठाउँको विकास गर्नुपर्नेमा, भएको ठाउँलाई पनि अतिक्रमण गरेको उनीहरुको आरोप छ। खुलामञ्चको उत्तर दिशामा पलस राख्ने उद्देश्यले सटर निर्माण गर्ने कार्य भइरहेको छ, सुसन वैद्यले हस्ताक्षर गरेको ध्यानाकर्षणपत्रमा भनिएको छ, केहीमा पसल सञ्चालनमा आइसकेको जानकारी आएको छ। वैद्य संयोजकको समितिले खुला क्षेत्र अतिक्रमण नगर्न अनुरोध गर्दै यो काम रोक्न हस्तक्षेप गर्न मेयरलाई आग्रहसमेत गरेको छ। अभियान्ताले अतिक्रमण नरोकिए चरणबद्ध आन्दोलनको चेतावनीसमेत दिएका छन्।"
उठेन बुङ्मती,"काठमाडौं : २०७२ वैशाख १२ को भूकम्पले बुङ्मतीका अधिकांश घर भत्किए। सरकारले सोही वर्ष बुङ्मतीलाई सम्पदा बस्ती घोषणा गयो। निजी घर पनि पौराणिक शैलीमा निर्माण गर्नुपर्नेलगायत मापदण्ड तोकिदियो। तर भूकम्प गएको ४ वर्ष वितिसक्दा पनि यहाँको स्वरुप बदलिएको छैन। भूकम्पपछि स्थानीय अझै टहरामा छन्। बस्ती पुनर्निर्माणमा सरकारले चासो नदिँदा बुङ्मती थलिएको छ। ०७२ माघ २ गते प्रधानमन्त्री केपी ओलीले सम्पदा बस्ती बनाउन बुङ्मतीमा सिलान्यास गरेका थिए। युएन ह्याबिट्याटले निर्माण गरेको गुरुयोजनाको नक्सा अनावरण गर्दै ओलीले भनेका थिए, अब बुङ्मतीको स्वरुप फेरिने छ। त्यतिबेला स्थानीयले बुङ्मतीको कायापलट हुने अपेक्षा गरेका थिए तर त्यस्तो भएन। सम्पदा बस्तीका लागि भन्दै सरकारले बुङ्मतीका ऐतिहासिक मठमन्दिर, पाटिपौवा, ढुंगेधारा निर्माणमा १४ करोड रुपैयाँ विनियोजन गरिसकेको ललितपुर महानगर२२ का वडाध्यक्ष अम्विरराज शाक्यले बताए। तर स्थानीयको निजी आवास निर्माणमा सरकारबाट कुनै अनुदान नआएको उनले बताए। बुङ्मतीका भुकम्प पीडितले सरकारले दिएको ३ लाख अनुदानबाटै घर बनाउनु पर्ने भएको छ, उनले भने। अधिकांश स्थानीयसँग नयाँ घर बनाउन न पुर्खौली सम्पती छ न त पैसा नै। कोटा टोलकी बुद्धलक्ष्मी माली अझै परिवारसँगै टहरामै बस्दै छिन्। मापदण्डअनुसार घर बनाउन नसक्दा अनुदानमा आएको ३ लाख रुपैयाँ समेत उनको परिवारले बुझेको छैन। भन्छिन, सरकारले दिएको पहिलो किस्ताबाट घरको जग हाल्न पनि पुग्दैन। घर कसरी बनाउनु। स्थानीय गगांलाल तुलाधरको समस्या पनि उस्तै छ। भन्छन्, सम्पदा बस्ती घोषणा गरेर सरकारले स्थानीयलाई आर्थिक भार मात्र थोपरिदिएको छ। बस्ती बनाउन सरकारले कुनै पहल नगरेको तुलाधरको भनाइ छ। वडाध्यक्ष शाक्यले निजी निवासका लागि रकम विनियोजन गर्न नसके पनि स्थानीयलाई सहुलियत दरमा इट्टा, ढुँगा, रोडा तथा बालुवा उपलब्ध गराउने व्यवस्था मिलाएको बताए। ४ वर्षदेखि कप्टेरोको टहरामा बस्दै आएकी लक्ष्मी मालीको पनि घर बनेको छैन। चारजनाको परिवार त्यही टहरामा गुजारा चलाउँदै आएका छन्। अध्यक्ष शाक्यका अनुसार घर बनाउँदा पुरानै शैलीमा बनाउनु पर्ने, बाहिरबाट कंक्रिट नदेखिने गरी इट्टा लगाउनु पर्ने, काठको झ्याल ढोका प्रयोग गर्नुपर्ने प्रावधान बनाइएको छ। घर ३५ फिटभन्दा माथि बनाउन नपाइने मापदण्ड पनि तोकिएको छ। मापदण्डअनुसार घर बनाउन खर्चिलो भएपछि स्थानीयले नयाँ घर बनाउन नआँटेको शाक्यले बताए। सम्पदा बस्तीमा बनेका घर मापदण्ड अनुसार बनाइए ५० हजार पुरस्कार व्यवस्था गरिएको पनि उनले बताए। बुङ्मतीमा एक हजार तीन सय ४ घरधुरी छन्। तीमध्ये भूकम्पबाट ७ सय ४६ घर पूर्णरुपमा क्षति भएको थियो भने ३ सय १३ घरमा आंशिक क्षति पुगेको थियो। भूकम्पबाट ६ जनाको मृत्यु भएको उक्त क्षत्रमा ५२ जना घाइते भएका थिए। चारवर्षको अवधीमा २५ देखि ३० प्रतिशत ात्र निजी निवास बनेका छन्। राष्ट्रिय पुनर्निर्माण प्राधिकरणले भूकम्पले क्षति पुयाएका सम्पदा बस्ती अध्ययन गर्न ०७५ फागुनमा ३० करोड रुपैयाँ निकासा गरेको थियो। प्राधिकरणले काठमाडौं उपत्यकाभित्र खोकना (ललितपुर), बुङ्मती (ललितपुर) र साँखु (काठमाडौं) लाई सम्पदा बस्ती बनाउने निर्णय गरेको थियो भने उपत्यका बाहिर नुवाकोटको साततले दरबार स्क्वायर, गोरखाको गोरखा दरबार स्क्वायर तथा दोलखाको दोलखा बजारलाई यस योजनामा समेटेको छ। परम्परागत सम्पदा बस्तीका मठमन्दिर, पाटीपौवा, धारा, स्मारकको संरचना पुनर्निर्माण गर्न प्राधिकरणबाट बजेट विनियोजन हुँदै आएको छ। जसमा बुङ्मतीका लागि ०७५७६ मा ५ करोड छुट्याएको थियो। उक्त रकम महानगरले मछिन्द्रनाथ मन्दिर परिसरमा रहेको भैरव, मनकामना भवानी मन्दिर बनाउन खर्चेको छ। सो रकम युरोपियन युनियनको स्वीज एशिया प्रोजेक्टबाट प्राप्त भएको हो। अर्को आर्थिक वर्षमा बुङ्मतीका लागि प्राधिकरणले १५ करोड खर्चिने भएको छ। बुङ्मतीलाई सम्पदा बस्तीका रुपमा विकास गरी पर्यटन प्रवद्धन गर्ने सरकारको लक्ष्य छ।"
भूकम्पपीडितको बास शिविरमै,"धादिङ : भूकम्पपछि गाउँ छाडेर शिविरमा विस्थापित भएकाहरुको दैनिकी अझै समस्याग्रस्त छ। भूकम्पका कारण जमिनमा क्षति पुगेपछि बस्न नहुने भनेर विज्ञले सिफारिस गरेका थिए। तर विस्थापितहरु न नयाँ ठाउँमा गएर घर बनाएर बस्न सकेका छन्, न त गाउँमै ढुक्कका साथ बस्न पाएका छन्। भएको जग्गा जमिनसहित गाउँ नै छाडेर जानुपरेपछि नयाँ ठाउँमा जग्गा नपाएकै कारण घर बनाउन नसकेको भूकम्प पीडितहरु बताउँछन्। विनाशकारी भूकम्पले गाउँ तहसनहस बनाइदिएपछि उत्तरी धादिङका धेरैजसो गाउँका स्थानीय ज्यान जोगाउन सुरक्षित ठाउँ खोज्दै सदरमुकाम आइपुगे। सदरमुकाम आसापासका खाली जग्गामा अस्थायी रुपमा त्रिपाल र टेन्टका टहरा बनाएर बसे। सुरक्षित रहेका गाउँका स्थानीयबासी भूकम्पको परकम्प कम हुँदै जान थालेपछि गाउँ फर्किन थाले भने तर गाउँ जोखिममा परेका स्थानीय भने अझै पनि दाताले बनाइदिएका शिविरमै जीवन गुजारिरहेका छन्। उत्तरी धादिङको गंगाजुमना गाउँपालिकामा पर्ने साविकको री गाविस करङका स्थानीय चीपी तामाङ भन्छन्, भूकम्पले घर गोठ सवै लडायो, छिमेकी साथीभाइसमेत गुमाउनुपर्यो। बारीको पाटामा त्रिपालमा बस्दा समेत पहिरोले पुर्छ कि भन्ने डर भएर गाउँ छाडेर हिँडेका थियौं। अब गाउँ फर्किने नमिल्ने भएको छ। भूकम्पपछि री गाविसको करङ चेप्राङलगायतका गाउँमा मानव बस्ती बस्न नमिल्ने भन्दै भूगर्भविद्हरुले बस्ती सार्न सिफारिस गरेका थिए। सोही कारण उनीहरूले गाउँमा घर बनाएर बस्न पाएनन्। चीपी लगायत करङ र अन्दरका २० भन्दा बढी घरधुरीका विस्थापित अहिले नीलकण्ठ नगरपालिकाको वडा नं १२ स्थित दामगाडे र पचघरे क्षेत्रमा दाताले बनाइदिएको जस्तापाताको टहरामा बस्दै आएका छन्। गाउँमा बस्न सकिएन, यहाँ आएका बसेका छौं, करङका स्थानीय सुनबहादुर तामाङले भने, अर्काको ठाउँमा कहाँ घर बनाउनु ? गाउँ नै विस्थापित भएको ठाउँमा पनि सुरुको सर्वेक्षणमा उनको घर अनुदान पाउने सुचीमा भने अटाएको थियो। उनले भने, दोस्रो पटकको गुनासो फाराम भरेपछि मात्रै घर बनाउन अनुदान पाउनेको सूचीमा नाम निक्लियो। चार जनाको परिवार छ, ज्यालामजदुरी गरेर कमाएको पैसा बिहानबेलुका खानका लागि ठिक्क हुन्छ। पहिलो किस्ताको ५० हजार पनि खाएरै सकियो। गाउँमा बस्न नहुने भूकम्पपीडितका लागि घर बनाउने अनुदान ३ लाखबाहेक जग्गा किन्न थप २ लाख रुपैयाँ पनि दिएको छ। सुनबहादुर र चीपी लगायत धेरैजसो विस्थापितले जग्गा किनिसकेका छन्। तर घर बनाउने पैसा नभएरै अहिलेसम्म घर नबनाएको सुनबहादुरले बताए। चार जनाको परिवार छ, ज्यालामजदुरी गरेर कमाएको पैसा बिहानबेलुका खानका लागि ठिक्क हुन्छ। पहिलो किस्ताको ५० हजार पनि खाएरै सकियो। सरकारले दुई लाख दिए पनि चार आना जग्गा किन्न चार लाख खर्च भएको उनले बताए। गाउँमा बस्न नमिल्ने भूकम्पपीडितका लागि नीलकण्ठ नगरपालिका वडा नं १२ मा दाताले बनाइदिएको अस्थायी टहरामा। करङ र अन्दरबाट विस्थापित भएकाहरु शिविरमै बसेर डोको थुन्से बुनेर घरखर्च जुटाउँदै आएका छन्। करङकै धन तामाङले भने, ३४ महिनाको अन्तरमा हामी गाउँमा जान्छांै। आफ्नै बारीमा रहेका निगालो र बाँस काटेर ल्याई डोकोडालो र थुन्से बुनेर छाक टार्दै आइरहेका छौं। पहिरोको जोखिममा रहेका उत्तरी धादिङको रुविभ्याली, खनियाबास र गंगाजमुना गाउँपालिकाका तीन सय ८८ घरधुरीलाई अन्यत्रै सार्न सिफारिस गरिएको थियो। तीमध्ये २ सय १९ घरधुरीलाई जग्गा किन्न दुई लाख रुपैयाँ प्रदान गरिसकेको पुनर्निर्माण प्राधिकरण जिल्ला कार्यान्वयन एकाइ धादिङले जानकारी दिएको छ। केसीले भने, गाउँमा बस्न नमिल्ने विस्थापितका लागि प्रक्रिया पुर्याएर आउने २ सय ८८ जनालाई हामीले थप २ लाख अनुदान उपलब्ध गराइसकेका छौं। जग्गा नै नभएका ८० जना सुकुम्बासीलाई पनि जग्गा खरिद गर्न दुई लाख प्रदान गर्न लागेका छौं। जिल्लामा भूकम्पपछि ८३ हजार ४१ घरधुरी सरकारको अनुदान पाउने लाभग्राही सूचीमा परेका थिए। ४२ हजार ५ सय ३० घर अनुदान लिएर घर बनाइसकेको कार्यालयले जनाएको छ। अनुदान लिने ११ हजार गायब भूकम्पमा धादिङका ६ सय ८० जनाले ज्यान गुमाएका थिए भने २ हजार भन्दा बढी घाइते भएका थिए। ग्रामीण क्षेत्रका सबै घर क्षतिग्रस्त भए। सरकारले भूकम्प प्रतिरोधी घर बनाउन ३ लाख रुपैयाँ अनुदान दिने घोषणा गर्यो। तर अनुदान लिएर पनि घर बनाउनै नथाल्ने ११ हजार २ सय १२ जना लाभग्राही कता हराए त ? यसको उत्तर कुनै पनि सरकारी निकायसँग छैन धादिङमा। ६८ हजार ५ सय ८१ घरधुरीले अनुदान पाउन योग्य देखिएका थिए। १७ हजार ५ सय घरधुरीले सर्वेक्षण छुटेको भन्दै गुनासो फाराम भरे। गुनासो सम्बोधनबाट थप १२ हजार ४ सय ६० लाभग्राही थप भए। धादिङ जिल्ला भर ८३ हजार ४१ जनाले अनुदान पाउने भएका छन्। तीमध्ये ७४ हजार १ सय ५३ घरधुरीले अनुदान लिन सरकारसँग सम्झौता गरिसकेका छन्। सम्झौता गर्नेबित्तिकै अनुदानको पहिलो किस्ताको ५० हजार रुपैयाँ पाइन्छ। पहिलो किस्ता बुझेर घर निर्माण गर्न सुरु गरी दोस्रो किस्ता लिनेको संख्या भने ६२ हजार ४ सय ८६ मात्रै छ। यी दुई तथ्यांक हेर्दा ११ हजार २ सय १२ घरधुरीले घर बनाउन थालेका छैनन्। अनुदान रकम लिएर घर बनाउने म्याद पटकपटक थप्दै २०७५ चैत मसान्तसम्म तोकिएकोमा पुनः म्याद थप गरेर २०७६ असार मसान्तसम्म तोकिएको छ। अहिलेसम्म घर निर्माण सुरु नगरेका ११ हजार घरधुरीलाई अब खोजी गरिने राष्ट्रिय पुननिर्माण प्राधिकरण अनुदान व्यवस्थापन एकाइ धादिङका प्रमुख राजेन्द्र केसीले बताए। उनले भने, पहिलो किस्ता बुझेर घर नबनाउनेलाई चिठी पठाएर अनुगमन गर्न निर्देशन दिँदैछौं। पहिलो किस्ता लिएर घर नबनाउनेमा केही लाभग्राही फर्जी भूकम्पपीडित पनि हुन सक्ने केसीले बताए। कतिपयको जग्गाजमिनमा मुद्दामामिला परेको, अंशबन्डा नगरेका कारण लालपुर्जा हात नपरेर घर बनाउन नपाएको जस्ता समस्या पनि छन्। धादिङको लापामा विनाशकारी भूकम्पपछि पुनर्निर्माण भएका घरहरू । एउटै परिवारका सदस्यले धेरैवटा घरमा क्षति पुगेको भनेर नाम टिपाएपछि लाभग्राहीको सूचीमा परेको तर पहिलो किस्ता पाएपछि घर बनाउने सुर नगरेकाले पनि त्यस्ता लाभग्राही घर नबनाउनेको सूचीमा परेको केसीले बताए। राष्ट्रिय पुनर्निर्माण प्राधिकरणले पनि २०७५ चैत मसान्तभित्र घर निर्माण सुरु नगर्ने लाभग्राहीले पहिलो किस्ताबापत बुझेको ५० हजार रुपैयाँ फिर्ता गर्नुपर्ने बताएको थियो। अनुदान लिएर घर नबनाउनेमाथि कारबाही गरिने धादिङका प्रमुख जिल्ला अधिकारी भागीरथ पाण्डले बताएका छन्। पाण्डेले भने, सरकारी अनुदान लिएर घर नबनाउने भूकम्पपीडितबाट अनुदानको रकम सरकारी बाँकी सरह असुलउपर गरिनेछ। नीलकण्ठ नगरपालिका वडा नं १२ का स्थानीय अगुवा जनक ढकालले भने, घर, भैंसी बाँध्ने गोठ र भान्सा कोठालाई छुट्टाछुट्टै घर देखाएर अनुदान लिएका उदाहरण हाम्रै गाउँमा छन्। सगोलमा बसिरहेका दाजुभाइले पनि छुट्टाछुट्टै घरको तथ्यांक टिपाएका थिए। सबैको नाम निक्लिएपछि कसरी निष्पक्ष छानबिन गर्यो त सरकारले ? भूकम्प गएको एक सातापछि तत्कालीन जिल्ला प्रशासन कार्यालयले निकालेको विपत्पछिको आवश्यकता मूल्यांकन (पीडीएनए) रिपोर्टअनुसार जिल्लाभर ८८ हजार ५ सय ४१ घर मध्ये ८१ हजार ३ सय १३ घरमा क्षति पुगेको तथ्यांक सार्वजनिक भएको थियो। २०६८ को जनगणनाअनुसार धादिङमा ७३ हजार ८ सय ४२ घरधुरी छन्। जनगणना पछिको ५ वर्षमा ५ प्रतिशत मात्रै घर बढ्ने अनुमान गरिए पनि तत्कालीन अवस्थामा राहत रकम र पछि घर बनाउने अनुदान रकम लिनकै लागि अस्वाभाविक रुपमा घर बढी देखिएको नेपाल पत्रकार महासंघ धादिङका अध्यक्ष नवराज छत्कुलीले बताए।"
पुनर्निर्माणको अन्तिम चरणमा सिन्धुपाल्चोक,"सिन्धुपाल्चोक : चौंरी डुलाउँदै खर्क चाहार्ने जिल्लाको अन्तिम बस्ती हिमाली गाउँ तेम्बाथानका जाङ्बु शेर्पाले गएको हिउँदमा आफ्नो घर ठड्याए। आफू गोठ र खर्क चहार्दै हिँड्ने भए पनि सुरक्षित घरमा परिवार छाड्न सकेकोमा उनी ढुक्क छन्। पाँचपोखरी थाङ्पाल गाउँपालिका१ बाँसखर्कका वाङ्दी दोङले गत महिना मात्र आफ्नो घर निर्माण सकेर अन्तिम किस्ता भुक्तानी लिए। केही ऋण लिएर सरकारले अनुदानबापत दिएको पैसा र पर्म पालो गरेर घर ठड्याएका दोङ भूकम्प प्रतिरोधी घर निर्माण गर्न सकेकोमा सन्तुष्ट छन्। यी जिल्लाका प्रतिनिधि पात्र हुन्। २०७२ सालको भूकम्पले सर्वाधिक मानवीय र भौतिक क्षति पुगेको सिन्धुपाल्चोक पुनर्निर्माणको अन्तिम चरणमा छ। २०७३ साल वैशाख १२ गते तत्कालीन प्रधानमन्त्री केपी ओलीले सदरमुकाम चौताराको सर्वे तामाङको घर शिलान्यास गरेर सुरु भएको निजी आवास पुनर्निर्माणले फड्को मार्दै पछिल्लो तीन वर्षमा ७६ प्रतिशतभन्दा बढी लाभग्राही छानोमुनि बस्न थालिसकेका छन्। भूकम्पले तहसनहस भएको सिन्धुपाल्चोक तँग्रिन धेरै वर्ष कुर्नुपर्छ जस्तो लागेको थियो, तर पछिल्लो प्रगति हेर्दा सन्तोषजनक देखिएको छ, सामाजिक अभियन्ता सोम सापकोटा भन्छन्, पुनर्निर्माणले राम्रै फड्को मारेको छ। तीन हजार पाँच सय ७० जनाले ज्यान गुमाएको सिन्धुपाल्चोकका ९५ प्रतिशत बढी निजी आवास पूर्ण क्षति भएको थियो। राष्ट्रिय पुनर्निर्माण प्राधिकरणको तथ्यांकअनुसार ८७ हजार आठ सय २८ लाभग्राही सूचीमा छन्। यीमध्ये ६६ हजार पाँच सय २७ जनाले सरकारले उपलब्ध गराउने तेस्रो किस्ता अनुदान लिइसकेका छन्। तेस्रो किस्ता अनुदान पाउने सबैले घर निर्माण सम्पन्न गरेर छानामुनि बसिसकेका छन्, प्राधिकरणको जिल्ला आयोजना कार्यान्वयन एकाइ भवनका आयोजना प्रमुख सन्तोषकुमार निरौला भन्छन्, निजी आवास पुनर्निर्माणमा सन्तोषजनक प्रगति छ। निरौलाका अनुसार ८२ हजार ६ सय १५ लाभग्राहीले दोस्रो किस्ता अनुदान लिइसकेका छन्। घर निर्माण सुरु गरेर डीपीसी सम्पन्न गरेपछि मात्र दोस्रो किस्ताका लागि आवेदन दिन पाउने प्रावधान छ। प्राधिकरणले तयार गरेको लाभग्राही सूचीलाई आधार मान्दा पाँच हजार एक सय १३ घर मात्र निर्माण सुरु हुन बाँकी छ। आफ्नो नाम लाभग्राहीमा नपरेको भनेर गुनासो दर्ता गर्नेहरुको सम्बोधन हुन ढिला भएकाले केही घर बन्न सुरु नभएको निरौलाले बताए। निरौलाका अनुसार केही लाभग्राहीको नाम अघिल्लो महिना मात्र सूचीमा समावेश भएको छ। भूकम्पपछि जिल्लाका गाउँमा घर मात्रै पुनर्निर्माण भएका छैनन्। घरसँगै सडक, खानेपानी, विद्युत्लगायतका पूर्वाधार पनि बनेका छन्। पुनर्निर्माणलाई लक्षित गर्दै टोलटोलमा सडक पुर्याइएको हेलम्बु गाउँपालिकाका अध्यक्ष निमाग्याल्जेन शेर्पा बताउँछन्। केही विस्थापितबाहेक हेलम्बुका प्रायःले निजी आवास पुनर्निर्माण सम्पन्न गरिसकेको शेर्पाले बताए। एकाध समस्यामा परेकाको बाहेक अरु सबैको घर बनिसकेको छ, शेर्पाले अन्नपूर्णसँग भने, पूर्वाधार निर्माण गरिदिएर सर्वसाधारणलाई घर बनाउन आग्रह गर्यौं। हेलम्बु मात्र हैन, प्रायः सबै बस्तीमा स्थानीय तहले पूर्वाधार निर्माण गरिदिएर घर बनेका छन्। स्थानीय तहको निर्वाचनपछि पुनर्निर्माणले गति लिएको हो। निर्वाचनअघि एक सय ६३ घर मात्र पुनर्निर्माण सम्पन्न भएका थिए भने करिब १० हजार घर निर्माण चरणमा थिए। रंगीन जस्ता र व्यवस्थित बस्तीका कारण गाउँहरु सुन्दर देखिन थालेको जिल्ला आयोजना कार्यान्वयन एकाइ अनुदान व्यवस्थापन तथा भौतिक पूर्वाधार (जिमाली) का प्रमुख जयप्रकाश गुप्ताको अनुभव छ। जिल्लामा आफूखुसी बस्ती विकाससँगै एकीकृत बस्तीले पनि प्राथमिकता पाएको छ। जिल्लामा १५ भन्दा बढी एकीकृत बस्ती निर्माण भइरहेका छन्। धुर्मुस सुन्तली फाउन्डेसनले निर्माण गरेको गिरानचौरमा एकीकृत बस्ती निर्माण गरेको थियो। श्वेता श्री फाउन्डेसनले पनि चौतारा साँगाचोकगढी नगरपालिकाको माझी बस्तीमा एकीकृत बस्ती निर्माण गरिरहेको छ। अन्य केही बस्ती पनि एकीकृत मोडलमा अघि बढाउने तयारी भइरहेको जिमालीका प्रमुख गुप्ताले जानकारी दिए। सडक, खानेपानी, खेल मैदान, सामुदायिक भवन लगायतका सहरी पूर्वाधार हुने भएकाले एकीकृत बस्तीप्रतिको आकर्षण बढेको छ। निजी आवास मात्र हैन, जिल्लामा विद्यालय, सार्वजनिक सम्पदा र सरकारी एवम स्वास्थ्य संस्थाका भवन निर्माणले पनि तीव्रता पाइरहेका छन्। जिल्लामा भूकम्पले क्षति पुर्याएका विद्यालय भवन निर्माण अन्तिम चरणमा पुगेको जिल्ला आयोजना कार्यान्वयन एकाइ शिक्षाका प्रमुख कृष्ण सुवेदीले बताए। सुवेदीका अनुसार तीन हजार दुई सय ४५ कक्षा कोठा निर्माण सकिएर पठनपाठन सुरु भइसकेको छ। भूकम्पले ढालेका पाँच सय ४५ विद्यालयमध्ये पछिल्लो समय मर्ज भएर पाँच सय १६ छन्। ६० विद्यालय निर्माणको अन्तिम चरणमा छन् भने १६ विद्यालय मात्र निर्माण सुरु हुन सकेका छैनन्। निर्माण सुरु नभएका विद्यालय पनि जग्गा अभावका कारण मात्र काम थाल्न नसकिएको सुवेदीले जानकारी दिए। एकाइसहित जिल्लाका विद्यालय ठड्याउन १४ दातृ निकाय सक्रिय छन्। भूकम्पले क्षति पुर्याएका मध्ये ४९ स्वास्थ्य संस्थाको भवन विभिन्न दाताले बनाइदिएका छन्। जिल्ला स्वास्थ्य प्रमुख पोमावती थापाका अनुसार हाल दाताले बनाइदिएको सेमी परमानेन्ट मोडलका भवनमा स्वास्थ्य संस्था सञ्चालनमा छन्। क्षति भएकामध्ये १७ सरकारी भवन निर्माणको अन्तिम चरणमा छन्। सहरी विकास तथा भवन कार्यालयका अनुसार थप दुई भवनको टेन्डर मुल्यांकन हुँदैछ। जिल्लामा रहेका ३० मध्ये १९ प्रहरी एकाइ पूर्ण क्षति भएका थिए। ती मध्ये पाँच भवन निर्माण सम्पन्न भइसकेको छ भने थप ११ निर्माणाधीन छ। थप तीन भवनको लागि प्रदेश सरकारले प्रक्रिया अघि बढाएको जिल्ला प्रहरी कार्यालयका डिएसपी माधव काफ्लेले बताए। भूकम्पले कति मन्दिर क्षति भयो भन्ने यकिन तथ्यांक छैन। स्थानीय तह र सर्वसाधारणको पहलमा बनेका बाहेक मन्दिर निर्माणमा प्राधिकरणले लगानी गरेको छैन। दुई सय बढी गुम्बा पूर्ण क्षति भएको मध्ये दुई हजार स्क्वायर फिटभन्दा बढी क्षेत्रफल र एक सय वर्ष भन्दा पुरानो गुम्बा निर्माणका लागि केन्द्रीय आयोजना कार्यान्वयन एकाइले प्रक्रिया अघि बढाएको छ।"
मुहार फेरिएको बारपाक (२३ तस्बिरमा हेर्नुहोस्),बारपाक : नमुना घरलाई हेर्दै रामबहादुर घले (७७) आँखा ओभाउँछन्। ०७२ वैशाख १२ को भूकम्पमा उनले आफ्ना आफन्तहरु गुमाए। पुर्खौली आवास गुमाए। सम्झि ल्याउँदा भुकम्पले उनको मनलाई आलो घाउजस्तै दुखाउँछ। गोरखाको बारपाक केन्द्रबिन्दु भएर गएको वैशाख १२ को भूकम्पमा त्यहाँका सबै घर भत्किएको थियो। भूकम्पमा परि स्थानीय ७० जनाले ज्यान गुमाएका थिए। आज भुकम्प गएको चार वर्ष बितिसक्यो। सरकारले अनुदार मार्फत ३ लाख रुपैयाँ दिएको थियो। जुन घर बनाउन पर्याप्त थिएन। तर स्थानीयले ऋण लिएरै भए पनि पक्की घर बनाएका छन्। भूकम्पलाई बिर्सिएर गाउँलेहरु पुनर्निर्माणमा जुटेका छन्। भूकम्पले क्षतविक्षत बनेको बारपाक अहिले लोभलाग्दो बनेको छ। आफ्नै प्रयासबाट गाउँलेले बारपाकलाई उज्यालो बनाएका छन्। कैयौं रात घाम पानीसँग जुझ्दै टहरामा रात काटेका राम बहादुरले पनी हालैमात्र नयाँ घर बनाए। भूकम्पमा गुमाएका आफन्तहरुलाई फर्काउन नसके पनि परिवारको खुसी फर्काउन उनी प्रयास गर्दैछन्। बारपाकको धार्चे गाउँपालिका ६ का ६ हजार १ सय ४८ परिवारले घर बनाइ सकेका छन्। बाँकी १ हजार ३३ परिवारले अझै घर बनाउन बाँकी छ। पारम्पारिक शैलीमा निर्माण भएका घरहरुको सट्टा अहिले बारपाकमा भूकम्प प्रतिरोधात्मक घर देख्न पाइन्छ। एकतल्ले नीला जस्तापाताले छाएका र चिटिक्क परेका घरले गाउँको मुहार नै परिवर्तन गरिदिएको छ। घर बनेसँगै स्थानीयको मुहारमा खुसी छाएको छ। वैशाख १२ लाई सम्झनै नचाहने बारपाकबासीलाई बेलाबेला भूकम्पको झट्काले भने सताइ रहन्छ। यद्यपी बारपाकको बाहिरी परिवेश बद्लिएको छ। हेर्दाहेर्दै खण्डहर बनेको सुन्दर बारपाक फेरि ब्यूतिने आशा कमैलाई थियो। तर बिगतको पीडालाई बिर्सिँदै गाउँलेहरु सामान्य जीवनतर्फ अघि बढ्न थालेका छन्। बारपाकमा अहिले ढुङ्गाले बनेका घरहरु एउटा पनि देख्न पाइँदैन। भूकम्प अगाडि बारपाक ढङ्गाले बनेका घरको गाउँ भनेर चिनिन्थो। घरहरु सबै आरसीसी बनावटमा बन्दा बारपाकको मौलिक पहिचान भने गुमेको छ। भूकम्पपछि बारपाकमा खेतीपाती पनि कम हुन थालेको छ। सडक संजालसंग जोडिने क्रममा रहेको बारपाकमा व्यापार व्यवसाय भने फस्टाएको छ। तस्बिरहरु : सुनीता डंगोल
बनेन ऐतिहासिक धरोहर,"गोरखा : भूकम्पले क्षतिग्रस्त चार सय वर्ष पुरानो गोरखा दरबार पुनर्निर्माण हुन सकेको छैन। २०७५ वैशाख ७ गते शिलान्यास गरिएको दरबार पुननिर्माण कार्य ठप्प रहेको दरबार हेरचाह अड्डाका कर्मचारी रामेश्वर कट्टेल बताउँछन्। उनका अनुसार एक वर्ष अवधिमा पुननिर्माण करिब २० प्रतिशत मात्रै काम सकिएको छ। एक वर्ष भइसक्यो, अहिलेसम्म जगको काम मात्रै सकिएको छ, कट्टेलले भने, ठेकेदार पनि बेलाबेला मात्रै झुल्किन्छन्। यसो काम सुरु भए जस्तो हुन्छ, फेरि रोकिन्छ। ठेकेदारले दुईचार दिन काम गरेजस्तो गर्ने अनि दुईतीन महिनासम्म हराउने गरेको उनको आरोप छ। आउँदो कात्तिकमा निर्माण सक्ने सम्झौता भए पनि यही गतिमा काम भए म्यादभित्रै काम पूरा हुन नसक्ने उनले दाबी गरे। पछिल्लोपटक भने ठेकेदारले आवश्यक निर्माण सामग्री जुटाउन नसक्दा काम ठप्प भएको छ। काम ढिलो भएपछि आफूले कार्यालय प्रमुखको बैठकमा सो विषयमा छलफल गरेको कट्टेल बताउँछन्। अत्ति सुस्त काम भएपछि कार्यालय प्रमुखको पछिल्लो बैठकमा मैले यसबारे कुरा उठाएँ, अड्डाका निमित्त प्रमुखको जिम्मेवारीमा रहेका कट्टेलले भने, बैठकले सम्बन्धित कार्यालयलाई ध्यानाकर्षण गराउने निर्णय गरेको छ। बैठकमा गोरखा दरबार पुनर्निर्माणमा भएको सुस्तताबारे गम्भीर छलफल भएको प्रमुख जिल्ला अधिकारी गजेन्द्र श्रेष्ठले बताए। सुस्त मात्रै होइन, पुनर्निर्माण महासुस्त छ, बेला बेला दरबार जाँदा एकजना पनि प्राविधिक देखिन्नन्, उनले भने, कार्यालय प्रमुखको बैठकको निर्णयसहित हेरचाह अड्डाले पुरातŒव विभागमा पत्राचार गर्छ। प्रशासनका तर्फबाट हामी पनि विभागको ध्यानाकर्षण गराउँछौं। भूकम्पले क्षति पुर्याएको गोरखा दरबार पुनर्निर्माणका लागि २०७४ कात्तिकमा पचली सिभाको जेभी नामको ठेकेदार कम्पनीसँग चार करोड ३७ लाख रुपैयाँमा ठेक्का सम्झौता भएको थियो।"
भूकम्पको चार वर्षमा पनि भएन ३१ शवको सनाखत,"काठमाडौं : ०७२ सालमा भूकम्प गएको भोलिपल्ट त्रिवि शिक्षण अस्पतालको फरेन्सिक विभाग प्रमुख डा प्रमोदकुमार श्रेष्ठले कार्यकक्ष वरिपरि शवै शव देखे। अनगिन्ति शवको पहिचान कसरी गर्ने ? यो चिन्तासँगै सनाखत गरी आफन्तलाई कसरी बुझाउने पोस्टमार्टम गर्ने चिकित्सकलाई चुनौती भयो। भूकम्पमा ज्यान गुमाउनेको संख्या बढ्दा शव पनि थपिँदै गएका थिए। कतिपय शव टुक्रा टुक्रा भएका थिए। शव सुरक्षित राख्न पर्याप्त फ्रिज थिएनन्। बत्ती थिएन। बरफ पनि पाइएन, उनले भने, त्यस्तो अवस्थामा शव कुहिएर गन्हाउन थाले। पहिचान गर्न कठिन भएका शवको सामूहिक दाहसंस्कार गर्न प्रहरीले आग्रह गरे पनि चिकित्सकले मानेनन्। मेडिकल कलेजबाट समेत चिकित्सक आएपछि कसैले पोस्टमार्टम रिपोर्ट तयार गर्न लागे। कसैले एन्टिमोटम डाटा (मृतकको विवरण, लुगाफाटो, गहना, हुलिया) को विवरण संकलन गर्न थाले। कसैले शोकाकुल आफन्तलाई काउन्सलिङ गर्न थाले। सनाखतमा समस्या सबै शवमा नम्बर राखियो। तर आफन्तलाई देखाइएन। लुगाफाटो र गहना देखेर चिनेपछि बल्ल शवछेउ लगेर पहिचान गरियो। टुक्रा टुक्रा भएकाको फिंगर प्रिन्ट लिइयो। कतिपयको डीएनए संकलन गरियो। विदेशीको शव पहिचानका लागि दूतावासबाट सहयोग मागियो। डा श्रेष्ठ भन्छन, दाँतको अवस्था र डीएनए परीक्षणबाट पत्ता लगाएर शव जिम्मा लगाइयो। पहिचान गर्न कठिन भएका शवको सामूहिक दाहसंस्कार गर्न प्रहरीले आग्रह गरे पनि चिकित्सकले मानेनन्। यसरी सनाखत गर्दा पनि ३४ शवको सनाखत हुन सकेन। ती सबैको पोस्टमार्टम गरी सबै विवरण सुरक्षित राखेर शवलाई फरेन्सिक विभाग परिसरमै गाडियो। सनाखत नभएका शव स्टोर गर्न ४५ फिट मुनि गाडेर राखियो। बाहिरबाट नम्बर राखियो। पछि आफन्त आएपछि ३ शव निकालेर बुझाइयो, उनले भने। पोस्टमार्टममा संलग्न डा रिजेन श्रेष्ठका अनुसार चिकित्सक, प्रहरी र स्वयंसेवीबीच सहकार्य भएकाले शव पहिचानमा सघाउ पुगेको थियो। घाइते भएकाले उपचारमा पहिलो प्राथमिकता पाउनु पर्छ। तर शवको पनि सम्मान गर्दै सनाखत गर्न सफल भइयो, फरेन्सिक विभागका तत्कालीन प्रमुख श्रेष्ठले भने। शव बेर्न प्लास्टिक र कात्रो अभाव भएपछि पोस्टमार्टममा संलग्न चिकित्सकले नै आर्थिक सहयोग गरेको उनी बताउँछन्।"
गोरखामा बन्यो नमुना बस्ती,"गोरखा (लाप्राक) : धार्चे गाउँपालिका ४ गुप्सीपाखामा एकीकृत नमुना बस्ती निर्माण अन्तिम चरणमा पुगेको छ। भूकम्पबाट विस्थापित लाप्राकका बासिन्दाका लागि एकीकृत बस्ती निर्माण सम्पन्न हुन लागको हो। बस्ती गैरआवासीय नेपाली संघ (एनआरएन) ले बनाइरहेको छ। एउटै साइज र एउटै रङका पाँच सय ७३ घरधुरी निर्माण सम्पन्न हुन लागेको एनआरएनएका प्रमुख कार्यकारी अधिकृत हेमन्त दवाडीले बताए। भूकम्प गएको दिन वैशाख १२ गतेकै अवसर पारेर हस्तान्तरण गर्ने योजना थियो। तर निर्माण सम्पन्न हुन सकेन, उनले भने, काठलगायतका सामग्री स्थानीयबासीले उपलब्ध गराउने सम्झौता थियो। समयमै निर्माण सामग्री जुट्न सकेन। अझै दुई महिना लाग्छ। एनआरएनएले पूर्वप्रतिबद्धताअनुसार घर निर्माण नगरेपछि लाप्राकका बासिन्दा जोखिमयुक्त स्थानमै भत्केको घर मर्मत गरेर बसेका छन्। हालसम्म चार सय ५० घरको छानो छाइसकेको एनआरएनएका साइट इन्चार्ज लक्ष्मण अर्यालले जानकारी दिए। सबै घरमा ट्रस्ट हालिसकेका छौं, उनले भने, सबै घरको पहिलो तलाको काम पनि सकिएको छ। दोस्रो तलाको काम पनि सबै घरको ८५ प्रतिशत सकिएको छ। चार सय ७५ वटा घरमा रङरोगन गर्ने काम पनि सकिएको उनले बताए। तलामा काठ छाप्ने काम बाँकी छ, उनले भने, झ्यालढोका राख्ने काम पनि सुरु भएको छ। स्थानीयबासीले समयमै आफ्नो दायित्वभित्रको काम नगरेकाले समयमा काम सम्पन्न गर्न चुनौती भएको दवाडीको तर्क छ। सम्झौताअनुसार स्थानीयबासीले प्रतिघर ४० बोरा गिटी, ८ ट्याक्टर ढुंगा र काठ ५३ क्युफिटका दरले उपलब्ध गराउनुपर्ने थियो, दवाडीले भने, तर निर्माण सामग्री सबैले बुझाएका छैनन्। यसले पनि ढिलाइ भएको हो। एनआरएनएले नै काठको व्यवस्था गरेर निर्माण काम अगाडि बढाएको साइट इन्चार्ज अर्यालले बताए। अब एउटा घरलाई ४८ क्युफिट काठ चाहिन्छ, उनले भने, स्थानीयले वनबाट सडकसम्म झारेपछि ढुवानी गरेर फिटिङ हामीले नै गर्नेछौं। एनआरएन नमुना बस्तीका घरमा प्रयोग गरिएको पीभीसीको झ्यालढोकाप्रति स्थानीयबासीको असन्तुष्टि छ। प्लास्टिकले बनाएको पातलो झ्यालढोका छ, स्थानीय मार्सिङ गुरुङले भने, एकफेर लात्ताले हान्दा गल्र्यामगुर्लुम जाला जस्तो छ। यस्तो झ्यालढोकाले घरको सुरक्षा कसरी हुन्छ ? प्रत्येक घर १२ लाख रुपैयाँ लागतमा बनेको एनआरएनएले जनाएको छ। नमुना बस्तीमा प्रत्येक घर ३ आना ३ पैसा क्षेत्रफलमा बनाइएको एनआरएनका प्रोजेक्ट मेनेजर सुवास अधिकारीले जनाए। लाप्राक नमुना बस्ती गुरुयोजनाअनुसार सबै एकै प्रकारका चारकोठे दुईतले घर बनाइएको छ। पहिलो तलामा सिमेन्ट, इँटा र बालुवा प्रयोग गरिएको छ भने दोस्रो तल्लामा एसिब्लक प्रयोग गरिएको छ। घर निर्माण कार्य अन्तिम चरणमा पुगे पनि कुनै पनि घरमा शौचालय निर्माण गरिएको छैन। अब प्रत्येक घरमा शौचालय तथा सडक निर्माण सुरु गर्ने अधिकारीले जानकारी दिए। हामीले ५ सय मानिस अट्ने सामुदायिक भवन पनि निर्माण गर्ने तयारी गर्दैछांै, उनले भने, अब हाम्रो टिम करिब दुई महिनामात्रै यहाँ रहन्छ। गुप्सीपाखाको १८३ हेक्टर जग्गा स्वामित्वमा लिएर बस्ती निर्माण गरिएको हो। २०७३ माघमा बस्ती शिलान्यासका क्रममा एनआरएनका तत्कालीन अध्यक्ष शेष घलेले एक २०७४ सालको दसैंमा लाप्राकबासीलाई नयाँ घर दिने प्रतिबद्धता गरेका थिए। निर्धारित समयमा निर्माण नसकिएपछि घर हस्तान्तरणका लागि वैशाख १२ गतेको म्याद राखिएको थियो। तर यो मितिमा पनि बस्तीको सबै संरचना निर्माण नहुने देखिएको छ। एकीकृत बस्ती निर्माणमा एक सय ६० जना नेपाली सेनासहित चार सय ५० कामदार परिचालिन छन्।"
खुसी र साथ हराएको बास,"सिन्धुली : भूकम्पको कुरा गर्दा मरिण गाउँपालिका २ रातामाटा सिन्धुलीकी चोकमाया गुर्माछानको आँखाबाट आँसु रसाउँछन्। भूकम्पले जीवनका सारा खुसी उजाड बनाएको उनी बताउँछिन्। भूकम्पका कारण मिनेटभरमा घरसँगै साथको पति गुमाउनुपरेपछि चोकमायाका आँखाबाट कहिलै आँसु थामिएनन्। तर, बुढेसकालको सहारा भूकम्पले खोसेपछि एक्लै चार वर्ष बिताइसकेकी चोकमायाले आँसु चुहाउँदै बस्ने घर बनाएको एक वर्ष भयो। चोकमाया पतिको मृत्यु खर्च र भत्किएको घर बनाउन सरकारले तीन लाख रुपैयाँ दिएपछि दुःखसुख गरेर बस्ने बास बनाए पनि पतिको साथ पाउन नसकेको बताउँछिन्। उनी भन्छिन्, भूकम्पले ढलेको घर दुःखसुख गरेर बनाउन लगाएँ, अहिले त बास पाएँ, पतिको साथ कहिल्यै नपाउने भएँ। भूकम्पको दिन सम्झँदा मन थाम्न सक्दिनँ। २०७२ वैशाख १२ गते दिउँसो अबेर खेतबारीको काम गरेर चर्को घाम छल्न घरमै आराम गरिरहेका चोकमायाका पति बलबहादुर गुर्माछानको भूकम्पले घर ढाल्दा पुरिएर मृत्यु भएको थियो। भूकम्पले घरसँगै जीवनको सहारा पनि सधैंका लागि ढालिदियो। अहिले त्यो दिन सम्झँदा सपना जस्तो लाग्छ, उनले भनिन्। चोकमाया पतिसँग बस्दै आएकी थिन्। गोलन्जोर गाउँपालिकास्थित बासेश्वर सिन्धुलीका तुलसीबहादुर श्रेष्ठको पीडा पनि चोकमायाको भन्दा कम छैन। भूकम्पमा श्रेष्ठ ७० वर्षीया पत्नी बुद्धमाया श्रेष्ठ गुमेको क्षण सम्झन चाहँदैनन्। उनी भन्छन्, खै त्यो दिन कसरी सम्झनु ? अहिले पनि कहाली लाग्छ। श्रेष्ठको भूकम्पले ढलेको घर स्थानीयले पुनर्निर्माण गरिदिएका छन्। घर बने पनि घरमा बस्न साथ दिने पत्नी छैन। घरमा बस्न पनि मन लाग्दैन, उनले भने। कमलामाई नगरपालिका २ का ज्ञानबहादुर श्रेष्ठको पनि भूकम्पले ढलेको घर बन्यो। तर उनी घरमा जाँदैनन्। छोराबुहारीका साथमा बस्दै आएका श्रेष्ठले भूकम्पमा पत्नी चित्रकुमारी श्रेष्ठ गुमाए। बास पाइए पनि साथ गुमेपछि घरमा बस्न मन लाग्दैन। बुढेसकालमा कसैन कसैको सहारा चाहिन्छ। आफन्तकहाँ बसेर दिन काटिरहेको छु, उनले भने। कमलामाई नगरपालिका १ की ४ वर्षीया बालिका रोनिसा मगरका आफन्त हरेक वर्षको वैशाख १२ गते कालो दिनझैं लाग्ने बताउँछन्। रोनिसाको पनि घरभित्रै पुरिएर मृत्यु भएको थियो।"
"अन्नपूर्णमा हराएका मलेसियनलाई बिमा कम्पनीको बेवास्ता, उद्धारमा खटियो सिम्रिक एयर","पोखरा : आफ्नो जीवनसाथी हिमालमा हराइरहेको बेला उद्धारका लागि बिमा कम्पनीलाई गुहार्दा उसले बेवास्ता गरे के उपाय होला ? परिवारका एक सदस्य हराउँदा अरु सदस्यको पनि होसै हराउन बेर हुँदैन। मेलेसियाका ४८ वर्षे वि किन चिन अन्नपूर्ण प्रथम हिमालको आरोहणका क्रममा जाँदा हराएपछि परिवारले बिमा कम्पनीलाई त गुहार्यो, तर गुहार पाएन। कुनै आपत परे उद्धार पाइएला भनेर वि किन चिन आरोहणमा निस्कनुअघि गरेको बिमाको कुनै अर्थ भएन। एकातिर बिमा कम्पनी ग्लोबल रेस्क्युको बेवास्ता अर्कोतिर हिमालमै गएर खोज्ने काम सहज नहुने। श्रीमती चिनले होस हराइनन् बरु साहस बटुलेर आफैं खोज्न थालिन्। श्रीमती चिनले आफैँले श्रीमानको खोजी गर्न नेपालको सिम्रिक एयर गुहारिन्। जुन एयरसँग त्यस्तो उद्धारका लागि हाइअल्टिच्युडमा पनि उड्न सक्ने हेलिकोप्टर, साहसी पाइलट र उद्धारमा दक्ष शेर्पा टोली पनि छ। आठ हजार मिटरभन्दा अग्लो हिमाल अन्नपूर्ण प्रथम आरोहण गरेर फर्किंदा वि किन चिन हराएको खबर बुधबार साँझ मात्र थाहा भयो, बिहीबार उज्यालो हुनासाथ क्याप्टेन सिद्धार्थजंग गुरुङ सिम्रिक एयरको हेलिकोप्टर लिएर उडिहाले। सिद्धार्थको आँखाले हिमालमा देखिहाल्यो, हेलिकोप्टर देखेर हात हल्लाइरहेको एकजना मान्छे। ग्लोबल रेस्क्युले जीवित नहुन पनि सक्ने भन्दै बेवास्ता गरेका ती आरोही हिमालको मध्यभागतिरै भेटिए। क्याप्टेन सिद्र्धाथले तुरुन्तै त्यो खबर सिम्रिक व्यवस्थापनमा पुर्याए। त्यसपछि क्याप्टेन विवेक खड्का नेतृत्वको लङलाइन उद्धार टोली हिमालतिर पुग्यो। सिम्रिकका मार्केटिङ हेड योगेश सापकोटा भन्छन्, खबर आउनासाथ हामी त मानवताको नाताले पनि उद्धारका लागि खटियौं। बेपत्ता भएका मलेसियन नागरिक देखिएको ठाउँ र उद्धारमा खटिएको सिम्रिक एयरको होलिकोप्टर। नेपालमा आउने पर्यटकको बिमा गर्ने तर त्यसबापतको सेवाका लागि तयार नहुने प्रवृत्ति बिमा कम्पनीले देखाएको यो प्रतिनिधि उदाहरण बनेको छ। बिमा कम्पनीको बेवास्ता र लापरबाहीले मलेसियन नागरिक वि किन चिन र उनको परिवारले सास्ती बेहोरेको छ। सिम्रिकका मार्केटिङ हेड सापकोटाका अनुसार बिहीबार बिहान उडेका सिम्रिकका हेलिकोप्टर अन्नपूर्ण प्रथमको आधार शिविरमा छन्। काठमाडौंबाट उडेको हेलिकोप्टरले आधार शिविरभन्दा केही माथि नै उद्धारमा दक्ष शेर्पा टोलीलाई झारिसकेको छ। उनले भने, हाम्रो पहिलो काम ती पर्यटकलाई चाहिने अक्सिजन र खाद्यान्न उनी भएकै ठाउँमा झार्ने र उद्धार टोली त्यहाँ पठाउने हुन्छ। उद्धारमा खटिएको शेर्पा टोली ती पर्यटक भएका ठाउँसम्म पुग्न ४ घन्टाभन्दा बेसी लाग्ने सापकोटाले सुनाए। उनकै भनाइअनुसार पहिला ती पर्यटकलाई बोकेर केही तल हेलिकोप्टर आउनसक्ने ठाउँसम्म ल्याइने छ, त्यसपछि हेलिकोप्टरमा डोरीमा झुन्ड्याएर सुरक्षित स्थलमा अवतरण गराइनेछ। डोरीमा झुन्ड्याएर गरिने त्यही उद्धारलाई लङलाइन रेस्क्यु भनिन्छ। सुरक्षितस्थलबाट आरोहीलाई अस्पताल लगिनेछ। मलेसियाली आरोहीकी श्रीमती पनि काठमाडौं आइसकेकी छन्। अन्नपूर्ण प्रथमको आरोहरणमा वि किन चीन ३१ जनाको टोलीमा गएको मलेसियाली सञ्चार माध्यम स्ट्रेट्सटाइम्सले लेखेको छ। मंगलबार आरोहण पूरा गरी फर्किंदा उनी बाटोमा छुटेका थिए। यसअघि वि किन चिनले अरु थुप्रै हिमालको आरोहण गरिसकेका छन्। अन्नपूर्ण १ बाट फर्कने क्रममा एक विदेशी बेपत्ता, सिम्रिक एयरबाट उद्दार हुँदै"
अझै बनेनन् ४० प्रतिशत विद्यालय,"काठमाडौं : भूकम्पले भत्किएका विद्यालयमध्ये चालिस प्रतिशत भन्दा बढी पुनर्निर्माण हुन बाँकी छ। २०७२ वैशाख १२ को भूकम्पबाट मुलुकभरका ७ हजार नौ सय २३ वटा विद्यालयमा क्षति पुगेको थियो। तीमध्ये ४ हजार ४ सय ७६ विद्यालय मात्रै बनेका छन्। एक हजार सात सय ७२ विद्यालय निर्माणाधीन छन्। तीन सय ९८ निर्माणका लागि छनोट भएको राष्ट्रिय पुनर्निर्माण प्राधिकरणअन्तर्गतको केन्द्रीय आयोजना कार्यान्वयन ईकाई (सिएलपीआइयु शिक्षा) ले जनाएको छ। भूकम्पबाट भत्किएका विद्यालय पुनर्निर्माणमा नेतृत्वदायी भूमिका खेल्न शिक्षा मन्त्रालयले सिएलपीआइयु शिक्षा गठन गरेको छ। भत्केका सबै विद्यालय तीन वर्षभित्र बनाइसक्ने गरी सरकारले २०७३ वैशाखमा सिएलपीआइयु शिक्षालाई अख्तियारी दिएको थियो। तर, बजेट अभाव, विद्यालय बनाउँदा आएका विवाद र विद्यालय बनाउने जिम्मा लिएको मुलुकको बेवास्ताका कारण योजना अनुसार सबै विद्यालय बन्न नसकेका हुन्। भत्किएका विद्यालय निर्माणका लागि सरकारले विद्यालय व्यवस्थापन समिति, निर्माण व्यवसायी र गैरसरकारी संस्थामार्फत समेत गरी तीनवटा निकायलाई जिम्मा दिएको थियो। विद्यालय व्यवस्थापन समितिमार्फत बनेको स्कुलमा सरकारले दिएको बजेट सिएलपीआइयुको जिल्लास्थित कार्यालयबाट प्रयोग गरिन्छ। यो मोडालिटीबाट प्रायः साना विद्यालय निर्माण भइरहेका छन्। विद्यालय भवनको लागत अनुमानका आधारमा यस्ता विद्यालयलाई रकम दिइएको सिएलपीआइयु (शिक्षा) का आयोजना निर्देशक इमनारायण श्रेष्ठले जानकारी दिए। भूकम्पबाट क्षति भएकामध्ये ८० प्रतिशत विद्यालय यही मोडालिटीबाट बन्ने उनले बताए। निर्माण व्यवसायीमाफर्त बन्ने विद्यालयमा विभिन्न विकास साझेदार निकायबाट आएको रकम सदुपयोग हुन्छ। यो मोडालिटी अनुसार ठूला लगानीका विद्यालय बनाउने सरकारी योजना छ। करिब दश प्रतिशत विद्यालय यसरी बन्ने योजनामा छन्। गैरसरकारी संस्थाहरूले पनि भत्केका विद्यालय निर्माणमा सघाएका छन्। तर, यस्ता संस्थाले बनाउने विद्यालय पनि साना र कम लगानीको हुने आयोजनाले जनाएको छ। भत्किएका विद्यालय पुनःनिर्माणका लागि एक खर्ब १९ अर्ब रुपैयाँ लाग्ने सरकारी अनुमान छ। तीमध्ये सबैभन्दा धेरै अर्थात ९६ अर्ब रुपैयाँ राष्ट्रिय पुनर्निर्माण प्राधिकरणमार्फत जुटाउनुपर्ने हुन्छ। बाँकी रकम गैरसरकारी संस्था, तत्कालीन शिक्षा विभाग र छिमेकी मुलुक (भारत, चीन) लगायतका मुलुकको सहयोगबाट आउने सरकारी योजना छ। यीमध्ये सरकारबाट लगानी हुनुपर्ने ४४ अर्बमध्ये चालु आर्थिक वर्षको अन्त्यसम्ममा १७ अर्ब रुपैयाँ खर्च भइसक्नेछ। बाँकी रकममध्ये आर्थिक वर्ष ०७६७७ मा ११ अर्ब, ०७७७८ मा ९ अर्ब र ७८७९ मा ७ अर्ब रुपैयाँ बजेट प्रस्ताव गरेर सबै विद्यालय बनाइसक्ने प्रस्ताव सिएलपआिइयु शिक्षाको छ। चीन र भारत दुवै सुस्त भत्किएकामध्ये भारतले सात जिल्लाका ७० वटा विद्यालय बनाइदिने प्रतिवद्धता जनाएको थियो। तर निर्माण कार्य भने निकै सुस्त छ। चार वर्ष वितिसक्दा पनि भारतले बनाइदिने भनेको विद्यालयमध्ये आठ वटाको मात्र निर्माण सुरु भएको छ। ५ विद्यालयको डीपीआर भारतीय दूतावासमा सहमतिका लागि पठाइएको र ५६ विद्यालयको सर्वे भइरहेको सिएलपीआइयुका आयोजना निर्देशक श्रेष्ठले बताए। यी सबै विद्यालयका लागि पाँच अर्ब रुपैयाँ बजेट लाग्ने अनुमान छ। चीनले पनि चार जिल्लाका सात विद्यालय बनाइदिने प्रतिवद्धता जनाएको छ। ती विद्यालय बनाउन तीन अर्ब रुपैयाँ लागत लाग्ने अनुमान गरिएको छ। यीमध्ये रानीपोखरीस्थित दरबार स्कुलको मात्र निर्माण सुरु भएको छ। अन्य स्कुलको फिजिविलिटी सर्वे मात्रै सकिएको छ। हिमाली विद्यालय कार्यक्रमअन्तर्गत बनाइदिने भनेको ६ विद्यालयमध्ये पनि दुईवटा मात्र बनिरहेको छ। अन्य चारको प्रक्रिया नै सुरु भएको छैन।"
भूकम्पको चार वर्ष : आधा मात्रै निजी घर निर्माण,"काठमाडौं : भूकम्पले भत्काएकामध्ये आधा घर पुनर्निर्माण भएका छैनन्। भत्किएका घरको पुनर्निर्माण नहुँदा भूकम्पपीडित टहरामै छन्। सरकारले निजी आवासलाई प्राथमिकता दिएको भन्न छाडेको छैन। भूकम्प गएको चार वर्ष भइसक्दा ८ हजार ३ सय २६ परिवारले मात्रै घर निर्माण सम्पन्न प्रमाणपत्र लिएका छन्। ०७२ वैशाख १२ को भूकम्पबाट ८ लाख २४ हजार ४ सय ५२ घर क्षति भएका थिए। ७ लाख ६२ हजार ३ सय ७ लाभग्राहीले अनुदान सम्झौता गरे। सम्झौतामध्ये ५० प्रतिशत घर निर्माण सम्पन्न भएको राष्ट्रिय पुनर्निर्माण प्राधिकरणका प्रवक्ता पिताम्बर घिमिरेले जानकारी दिए। ३ लाख ८२ हजार २ सय ७७ घर परिवारले घर पुुनर्निर्माण सकाएका छन्। उनीहरू नयाँ घर प्रवेश गरिसकेका छन्। ३० प्रतिशत (२ लाख ३० हजार ६५८) घर पुनर्निर्माण क्रममा छन्। जोखिमयुक्त बस्ती ४ हजार घरपरिवारमध्ये आधाजतिलाई सुरक्षित स्थानमा स्थानान्तरण गरिएको छ। काठमाडौं वरपरका १४ जिल्ला भूकम्पबाट अति प्रभावित भएका थिए भने १८ जिल्ला कम प्रभावित सूचीमा छन्। प्राधिकरणले पुनर्निर्माण सन्तोषजनक रहेको दाबी गर्दै आएको छ। घर तथा सम्पदाको मौलिकता, संस्कृति, परम्परा जोगाउन रेट्रोफिटिङ गरिए पनि सफल हुन सकेको छैन। सम्पदा पुनर्निर्माण सुस्त छ। विद्यालय र स्वास्थ्य संस्थाको पुनर्निर्माण पनि सोचेजस्तो हुन सकेको छैन। जोखिममा परेका वर्ग र असुरक्षित स्थानमा रहेका परिवारलााई सुरक्षित स्थानमा जग्गा उपलब्ध गराउन काम अझै सकिएको छैन। भूमिहीन, सुकम्बासीलगायतको व्यवस्थापन हुन बाँकी छ। सार्वजनिक, ऐलानी, वन क्षेत्रमा बसिरहेकाको स्थानीय तहमार्फत अभिलेखीकरण गर्ने काम भइरहेको छ। गुनासो सुनुवाइका लागि अन्तिम पटक अवसर दिइएको छ। अझै ४ खर्ब २९ अर्ब आवश्यक पुनर्निर्माण सक्न थप ४ खर्ब २९ करोड रकम आवश्यक पर्ने प्राधिकरणका सीईओ सुशील ज्ञवालीले जानकारी दिए। पुनर्निर्माण र पुनःस्थापनामा कार्य सम्पन्न गर्न वित्तीय व्यवस्थापन ठूलो चुनौती बनेको छ। पञ्चवर्षीय योजनामा समग्र पुनर्निर्माणका लागि ९ खर्ब ३८ अब रकम आवश्यक पर्ने आकलन गरिएको थियो। त्यसमध्ये ०७४७५ मा १ खर्ब ७८ अर्ब रकम खर्च भएको छ। चालु वर्ष १ खर्ब २३ अर्ब खर्च गर्ने लक्ष्य लिइएको छ। सरकारको नियमित कार्यक्रम, निजी क्षेत्र र गैरसरकारी संस्थाबाट २ खर्ब परिचालन हुने अपेक्षा प्राधिकरणको छ। कर्मचारी समायोजनले पुनर्निर्माणमा असर परेको छ। निजी आवासमा केन्द्रित प्राधिकरणका प्रमुख कार्यकारी अधिकृत ज्ञवालीले भूकम्प पुनर्निर्माण दु्रत गतिमा अघि बढेको दाबी गरे। २० महिनाभित्र पुनर्निर्माण सक्ने लक्ष्यसाथ काम भइरहेको उनले बताए। दाताले गरेको सम्झौता रकम नेपालमै खर्च गर्ने र पछि शोधभर्ना लिँदै जाने उनको भनाइ छ। उनले सम्पदा पुनर्निर्माणले पनि गति लिएको बताए। रानीपोखरीको काम अघि बढ्दै छ, धरहरा निर्माण धामधम भइरहेको छ, उनले भने। सीईओ र सचिव ६६ पटक फेरिए सीईओ र सचिवको पटकपटक परिवर्तन पुनर्निर्माण प्रभावित हँुदै आएको छ। ४ वर्षको अवधिका प्राधिकरणमा ६६ पटक प्रमुख कार्यकारी अधिकृत र सचिव फेरिएका छन्। प्राधिकरणका पहिलो सीईओ ज्ञवाली हुन्। उनलाई हटाएर डागोविन्दप्रसाद पोखरेललाई बनाइयो। पोखरेललाई हटाएपछि ज्ञवाली नियुक्त नभएसम्म प्राधिकरणको ब्रिफिङ गर्ने काम तत्कालीन राष्ट्रिय योजना आयोगका उपाध्यक्ष डायुवराज खतिवडा (अर्थमन्त्री) ले गरेका थिए। ०७२ सालको भूकम्पपछि प्राधिकरणमा पोखरेल, ज्ञवाली र युवराज भुसालले नेतृत्व गरे। ज्ञवाली र पोखरेलले दुई पटक जिम्मेवारी सम्हाल्ने अवसर पाए। ६ पटक सचिव फेरिए मधुसूदन अधिकारी, सर्वजित महतो, सञ्जय शर्मा र अर्जुनकुमार कार्कीले प्राधिकरण सचिवको जिम्मेवारी सम्हाले। अधिकारी तीन पटक सचिव भए। बारम्बार नेतृत्व परिवर्तनले पुनर्निर्माण प्रभावित भएको पूर्वसीईओ भुसाल बताउँछन्। प्राधिकरणको प्रमुख कार्यकारी अधिकृतले मन्त्रीसरह सुविधा लिइरहे पनि जिम्मेवारी नदिएको पूर्वसीईओ भुसालको भनाइ छ। पहिलो अध्यादेशमा पूर्णजिम्मेवारी दिइएको थियो, पछि ऐनमा कटाइयो, उनले भने, सीईओको अधिकार छैन, समन्वय गर्ने काम मात्र हो। चार वर्षको अन्तरालमा पुनर्निर्माण सन्तोषजनक भएको उनको दाबी छ। उनले ५ वर्षको अवधिका धेरै निर्माण सकिने बताए। जटिलताबीच पनि पुनर्निर्माणले गति लिएको उनले जानकारी दिए। प्राधिकरणको संगठनात्मक संरचना नमिलेको उनको भनाइ छ। अघिल्लो वर्षसम्म शिक्षा, स्वास्थ्य केन्द्रीय आयोजना कार्यान्वयन एकाइमार्फत सम्बन्धित मन्त्रालयबाटै हुन्थ्यो। ०७४ चैत १८ को निर्देशन समिति बैठकले प्राधिकरणमातहत ल्याएको हो। कर्मचारी पनि प्राधिकरणले चाहेबमोजिम बोलाएर खटाउने भन्ने गरिए पनि संघीय मामिला तथा सामान्य प्रशासन मन्त्रालयले झिकिदिने गरेको छ। कार्यविधि झन्झटिलो बनाइएको छ। कर्मचारी भर्ना प्रक्रियालाई सरल र सहज बनाउने भनिए पनि प्रशासनको कर्मचारी भर्नाभन्दा जटिल रहेको पूर्वसीईओ भुसाल बताउँछन्। सम्पदा पुनर्निर्माण ३० प्रतिशत मात्रै सम्पदा पुनर्निर्माण ३० प्रतिशत मात्रै भएको छ। आठ वर्षभित्र सम्पदा पुनर्निर्माण सक्ने सरकारी योजना भए पनि आधा समय बित्दासम्म झन्डै एकतिहाइ मात्र काम सकिएको छ। सात सय ५३ सम्पदामा क्षति पुगेकोमा दुई सय २४ मात्र सम्पन्न भएको पुरातत्व विभागका प्रवक्ता रामबहादुर कुँवरले जानकारी दिए। विभागमार्फत एक सय ६२, पशुपति क्षेत्र विकास कोषमार्फत २० र अन्य संघसंस्थाबाट ४२ सम्पदा पुनर्निर्माण गरिएका छन्। भूकम्पले एक हजार चार सय सम्पदामा क्षति पुर्याएको छ। दुई सय २१ सम्पदा निर्माण चरणमा छन् भने एक सय ३९ सम्पदा निर्माणाधीन छन्। पुनर्निर्माण प्राधिकरणका प्रमुख कार्यकारी अधिकृत सुशील ज्ञवालीले सम्पदा पुनर्निर्माण ३० प्रतिशत सकिएको जानकारी दिँदै ३० प्रतिशत भइरहेको उल्लेख गरे।पुरातत्व विभागले दुई सय ५, पशुपति क्षेत्र विकास कोषले आठ, काठमाडौं भ्याली प्रिजर्भेसन ट्रस्टले तीन, स्विस सरकारले दुई, चीन सरकारले एक, श्रीलंका सरकारले दुई गरी दुई सय २१ को पुनर्निर्माण गरिरहेको छ। सरकारले सम्पदा पुनर्निर्माणका लागि एक अर्ब ८० करोड खर्च गरिसकेको छ। चाँगुनारायण मन्दिर निर्माण सकिए पनि सत्तलको काम भर्खरै सुरु भएको छ। भक्तपुरका सम्पदा पुनर्निर्माण ५० प्रतिशत सकिएको छ भने पाटनमा ६० प्रतिशत काम भएको छ। पाशुपत क्षेत्रमा पनि लगभग आधा सम्पदा बनेका छन्। हनुमानढोकाको काम ४० प्रतिशत, स्वयम्भूनाथको ९५ प्रतिशत, साँखुमा ५० प्रतिशत, कीर्तिपुरमा ५० प्रतिशत काम सकिएको छ। लामो समय विवादपछि काठमाडौं महानगरपालिकाले काष्ठमण्डप पुनर्निर्माण थालेको छ। बौद्ध स्तुप भने सबैभन्दा पहिला पुनर्निर्माण भएको सम्पदा हो।"
एनजीओले टेरेन सरकारलाई,"ललितपुर : ललितपुरको कोन्जोस्योम गाउँपालिकास्थित दलचोकी३ मा मापदण्डविपरीत सयभन्दा बढी नीजि आवास बनेको राष्ट्रिय पुनर्निर्माण प्राधिकरणले जनाएको छ। प्राधिकरणका कार्यकारी सदस्य चन्द्रबहादुर श्रेष्ठका अनुसार अनुगमनमा क्रममा लुमन्ती नामक संस्थाले मापदण्डविपरीत घर बनाएको हो। यस विषयमा वास्तविकता बुझेर खबर गर्न सम्बन्धित गाउँपालिकालाई पत्राचार गरिसकेको उनले जानकारी दिए। श्रेष्ठका अनुसार एक महिनाअघि सम्बन्धित गाउँपालिकाका र लुमन्तीका प्रमुखसँग प्राधिकरणले छलफल गरेको थियो। बाध्यात्मक स्थिती रहेछ, श्रेष्ठले भने, दलचोकीमा जग्गाको सदस्या देखिएको छ। तर उनीहरुको काम माफ गर्न मिल्ने छैन। स्थानीय तहबाट आएको आधिकारीक तथ्य हेरेपछि कसरी अगाडि बढ्ने भन्ने निर्णय गरिने उनको भनाइ छ। एकै ठाउँमा दुईभन्दा बढी परीवारका लागी घर बनाएको रिर्पोट छ, श्रेष्ठले थपे, यसबारे कोन्जोस्योम गाउँपालिकाबाट आउने रिपोर्ट पर्खिरहेका छौं। गाउँपालिका अध्यक्ष गोपीलाल सिंतानले लुमन्ती नामक संस्थाले निर्माण गरेको घरबारे सम्पूर्ण वडाबाट आधिकारीक तथ्यांक मागेको जानकारी दिए। स्थानीय तह बन्नुभन्दा पहिले नै मापदण्डविपरित काम सुरुभइसकेको उनले बताए। त्यो बेला राष्ट्रिय पुननिर्माण प्राधिकरणले प्रमाणीत गर्नुपर्ने, किन गरेन ? , प्राधिकरणसँग असन्तुष्टी पोख्दै उनले भने, अहीले कुन सही, कुन गलत भन्दै रकम फिर्ता गर भन्न मिल्दैन। तर मापदण्डविपरीत काम गर्ने संस्थालाई कारवाही गर्नुपर्ने उनको भनाइ छ। सिंतानले त्यसबेला प्राधिकरणले अन्धाधुन्ध सर्वेक्षण गरेको उनको आरोप छ। एउटा छतमुनि तीन जनाले पैसा पाएका छन्, सिंतान भने, जुन चरम लापरवाही हो। लुमन्तीलाई कारबाही अगाडी बढाउन गाउँपालिकाले भनिसकेको उनले जानकारी दिए। राष्ट्रिय पुननिर्माण प्राधिकरणले पटकपटक ताकेता गर्दा पनि निर्णय गर्न नसकेकाले प्राधिकरण पनि जवाफदेही हुनुपर्ने उनको भनाइ छ। जिल्ला आयोजना कार्यान्वयन ललितपुरका अनुगमन तथा मुल्यांकन विज्ञ यमनाथ गिरीका अनुसार दलचोकीको एक सय २३ घरपरीवारमा यस्तो समस्या देखिएको छ। लुमन्तीले एक सय १८ वटा नीजि आवास निर्माण गर्छु भने पनि अहिलेसम्म कुनै प्रतिवेदन बुझाएको छैन, उनले भने, एउटा कोठालाई घर मानेको र एउटै ढोकाभित्र दुई तीन परीवार बसेको पाइएको छ। उनले सरकारी मापदण्डअनुसार हरेक घरको छुट्टै पर्खाल तथा संरचना हुनुपर्ने बताए। लुमन्तीले जिल्ला आयोजना कार्यान्वयन इकाईसँग समन्वय नगरी सर्वेक्षण गर्न पनि आफ्नै ईन्जिनियर लिएर गएको थियो। हामीसँग समन्वय गरेको छैन, गिरीले भने, अनुगमनमा जाँदा मात्रै उनीहरुको लापरबाही देखिएको हो। मापदण्डविपरीत बनेका घरका कारण सरकारले तेस्रोकिस्ता स्वरुप दिने एक लाख रुपैयाँ लाभग्राहीले नपाउने गिरीले बताए। उनका अनुसार ललितपुरमा रोटरी, एसओएस, साईबाबा, दामा फाउन्डेसन, सांग्रिला अरफनेज होमलगायत गैरसरकारी संस्थाले पुनर्निर्माणमा सघाउँदै आएका छन्। जिल्ला समन्वय समिति ललितपुरका प्रमुख अम्बरबहादुर खड्काले आयोजना कार्यान्वयन इकाई, जिल्ला प्रशासन कार्यालय, समन्वय समितिलगायत पाँच सदस्यीय टोली बनाए पनि अनुगमन रोकिएको जानकारी दिए। केन्द्रबाट अनुगमन हुने भनेर टोलीले स्थगीत गरे, खड्काले भने, मापदण्डविपरित घर निर्माण भएको सुनिएको छ। प्राधिकरणका कार्यकारी सदस्य श्रेष्ठले मापदण्डविपरीत भएको ठहर भएमा फेरि नयाँ घर बनाइदिन आग्रह गरीने र बनाउन नसक्ने अवस्था आए कानुनी कारबाहीमा जाने जानकारी दिए।"
रोजगारीमा गएका आठ नेपाली साउदी जेलमा,"काठमाडौं : वैदेशिक रोजगारीका सिलसिलामा एउटै म्यानपावरबाट साउदी अरब पुगेका आठ जना नेपाली साउदी जेलमा कष्टकर जीवन बिताउन बाध्य भएका छन्। गत वर्ष माघमा साउदी पुगेका उनीहरू तीन महिनादेखि साउदीस्थित सफरा जेलमा छन्। पीडित राम बिहारी महत्तोका भाइ खुशीलाल महत्तोले परराष्ट्र मन्त्रालयमार्फत पत्राचार गर्दा पनि सुनुवाइ हुन नसकेको बताए। उनले एक हप्ताअघि उद्दारका लागि पहल गरेका थिए। चक्रपथमा रहेको अल खलिज म्यानपावरबाट आठजना साउदी पुगेका थिए। उनीहरूले सम्झौताअनुसार पारि श्रमिक र खानाबस्न नपाएपछि कम्पनी छोडेका थिए। यसरी जेल पर्नेमा राम बिहारी महत्तो, युवराज खत्री, लालबहादुर श्रेष्ठ, प्रेमबहादुर तामाङ, विकास राई, कर्णबहादुर स्याङतान, अम्बरबहादुर लामा, भूपनरायण राजवंशी छन्। उनीहरू गत वर्षको माघमा सवारीचालकको काम गर्न साउदी गएका थिए। उनीहरू साउदीमा रहेको फोर होरिजेन्टल इस्ट अप जेनरल कन्स्ट्रक्सनमा काम गर्न गएका थिए। कम्पनी छाडेपछि उनीहरूलाई कन्स्ट्रक्सनले चोरी मुद्दाको आरोपमा जेल पठाएको महत्तोले बताए।"
नयाँ घरमा दंग बारपाकबासी,"गोरखा (बारपाक) : करिब ११०० घरधुरी एकै ठाउँमा झुरुप्प भएको बारपाकको सोरत टोलको मध्यभागमा सुष्मा घलेको चिटिक्कको घर छ। मनपर्ने रङको टायल बिछ्याएको आँगन, पिँढी, मझेरी, भयाङ, घरका भित्ता, छत, आवश्यकताअनुसार कोठा बनेका छन्। हालै निर्माण सम्पन्न भएको नयाँ घरमा सरेपछि घलेको परिवार दंग छन्। रिनधन गरेर भए पनि पक्की र सुविधासम्पन्न घर बनाएर बस्न पाएपछि सुष्माको परिवार मात्र होइन, बारपाकका बासिन्दा खुसी भएका छन्। पुरानो घर २०७२ साल वैशाख १२ गतेको भूकम्पले भत्काएपछि बारपाकका अधिकांशले नयाँ घर आरसीसी गरेर बनाएका छन्। करिब ६० प्रतिशत घर आरसीसी गरेर बनाइएको स्थानीय युवा जितबहादुर घले बताउँछन्। बारपाकमा अधिकांश ब्रिटिस र भारतीय सेनामा बहालवाला र भूपूहरुको बसोबास छ। वैदेशिक रोजगारीका क्रममा राम्रा देशहरुमा जानेको संख्या पनि उत्तिकै छ। रिनधन त आफ्नो ठाउँमा छ। जे जसरी भए पनि बारपाकमा करोडकरोडका घर बनेका छन्, घलेले भने, सबैभन्दा जीवन ठूलो भन्ने सोचेर उनीहरुले सुरक्षित पक्की घर बनाएका हुन्। नयाँ घरहरुले भरिएको बारपाकको रुप फेरिएको उनी बताउँछन्। चार वर्षदेखि बारपाक नदेखेकाले अहिले देखे भने यो पनि बारपाक हो र ? भनेर अचम्म मान्नुपर्ने अवस्था छ, उनले भने, पहिले साँगुरो गल्ली थियो, अहिले चोकचोकसम्म फराकिलो मोटर बाटो पुगेको छ। बडेबडेमाका रंगीचंगी घर बनेका छन्। बारपाकको स्वरुप नबिगार्न आग्रह गर्दागर्दै पनि बारपाकका केहीले भूकम्पअघि अटेरी गरी आरसीसी गरेर घर बनाएका थिए। भूकम्प जाँदा सबै घर ढले तर आरसीसी गरेर बनाइएको घर ढलेनन्। त्यसैले सबैले आरसीसी घर बनाएको स्थानीयको एक स्वर छ। भूकम्प जानुअघि आठ दसवटा आरसीसी गरेर बनेका घर थिए, स्थानीय आसबहादुर गुरुङले भने, ढुंगामाटोले बनेका सबै घर ढले तर ती घर ज्यँकात्यूँ रहे। त्यसैले गाउँलेले पुरानो शैलीको घर बनाउने भनेर नेताहरुले भनेको कुरा नटेरेर धमाधम आरसीसी घर ठड्याउन थाले। राम्रो भन्दा पनि बलियो रोजेर यस्तो घर बनाएको उनको तर्क छ। भूकम्पपछि गाउँमा मोटर चल्न थालेकाले पनि पक्की घर बनाउन सजिलो भएको अर्का स्थानीय सूर्य गुरुङको भनाइ छ। गाउँमा मोटर नआएको भए बाध्य भएर पनि पुरानै ढाँचाको घर बन्थ्यो होला, गुरुङले भने, भूकम्पपछि गाउँमा मोटरबाटो बन्यो। सिमेन्ट, रड र चाहिने सबै कुरा घरसम्मै ल्याउन सजिलो भयो। त्यसैले यस्ता पक्की घर बन्न सफल भयो। धनीगरिब घरले छुट्टिने भूकम्पअघिको पुरानो बारपाकमा प्रायः उत्रै र उस्तै घर थिए। घर हेरेर को धनी, को गरिब छुट्याउन सकिन्नथ्यो। तर अहिले घर हेरेरै धनी बारपाकी र गरिब बारपाकी छुट्याउन सकिने स्थानीय जित घलेले जानकारी दिए। पहिले उस्तैउस्तै घर हुन्थे। को धनी, को गरिब भन्ने कुरा घर हेरेर छुट्याउन सकिँदैनथ्यो, उनले भने, तर अहिले त्यस्तो छैन। ६० प्रतिशत घर आरसीसी बिल्डिङ छ। ४० प्रतिशत भूकम्पको अनुदानले जेनतेन बनेका छन्। अब त जोसुकैले पनि धनी बारपाकी र गरिब बारपाकी भनेर सजिलैसँग चिन्न सकिन्छ। भूकम्पको केन्द्रबिन्दु बारपाकमा अहिलेसम्म ८९ प्रतिशत पुनर्निर्माण भइसकेको बारपाकमा खटिएका इञ्जिनियर महेन्द्र शाहीले जानकारी दिए। भूकम्पले भत्किएका एक हजार तीन सय ४५ घरधुरीमध्ये एक हजार एक सय ९१ जनाले तेस्रो किस्ता लगेका छन्।"
एनसेलबाट कर असुल्न विद्यार्थी संगठनको माग,"काठमाडौं : विभिन्न विद्यार्थी संगठनले एनसेलबाट कर उठाउन सरकारसँग माग गरेका छन्।एनसेलले सर्वोच्च अदालतको आदेश अवज्ञा गरेको भन्दै विभिन्न विद्यार्थी संगठनले आपत्ति जनाएका छन्। बिहीबार संयुक्तरुपमा विज्ञप्ति जारी गर्दै वाइसीएल नेपाल,अनेरास्वियु,युवासंघ नेपाल र अनेरास्ववियु(क्रान्तिकारी)विद्यार्थी संगठनले आपत्ति जनाएका हुन्। 'सर्वोच्च अदालतको फैसललाई समेत अवज्ञा गर्ने एनसेलको यस्तो रवैया खेदजनक छ।कर तिर्न नपरोस् भन्ने मनसायले उसले गर्ने कुनै पनि चालबाजी वा चाहनाबाजी हामीलाई किमार्थ स्वीकार्य छैन,' विज्ञप्तिमा उल्लेख छ। विद्यार्थी संगठनले जसरी पनि एनसेलबाट कर असुल गर्न नेपाल सरकार र सम्वद्ध निकायसँग अनुरोध गरेको छ।साथै संगठनले एनसेललाई यथाशीघ्र कर बुझाउन अपिल गरेको छ। २४ घण्टा भित्र एनसेलले कर नतिरेमा विभिन्न दवावका कार्यकम्र घोषणा गरिने पनि विद्यार्थी संगठनले विज्ञप्तिमा जनाएका छन्। ठूला करदाता कार्यालयले पुँजीगत लाभकर तिर्न एलसेल प्रालिलाई सातदिने अल्टिमेटम दिएको छ। ठूला करदाता कार्यालयले मंगलबार तिर्नुपर्ने कर निर्धारण गरी कम्पनीलाई सात दिनभित्र तिर्न निर्देशन दिएको हो। कार्यालयले ३९ अर्ब ६ करोड ६ लाख ८४ हजार ८ सय १५ रुपैयाँ ७१ पैसा तिर्नुपर्ने कर निर्धारण गरेको छ। करदाता कार्यालयले निर्धारण गरेको करप्रति चित्त नबुझेपछि एनसेलले आइतबार सर्वोच्चमा रिट दर्ता गरेको छ।"
"अन्नपूर्ण १ बाट फर्कने क्रममा एक विदेशी बेपत्ता, सिम्रिक एयरबाट उद्दार हुँदै",काठमाडौं : अन्नपूर्ण हिमाल आधार शिविरबाट फर्कने क्रममा एक विदेशी नागरिक बेपत्ता भएका छन् । अन्नपूर्ण १ सफल आरोहरण गरेर फर्कने क्रममा मलेसियन नागरिक वि किन चिन दुई दिनदेखि बेपत्ता भएका हुन् । उनको खोजी र उद्दार गर्न सिम्रिक एयरको २ वटा हेलिकोप्टर त्यसतर्फ लागेका छन् । सिम्रिक एयरको  र  कल साइन रहेको हेलिकोप्टरबाट उद्दार गर्न टोली त्यसतर्फ लागेको सिम्रिक एयरका मार्केटिङ चिफ योगेश सापकोटाले जानकारी दिए । उनको उद्दार गर्न पोखरा र काठमाडौंबाट हेलिकोप्टर त्यसतर्फ परिचालन गरिएको छ ।
पुनर्निर्माण अबको एक वर्षमा सम्पन्न हुन्छ : प्रधानमन्त्री,"काठमाडौं : प्रधानमन्त्री केपी शर्मा ओलीले बाँकी रहेको पुनर्निर्माणलाई अबको एक वर्षभित्रमा सम्पन्न गर्ने बताएका छन्। बिहीबार सामाजिक सञ्जालमा ट्विट गर्दै प्रधानमन्त्री ओलीले युद्धस्तरमा अघि बढाएको पुनर्निर्माणलाई अबको एक वर्षमा सम्पन्न गर्ने दावी गरेका छन्। उनले चार वर्षअघिको विनाशकारी भूकम्पले भौतिक पूर्वाधार निर्माणमा सजगताको पाठ सिकाएको उल्लेख गरेका छन्। प्रधानमन्त्री ओलीले ट्विटमा लेखेका छन्,'चार वर्षअघिको विनाशकारी भूकम्पले हामीलाई सुरक्षित आवास र भौतिक पूर्वाधार निर्माणमा सजगताको पाठ सिकाएको छ। सयौं वर्ष अघिदेखिका संरचना एकैछिनमा ढल्छन् र तिनीहरुको पुनर्निर्माण गर्न वर्षौँ लाग्छ। हामीले युद्धस्तरमा अघि बढाएको पुनर्निर्माणलाई अबको एक वर्षमा पूर्णतामा पुर्याउँछौँ।' चार वर्षअघिको विनाशकारी भूकम्पले हामीलाई सुरक्षित आवास र भौतिक पूर्वाधार निर्माणमा सजगताको पाठः सिकाएको छसयौं वर्ष अघिदेखिका संरचनाहरु एकैछिनमा ढल्छन् र तिनीहरुको पुनर्निर्माण गर्न वर्षाै लाग्छ। हामीले युद्धस्तरमा अघि बढाएको पुनर्निर्माणलाई अवको एक वर्षमा पूर्णतामा पुर्याउँछौं ।     ()  ,"
अव्यवस्थित पुनर्निर्माण,"धादिङ : भूकम्पले थुपै भौतिक संरचनाको विनाश गरे पनि विकासको अवसर पनि आयो। तर अवसरको सदुपयोग हुन नसक्दा गाउँगाउँमा बनेका निजी आवास अव्यवस्थित र उपयोगविहीन बनेका छन्। बजारका पक्की घरमा धेरै क्षति नभए पनि ग्रामीण क्षेत्रका ढुंगामाटाका घरहरु सबैजसो काम नलाग्ने भए। कतिपय घरको जग उखेलियो भने कतिपय घर ठाडै रहे पनि पनि चिरा परेर बस्न नमिल्ने भयो। ग्रामीण क्षेत्रमा भौतिक संरचना भत्केर धेरै जनाको मृत्यु भएपछि सरकारले समेत अब बन्ने संरचनालाई बलियो बनाउन अनुदान दिने घोषणा गयो। तर अनुदानको सदुपयोग हुन नसक्दा संरचना उपयोगविहीन हुने खालका बनेका छन्। गाउँमा रहेका ३ तले घरको तला छोट्याएर अलिअलि मर्मत गरी अनुदानको पैसाले १ कोठे घर बनाउनेहरु थुप्रै छन्। व्यवस्थित पुनर्निर्माणका लागि सर्वाधिकार पाएको स्थानीय तहले पनि पुनर्निर्माणलाई प्राथमिकतामा राखेर काम नगर्दा व्यवस्थित पुनर्निर्माण हुन सकेको छैन। नयाँ बनेका घर साँघुरा र उपयोगमा आउने खालको छैनन्। आवश्यक नै नभएको मान्छेलाई अनुदान उपलब्ध गराउँदा अनुदान रकम दुरुपयोग भएको छ। अनुदान दिने नीतिमा कडाइ गर्नको लागि पुनर्निर्माण प्राधिकरण र स्थानीय तहले कडाइ गर्न नसक्दा एकै घरका तीनचार जना दाजुभाइ जो सगोलमै बस्छन्, उनीहरुले पनि छुट्टाछुट्टै एककोठे घर बनाएका छन्। एकीकृत बस्ती बसाउन जिल्लामा कुनै पनि स्थानीय निकायले चासो दिन सकेन। विस्थापितकै पहलमा र विभिन्न देशका दाताहरुको सहयोगमा धादिङको ज्वालामुखी गाउँपालिकाका २ ठाउँमा एकीकृत बस्ती त बनेको छ तर त्यहाँ बस्ने विस्थापितको जीविकोपार्जनमै समस्या उत्पन्न हुन थालेपछि एकीकृत बस्तीमा बस्नेको संख्या पनि घट्न थालेको छ। बस्ती विकास गर्नका लागि १ सय वटा घरसम्मको बस्ती बसाउने जिम्मा पुनर्निर्माण प्राधिकरणले स्थानीय तहलाई दिएको थियो। त्यो बाहेक नयाँ बन्ने बस्तीमा खानेपानी, विद्युत् र ढलको विकासका लागि पुनर्निर्माण प्राधिकरणबाटै बजेट समेत प्रदान गर्ने व्यवस्था थियो तर धादिङका १३ वटा स्थानीय तहमध्ये कुनै पनि तहले नयाँ एकीकृत बस्ती विकासका लागि पहल गरेनन्। नयाँका लागि त पहल गरेनन् भने भइरहेका पुराना बस्तीलाई व्यवस्थित रुपले पुनर्निर्माण गराउनसमेत चासो दिएनन्। उत्तरी धादिङका धेरैजसो गाउँमा एकै ठाउँमा बाक्लो बस्ती रहेको थियो। त्यस्ता बाक्लो र घना बस्ती भएको ठाउँमा समेत एकै प्रकारको बस्ती बसाउन र व्यवस्थित ढलनलसहितको बस्ती विकासका लागि पहल हुन सकेन। फलस्वरुप स्थानीयले आफ्नै सुरमा बनाएका नयाँ घरमा मौलिकपन भेटिएको छैन भने सुन्दरता हराएको छ। भूकम्पअघि सुन्दर देखिएका बाक्लो बस्ती भएका गाउँहरु पुनर्निर्माण भएपछि कुरुप देखिएका छन्। ३ तला भएको घरको २ तला फालेर मर्मत गरेर बसेको उदाहरण गाउँगाउँमा भेटिएका छन्। नीलकण्ठ १२ का सोमबहादुर कुमालले भने, पुरानो घरको २ तला फालिदिएर २ कोठाको मर्मत गरें। नयाँ घर बनाउन पैसा थप्न सकिएन, मापदण्डमै बसेर १ कोठाको मात्रै घर बनाएँ। राष्ट्रिय पुनर्निर्माण प्राधिकरणअन्तर्गत जिल्ला आयोजना कार्यान्वयन एकाइ धादिङका प्रमुख राजेन्द्र केसीले भने, गाउँगाउँमा एक कोठे घर पनि बनेका छन्, त्यसले सर्वसाधारणको आवश्यकता कति पूरा भयो भन्नेमा शंका उत्पन्न गराएको छ। अनुगमन गर्ने एक प्राविधिकले भने, सरकारले पैसा दिएर काम हुन्छ भन्ने मान्यता नै खराब रहेकाले नतिजा पनि खराब देखिएको हो। सदरमुकाम आसपासमा भन्दा ग्रामीण बस्तीमा यस्ताखाले संरचना धेरै बनेका छन्। नलाङ, दार्खा, सलाङ, कुम्पुर, बेनिघाट, बुढाथुम, बसेरी, जोगीमारा, आगिन्चोक लगायत जहींतहीं यस्तै किसिमका घर बनेका छन्। भूकम्पपीडितले भने इन्जिनियरकै सल्लाह र मापदण्डमा रहेरै यस्तो घर बनाएको बताउँछन्। नाम उल्लेख नगर्ने सर्तमा एक प्राविधिकले भने, लाभग्राहीले नै यस्तो बनाउँछु भनेपछि हामीले करबल गर्ने कुरा आउँदैन।"
