शीर्षक,विवरण
विकास खर्चको बेथिति,"कोष तथा लेखानियन्त्रक कार्यालयबाट आर्थिक वर्षको अन्तिम तीन दिनमा ४६ हजार चेक काटिए। तीन दिन अघिसम्म विकास खर्च कुल विनियोजन ३ खर्ब १३ अर्ब ९९ करोड रुपैयाँमध्ये मंगलबार बिहान १० बजेसम्म ७२ प्रतिशत विकास खर्च भएको छ। यथार्थ समयमा दैनिक बजेटरी स्थिति सार्वजनिक गर्ने महालेखा नियन्त्रकको कार्यालयले वेबसाइटमा आर्थिक वर्षको अन्तिम दुई दिन सर्वसाधारणको पहुँच कटौती गर्यो। यसले उसका खर्चहरू लुकाउन चाहेको देखिन्छ। अझ पछिल्ला तीन दिनमा विकास खर्चतर्फ उल्लेख्य रकम भुक्तानी दिइएको छ। आर्थिक वर्षको अन्तिम महिनामा र त्यसमाथि पनि अन्तिम सातामा अत्यधिक र अपारदर्शी खर्च गर्ने दोहनकारी पद्धतिले यो वर्ष पनि निरन्तरता पाएको छ। वित्तीय अनुशासनमा बाँध्ने र बाँधिने चाहना शक्तिशाली सरकारमा पनि देखिएन। यो अवस्थाले खर्च प्रणालीमा रहेको संरचनागत समस्या दर्शाउँछ। अघिल्लो वर्षदेखि नै सरकारको भुक्तानीमा इलेक्ट्रोनिक फन्ड ट्रान्सफर (विद्युतीय भुक्तानी) लाई प्रभावकारी बनाउने भनिए पनि त्यो भाषणमा मात्र सीमित छ। चेक काटेर ठेकेदार तथा वस्तु र सेवाका आपूर्तिकर्तालाई थमाउने र त्यसमा पनि आर्थिक वर्षको अन्तिमसम्म पर्खनुका पछाडि धेरै विकृति छन्। कतिपय जिम्मेवार अधिकारीहरूले काटेको चेक घर्रामा राखेर ठेकेदार साथै वस्तु र सेवाका आपूर्तिकर्तासँग मोलमलाइ गरेर मात्र भुक्तानी दिने गरेको घटना सार्वजनिक भएकै हुन्। यस्तो विकृति घटाउन विद्युतीय भुक्तानी प्रणालीमा जानुपर्छ। विद्युतीय भुक्तानी प्रणालीमा सम्बन्धित कार्यालयले भुक्तानीको आदेश कोष तथा लेखानियन्त्रक कार्यालय (कोलेनिका) मा पठाइदिन्छ। कोलेनिकाले सम्बन्धित ठेकेदार र वस्तु तथा सेवाको आपूर्तिकर्ताको खातामा जम्मा गरिदिन्छ। यस्तो पारदर्शी व्यवस्था लागू गर्नै समस्या हुने गरेको छ। अनि, आर्थिक वर्षको अन्त्यमा धमाधम हजारौंहजार चेक काटेर भुक्तानी दिइन्छ। यसपटक त असारे खर्चले नयाँ कीर्तिमान कायम गरेको छ। चालू आर्थिक वर्षको एघारौं महिनासम्म विकास खर्च ५० प्रतिशतभन्दा कम थियो। असारमा खर्चको पारो एक्कासि बढेको छ। दोहनकारी असारे विकासबाट मुलुकको अर्थतन्त्रले भने लाभ प्राप्त गर्न सकेको छैन। खर्चको प्रभावकारिता र गुणस्तरबारे जवाफ दिन हाम्रा अधिकारीहरू तयार छैनन्। केही दिनअघि सिंहदरबारकै पूर्वीमोहडाको बाहिरी पर्खाल ढल्यो। सडकमा सवारीसाधनको आवागमन नभएको बेला भएकाले ठूलो क्षति भने हुन पाएन। मुलुकको प्रमुख प्रशासनिक केन्द्र सिंहदरबारमै भएको निर्माण कार्यको गुणस्तर यस्तो छ। आर्थिक वर्षको अन्त्यतिर रकमान्तर गर्ने, ठेक्का लगाउने, गुणस्तरहीन काम गर्ने, त्यसको परीक्षण नगरी भुक्तानी दिने एउटा सिंगो सञ्जाल सधैं क्रियाशील छ। असारे विकासअन्तर्गत बनेका कति सडक बन्दाबन्दै बगेका छन्, कति पहिरोले पुरिएका छन्। पुल बाढीले बगाएको छ। जनताको करको चरम दुरुपयोग गर्ने यस्तो लुटाहा विकास हामीलाई चाहिएको होइन। जब सरकार खर्चका प्रभावकारिता देखाउन सक्दैन, त्यसमा जवाफदेहिताको शीला खोज्नुपर्ने हुन्छ। सरकारी अधिकारी र अनुचित मनोवृत्ति बोकेकाहरूका निम्ति खेलको मैदान बन्छ। जब अपारदर्शी क्रियाकलाप भित्रिन्छ, तब त्यसमा भ्रष्टाचारसिवाय फगत केही हुन सक्दैन। सिलोसाङ्लो गरेर यो वर्ष पनि विकास खर्च ७० प्रतिशत माथि लगिएको छ। यसले न अर्थतन्त्रको उत्पादन र रोजगार बढाउन पूर्वाधारको आवश्यकता सम्बोधन गर्छ न त सार्वजनिक सेवा र वस्तुको गुणस्तरीय आपूर्ति नै। नया आर्थिक वर्षसगै यस्तो दोहनकारी खर्च प्रणालीमा यथाशक्य सुधार गरी जवाफदेहितासहितको पारदर्शी खर्च प्रणाली कायम गर्नेतर्फ सरकार अघि बढोस्।"
सँगै जिउने कसम खाएका श्रीमान् श्रीमतीको एकै दिन मृत्यु,इटहरी : विवाहपछि श्रीमान श्रीमतीको एउटै चाहना हुन्छ सँगै जिउने सँगै मर्ने।सँगै जीवन विताएका जोडीको एकैसाथ मृत्यु भएको घटना भने विरलै पाइन्छ।तर इटहरीमा भने एक जोडीले एकै दिन मृत्यु बरण गरेका छन्।त्यो जोडी हो ७८ वर्षीया नर्मदादेवी भट्टराई र ८८ वर्षीय टिकाप्रसाद भट्टराई।यो जोडीको मृत्यु मात्र ३ घन्टाको फरकमा भएको हो। इटहरी वडा नं १३ की ७८ वर्षीया नर्मदादेवी भट्टराई र उनका श्रीमान टिकाप्रसाद भट्टराईको एकै रात मृत्यु भयो। तीन घण्टाको फरकमा उनीहरुको मृत्यु भएको छोरा राजनले जानकारी दिए। बिरामी भएर उपचारत् नर्मदाको मृत्यु मंगलबार पौने ८ बजेतिर घरैमा भयो।उनको मृत्यु भएसँगै घरमा रुवाबासी सुरु भयो । उनका ८८ वर्षीया श्रीमान् टिका छोराछोरीलाई सम्झाउन थाले। तर अचानक उनी पनि बिरामी परे। लगत्तै उनलाई विराटनगरमा रहेको नोबेल अस्पताल लगियो। त्यही राति चिकित्सकले उनलाई मृत घोषित गरे।राति नै घर ल्याइएर बुधबार बिहान इटहरीस्थित बुढी गंगा जमुना मुक्तिघाटमा एउटै चितामा राखेर दाहसंस्कार गरिएको थियो।भट्टराई दम्पत्तीका चार छोरा र दुई छोरी छन्।उनीहरु कान्छा छोरासँग बस्दै आएका थिए।
सशस्त्रका सहायक हवल्दारविरुद्ध लागुऔषध मुद्दा,"विराटनगर : लागुऔषधसहित विराटनगरबाट पक्राउ परेका सशस्त्र प्रहरी सहायक हवल्दार पूर्णबहादुर थापामगरविरुद्ध नेपाल प्रहरीले मुद्दा चलाउने भएको छ। लागुऔषध ऐन अन्तर्गतको मुद्दा चलाउनका प्रहरीले बुधबार उनलाई जिल्ला अदालत मोरङबाट म्याद थप गरेर अनुसन्धानअघि बढाएको हो। मोरङ प्रहरीका प्रवक्ता डीएसपी राजकुमार खिउजुका अनुसार अनुसन्धान सकेपछि सरकारी वकिल कार्यालयमार्फत अदालतमा मुद्दा दर्ता गरिनेछ। भारतको जोगवनीबाट लागुऔषध लिएर आउँदै गरेको अवस्थामा हुलासमेटल चोकबाट ठूलो परिणामको लागुऔषधसहित उनी मंगलबार पक्राउ परेका थिए। लागुऔषध नियन्त्रण ब्यूरो विराटनगरको टोलीले सुनसरीको धरान घर भई सुनसरीकै अमडुवास्थित बिओपी पोस्टमा कार्यरत उनलाई साइकलमा नेपालतर्फ आउँदै गर्दा पक्राउ गरेको हो। उनको साथमा रहेको नाइलनको झोलामा चिनी र चनामा लुकाएर ल्याएको अवस्थामा लुपिजेसिक ९९ एम्पुल, एभिल ८६ एम्पुल, डाईजेल्याब सय एम्पुल, फेनारगन २४ एम्पुल गरेर जम्मा तीन सय नौ एम्पुल लागुऔषध बरामद गरेको थियो। उनी पक्राउ परेसँगै सशस्त्र प्रहरीकै संलग्नतामा भारतबाट लागुऔषधको अवैध ओसारपसार हुने गरेको तथ्य बाहिर आएको थियो।"
सप्तरीमा पैदल यात्रुलाई ठक्कर दिई भागेको ट्रक सुनसरीमा समातियो,"राजविराज : सप्तरीमा पैदल यात्रीलाई ठक्कर दिएर भागेको ट्रकलाई प्रहरीले सुनसरीको इनरुवाबाट नियन्त्रणमा लिएको छ। हनुमाननगर कंकालनी नगरपालिका १ भारदहस्थित पूर्वपश्चिम राजमार्गमा सोही ठाउँका मुनिलाल रामका छोरा २९ वर्षीय शंकर रामलाई बुधबार ठक्कर दिएर भागेको १२ चक्के ट्रकलाई नियन्त्रणमा लिएको इलाका प्रहरी कार्यालय कञ्चनरुपले जनाएको छ। रामको घटनास्थलमै मृत्यु भएको इलाका प्रहरी कार्यालय भारदहका सई चन्द्रनारायण सिंहले बताए। पश्चिमबाट पूर्वतर्फ गएको ना ५ख ५४१० नम्बरको ट्रक र चालक झापाका लखन सोरेललाई अनुसन्धानका लागि इलाका प्रहरी कार्यालय कञ्चनरुपको नियन्त्रणमा राखिएको डीएसपी मकेन्द्रकुमार मिश्रले बताए। चालकले घटना नस्वीकारे पनि ट्रकमा लागेको रगत, सिसी क्यामेरा र घटनाको समयका आधारमा ट्रक र चालकलाई नियन्त्रणमा लिई थप अनुसन्धान भइरहेको डीएसपी मिश्रले बताए।"
"एक करोडको जीवन बिमा, १० लाखमा कन्ट्र्याक्ट किलर लगाएर श्रीमतीको हत्या","पोखरा : औषधी उपचार गर्न भन्दै श्रीमतीलाई जंगलमा लगेर हत्या गरेको आरोपमा पक्राउ परेका मकवानपुर घर भई पोखरा १० रामबजारमा बस्दै आएका ३५ वर्षिय रमेश नेपालीलाई प्रहरीले बुधवार पोखरामा सार्वजनिक गरेको छ। २८ वर्षीया श्रीमती लक्ष्मी नेपालीको हत्या गरेर जंगलमा फालेको आरोपमा कास्की प्रहरीले पक्राउ गरी अनुसन्धान गर्दा आरोपी नेपालीले हत्या गर्नुभन्दा चार महिना अघि श्रीमतीको १ करोडको जीवन बिमा गरेको र भारतीय 'कन्ट्र्याक्ट किलर' प्रयोग गरी हत्या गरेको फेला परेको छ। फरार रहेका तीनजना भारतीय कन्ट्र्याक्ट किलरको प्रहरीले खोजी गरिरहेको छ। सर्लाही ईश्वरपुर नगरपालिका घर भई पोखराको पृथ्वीचोक बस्ने वर्ष २६ का चितरन्जन साहमार्फत १० लाखमा भारतबाट मान्छे झिकाउने सल्लाह अनुसार असार ३ गते भारतीय कन्ट्र्याक्ट किलर आएर पृथ्वीचोकका एक होटलमा बसेको र त्यसको बस्ने व्यवस्था गर्ने भोजपुर जिल्ला भोजपुर नगरपालिका बैंक रोड भर भई पोखराको महेन्द्रपुल बस्ने वर्ष ३२ का संजय शर्मा र चितरन्जन शाहले मिलाएको प्रहरीले बताएको छ। हत्या योजना तयार भइसकेपछि रमेशले १ लाख एडभान्स दिएको प्रहरीको अनुसन्धानबाट खुल्न आएको छ। श्रीमतीको हत्यापछि लास जंगलमै छोडी रमेशले संजय शर्मालाई ५ लाख दिएको र ४ लाख केही दिन पछि दिने सहमति भएको पत्रकार सम्मेलनमा प्रहरीले बताएको छ। रमेशले श्रीमतीको खुट्टामा भएको एलर्जीको जडीबुटी औषधी खोज्न भन्दै जंगलमा लगेर श्रीमतीलाई जडीबुटी खोज्दै तल जानु भन्दै बाहाना बनाई निस्केको र योजना आनुसार लुकेर बसेका व्यक्तिहरूले आँखा र मुखमा सल बाँधी चक्कुले घाँटी रेटी हत्या गरेको प्रहरी अनुसन्धानबाट पत्ता लागेको हो। पत्रकार सम्मेलनमा जिल्ला प्रहरी कार्यालय कास्कीका प्रहरी प्रमुख एसपी दानबहादुर कार्कीले अनुसन्धानको क्रममा नेपालीले श्रीमतीको हत्या हुनु अघि युनिक लाइफ इन्सुरेन्समा एक करोडको जीवन बिमा गरेको कागाजाज फेला परेको बताए। अनुसन्धानको क्रममा श्रीमतीका माइती पक्षको एकजना महिलासँग नजिकको सम्बन्ध पनि देखिएको उनले सुनाए। माइती पक्षसँग रमेशको सम्बन्ध वा बिमा रकम कुन कारण घटना घटाइएको हो भनेर सुक्ष्म अनसन्धान भइरहेको उनले सुनाए। पोखराको रामबजारमा मोबाइल पसल गरी बस्दै आएका रमेशले श्रीमती लक्ष्मीलाई पोखरा २२ पुम्दीभुम्दीस्थित ठुल्ढुङ्गाको जंगलमा लगेर हत्या गरी फालेको अवस्थामा २५ दिन पछि उनको अस्थिपञ्जर फेला परेको थियो। असार १ गते श्रीमतीलाई औषधी गर्न जाने भन्दै पोखरा २२ पुम्दिभुम्दीस्थित ठूल्ढुङ्गाको जंगलमा लगि हत्या गरेको प्रहरीको अनुसन्धानबाट खुल्न आएको हो। सिद्धार्थ राजमार्गदेखि करिब ५ सय मिटर तल पोखरा २२ पुम्दिभुम्दीको ठूल्ढुङ्गाको जंगलमा बुधबार अस्थिपन्जर भेटिएको थियो। कास्कीका प्रहरी प्रमुख एसपी कार्की सहितको टोलीले घटनाको थप अनुसन्धान गरिरहेको छ। लक्ष्मीका श्रीमानले श्रीमती हराएको भन्दै प्रहरीमा खोजी गर्न भन्दै असार २ गते निवेदन दिएका थिए। लक्ष्मीको आमा पिठुमायाले पनि छोरीको खोजतलाश तथा कारबाही गर्न भन्दै प्रहरीमा असार ११ गते निवेदन दिएकी थिइन्। निवेदन परेपछि प्रहरीले पहिले उनीसँग नै घट्नाको बारेमा सोधपुछ गरेको थियो। पहिलो चरणमा सोधपुछ गर्दा श्रीमानलाई शंका गर्ने केही आधार भेटिएको थिएन। परिवार र माइती पक्षसँग सोधपुछ गर्दा श्रीमानको संलग्नता हुन सक्ने आधार प्रहरीले फेला परेको थियो। त्यसपछि रमेशलाई नियन्त्रणमा लिएर थप अनुसन्धान गर्दा हत्या उनैबाट भारतीय कन्ट्र्याक्ट किलर प्रयोग गरी भएको प्रहरीले पत्तो पाएको हो। जंगलमा हत्या गरी फ्याकिएको लक्ष्मीको शव २४ दिनसम्म पनि कसैले थाहा पाएका थिएनन्। हत्यामा प्रत्यक्ष संलग्न भएका भारतीय कन्ट्र्याक्ट किलर तीन जना फरार छन्। उनीहरूको प्रहरीले खोजी गरिरहेको छ। हत्याराको व्यवस्थापन गर्ने र घटनास्थल सम्म पुर्याउन सहयोग गर्ने संजय शर्मा, चितरञ्जन साह र अपराधिक षड्यन्त्रमा सामेल भएको आरोपमा गोरखाको गण्डकी गाउँपालिका ड्ढयालचोककी वर्ष १९ की अनु परियारलाई प्रहरीले नियन्त्रणमा लिएर अनुसन्धान गरिरहेको छ।"
आगोको राँको बालेर लुतो फालियो,"दुनै, डोल्पा : आज साउने संक्रान्ति। देशभर साउने संक्रान्ति विभिन्न तरिकाले मनाइँदैछ। यो दिन लुतो फाल्ने चलन छ। डोल्पाका गाउँगाउँमा घरको छतमा आगोको राँका बालेर साउने संक्रान्ति मनाइएको छ। साउन १ गतेका दिन साँझ ७ बजेपछि घरका छतछतमा आगोको राको बालेर लुतो फालिएको छ। जिल्लाका मुड्केचुला गाउँपालिका, जगदुल्ला गाँउपालिका, त्रिपूरा सुन्दरी नगरपालिका, ठूलीभेरी नगरपालिका र काइके गाउँपालिकाका गाउँहरूमा घरको छतमा आगोको राका बालेर साउने मनाई लुतो फालिएको छ। घरको छतमा आगोको राँका बालेर शरीरमा पुछेर फालेमा वर्षभरीको दुःखकष्ट रोगग्रह जाने र घरमा शान्ति आउने परम्परा रहेको स्थानीय हस्तरुपा लामाले बताइन्। घरको छतमा कोलो बाख्रा र कुखुराको बली दिने प्रचलन पनि छ। छतका आगोको राँको बालेर सपरिवार एक गाउँकाले अर्को गाँउका मानिसहरूलाई आफनो रोग व्यथा सबै जाओस् भनेर गाली पनि गर्ने प्रचलन छ। घरपरिवारको सुख शान्ति आउने भएकोले साउने संक्रान्ति विशेष रुपमा लिने गरिन्छ। भलै हिजोआज यो चलन विस्तारै कम भएको छ। जगदुल्ला गाँउपालिकामा भने साउन २ गते खाने कुरा 'ढाकायो' जातको साग टिप्न केटा र केटी जाने प्रचलन रहेको छ। लुतो फाल्ने वा ग्रहशान्ति गर्ने भन्दै घरका छतछतमा आगोको राको बालेर डोल्पामा साउने संक्रान्ति मनाउने प्रम्परा रहेको छ।"
मेहन्दीमा चिटिक्क ! (फोटो फिचर),"काठमाडौं : साउन महिना हिन्दु नारीका लागि महत्तवपूर्ण मानिन्छ। साउनमा भगवान शिवजस्तै पति पाउनका लागि महिला ब्रत बस्ने गर्छन्। साउन महिनामा हरियो चुरा, मेहन्दीको व्यापार ह्वातै बढेको छ। अधिकांश महिलाको हात हरियो मेहन्दीले रंगिएका छन्। पछिल्ला दिनमा रमाइलोका लागि बालिकाहरुले पनि मेहन्दी लगाउने गरेका छन् । साउन महिनाभर माछा मासु नखाई, हरियो चुरा र मेहन्दी लगाएर ब्रत बस्दा अविवाहित महिलाले राम्रो वर पाउने जनविश्वास छ। विवाहितले आफ्नो पतिको आयु लामो हुने विश्वास गर्छन्। महिलाहरु परिवारमा सुख शान्ति र अटल सौभाग्यका लागि ब्रत बस्ने गर्छन्। पार्वतीले शिवलाई पाउनका लागि ब्रत बसेको र ब्रतकै कारण पार्वतीले शिवजी पाएको धार्मिक विश्वास छ। विकास कार्कीको लेन्समा मेहन्दीको आकर्षण"
प्रहरीलाई अनुसन्धानमुखी बनाउन त्रिविले सघाउने,"काठमाडौं : त्रिभुवन विश्वविद्यालय र नेपाल प्रहरीबीच समुदायप्रहरी साझेदारीको अवधारणा पत्रमा सम्झौता भएको छ। सामुदायिक सुरक्षालाई अभिवृद्धि गर्न, प्राज्ञिक क्षेत्रको विज्ञताको उपयोग तथा प्राज्ञिक गतिविधिहरु निर्वाधरुपमा सञ्चालन गर्न दुबै संस्थाबीच सम्झौता भएको हो। श्वविद्यालयका उपकुलपति प्राडातीर्थराज खनिया र नेपाल प्रहरीका प्रहरी महानिरिक्षक सर्वेन्द्र खनालद्धारा हस्ताक्षर गरिएको समझदारी पत्रमा अध्यापन र प्रशिक्षणमा संस्थागत विज्ञताको उपयोग गर्ने, पाठ्यक्रम निर्माणमा सुरक्षासँग सम्बन्धित विषयवस्तुहरु समाविष्ट गर्ने, अध्ययन अध्ययापनमा आपसी समन्वय गर्ने लगायतका विषय समावेश छन्। प्रहरी प्रधान कार्यालय नक्सालमा आयोजित सहझदारी पत्रमा हस्ताक्षर कार्यक्रममा खनियाले त्रिवि र नेपाल प्रहरीबिचको सहकार्यले दुबै संस्थाको संस्थागत दृष्टिकोणमा सकरात्मक परिणाम प्राप्त हुने विश्वास व्यक्त गरे। विश्वविद्यालयका दक्ष स्नातकहरुलाई नेपाल प्रहरीप्रतिको दृष्टिकोणका बारेमा विश्वस्त गराउदै प्रहरीमा समेत अत्यन्तै सवल दक्ष जनशक्ति उपलब्ध गराउन विश्वविद्यालय प्रतिवद्ध रहेको उनले बताए। कार्यक्रममा प्रहरी महानिरिक्षक सर्वेन्द्र खनालले उच्च शैक्षिक संस्थाहरुसँग सम्बन्ध विस्तार गर्दै नेपाल प्रहरीले आम नागरिकहरुमा रहेको दृष्टिकोण बदल्न प्रयत्नशील रहेको बताए। नेपाल प्रहरीलाई अनुसन्धानमुखी बनाउनै संगठनलाई मजबुत, सबल र समयसापेक्षा बनाउन त्रिविसँगको सहकार्यले थप योगदान पु याउने उनले अपेक्षा गरे।"
जनतासँग प्रधानमन्त्री कार्यक्रम बन्द,"काठमाडौं : टेलिभिजन कार्यक्रम 'जनतासँग प्रधानमन्त्री' बन्द भएको छ। राजधानीमा बुधबार आयोजित एक समारोहका बिच सञ्चालक मनोज पाण्डेले कार्यक्रम बन्द भएको घोषणा गरे। एक वर्षअघि आजकै दिन सुरु भएको 'जनतासँग प्रधानमन्त्री' कार्यक्रम नेपाल टेलिभिजनबाट पहिले पाक्षिक र पछि साप्ताहिक रुपमा प्रसारण हुँदै आएको थियो। कार्यक्रम 'कथा नेपाल' ले प्रस्तुत गर्दै आएको थियो। गत वर्ष भब्य रुपमा सुरु भएको कार्यक्रमको भव्य नै रुपमा अन्त्य भएको भन्दै प्रधानमन्त्री केपी शर्मा ओलीले एक वर्षको बिचमा कार्यक्रममार्फत् आफ्ना विचार र जनताका आकांक्षा प्रस्तुत भएको बताए। यो एक वर्षमा हाम्रा विचार पनि संप्रेषण गरेका छौं, अवस्था र परिस्थितिको प्रस्तुति पनि गरेका छौं, हाम्रो अगाडिको बाटोबारे चर्चा गरेका छौं, हाम्रा उपलब्धीहरू जनताका बिचमा पुर्याउने प्रयास गरेका छौं र हाम्रा राष्ट्रिय आकांक्षा कसरी पूरा गर्ने त्यस सम्बन्धमा पनि हामीले दृष्टिकोणहरु प्रस्तुत गरेका छौं, प्रधानमन्त्री ओलीले भने, खोजमूलक ढंगले उपलब्धिहरूलाई प्रस्तुत गर्ने, जुन उपलब्धीहरू ओझेलमा पार्ने प्रयास भए सत्यतथ्य जनताका बिचमा पर्याउने काममा मनोज पाण्डे र उहाँको टिमले जुन मेहेनत गर्यो। बास्तवमा नै म धन्यवाद भन्न चाहन्छु। प्रधानमन्त्रीलाई धरहराको प्रतिमूर्ति उपहार दिँदै कार्यक्रम संचालक मनोज पाण्डे। फोटोः अशोकअन्नपूर्ण आफूले कार्यक्रमहरूका तमाम अंकमा भाग लिएको र मनोज पाण्डेको प्रतिभा, क्षमता दृष्टिकोण र सकारात्मक सोच हेर्ने र बुझ्ने मौका पाएका प्रधानमन्त्री ओलीले प्रस्ट्याए। एउटा युवामा जस्तो सकारात्कता चाहिन्छ, आशावादिता चाहिन्छ, त्यो कुरा उनमा पाएँ, उनले भने। सञ्चालक मनोज पाण्डेले सरकारले नीति कार्यक्रम तथा बजेट, जनजीविकाका मुद्दा, प्रधानमन्त्रीका सपना र घोषणाको पृष्ठभूमिलाई ध्यानमा राख्दै ५० अंक निकालेको बताए। यही कुरालाई ध्यानमा राख्दै हामीले पहिलो अंक निकाल्यौं जुन प्रधानमन्त्रीको तुइन युग अन्त्यसँग जोडिएको थियो, उनले भने, 'कार्यक्रम कस्तो रह्यो मूल्यांकन यहाँ लगायत सम्पूर्ण दर्शकको, कमिकमजोरी रहे होलान्, भए होलान्, जस अपजस दुबै कथा नेपालको हो। कार्यक्रम निर्माणका समयमा जे भनिएको थियो, अहिलेसम्म त्यसमा तलमाथि नभएको समेत पाण्डेले बताए। कार्यक्रम सुरु गर्दा मैले भनेको थिएँ कार्यक्रम निमाणको सम्पूर्ण खर्च कथा नेपालले ब्यहोर्छु भनेर। म छातिमा हात राखेर भन्छु आजसम्म सरकारसँग एक रुपैयाँ लिएको छैन, उनले भने,नेपाल टेलिभिजन लगायत अन्ये दुईवटा प्राइभेट टेलिभिजनलाई पैसा तिरेर कार्यक्रम प्रसारण गरेका छौं। विभिन्न संस्थाबाट विज्ञापन लिएर कार्यक्रम संचालन गरेको भने पाण्डेले स्वीकार गरे। तर, विभिन्न मापदण्ड बनाएर विज्ञापन प्रसारण गरेको उनको भनाइ छ। कार्यक्रम नेपाल टेलिभिजन र एपीवान टेलिभिजनबाट प्रसारण हुने गर्थ्यो।"
महाकाली किनारमा दाउरा निकाल्न जाँदा बालक बेपत्ता,बैतडी : महाकाली नदीमा बगेर बैतडीका एक बालक बेपत्ता भएका छन् । पञ्चेश्वर गाउँपालिका२ बास्कुका जनक चन्दका छोरा १२ वर्षीय सन्दीप चन्द बेपत्ता भएको जिल्ला प्रहरी कार्यालय बैतडीका प्रवक्ता एवं प्रहरी निरीक्षक दीपक पातलीले जानकारी दिएका छन् । प्रहरीकाअनुसार बुधबार बिहान सात बजे नदीले बगाएर ल्याएको दाउरा निकाल्नका लागि महाकाली नदी छेउमा पुगेका चन्दलाई बगाएको हो। बेपत्ता सन्दीपको खोजी कार्य भइरहेको हालसम्म फेला नपरेको प्रहरी निरीक्षक पातलीले बताए। सन्दीप देवथला माविमा कक्षा ८ मा अध्ययनरत थिए। लगातारको वर्षापछि महाकाली नदीमा पानीको बहाब बढेको छ । मंगलबार रातिको वर्षाले पुरचौंडी नगरपालिका१० गोरागाउँका बिरुवा पार्की र जन्तरा पार्कीको घर भत्किएको छ । घर भत्किँदा जन्तराको पिठ्युमा समान्य चोट रहेको प्रहरीले जनाएको छ । घर भत्किँदा करीब ५ लाख बराबरको क्षति भएको प्रहरीले जनाएको छ ।
प्लस टु पढ्ने विद्यार्थीको कोठाबाट पेन गन र लागुऔषध,"पोखरा : पोखरामा पेन गन र लागुऔषधसहित एक युवा पक्राउ परेका छन्। लागुऔषध सेवन, ओसारपसार तथा हतिरा समेत बोकी हिँड्ने गरेको भन्ने सूचनाको आधारमा प्रहरीले कास्कीको कास्कीकोट घर भइ पोखरा ७ मासबार बस्ने वर्ष २४ का सागर रानाभाटको कोठा तलाशी गर्दा पेन गन सहित लागुऔषध फेला पारेको हो। पेन गन पोखरामा पहिलो पटक भेटिएको बताइएको छ। १२ कक्षामा अध्ययनरत रानाभाटको कोठाबाट प्रहरीले एक थान पेन गन सहित पेन गनमा लाग्ने गोली ७ थान बरामद गरेको हो। पेन आकारकारे पेन गनको टुप्पो पट्टिको लेख्न मिल्ने जस्तो भागमा गोली अड्काउने र पेनको बिच भागमा गोली भर्ने र फेद तर्फ बटम दबाउन मिल्ने सिस्टम रहेको जिल्ला प्रहरी कार्यालय कास्कीका प्रमुख एसपी दानबहादुर कार्कीले बताए। प्रहरीले उनको कोठाबाट ६० थान फेनारगन, ६० थान ब्रुप्रिनर्फिन, डाइजापाम ६० थान, १५ चक्की नाइट्रोसन, पासपोर्ट तथा नागरिकता १० थान पनि फेला पारेको बताएको छ। हतियार तथा लागुऔषध सहित समातिएका रानाभाटलाई बुधवार प्रहरीले पत्रकार सम्मेलन गरि सार्वजनिक गरेको हो। घटनाबारे थप अनुसन्धान भइरहेको कास्की प्रहरी प्रमुख कार्कीले बताए।"
तटबन्ध अलपत्र छोडेर फेरि भागे ठेकेदार,"टीकापुर : राष्ट्रिय गौरवको रानी जमरा कुलरिया सिचाईं आयोजना अन्तर्गत कर्णाली नदीमा तटबन्ध गर्ने ठेक्का लिएका निर्माण व्यवसायी फेरि भागेका छन्। कर्णाली नदीमा तटबन्ध गर्ने, आउटलेट निर्माण गर्ने र तटबन्धमाथि ग्राभेल गर्ने ठेक्का लिएका हाइग्रिभा सिद्धि शाही प्रकाश जेभीका निर्माण व्यवसायी रमेश शाही भागेका हुन्। यसअघि समेत काम सुरु गर्दै आयोजनाको सम्पर्कमा नआउने शाही यो पटक गरी तेस्रो पटक भागेका हुन्। आयोजनाबाट उनले टीकापुर नगरपालिका ७ सत्तीस्थित कर्णाली नदीमा १ हजार २०० मिटर, जगतपुरमा ८०० मिटर तटबन्ध गर्ने, मोहना नदीमा ७ वटा आउटलेट निर्माण गर्ने र कर्णाली नदीको सत्ती पुलदेखि मोहना घाटसम्मको ९ किलोमिटर तटबन्धमा ग्राभेल गर्ने ठेक्का लिएका थिए। कम्पनीले १४ करोड रुपैयाँमा २०७५ असार मसान्तभित्र निर्माण कार्य सम्पन्न गर्ने गरी २०७२ चैत्र १६ गते आयोजनासँग सम्झौता गरेको थियो। निर्माण कार्यको सुरुवात गरेर आयोजनाबाट दुई वर्षअघि ४ करोड ७५ लाख रुपैयाँ भुक्तानी लिएका व्यवसायी शाही सम्पर्कविहीन भएका हुन्। आयोजनाले निर्माण कम्पनीलाई २०७५ जेठ ८ गते, असोज १९ गते र माघ १० गते गरी तटबन्ध निर्माण गर्न पत्राचार गरेको थियो। पटक पटक ताकेता गर्दा समेत निर्माण कम्पनी सम्पर्कमा नआएपछि आयोजनाले निर्माण कार्य सुचारु नगरे कारवाही गर्ने भन्दै फागुन २५ गते ७ दिने सूचना प्रकाशित गरेको थियो। आयोजनाका इञ्जिनियर विहारीलाल भोमीका अनुसार निर्माण कम्पनीले सत्तीमा ६८५ मिटर, जगतपुरमा ३१८ मिटर मात्रै तटबन्ध गरेको छ। त्यस्तै ७ वटा आउटलेट निर्माण गर्नुपर्नेमा २ वटा मात्रै सम्पन्न गरेको छ भने ९ किलोमिटर ग्राभेल गर्ने कार्यको सुरुवात समेत गर्न सकेको छैन। म्याद थप गरेर काम सुरु गरेको भए पनि मूल्यांकनयोग्य काम गर्न सकेको छैनभोमीले भनेयो निर्माण कम्पनी आयोजनाका लागि टाउको दुखाईको विषय बनेको छ। निर्माण कम्पनीले समयमै काम सम्पन्न गर्न नसक्दा नदीले कटान तीब्र बनाएको छ। नेपालमै बेतबाँस पाइने एक मात्र वन सत्ती कर्णाली सामुदायिक वन समेत नदीले कटान गरिरहेको छ। समयमा तटबन्ध निर्माण नहुँदा टीकापुर नगरपालिका वडा नं ६, ७, ८ र ९ का अधिकांश ठाउँमा नदीले कटान गर्दै आएको छ। नदी कटानबाट ती वडाका वनगाउँ, फाँटा, अरुणाफाँटाबासी जोमिखमा रहेका छन् भने सत्ती घाटमा निर्माण भएको कर्णाली पुल समेत जोखिममा परेको सत्ती कर्णाली सामुदायिक वनका अध्यक्ष धनसिंह साउँदले बताए। म्याद थप गर्ने तर काम नगर्ने निर्माण कम्पनीका कारण हामी कटानको जोखिममा छौं, साउँदले भने, आयोजनाले यसलाई कालोसूचीमा राखेर कारवाही नगरे तटबन्ध निर्माण हुँदैन। त्यस्तै, जगतपुरमा समेत तटबन्ध निर्माण अलपत्र हुँदा जमिन कटान भइरहेको छ। रानी, जमरा, कुलरिया कुला जल उपभोक्ता समितिका उपाध्यक्ष लालबीर चौधरीले भने, कम्पनीले आफूले पनि काम गरेन, अरुका लागि पनि बाटो बन्द गरेको छ, जसले गर्दा नदीले कटान गरिरहेको छ। चौधरीले उक्त कम्पनीलाई कालोसूचीमा राख्न आयोजनासँग पटक पटक माग गरेको भए पनि आलटाल हुँदै आएको गुनासो गरे। आयोजनाका इञ्जिनियर महेश चौधरीले थपिएको म्यादभित्र काम सम्पन्न नगरे कम्पनीलाई कारवाही प्रक्रिया अगाडि बढाइने बताए। म्यादभित्र उसले काम सम्पन्न गर्नपर्छ, नसके हामी कारवाहीको प्रक्रिया अगाडि बढाउँछौंचौधरीले भनेत्यो कम्पनीका कारण आयोजनाको प्रगति नै पछाडि धकेलिएको छ। निर्माण कम्पनीका रमेश शाहीले भने आफू नभागेको जिकिर गरेका छन्। अन्नपूर्ण पोस्टसँग टेलिफोनमा कुरा गर्दै शाहीले भागेको नभई काममा केही ढिलाई भएको स्वीकारे। आफूले आयोजनासँग म्याद थप गरेर काम गरिरहेको दावी गर्दै उनले भने, हामी काम छोडेर भागेका छैनौं, आयोजना र संघर्ष समितिसँग सहमति गरेर काम सम्पन्न गर्दैछौं। शाहीले सत्ती घाटमा नदी कटानको जोखिम बढिरहेको स्वीकार्दे भने, सुरुमै त्यही काम सम्पन्न गर्ने योजनामा छौं। स्थानीयबासीले भने काम नगर्ने निर्माण कम्पनीलाई तत्काल कालोसूचीमा राखेर तटबन्ध सम्पन्न गर्नुपर्ने माग गर्दै आइरहेका छन्।"
चित्तलको मासु बरामद,"गुलरिया : सुरक्षाकर्मीले पसलबाटै ठूलो परिमाणमा चित्तलको मासु बरामद गरेको छ। निकुञ्ज सुरक्षार्थ खटिएको नेपाली सेना, सशस्त्र प्रहरी र नेपाल प्रहरीको संयुक्त गस्तीले बर्दियाको बारबर्दिया नगरपालिका १० स्थित लम्कीफाँटामा अवस्थित श्यामलाल थारुको किराना पसलबाट चित्तलको काँचो मासु र छाला बरामद गरेको हो। सुरक्षाकर्मीले बरामद गरेका वन्यजन्तुका मासु, छाला, हतियारलगायत चोरी शिकारमा संलग्न रहेको आरोपमा पक्राउ गरिएका मानिस मंगलबार बर्दिया राष्ट्रिय निकुञ्जमा बुझाइएका छन्। बारबर्दिया नगरपालिका१० स्थित लम्कीफाँटा बस्ने ६० वर्षीय श्यामलाल थारुको पसल खानतलासी गर्दा चित्तलको छाला १ थान, १२ किलोग्राम मासुलगायत फलामको खुँडा बरामद भएको बर्दिया राष्ट्रिय निकुञ्जका प्रमुख संरक्षण अधिकृत अणनाथ बरालले बताए। सुरक्षाकर्मीले ६ जना मानिस सहित १८ किलो मासु, छालालगायत भरुवा बन्दुक बरामद गरेको उनले जानकारी दिए। बरालका अनुसार वडा नम्बर ७ हर्नवा निवासी ५३ वर्षीय सिताराम थारुको घरबाट १ थान भरुवा बन्दुक र ६ किलोग्राम मासु बरामद भएको हो। सोही निवासी ५० वर्षीय रामफल थारुको घरबाट २ किलो मासु बरामद गरिएको हो। उनीहरुले हर्नहवा सामुदायिक वनबाट चित्तलको शिकार गरेको प्रारम्भिक अनुसन्धानबाट खुल्न आएको प्रमुख संरक्षण अधिकृत बरालले प्रष्टपारे। पक्राउ परेका दुईजना महिला शिकारमा संलग्न नरहेको पाइएकाले उनीहरुलाई छाड्ने तयारी भइरहेको बरालले बताए। तर महिलाका श्रीमान शिकारमा संलग्न देखिएकाले उनीहरुको खोजी भइरहेको छ। चोरी शिकारको आरोपमा पक्राउ परेकामाथि थप अनुसन्धान भइरहेको निकुञ्जले जनाएको छ। अभियोग ठहर भए निकुञ्ज तथा वन्यजन्तु संरक्षण ऐन २०२९ अनुसार उनीहरुमाथि १ वर्ष कैद, ५० हजार जरिवाना वा दुवै सजाय हुनसक्ने कानुनी प्रावधान छ।"
राजधानी जोड्ने सडक बेहाल,"मकवानपुर : प्रदेश ३ को राजधानी हेटौंडालाई संघीय राजधानी काठमाडौंसँग जोडने दुईवटा छोटो मार्ग बेवारिसे बनेको छन्। तीनवटा तहका सरकारले बाटो मर्मतमा चासो नदिँदा ६ दिन अघि गएको पहिरो पन्छाउने सुरु भएको छैन। पहिरो हटाउन नसक्दा कुलेखानीफाखेल र कुलेखानीसिस्नेरी सडक बिहीबारदेखि अवरुद्ध छ। केन्द्रीय सरकार मातहत रहेको ती दुई सडक प्रदेश सरकार गठन भएपछि प्रदेश मातहत आएका थिए। प्रदेश सरकारअन्तर्गतको भौतिक पूर्वाधार विकास मन्त्रालयले सडक मर्मतको काम सुरु गर्न सकेको छैन। सडक मर्मतको जिम्मा लिँदै आएको सडक डिभिजन कार्यालय हेटौंडाले आफ्नो सडक नभएको भन्दै मर्मत गर्नबाट पन्छिएको छ। हाम्रो जिम्मामा रहेका सबै सडक सुचारू छन्। कुलेखानीबाट उताको सडक प्रदेश सरकारको हो, डिभिजन प्रमुख सुमन योगेशले भने, प्रदेशको जिम्मामा रहेको सडक हामीले मर्मत गर्न मिलेन। मकवानपुरका प्रमुख जिल्ला अधिकारी अस्मान तामाङले सडक डिभिजन कार्यालयले आफ्नो कार्यक्षेत्र नपर्ने भन्दै डोजर पठाउन नमान्दा तत्कालै काम गर्न नसकिएको बताए। इन्द्रसरोबर गाउँपालिकाअन्तर्गत पर्ने दुबै सडक मर्मतका लागि गाउँपालिकाले आफ्नो क्षमता भन्दा बाहिरको काम भन्दै केन्द्र र प्रदेश सरकारसँग पहल गरिरहेको जनाएको छ। गाउँपालिको एक वर्षको बजेट खर्च गर्दा पनि सडक मर्मत हुन सक्दैन। धेरै ठाउँमा क्षति भएको छ, गाउँपालिका अध्यक्ष जीवन लामाले भने, मुख्यमन्त्रीसँग पनि कुरा भएको छ। अब छिट्टै मर्मतको काम सुरु हुनेमा आवाशादी छौं। भौतिक पूर्वाधार विकास मन्त्रालयका सचिव कौशलकिशोर झाले सडक मर्मतको काम तत्काल सुरु गर्न आफू मातहतको निकायलाई निर्देशन दिइसकेको बताए। सडक विभाग र डिभिजनलाई तत्काल काम सुरु गर्न भनिसकेका छौं, उनले भने, प्राविधिकहरू फिल्डमा खटिसकेका छन्। अब काम सुरु हुन्छ। सडक नै भासिएपछि यातायात अवरुद्ध सिस्नेरीदक्षिणकाली २६ किलोमिटर सडकमध्ये सिस्नेरीको ज्यामिरे बजारमा पहिरोले बढी क्षति गरेको छ। ज्यामिरेमा ठूलो पहिरो गएको छ। अन्य दर्जन बढी अन्य ठाउँमा पहिरो गएको छ भने ३४ ठाउँमा सडक नै भत्किएको छ, गाउँपालिका अध्यक्ष लामाले भने, सिस्नेरीतर्फको सडक सामान्य मर्मतबाट तत्कालै सुचारू हुन सक्ने अवस्था छैन। डिभिजन सडक कार्यालय काठमाडाैं २ टेकुले दक्षिणकालीदेखि कुलेखानीसम्म २६ किलोमिटर सडक १० मिटर फराकिलो बनाउने काम गरेको थियो। सडक फराकिलो बनाउने क्रममा खनिएको पहाड कमजोर बन्दा वर्षातको पानीले धेरै ठाउँमा पहिरो गएको स्थानीयको भनाइ छ। फाखेलतर्फको खण्डमा ४ ठाउँमा सडक नै भासिएको गाउँपालिका अध्यक्ष लामाले जानकारी दिए। सानो सानो पहिरो धेरै छ। स्याउलीबजार, राकस खोला, महालक्ष्मी खोला र हुमानेमा ठूलो पहिरो छ। तर पनि केही मर्मतको काम गर्ने हो भने एकातर्फी साना सवारी सञ्चालन गर्नसक्ने अवस्था छ, उनले भने, लक्ष्मी खोलामा सडक नै बगाएकाले त्यहाँ अलि बढी अप्ठयारो छ। स्थानीयको सक्रियतामा पहलमा फाखेलको पुरन्डिदेखि दक्षिणकालीसम्म भने सडक सुचारू गरिएको उनले जानकारी दिए। ती दुई सडक भएर दैनिक ६ सय टाटा सुमोसहित एक हजार भन्दा बढी सवारीसाधन काठमाडौहेटौंडा ओहरदोहर गर्छन्। हेटौँडादेखि कुलेखानीसम्म कुलेखानी जलविद्युत् आयोजनाले आफ्नो परियोजना निर्माणको लागि सडक बनाएको थियो। कुलेखानीदेखि सिस्नेरी हुँदै दक्षिणकाली र फाखेल हुँदै दक्षिणकालिसम्मको सडक स्थानीयवासीकै सक्रियतामा निर्माण भएको थियो। हेटौंडाकुलेखानीसिस्नेरी काठमाडाैंको दुरी ८६ किलोमिटर छ। हेटौंडालाई काठमाडौंसँग जोडने त्रिभुवन रापजथ सुचारू भइसकेको छ। कान्तिलोकपथ मर्मत गरी सुचारू गर्न केही समय लाग्ने मकवानपुर प्रहरी प्रमुख एसपी मुकेश सिंहले बताए।"
नइ भावी पुरस्कार स्थापना,काठमाडौं : नइ प्रकाशनले समाजसेवीद्वय भागीरथा प्रसाई र विष्णुभक्त प्रसाईका सम्मानमा नइ भावी पुरस्कार स्थापना गरेको छ। एक लाख रुपैयाँ राशिको पुरस्कार विज्ञान तथा प्रविधि क्षेत्रमा उत्कृष्ट योगदान दिने एकजना प्रसिद्ध व्यक्तित्वलाई ताम्रपत्रका साथ हरेक वर्ष प्रदान गरिने छ। विष्णुभक्त प्रसाईले नइ प्रकाशनको अक्षयकोषका लागि १२ लाख रुपैयाँ प्रदान गरेका छन्। प्रसाईले २०१६ सालमा तेह्रथुमको आठराई संक्रान्ति बजारमा सर्वप्रथम कम्युनिस्ट पार्टीको झन्डा गाड्नुभएको थियो। झापा आन्दोलनका प्रमुख पात्र मध्येका शिवप्रसाद शिवाकोटी र रामनाथ दाहालको सहयोगीका रूपमा उनले काम गरेका थिए। नइ प्रकाशनमा २९ वटा पुरस्कार छन्। यस संस्थाको अक्षयकोषमा दुई करोड पैंतालीस लाख रुपैयाँ छ। नई प्रकाशन सामुदायिक रूपमा परिचालित गैरराजनीतिक संस्था हो।
भैरहवामा सर्पदंशका घटना बढे,"भैरहवा : वर्षा सुरु भएसँगै यहाँ सर्पदंशका घटना बढेका छन्। सर्पदंशका घटना बढेसँगै उपचारका लागि अस्पतालमा आउने बिरामीको संख्यामा पनि ह्वात्तै बढेको छ। गर्मीयाममा दैनिक ३४ वटा सर्पदंशका घटना आउने गरेपनि वर्षायाम सुरु भएपछि संख्या बढेर दैनिक करिब १० वटा पुगेको भैरहवास्थित भीम अस्पतालका चिकित्सक त्रिलोचन पन्थीले बताए। सर्पदंशका घटना घट्ने गरेपनि उपचारका लागि अस्पताल आउने अधिकांश बिरामीलाई विष नभएको सर्पले डस्ने गरेको पाइएको उनले बताए। उनका अनुसार त्यस्ता बिरामीलाई पानी सर्पले डसेको हुन्छ। 'सर्पले डसेपछि मानिस आत्तिएर अस्पतालमा आउन्छन् तर अधिकांशलाई विष नभएको सर्पले डसेको हुन्छ,' उनले अन्नपूर्ण पोष्टसँग भने, 'अस्पतालमा आउने दशजना बिरामीमध्ये एकदुई जना बिरामीलाई मात्र विषालु सर्पले डस्ने गरेको पाइएको छ।'भैरहवा भीम अस्पतालमा कार्यरत डा त्रिलोचन पन्थी। अस्पतालका अनुसार सर्पका प्रजातिमध्ये यस क्षेत्रमा सबैभन्दा गोमन (कोब्रा) र करेत प्रजातिका विषालु सर्पले मानिसलाई डस्ने गरेका छन्। खाली खुट्टा हिँड्ने बालबालिका, बिहान खेतमा शौच गर्न जाने महिला र खेतामा हिड्ने, काम गर्ने पुरुषलाई सर्पले डस्ने गरेको घटनाले देखाएको छ। अहिलेको समयमा अध्याँरोमा हिँडडुल गर्दा सजगता अपनाउनु पर्ने उनी बताउँछन्। सर्पदंशबाट कसरी जोगिने, डसेपछि के गर्ने, के नगर्ने र देखिने लक्षण विषयमा उनले दिएको सुझाव यहाँ प्रस्तुत गरिएको छ। सर्पदंशबाट कसरी जोगिने ? रातिमा आवश्यक परे मात्र हिड्ने।  घरवरीपरी झाडी लगायत सरसफाई गर्ने।  ढुंगा, ईट्टा जस्ता वस्तु जम्मा गरेर घर वा घरवरीपरी नराख्ने। अध्याँरोमा हिड्दा लठ्ठी, टर्चलाइट, खुट्टामा लामो बुट लगाएर हिड्ने। सुरक्षित ठाउँमा सुत्ने। घर वा घरवरीपरी भएको प्वालहरु सावधानीपूर्वक बन्द गर्ने, लगायत। सर्पले डसेपछि के गर्ने र के नगर्ने ?  सर्पले डसेपछि सम्बन्धित व्यक्तिलाई नजिकको सर्पदंशको उपचार हुने स्वास्थ्य संस्थामा पुर्याउने।  गाउँघरमा रहेको भ्रमपूर्ण विधी जस्तै सर्पले डसेको स्थानमा धरिलो वस्तुले काट्ने, डोरीले कसेर बाँध्ने, मुखले चुसेर विष निकाल्ने प्रयास, घाउमा आफै औषधी, झारपात लगाउने जस्ता कुनैपनि कार्य नगर्ने।  सर्पले डसेपछि कुनै किसिमको पेय पदार्थ वा खाद्य पदार्थ नखुवाउने।  सर्पले डसेको स्थानको मासु नचलाउने।  सर्पले डसेपछि नआत्तिने र नदौडिने।  सर्पले डसेको प्राय व्यक्ति डराएको हुने हुदाँ सान्तवना दिने।  डसेको सर्पलाई मार्नका लागि समात्ने प्रयास गर्नुहुदैन। किनभने यसलाई अर्को घटना पनि निमत्याउन सक्छ।  ठूलो घाँस, पात, झाँडी भएको ठाउँमा हिड्नुहुदैन, लगायत। विषालु सर्पले टोकेपछि देखिने लक्षण टोकेको ठाउँमा दुखाई हुन्छ। टाउकको, पेट दुख्ने, आखाँ लठ्ठ हुन्, दृष्टि कमजोर भई धमिलो देखिने। सर्पले टोकेको स्थानको छालामा रातो दाग देखिने। टोकेको स्थानमा सुन्निने। श्वाँस फेर्न असजिलो हुने। वाकवाकी हुने। हातखुट्टा झमझमाउने। स्वरमा परिवर्तन आउने। थुक निल्न गा्रहे हुने। चक्कर लाग्नेलगायत।"
पीडितलाई राहत बाँड्न ढिलाइ,"जनकपुरधाम : प्रदेश २ मा बाढीबाट ३२ जनाले ज्यान गुमाएका छन् भने २ जना बेपत्ता छन्। हजारौं घरबारविहीन भई सडक र सार्वजनिक स्थलमा बस्न बाध्य छन्। बाढीमा सबै सिरिखुरी गुमाएकालाई दुई छाक टार्न पनि धौ धौ छ। बाढी प्रभावितलाई राहत वितरण गर्न पनि उस्तै ढिलाइ भइरहेको छ। सिरहा नगरपालिका६ बसपिटा गाउँमा स्थानीय युवाले चन्दा संकलन गरेर कमलाको बाढी पीडितलाई मंगलबार राहत बाँडे। उनीहरूले डेढ सय दलित घरपरिवारलाई चिउरा, भुजा, चाउचाउ र पानी बाँडे। सरकारले राहत वितरण नगर्दा बाढी पीडित बिचल्लीमा छन्। यो वडामा ४ सय घरभन्दा बढी डुबानमा परेको छ। पहिलो राहत स्थानीय युवाबाट पाएको बाढी पिडित धनेश्वर महराले बताए। बाढीले घर बगायो, अन्न बचेन, उनले भने, चार दिनपछि बल्ल राहतमा चिउरा, भुजा, दालमोट पाएँ। छिमेकीसँग मागेको खाएर दिन बिताएको उनले सुनाए। उनको ६ जनाको परिवार आधारभूत विद्यालयमा आश्रय लिएका छन्। गाउँमा बाढी पीडितको अवस्था दयनीय बन्दै गएको छ, कतैबाट राहत आएको छैन, स्थानीय इन्द्रजीत यादवले भने, तत्कालका लागि पुग्ने भए पनि खाद्यान्न बाँड्न चन्दा उठायौँ। स्थानीय सरकार भनेका जनप्रतिनिधिको उपस्थिति नदेखिएको उनले सुनाए। संकलित रकमले खाद्यान्न किनेर बाँडेको उनले बताए। उनका अनुसार गाउँको बाटो र घर अझै पानीमा चुर्लुम्म डुबेका छन्। बासको समस्या छ। वडा नम्बर १२ सारश्वर गाउँका पीडितले पनि चिउरा, भुजा, दालमोट, बिस्कुट मात्र पाएका छन्। जिल्लामा धेरै क्षति कमलाको बाढीले सिरहा नगरपालिकाको वडा नम्बर १२, ६, १७ मा गरेको छ। हजारभन्दा धेरै घरमा अहिले पनि पानी छ। बाँध फोडेर गाउँ पसेको कमलाको बाढी रोकिएको छैन। घरबारविहीनले स्कुल र छिमेकीको घरमा आश्रय लिएका छन्। त्रिपालसमेत पाएका छैनन्। नगरभरिका पीडितलाई बाँड्न २५ सयभन्दा बढी त्रिपाल र सुत्ने म्याट चाहिएको छ, मेयर अशेश्वर यादवले भने, कुनै पसलमा नपाइकाले वितरण गर्न सकेका छैनौं। वडा नम्बर १७ का पीडितलाई पटेर्वा विद्यालयमा भोजनको व्यवस्था गरेको उनले बताए। बाढीपीडित कल्याणपुर नगरपालिका३ इटारीप्रसाहीमा नगरपालिकाले मंगलबार देखि बल्ल खानाको व्यवस्था गरेको छ। दुई सयभन्दा बढी पीडितलाई मावि प्रसाहीमा राखिएको मेयर सूर्यनाथ मण्डलले बताए। पीडितलाई तत्कालका लागि खाना व्यवस्था गरिएको छ, उनले भने, स्वास्थ्यकर्मीको टोली पनि खटाइएको छ। औरही गाउँपालिकाको वडा नम्बर १ देखि ५ सम्म ४ सय घरपरिवार गागन खोलाको बाढी प्रभावित भएको गाउँपालिका अध्यक्ष सिदार्थ यादवले जानकारी दिए। पहिलो चरणमा चिउरा, भुजा, दालमोट र खाद्यान्न बाँडेको उनले बताए। चारैतिरबाट गाउँपालिका आउने सडक अवरुद्ध छ, उनले भने, आवतजावत सहज भएपछि राहत बाँड्छौं। कर्जन्हा नगरपालिका३ सुन्दरपुरका बाढी पीडित ५५ घरपरिवारलाई नगरपालिकाले त्रिपाल वितरण गरेको मेयर गंगा पासमानले बताए। पीडित अहिले पूर्वपश्चिम लोकमार्गछेउ त्रिपाल टाँगेर बसिरहेका छन्। नगरपालिका र संघसंस्थाको सहयोगमा केही छाक खाना व्यवस्था गरिएको उनले बताए। पीडितको तथ्यांक नपाउँदा र बाटो भत्केकाले राहत वितरणमा समस्या भएको रेडक्रस शाखा सिरहाका कार्यक्रम संयोजक अशोक यादवले बताए। रेडक्रससँग राहत बाँड्न १५ सय त्रिपाल छ, ५ सय परिवारका लागि फुल प्याकेज राहत सामग्री दिने योजनामा छौँ, उनले भने, तथ्यांक संकलन भए पनि आइसकेको छैन। बाटो पनि अवरुद्ध छ। लगत संकलन भइरहेको प्रमुख जिल्ला अधिकारी गोपालकुमार अधिकारीले जानकारी दिए। उनका अनुसार अहिले तत्कालका लागि स्थानीय तहले खानाको व्यवस्था गरिरहेको छ। हामीलाई ३ हजार त्रिपाल प्राप्त भएको छ। जिल्लामा एक ठाउँमा राहत संकलन गरी स्थानीय तहमार्फत वितरण गरिनेछ, उनले भने, लगत संकलन भएपछि खाद्यान्न सामग्रीलगायत राहत वितरण हुन्छ। मंगलबार सम्मको प्रारम्भिक तथ्यांकअनुसार बाढीबाट सिरहामा ५ हजार २० घर पूर्ण र ९ हजार ६३ घर आंशिक रुपमा क्षति भएको छ। ७० हजार प्रभावित छन्। मन्त्रीहरूबाट एक महिनाको तलब अविरल वर्षा र बाढीले प्रभावित प्रदेश २ का परिवारलाई सहयोग गर्न प्रदेश २ का मुख्यमन्त्रीदेखि राज्यमन्त्रीले एक महिनाको तलब दिने भएका छन्। मन्त्रिपरिषद्को मंगलबारको बैठकले राहत, उद्धार तथा पुनःस्थापना तीव्र बनाउने निर्णय गर्दै एक महिना बराबरको तलब राहतमा दिने निर्णय गरेको हो। मन्त्रिपरिषद्ले साउन १ देखि प्रदेशका सबै मन्त्री, राज्यमन्त्री र प्रदेशसभा सदस्यलाई आआफ्नो क्षेत्रमा राहतमा जुटन आग्रह गरेको छ। प्रभावित परिवारलाई राहतमा कुनै कमी हुन नदिन प्रदेशका प्रमुख सचिव दीपक सुवेदीको संयोजकत्वमा सबै मन्त्रालयका सचिव रहेको राहत आपूर्ति तथा अनुगमन समिति गठन गरेको छ। समितिले राहतमा आवश्यक सामग्री आपूर्तिसहित अनुगमन र निरीक्षण गर्नेछ। ( शम्भू यादवसिरहा, फणि महतरौतहट, क्रान्ती साहविरगंज)"
हावाहुरीपीडितले राहत पाएनन्,"धनगढी : प्रदेश सरकार र स्थानीयतहले घोषणा गरेको राहत रकम हावाहुरी पीडितले अझै पाउन सकेका छैनन् । जेठ तेस्रो साता आएको हावाहुरीले धनगढी उपमहानगरका २ हजार २ सय ५० परिवारको घरमा क्षति पुगेको थियो । हुरी आएको तेस्रो दिन वडा कार्यालयबाट स्थानीयले क्षतिको विवरण संकलन गरेका हुन् धनगढी उपमहानगरपनलिका७मनेहरा मुक्तकमैया शिविरकी शान्ति चौधरीले भनिन्,छिटै राहत पाइन्छ भन्थे, अहिलेसम्म कोही फर्केनन् । उनले अधिकांश घरमा हुरीबतासले छाना उडाएर लगेको बताइन् । राहतको आश्वासन पाएकाले केहीदिन कुरेर बस्यौं । तर कसैले सुनुवाइ नगरेपछि ऋण गरेरै मर्मत गयौं उनले भनिन । छानो छाउने पैसा नभएपछि राहतको आसमा केहीदिन खुला आकाशमै गुजारेको उनको परिवारले पछि ऋण लिएर छानो छाए । आफन्तबाट सापटी लिएको ४० हजार रुपैयाँले जस्तापाता किनेर छाना छाएको चौधरीले बताइन् । हावाहुरी पीडित धनगढी७ मनेहराकी सीता कुमालले आर्थिक अभावले हावाहुरीले उडाउँदा टुटफुट भएको पुरानै जस्तापाताले छानो छाएको बताइन् । वडा कार्यालयमा निवेदन दिए पनि राहत नपाएको सीताले बताइन्। वर्षा निरन्तर आएपछि पीडितलाई झनै कष्ट भएको छ। जिल्ला विपद् व्यवस्थापन समितिको तथ्यांक अनुसार हावाहुरीले जिल्लाभरि नौ हजार सात सय ४९ घरमा क्षति पुगेको थियो । हावाहुरीका कारण दुई जनाले ज्यान गुमाएका थिए । अनुगमनमा आएका जनप्रतिनिधि र नेताले छिट्टै राहत दिने भनेका थिए । वडा कार्यालयमा निवेदन पनि दियौँ, जुगेडाका स्थानीय रघुविर चौधरीले भने, तर न राहत पाइयो, न कोही फर्केर आए । प्रदेश सरकारले पूर्ण क्षति भएका घरपरिवारलाई १० हजार र आंशिक क्षति भएकालाई ५ हजार दिने घोषणा गरेको थियो । घोषित रकम आन्तरिक मामिला तथा कानुन मन्त्रालयले जिल्ला प्रशासनलाई उपलब्ध गराएको थियो । जिल्ला प्रशासनले पनि उक्त रकम स्थानीयतहलाई दिई सकेको छ तर स्थानीयतहले भने अझै पीडितलाई बाँडेका छैनन्। हामीले समयमै प्रशासनमा रकम पठाइसकेका हौं, आन्तरिक मामिला तथा कानुन मन्त्रालयका अधिकृत लक्ष्मण शाहले भने। जिल्ला प्रशासन कार्यालयले स्थानीय तहलाई रकम उपलब्ध गराउने प्रकृया निर्धारण गरेको थियो । धनगढी उपमहानगरका प्रमुख प्रशासकीय अधिकृत नारायणप्रसाद सापकोटाले जिल्ला प्रशासन कार्यालयबाट प्रदेश सरकारले उपलब्ध गराएको १ करोड २२ लाख २६ हजार रकम प्राप्त भएको बताए । स्थानीय तहले पनि राहत दिने घोषणा गरेका थिए । धनगढी उपमहानगरपालिकाले पूर्ण क्षतिलाई ६ हजार र आंशिकलाई ३ हजार राहत उपलब्ध गराउने निर्णय गरेको थियो । उसले आफैंले घोषणा गरेको रकमसमेत कार्यालयले उपलब्ध गराएको छैन । साउनभित्र राहत रकम सबै पीडित परिवारलाई उपलब्ध गराउछौं सापकोटाले भने । संकलित तथ्यांकमा ३ जना पूर्ण क्षति भएका छन् भने, अन्य आंशिकमा परेका उपमहानगरले जनाएको छ । जिल्ला विपद् ब्यवस्थापन समितिकै समन्वयमा ३ हजार ९ सय ९४ परिवारलाई तत्काल पाल वितरण गरिएको प्रमुख जिल्ला अधिकारी यज्ञराज बोहराले बताए। हावाहुरीबाट ज्यान गुमाएका २ जनाका नजिकका हकदारलाई ६ लाख २५ हजार उपलब्ध गराइएको बोहराले बताए । मृत्यु भएका टिकापुरका लहानु डगौंराका हकदारलाई १ लाख र गोदावरीका वीरबहादुर चौधरीका परिवारलाई ५ लाख उपलब्ध गराएको उनले बताए । स्थानीय विपद् व्यवस्थापन खातामा पठाएको हो प्रजिअ बोहराले भने। स्थानीयतहको प्राप्त भएको तथ्यांक अनुसार दुई करोड ९९ लाख ६० हजार पठाएको हो। बाँड्दै होलान्। अझै कोषमा पैसा बाँकी रहेको प्रजिअ बोहराको जानकारी दिए। जेठ २३ गते राति आएको हावाहुरीले धनगढीका बस्तीको ठूलो मात्रामा क्षति पुयाएको थियो। हुरी आएको महिना दिन वित्दा पनि धनगढी उपमहानगरले राहत वितरण गर्न नसकेको हो। धनगढी उपमहानरका पीडितलाई प्रदेश सरकारका साथै थुपै्र संघ संस्थाले पनि ठूलो रकम सहयोग गरेका थिए। उपमहानगरको खातामा संघ संस्था र प्रदेशबाट प्राप्त रकम गरी ३ करोड बढी रकम रहेको छ।"
"बाढीपीडित भन्छन् सर्वस्व बग्यो, ज्यान मात्रै जोगियो","सिरहा : कमलाको बाढीले बगाउँदा बिच्चलीमा परेका सिरहा नगरपालिका १२ सारश्वर हटियाटोलका इन्दल लहेरीका सबै परिवार छिमेकीको घरमा आश्रय लिएका छन्। कारण हो, उनको चार कोठे पक्की घर गत शनिबार कमलाको बाढीले बगायो। घरमा भएको कुनै सामग्री बचेन। बाढीले बगाएको घरबाट अहिले भेल बग्दैछ। उनीजस्तै चिन्तामा छन् सोही टोलका मोहम्मद अमिन। उनको पनि टायल र फुसको घर बाढीले बगाएको छ। उनी पनि छिमेकी महमदा दफालीको घरमा आश्रय लिएर बसेका छन्। उनको १० जनाको परिवार बिचल्लिमा परेको छ। गर्भवती बुहारी साजन खातुनलाई दिन कटाउनै गाह्रो भएको दुखेसो अमिनले सुनाए। 'सर्वस्व कमला नदीको बाढीले बगायो, जसोतसो ज्यान जोगियो,' उनले भने, 'घरमा सु:खका साथ बिताइरहेको जीवन हेर्दाहेर्दै अब दुःखमा परिणत भयो।' ठूलो बाढी आएपछि घरमा भएको खाद्यन्न, कपडा बाहिर ल्याउन नसकिएको उनले बताए। उनी पटक पटक आफ्नो बाढीले तहसनहस गरेको घर हेर्दै टोलाउने गर्छन्। । बाढीले घर बगाएको देखाउँदै सिरहा नपा १२ सारश्वरका मोहम्मद अमिन बाढीले चारैतिरबाट घर घेरिएपछि जिउमा लगाएको लुगाबाहेक अरु सामन सार्न नसकिएको रहमद दफालीले बताए। 'गाउँका स्थानीयले दिने गरेको लुगा र खानेकुराले दिनरात बिताएका छौं, ' उनले भने, 'कमलाको बाढीले हामीलाई बर्बादै गर्यो।' गाउँको दर्जनौँ चौपाया बाढीले बगाएर लगेको उनले सुनाए। वडाध्यक्ष सत्रुधन साहका अनुसार यो गाउँमा लहेरी, अमिन, रहमद दफाली, आलम मियाँ, भोला कबारीलगायत २५ जनाको घर पूर्णरुपमा बाढीले बगाएको छ। ७ सयभन्दा बढी घरमा बाढीले क्षति गरेको छ। गाउँका केही भागमा अहिले पनि बाढी आउन नरोकिएको वडाध्यक्ष साहले बताए। बाढी प्रभावित भएकालाई सुरक्षाकर्मीको उद्धार टोलीले मोटर र रबर बोटबाट तत्कालका लागि राहतस्वरुप खाद्यन्न सामग्री पुर्याइरहेका छन्। उनीहरुलाई चाउचाउ, चिउरा, भुजा, बिस्कुट र पानी वितरण गरेको वडाध्यक्ष साहले बताए। बाढीले असर गरेको घरमा खाना बनाउन मुस्किल रहेको उनले सुनाए। प्रभावितलाई बासको समस्या रहेको स्थानीयले बताए। 'कमला नदी टाँसिएकै यो गाउँमा बाढी पहिले पनि आउथ्यो तर यस्तो कहिले भएको थिएन,' ५५ वर्षीय बुधन कामतीले भने, 'यसपटक त गाउँमा ठूलो क्षति पुर्यायो।' बाँधमा निर्माण गरिएको अधुरो भौतिक संरचनाबाट गाउँमा बाढी आएको उनले बताए। अब दिनदिनै गाउँ बाढीले असुरक्षित हुँदै गएको कामतीले सुनाए। कमला नदी नियन्त्रण योजना कार्यालय जनकपुरबाट बाँध फोडेर निर्माण गरिएका 'एन्टी फल्ड स्वीलिस' अधुरै छोड्दा कमला नदी वरिपरिका गाउँ यस वर्ष डुबानमा परेका छन्। सिरहा नगरपालिका ६ बसपिटा वडा नम्बर १२ सारश्वर, कल्याणपुर नगरपालिका १२ बेल्हा र कर्जन्हा नगरपालिकाबाट बाढी गाउँगाउँ पसेको थियो। सिरहा प्रमुख जिल्ला अधिकारी गोपालकुमार अधिकारीका अनुसार वर्षा र बाढी प्रभावितको लगत संकलन कार्य भइरहेको छ । उनका अनुसार अहिले तत्कालका लागि स्थानीय तहले पीडितका लागि खानाको व्यवस्था गरिरहेको छ। मंगलबार सम्मको प्राम्भिक रुपमा संकलन भएका तथ्यांकअनुसार बाढीबाट सिरहामा ५ हजार २० घर पूर्णरुपमा र ९ हजार ६३ घर आंशिक रुपमा क्षति भएको छ। ७० हजार मानिस प्रभावित भएका छन्। बाढीले घर भत्काएपछि बिच्चलीतमा परेकी महिला ।"
पोखरीमा पौडी खेल्ने क्रममा डुबेर २ को मृत्यु,भोजपुर : पानी जमेको पोखरीमा पौडी खेल्ने क्रममा भोजपुरको आमचोक गाउँपालिकामा दुईजना युवकको मृत्यु भएको छ। आमचोक गाउँपालिका २ यूँको थामडाँडास्थित स्थानीय पासाङ शेर्पाका २५ वर्षीय छोरा निमा शेर्पा र दावा शेर्पाका छोरा २० वर्षीय गेल्बु शेर्पाको पानी जमेको पोखरीमा पौडी खेल्ने क्रममा मृत्यु भएको प्रहरीले जनाएको छ। खानेपानीका लागि निर्माणाधिन उक्त पोखरीमा स्थानीयले सोमबार करिब साढे १२ बजेतिर दुवैको शव तैरिरहेको देखेपछि प्रहरीलाई खबर गरेको इन्स्पेक्टर पाण्डव राजवंशीले जानकारी दिए। वेश क्याम्पबाट इलाका प्रहरी कार्यालय बोयाङ र इलाका प्रहरी कार्यालय घोरेटारमा सूचना पाएपछि ६ जनाको प्रहरी टोलीले उनीहरुको शव पोखरीबाट निकालेको थियो। घरबाट घुम्न निक्लिएका दुई भाइ पोखरीमा पौडी खेलेपछि बाहिर निस्किन नसकेपछि मृत्यु भएको स्थानीयले बताए।पोखरी गहिरो भएकाले बाँध भत्काएर शव निकालिएको स्थानीय राजिनकुमार राईले बताए। घटनास्थलमा खटिएको प्रहरी टोलीले शवलाई पोखरीबाट निकाली घटनाको अनुसन्धान र कानुनी प्रक्रियापछि शवको पोष्टमार्टमका लागि जिल्ला अस्पताल भोजपुर ल्याईँदै गरिएको इन्स्पेक्टर राजवंशीले बताए।
"मान्छे बेच्दै, भाग्दै","पाँच महिनामा विश्वका ६ स्थानबाट २ सय ३९ नेपालीको उद्धार भयो। तिनैमध्येकी एक हुन्, रसुवाकी सुनिता तामाङ (१९)। उनको सपना दुनियाँका लागि खासै ठूलो थिएन। सामान्य परिवारमा जन्मेहुर्केकी उनी भाइबहिनीलाई पढाएर ठूलो मान्छे बनाउन चाहन्थिन्। त्यही झिनो सपनाले सुनितालाई कुवेतसम्म पुर्यायो। गाउँकै चिनेजानेका एकजना दाइले उनको सपना साकार गर्न विदेश जार्नैपर्ने सुझाव दिएपछि सुनिता तयार भइन्। तिनै दाइले उनलाई रसुवाबाट काठमाडौं र यहाँबाट कुवेतसम्म पुग्न सहयोग गरे। सुरुमा सुनितालाई ती दाइ भगवान्जस्तै लाग्यो। तर, उनको त्या सोच लामो समय टिकेन। कुवेत पुगेपछि मात्र सुनिताले आफू बेचिएको थाहा पाइन्। नेपाल प्रहरीको मानव बेचबिखन अनुसन्धान ब्युरोले उनलाई गत चैत २५ गते उद्धार गर्यो। ब्युरोका एसपी गोविन्द थपलियाका अनुसार उनलाई १३ सय रियालमा बेचिएको रहेछ। तर, उनलाई बेच्ने मानिस पक्राउ परेको छैन। उद्धारपछि सुनिताले कसैमाथि जाहेरी नदिएकाले बेचबिखनमा संलग्न व्यक्ति पक्राउ नपरेको उनी बताउँछन्। कुवेत पुगेपछि काम गर्ने ठाउँमा उनलाई विभिन्न तरिकाले यातना दिइँदो रहेछ। यातना सहन नसकेर उनी त्यहाँको गैरसरकारी संस्थाको शरणमा पुगिछन्, थपलियाले भने, कुवेतस्थित नेपाली दूतावासको सहयोगमा हामीले उनलाई उद्धार गरेर नेपाल ल्यायौं तर उनले कसैमाथि जाहेरी दिन चाहिनन्। पछिल्लो पाँच महिनाभित्र उद्धार भएका नेपालीमा १ सय ७० पुरुष र ६९ महिला छन्। नेपाल प्रहरीको तथ्यांकअनुसार गत फागुन ७ गते १ सय ७९ जनालाई भारतको मणिपुरबाट उद्धार गरिएको थियो। तीमध्ये ३२ महिला र १ सय ४७ पुरुष थिए। त्यस्तै चैत २५ गते विभिन्न निकायको सहयोगमा प्रहरीले कुवेतबाट एक किशोरीलाई उद्धार गरेर नेपाल ल्यायो। वैशाख ५ र २६ गते भारतका विभिन्न स्थानबाट ३६ नेपाली महिलाको उद्धार भयो। वैशाखमै इराकबाट ६ पुरुषलाई उद्धार गरेर ल्याइयो। जेठमा १० गते लिबियाबाट १७ जना पुरुषको उद्धार भयो। एजेन्ट खोरमा, नाइके फरार रसुवाकी सुनिता त उदाहरण मात्रै हुन्। उनीजस्ता कयौं पीडितले नेपाल फर्किएपछि कसैमाथि जाहेरी नदिएको घटना प्रहरीसामु तमाम छन्। यस्ता घटनामा जाहेरी नदिएकै कारण एजेन्टदेखि नाइकेसम्मलाई प्रहरीले पक्राउ गर्न सकेको छैन। जाहेरी दिएका घटनामा पनि एजेन्ट मात्र पक्राउ परेका छन् भने नाइके फरार छन्। यसको उदाहरण हो राधिका विश्वकर्मासहित १७ किशोरीको उद्धार। जेठ १ गते विश्वकर्मासहित १७ किशोरीलाई ब्युरोले लिबियाबाट उद्धार गर्यो। सुनसरी, मोरङ, खोटाङ लगायत जिल्लाबाट काठमाडौं ल्याएर उनीहरूलाई त्यहाँ पुर्याइएको थियो। ब्युरोका अनुसार त्रिभुवन विमानस्थलबाट दुबई, ट्युनिसिया हुँदै लिबिया पुर्याएर उनीलाई अलपत्र छोडिएको थियो। उनीहरूलाई बेचबिखन गरेको आरोपमा संखुवासभाका लोकमान राई, खोटाङ चिसापानीका राहुल गहतराजसमेतलाई पक्राउ गरेर ब्युरोले अनुसन्धान गरिरहेको छ। तर, उनीहरू मानव बेचबिखन तथा ओसारपसारमा संलग्न अपराधीका एजेन्टमात्र रहेको प्रहरीको प्रारम्भिक अनुसन्धानले देखाएको छ। पछिल्लो तीन महिनामा ब्युरोमा बेचबिखन तथा ओसारपसारका १० वटा मुद्दा दर्ता भएका छन्। यसमा आरोपित २६ जना फरार छन् भने १३ जना पक्राउ परेका छन्। फरार हुनेमध्ये भारतका ३, दुबईका ११, लिबियाका ९, कुर्दिस्तानका २ र क्यानाडाका एकजना रहेको ब्युरोको दाबी छ। आर्थिक वर्ष ०७४७५ मा ६ सय २९ जनामाथि मानव बेचबिखन तथा ओसारपसारको मुद्दा लागेको छ। तिनमा ४ सय ६३ पुरुष र १ सय ६६ जना महिला छन्। यी अभियुक्तमध्येबाट मुख्य अभियुक्त भनिएका १ सय ८१ जना फरार छन्। फरार हुनेमा ४९ महिला र १ सय ३२ पुरुष रहेको नेपाल प्रहरी मानव बेचबिखन अनुसन्धान ब्युरोको तथ्यांक छ। प्रादेशिक हिसाबले हेर्दा प्रदेश १ मा १९, प्रदेश २ मा ३८, प्रदेश ३ मा २३, गण्डकीमा एक, प्रदेश ५ मा ४४, कर्णालीा ३ र सुदूरपश्चिममा १० अभियुक्त फरार छन्। उपत्यका प्रहरी र ब्युरोको खोजी सूचीमा मात्र ४३ जना फरार छन्। ब्युरोको तथ्यांकअनुसार मानव बेचबिखन तथा ओसारपसारको मुद्दा लागेका ४ सय ४८ जना अभियुक्त देशैभरबाट पक्राउ परेका छन्। जसमा १ सय १७ महिला र ३ सय ३१ पुरुष छन्। प्रादेशिक हिसाबले हेर्दा प्रदेश १ बाट ७६ , प्रदेश २ बाट २५, प्रदेश ३ बाट ३९, गण्डकीबाट ११, प्रदेश ५ बाट १ सय ४१, कर्णालीबाट १२ र सुदूरपश्चिमबाट ३४ अभियुक्त पक्राउ परेको तथ्यांक ब्युरोसँग छ। उपत्यका प्रहरी र ब्युरोले ४४ जनालाई पक्राउ गरेको छ। पक्राउ परेका अभियुक्तमाथि अनुसन्धान भइरहेको समेत ब्युरोले जनाएको छ। मानव बेचबिखन तथा ओसारपसारमा संलग्न मुख्य नाइकेसमक्ष नेपाली पुग्नै नसकेको पूर्वडिआइजी हेमन्त मल्ल ठकुरी बताउँछन्। यो अपराधमा संलग्न गिरोह ठूलो छ। नेपालबाट पक्राउ पर्ने एजेन्ट मात्र हुन्। आफ्नै नाइके को हो भन्ने समेत यिनीहरुलाई थाहा हुँदैन, उनी भन्छन्, यिनीहरु कमिसनका लागि मात्र काम गरिरहेका हुन्छन्, मानव बेचबिखन तथा ओसारपसारमा संलग्न गिरोहका नाइकेलाई पक्राउ गर्ने अनुसन्धान नै यहाँ भएको छैन। मुख्य नाइकेलाई पक्राउ गर्न त्यहीअनुसारको जनशक्ति र स्रोतसाधन चाहिने पूर्वडीआईजी ठकुरी बताउँछन्। अनुसन्धानका लागि विभिन्न देश जानुपर्ला, त्यहीअनुसारको खर्च चाहिएला। त्यसका लागि नेपाल सरकारले के गरेको छ ? मुख्य नाइके पक्राउ गर्न त्यति सजिलो छैन, उनी भन्छन्। बेच्ने बहाना थरीथरी गत मंसिर ११ गते दिल्ली महिला आयोगले मणिपुरबाट १ सय ७९ नेपाली महिलाको उद्धार गर्यो। दशभन्दा बढी जिल्लाका ती महिलालाई भारत पुर्याएर देहव्यापारमा संलग्न गराएको पाइयो। आफूहरूलाई अनेकौं बहानामा त्यहाँ पुर्याइएको उद्धारकर्ता निकायसँग ती महिलाले बताएका छन्। मानव बेचिबिखनमा संलग्न तस्करले नेपालीलाई विभिन्न देश पुर्याउने मुख्यतः नौवटा बहाना प्रहरीले पहिचान गरेको छ। औषधोपचार, लोभलालच, नक्कली विवाह, भ्रमण, आफन्त भेटाउने, ललाईफकाई, धाकधम्की, जागिर दिलाइदिने र विदेश पुर्याउने बहानामा तस्करले नेपालीलाई विदेशमा बेच्ने गरेका छन्। ललाईफकाई बेचिनेको संख्या सबैभन्दा धेरै छ। आर्थिक वर्ष ०७१७२ मा ललाईफकाईमा १ सय ६० नेपाली बेचिए भने ०७२७३ मा त्यो संख्या १ सय ४१ छ। त्यस्तै ०७३७४ मा २ सय १ जना ललाईफकाईबाट बेचिएका थिए। यो संख्या ०७४७५ मा प्रहरी तथ्यांकमा खुल्न सकेको छैन। लोभलालचका कारण बेचिने नेपालीको संख्या पनि कम छैन। ०७१७२ मा यो बहानाबाट ७० नेपाली बेचिए भने ०७२७३ मा त्यो संख्या बढेर १ सय १२ पुग्यो। त्यस्तै ०७३७४ मा ७३ जनालाई लोभलालच देखाएर बेचियो। ०७४७५ मा त्यो संख्या बढेर ३८५ पुग्यो। नक्कली विवाह गरेर बेचिने पनि नेपालमा अझै छन्। ०७१७२ मा ९ जना यही बहानामा बेचिएका थिए। ०७२७३ मा त्यो संख्या घटेर ९ झर्यो भने ०७३७४मा ५ पुग्यो। तर, ०७४७५ मा भने त्यो संख्या बढेर १८ पुगेको छ। तस्करले धाकधम्की दिएर ०७१ देखि अहिलेसम्म ६२ जनालाई बेचेको प्रहरीको तथ्यांकले देखाउँछ। ०७१७२ मा धाकधम्कीमा २१ जना बेचिएका थिए। ०७२७३ मा ९ जना, ०७३७४ मा ५ जना र ०७४७५ मा धाकधम्कीबाट बेचिनेको संख्या ३९ छ। बदलिएको अपराध पहिले देहव्यापार गराउन नेपाली महिला मानव बेचबिखन तथा ओसारपसारको सिकार हुन्थे। अहिले अपराधीको मनसाय त्यत्तिमा मात्र सीमित छैन। जसको उदाहरण हो, सेतोमान तामाङसहितको पीडित समूह। नुवाकोट र रसुवाका तामाङसहित ६ जनालाई वैशाख २६ गते अन्तर्राष्ट्रिय आप्रवासी संगठन र नेपाली सेनाको सहयोगमा मानव बेचबिखन अनुसन्धान ब्युरोले इराक र किर्किस्तानबाट उद्धार गर्यो। ब्युरोका अनुसार तुर्किमिनिस्तान लैजान्छु भन्दै मानव बेचबिखनमा सक्रिय गिरोहले उनीहरूलाई किर्किस्तानमा बन्दी बनाएर राखेका थिए। राम्रो कमाइको लालसा दिएर आफूहरुलाई त्यहाँ पुर्याइएको नेपाल फर्किएपछि पीडितले प्रहरीसमक्ष बयान दिए। उनीहरू गरिबीकै कारण ज्यानको माया मारेरै त्यहाँ पुगेका थिए। दुई वर्षअघि राष्ट्रिय मानव अधिकार आयोगले तयार पारेको मानव बेचबिखनको अवस्था नामक अध्ययन प्रतिवेदनले पनि यसलाई पुष्टि गर्छ। पहिले बालबालिका र महिला भारतमा देह व्यापारका लागि प्रयोग हुन्थे भने ०७२ सालको भूकम्पपछि धेरै बालबालिका टुहुरा भएका र बेचबिखनको जोखिममा रहेको देखिन्छ, प्रतिवेदनमा छ, बेचबिखन तथा ओसारपसारका मुख्य प्रवृत्तिमा नक्कली विवाह, राम्रो रोजगारीको आश्वासन, यात्रासम्बन्धी नक्कली कागजात देखाई आफन्तको प्रयोग गरी गर्ने गरेको पाइयो। गरिबी र अशिक्षा विभिन्न देशमामा बेचिएका तथा फसेका नेपाली ठूलो संख्यामा उद्धार भइरहेका छन्। उद्धार हुने क्रम पनि जारी छ। भारतलगायत एसियाका विभिन्न मुलुक, खाडी मुलुक र दक्षिण अफ्र्रिकाका मुलुकमा यौन व्यवसाय सञ्चालन र बाध्यात्मक श्रमका लागि नेपाली पुरुष, महिला तथा किशोर बेचिने गरेको मानव बेचबिखनसम्बन्धी पछिल्ला विभिन्न प्रतिवेदनले देखाएका छन्। यसबाट प्रस्ट हुन्छ, नेपाल बाध्यात्मक श्रम एवं यौन व्यवसायका लागि बेचबिखन हुने पुरुष, महिला र बालबालिको स्रोत बनिरहेको छ। यसको प्रमुख कारकका रुपमा देखिएको छ अशिक्षा र गरिबी। पछिल्लो ३ वर्षे तथ्यांक हेर्ने हो भने बेचबिखन तथा तस्करीमा परेका ८ सय ११ महिला अशिक्षित देखिन्छन्। उद्धार गरिएका पीडितमध्ये अधिकांश अशिक्षितसँगै गरिबीको चपेटामा परिरहेका ब्युरोका एसपी थपलिया बताउँछन्। पढलेख नभएका कारण उनीहरुलाई तस्करहरुले सजिलै आफ्नो पञ्जामा परेको देखिन्छ। आफू जान लागेको कस्तो मुलुक हो, त्यहाँको अवस्था कस्तो छ, त्यहाँ गएपछि कस्तो अवस्थामा परिन्छ भन्ने पनि उनीहरुलाई हेक्का नरहेको हामीले पायौं, उनले भने, तस्करहरुले उनीहरुलाई पैसा र रोजगारी प्रलोभन दिएर विभिन्न मुलुक पुर्याउने र अर्के ठाउँमा लगेर जबरजस्ती विभिन्न किसिमका शोषण गर्ने गरेको पाइयो। चरम गरिबीको चपेटामा परेका ग्रामीण मानिसहरु तस्करको नजरमा परेको अपराधविद् एवं पूर्वडीआईजी ठकुरी बताउँछन्। उनी भन्छन्, गरिबी यति धेरै छ कि पीडितहरु जानीजानी अवैध बाटो भएर पैसाका लागि विदेश जान खोज्छन् जसका लागि उनीहरुले तस्करलाई नै पैसा बुझाउँछन् तर आफू खतरामा पर्दैछु भनेर उनीहरुलाई हेक्का हुँदैन। (स्टाेरीमा समावेश भएका पीडितकाे नाम परिवर्तन गरिएकाे छ) वैदेशिक रोजगारीका नाममा मानव बेचबिखन"
पिण्डेश्वरमा जल चढाएर बोलबम मेला सुरु,धरान : धरानको पिण्डेश्वर बाबाधाममा जल चढाउन बोलबम मेला सुरु गरिएको छ। साउनको पहिलो दिन बुधबार प्रदेश नम्बर १ का सभामुख प्रदिपकुमार भण्डारीले जल चढाएर बोलबम मेलाको उद्घाटन गरे। साउने सोमबार मात्र जल चढाउँदै आएकोमा पिण्डेश्वर बाबाधाममा यस पटकदेखि साउनको पहिलो दिनबाटै भक्तजनका लागि जल चढाउन सुरु गरिएको छ। भण्डारीसँगै प्रदेश १ का संसद चन्द्रप्रसाद श्रेष्ठले पनि शिवलिंगमा चल चढाए। दुबैजनाले पिण्डेश्वर बाबाधाम मेला सफलताको शुभकामना व्यक्त गरेका छन्। भक्तजनलाई सहज बनाउनका लागि साउनको पहिलो दिनबाटै शिवलिंगमा जल चढाउन खुल्ला गरिएको पिण्डिेश्वर बाबाधाम समितिका अध्यक्ष विकास बनेपालीले बताए। पिडेश्वरको शिवलिंगमा गेरु बस्त्र धारी तिर्थयात्रीले खाली खुट्टा हिँडेर सप्तकोसी नदीबाट जल ल्याएर चढाउने प्रचलन छ। पिण्डेश्वर बाबा धाममा प्रत्येक साउने सोमबारको दिन गेरु वस्त्र धारी तीर्थयात्री शिव लिंगमा जल चढाउनुका साथै पिण्डेश्वर बाबाको दर्शन गर्न आउने गर्दछन्। पिण्डेश्वर बाबा धाममा अधिकांश महिलाको उपस्थित हुनेगर्छ। विवाहित महिलाले पतिको दीर्घ जीवनको कामना गर्दै र अविवाहिता युवतीले राम्रो पति पाऊँ भन्दै शिवलिंगमा जल चढाउने गर्दछन्। महिला भक्तजनले हातमा जल बोकेर श्रीमानको दीर्घ जीवनका लागि पिण्डेश्वरको शिवलिंगमा जल चढाउने गरेको अध्यक्ष बनेपालीले बताए। सप्तकोसी नदीबाट जल ल्याई पिण्डेश्वर बाबा धाममा रहेको शिवलिंगमा जल चढाए मनोकांक्ष पूरा हुने धार्मिक विश्वास रहेको छ। पिण्डेश्वर आउने तीर्थयात्रुको सुरक्षाका लागि इलाका प्रहरी कार्यालय धरानबाट प्रहरी परिचालन गरिएको छ।
हावाहुरी पीडितको राहत स्थानीय तहकै खातामा,"धनगढी : प्रदेश सरकार र स्थानीय तहले घोषणा गरेको राहत रकम हावाहुरी पीडितले अझै पाउन सकेका छैनन्। जेठ तेस्रो साता आएको हावाहुरीले धनगढी उपमहानगरका २ हजार २ सय ५० परिवारको घरमा क्षति पुगेको थियो। 'हुरी आएको तेस्रो दिन वडा कार्यालयबाट स्थानीयले क्षतिको विवरण संकलन गरेका हुन्' धनगढी उपमहानगरपनलिका ७ मनेहरा मुक्त कमैया शिविरकी शान्ति चौधरीले भनिन्, 'छिटै राहत पाइन्छ भन्थे, अहिलेसम्म कोही फर्केनन्।' उनले अधिकांश घरमा हुरीबतासले छाना उडाएको बताइन्। 'राहतको आश्वासन पाएकाले केही दिन कुरेर बस्यौं, तर कसैले सुनुवाइ नगरेपछि ऋण गरेरै मर्मत गर्यौं,' उनले भनिन्। छानो छाउने पैसा नभएपछि राहतको आसमा केही दिन खुला आकाशै गुजारेको उनको परिवारले पछि ऋण लिएर छानो छाए।आफन्तबाट सापटी लिएको ४० हजार रुपैयाँले जस्तापाता किनेर छाना छाएको चौधरीले बताइन्। हावाहुरी पीडित धनगढी७ मनेहराकी सीताकुमालले आर्थिक अभावले हावाहुरीले उडाउँदा टुटफुट भएको पुरानै जस्ता पाताले छानो छाएको बताइन्। वडा कार्यालयमा निवेदन दिएपनि राहत नपाएको सीताले बताइन् । वर्षा निरन्तर आएपछि पीडितलाई झनै कष्ट भएको छ। जिल्ला विपद् व्यवस्थापन समितिको तथ्यांकअनुसार हावाहुरीले जिल्लाभरी नौ हजार सात सय ४९ घरमा क्षति पुगेको थियो। हावाहुरीका कारण दुईजनाले ज्यान गुमाएका थिए।'अनुगमनमा आएका जनप्रतिनिधि र नेताले छिट्टै राहत दिने भनेका थिए। वडा कार्यालयमा निवेदन पनि दियौँ,' जुगेडाका स्थानीय रघुविर चौधरीले भने, 'तर न राहत पाइयो न कोही फर्केर आए।' प्रदेश सरकारले पूर्ण क्षति भएका घरपरिवारलाई १० हजार र आंशिक क्षति भएकालाई ५ हजार दिने घोषणा गरेको थियो। घोषित रकम आन्तरिक मामिला तथा कानुन मन्त्रालयले जिल्ला प्रशासनलाई उपलब्ध गराएको थियो। जिल्ला प्रशासनले पनि उक्त रकम स्थानीयतहलाई दिइसकेको छ तर स्थानीय तहले भने अझै पीडितलाई बाँडेका छैनन्। 'हामीले समयमै प्रशासनमा रकम पठाइसकेका हौं,' आन्तरिक मामिला तथा कानुन मन्त्रालयका अधिकृत लक्ष्मण शाहले भने । जिल्ला प्रशासन कार्यालयले स्थानीय तहलाई रकम उपलब्ध गराउने प्रक्रिया निर्धारण गरेको थियो। धनगढी उपमहानगरका प्रमुख प्रशासकीय अधिकृत नारायणप्रसाद सापकोटाले जिल्ला प्रशासन कार्यालयबाट प्रदेश सरकारले उपलब्ध गराएको १ करोड २२ लाख २६ हजार रकम प्राप्त भएको बताए। स्थानीय तहले पनि राहत दिने घोषणा गरेका थिए। धनगढी उपमहानगरपालिकाले पूर्ण क्षतिलाई ६ हजार र आंशिकलाई ३ हजार राहत उपलब्ध गराउने निर्णय गरेको थियो।उसले आफैंले घोषणा गरेको रकम समेत कार्यालयले उपलब्ध गराएको छैन। 'साउनभित्र राहत रकम सबै पीडित परिवारलाई उपलब्ध गराउछौं,' धनगढी उपमहानगरपालिकाका प्रमुख प्रशासकीय अधिकृत नारायणप्रसाद सापकोटाले भने। संकलित तथ्यांकमा ३ जना पूर्ण क्षति भएका छन् भने अन्य आंशिकमा परेको उपमहानगरले जनाएको छ। जिल्ला विपद व्यवस्थापन समितिकै समन्वयमा ३ हजार ९ सय ९४ परिवारलाई तत्काल पाल वितरण गरिएको प्रमुख जिल्ला अधिकारी यज्ञराज बोहराले बताए।हावाहुरीबाट ज्यान गुमाएका २ जना नजिकका हकदारलाई ६ लाख २५ हजार उपलब्ध गराइएको बोहराले बताए। मृत्यु भएका टिकापुरका लहानु डगौंराका हकदारलाई १ लाख र गोदावरीका वीरबहादुर चौधरीको परिवारलाई ५ लाख उपलब्ध गराएको उनले बताए।'स्थानीय विपद् व्यवस्थापन खातामा पठाएको हो,' प्रजिअ बोहराले भने, 'स्थानीय तहको प्राप्त भएको तथ्यांकअनुसार दुई करोड ९९ लाख ६० हजार पठाएको हो। बाँड्दै होलान्। अझै कोषमा पैसा बाँकी रहेको प्रजिअ बोहराको जानकारी दिए। जेठ २३ गते राति आएको हावाहुरीले धनगढीका बस्तीमा ठूलो क्षति पुर्याएको थियो। हुरी आएको महिना दिन वित्दा पनि धनगढी उपमहानगरले राहत वितरण गर्न नसकेको हो। धनगढी उपमहानरका पीडितलाई प्रदेश सरकारका साथै थुप्रै संघ संस्थाले पनि ठूलो रकम सहयोग गरेका थिए। उपमहानगरको खातामा संघ संस्था र प्रदेशबाट गरी ३ करोड बढी रकम जम्मा भएको छ।"
पुल नहुँदा सास्ती,"मिना बुढाथोकी। सल्यान : शारदा नगरपालिका१४ माल्नेटास्थित शारदा खोलामा पुल नहुँदा स्थानीयलाई आवतजावत गर्न समस्या भएको छ। अधिकांश विद्यार्थी यही खोला तरेर विद्यालय आउने जाने गर्छन्। वर्षौदेखि पुल नहुँदा स्थानीयले ज्यानकै बाजी लगाएर खोला तर्नुपर्ने बाध्यता छ। हिँउदको समयमा जोखिम कम हुने भए पनि वर्षातको भेलमा यो खोला तर्न निकै सकस हुने गरेको छ। पुलका लागि स्थानीयले बारम्बार माग गर्दै आएका छन्। तर हालसम्म पनि कसैले यसतर्फ ध्यान दिएको छैन। जसकाकारण स्थानीयले वर्षातको समयमा खोला तर्न जोखिम मोल्नु परेको हो। माल्नेटा अदुवाका लागि प्रसिद्ध ठाउँ हो। वर्षातको समयमा खोलामा धेरै पानी हुन्छ, विहान र बेलुकी विद्यार्थी यही खोलाबाट वारपार गर्छन्, माल्नेटाका स्थानीय ज्ञानदेव घर्तीले भने, कतिबेला के हुने हो भर हुन्न, पुल नहुँदा निकै दुःख छ। खोला तर्न पुल नभएपछि स्थानीयले छोराछोरीलाई विद्यालयसम्म पुर्याउने र ल्याउने गर्छन्। वर्षातले खोलामा पानी बढ्दा बिरामीलाई खलंगासम्म उपचारका लागि लैजान समस्या हुने गरेको छ। एकै समय डीपीआर गरेका सातवटा पुल अलपत्र छन्।"
सासूको हत्या आरोपमा बुहारी पक्राउ,रोजन तामाङ काभ्रे : धुलिखेल नगरपालिका१ देबिटारमा जेठी बुहारीबाट सासूको हत्या भएको छ।देबिटारकी ६३ वर्षीया माइलीमाया तामाङकी जेठी बुहारी सुन्तली तामाङले सासूको हत्या गरेको प्रहरीले जनाएको छ। मंगलबार राति ९ बजेतिर आपसमा सासू बुहारीबीच झगडा भइरहेको भन्ने सूचना आएसँगै प्रहरी घटनास्थाल पुगेको थियो। मृतक माइलीमाया तामाङको शव घरमै मृत अवस्थामा फेल परेको इलाका प्रहरी कार्यालय बनेपाका प्रहरी निरीक्षक निञ्जन भट्टराईले बताए। सासू बुहारीबीच झगडा हुँदा बुहारीले सासूलाई लछार पछार तथा कुटपिट गरी भुँइमा पछार्दा ढलानमा टाउको ठोकी घटनास्थलमै मृत्यु भएको हुनसक्ने प्रहरी निरीक्षक भट्टराईले बताए। प्रहरीले बुहारी सुन्तली तामाङलाई राति नै पक्राउ गरेको छ।घटनाबारे थप अनुसन्धान भइरहेको प्रहरी निरीक्षक भट्टराईले बताए।
करेन्ट लागेर दुईको मृत्यु,विराटनगर : मोरङ र सुनसरीमा करेन्ट लागेर मंगलबार साँझ दुईजनाको मृत्यु भएको छ।मोरङको सुन्दरहरैंचा नगरपालिका५ मा रहेको जनता गृल उद्योगका कामदार भोजपुर देउरालीका २० वर्षीय प्रकाश कार्कीको करेन्ट लागेर मृत्यु भएको हो। गृल उद्योग नजिकै रहेको लक्ष्मी सरस्वती खाजा घरको बिग्रिएको होडिङ बोर्ड मर्मत गर्ने क्रममा करेन्ट लागेर कार्की घाइते भएका थिए। प्रदेश १ प्रहरी कार्यालय विराटनगरका प्रवक्ता एसएसपी किशोरकुमार दाहालका अनुसार घाइतेको उपचारका क्रममा विराटनगरको विराट नर्सिङ होममा साँझ ७ बजे मृत्यु भएको हो। त्यसैगरी सुनसरीको इनरुवा नगरपालिका८ का १८ वर्षीय अजय मेहताको पनि करेन्ट लागेर मृत्यु भएको छ। आफ्नै घरमा बिजुलीको स्वीच थिच्ने क्रममा करेन्ट लागेर उनी घाइते भएका थिए। घाइते मेहताको उपचारका क्रममा जिल्ला अस्पताल इनरुवामा साँझ ८ बजे मृत्यु भएको जानकारी एसएसपी दाहालले दिए ।
विराटनगरको मुख्य बजारमै सटर फुटाएर चोरी,"विराटनगर : प्रदेश१ को स्थायी राजधानी विराटनगरको मुख्य बजारमै मंगलबार राति सटर फुटाएर मोबाइल पसलमा चोरी भएको छ। विराटनगर महानगरपालिका९ महेन्द्र चोकमा रहेको सनराइज इन्टरप्राइजेज प्रालिमा चोरी भएको मोरङ प्रहरी प्रमुख एसपी विश्व अधिकारीले जानकारी दिए। उनका अनुसार पश्चिमतिरको सटर फुटाएर र सटरमाथिको सीसी क्यामेराको तार छिनाएर पसलमा चोरी गरिएको पत्ता लागेको छ। इन्टरप्राइजेजका सञ्चालक मधुकुमार राईले पसलबाट मोबाइल र ल्यापटपसहित १२ लाख रूपैयाँ भन्दा बढीको धनमाल चोरी भएको बताए। बुधबार बिहान पसल खोल्न आउँदा चोरी भएको थाहा पाएको जानकारी उनले दिए। राईका अनुसार, ल्यापटप २ थान, ट्याब २ थान, मोबाइल ४१ थान, पावर ब्यांक १० थान, ब्लुटुथ डिभाइस ५ थान, मोबाइल कभर २ सय थान र नगद ४० हजार रूपैयाँ चोरी भएको हो।उनले राति ९ बजे पसल बन्द गरेर आफू घर फर्किएको बताए। 'महेन्द्र चोकमा २४ घण्टा नै प्रहरीको ड्युटी हुन्छ,' राईले भने, 'प्रहरी बसेकै छेउमा रहेको पसल फोडेर चोरी हुँदा पनि घटनाका बारेमा प्रहरीले थाहा नपाउनु अचम्मको विषय बन्यो।' एसपी अधिकारीले प्रहरी कुनै ठाउँमा गस्तीमा निस्किएको बेला चोरी भएको हुन सक्ने बताए। घटनामा संलग्नको पहिचान भइनसकेको र केही प्रमाणहरु फेला परेका कारण तत्कालै पहिचान हुनसक्ने सम्भावना रहेको उनको भनाइ छ। प्रहरीले विराटनगरको मुख्य बजारमै भएको चोरीको विषयमा अनुसन्धान सुरु गरिसकिएको जनाएको छ ।"
डुबेर बेपत्ता बालिका मृत फेला,विराटनगर : मोरङको सुनवर्षी नगरपालिका२ स्थित पैनीमा खसेर बेपत्ता भएकी ११ वर्षीय सृजना तामाङ बुधबार बिहान मृत फेला परेकी छन्। मोरङ प्रहरीका प्रवक्ता डीएसपी राजकुमार खिउजुका अनुसार कल्भर्टबाट पैनीमा खसेर बेपत्ता भएकी उनको शव सुनवर्षी२ भेलाहीस्थित पैनीमै फेला परेको हो। पथरीशनिश्चरे नगरपालिका६ का राजीव तामाङकी छोरी सृजना तामाङ र राजीवकै घरमा बस्दै आएकी इलाम दानाबारीका कृष्ण तामाङकी छोरी ८ वर्षीया प्रीति तामाङ पैनीमा डुबेर मंगलबार बेपत्ता भएका थिए। साइकलमा सुनवर्षी४ स्थित फुपूको घरमा जाने क्रममा कल्भर्टकबाट साइकलसहित पैनीमा खसेर दुवैजना बेपत्ता भएका थिए। डीएसपी खिउजुका अनुसार बेपत्ता भएका मध्ये घटनास्थलबाट लगभग सय मिटर तल प्रीतिको भने मंगलबार नै शव फेला परेको थियो। बेपत्ता भएकी सृजनाको भने खोजतलास गर्ने क्रममा शव फेला परेको र पोस्टमार्टमका लागि जिल्ला अस्पताल रंगेली लगिएको प्रहरीले जनाएको छ।
बझाङको उत्तरी भेगमा बल्ल पढाइ,"बझाङ : बर्खे बिदाको तयारी भइरहेका बेला बझाङको उत्तरी भेगमा भने शैक्षिक सत्रको पढाइ भरखरै सुरु भएको छ । विद्यार्थी यार्सा टिप्न लेकतिर गएपछि बन्द भएका विद्यालयमा अहिले पढाइ सुरु भएको हो । जिल्लाको तल्लो भेगका विद्यालयले बर्खे बिदा गर्ने तयारी गरिरहेका बेला उत्तरी भेगका विद्यालयमा भने पढाइ थालिएको हो । उत्तरी भेगका ४४ वटा विद्यालयको पठ्न पाठन सुरु भएको छ । सुर्मा गाउँपालिकाको दौलिचौर माविमा असार १६ गतेबाट विद्यार्थीलाई पुस्तक बितरण गरेर पढाइ सुरु भएको बिद्यालयका शिक्षक अशोक बोहराले बताए । उनले कक्षा ३ देखि १२ कक्षा सम्मका अधिकांश विद्यार्थी बैशाखको पहिलो साताबाट यार्सा टिप्न लेकतिर गएकाले अहिले फिर्ता भएपछि बिद्यालय सुचारु गरेको बताए । बझाङको बुंगल नगरपालिका, दुर्गाथली गाउँपालिका, छबिसपाथीभेरा गाउँपालिका, सुर्मा गाउँपालिका, मष्टा गाउँपालिका, तल्कोट गाउँपालिका र साईपाल गाउँपालिकाका अधिकांश मानिस आफ्ना बालबालिकासहित हिमालतिर यार्सा टिप्न जाने गर्दछन् । हिमाली क्षेत्रमा बझाङ जिल्लाका झण्डै सातहजार विद्यार्थी यार्सा टिप्न हिमालतिर गएको तथ्यांक छ । दौलिचौर माविमा कक्षा सात पढ्ने रोसन बोहराले यसवर्ष एकसय पचास यार्सा टिपेको बताए । दौलिचौर माविका मात्र झण्डै पाँचसय विद्यार्थी यार्सा टिप्न लेक तिर गएका थिए । बझाङमा वार्षिक रुपमा ३ क्वीन्टल जति यार्सा संकलन हुने गर्दछ ।"
अन्नपूर्ण अनलाइनको सम्पादकमा विष्णु सुवेदी नियुक्त,"काठमाडौं : अन्नपूर्ण पोस्ट् डटकमको सम्पादकमा विष्णु सुवेदी नियुक्त भएका छन्। बुधबार अन्नपूर्ण मिडिया नेटवर्कको कार्यालय तीनकुनेमा आयोजित विशेष कार्यक्रममा सम्पादक सुवेदीलाई स्वागत गरिएको हो। सुवेदीलाई स्वागत गर्दै अन्नपूर्ण मिडिया नेटवर्कका अध्यक्ष क्याप्टेन रामेश्वर थापाले बढ्दो प्रविधिको विकाससँगै अन्नपूर्ण अनलाइनलाई अझ प्रतिस्पर्धी बनाउन व्यवस्थापनले नयाँ सम्पादक नियुक्त गरेको जानकारी दिए। अन्नपूर्ण मिडिया नेटवर्कको अनलाइनलाई अझ व्यवस्थित बनाउन व्यवस्थापनले केही नयाँ निर्णय लिएको छ, अध्यक्ष थापाले भने, सम्पादकको रूपमा विष्णु सुवेदी नियुक्त भएपछि व्यवस्थापनले अन्नपूर्ण अनलाइन अझ बढी प्रतिस्पर्धी र व्यवस्थित हुने अपेक्षा गरेको छ। सम्पादक सुवेदीले २०५२ सालमा हिमालय टाइम्सबाट मूलधारको पत्रकारिता सुरु गरेका हुन्। सात वर्ष हिमालय टाइम्समा काम गरेका सुवेदीले त्यसपछि अन्नपूर्ण पोस्ट्मा १५ वर्ष काम गरे । सुवेदीले संसद, सुरक्षा, राजनीति बिटमा कलम चलाउँदै आएका छन् । सम्पादक सुवेदी दुई वर्षअघि अन्नपूर्णबाट बाहिरिएका थिए। सुवेदी यसअघि नेपाल समय को सम्पादकको जिम्मेवारीमा थिए। नवनियुक्त सम्पादक सुवेदीले आमसञ्चार तथा पत्रकारिता विषयमा एमफिल तहको अध्ययन गरेका छन्। यसैगरी अन्नपूर्ण पोस्ट् डटकमका सम्पादक विकास थापालाई अन्नपूर्ण पोस्ट् दैनिकको सम्पादक नियुक्त भएका छन्। नवनियुक्त सम्पादक थापालाई नेटवर्कका अध्यक्ष थापाले नियुक्ति पत्र प्रदान गर्दै बधाई तथा शुभकामना दिए। सम्पादक थापा दुई दशकदेखि नेपाली मुलधारको पत्रकारितामा सक्रिय छन्। वाणिज्य शास्त्रमा स्नातकोत्तर गरेका थापा जल सरोकारमा विशेष दखल राख्छन्। आजसम्म अनलाइनको सम्पादकको महत्वपूर्ण जिम्मेवारी निर्वाह गर्नु भएकोमा विकासजीलाई धन्यवाद, अध्यक्ष थापाले भने, उहाँ अब पत्रिकाको सम्पादक नियुक्त हुनु भएको छ। अन्नपूर्ण मिडिया नेटवर्कका प्रवन्ध निर्देशक लक्ष्मी पौडेलले अनलाइनमा राम्रा समाचार सामग्री दिन सके यसको नेटवर्क बनाउनै नपर्ने बताउँदै सम्पादक सुवेदीलाई बधाई दिए। नयाँ सम्पादकको रूपमा विष्णुजी आउनु भएको छ, एमडी पौडेलले भने, हामीले राम्रो कन्टेन्ट दिन सके अनलाइनले पाठकको चिन्ता गर्नु पर्दैन। तपाईंलाई बधाई छ। सम्पादकको रूपमा स्वागत गर्न पाउँदा खुशी लागेको छ। अन्नपूर्ण पोस्ट्का प्रमुख कार्यकारी अधिकृत मानस घिमिरेले यसअघि सँगै काम गरेको स्मरण गर्दै सुवेदीको कार्यकालमा अन्नपूर्ण अनलाइनले नयाँ उचाई लिने विश्वास व्यक्त गरे। अन्नपूर्ण पोस्ट्का प्रधान सम्पादक हरिबहादुर थापाले अनलाइन सम्पादक सुवेदीलाई स्वागत गर्दै सफल कार्यकालको शुभकामना दिए। अन्नपूर्ण पोस्ट् डटकमका नवनियुक्त सम्पादक सुवेदीले आफूलाई विश्वास गरेकोमा अन्नपूर्ण व्यवस्थापनप्रति धन्यवाद व्यक्त गर्दै आफ्नो कार्यकालमा अनलाइनलाई नयाँ उचाईमा पुर्याउने बताए। दुई वर्षपछि फेरि अन्नपूर्णमा जोडिएको छु, नवनियुक्त सम्पादक सुवेदीले भने, जुनसुकै सफलताका पछाडि टिमको ठूलो हात हुन्छ। मेरो कार्यकालमा अनलाइनलाई नयाँ उचाईमा पुर्याउने लक्ष्य लिएको छु। स्वागत कार्यक्रममा सम्पादक अखण्ड भण्डारी, सम्पादक विकास थापा, अन्नपूर्ण एक्सप्रेसका सम्पादक विश्वास बराल, अन्नपूर्ण सम्पूर्णका सम्पादक राजन नेपाल, एपीवान टेलिभिजनका समाचार प्रमुख टीकाराम यात्री, रेडियो अन्नपूर्णका स्टेशन म्यानेजर ठाकुर बेल्बासे, अन्नपूर्णको बाल साप्ताहिक अंकुरकी सम्पादक रामकला खड्काले सम्पादक सुवेदीलाई बधाई तथा शुभकामना दिए। स्वागत कार्यक्रममा अन्नपूर्ण पोस्ट्का सबै विभागीय प्रमुखको उपस्थिति थियो। अन्नपूर्ण पोस्ट् डटकमका सम्पादक विष्णु सुवेदीलाई स्वागत गर्दै अन्नपूर्ण पोस्ट्का प्रमुख कार्यकारी अधिकृत मानस घिमिरे । तस्बिर : अन्नपूर्ण"
आकाश खुलेपछि जोमसोम बजार (तस्बिरसहित),"मुस्ताङ : मौसम प्रतिकुलका कारण एकाएक सुस्ताएको मुस्ताङको पर्यटन बुधबार सडक र आकाश खुलेसँगै गुल्जार भएको छ। मौसम सुधारोन्मुख भएसँगै ९ औं दिनमा जोमसोममा तारा एयरको जहाज अवतरण भएको छ। अविरल वर्षा र खराब मौसमका कारण ९ दिनसम्म पोखरा जोमसोम हवाई सेवा ठप्प भएको थियो। म्याग्दी ,कास्की र मुस्ताङमा मौसम प्रतिकुलका कारण तारा एयरलाइन्सका जोमसोम उडान रद्द भइरहेकोमा बुधबार मात्रै जहाज आएको तारा एयरको जोमसोमस्थित स्टेसन म्यानेजर सुजन लालचनले जानकारी दिए। स्टेसन म्यानेजर लालचनका अनुसार बुधबार मात्रै तारा एयरको हवाई सेवा मार्फत ८६ जना पर्यटक जोमसोम ओर्लिएका हुन् । जसमध्ये भारतीय पर्यटक ५३ जना, विदेशी पर्यटक १७ जना र आन्तरिक पर्यटक १६ जना छन्।यस्तै ,जोमसोमबाट पोखराका लागि ३२ जना आन्तरिक र विदेशी पर्यटकले यात्रा गरेको लालचनले बताए। लामो प्रतिक्षापछि मौसम सुधारका कारण हवाई सेवा नियमित हुन थालेको जोमसोम नागरिक उड्यन कार्यालयका प्रमुख भानुभक्त कोईरालाले बताए। वर्खायाममा कम पर्यटक भित्रिने समय भएपनि मौसम राम्रो भएमा मुस्ताङ आउने हवाई पर्यटकमा कमी नहुने जनाए। वर्खायामको अविरल वर्षाले २ दिनअघि पनि ४ दिनसम्म बेनी जोमसोम सडक अवरुद्ध भएको थियो। सडक र आकाशको दुबै सेवा प्रभावित बनेसँगै मुस्ताङमा शून्यता छाएको थियो। म्याग्दी र मुस्ताङको सिमाना घोप्टेभीरमा सडक नदी कटानले बगाएपछि सडकमार्ग रोकिएको थियो। होटल ताजकी संञ्चालिका तृष्णा गौचनले मौसममा सुधारसँगै व्यवसायीमा आशा पलाएको बताइन् । उनले जोमसोममा जहाज आएपछि रिक्तै भएका कोठाह भरिन थालेको जानकारी दिइन् ।सदरमुकाम जोमसोमको एयरपोर्ट बजारमा पर्यटकको गुल्जार देखिएको छ। यस्तै हवाई सेवा तथा सडक अवरुद्ध हटेपछि प्रसिद्ध धार्मिक स्थलमा समेत दर्शन गर्ने आन्तरिक तथा विदेशी पर्यटकको सरगर्मी बढेको मुक्तिनाथका पूजारी कृष्णप्रसाद सुवेदीले जानकारी दिए। पर्यटकको चहलपहल बढेपछि स्थानीय यातायात व्यवसायी समेत उत्साहित भएका छन्।"
अनलाइन सपिङमा ठगी,"काठमाडौं : अनलाइन सपिङका नाममा ठगी गरेको आरोपमा खुसिबुबाट तीन जना पक्राउ परेका छन्। भारत उत्तर प्रदेशका आकिव जाबेद, महोत्तरी गौशालाका यमदादुल मोमिन र काठमाडौं क्षेत्रपाटीका एमडी सगिर शेखलाई प्रहरीले नियन्त्रणमा लिएको हो। यो गिरोहले फेसबुकमा तारा ग्याजेट नामक पेज बनाएर ठगी धन्दा सञ्चालन गरेको आरोप प्रहरीले लगाएको छ। उनीहरूले विदेशी ब्रान्डका कस्मेटिक, मोबाइल, क्यामेरा, घडीलगायत सामान बुकिङ गर्न लगाई पैसा खातामा जम्मा गर्न लगाउँथे। त्यसपछि सम्पर्कविहीन हुने गरेका थिए। महानगरीय प्रहरी अपराध महाशाखाका अनुसार कपडा व्यवसायी जाबेद ठगीका योेजनाकार हुन्। उनले मोमिन र सेखलाई कामदारका रूपमा राखेका थिए। जावेदबाट विभिन्न बैंकका २१ वटा एटीएम कार्ड, आठवटा चेकबुक र तीनवटा मोबाइल बरामद गरिएको महाशाखा प्रमुख एसएसपी सहकुल थापाले बताए। उनले ह्वाट्स एप, इमो, भाइबर र फेसबुकमार्फत परिचय गर्दै सामान देखाएर बुकिङ गर्न लगाउँथे। पैसा जम्मा गर्न बैंक खाता नम्बर दिने र पैसा जम्मा भएपछि जाबेद सम्पर्कविहीन हुने गरेको पाइयो, थापाले भने, एउटै व्यक्तिबाट १२ लाख रुपैंयासम्म ठगी गरेको पाइयो। बैंक खाता जाँच गर्दा एक महिनामै ८० लाखको कारोबार भएको भेटिएको छ। भारत, अमेरिका, जापानलगायत मुलुकका सामान देखाएका जाबेदले केहीलाई सामान उतैको भन्सारमा अड्किएको भन्दै ठगेका थिए। ५ लाख रुपैयाँ दिएपछि पीडितले सामान आउने आसमा थप ६ लाख जम्मा गरेको पाइयो, उनले भने, पैसा जम्मा नगरे पहिला जम्मा गरेको रकमको जिम्मेवारी आफूले नलिने भन्दै जाबेदले पीडितलाई उल्टै धम्क्याउने गरेको देखियो। महाशाखामा उनीविरुद्ध १५ जनाले उजुरी दिएका छन्। जावेदले महिलालाई बढी ठगीको सिकार बनाएको महाशाखाले जनाएको छ।"
उच्च शिक्षामा चौथाइ प्रतिफल,"काठमाडौं : विश्वविद्यालय शिक्षामा लगानीअनुरूप प्रतिफल आएको छैन। तापनि, सरकारी लगानी बढाउनुपर्ने बहस चलिरहेको छ। विश्वविद्यालय अनुदान आयोगको तथ्यांकअनुसार सबै विश्वविद्यालयको विद्यार्थी उत्तीर्णदर औसतमा २५ प्रतिशत मात्र छ। जेनतेन उत्तीर्ण जनशक्तिले पनि योग्यताअनुसार रोजगारी नपाउनुले विश्वविद्यालय शिक्षाको पुनःसंरचना अत्यावश्यक देखाएको शिक्षाविद् बताउँछन्। त्रिविको स्नातक तहमा उत्तीर्णदर २७३२ प्रतिशत मात्र छ। स्नातकोत्तरमा १८३८ प्रतिशत छ। स्नातक र स्नातकोत्तर दुवैको औसत उत्तीर्णदर २५९४ प्रतिशत छ। त्रिवि सबैभन्दा ठूलो र पुरानो विश्वविद्यालय हो। यसले गत साता ६०औं वार्षिकोत्सव मनायो। उच्च शिक्षा हासिल गर्नेमध्ये ८० प्रतिशत यसकै छन्। त्रिविको वार्षिक बजेट ५० अर्ब हाराहारी छ। ८ हजार प्राध्यापकले पढाउँछन्। स्नातक तहमा सबैभन्दा बढी उत्तीर्णदर मानविकी तथा सामाजिकशास्त्र संकायमा छ। यसमा ४०७५ प्रतिशत उत्तीर्ण हुन्छन्। सबैभन्दा न्यून उत्तीर्णदर शिक्षाशास्त्रतर्फ छ। यसमा १८२० प्रतिशत मात्र विद्यार्थी उत्तीर्ण छन्। व्यवस्थापन, कानुन र विज्ञान तथा प्रविधि संकायको उत्तीर्णदर क्रमशः २८२९, २८१४ र ३३१३ प्रतिशत मात्र छ। स्नातकोत्तर तहको उत्तीर्णदर कानुनमा ६१, मानविकीमा ६८ र शिक्षामा ३२ प्रतिशत छ। ११ विश्वविद्यालयअन्तर्गत १ हजार ४ सय ८ क्याम्पस सञ्चालनमा छन्। तीमध्ये १ हजार १ सय १ वटा त्रिविअन्तर्गतका हुन्। विश्वविद्यालयका लागि छुट्ट्याइएको बजेटमध्ये अधिकांश हिस्सा त्रिविमै खर्च हुने आयोगले जनाएको छ। प्राध्यापकले नियमित नपढाएकाले पढाइको स्तर खस्किएको शिक्षाविद् प्राडा मनप्रसाद वाग्ले बताउँछन्। प्राध्यापकहरू एकदुई पिरियड पढाएर टाप कस्छन्। त्यही पनि नियमित आउँदैनन्, उनी भन्छन्, प्राध्यापक नआएपछि विद्यार्थी पनि नियमित हुँदैनन्। यसको असर नतिजामा पर्छ। विश्वविद्यालयहरूमा पर्याप्त जनशक्ति छ तर मन लगाएर पढाउँदैनन्। यसको असर पढाइको स्तरमा परेको छ। राज्यको अर्बौैं बजेट भने तिनै जनशक्तिको तलबभत्तामा खर्च भइरहेको छ। त्रिविमा एक जना शिक्षकको भागमा १२ विद्यार्थी मात्र पर्छन्। लुम्बिनी बौद्ध विश्वविद्यालयमा एक जना शिक्षकको भागमा एक जना विद्यार्थी पर्छ। यो दयनीय रहेको आयोगले औंल्याएको छ। काठमाडौं विश्वविद्यालयमा शिक्षक विद्यार्थी अनुपात उच्च छ। यहाँ एक जना शिक्षकको भागमा ३६ जना विद्यार्थी पर्छन्। पर्याप्त जनशक्ति भए पनि विश्वविद्यालयको पढाइमा प्राध्यापकहरू लगनशील नरहेको पनि आयोगको तथ्यांकले औंल्याएको छ। राजनीतिक प्रभावमा विश्वविद्यालय खोल्ने लहर चलेको छ। आयोगको सिफारिसबिनै विश्वविद्यालय खोल्ने र सामुदायिक क्याम्पसलाई हचुवाका भरमा विश्वविद्यालयको आंगिक क्याम्पस बनाउने प्रवृत्ति बढेको छ। विद्यार्थी नभए पनि सामुदायिकलाई आंगिक क्याम्पसमा रूपान्तरण गर्ने तर ती क्याम्पसमा कार्यरत प्राध्यापकलाई सेवा सुविधा बढाउनेदेखि स्थायी गर्ने सरकारी प्रवृत्तिले उच्च शिक्षाको लगानी खेर गइरहेको छ, आयोगकै एक सदस्य भन्छन्, यसमा सरकारले चासो दिएको छैन।"
