शीर्षक,विवरण
प्रेसको घाँटी निमोठ्ने चेष्टा,"सञ्चार जगत्लाई त्रास र फौजदारीको अभियोगको परिबन्दभित्र पार्ने गरी प्रस्तावित कठोर मस्यौदासँगै राज्य संयन्त्र अनुदारवादी धारतिर मोहित भएको संकेत मिल्दै छ। प्रस्तावित विधेयकका मस्यौदाले कानुनी रूप प्राप्त गरेमा स्वतन्त्र पत्रकारिता सेल्फसेन्सरसिप को मारमा पर्नेछ। प्रेस काउन्सिल विस्थापित गरी विकल्पमा प्रस्तावित मिडिया काउन्सिल पूर्णतः सरकारनियन्त्रित संयन्त्र निर्माण स्वतन्त्र पत्रकारिताको घाँटी निमोठ्न चेष्टा हो। सरकारको मूलभूत उद्देश्य स्वतन्त्र प्रेसनिम्ति सहजीकरण नभई दण्डकेन्द्रित संस्था निर्माण गर्नु रहस्यमय छ। कानुनका मस्यौदाकारका सोच र शब्द हेर्दा निरंकुशतन्त्रीय पञ्चायतकालीन स्कुलिङ मा हुर्केका पात्र जिउँदै रहेको अनुभूत गराउँछ। र, तिनले कुनै दिन वास्तवमै प्रतिगमन निम्त्याउने छन्। आश्चर्य त, संविधान निर्माणका बखत स्वतन्त्रता मात्र पुग्दैन भन्दै पूर्ण थपियो। अझ यतिखेर संसद्देखि सरकारसम्म पूर्ण शब्द वकालत गर्नेहरू हाबी छन्। त्यतिखेर शाहीतन्त्रले प्रेसको घाँटी निमोठेको पृष्ठभूमिमा स्वतन्त्रताले मात्र नपुग्ने बहस छेडिएको हो। शाही शासकजसरी नै कुनै बेला दुस्साहसी नियन्त्रक शासक जन्मिन सक्ने आशंकित धरातलीय पृष्ठभूमिमा पूर्ण थपिएको हो। त्यहीकारण जनप्रतिनिधिनिर्मित संविधानको प्रस्तावनामा पूर्ण प्रेस स्वतन्त्रता शब्दावली राखिएको हो। प्रस्तावना भनेको सम्पूर्ण संविधानको सारतत्व हो। संविधानको व्याख्या हुँदा होस् या कानुन निर्माण गरिँदा, प्रस्तावनालाई आधार मानिन्छ। त्यहीकारण प्रस्तावनामा अंकित शब्दावली को विशेष महत्व हुन्छ। प्रस्तावित कानुनको मस्यौदा हेर्दा लाग्छ, हाम्रा कानुनका मस्यौदाकार कि त संविधानको सामान्य अर्थ, भावना, मर्यादा ख्याल गर्न सक्दैनन् या जनप्रतिनिधि संविधानलाई धज्जी उडाउने प्रतिगमनतन्त्र मतियार फेरि बौरिँदै छन् ? पूर्ण लोकतन्त्रमा पञ्चायतकालीन कानुनी मस्यौदाहरू ब्युँतिनु आफैंमा रहस्यमपूर्ण छ। जनप्रतिनिधि निर्मित सविधानका मूलभूत विशेषता मानिएको पूर्ण प्रेस स्वतन्त्रता को बर्खिलापको मस्यौदाले कानुनी रूप लियो भने त्यो दिनभन्दा दुर्भाग्यको अर्काे दिन हुने छैन। सञ्चार जगत्लाई यसरी घाँटी निमोठिन्छ भने अरू कानुन त झनै कठोर बन्ने निश्चित छ। प्रस्तावित मस्यौदा र सरकारी रबैयाले पूर्ण संविधानको सारभूत मान्यतालाई केवल फुर्का अर्थात् झल्लर मा मात्र सीमित राख्न चाहेको देखाउँछ। हुन त, शासनमा पुगेपछि तुजुक बढ्छ र दम्भ चढ्छ। भोलि शासन ओर्लेपछि आफू पनि त्यही कानुनबाट शासित हुनुपर्छ भन्ने सामान्य चेत हराउँछ। यो हरेकखाले शासकको नियति हो। कानुन प्रयोगकर्ता थलोमा सधैंभरि बुद्धिविवेकले भरिएका असल पात्रले नियुक्ति पाउँछन् भन्ने ठान्नु मूर्खता हुनेछ। कानुन हो कुनै बेला भस्मासुर को हातमा पनि पर्न सक्छ। संसदीय कालखण्डमा निर्मित कानुनलाई अपव्याख्या गर्दै चौधपन्ध्र वर्षअघि भोगिएको शाहीशासनकालीन दृश्य दोहोर्याउन सक्छन्। अझ हामीकहाँ अधिनायकवादीतन्त्र प्रशिक्षित पात्रहरू अनेक रूपरङ र आवरणमा छन्। दलविहीन पञ्चायत र शाही शासनको पतनसँगै तिनीहरू राजनीतिक दलहरूभित्रै घुसपैठ भएका छन्। तिनले निर्णायक राजनीतिक वृत्तलाई उक्साउँदै भासमा जाक्न र कठोर कानुननिम्ति उत्पे्रेरित गर्छन्। त्यसपछि राजनीतिक दललाई पन्छाउँदै अधिनायकवाद निम्त्याउँछन्। त्यहीकारण नेपाल यस्तो मुलुक बन्यो, जहाँ स्वतन्त्रताविरोधी गैरलोकतान्त्रिक शक्ति र पात्रहरू शासनमा बारबार पदार्पण गर्छन्। त्यस्तो अभिशप्त इतिहास नियमितआकस्मिकता बनिरहँदा शासकमा चेत नआउनुको दुर्भाग्य पनि हामीले खेपिरहनुपरेको छ। सरकारको स्पष्ट उद्देश्य आचारसंहिता को दण्ड देखाएर सञ्चार जगत्लाई नियन्त्रणमा राख्न चाहेको देखिन्छ। प्रस्तावित मस्यौदा यथावत् पारित भएमा मिडियाले सरकारको निगरानी गर्ने होइन कि सरकारले मिडियाको निगरानी गर्नेछ। सरकारी संयन्त्रका पात्रहरू भ्रष्टाचार, विकृति, बद्नामीको चंगुलमा डुबे पनि मिडियाले लेख्न नसक्ने अवस्था सिर्जना हुनेछ। यो कानुनअनुरूप त सरकार आफैंले आचारसंहिता बनाउने छ, सरकारनिर्मित संस्थाले आचारसंहिता उल्लंघन भएनभए जाँच गर्ने छ, क्षतिपूर्तिसहितको सजाय तोक्ने छ। आचारसंहिता उल्लंघनमा २५ हजारदेखि १० लाख रुपैयाँसम्म जरिवानाको व्यवस्था राखिएको छ। अर्कोतिर सार्वभौमिकता, अखण्डता, सार्वजनिक शान्तिसुरक्षा प्रतिकूलका समाचार सम्प्रेषण भएमा तीनदेखि आठ वर्षसम्म चर्को कैदको व्यवस्था छ। यसको स्पष्ट परिभाषा नहुँदा अनाहकमा जोकोही पर्न सक्ने खतरा छ। आचारसंहिता उल्लंघन हुने विषयको प्रस्ट नभएपछि सरकारले आफ्ना खराबीविरुद्ध लेख्नेहरूलाई सजिलै सजाय दिलाउने छ। यस्ता संस्था शाही शासनका बेला खडा भएका भ्रष्टाचार नियन्त्रण शाही आयोग बराबर हुनेछ। किनभने, प्रस्तावित मस्यौदाको उद्देश्य असल नियतप्रेरित देखिन्न र लोकतन्त्र धज्जी उडाउन बदनियतपूर्वक ल्याइएको देखिन्छ। निश्चित छ, आचारसंहिता लागू गराउने निकायमा व्यावसायिक विज्ञभन्दा अनेक आवरणका दलीय कार्यकर्ता भर्ती हुनेछन्। उदाहरणनिम्ति हालसम्म नियुक्ति काफी छन्। सत्तारुढ कार्यकर्ता भर्ती गरी संस्थाको मर्यादा पार्ने खेल चर्कैसँग भित्रिएको छ। कृपाका आधारमा नियुक्त पात्रहरू कसप्रति जवाफदेही हुन्छन् त ? सरल र स्वाभाविक जवाफ हुन्छ, नियुक्तिकर्ताप्रति। मिडियाका काम हो सरकारका काममा निगरानी गर्ने, तिनका खराबीलाई पर्दाभास गर्ने र तिनलाई कामनिर्णयप्रति जवाफदेही बनाउने। अब सरकारले नियुक्त गरेका कारिन्दा बाट मिडिया निगरानी गर्न खोजेपछि संविधानप्रदत्त पूर्ण प्रेस स्वतन्त्रता को हविगत के हुन्छ ? सरकारनिर्मित संस्थाहरूलाई सजाय तोक्ने न्यायिक अधिकार दिइयो भने त्यसले निश्चय संविधानप्रदत्त पूर्ण प्रेस स्वतन्त्रता किंवदन्ती बन्नेछ। बाह्य संसार र अझ विशेषगरी लोकतान्त्रिक मुलुकमा प्रेस काउन्सिल हुन् या मिडिया काउन्सिल, तिनको संरचना कस्तो हुन्छ ? त्यस्ता निकायमा सरकार र राजनीतिक दलको के भूमिका हुन्छ ? विधेयकले कानुनी रूप पाउनुपूर्व गहिरो अध्ययन गर्न जरुरी छ। हामीकहाँ त प्रेस काउन्सिल नै सत्तारुढ दलको खेलौनामा रूपान्तरण भएका दृश्य छताछुल्ल छन्। यसमा दल, व्यक्तिविशेष या समयविशेष टिप्पणी गर्नुको अर्थ छैन। हालकै प्रेस काउन्सिललाई दलीय चरित्र र सत्ताको खेलौना बन्ने क्रमबाट जोगाउनुपर्ने अवस्थामा शक्तिशाली मिडिया काउन्सिललाई शासकले दुरुपयोग गर्नेछ। प्रस्तावित मिडिया काउन्सिल विधेयक जनप्रतिनिधिनिर्मित संविधानविरोधी छ । विधिशास्त्रीय मान्यता प्रतिकूल मात्र छैन कि मानवअधिकारको आधारभूत तत्व स्वतन्त्र प्रेस र अभिव्यक्ति स्वतन्त्रतामाथि गम्भीर आँच ल्याउनेछ। त्यसो हुँदा पहिलो त, प्रतिगमनकारी मानसिकता ग्रसित स्वतन्त्रताविरोधी विधेयक सरकारले स्वयं फिर्ता लिनुपर्छ। सरकारी तहबाट जबर्जस्त अघि बढाउन खोजेमा संसद्ले रोक्ने साहस प्रदर्शन गर्नुपर्छ, जनप्रतिनिधिनिर्मित संविधानको रक्षाको खातिर पनि।"
सिन्धुलीमा खडेरीले खायो ५ हजार रोपनीको हिउँदेबाली,"सिन्धुली : सिन्धुलीको सुनकोसी गढतीर क्षेत्रमा पानीको अभावमा ५ हजारबढी रोपनीमा लगाइएको मकै लगायतका हिउँदेबाली खडेरीले सुक्न थालेको छ। जिल्लाको गोलन्जोर र फिक्कल गाउँपालिका अन्तर्गत कोसीगढतिरमा पर्ने खुर्कोट, सुगुरे, बारा, मुर्कीबेसी, ग्वाल्टार, च्याकुटार, डुडभन्ञ्याङ, खाङसाङ लगायतका क्षेत्रका किसानको ५ हजारबढी रोपनी क्षेत्रफलमा लगाइएको मकै लगायतका हिउँदेबाली खडेरीले सुकेर नष्ट हुँदै गएको किसानले बताएका हुन्। गोलन्जोर गाउँपालिका ३ ग्वाल्टारमा मात्र १ हजार ८ सय रोपनी क्षेत्रफलमा लगाइएको मकै पानी अभावमा सुकेर नष्ट हुन थालेको स्थानीय किसान गौरव कार्कीको भनाई छ। लगातार परेको खडेरीका कारण यस्तो अवस्था आएको हो। स्थानीय किसानको २ सय रोपनी क्षेत्रफलमा सिंचाई गरिँदै आएको ठूलो कुलोमा मध्येपहाडी लोकमार्ग निर्माण गर्दा क्षति पुगेपछि पानी आउन छाडेको ५ वर्ष बढी भयो। १ हजार २ सय रोपनी क्षेत्रफलमा सिंचाई गरिने अर्को कुलो मुहान खोलाको मुहान सुक्दा पानीको अभाव भएको छ। सँगै रहेको मूल कुलो पनि सुक्दा थप ४ सय रोपनी क्षेत्रफलमा गरिने सिंचाई कुलोमा पनि पानी छैन, उनले भने। ग्वाल्टार क्षेत्र अन्नबाली उब्जनीको हिसाले पकेट क्षेत्र मानिन्छ। यस क्षेत्रमा प्रायः आकाशबाट वर्षा कम हुन्छ। अर्का किसान पुरुषोत्तम बराल आकाशको वर्षातको कुनै भर नभएको र वषौंदेखि प्रयोग गर्दै आएको कुलोमा पानी सुक्दा लगाएको अन्नबाली तरकारी तथा फलफुल सबै सुकेर नष्ट हुन थालेको बताउँछन्। गोलन्जोर गाउँपालिकाको खुर्कोटदेखि फिक्कल गयाउँपालिकाको खाङ्साङसम्मको झण्डै ४५ किलोमिटर क्षेत्र पुरै सुख्खा क्षेत्र हो। खेतबारी तल सुनकोसी नदी बगेको छ। नदीमाथिका सबै जमिन खडेरीले खाइसक्यो। सिंचाईको व्यवस्था गर्न नसक्दा खडेरीसँगै अनिकाल बढ्ने चिन्ता बढ्दै गयो, किसान बरालले भने। यस्ता क्षेत्रमा माथिबाट आउने खोला तथा खोल्साहरूमा भूकम्प पछि बर्सेनी बढ्ने तापक्रमले सुक्दै गएका छन्। तल सुनकोसी नदीमा पानी भएपनि कुलोमा आउँदैन। लिफ्ट गर्न धेरै ठूलो रकम खर्च गर्नु पर्छ। त्यो किसानबाट सम्भावना छैन। सरकारले वास्ता गरेको छैन, बरालले थपे। सुख्खा क्षेत्र घोषणा गर्न माग हरेक वर्ष पानीको अभावमा लगाइएको खाद्यान्न तथा फलफुल र तरकारी बालीमा समेत क्षति पुग्ने गरेपछि कोसी गढतीर क्षेत्रका किसानहरूले उक्त क्षेत्रलाई सुख्खा क्षेत्र घोषणा गर्न सरकारसँग माग गरेका छन्। विगद चार वर्षदेखि सिंचाईको व्यवस्था नभएको क्षेत्रलाई सुख्खा क्षेत्र घोषणा गर्न गरिएको मागलाई यो वर्षपनि दोहोर्याएको किसान गौरव कार्की बताउँछन्। स्थानीय, प्रदेश र केन्द्रीय सरकारसँग डेलिगेसन गएर गढतीर क्षेत्रलाई सुख्खा क्षेत्र घोषणा गरी सिंचाईको व्यवस्थाका लागि काम गर्न माग गरेका छौं। तर, कुनै तहका सरकारले सुनेका छैनन्, उनले भने। तत्काल सुख्खा क्षेत्र घोषणा गरेर काम नगरे सबै बालीमा आगो लगाएर सरकार विरुद्ध किसानहरू एक भएर आन्दोलनमा उत्रने कार्कीको चेतावनी समेत छ। खडेरीका कारण किसानहरूको वार्षीक उत्पादन गर्ने, धान, मकै, गहुँ, तोरी तथा फलफुल र तरकारी खडेरीले सुक्दा करोडौं नोक्सान हुने भएकाले सरकारले क्षतिपूर्ति दिनुपर्ने खुर्कोटका अर्का किसान दीपेन्द्र आचार्यको माग छ। सिंचाईको सुविधा नभएको क्षेत्रलाई सुख्खा क्षेत्र घोषणा गर्नुपर्दछ। त्यस्ता किसानहरूलाई क्षतिपूर्ति पनि दिनु पर्छ, उनले भने। आपत्तकालीन बाली संरक्षण गर्ने उता गोलन्जोर गाउँपालिकाकाले आपत्तकालिन बाली संरक्षणका लागि पहल गर्ने भएको छ। सिंचाई अभावमा बालीनाली सुकेपछि मकै लगायतका बालीलाई सुनकोसीको पानी तानेर सिंचाई गर्ने व्यवस्था मिलाउने गाउँपालिका अध्यक्ष पुष्प कार्कीले जनाए। तत्काल सिंचाईका लागि कोसीको पानि तानेर सिंचाई गर्ने व्यवस्थाका लागि मोटर, पाइप, तार विद्युतको व्यवस्थापन गाउँपालिकाले गरिदिने छ। अर्को वर्षबाट पालिकाले विशेष कार्यक्रम बनाएर सिंचाईका लागि वैकल्पिक व्यवस्थापनका लागि पहल गर्ने छ, उनले भने।"
कालीगण्डकीमा युवक बेपत्ता,तानसेन : कालीगण्डकी नदीमा पौडी खेल्ने क्रममा एक युवक बेपत्ता भएका छन्। जिल्लाको निस्दी गाउँपालिका १ लिटिपिरिङ्ग घाटमा पौडी खेल्न गएका नुवाकोट जिल्ला डुप्टेश्वर गाउँपालिका २ सानो ओडारे घर भएका २० वर्षीय डोसबहादुर तामाङ बेपत्ता भएका हुन्। निर्माणधिन कालीगण्डकी करिडोरमा छ दिन अघिमात्रै काम गर्न आएका तामाङ गर्मी बढेसँगै साथीहरुसँग दिउँसो नदीमा पौडी खेल्न गएका थिए। पौडी खेल्न बीच भागमा जाने क्रममा उनी बेपत्ता भएको इलाका प्रहरी कार्यालय रामपुरका प्रहरी निरीक्षक भुपाल सिंह रानाले जानकारी दिए। उनको खोजी कार्य भइरहेको प्रहरीले जनाएको छ। उनको श्रीमती सहित २ वर्षको छोरी रहेको उनका काका कृष्णबहादुर तामाङले बताए। गत वर्ष पनि सोही स्थानमा साँखर्दी खोला पुल निर्माणका लागि जाजरकोटबाट आएका एक युवकको डुबेर ज्यान गएको थियो।
शिक्षककै नक्कली प्रमाणपत्र,"काठमाडौं : कोटहीमाई प्रावि कपिलवस्तुकी शिक्षिका नन्दनी श्रीवास्तवको शैक्षिक योग्यताको प्रमाणपत्र नक्कली रहेको पाइएको छ। श्रीवास्तवले प्रावि शिक्षक पदमा नियुक्त हुन माध्यमिक शिक्षा परिषद, उत्तर प्रदेश, भारतबाट हाइस्कुल उत्तीर्ण गरेको झुट्ठा शैक्षिक योग्यताको प्रमाणपत्र पेश गरेको खुलेको हो। उनले पिसिएफ कोटाबाट प्रावि शिक्षक पदमा नियुक्त हुँदा नक्कली प्रमाणपत्र पेश गरेको खुलेपछि अख्तियारले विशेष अदालतमा मुद्दा दायर गरेको हो। उनीविरुद्ध भ्रष्टाचार निवारण ऐन बमोजिम सजायको मागदाबीसहित विशेष अदालतमा मुद्दा दायर गरिएको छ।"
"प्रत्यारोपण केन्द्रका दुई दृश्य : तल नर्सको अनसन, माथि आवेदन","भक्तपुर : भक्तपुरको दूधपाटीस्थित सहिद धर्मभक्त राष्ट्रिय प्रत्यारोपण केन्द्रमा अहिले दुई विपरीत दृश्य देख्न पाइन्छ। एउटा दृश्य आफ्नो रोजगारीको ग्यारेन्टी माग गर्दै केन्द्रमा कार्यरत एक नर्स आमरण अनसनमा छिन्। अर्को दृश्यमा त्यहीं केन्द्रमा रोजगारीको लागि आवेदन दिनेहरुको लर्को छ। केन्द्रले स्थायी पदपूर्तिको लागि एकसय ७० पदको लागि लोकसेवामार्फत विज्ञापन गरेको छ। जसमा स्टाफ नर्सतर्फ नै ९६ पदको लागि विज्ञापन गरिएको छ। उक्त पदको लागि आइतबारसम्ममा तीनसय बढी आवेदन परेको केन्द्रले जनाएको छ। केन्द्रमा आह्वान गरिएको पदमा आवेदन दिनेहरुको लर्को नै लागेको छ। दर्खास्त फारम भर्ने केन्द्रमा यत्रतत्र देखिन्छन्। कोही भर्याङमा, कोही र्याममा बसेर दर्खास्त फारम भर्ने भेटिन्छन्। त्यस्तै कोही पिल्लरमा टाँसिएको सूचना हेर्न व्यस्त छन्, भने कोही बैंक कतातिर छ भनी सोध्नेहरु भेटिन्छन्। अनसनकारी शेर्पाको स्वास्थ्य खस्कियो आफूहरुको रोजगारीको ग्यारेन्टी माग गर्दै शुक्रबारदेखि आमरण अनसन सुरु गरेकी केन्द्रकी नर्सिङ कर्मचारी दिकी शेर्पाको स्वास्थ्य अवस्था खस्किएको छ। आइतबार बिहानसम्म केन्द्रको प्रवेशद्वारमा बसेर अनसनलाई निरन्तरता दिएकी उनलाई साँझदेखि केन्द्रको आकस्मिक कक्षमा राखिएको छ। उनको स्वास्थ्य अवस्था खस्किँदै गएपछि उनलाई आकस्मिक कक्षमा सारिएको उनका सहकर्मीहरुले बताएका छन्। आकस्मिक कक्षमा राखेर उपचार गरिएपछि उनी बोल्न सक्ने भएकी छन्। केन्द्रमा सुरुदेखि काम गर्दै आएका नर्सहरुलाई सेवाबाटै हटाउन खोजिएकाले आन्दोलनमा उत्रन बाध्य भएको उनले सुनाइन्। विज्ञापन गरेर नयाँ नर्स भर्ना गर्दा पुरानाहरु विस्थापितमात्रै हुनेछैनन्। केन्द्रको सेवाको गुणस्तरसमेत खस्कनेछ। सही उपचार नपाएर कसैको ज्यान गयो भने कसले जिम्मेवारी लिने ?, उनले भनिन्, नयाँ नर्सहरुले अंग प्रत्यारोपण जस्तो संवेदनशील क्षेत्रको सेवा दिन सक्दैनन्। नयाँले यहाँको अति संवेदनशीन डाइलासिस मेसिनसमेत सञ्चालन गर्न सक्दैनन्। जसले बिरामीहरुले गुणस्तरीय सेवा पाउँदैनन्। उनले आफूहरु लोकसेवा परीक्षामा असफल हुने डरले आन्दोलनमा नगएको दावी गरे। उनका अनुसार आन्दोलनमा लागे पनि दर्खास्त फारम भरिएको छ। केन्द्रमा सुरुदेखि नै काम गरेको अनुभवको आधारमा आफूहरुको रोजगारी ग्यारेन्टी गर्नुपर्ने उनको तर्क थियो। आफूहरु केन्द्रमै रहँदा केन्द्रको सेवा प्रभावित नभई झन् प्रभावकारी र गुणस्तरीय हुने उनको दावी थियो। सात वर्षदेखि केन्द्रमा काम गर्दै आएका उनले केन्द्रमा कार्यरत नर्सहरु नै सीधै स्थायी हुने गरी प्रक्रिया अघि नबढाएसम्म आमरन अनसन नतोड्न बताइन्। केन्द्रले अनुभवी एवं लामो समयदेखि काम गर्दै आएका आफूहरुलाई पाखा लगाउने नियतका साथ केन्द्रले स्थायी विज्ञापन गरेको आरोप लगाइन्। केन्द्र हुँदै मन्त्रालय र नेपाल नर्सिङ संघबाट आफूहरुको माग सुनुवाइ नभएपछि पछिल्लो समय नर्सहरु आमरन अनसनमा उत्रिएका छन्। माग पूरा गर्न कठिन : केन्द्र यता केन्द्रले भने अनसन बसेकी नर्सको माग पूरा गर्न नसकिने बताएको छ। स्वास्थ्य मन्त्रालयले नै आन्दोलनकारी नर्सहरुको माग पूरा गर्न नसक्ने उत्तर दिइसकेको अवस्थामा मन्त्रालय मातहतको केन्द्रले पूरा गर्न सक्ने अवस्थै नभएको केन्द्रले जनाएको हो। केन्द्रले स्वास्थ्य सेवा ऐनअनुसार नै विज्ञापन गरिएकाले नर्सहरुले भनेझैं केन्द्रमा कार्यरतहरुलाई प्राथमिकता दिने विकल्प राख्न नसकिएको बताएको छ। केन्द्रका कार्यकारी निर्देशक डा पुकारचन्द्र श्रेष्ठले आन्दोलनरत आफ्ना नर्सिङ कर्मचारीहरुलाई आन्दोलन छाडेर काममा फर्कन आग्रह गरेका छन्। उनले केन्द्रका चिकित्सक तथा नर्स र कर्मचारीहरुको रोजगारी सुनिश्चित गर्न नै लोकसेवा आयोगमार्फत परीक्षा लिन लागिएको स्पष्ट पारे। त्यसैले लोकसेवाको परीक्षामा सहभागी हुँदा नै आन्दोलनरत नर्सहरुको भलो हुने उनको भनाइ थियो। स्टाफ नर्समा आवेदन दिने कम केन्द्रमा नर्सहरुको आन्दोलनको कारण स्टाफ नर्समा आवेदन कम परेको छ। केन्द्रले ९६ पदको लागि कम्तीमा पाँच हजार र बढीमा १५ हजार आवेदन पर्ने अनुमान गरेको थियो तर आइतबारसम्ममा जम्मा तीनसय जनाले आवेदन दिएका छन्। आगामी जेठ ३ गतेसम्म आवेदन दिने म्याद तोकिएको छ। दोब्बर शुल्क तिरेर भने जेठ १० गतेसम्म आवेदन दिन सकिने सूचनामा उल्लेख छ। तर नर्सहरुको आन्दोलनको कारण आवेदकहरु अन्योलमा रहेको यसले पुष्टि हुन्छ। सरकारी सेवाको लागि एकैपटक ९६ जना स्टाफ नर्स मागिनु धेरै हो, केन्द्रका प्रशासन प्रमुख हरिहर पोखरेलले भने, यस हिसाबले केन्द्रमा कम्तीमा पाँच हजार र बढीमा पन्ध्र हजार नर्सहरुको आवेदन पर्ने अनुमान थियो। तर आइतबारसम्ममा तीनसयमात्रै आवेदन परे। नर्सहरुको आन्दोलनकै कारण उक्त पदमा ज्यादै थोरै आवेदन परेको उनको भनाइ थियो। उनका अनुसार अरु पदमा भने अपेक्षा गरेभन्दा बढी आवेदन परेका छन्।"
वसन्तमा राजधानीलाई सुन्दर बनाउने फूल (फोटो फिचर),"काठमाडौं : अहिले राजधानीका सडक किनारका सुन्दर फूलले सबैलाई आकर्षित गर्छ। तर, धेरैलाई फूलको नाम भने थाहा हुँदैन। ज्याकारान्डा मिमोसिफोलिया नाम गरेको यो फूल काठमाडौं र ललितपुरका सडक किनारमा देख्न सकिन्छ। फूलको थप आकर्षण सुनिता डंगोलको तस्बिरमा :"
रोकिराखेको ट्याक्टरमा ठोक्किएर स्कुटर चालकको मृत्यु,राजविराज : रोकिराखेको ट्याक्टरमा ठोक्किएर आइतबार सप्तरीमा एक युवकको मृत्यु भएको छ। सुरुङगा नगरपालिका१ हस्पिटल चोकस्थित कदमाहागाईघाट सडकखण्डमा भएको सवारी दुर्घटनामा घाइते उदयपुरको त्रियुगा नगरपलिका ३ का ३२ वर्षीया प्रविण चौधरीको मृत्यु भएको सप्तरी प्रहरीले जनाएको छ। जिल्ला प्रहरी कार्यालय सप्तरीका अनुसार सडक किनारमा रोकिराखेको स १ त ५००२ नम्बरको ट्याक्टरमा चौधरी सवार स १० प ५८८७ नम्बरको स्कुटी ठोक्किएको हो। स्कुटी उदयपुरको गाईघाटबाट कदमाहातर्फ आइरहेको थियो। दुर्घटनामा घाइते भएका चौधरीको उपचारका क्रममा सिरहाको लहानस्थित सप्तऋषी अस्पतालमा मृत्यु भएको हो। ट्याक्टर र ट्याक्टर चालकलाई इलाका प्रहरी कार्यालय कडरबोनाले नियन्त्रणमा लिएको छ।
चकचके आरोपमा निष्कासित बालक पढाउन विद्यालय सहमत,"काठमाडौं : कक्षामा हल्ला र चकचक गरेको आरोपमा निष्काशित पासाङ तामाङलाई पढाउन भीमसेनगोलास्थित कमल नेत्र छुनामुना माध्यमिक विद्यालय सहमत भएको छ। आइतबार विद्यार्थीका अभिभावक, विद्यालय प्रशासन र अभिभावक महासंघका प्रतिनिधिबीच भएको छलफलपछि तामाङलाई पढाउने सहमति भएको हो। तामाङलाई चकचके आरोपमा निष्काशन गरेकोप्रति विद्यालयले आत्मालोचना गर्दै अबदेखि उनलाई विशेष हेरचाह गरेर पढाउने भएको छ। नर्सरीमा अध्ययनरत चार वर्षीय तामाङले साथीभाइसँग झगडा गरेको, साथी र स्कुलका सामान फुटाएको लगायत आरोप लगाउँदै स्कुलले यस वर्षदेखि पढाउन नसक्ने जानकारी अभिभावकलाई गरेको थियो। चकचके भन्दै विद्यार्थी निष्कासित चकचके विद्यार्थी पढाउन सर्त तामाङ गत वर्ष सोही स्कुलमा प्ले ग्रुप मा भर्ना भएका थिए। यस वर्ष विद्यालयले पढाउन नमानेपछि परिवार समस्यामा थिए। बालका बाबु दोस्रो बिहे गरी बसेका छन्। उनकी आमाको आर्थिक अवस्था कमजोर छ। गरिब परिवारकै भएका कारण तामाङकी आमा घरेलु कामदारको रुपमा काम गर्छिन्। अभिभावक महासंघका अध्यक्ष सुप्रभात भण्डारीले भने, जेठ एक गतेबाट पढाउने र त्यो भन्दा अघि बालकलाई परामर्श दिने सहमति भएको छ। उनलाई विशेष माया गरेर पढाउने पनि मौखिक सहमति भएको छ। गत भदौमा पारित भएको अनिवार्य तथा निःशुल्क शिक्षा सम्बन्धि ऐनको दफा १० मा कुनै विद्यालयमा भर्ना भई आधारभूत तहको शिक्षा लिइरहेको कुनै पनि बालबालिकालाई विद्यालयबाट निष्काशन गर्न नपाइने उल्लेख छ। विद्यालय भर्ना भएको बालबालिकाले अनुशासनहीन काम गरेको वा खराब आचरण भएको कारणले निजलाई आधारभूत शिक्षा प्राप्त गर्न वा परीक्षा दिन रोक लगाउन नपाइने उक्त दफाको उपदफा दुईमा लेखिएको छ। आधारभूत तहको शिक्षा प्राप्त गरिरहेको बालबालिकाको अनुशासन, आचरण, पठनपाठन लगायतका विषयमा कुनै सुधार गर्नु पर्ने भएमा विद्यालयका प्रधानाध्यापकले अभिभावकसँग छलफल वा परामर्श गर्नुपर्ने र बालबालिकाले आधारभूत तहसम्मको शिक्षा प्राप्त गर्ने वातावरण सिर्जना गर्न मनोसामाजिक परामर्श वा अन्य आवश्यक उपाय अवलम्बन गर्नुपर्नेछ उप दफा तीनमा व्यवस्था गरिएको छ।"
दाइजोमा मोटरसाइकल अनिवार्य,"सिरहा : सिरहाको अर्नमा गाउँपालिका५ कृष्णपुरको एक बस्तीमा अढाई सय घरपरिवारको बसोबास छ । फागुन र वैशाखमा मोटरसाइकल दाइजोबिना यस गाउँमा एउटा पनि विवाह भएको छैन । हरेकले विवाहअगावै दाइजोमा मोटरसाइकल दिएका छन् । यो टोलमा हुने विवाहमा मोटरसाइकल दाइजो अनिवार्य जस्तै बनेको छ । पछिल्लो दुई महिनामा कृष्णपुरको यो गाउँमा १७ जनाको विवाह भयो । सबैले दाइजोमा मोटरसाइकल लिएका छन् । तीन वर्षयता यस गाउँमा दर्जनौँ मोटरसाइकल दाइजोमा भित्रिएको स्थानीय भोला यादवले जानकारी दिए । आर्थिक अवस्था कमजोर भएकाले पनि ऋण खोजेर वा भएका थोरै जग्गाजमिन बेचेर भए पनि मोटरसाइकल दाइजो दिन बाध्य भएका छन् । युवा बेरोजगार छन् । आम्दानी शुन्य छ । तर, देखासिखीका कारण विवाहमा मोटरसाइकल अनिवार्य लिन्छन्, यादवले भने, अभिभावकमा खर्चको भार बढेको छ । विवाह छिनोफानो हुनुभन्दा अगाडि केटा पक्षको पहिलो सर्त सवारी साधन हुने गरेको छ । गाउँघरमा हुने गरेका विवाहमा कसले कति महंगो मोटरसाइकल लियो भन्ने होडबाजी चलेको छ । स्थानीय मि श्री यादवका अनुसार विवाहमा तडकभडक बढ्दै गएको छ । सरकारले कानूनमा दाइजो लेनदेन बन्देज लगाए पनि कार्यान्वयन नभएको उनको दुखेसो छ । दाइजोबिना विवाह लगभग मुस्किल छ, उनले भने, गाउँमा छोरीको विवाहमा ऋण नलागेको घरै छैन् । दाइजो प्रथा बिकराल बनेको छ । गरिब भए पनि विवाह हुँदा दाइजोमा मोटरसाइकल लिने गरेको उदाहरण गाउँमा धेरै भएको स्थानीय ह्दय साफीले बताए । फजुल खर्च गर्ने, रमाउने, मोजमस्ती गर्ने प्रवृति बढ्दो छ, साफीले भने, कतिपयले आफैँ किन्न नसक्दा विवाहमा मोटरसाइकल माग्ने गरेका छन् । मोटरसाइकल कबुल नगरेसम्म विवाहको छिनोफानो नै नहुने उनको भनाइ छ । शोरुममा प्रायः विवाहकै लागि मोटरसाइकल खरिद गर्न आउनेको संख्या बढी भएको बिक्रेता स्विकार्छन् । गाउँघरमा अधिकांश युवा सवारी चालक अनुमति पत्रबिना मोटरसाइकल चलाउने गरेका छन् । जसले दुर्घटना पनि बढाएको छ ।"
'को बन्छ करोडपति' मा विराटनगरका राजिवले जिते १ करोड,काठमाडौं : एपी वान टेलिभिजनद्वारा सञ्चालित रियालिटी शो 'को बन्छ करोडपति'मा विराटनगरका राजिव जैनले १ करोड जित्न सफल भएका छन् । एपी वान टेलिभिजनमा आइतबार राति प्रसारित पहिलो सिजनको 'को बन्छ करोडपति'को ४२ औ अंकमा उनले १४ औं र १५ औं प्रश्नको जवाफ सही जवाफ दिएर १ करोड जितेका हुन् । अघिल्लो हप्ता ४१ औं १३ वटा प्रश्नको जवाफ दिई २५ लाख जितिसकेका थिए । नेपाली चलचित्रका चर्चित अभिनेता राजेश हमाले सञ्चालन गर्दै आएको 'को बन्द करोडपति'मा १ करोड जित्ने जैन पहिलो प्रतियोगी बनेका हुन्। २००७ सालको प्रजातन्त्र पछिको पहिलो ऐतिहाँसिक चुनाव कहिले घोषणा भएको थियो ? भन्ने १५ औं तथा अन्तिम प्रश्नको विसं २०१४ माघ १९ गते उत्तर दिँदै उनले १ करोड जितेका हुन् । एक करोड जितेमा विश्व भ्रमणमा निस्कने योजना बनाएका जैनको सपना पूरा भएको छ । शो पूरा भाग
सुत्केरीको तीन पटक शल्यक्रिया,"वीरगन्ज : वीरगञ्जको नारायणी अस्पतालमा सुत्केरीका लागि भर्ना भएकी महिलाको अस्पतालको लापरबाहीका कारण तीन पटक शल्यक्रिया गर्नुपरेको परिवारले आरोप लगाएको छ। तर अस्पतालले भने लापरबाही अस्वीकार गरेको छ। पर्साको धोबीनी गाउँपालिका ४ बखरी गाउँकी २९ वर्षिया तेतर देवीलाई सुत्केरी बेथाले च्यापेपछि वैशाख १९ गते नारायणी अस्पतालको प्रसुति विभागमा भर्ना गरिएको थियो। अस्पतालमा भर्ना भएकै दिन साँझ डाक्टर विमला बछारले शल्यक्रिया गरेपछि तेतर देवीले शिशु जन्माएकी थिइन्। शिशु जन्मिएको दुई घण्टा बित्न नपाउँदै तेतर देवीको पिशाब रोकिएर पेट फुलेपछि डाक्टर मोनिका सिंह यादवले फेरि अर्को शल्यक्रिया गरेकी थिइन्। 'शल्यक्रिया भएको दुई घण्टापछि पेट सुन्नियो, पिसाब पनि रोकियो', तेतर देवीका पति जलेश्वर हजराले भने, डाक्टरले आएर हेर्दा पहिलो शल्यक्रिया गर्ने क्रममा पिसाब नली पनि सिलाइएको रहेछ भन्दै फेरि शल्यक्रिया गरे।' दोश्रो शल्यक्रिया गरेको एक दिन पछि फेरि तेतर देवीको पेट दुख्न र उल्टी हुन थालेपछि चिकित्सकले औषधि र सुई दिए पनि निको नभएको जलेश्वरले बताए। शनिबार शल्यक्रिया गरेर लगाइएको टाँका आफै टुटेपछि डाक्टर सुरेन्द्र चौधरीले तेस्रो शल्यक्रिया गरेको उनले बताए। शनिबार अप्रेसन गरेर लगाइएको टाँका फुस्किएर पेट भित्रको भाग देखिएपछि नर्सहरूलाई बोलाउँदा अत्तालिएर भागेको जलेश्वरले बताए। पछि नर्सहरूले डाक्टरलाई बोलाए र अप्रेसन थिएटरमा लगे', उनले भने। तीन पटकसम्म शल्यक्रिया गरिएकी तेतर देवीलाई पोस्ट अप वार्डमा राखेर चिकित्सकहरूले उपचार गरिरहेका छन्। उनले जन्माएका शिशुलाई एनआईसीयू कक्षमा राखिएको छ। उपचारमा डाक्टरहरूले लापरबाही गरेका कारण आफ्नी श्रीमति तेतर देवीको तीनतीन पटकसम्म शल्यक्रिया गर्नुपर्ने अवस्था आएको पति जलेश्वरको आरोप छ। 'हामी गरिब मान्छे। अस्पतालमा राखेको पनि ११ दिन भइसक्यो', उनले भने, डाक्टरले अझै १५१६ दिन अस्पतालमै राख्नु पर्छ भनेका छन्। औषधिमुलो गर्न पैसा पनि सकिएको छ।' लापरवाही छैन : डाक्टर चौधरी अस्पतालको प्रसुति विभागका डाक्टर सुरेन्द्र चौधरीले भने उपचारमा कुनै लापरबाही नभएको बताएका छन्। सर्जरी गरेर शिशु जन्माउने क्रममा पेटभित्रै रगत जमेपछि पछि फेरि अप्रेसन गर्नु परेको हो', उनले भने, यस्तो समस्या अरु बिरामीमा पनि हुन्छ। बिरामीको अवस्था सामान्य छ।' अझ १५१६ दिनसम्म अस्पतालमा राखेर उपचार गर्नुपर्ने उनले सुनाए। तेतर देवीको दोश्रोपटक शल्यक्रिया गरेकी डाक्टर मोनिका सिंह यादवले पनि शल्यक्रिया र उपचारका क्रममा लापरवाही नभएको दाबी गरिन्। उनको भनाई छ कि बिरामीको खानपानमा कुरुवाहरूले लापरवाही गरेका छन्। 'बिरामीको अवस्था जटिल थियो। दोश्रो पटक शल्यक्रिया गर्ने क्रममा जोखिम मोलेकै हो', उनले भनिन्, अप्रेसन गरेपछि बिरामीलाई प्रोटिनयुक्त खाना बढीभन्दा बढी दिनुपर्ने हुन्छ। तर उनलाई अण्डा, मासु लगायत प्रोटिनयुक्त खाना खुवाइएको छैन।'"
"त्रिवि सेवा आयोगमा तोडफोड,५ विद्यार्थी पक्राउ","काठमाडौं : कर्मचारी भर्ती गर्दा अनियमितता गरेको आरोपमा विद्यार्थीको एक समूहले त्रिभुवन विश्वविद्यालय सेवा आयोगको कार्यालयमा तोडफोड गरेको छ। उनीहरूले आयोग अध्यक्ष चैतन्य शर्माको कुर्सी जलाएका छन्। कार्यालयका झ्यालको सिसा, कार्यालय परिसरमै रहेको काउन्टर पनि फुटाइदिएका छन्। महानगरीय प्रहरी वृत्त कीर्तिपुरका प्रहरी नायव उपरीक्षक अनिल कुमार खड्काका अनुसार कार्यालयमा सजाएर राखिएका २० वटा गमला पनि विद्यार्थीले फुटाएका छन्। कार्यालयको प्रवेश विन्दुमा रहेको आल्मुनियमले बनाइएको गेट पनि विद्यार्थीको आक्रमणबाट फुटेको छ। वैशाख १४ गते आयोगले प्रकाशन गरेको कर्मचारीको अन्तिम नतिजामा धाधली गरेको आरोप विद्यार्थीले लगाएका छन्। नतिजा प्रकाशन गर्दा आफन्त र नातागोताका र विश्वविद्यालयका उच्च पदाधिकारीका नातेदारलाई प्राथमिकता दिएको उनीहरूको आरोप छ। तोडफोडमा संलग्न ५ जना विद्यार्थीलाई पक्राउ गरिएको प्रहरीले जनाएको छ। खड्काले भने, उनीहरू संगठित रुपमा आक्रमण गर्न आएका हुन् कि व्यक्तिगत रुपमा भन्ने एकिन भएको छैन। अनुसन्धान भइरहेको छ।"
"राँगा, भैंसीको राजधानी यात्रा","चितवन मुग्लिन सडकखण्ड हुँदै राँगा, भैंसी कष्टपूर्ण रुपमा राजधानी लादै गरेका पशु । पशुलाई एक ठाउँबाट अर्को ठाउँमा लैजाँदा चरम यातना दिन नपाइने कानुन रहे पनि कार्यान्वयन हुन सकेको छैन । तस्बिर : कृष्णमणि बराल"
यार्सा संकलनमा पनि कर्मचारीको बदमासी : रकम लिएर पाटन अनुमति,"दुनै,डोल्पा : डोल्पाका पाटनमा यार्सागुम्बा संकलनका लागि पाटन खुला हुनुभन्दा पहिला नै यार्सा संकलक पाटन पुग्ने गरेको खुलेको छ।शेफोक्सुण्डो राष्ट्रिय निकुञ्जको भित्री क्षेत्रमा पर्ने जगदुल्ला पाटनमा निकुञ्जकै कर्मचारीको मिलेमतोमा रातिराति यार्सा संकलक पठाउने गरेको पाइएको हो। जगदुल्ला गाउँपालिकाका नागरिकले निकुञ्जलाई कर तिरेर यार्सागुम्बा संकलन गर्ने गरेको पाइएको छ।जगुदल्ला पाटनमा शेफोक्सुण्डो राष्ट्रिय निकुञ्जको तोइजम पोष्टका सिनियर गेमस्काउट हरिकृष्ण भण्डारीले मनपरी पूर्जि काटेर यार्सा संकलक छोड्ने गरेको स्थानीयको दावी छ। भण्डारीले गाउँपालिका भित्रकालाई १ हजार र जिल्ला बाहिरकालाई ३ हजारका दरले पूर्जि काटेर रातिराति पाटन पठाउने गरेको स्थानीय रामचन्द्र बस्नेतले जानकारी दिए। उनी भन्छन्, 'ट्याक्टरमा छिमेकी जिल्ला जुम्लाबाट मानिस आउँछन्, कर्मचारीले रकम लिएर रातिराति पाटन पठाउँछन्। केही दिनअघि केही स्थानीय पक्राउ परेता पनि रकम बुझाएर उनीहरुलाई छोडिदियो।' शेफोक्सुण्डो राष्ट्रिय निकुञ्जको क्षेत्र पर्ने र स्थानीय सरकारसँग कुनै सहकार्य नगरेरै मनपरी रसिद लिने गरेको जगदुल्ला गाउँपालिकाका अध्यक्ष नारासिंह रोकायाले आरोप लगाए। तोइजम पोस्टका कर्मचारीले अघिल्ला वर्षमा पनि मनोमानी गर्दा स्थानीयले दु:ख पाएको र निकुञ्जको सुरक्षामा रहेको नेपाल आर्मी र निकुञ्जका कर्मचारीले स्थानीयलाई दु:ख दिने गरेको स्थानीयको आरोप छ। तोइजम पोस्टमा कर्मचारीले यार्सा संकलक छोडेको खबर आएपछि तत्काल जवाफ मागेको शेफोक्सुण्डो राष्ट्रिय निकुञ्जका रेन्जर छत्र खड्काले बताए।उनले भने,' यदि गलत भएको छ भने कारवाही हुन्छ।' कार्यालयले रेन्जरका कर्मचारीसँग लिखित जवाफ मागेको खड्काले जानकारी दिए। स्थानीयले भने निकुञ्जले दैनिक सयौं मानिस पाटनमा पठाउने गरेकाले अब स्थानीय चुप लागेर नबस्ने बताएका छन्।यार्सा संकलनका लागि आउँदो जेठ १३ गते जिल्लाका सबै पाटन खुल्ला गरिएका छन्।"
"दुई दशकपछि खुले छन्दमायाका आँखा, भनिन्, 'नातिनातिनाका अनुहार देखेँ'","सिन्धुली : मान्छेलाई आफ्नो शरीरका प्रत्येक अंगको उत्तिकै महत्व र जरुरत हुन्छ।अझ आँखाको ज्योतिविनाको जीवनको कल्पना पनि गर्न सकिन्न। अझ, दुबै आँखाको ज्योति गुमाउनु पर्दाको पीडा भोगिरहेकाले पुनःआँखाको ज्योति पाए भने उनीहरुको जीवनमा कस्तो खुसी आउँला ? यस्तै भएको छ, सिन्धुलीको गोलन्जोर गाउँपालिका ७ खुर्कोटकी ७७ वर्षीया वृद्धा छन्दमाया अधिकारीलाई।झन्डैं २० वर्षदेखि दुबै आँखाको ज्योति गुमाएर अन्धकार जीवन बिताउँदै आएकी अधिकारीले नयाँ जीवन पाएकी छन्।उनले गुमेको आँखाको ज्योति पाउँदा निकै खुसी लागेको प्रतिक्रिया दिइन्। उनलाई सिन्धुलीय श्रेष्ठ समाज, गोलन्जोर गाउँपालिका र नेपाल रेडक्रस सोसाइटी उपशाखाको पहलमा तिलगंगा आँखा अस्पतालमा मोतिया विन्दुको सफल अप्रेसन भएपछि यस्तो बरदान मिलेको हो। 'जाँदा दुवै आँखाले देख्दैन थिए। अर्काकै हात समाएर काठमाडौं गए। काठमाडौंमा अप्रेसन गरेपछि दुबै आँखा देख्ने भए। बुढेसकालमा आफन्तको मुख हेरेर मर्न पाउने भए,' उनले भनिन्।आँखाको ज्योति गुम्दा दिशापिसाब गर्न, खान र लाउन पनि अर्काकै सहारा लिएको झण्डै २० वर्षपछि कल्पना नगरेको आँखाको ज्योति पाउँदा उनी दंग छिन्। 'अस्पतालमा डाक्टर र मेरा सहयोगीलाई देख्न पाए।संसार देखेजस्तो लाग्यो,' घरमा आएका नातीनातिना देखे,' उनले भनिन् ।उनीजस्तै सिन्धुलीको सुनकोसी गाउँपालिका ३ रातमाटाका ७५ वर्षीय पूर्णबहादुर श्रेष्ठले पनि झण्डै दश वर्षपछि आँखाको पुरै ज्योति पाएका छन्। 'आँखा देख्न छाडेको दश वर्षजति भएको थियो। उपचार गर्न पनि पाएको थिइन्। गाउँमै आँखा जाँच शिविर आएका बेला जचाउँदा मोतिया विन्दु भएको पत्ता लागेपछि काठमाडौंमा अप्रेसन गर्दा आँखा देख्न सक्ने भएको,' उनले भने। मोतिया विन्दुको अप्रेसनपछि आँखा देख्न सक्ने भएका सुनकोसी गाउँपालिका ५ रामटारका भक्तबहादुर श्रेष्ठ पनि उत्तिकै खुसी छन्।भन्छन्, 'अप्रेसनपछि नयाँ जीवन पाए। बुढेसकालमा अर्काको सहाराबाट छुटकारा पाए।' सिन्धुलीको रामटार, मझुवा, चपौली, खुर्कोट, ग्वालटार, दुधौलीलगायतका स्थानमा गरिएको आँखा शिविरमा १ हजार ३ सय ३८ जनाको आँखाको जाँच गरिएको थियो। उनीमध्ये १ सय २० जनामा पूर्णरुपमा मोतियाविन्दु भएको पाइएपछि निशुल्क अप्रेसन गरिएको थियो। अप्रेसनपछि उनीहरु आँखा देख्न सक्ने भएको सिन्धुलीयन श्रेष्ठ समाजका सचिव हरिकृष्ण श्रेष्ठले बताए।'शिविरमा आँखामा मोतिया विन्दु भएका बिरामीलाई काठमाडौं ल्याएर तिलगंगा आँखा अस्पतालका निर्देशक डाक्टर सुन्दक रोइतको संयोजनमा एकैपटक अप्रेसन गर्दा १ सय२० जनाको सफल अप्रेसन भएको हो। अप्रेसनपछि नयाँ संसार देखेर जेष्ठ नागरिक घर फर्केका छन्।वृद्धावृद्धले नयाँ जीवन पाएकोमा खुसी लागेको श्रेष्ठले भने। उनले कतिपयका अस्पतालसम्म लगिदिने आफन्त नभएका, कतिपयमा आर्थिक अभाव खट्किएको र कतिपय फेरि आँखाको ज्योति फर्कदैन होला भनेर आँखाको उपचार नै नगराई अन्धकार दिनहरु बिताउन बाध्य भएको बताए। आँखा शिविरमा विभिन्न कारणले आँखाका ज्योतिमा कम हुँदै गएका ७ सय ७३ जना वृद्धवृद्धालाई निशुल्क चस्मा वितरण गरिएको पनि श्रेष्ठले जानकारी दिए।"
'शिक्षक भर्ती आयोगबाट मात्रै',"बिर्तामोड : शिक्षा, विज्ञान तथा प्रविधिमन्त्री गिरिराजमणि पोखरेलले विद्यालय शिक्षाको व्यवस्थापनको जिम्मेवारी स्थानीय तहको भएपनि शिक्षक भर्तीको काम शिक्षक सेवा आयोगको प्रक्रियाबाट हुने बताएका छन्। झापाको बिर्तामोडमा आइतबार आयोजित पत्रकार सम्मेलनमा बोल्दै मन्त्री पोखरेलले गुणात्मक शिक्षाको लागि शिक्षक दरबन्दी अपुग भएको स्थितिमा केन्द्र सरकारले आवश्यक निर्णय लिने तयारी गरेको र नयाँ शिक्षक भर्ती केन्द्र आयोगले विज्ञापन गर्ने बताए। कतिपय स्थानीय तहले आफै नयाँ शिक्षक नियुक्ति र सरुवा गरिरहेको सन्दर्भमा मन्त्री पोखरेलले शिक्षक सेवा आयोगको बाटो बाहेक अन्य तरिकाबाट शिक्षक नियुक्ति गर्दा व्यवस्थापन असहज हुने बताए। यो विषय राष्ट्रिय शिक्षा नितिमा समेटिएको र मन्त्रीपरिषदमा नीतिका विषयमा छलफल चलिरहेकाले छलफलपछि नीतिको टुङ्गो लाग्ने मन्त्री पोखरेलको भनाई छ। उनले उच्चस्तरीय राष्ट्रिय शिक्षा आयोगको प्रतिवेदन, २०७५ का आधारमा राष्ट्रिय शिक्षा नीति तर्जुमा गर्न मन्त्रिपरिषदमा प्रस्ताव पेश गरिएको जानकारी दिँदै नीति आएपछि संघीय शिक्षा ऐन तर्जुमा गरिने जानकारी दिए। 'शिक्षाको नीति बनाउन एउटा आयोग बनाइएको थियो, सो आयोगले छ महिना लगाएर ५ सय पृष्ठको बनाएको प्रतिबेदन प्रधानमन्त्रीलाई बुझाएर अहिले मन्त्रीपरिषदले अध्यायन र छलफल गरिरहेको छ,' मन्त्री पोखरेलले भने। उनले नीतिका आधारमा दुईवटा छुट्टाछुट्टै मुल विधेयकको तयारी गरिरहेको समेत जानकारी दिए। विधेयक र नीतिले शिक्षक भर्ना, विद्यालय सुधार र सञ्चालकको धेरै विषयलाई समेट्ने उनको दाबी छ। मन्त्री पोखरलले आन्तरिक प्रतियोगितामा असफल भएका अस्थायी शिक्षकलाई यसै आर्थिक वर्षको सुविधासहित बिदा गरिने र अन्य शिक्षकलाई पटकपटक आन्तरिक परीक्षामा सहभागी गराउन नसकिने स्पष्ट गरे। आगामी आर्थिक वर्षका लागि सरकारले ल्याएको नीति तथा कार्यक्रममा सार्वजनिक शिक्षा सबलीकरण दशक घोषणा गरिएकाले आफूहरुको ध्यान सामुदायिक विद्यालयको गुणस्तर सुधारमा हुने प्रतिबद्धता व्यक्त गरे। तर, शिक्षामा बजेट कम भएकाले काम गर्न धेरै समस्या समेत रहेको उनले खुलाए। हाल १०२ प्रतिशत मात्र बजेट शिक्षामा परेकाले सोचे जति काम गर्न नसकिएको उनको भनाई छ। अहिले नयाँ शैक्षिक सत्र चलिरहेको र अब धेरै जिम्मेवारी स्थानीय तहमा आएको उल्लेख गर्दै मन्त्री पोखरेलले कुनैपनि विद्यालय बाहिर बालबालिका नभएको घोषणा तहले गर्न सक्नुपर्ने बताए। ठूलो परिवर्तन पछि पनि बालबालिका स्कुल गइरहेका छैनन् भने त्यो समाजको लागि राम्रो संकेत नभएको उनको भनाई छ । अंग्रेजी पढाउने नाममा सामुदायिक विद्यालयले शुल्क लिइरहेको विषयमा मन्त्री पोखरेलले कुनै पनि शीर्षकमा शुल्क लिन नमिल्ने बताए। मन्त्री पोखरेल आइतबार सामुदायिक विद्यालयको अनुगमनसहित प्रधानमन्त्रीको गृहनगर दमकस्थित सरस्वती माध्यमिक विद्यालयलाई नमुना घोषणा र एक विद्यालयको भवन शिलन्यासका लागि झापा आएका हुन्।"
झापामा शंकास्पद वस्तु : कुकरभित्र सीसाका टुक्रा र धाराका पाइप,"बिर्तामोड : पूर्वपश्चिम राजमार्ग अन्तर्गत झापाको कनकाई नगरपालिकामा भेटिएको शंकास्पद वस्तु नेपाली सेनाले हटाएको छ। आइतबार विहान पाँच बजे कनकाइ पुलछेउमा भेटिएको शंकास्पद सेनाले हटाएको हो। सेनाले निस्क्रिय पार्ने क्रममा उक्त वस्तु बम नभई कुकरभित्र सिसाका टुक्रा र धाराका पाइप भेटिएको छन्। कुकर बम जस्तो देखाएर नागरिकलाई त्रसित पार्न त्यसो गरेको हुनसक्ने प्रहरीको भनाई छ। स्थानीयले कुकुर बम भेटिएको भन्ने जानकारी सुरक्षा निकायलाई दिएपछि शंकास्पद वस्तु हटाउने काम सुरु भएको थियो। शंकास्पद फेला परेको एक घण्टापछि मेचीनगरस्थित श्रीनाथगण चारआलीबाट पुगेको नेपाली सेनाको टोलीले हटाउने काम सुरु गरेको थियो। शंकास्पद वस्तु बम हुनसक्ने भन्दै प्रहरीले दुबैतर्फ यातायात रोकेपछि विहान करिब साढें तीन घण्टा पूर्वपश्चिम राजमार्ग अवरुद्ध भएको थियो। सडक किनारमा पेसर कुकरमा तार जेलेर राखिको वस्तु कुकर बम हुनसक्ने भन्दै सेनाले माईकिनारको खुल्ला स्थानमा लगेर उक्त वस्तुलाई खेलेको इलाका प्रहरी कार्यालय बिर्तामोडमा प्रहरी प्रमुख डिएसपी सुवास खड्काले बताए। बम राखेको भन्दै साडे ३ घण्टासम्म सवारी साधन रोकिदा सर्वसाधारण, बिरामी तथा परीक्षा दिन हिँडेका विद्यार्थीहरुलाई समस्या भएको छ। शंकास्पद वस्तु हटाएसँगै यातायात सञ्चालनमा आएका छन्। गोर्खा नेपाल जनमुक्ति मोर्चाको पर्चा शंकास्पद वस्तु राखिएको स्थानमा गोर्खा नेपाल जनमुक्ति मोर्चाको पर्चा र छापा लगाएको लेटरप्याट फेला परेको छ। लेटरप्याडमा केही नलेखेपनि छाप लगाएको पर्चामा सुगौली सन्धि मार्फत् नेपालले गुमाएको भूमि फिर्ता, २०४६ देखि अहिलेसम्मको विदेशीलाई दिएको अंगीकृत नागरिकता फिर्ता, संघीयता खारेज गर्नुपर्ने, भ्रष्टाचारीलाई कारबाही, निःशुल्क शिक्षा र उपचारसहितको माग उल्लेख गरिएको छ। उक्त वस्तु भेटिएको स्थानमा गोर्खा नेपाल जनमुक्ति मोर्चाको पर्चा भेटिएकाले मोर्चालेनै सो वस्तु राखेको प्रहरीको अनुमान रहेको छ । मन्त्री आएकै दिन बम र पर्चा शिक्षा, विज्ञान तथा प्रविधिमन्त्री गिरिराजमणि पोखरेल झापा आएकै दिन मोर्चाले शिक्षाको विषयलाई पनि पर्चामा उल्लेख गर्दै सबैको ध्यान केन्द्रीत गर्न शंकास्पद वस्तु राखेको पाइएको छ। नमुना विद्यालयहरुको निरिक्षण अनुगमन तथा केही विद्यालयको भवन शिलन्यासका लागि आइतबार विहान मन्त्री झापा आएका हुन्। मन्त्री आएकै समयमा राजमार्ग अवरुद्ध हुनेगरी उक्त वस्तु बम भन्दै राख्नु र पर्चामा निःशुल्क शिक्षाको व्यवस्था पनि उल्लेख गर्नुलाई मोर्चाको मुद्धालाई केन्द्रीय विषय बनाउन खोजेको हुनसक्ने प्रहरीको आशंका छ। विमल गुरुङ अध्यक्ष रहेको गोर्खा जनमुक्ति मोर्चाले भारतको दार्जिलिङमा गोर्खाल्याण्डको माग गर्दै आन्दोलन र कार्यक्रम गर्दै आए पनि नेपालमा गोर्खा जनमुक्ति मोर्चाको बिचमा नेपाल लेखेर गोर्खा नेपाल जनमुक्ति मोर्चाले झापामा पहिलोपटक बम र पर्चा फालेको भेटिएको जिल्ला प्रहरी कार्यालय झापाको प्रहरी प्रवक्ता महेन्द्रकुमार श्रेष्ठले बताए।"
यार्सा सुरक्षामा जुटे युवा,"रुकुमपूर्व : यार्सागुम्बा संकलन गर्ने दिन नजिकिँदै गर्दा रुकुम पूर्वको रन्मामैकोटका युवा बुकी पाटनतिर पुगेका छन्। यार्सा क्षेत्र सुरक्षाका लागि पुथा उत्तरंगा गाउँपालिका १ र २ का घरघरबाट युवा बुकी उक्लिएका हुन्। जिल्लाको पूर्वहिमाली क्षेत्रका आधा दर्जनभन्दा बढी बुकीमा यार्सागुम्बा पाइन्छ। यार्सा पाइने क्षेत्रमा हुन सक्ने चोरीनिकासीलाई ध्यानमा राखेर यार्सा संकलन सुरु हुनुपूर्व नै गाउँबाट एक घर एक युवा यार्सा पाइने क्षेत्रमा पुग्ने गरेको वडा नम्बर १ का अध्यक्ष मकरबहादुर गुरुङले बताए। पुथाउत्तरगंगाका १ र २ मा रहेका सबै घरबाट युवा स्वयंसेवकका रूपमा त्यसतर्फ गएको गुरुङको भनाइ छ। यार्सा क्षेत्र सुरक्षाका लागि दुईवटा वडाबाट ५ सयजति युवा बुकी पुगेका छन्। १ र २ वडाका युवाको छुट्टाछुट्टै टिम बनाई दुई समूहमा बाँडेर सुरक्षा दिने तयारी भएको छ। साविक रन्मामैकोट गाविस र हालको पुथाउत्तरगंगा गाउँपालिका१ र २ का विभिन्न स्थानमा यार्सागुम्बा पाइन्छ। रन्मामैकोटमा पुपाल, जंगला, अर्विजा, कुण्डला, फूलबारी, ङिम्बु र भित्री वनमा यार्सा पाइने मैकोटमा भरतकुमार पुनले जानकारी दिए। यी क्षेत्रको सुरक्षा गर्न र त्यहाँको अवस्था अवलोकन गरी यार्सा खुलाउने दिनसम्म आवश्यक व्यवस्थापन गर्न युवाले काम गर्नेछन्। यार्सा संकलनलाई व्यवस्थापन गर्न यार्सा सिजन व्यवस्थापन समितिले पनि विभिन्न काम गरिरहेको व्यवस्थापन समिति अध्यक्ष अमरजंग पुनले बताए। हामी स्थानीय युवालाई परिचालन गरेर यार्सा संकलनलाई व्यवस्थापन गर्छौं, उनले भने, स्थानीय प्रशासनसँग आवश्यक समन्वयमा काम गरिरहेका छौं। बुकीमा रहेको हिउँ बिलाइनसकेका कारण यस वर्ष यार्सागुम्बा संकलन ढिला हुने देखिएको पनि अध्यक्ष पुनले बताए। पुनका अनुसार जेठ तेस्रो सातादेखि यार्सा संकलन सुरु गर्ने तयारी भइरहेको छ। ११ वर्षदेखि यसरी युवा यार्सा क्षेत्र सुरक्षाका लागि जाने चलन रहेको स्थानीय युवा बलराज कामीको भनाइ छ। हामी बुकीको रक्षाका लागि स्वयंसेवक भएर आउने गरेका छांै, बुकी पुगेका ४० वर्षीय कामीले भने, यार्सा संकलनलाई व्यवस्थित बनाउनु हाम्रो कर्तव्य हो। स्थानीय युवा बिनाकुनै पारि श्रमिक बुकीको सुरक्षाका लागि हरेक वर्ष यहाँ पुग्ने गरेका छन्। आफ्ना लागि आवश्यक पर्ने खानपिन आफैं बोकेर बुकी उक्लिएका युवाले दुई समूहमा बाँडिएर र समूहको कमान्डर तोकेर काम गरिरहेको बताए। यार्सा पाइने स्थल सुरक्षाका लागि स्थानीय युवाका साथै जिल्ला प्रहरी कार्यालय रुकुमपूर्वका प्रहरी निरीक्षक ओमप्रसाद पौडेलको नेतृत्वमा आवश्यक सुरक्षाकर्मी खटाएको जिल्ला प्रहरी प्रमुख प्रहरी नायब उपरीक्षक योगेन्द्रकुमार खड्काले बताए।"
२० हजार घुससहित नापी सर्वेक्षक पक्राउ,परासी : नापी कार्यालय परासीका सर्वेक्षक छत्रबहादुर ठकुल्ला २० हजार घुससहित रङ्गे हात पक्राउ परेका छन्। सेवाग्राहीसँग घुस लिँदै गर्दा अख्तियार दुरुपयोग अनुसन्धान आयोगको कार्यालय बुटवलको टोलीले आइतबार उनलाई कार्यालयबाटै रङ्गे हात पक्राउ गरेको हो। बर्दघाट नगरपालिकाका एक सेवाग्रहीको पूर्जामा १८ धुर जग्गा उल्लेख भएपनि नक्सामा नभएकाले मिलाइ दिने भन्दै ठकुल्लाले २० हजार माग गरेका थिए। क्षेत्रफल सुधार गर्ने भनी सेवाग्राहीसँग रकम लिँदै गरेको अवस्थामा रङ्गे हात पक्राउ गरिएको आयोग कार्यालय बुटवलका सूचना अधिकृत सुरेश भुसालले जानकारी दिए। उनलाई आवश्यक कारवाही प्रक्रिया अगाडी बढाइएको भुसालले बताए।ठकुल्ला केही महिनाअघि मात्र अमिनबाट सर्वेक्षकमा बढुवा भएका थिए।
पुननिर्माण प्राधिकरका प्रमुख ज्ञवाली जेनेभातर्फ उडे,काठमाडौं : राष्ट्रिय पुनर्निर्माण प्राधिकरणका प्रमुख कार्यकारी अधिकृत सुशील ज्ञवाली स्वीट्जरल्याण्डको जेनेभातर्फ उडेका छन्। भूकम्पपछि नेपालको पुनर्निर्माण र पुनर्स्थापना सम्बन्धी भएका प्रगति र अनुभवबारे अन्तर्राष्ट्रिय समुदायलाई जानकारी गराएर थप सहयोग जुटाउ ज्ञवाली जेनेभा उडेका हुन्। जेनेभामा मे १३ देखि १७ सम्म पुनर्निर्माण सम्बन्धी चौथो विश्व सम्मेलन र विपद् जोखिम व्यवस्थापन सम्बन्धी ग्लोवल प्लेटफर्ममा ज्ञवाली सहभागी हुनेछन्। उनले नेपालको पुनर्निर्माण र पुनर्स्थापना सम्बन्धमा कार्यपत्र पेश गर्ने कार्यतालिका छ। ज्ञवालीले कार्यक्रमबाट नेपालले पुनर्निर्माण र पुनर्स्थापना सम्बन्धमा हासिल गरेको अनुभव आदान प्रदान गर्नुका साथै थप सहयोग जुटाउन र विपद् व्यवस्थापनका लागि तयारी गर्न सहयोग पुग्ने बताए। सम्मेलनको मुख्य विषय उत्थानशील पुनर्स्थापनाका लागि समावेसिता रहेको छ। ज्ञवालीको टोलीमा केन्द्रीय आयोजना कार्यान्वयन इकाई (भवन) र केन्द्रीय आयोजना कार्यान्वयन इकाईका कर्मचारी सहभागी छन्।
डीआईजी पोखरेलले लाए फूली,काठमाडौं : नेपाल प्रहरीको नायव महानिरीक्ष (डीआईजी)मा बढुवा भएका विश्वराज पोखरेलले आइतलबार फुली लगाएका छन्। अघिल्लो सातामात्र प्रहरी वरिष्ठ उपरीक्षक (एसएसपी)बाट डीआईजी बढुवामा सिफारिस भएका पोखरेललाई नेपाल प्रहरीका महानिरीक्षक (आईजीपी) सर्वेन्द्र खनालले फुली लगाइ दिएका हुन्। डीआईजीमा बढुवा भएका पोखरेल एक्लो एसएसपी हुन्। उनका अन्य ब्याचीको भने बढुवा भएको छैन। डीआईजी सुशील भण्डारीको केही महिनाअघि दुर्घटनामा मृत्यु भएपछि डीआईजीको एक पद खाली थियो।
बहिनी बलात्कार गर्ने दाजु पक्राउ,दमौली : नातामा बहिनी पर्ने एक बालिकामाथि युवकले बलात्कार गरेका छन्।बलात्कार गरेको अभियोगमा घिरिङ ४ गड्यौलीका २५ वर्षका माधव कुमाललाई प्रहरीले पक्रेको छ। उनले आफ्ना साना बालबालिकाको हेरचाहसँगै पठनपाठनका लागि भनेर १२ वर्षीया बालिकालाई घरमा राखेका थिए। नाताले बहिनी पर्ने ती बालिकामाथि कुमालले बलात्कार गरेको प्रहरीले जनाएको छ। ती बालिका स्थानीय महेन्द्रज्योती माविमा पढ्छिन्। उनी दाइका साना बालबालिकालाई सघाउन त्यहींबाटै विद्यालय जाने आउने गर्ने गरेकी थिइन्। दुई वर्षयता सँगै बस्दै आएकी उनीमाथि गत मंगलबार राति कुमालले बलात्कार गरेका हुन् । वैदेशिक रोजगारीका क्रममा भारत रहेका कुमाल पाँच महिनाअघि मात्र घर आएका थिए। घटनापछि दुई दिनसम्म बालिका विद्यालय जान नसकेपछि परिवारले खोजी गरेका थिए। उनी घटनापछि दाजुको घर छाडेर आफ्नै घर गएकी थिइन्।उनको घर र दाजु पर्नेको घर तीन मिनेटको दूरीमा छ दिनभर सुतेर विद्यालय नगएपछि सुरुमा आमाले सोध्दा बालिकाले केही नभएको बताएकी थिइन्। तेश्रो दिन विद्यालय गएर आए पनि उनी बिरामीजस्तो देखिएपछि सोध्दा आफूलाई कुमालले बलात्कार गरेको उनले आमासँग बताएकी थिइन्। बालिकाकी आमाले घटनाबारे सोधपुछ गरेपछि कुमालले बलात्कार गरेको स्वीकारेका थिए। तर उनले घटना बाहिर लैजाँदा आफ्नो बेइज्जत हुने बरु आफू आर्थिक सहयोग गर्ने भन्दै पीडितका आफन्तलाई आश्वासन दिएका थिए। स्थानीय प्रहरी चौकीमा घटनापछि मेलमिलापका लागि छलफल समेत भएको थियो। तर बालिकाका आफन्तले घटनामा मेलमिलाप नहुने बताएपछि प्रहरीले कुमाललाई पक्रेको छ। हाल प्रहरी हिरासतमा रहेका उनीविरुद्ध बलात्कार अभियोगमा मुद्दा चलाउन म्याद लिएर प्रक्रिया अघि बढाइने प्रहरी नायब उपरीक्षक लिलाराज लामिछानेले बताए।
दुर्गमका महिला घरमै सुत्केरी,"गुल्मी : मदाने गाउँपालिका५ मलागिरीका महिलाले बर्थिङ सेन्टर नहुँदा घरमै बच्चा जन्माउने गरेका छन्। सोही गाउँपालिकाकी बिजुला सामतले सबै बच्चा घरमै जन्माएको बताइन्। उनी ५१ वर्षकी भइन्। उनका पाँच छोरा र पाँच छोरी छन्। ४१ वर्षको हुँदा कान्छो छोरा जन्मिए। सुत्केरी व्यथा लाग्दा अस्पताल पुग्नुपर्छ भन्ने उनको मनमा लागे पनि पुग्न सकिनन्। जोखिम मोलेरै उनले सबै सन्तान घरमै जन्माइन्। उनले बर्थिङ सेन्टर कस्तो हुन्छ देखेकी छैनन्। बर्थिङ सेन्टर भन्ने सुनेकी छु, उनले भनिन्, अहिलेसम्म देखेको छैन। उनीजस्तै मदाने गाउँपालिकाका दुर्गम क्षेत्रका सयौं महिला जोखिम मोलेर घरमै सन्तान जन्माउँछन्। मलागिरी स्वास्थ्यचौकी स्थापना भएको २२ वर्ष पुगिसक्यो। तर, यहाँ अझै बर्थिङ सेन्टरको सेवा सञ्चालन हुन सकेको छैन। ९० प्रतिशत महिला घरमै सुत्केरी हुने गर्छन्। नयाँ पुस्ताका महिलालाई बर्थिङ सेन्टरमा सुत्केरी हुँदा प्रोत्साहनबापत दुई हजार र नियमित गर्भजाँच गराउँदा आठ सय रुपैयाँ पाइने जानकारी छ। तर, उनीहरू गाउँमै सेवा नहुँदा वञ्चित छन्। बर्थिङ सेन्टर अभावले घरमै बच्चा जन्माउनुपर्ने बाध्यता छ। आर्थिक अवस्था कमजोर भएका महिला घर छाडेर जिल्लाबाहिर सुत्केरी हुन पुग्दैनन्। उनीहरू छिमेकी जिल्ला प्युठान अस्पताल विजुवार, अर्घाखाँचीको सन्धिखर्कसहित बादीकोट र पुर्कोटदह बजार पुग्नुपर्ने बाध्यता छ। एम्बुलेन्स रिजर्भ गरेर सहर पुग्न अधिकांशको आर्थिक अवस्थाले थेग्दैन। सोही ठाउँकी ३२ वर्षीया वसन्ता सामतले पनि दुई छोरी र एक छोरा घरमै जन्माइन्। उनकी कान्छी छोरी डेढ वर्षकी भइन्। एम्बुलेन्स रिजर्भ गरेर अस्पताल जान सकिएन, उनले दुखेसो सुनाउँदै भनिन्, सबै छोराछोरी घरमै जन्मिए। गुल्मीको पश्चिम क्षेत्रमा पर्ने मदाने जिल्लाकै दुर्गम गाउँपालिकामा पर्छ। मदानेभित्रको दुर्गम वडा मलागिरी हो। यस गाउँका महिला दुर्गम भएकै कारण सुत्केरी सेवाबाट वञ्चित हुनुपरेको छ। तालिम लिएको अनुभवका आधारमा मलागिरी स्वास्थ्यचौकीका अहेव हरिकृष्णसेन वलीले महिलाको घरमा पुगेर सुत्केरी गराउने गरेको अनुभव सुनाए। व्यथा लाग्दा महिलाले घरमै बोलाउँछन्, उनले भने, स्वास्थ्यचौकीमा बर्थिङ सेन्टरसहितको सेवा छैन। मलागिरीसहित भनभने र म्यालपोखरी स्वास्थ्यचौकी बर्थिङ सेन्टरविहीन छन्। गाउँपालिका प्रमुख प्रशासकीय अधिकृत सुरेश भण्डारीले म्यालपोखरी र मलागिरीमा आगामी वर्षभित्र सेवा सुरु गर्ने योजना बनाएको जानकारी दिए। मलागिरीमा भवन निर्माणाधीन छ, सकिनेबित्तिकै सेवा सुरु हुन्छ। बर्थिङ सेन्टर नभए पनि गर्भ जाँच गराउने महिला आउने गरेको मलागिरी स्वास्थ्यचौकी इन्चार्ज पञ्चदेवकुमार शाहले बताए। नियमित गर्भजाँच गराउने ८१ प्रतिशत छन्, उनले भने, गर्भ जाँच गराउनेहरू पुर्जा लिएर अस्पतालमा सुत्केरी हुनुभयो भने सबै सुविधा पाउनुहुन्छ। गर्भ जाँच गराए पनि सुत्केरी गराउने सेवा नहुँदा सेवाग्राहीको गुनासो बढ्दै गएको उनले बताए।"
पत्नीलाई घरनिकाला,"मुगु : मुगुम कार्मारोङ गाउँपालिका७ मह गाउँका २६ वर्षीय पेमा तार्के लामाले चार वर्षीय छोरालाई आफ्नो साथमा राखेर पत्नी टोमालाई घरनिकाला गरेका छन्। उनीहरूले पाँच वर्षअघि प्रेम विवाह गरेका थिए। पेमाले अर्की पत्नी ल्याउने धम्की दिँदै काखको बच्चा खोसेर घरनिकाला गरेको टोमाले बताइन्। छोरा आफूसँगै राख्ने र मलाई माइत जा भनेर दैनिक कुट्ने गर्थे तैपनि मैले छोराको मुख हेरेर चार वर्ष बिताएँ, उनले भनिन्। पतिले घरबाट निकालेपछि छोरा उर्गिन तेन्जेन लामालाई आफूसँग राख्न गाउँपालिका७ का अध्यक्ष च्यावा तामाङसँग मौखिक जाहेरी गरिन्। वडाध्यक्ष तामाङले पति पेमालाई पाँच वर्षसम्म छोरा आमाले नै राख्न पाउने भने पनि पेमाले छोरा दिन मानेका छैनन्। पाँच वर्षसम्म विवाह दर्ता नै नगरेका कारण टोमाले पाँच वर्षमुनिका बालबालिकाले पाउने बाल अनुदान रकम पनि पाउन सकेकी छैनन्। कर्णालीका बालबालिकालाई पोषणका लागि दिइँदै आएको प्रतिमहिना एक सय रुपैयाँ पनि पति पेमाले नै दाबी गरेका छन्। बिनाकारण घर निकाला गरेर छोरा खोसेकाले उजुरी आएपछि वडाध्यक्ष तामाङले पेमासँग छोरा फिर्ता गर्न र पत्नीलाई आफ्नो घर बोलाउन आग्रह गरेको बताए। पेमा लामाले अन्नपूर्णसँग भने, म यो बूढी सकार्न सक्दिनँ, अर्की ल्याउँछु। अहिलेको बूढी टोमाले मुद्दा गरेकाले कानुनी प्रक्रियामा मात्र स्विकार्छु।"
बीपी राजमार्गको रिठ्ठेभिरमा किन टाँसियो हजार बढी ऐना ?,"रिठ्ठेभिर (सिन्धुली) : पूर्वी पहाडी र मध्य तराईका जिल्लाबाट राजधानी काठमाडौं भित्रने बाहिरिने सबै भन्दा छोटो दूरीको बनेपासिन्धुलीबर्दीवास (बीपी) राजमार्गमा दैनिक पाँच हजार बढी ठूलासाना सवारी साधन आवतजावत गर्दछन्। नियमित रुपमा आवतजावत गर्ने सावरीसाधनमात्र हैन यस राजमार्गमा नेपालको पूर्वी जिल्लाबाट राजधानी र राजधानीबाट पूर्वी जिल्लासम्म घुम्न निस्कनेहरूका सवारीको पनि उत्तिकै चाप हुन्छ। बर्दिवासबाट सुनकोसी र रोसी नदीको तीरैतीर अनेकन् घुम्तीमोड, उकालो र ओरालो छिचोल्दै काभ्रेको धुलिखेल बनेपासम्म १६० किलोमिटर लामो दूरीको यात्रा बीपी राजमार्गबाट गर्न सकिन्छ। तर, चारखण्डमा विभाजन गरेर जापान सरकारले झण्डै २५ अर्ब रुपैयाँको लागतमा निर्माण सम्पन्न गरिदिएको बीपी राजमार्गको अन्तिम तथा चौथो खण्ड खुर्कोटनेपालथोक (३७ किमि) को रिठ्ठेभिरमा पुग्ने पुराना तथा नयाँ चालक र यात्रुका लागि भने एउटा आश्चर्य लाग्दो दृष्यले एकछिन रोक्किन बाध्य पुर्याउँछ। सडकको भित्ता खोपेर बनाइएको एउटा सानो सेतिदेविको मन्दिर र त्यसको वरीपरी भित्तैभरी झुण्डाइएका हजार बढी ऐना। जहाँ एक हजारबढी ऐनैऐनाका बीचमा सेतिदेवी माइको स्थापना गरिएको छ। दैवी शक्तिमाथिको आस्था र सुरक्षित यात्राको मनोभावनासँग जोडिएको यो ठाउँ सिन्धुलीको सुनकोसी गाउँपालिका ५ मुलकोट नजिकै छ। रिठ्ठेभिरको तल अक्कर भिर र सुनकोसी नदी छ। दुर्घटना श्रृंखला यहाँ पुग्नेहरूलाई मन्दिर र ऐना किन राखियो भन्ने कौतुहलता पक्कै लाग्न सक्छ। रिठ्ठेभिरमा ऐनैऐनाको बीचमा सेतीदेवीको मन्दिर स्थापना गर्नुको कारण आश्चर्य र डरलाग्दो भएको स्थानीय बताउँछन्। यो त्यही ठाउँ हो जहाँ २०६८ वैशाख २० गते एउटा यात्रुबस रिट्ठेभिरबाट सुनकोसीमा खस्दा १४ जनाको घटनास्थलमै ज्यान गएको थियो। त्यसको पाँच महिनापछि असोज २६ गते सोही ठाउँमा सिन्धुलीबाट काठमाडौं जाँदै गरेको यात्रुबस सुनकोसीमा खस्दा ४२ जनाले घटनास्थलमै ज्यान गुमाए। त्यसको ठिक ६ वर्षपछि २०७४ असोज २६ गते सोही स्थानमा अर्को बस दुर्घटना हुँदा ६ जनाको घटनास्थलमै मृत्यु भएको थियो। २०७० भदौ ३१ गते रिट्ठेभिरमै भएको जिप दुर्घटनामा तीनजनाले ज्यान गुमाएका थिए। त्यसयता उक्त ठाउँमा मात्र भएका सवारी दुर्घटनामा एक दर्जनबढीको ज्यान गइसकेको छ। पहिलो पटक सडक दुर्घटना देखेर त्रसित स्थानीयहरू त्यसयता पटक पटक हुने दुर्घटनाबाट थप भयभीत भएको सेतिदेवी मन्दिरका पुजारी नीरप्रसाद आचार्य सुनाउँछन्। २०६८ असोज २६ गते ४२ जनाको ज्यान जानेगरी भएको बस दुर्घटना देखेका स्थानीय बालबालिका, तन्नेरी र वृद्धवृद्धासमेत त्रर्सने, कहालिने र बर्बराउने गर्न थालेपछि सिन्धुलीका तत्कालीन प्रमुख जिल्ला अधिकारी जितेन्द्र भण्डारीको पहलमा मनमा पैदा भएको भय भगाउन सप्ताह पुराण लगाइएको पुजारी आचार्यको भनाई छ। विश्वास अनेक दुर्घटनाका मृतकका आफन्तसहित लगाइएको पुराणमा एक महिलाले काम्दै सुनकोसीको एउटा ढुङ्गा टिपेर देखाउँदै म सेतिदेवी हुँ, मेरो बासस्थानमा सडक निर्माण गर्दा क्षति पुर्याएपछि मैले मान्छेको भोग खान थालेको हुँ', आचार्य त्यो घटना सम्झन्छन्,'मलाई सडकमै मन्दिर बनाएर बस्न दिएमात्रै राम्रो गर्छु। नत्र थप क्षति गर्छु।' यो घटनापछि जापान सरकारले नै सडकको भित्तो खोपेर मन्दिर बनाइदिएपछि ऐना चढाउने र पूजा गर्न थालिएको उनी सम्झभन्छन्। ती महिलाको भनाई र रिठ्ठेभिरमा सडक निर्माण गर्दा एक्साभेटर पल्टिने, बिग्रिनेजस्ता अनपेक्षित घटना हुने गरेपछि सडक निर्माण गर्दै आएको जापानिज कम्पनी हाज्माका प्राविधिकहरूको टोलीले सेतीदेवीलाई बोका बलि दिएपछि भने त्यस्ता घटना दोहोरिन छाडेको सेतिदेवी मन्दिर व्यवस्थापन समितिका अध्यक्ष मनोज श्रेष्ठ बताउँछन्। यस्ता डरलाग्दा घटनाले अचम्मित बनाएपछि यहाँ सबैको पहलमा सेतिदेवीको मन्दिर स्थापना गरिएको हो, श्रेष्ठले भने। ऐनामा विश्वास देवी स्थापनाको केही दिनमै चालक बाल तामाङले आफ्नो बसको नम्बर बा२ख ८८८५ लेखेर एउटा ऐना राखिएको ठाउँमा अहिले ठूला साना गरेर एक हजार बढी ऐना छन्। मृतकका आफन्त र चालकले सुरक्षाको लागि भन्दै देवीलाई चढाएको ऐना अहिले उक्त सडकमा यात्रा गर्नेहरू सबैको सुरक्षाको भरोसा बन्दै गएको सुनकोसी ५ का वडाध्यक्ष कृष्णराज दाहाल बताउँछन्। एउटा चालकले सडक सुरक्षाका लागि भन्दै चढाएको ऐना अहिले हजार पन्द्र सय बढी छन्। यस सडकमा यात्रा गर्ने चालक र यात्रु पनि यात्रा सुरक्षाका लागि भन्दै ऐनामा विश्वास गर्ने गरेका छन्, दाहाल सुनाउँछन्। बीपी राजमार्ग निर्माण हुनु पहिलाको कच्ची सडक र निर्माण सम्पन्न भएपछिको पक्की सडकमा पनि दर्जनौं दुर्घटनामा धेरैले ज्यान गुमाएपछि सुरु भएको यो ऐनाको विश्वास बढ्दो छ। चाडबाडका बेला धेरै सवारी साधन दुर्घटना हुने हुँदा प्रायजसो चालकले मन्दिरमा भेटी चढाउने र देवीको दर्शन गर्दै यात्रा सुरक्षाका लागि भाकल गर्ने गरेको पुजारी अचार्य थप्छन्। उनको भनाईमा ढुंगामा देवताको बास हुने विश्वास गर्नेहरू नै ऐनामा सुरक्षाको विश्वास गर्छन्। दुर्घटना बढ्दै जाँदा आफूले पनि शिर झुकाएर त्यहाँ पुजा गर्ने गरेको सिन्धुलीकाठमाडौं टाटासुमो चलाउँदै आएका सिन्धुलीगढी यातायातका चालक गीताप्रसाद पहाडी बताउँछन्। मन्दिरमा दैविशक्ती रहेको र ऐनाले मृतकको अनुहार देखिने र सम्झना आउने तथा सेतिदेवीलाई ऐना चढाउँदा खुसी हुने जनविश्वास छ। यो विश्वास हुन सक्छ वा अन्धविश्वास हुन पनि सक्छ। तर प्रहरीको भनाईमा सयौं घुम्ती र साँघुरो सडकमा तीव्र गतीमा सवारीसाधन चलाउनु दुर्घटनाको मुख्य कारण हो। 'धार्मिक विश्वास आफ्नो ठाउँमा छ', जिल्ला ट्राफिक प्रहरी कार्यालय सिन्धुलीका असही रामेश्वर पाण्डे भन्छन्, 'ट्राफिक नियम पालना गर्दै आफ्नो दक्षता र अनुभवअनुसार सवारी साधन चलाए दुर्घटना न्यूनीकरण गर्न सकिन्छ।'"
भिनाजुसँग मिलेर पतिको हत्या,"बुटवल : बुटवल मैनावगर बस्दै आएका फिरोज खानको जीवनमा सुखै थियो। करिव २० वर्षअघि भारतको विहारबाट नेपालमा रोजगारीका लागि पसेका उनी गाडीमा सुनौला रङ भर्थे। उनी ज्योति इन्जिनियरिङका हेड मिस्त्री थिए। विहानै जागिरमा जाउनु, काम गर्नु, साँझ घर फर्किनु उनको दैनिकी थियो। बुटवल आएपछि उनले साहीन खातुनसँग विवाह गरे। दुई छोरा रहिन र राहेश जन्मे। चैत १२ गते फिरोजका लागि सधैजस्तै रहेन। घरमा भारतीय नम्बर प्लेटको मोटरसाइकल लिएर साढु दाई ( श्रीमतीका भिनाजु) आएका थिए। गढी टोलमा भाडामा लिएको घरमा छोराहरूसँग उनी बस्थे। फिरोज सधैजस्तै काम सकेर घर फर्किएका थिए। तर घरभित्र पस्नै नपाइ पछाडीबाट कसैले गोली चलायो। पछाडीबाट हानिएको गोली छाती छेडेर बाहिर निस्कियो। रगतको आहाल बग्यो। फिरोज भुईंमा ढले। छोराहरु चिच्याउदै बाहिर निस्किए। छिमेकीको जमघट भयो। तर भारतीय नम्बर प्लेटको मोटरसाइकल गायव भइसकेको थियो। अस्पताल नपुग्दै प्राण त्यागेका फिरोजलाई लुम्बिनी प्रादेशिक अस्पतालका चिकित्सकले मृत घोषणा गरे। उनको हत्या कसरी भयो भन्ने अनुमान लगाउन प्रहरीले ढिला गरेन। उनैकी श्रीमती साहीन खातुनप्रति लख् काट्यो। अनुसन्धानमा प्रमाण समेत फेला पर्यो। श्रीमतीसँग कहिल्यै झगडा नगरेका फिरोज तिनै श्रीमतीबाटै मारिए। कारण थियो, साहिन र उनको भिनाजु कादीर अन्सारीबीच प्रेम। प्रहरीले साहिनको मोबाइल जाँच गर्यो। भिनाजुलाई कल गरिएका केही नम्बर डेलिट भइसकेका थिए। केही नम्बरले शंका उब्जायो। कल डिटेल हेर्दा उनीहरुको सम्बन्ध लामो समयदेखि रहेको प्रमाणीत भयो। अन्सारीले साहिनकी दिदीको मृत्यु भएपछि सालीतर्फ आँखा लगाएका थिए। फिरोजको सोझोपनको फाइदा उठाउँदै साहिन भिनाजुसँग मोहित भएकी थिइन्। प्रेम सम्बन्ध सफल बनाउन उनीहरुले कच्चा खेल खेल्दै निर्दाेष फिरोजको लिला सकाउने योजना बनाएका थिए। प्रदेश प्रहरी प्रवत्ता तथा प्रहरी नायव उपरीक्षक टिकाबहादुर कार्कीका अनुसार फिरोजको हत्या श्रीमती र श्रीमतीका भिनाजुको पूर्व योजनाअनुसार गरिएको अनुसन्धानमा भेटियो। हत्यामा संलग्न ३५ वर्षीय कादिर अन्सारी फरार छन। उनको खोजी भइरहेको छ। साहिन जेल परेकी छन्। नावालक दुई छोरा भारतको बिहार फर्किएका छन्। प्रदेश ५ मा पछिल्लो छ महिना यता यस्ता चार वटा हत्याका घटना भएका छन्। श्रीमान् श्रीमतीको बेमेल, श्रीमान्को अन्य महिलासँग लसपस, श्रीमतीको परपुरुषसँग सम्बन्ध र अन्तरजातीय प्रेमले जघन्य अपराध जन्माएका छन्। यस्ता अपराधमा साना हतियारको प्रयोग बढेको छ। वारी गोली हान्ने र पारी लुक्ने प्रवृति दोहोरीएको छ। सुरक्षा निकाय खुला सीमानालाई दोष दिँदै आएका छन्। कपिलवस्तुका प्रहरी उपरीक्षक अच्युतमप्रसाद पुडासैनीले खुला सीमा, सिमित सुरक्षा जनशक्ति र कमजोर उपकरणका कारण अपराधी हतियारसहित नेपाल प्रवेश गर्ने गरेको बताउँछन्। कपिलवस्तुमा छ महिनामा छ वटा हत्याका घटना भएका छन्। सबैमा साना हतियारको प्रयोग भएको छ। प्रदेश ५ प्रहरी कार्यालय दाङका अनुसार फिरोज खानकै जस्तै हत्याका तीन घटनाा पछिल्लो दुई महिनामा भएका छन्। श्रीमानकै निर्देशनमा फागुन ११ गते कपिलबस्तुका बाणगंगाकी अनिता पौडेलको हत्या भएको थियो। शुक्रबारको दिन पौडेलको घरमा दुई व्यक्ति पाहुँनाका रुपमा पसे। घरमा पाहुँना बनि दुई व्यक्ति आएपछि अनिताले मासु खान पकाएर खुवाउने योजना बनाइन्। नजिकैको पसलबाट कुखुराको मासु ल्याइन्। पाहुना आएका दुई व्यक्तिले आफ्नो जन्मदिन भन्दै अनिताका दुई छोरा र छोरीलाई केक खुवाए। केकसंगै ती व्यक्तिले फ्रुटी दिएको अनिताकी ९ बर्षिय छोरी दिया पौडेलले प्रहरीलाई बताएकी छन्। केक र फ्रुटी खाएपछि उनीहरू अर्धचेत भए। बालबालिका त बिहान उठे तर अनिता कहिल्यै नउठ्ने गरी सुतिन्। पाहुना आएकाले उनको हत्या गरेका थिए। पाहुना अरु कोही नभई भिनाजु श्रीहरी गौतम र आफन्त पर्ने गुनाखर गौतम थिए। जुन उनकै श्रीमान विष्णु पौडेलको आग्रहमा अनिताको हत्या गर्न आएका थिए। प्रहरीले करिव डेढ महिनापछि तथ्य सार्वजनिक गरेको हो। सम्पत्तिको लागि उनको हत्या भएको प्रहरीले जनाएको छ। मृतक अनिता र उनका श्रीमान विष्णु पौडेलबीच लामो समयदेखि विवाद थियो। विष्णु अनितासँग सम्बन्धविच्छेद गर्न चाहन्थे तर, अनिताले त्यो कुरा अस्विकार गर्दै आएकी थिइन्। अनिताको नाममा सम्पत्ती थियो। विष्णुले भारतमै अर्काे विहाह गरेका थिए। त्यो सम्पत्ती कान्छी श्रीमतीलाई दिन उनले अनिताको हत्या गराएका थिए। पाल्पा रिम्दीकोटकी ५० वर्षीया ओमकुमारी घर्तीको त्यसैगरी हत्या भयो। जसको कारण पनि प्रेम नै थियो। घर्ती स्थानीय ४६ वर्षिय नुरबहालुर विश्वकर्मासँग प्रेम गर्थिन्। बुढ्यौली प्रेम तर विश्वकर्माले उनलाई प्रयोगमात्रै गरे। घर्तीले बिहे गरौं भनेर दबाब दिएपछि विकले ओमकुमारीलाई भागेर बिहे गरौ भन्दै लगेर हत्या गरेका थिए। विश्वकर्मालाई प्रहरीले केही दिनअघि पक्राउ गरेको छ। चैत १७ गते कृष्णनगर नगरपालिका१० विद्यानगरका पारस पुरीको पनि गोली हानी हत्या भयो। रुपन्देहीको देवदहमा २२ वर्षिया अनिस पुरीको पनि हत्या भयो। यी हत्या छिटो पैसा कमाउने र कच्चा प्रेम्सम्बन्धका कारण भएका हुन्। इलाका प्रहरी कार्यालय बुटवलका प्रहरी नायव उपरीक्षक डिलबहादुर मल्ल भन्छन, छिटो पैसा कमाउने लालचले समाजका कतिपय व्यक्ति अपराधमा होमिएका छन्।"
मिडिया सोसाइटीको प्रश्न : यस्तै गणतन्त्र ल्याउन मिडिया लडेका थिए ?,"काठमाडौं : सञ्चारमाध्यम सञ्चालकहरूको संस्था नेपाल मिडिया सोसाइटीले नेपाल मिडिया काउन्सिल विधेयकको विरोध गरेको छ। सोसाइटीका अध्यक्ष शुभशंकर कँडेलले आइतबार जारी गरेको विज्ञप्तिमा प्रेस स्वतन्त्रतामाथि कालो बादल मडारिन थालेकोले सचेत रहन भनिएको छ। 'के यस्तै गणतन्त्र ल्याउन नेपाली मिडिया लडेका थिए ? यो कस्तो प्रेस स्वतन्त्रता हो ? राज्यको कार्यशैलीप्रति के पत्रकारले प्रश्न गर्न पनि पाउँदैन ?' विज्ञप्तिमा भनिएको छ, 'सरकारका कतिपय गलत नीतिकै कारण आर्थिक रूपमा शिथिल हुँदै गए पनि नेपालका स्थापित मिडिया हाउस र क्रियाशील पत्रकारहरूले निरन्तर लोकतान्त्रिक मूल्यमान्यताका लागि सधैं संघर्ष गरिरहेका छन्।' प्रेस स्वतन्त्रताको पक्षमा हुने सबै प्रकारका आन्दोलन र संघर्षमा ऐक्यबद्धता र अगुवाइ गर्न समेत तयार रहेको सोसाइटीले स्पष्ट पारेकाे छ। नेपाल मिडिया काउन्सिल विधेयक वैशाख २ गतेको मन्त्रिपरिषद् बैठकले संसद्मा पेश गर्न स्वीकृति दिइसकेको छ। सञ्चार तथा सूचना प्रविधि मन्त्रालयले प्रतिनिधिसभामा दर्ता गर्ने तयारी गरेको उक्त विधेयकका प्राबधानप्रति मिडिया सोसाइटीले आपत्ति जनाएको हो। प्रस्तावित नेपाल मिडिया काउन्सिल विधेयकको दफा १८ मा काउन्सिलबाट जारी भएको आचारसंहिता विपरीत कुनै सामग्री प्रकाशन वा प्रसारण गरेका कारण मर्यादा वा प्रतिष्ठामा आँच पुर्याएको भनी सम्बन्धित व्यक्तिले दफा १६ बमोजिम दिएको उजुरी उपर दफा १७ बमोजिम जाँचबुझ गर्दा कसैको मर्यादा वा प्रतिष्ठामा आँच पुर्याएको देखिएमा काउन्सिलले सम्बन्धित आमसञ्चार माध्यम, प्रकाशक, सम्पादक, पत्रकार वा संवाददातालाई २५ हजार रुपैयाँदेखि १० लाख रुपैयाँसम्म जरिवाना गर्न सक्ने उल्लेख छ। हेर्नुस्, विज्ञप्तिकाे पूर्वपाठ"
डढेलोबाट घर बचाउन रातभर जाग्राम,"सन्धिखर्क : अर्घाखाँचीको शीतगंगा नगरपालिका१० सिद्धारा बहखोरका ५१ वर्षीय ओमबहादुर सारु तीन दिनदेखि रातभर जाग्राम बसेका छन्। घर नजिकै जंगलमा लागेको आगो घरमा सल्कने डरले उनको घरपरिवार रातभर जाग्राम बसेको हो। घर नजिकैको जंगल डढेलोले सखाप पारिसक्यो, कुन बेला घरमा आगो सल्किने हो, न दिनमा भोक छ न त रातमा निद्रा, सारुले गुनासो गरे। आगलागीकै कारण शीतगंगा१० सिद्धाराका अधिकांश सर्वसाधारण आगलागीको जोखिमले रातभर जाग्राम बस्नुपरेको छ। नगरपालिकाका हजारभन्दा बढी घरपरिवार आगोको जोखिममा छन्। जंगलमा आगो लागेपछि त्रासमा बस्नुपरेको शीतगंगा१० का अध्यक्ष हिम्मत पोखरेलले बताए। ठाडा, सिमलपानी, सिद्धारा, जलुकेका अधिकांश वनमा एक सातादेखि डढेलो लागिरहेको छ। अहिलेसम्म अर्घाखाँची भर ५ हजार हेक्टर वन क्षेत्र डढेलोले सखाप पारेको डिभिजन वन कार्यालय अर्घाखाँचीका सहायक वन अधिकृत शिला पोखरेलले बताइन्। शीतगंगाका ५ सामुदायिक वन र अन्य स्थानबाट गरी १० स्थानबाट आगो सल्किएको छ। जताततै लागेको डढेलो नियन्त्रणको प्रयास भइरहे पनि जंगल क्षेत्र धेरै भएकाले समस्या भएको उनले बताइन्। वडा नम्बर ८ को फुर्के सल्लीमा दुई दिनअघि वनमा लागेको डढेलो बस्तीमा पस्दा तीन घर जलेर पूर्णरूपमा नष्ट भएको जिल्ला प्रहरी कार्यालय अर्घाखाँचीका प्रहरी नायब उपरीक्षक नवराज मल्लले बताए। यसै साता जिल्लाभर पाँच घर जलेर नष्ट भएको र दर्जनौं चौपाया मरेको मल्लले जानकारी दिए। ८० प्रतिशत भूभाग वनले ढाकेको यस क्षेत्रमा धेरैजसो घर खरको छाना भएको हुनाले पनि यस क्षेत्रमा आगलागीको उच्च जोखिम भएको हो। यस क्षेत्रमा बर्सेनि आगलागी हुने गर्छ। डढेलो नियन्त्रणमा लिन अग्निरेखा कोर्ने, सचेतना जगाउने काम निरन्तर भइरहेको जिल्ला वन कार्यालय अर्घाखाँचीले जनाएको छ।"
बर्दियामा फस्टाउँदै वन्यजन्तु पर्यटन,"गुलरिया : बर्दियामा लोपोन्मुख पाटेबाघ वृद्धि हुन थालेपछि यहाँको पर्यटन व्यवसाय फस्टाउन थालेको छ।निकुञ्जमा पर्यटकर दुर्लभ वन्यन्तु अवलोकन गर्न आउने क्रम बढेसँगै बर्दियामा वन्यजन्तु पर्यटन फस्टाउन थालेको हो। बर्दिया राष्ट्रिय निकुञ्जमा अवलोकन गर्न आउने जोकोही पर्यटक वन्यजन्तु हेर्न आउने गरेको बर्दिया राष्ट्रिय निकुञ्जका सहायक संरक्षण अधिकृत अशोक भण्डारीले बताए। उनले,' भने धेरैजसो पर्यटक बर्दिया राष्ट्रिय निकुञ्जमा बाघ हेर्नकै लागि आउने गर्छन्।यतिखेर बाघ हेर्नका लागि उपयुक्त मौसम पनि हो।' भण्डारीले थपे गर्मीको मौसममा बाघ पानीमै आउने गर्छन् जसले गर्दा सजिलै बाघ हेर्न सकिन्छ।फागुनदेखि जेठसम्म बाघ हेर्नका लागि उपयुक्त समय मानिन्छ।निकुञ्जले यतिखेर घाँसे मैदान व्यवस्थापन गरेकाले नजिकैबाट बाघ अवलोकन गर्न सकिने उनको भनाई छ।'निकुञ्जमा आएका स्वदेशी तथा विदेशी पर्यटक दिनहुँ बाघ देखेर फर्कने गरेका छन्,' उनले भने। पछिल्लो समय निकुञ्जमा जनावर बढेका कारण वन्यजन्तु पर्यटनको अवस्था राम्रो छ। पछिल्लो बाघ अनुगमनको नतिजाअनुसार बर्दियामा ८७ वटा पाटे बाघ छन्। निकुञ्जको तथ्यांकअनुसार तीन वर्षको तुलनामा पर्यटकको संख्या पनि उल्लेख्य बढ्दो क्रममा छ। आर्थिक वर्ष ०७३७४ मा विदेशी, स्वदेशी र शार्क गरी १८ हजार पर्यटकले निकुञ्ज अवलोकन गरेका थिए। ०७४७५ मा निकुञ्ज अवलोकन गर्ने पर्यटकको संख्या २० हजार २ सय ८१ पुगेको थियो। आर्थिक वर्ष ०७५७६ को वैशाख अन्तिम सम्ममा विदेशी, नेपाली र सार्क गरी करिब २२ हजार पर्यटकले निकुञ्ज अवलोकन गरेको बर्दिया राष्ट्रिय निकुञ्जका टिकट बुकिङ्ग गरेको इन्चार्ज रमेश चौधरीले बताए। उनले भने,' आर्थिक वर्ष अझैं बाँकी रहँदा विगतमा भन्दा बढी पर्यटक भित्रिएकाले यसवर्ष बर्दिया राष्ट्रिय निकुञ्जमा उल्लेख्य पर्यटकको वृद्धि हुने देखिन्छ। बर्लिनमा भएको पर्यटन मेलाले बर्दिया राष्ट्रिय निकुञ्जलाई एसियाकै पहिलो प्राकृतिक गन्तव्य घोषणा गरी पुरस्कृत गरेको ठाकुरद्वारास्थित जंगल हेवन रिसोर्टका संचालक कृष्ण भट्टराईले बताए। उनले भने,' प्राकृतिक रुपमा बाघ हेर्न सकिने विश्वको दोस्रो स्थानमा बर्दिया पर्दछ।' त्यसैले पनि यहाँ बाह्य तथा आन्तरिक पर्यटक वन्यजन्तु हेर्नका लागि आउने गर्छन्।उनले बर्दिया पर्यटनको दृष्टिले महत्वपूर्ण भएपनि राज्यले यथोचित प्रचार गर्न नसकेको बताए। नेपाली पर्यटक बढेर बर्दियाको पर्यटन धानिएको छ। बर्दियामा आउने पर्यटक बाइल्डलाइफको मज्जा लिन आउने भएकाले पनि राज्यले प्रचार गर्नसके बर्दिया राम्रो वन्यजन्तु पर्यटनको केन्द्र बन्ने सम्भावना छ,' उनले भने।"
सडकमा उत्रिए चापागाउँवासी (फोटोफिचर),"ललितपुर : धूलो, हिलो खाल्डाखुल्डीको हैरानीबाट मुक्तिको माग गर्दै ललितपुरस्थित चापागाउँवासीले सडक अवरुद्ध गरेका छन्। विस्तारका लागि सडक भत्काएर त्यत्तिकै छाडेका कारण धूला, हिलो र खाल्डाखुल्डीले वातावरण दूषित बनाएको भन्दै स्थानीय प्रदर्शनमा उत्रिएका हुन्। ठेचो र चापागाउँका बजार क्षेत्रका पसलसमेत बन्द गरिएको छ। स्थानीयले शुक्रबार र शनिबार २ दिन बिहान ८ बजेदेखि १० बजेसम्म सडक अवरुद्ध गरी प्रदर्शन गरेका थिए। आज भने साँझ ५ बजेसम्म बन्द गरिने स्थानीयले जनाएका छन्। प्रदर्शनकारीले सडकमा ढुंगा, मुढा, टायरहरु राखि अवरोध गरेका छन्। अत्यावश्यक सेवा बाहेकका सवारी साधनलाई चल्न दिइएको छैन। सडक विस्तार गरी कालोपत्रे गर्न भनी २०७२ सालमा नै प्रक्रिया अगाडी बढाइएको भए पनि अहिलेसम्म ५ प्रतिशत मात्रै काम भएको स्थानीयको भनाई छ। विस्तार गरी सडक कालोपत्रे गर्न अझै केही वर्ष लाग्ने भएकाले पहिलेकै सडकलाई कालोपत्रे गरी विस्तारको काम गर्नुपर्ने स्थानीयको माग छ। सम्बन्धित निकायल आफूहरूको गुनासोप्रति वेवास्ता गरेकाले सडक अवरुद्ध गरी प्रदर्शनमा उत्रिनु परेको उनीहरुको दाबी छ। सवारी आवागमन ठप्प हुँदा दक्षिण ललितपुरका ३ वटा गाउँपालिका र उत्तर मकवानपुरबाट राजधानी आउनेलाई समस्या परेको छ। हेर्नुस्, अन्नपूर्णकर्मी आशोक दुलालले आफ्नो क्यामरामा कैद गरेका तस्बिरहरु :"
वन अतिक्रमणकारीलाई कडा कारबाही,"काठमाडौं : राष्ट्रिय वन क्षेत्रको जमिन व्यक्तिका नाममा दर्ता गरे कडा सजायको भागिदार हुनुपर्ने भएको छ। सरकारले शुक्रबार संसद्मा दर्ता गरेको वनसम्बन्धी कानुनलाई संशोधन र एकीकरण गर्न बनेको विधेयकमा यस्ता व्यक्तिलाई पाँच वर्षसम्म कैद र पचास हजार रुपैयाँसम्म जरिमाना र अवस्था हेरी दुवै सजायको व्यवस्था गरेको छ। वन फाँड्ने वा वन क्षेत्रको जग्गा जोत्ने, खन्ने, खनिज कार्य उत्खनन् गर्ने तथा पूर्वाधार निर्माण गरी वन अतिक्रमण गर्नेविरुद्ध पनि सजायको व्यवस्था विधेयकमा गरिएको छ। यस्तो कार्य गर्नेलाई पाँच वर्षसम्म कैद वा एक लाख रुपैयाँसम्म जरिवाना वा दुवै सजायको व्यवस्था छ। राष्ट्रिय वनमा समावेश गरी बनाएको घर वा छाप्रो र प्रयोग भएका मेसिनरी औजार साधन समेत जफत गरिनेछ। वनमा आगो लगाउनेलाई पनि कडा सजायको व्यवस्था विधेयकमा गरिएको छ। यस्तो कसुर गर्नेलाई क्षति भएको बिगो असुल गरी तीन वर्षसम्म कैद वा साठी हजार रुपैयाँसम्म जरिबाना वा दुवै सजाय हुनेछ। वन क्षेत्रबाट बग्ने नदीबाट ढुंगा, गिट्टी, बालुवा वा माटो झिक्ने, गोल वा चून पोल्ने र ती वस्तुबाट तयारी माल बनाउने, संकलन गर्ने र खनिज पदार्थ निकाल्ने कार्य गरेमा पाँच लाखसम्म बिगो भएमा दुई वर्षसम्म कैद बा बिगोको दोब्बर जरिवाना वा दुवै सजाय गर्ने व्यवस्था छ। विदेशमा निकासी गर्न प्रतिबन्ध लागेको वन पैदावार विदेश निकासी गरेमा सम्बन्धित वन पैदावर जफत गरी तीन वर्षसम्म कैद वा बिगोको दोब्बर जरिवाना गर्ने प्रावधान विधेयकमा राखिएको छ। वन रक्षकलाई हदैसम्मको सजाय सरकारले राष्ट्रिय वन तथा जैविक विविधताको संरक्षण र सम्वद्र्धन गर्न बन्यजन्तुको अैँवध सिकार एवं वन पैदावारको चोरी रोक्न साथै वन सम्पदाको सुरक्षा गर्न एक सशस्त्र वन रक्षक राख्ने व्यवस्था गर्नेछ। वन रक्षकले भौगोलिक अखण्डता, राष्ट्रियता, स्वाधिनतामा वा संघीय इकाई वा विभिन्न जात, जाति, धर्म, सम्प्रदायबीचको सुसम्बन्धमा खलल पर्न सक्ने गरी घृणा द्वेष वा अवहेलना हुने क्रियाकलाप गरे, आफ्नो जिम्मामा रहेको सरकारी वा कसैको हातहतियार वा खरखजाना बेचखिन गरेमा वा कुनै प्रकारबाट अरू कसैलाई सुम्पिए, आंतककारी गतिविधिलाई प्रत्यक्ष वा अप्रत्यक्ष रूपमा सघाए, सुरक्षासँग सम्बन्धित सूचना तथा गतिविधि अन्य व्यक्ति वा समूहलाई उपलब्ध गराए कसुर गरेको ठहरिने छ। त्यस्तो कुसर गर्र्नेमाथि हदैसम्मको जन्मकैको सजाय विधेयकमा गरिएको छ। विधेयकमा राष्ट्रिय वन भित्र खनिज पदार्थ भए नभएको अन्वषेण गर्नुपर्ने भएमा प्रदेश मन्त्रालयको अनुमतिमा त्यस्तो कार्य गर्न सकिने प्रावधान राखिएको छ। राष्ट्रिय वन भित्र, सुन, चाँदी, तामा, फलाम जस्ता खनिज पदार्थ उल्खनन् गर्नु परेमा प्रचलित कानुन वमोजिम वातावरणीय परीक्षण गरी प्रतिकूल असर नपर्ने भएमा मात्रै सरकारले वन क्षेत्र प्रयोग गर्न स्वीकृति दिन सक्ने व्यवस्था गरेको छ। तर, राष्ट्रिय प्राथमिकता प्राप्त विकास योजना, लगानी बोर्डबाट विदेशी लागनी स्वीकृत भएको योजना, राष्ट्रिय गौरवका आयोजनामा प्रयोग हुने कच्चा पदार्थ प्रयोग गर्न सुन, चाँदी, तामा, फलाम जस्ता खनिज पदार्थ बाहेक वन क्षेत्रबाट अन्य खनिजजन्य वन पैदावार उत्खनन् गर्न पाइने छैन। सामूहिक हितका लागि कुनै वनको संरक्षण, विकास र व्यवस्थापन गरी वन पैदावारको उपायोग गर्न उपभोक्ता समिति गठन गर्न सक्ने व्यवस्था विधेयकले गरेको छ। उपभोक्ता समूहका पदाधिकारी वा सदस्यको समूहको हितको नाममा कोषको रकम हिनामिना गर्ने वा विधान तथा कार्ययोजना विपरीत कुनै पनि कार्य गरेमा बिगो असुल गरी एक वर्षसम्म कैद वा दश हजार रुपैयाँसम्म जरिवाना वा दुवै सजाय गर्ने व्यवस्था गरिएको छ। राष्ट्रिय वन क्षेत्रको भूस्वामित्व मन्त्रिपरिषद्को निर्णय बिना वन क्षेत्रको भू स्वामित्व वा भूउपयोग परिर्वतन गर्न राष्ट्रिय वनको भोगाधिकार कसैलाई उपलब्ध गराउन धितो बन्धकी सट्टापट्टा वा अन्य किसिमले हक हस्तान्तर गर्न नसक्ने व्यवस्था पनि विधेयमा छ। पूर्वाधार विकासका लागि राष्ट्रिय प्राथमिकता प्राप्त आयोजना, लगानी बोर्डबाट लगानी स्वीकृत भएको योजना, राष्ट्रिय गौरवका आयोजना सञ्चालन गर्न वन क्षेत्रको प्रयोग गर्नु बाहेक अर्को विकल्प नरहेको अवस्थामा भने मात्रै प्रचलित कानुन अनुसार वातावरणीय परीक्षणबाट त्यस्तो योजना सञ्चालन गर्दा वातावरणमा प्रतिकूल असर नपर्ने देखिएमा सरकारले त्यस्ता योजना सञ्चालन गर्न राष्ट्रिय वनको कुनै भाग प्रयोग गर्न सक्ने छ। हस्तान्तरण गरेको सामुदायिक वन सरकारले फिर्ता लिन सक्नेसमेतको व्यवस्था विधेयका गरिएको छ। संरक्षण नभएमा वा वातावरणमा प्रतिकूल असर पर्ने कुनै कार्य गरेको पाइए ऐन वमोजिम पालना गर्नुपर्ने सर्तहरू पालना नगरेमा डिभिजन वन अधिकृतले उपभोक्ता समूहको दर्ता गर्न र त्यस्तो सामुदायिक वन फिर्ता लिने निर्णय गर्न सक्नेछ। उपभोक्ता समितिले वार्षिक आयबाट प्राप्त रकमको पचास प्रतिशत रकम सम्वन्धित स्थानीय तहसँग मिलेर गरिबी न्यूनिकरण तथा महिला सशक्तिकरणलगायतका कार्यक्रममा लगाउनु पर्ने व्यवस्था गरिएको छ। विधेयकमा घरायसी प्रयोजनका लागि एक स्थानीय तहबाट अर्को स्थानीय तहमा वन पैदावारको संकलन तथा ओसारपासार गर्नु परेमा डिभिजन वन कार्यालयबाट स्वीकृत लिनुपर्ने प्रावधान राखिएको छ। व्यवसायिक प्रयोजनका लागि निजी वन वा निजी आवादीमा रहेका वन पैदावारको संकलन तथा ओसारपसार गर्नुपरेमा स्थानीय तहबाट अनिवार्य स्वीकृत लिनु पर्नेछ। साँगठनिक सुदृढीकरणका कामहरुमा केही ढिलाई भएका महतको स्वीकारोक्ती छ। अवको निर्वाचनमा कांग्रेस एक भएर जनतामाझ जानेर वहुमत ल्याउनुपर्ने उनले वताए।"
त्रिवि एसियाको तीन सय नम्बरमा,"काठमाडौं : मुलुकको सबैभन्दा पुरानो त्रिभुवन विश्वविद्यालय (त्रिवि) एसियाको उत्कृष्ट तीन सय विश्वविद्यालय भित्र परेको छ। बेलायतको द टाइम्स हाएर एजुकेसनले सार्वजनिक गरेको एसियाका उत्कृष्ट विश्वविद्यालयको स्तर निर्धारण सूचीमा त्रिवि २५१३०० औं स्तरमा सूचीकृत भएको त्रिविले जनाएको छ। उक्त संस्थाले विश्वविद्यालयमा रहेका कुल शिक्षक संख्या, महिला शिक्षक संख्या, स्नातक र स्नातकोत्तर तहमा अध्ययनरत विद्यार्थी संख्या, छात्राको संख्या, शिक्षक विद्यार्थी अनुपात, विश्वविद्यालयभित्र भएका अनुसन्धान, राष्ट्रिय अन्तर्राष्ट्रिय स्तरमा प्रकाशित लेख, रचना, जर्नल, राष्ट्रिय अन्तर्राष्ट्रिय स्तरमा प्रकाशित लेखमा गरिएका साइटेशनलगायतलाई आधार मानेर विश्वविद्यालयको मूल्यांकन गरेको थियो। विश्वविद्यालयभित्र अध्ययनरत अन्तर्राष्ट्रिय विद्यार्थीको संख्या, अनुसन्धानका लागि भएको लगानी, विद्यावारिधि प्रदान गरिएको संख्यालगायत मुख्य सूचकलाई पनि अध्ययनको आधार मानिएको थियो। त्रिभुवन विश्वविद्यालयले पहिलो पटक एसियाका विश्वविद्यालयको स्तर निर्धारणका लागि गरिने सूचीकरण प्रक्रियामा भाग लिएको थियो। यसअघि गतवर्ष यही संस्थाले विश्वभरबाट गरेको विश्वविद्यालयको स्तर निर्धारण मूल्यांकनमा विश्वका उत्कृष्ट ८०११००० औं विश्वविद्यालयको सूचीभित्र त्रिभुवन विश्वविद्यालय परेको थियो। यो उपलब्धिबाट हामी थप उत्साही भएका छौं र विश्वविद्यालयलाई यो उत्कृष्टताको यात्रामा थप उचाईं उपलब्ध गराउन हामी क्रियाशिल रहनेछौं, विश्वविद्यालयका उपकुलपति तीर्थराज खनियाले भने, हामीलाई विश्वास छ, हामी सबैको प्रतिबद्धताबाट भविष्यमा त्रिविले विश्वमा अझ उच्च स्थान हासिल गर्नेछ। एसिया विश्वका सबै भन्दा धेरै विश्वविद्यालय रहेको महादेशमा पर्छ।"
महाकालीका वासिन्दालाई पानीकै चिन्ता,"बैतडी : जिल्लाको दशरथचन्द नगरपालिका सेराकी तारा कार्कीलाई सुख्खा मौसम सुरु भएयता खानेपानीकै चिन्ता छ। सुख्खा मौसमसँगै गाउँमा खानेपानीको अभाव भएपछि नदीको पानीले गुजरा गर्नुपरेको स्थानीय तारा कार्कीले बताइन्। उनले भनिन्, 'सुख्खा मौसम सुरु भएसँगै खानेपानीको हाहाकार हुन्छ। हामीले महाकाली नदीको दूषित पानीको प्रयोग गर्न बाध्य छौं। कतिपयले परमलीगाड नदीको पानी प्रयोग गर्दै आएका छन्।' माघ फागुन महिनादेखि नै गाउँमा खानेपानीको समस्या हुने गरेको स्थानीय देवकी कार्कीले बताइन्।उनले गाउँमा आउने पानीको मुहानमा नै पानी सुक्न थालेको बताइन्। आफूहरुले गाउँमा भएका समस्या पहिचानका लागि सशक्तीकरण केन्द्र बनाएर समस्या राख्ने गरेको स्थानीय धाना जोशीले बताइन्। उनले भनिन्, 'हामीले गाउँमा भएको खानेपानीको समस्याका बारेमा नगरपालिकाको समेत ध्यानाकर्षण गराएका छौं । खानेपानी निर्माण गर्छौ भन्ने आश्वासन त पाएका छौं तर कहिले निर्माण हुनेबारे जानकारी छैन।' सेराका एक सय बढी घरपरिवारले सुख्खायाममा प्रत्येक वर्ष खानेपानीको समस्या झेल्दै आएका छन्। केहीले परमलीगाड नदी र केहीले नजिकैको महाकालीबाटै ल्याएर खानेपानी पिउने गरेको स्थानीय पुष्कर कार्कीले बताए। उनले भने, 'हामी तटीय क्षेत्रका बासिन्दाले विभिन्न समस्या झेल्दै आएका छौं। सबैभन्दा बढी हामीलाई खानेपानीको समस्या छ। यो समस्या समाधानका लागि सबैसँग आग्रह गरेका छौं।' खानेपानीका लागि स्थानीयले नगरपालिकासँग माग गरेको सशक्तीकरण केन्द्रकी सहजकर्ता ममता कार्कीले बताइन्।उनले केन्द्रमार्फत वडा र नगरपालिकामा खानेपानीको समस्या समाधानका लागि निवेदन दिएका छौं।' तिरखडेनी र भेक्करमा खानेपानी योजना बन्ने सेराको जस्तै खानेपानीको समस्या झेलिरहेका दशरथचन्द नगरपालिका १० तिरखडेनी र भेक्करमा खानेपानीको समस्या हट्ने भएको छ। खानेपानीको समस्या समाधानका लागि महाकाली नदीबाट पम्पिङ प्रणालीबाट खानेपानी योजना निर्माण गरिने नगरप्रमुख नरेन्द्रसिंह थापाले बताए। उनले भने, 'हामीले नदी किनाराका बासिन्दाको खानेपानी समस्याको लागि पहल गरिरहेका छौं।स्थानीयको आग्रहअनुसार महाकालीको पानी पम्पिङ प्रणालीबाट तानेर खानेपानीको व्यवस्था गर्ने तयारी गरेका छौं।' केही समय अघि तीरखडेनी र भेक्करमा खानेपानीको अभावबारे अन्नपूर्णपोस्टडटकममा समाचार प्रकाशित भएको थियो। दशरथचन्द नगरपालिका,दशरथचन्द नगरपालिका१० को कार्यालय र ग्रामीण विकास एवं वातावरण व्यवस्थापन समाज रुडेस बैतडीको संयुक्त ६ लाखको लगानिमा खानेपानी योजना निर्माणका लागि डिजाइन स्टमेट भइरहेको रुडेस बैतडीका कार्यक्रम अधिकृत तेजराम लोहारले बताए। उनले भने, 'तटीय क्षेत्रका नागरिकले धेरै पटक खानेपानीको समस्याका बारेमा कुरा उठाए। अहिले नगरपालिका, वडा कार्यालय र स्थानीयको पहलमा खानेपानी बन्न भएको छ।'"
उपभोक्ता समितिका अध्यक्ष र कोषाध्यक्ष पाँच लाख घुससहित पक्राउ,काठमाडौं : सामुदायिक वन उपभोक्ता समितिका अध्यक्ष टिकाराम कामी र कोषाध्यक्ष दिपक खुना ५ लाख घुससहित पक्राउ परेका छन्। बाँकेको राप्तिसोनारी गाउँपालिका लामिडाँडा सामुदायिक वनका अध्यक्ष र कोषाध्यक्ष वनको काठ लिलामीमा घुस लिएको आरोपमा पक्राउ परेका हुन्। काठ लिलामीमा कोटेशन दर्ता गरी काठ उपलब्ध गराउन सहजिकरण गरिदिने प्रयोजनको लागि सेवाग्राहीसँग घुस लिदै गर्दा अखितयार अनुसन्धान आयोगको टोलीले उनीहरुलाई नियन्त्रणमा लिएको छ। उनीहरुलाई बैरीया कुसुमबाट घुससहित नियन्त्रणमा लिइएको हो। उनीहरुमाथि अनुसन्धान भइरहेको अख्तियार प्रवक्ता प्रदीपकुमार कोइरालाले जानकारी दिए।
हराउँदै भजन संस्कृति,"बेँसीसहर : पश्चिमा संस्कृतिको प्रभावले नेपाली संस्कृति ओझेलमा पर्दै गएको छ। यससँगै मौलिक संस्कृति संरक्षणमा युवा पुस्ता सजग नहुँदा पुरानो पुस्ता चिन्तितसमेत बन्न थालेको छ। पूजापाठ तथा धार्मिक कार्यक्रममा भजन, चुट्का, बालन गाउने र विभिन्न किसिमका नृत्य प्रदर्शन गर्ने चलन धेरै पहिलेदेखि चल्दै आइरहेको छ। तर पछिल्लो समय लमजुङका गाउँघरमा यो संस्कृति ओझेलमा मात्र परेको छैन, बिस्तारै लोप हुने स्थितिमा पुगेको देखिन्छ। शिवरात्रि, बालाचतुर्दशी, हरिबोधनी एकादशी, सत्यनारायण पूजालगायत धार्मिक उत्सवमा आयोजना गरिने भजनकीर्तनबाट पुण्य मिल्ने लमजुङवासी चन्द्रकान्त पौडेलको विश्वास छ। भजनकीर्तनमा पौराणिक कथाका पात्रहरूको महिमा तथा चरित्र वर्णन गरी भजनको माध्यमबाट व्यक्त गरिन्छ। देवीदेवताको गुणगानमा केन्द्रित यस्ता भजनकीर्तनको रौनकले मनमा शान्ति मिल्ने र दिन कटाउनसमेत सजिलो हुने गरेको बूढापाकाको अनुभव छ। तर पछिल्लो पुस्ता यसप्रति उदासीन हुँदा भजन संस्कृति नै लोप हुने हो कि भन्ने चिन्ता अर्का स्थानीयवसाी कुलप्रसाद पौडेलको छ। वरपर छरछिमेकका मानिसहरू जम्मा भएर धार्मिक भाव झल्किने भजन गाउँदै एकअर्कामा सुखदुःखसमेत साटासाट गर्दा बैग्लै आनन्द महसुस हुने गरेको स्थानीयवासी बताउँछन्। लोकसाहित्यको महत्त्वपूर्ण पक्ष मानिने भजन संस्कृतिलाई संरक्षण गर्न युवा पुस्ताले पनि तदारुकता देखाउनुपर्ने सरोकारवाला बताउँछन्। पछिल्लो समयमा उत्सव, महोत्सव तथा विशेष समारोहमा पनि भजन संस्कृतिका झलकहरू देखाउने गरिएको छ। भजनकीर्तनमा शिव महिमा, बालन, महाभारतजस्ता धार्मिक कथालाई गीतका रूपमा गाइन्छ। सृष्टिदेखिका भगवान्का लीला र अवतारहरूको वर्णन भजनमा प्रस्तुत गरिन्छन्। देवीदेवताको गुणगानमा केन्द्रित भजनकीर्तनको रौनकले थकाइबिना रात र दिन सजिलै कटाउने गरेको बूढापाकाहरूको अनुभव छ। यद्यपि पछिल्लो पुस्तामा यसप्रतिको आकर्षण घट्दै जाँदा भजन संस्कृति लोप नै हुने हो कि भन्ने अग्रजहरूको चिन्ता छ। भजन संस्कृतिलाई लोकसाहित्यको एउटा महत्त्वपूर्ण पक्ष मान्ने गरिएको छ। बाबुबाजेको पालादेखि चल्दै आएको भजन संस्कृति धर्मशास्त्रमा आधारित भएको र धार्मिक महत्त्व रहेकाले यसको संरक्षणका लागि विशेष चासो दिनुपर्ने सरोकारवाला बताउँछन्।"
"पाँचतारे होटलमा बसेर नेटवर्किङ धन्दा, १२ भारतीय पक्राउ","काठमाडौं : पाँचतारे होटलमा बसेर नेटवर्किङ व्यवसाय सञ्चालन गर्न खोजेको आरोपमा १२ भारतीय पक्राउ परेका छन् । दरबारमार्गस्थित याक एन्ड यती होटलमा तालिम दिइरहेका बेला शनिबार अपराह्न प्रहरीले नियन्त्रणमा लिएको हो । विशेष सूचना पाएपछि केन्द्रीय अनुसन्धान ब्युरो, काठमाडौं प्रहरी परिसर र राष्ट्र बैंकको टोली होटलमै पुगेको थियो । पक्राउ पर्नेमा साइन ग्रुपका प्रबन्ध निर्देशक रसिद नसिमसहित लखनउका अजितकुमार सिंह, इलाहवादका मोहम्मद सारजिल, छत्तिसगढका नीरजकुमार मि श्र रहेको परिसरका प्रवक्ता डीएसपी होबिन्द्र बोगटीले बताए । यस्तै, उत्तर प्रदेशका अशोक कुमार, गिरी उपाध्याय, रमेश रामा, सुनील उपाध्याय, आयुष उपाध्याय, कासिफ सकिल र गजेन्द्र सिंह छन् । यो टोलीले तीन दिनदेखि नेटवर्र्किङ व्यवसायबारे तालिम दिँदै आएको थियो । उनीहरूले साइन ग्रुपको मुख्य कार्यालय दुबई र शाखा कार्यालय लखनउमा रहेको बताउँदै आएका थिए । तालिममा नेपाली र भारतीय नागरिक सहभागी थिए । एकपटक १ हजार २ सय ५० रुपैयाँ तिर्नुपर्ने र कम्पनीले फेरि त्यति नै रकम हालिदिएर अन्तर्राष्ट्रिय सञ्जालको सदस्य बनाउने प्रलोभन दिएको पाइयो, उनले भने, नेपाली र भारतीय गरी १३ सदस्य बनाइसकेको प्रारम्भिक अनुसन्धानबाट खुलेको छ । रसिद होटल हायातमा दैनिक २ लाख रुपैयाँ तिरेर बस्दै आएका थिए । राष्ट्र बैंकको अनुमतिबिना नेपाली पैसा विदेशी कम्पनीमा लगानी गर्न पाइँदैन । पक्राउ परेकाका साथबाट ल्यापटप, कम्पनीको भिडियो र अडियोसँगै अन्य कागजात बरामद भएको छ । प्रहरीले उनीहरूविरुद्ध ठगी मुद्दामा अनुसन्धान थालेको छ । गु्रपका सदस्यले अन्य सदस्य बनाएबापत कमिसन पाउने सर्त रहेको जानकारी बोगटीले दिए । नेपालीबाट करोडौं रुपैयाँ विदेशमा लैजाने योजनाअनुसार नेटवर्किङ व्यवसायको तालिम दिइरहेका थिए, उनले भने, प्रहरीको यो अपरेसनले नेपालीहरू ठगिनबाट जोगिए ।"
कर्णालीमा ५१ म्याग्निच्यूडको भूकम्प,काठमाडौं : नेपालको पश्चिम क्षेत्रमा गएराति भूकम्पको धक्का महसुस गरिएको छ । कर्णाली प्रदेशको दैलेख केन्द्रविन्दु भएर ५१ म्याग्निच्यूडको भूकम्प गएको राष्ट्रिय भूकम्पमापन केन्द्रले जनाएको छ । भूकम्पमापन केन्द्रकाअनुसार राति १२ बजेर ३६ मिनेट जाँदा भूकम्पको धक्का महसुस गरिएको हो । भूकम्पको धक्का दैलेख र आसपासका जिल्लाहरुमा समेत महसुस गरिएको थियो ।
नुवाकोटमा चट्याङ लागेर एक जनाको मृत्यु,नुवाकोट : नुवाकोटको पश्चिमी भेगमा रहेको डिगाउंमा चट्याङले लागेर एक वृद्धको ज्यान जानुकासाथै घरमा आगलागी भएको छ । म्यागङ गाउँपालिका४ डिगाउंमा शनिबार राति घरमा बसिरहेको बेला चट्याङ लागेर ६८ वर्षीय निङवहादुर तामाङको मृत्यु भएको जिल्ला प्रहरी कार्यालय नुवाकोटले जनाएको छ। चट्याङले निङबहादुरको घरमा आगलागी भएको जिल्ला प्रहरी प्रवक्ता तथा प्रहरी नायब उपरीक्षक भीमलाल भट्टराइले जानकारी दिए । हावाहुरीसहित परेको चट्याङले निङबहादुरको एउटा दुहुनु भैंसी मरेको र चार वटा वाख्रा घाइते भएको भट्टराईले बताए। मृतकको शव पोष्टमार्टमका लागि नुवाकोट जिल्ला अस्पताल त्रिशूली ल्याइएको छ ।
शुभकामना दिएर करोड संकलन,"चितवन : बिहान ५ बजे उठेपछि जन्मदिन भएकाहरूको नाम डायरीमा हेर्छन् । उनीहरूलाई फोन गरेर शुभकामना दिन्छन् । फूलको माला बोकेर घरमै पुग्छन् । खैरहनीका मुरलीप्रसाद गजुरेलको दैनिकी हो यो । जन्मदिन मनाउनेहरू फजुल खर्च कटाएर सहयोग गर्छन् । त्यो रकम छात्रवृत्ति कोषमा जम्मा गर्छन्, गजुरेल । त्यसकै ब्याजबाट गरिब विद्यार्थीलाई पढाउँछन् । ५७ वर्षीय गजुरेलले पछिल्ला नौ वर्ष यसरी बिताएका छन् । शुभकामना दिएपछि उनले आफ्नो अभियानबारे जानकारी गराउँछन् । जन्मदिनमा गरिने खर्च कटाएर धेरैले सहयोग गर्छन् । जन्मदिन थाहा पाएपछि उनले डायरीमा टिपोट गर्छन् । अर्को वर्ष फोन गरेर शुभकामना दिन्छन् । उनको साथमा सियो, धागो, फूल र माला कहिल्यै टुट्दैन । जन्मदिन परेको थाहा हुनेबित्तिकै उनले माला तयार गरेर तत्कालै शुभकामना दिन्छन् । गरिबीका कारण मैले पढ्न पाइनँ । पढाइ नहुँदा धेरै अवसरबाट वञ्चित भएँ, उनले भने, मेरो नियति अरूले नभोगून् भनेर अभियान थालेको हुँ । खाडी मुलुकमा ५ वर्ष ६ महिना २४ सै घण्टा श्रम गर्दा १८ लाख कमाएको उनले सुनाए । कोषमा १ करोड रुपैयाँ पुयाउने लक्ष्य उनले पूरा गरेका छन् । शनिबार २ लाख ३७ हजार ७ सय २२ रुपैयाँ संकलन भएको छ । १ करोड १ लाख १२ हजार ७३ रुपैयाँ ८२ पैसा जम्मा भएको उनले सुनाए । उनले ६ सय ३० जनालाई छात्रवृत्ति प्रदान गरेका छन् । कोषमा जम्मा भएको रकमको ब्याजबाट १९ लाख १८ हजार ८ सय रुपैयाँबराबरको छात्रवृत्ति प्रदान गरिएको उनको भनाइ । सबै सहयोगीको सहयोगले अभियान सफल भएको छ, उनले भने, गरिब अभिभावकका सन्तानको भविष्य उज्वल पार्ने अभियानमा करोड जम्मा हुनु सबैभन्दा ठूलो खुसी हो । कम पढेकाहरूले अरबमा बढी जोखिमपूर्ण काम गर्नुपरे पनि पारि श्रमिक कम पाएको देखेपछि अभियानमा लाग्ने सोच बनाएको उनले बताए । पढाइको महत्व बुझेपछि घर फर्किएर उनले अभियान सुरु गरेका हुन् । खर्च अभावमा पढाइबाट वञ्चित हुन नपरोस् भनी उनले २०६७ पुसमा छात्रवृत्ति कोष स्थापना गरेका थिए । मेरो परिवारका ६ सदस्यबाट ६ हजार ५ सय सहित ६९ हजार ५ सय रुपैयाँ जम्मा पारेर अभियान सुरु गरें, उनले भने, जन्मदिन, विवाह, व्रतबन्धलगायत अवसरमा दिएको रकम कोषमा जम्मा गरेको हुँ । उनले खैरहनी मावि जन्मोत्सव तथा स्मृति छात्रवृत्ति कोष स्थापना गरेका छन् । देशकै ठूलो छात्रवृत्ति कोष भएको उनको दाबी छ । खैरहनीका कक्षा ११ र १२ मा पढ्ने विद्यार्थीलाई छात्रवृत्ति प्रदान गरिन्छ । १ करोडको लक्ष्य असम्भव भन्दै हाँस्नेहरूले काम गयो भने हुँदो रहेछ भन्ने देखेका छन्, प्रधानाध्यापक शम्भुशंकर बर्तौलाले भने, अरूलाई पढाउनका लागि जीवन समर्पित गरेर हिँड्ने विरलै होलान् ।"
"झापामा कुकर बम फेला, राजमार्ग अवरुद्ध","झापा : झापा जिल्लाको कन्काइ नगरपालिका माइधारमा शंकास्पद बस्तु फेला परेको छ। आइतबार बिहान पुलनजिकै स्थानीयले शंकास्पद बस्तु देखेपछि प्रहरीलाई खबर गरेका थिए । कुकरको बाहिर जेलिएर राखिएको उक्त शंकास्पद बस्तु बम भएको आशंका गरिएको छ । शंकास्पद बस्तु डिस्पोज गर्न चारआलीबाट आएको सेनाको टोलीले डिस्पोज गर्न नसकेपछि अहिले इटहरीबाट सेनाको टोलीलाई बाेलाइएको प्रहरीले जनाएको छ । बम राखिएको नजिकै गोर्खा जनमुक्ति मोर्चा लेखिएको पर्चा फेला परेको छ। पर्चामा सुगौली सन्धीमार्फत नेपालले गुमाएको भूमि फिर्ता, विदेशीलाई दिइएको अंगिकृत नागरिकता खारेज, संघीयता खारेज लगायतमा माग राखिएको छ । पूर्वपश्चिमराजमार्ग अन्तरगतको सडक खण्डमा बम फेला परेपछि बिहान २ घण्टादेखि सवारीसाधन रोकिएका छन् । तस्बिर : राधा खनाल रविन भट्टराई"
रोबर्टले शिक्षामन्त्रीलाई मञ्चमा बोलाएपछि,"काठमाडौं : अनरेवल मिनिस्टर फर एजुकेसन, साइन्स एन्ड टेक्नोलोजी गिरिराजमणि पोखरेल यु आर वेलकम इन द इनागुरेसन सेरेमनी अफ साइन्स म्युजियम अतिथिहरूलाई सम्बोधन गर्ने क्रममा ड्यासमा उभिएकी मानवयन्त्र (रोबर्ट) ले जब यसरी सम्बोधन गरिन्, कार्यक्रममा उपस्थित सबै शान्त भएर सुन्न थाले। अतिथिहरूलाई एक एक गरेर नाम लिँदै मञ्चमा बोलाउन थालेपछि कानेखुसी गरेकाहरूको ध्यान पनि मञ्चतर्फ नै मोडियो। कार्यक्रम सञ्चालनमा खटिएकी थिइन्, हाकुपटासीमा सजिएकी फूलमाया। अतिथि मञ्चमा आएर नबस्दासम्म उनी पनि रोकिन्थिन्। जब सबैजना मञ्चमा आइपुगे, त्यसपछि फेरि उनैले एकएक नाम उच्चारण गर्दै अनुरोध गर्न थालिन्, मन्तव्यका लागि। अतिथिले भाषण नसक्दासम्म उनी पनि ध्यानपूर्वक सुनिरहन्थिन्। कार्यक्रम थियो, कीर्तिपुरमा सञ्चालनमा आएको विज्ञान संग्रहालयको उद्घाटन। शिक्षा, विज्ञान तथा प्रविधि मन्त्रालयअन्तर्गत बीपी कोइराला मेमोरियल प्लानेटोरी तथा अब्जरभेटरी र विज्ञान संग्रहालय विकास समितिले उक्त संग्रहालय सञ्चालनमा ल्याएको हो। संग्रहालय उद्घाटनका लागि समितिकै अनुरोधमा पाइला टेक्नोलोजी नामको संस्थाले उक्त रोबर्ट बनाएको हो। कार्यक्रम सञ्चालन गर्ने नेपालमै बनेको यो पहिलो रोबर्ट भएको समितिका निमित्त कार्यकारी निर्देशक डासनतकुमार शर्माले जानकारी दिए। यो रोबर्ट सधैं संग्रहालय परिसरमै रहने उनले बताए। संग्रहालय अवलोकनमा आउनेलाई स्वागत गर्नेदेखि संग्रहालयमा रहेका उपकरणबारे यो रोबर्टले जानकारी दिनेछ। यो रोबर्टमा एक पटक नाम इन्ट्री गरेपछि हरेक पटक भेट्दा सोही नामले आगन्तुकलाई बोलाउँछ। स्वागत गर्छ। बिजुली चार्ज गरेपछि सञ्चालन हुने यो रोबर्टले एक पटक चार्ज गरेपछि दैनिक आठ घण्टासम्म काम गर्छ। ब्याट्री कम भए आफँै चार्जिङ स्टेसनमा पुग्छ, सहयोगीबिनै। पाइला टेक्नोलोजीका प्रमुख कार्यकारी अधिकृत विनय राउतले निकै मिहिनेत गरी यो रोबर्ट बनाएको सुनाए। यो रोबर्टले अहिले अंग्रेजीमा मात्र कुराकानी गरे पनि केही समयपछि नेपालीमा पनि बोल्न सक्ने बनाउने योजना रहेको राउतले सुनाए। प्रमुख अतिथिका रूपमा निम्त्याइएका शिक्षा, विज्ञान तथा प्रविधिमन्त्री पोखरेलले पनि रोबर्टले दिएको न्यायो आतिथ्यताबाट आफू निकै प्रभावित भएको बताए। विज्ञान र प्रविधि क्षेत्रमा नेपालीले गरेको यो ठूलो प्रगति हो, पोखरेलले कार्यक्रममा भने, नेपालमै पहिलोपटक विज्ञान संग्रहालय खुल्नु आफंैमा सुखद पक्ष हो। त्यसमाथि कार्यक्रम नै सञ्चालन गर्न सक्ने गरी रोबर्ट बनाउने वैज्ञानिक समूहले यसको महत्व झन् बढाइदिनुभएको छ। समितिका निमित्त निर्देशक शर्माले संग्रहालय सर्वसाधारणका लागि पनि खुला गरिने बताए। कक्षाकोठामा पढेका विज्ञानसँग सम्बन्धित विषयलाई फिल्ड भिजिट गरी जीवन्त बनाउन यो संग्रहालयले महत्वपूर्ण भूमिका खेल्ने उनले बताए।"
