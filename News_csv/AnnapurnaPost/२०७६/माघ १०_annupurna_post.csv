शीर्षक,विवरण
अपरिभाषित नीतिगत निर्णयका झेल,"अख्तियार दुरुपयोग अनुसन्धान आयोगले नीतिगत निर्णय परिभाषासहित क्षेत्राधिकार विस्तार गर्न एक वर्षअघि बुझाएको मस्यौदा बल्लबल्ल संसदीय बहसमा पुगेको छ। उसको मस्यौदा एक वर्षसम्म मन्त्रिपरिषद्मै अल्झिन पुग्यो। सरकारले तीन दिनअघि संशोधित विधेयक दर्ता गराएको छ तर त्यसमा नीतिगत निर्णयको परिभाषा मस्यौदाभित्र अटाएन, जुन अख्तियारको प्रमुख माग थियो। अर्थात् मन्त्रिपरिषद्को आर्थिक कारोबार जोडिएका निर्णयसम्म आयोगको अनुसन्धानको पहुँच स्थापित गर्ने अख्तियारको योजना सरकारले रुचाएन। ठूला र बृहत् परियोजनाका ठेक्का र खरिद प्रक्रियालाई छानबिनको दायराबाहिर पार्न मन्त्रिपरिषद्बाट पुर्याइने प्रवृत्ति हुर्किएको छ। अब संघीय सरकार मात्र होइन, प्रदेश मन्त्रिपरिषद् र मन्त्रिपरिषद्को समिति निर्णित कुनै विषयमा पनि अनुसन्धान गर्न पाउने छैन। खासमा अख्तियारले मन्त्रिपरिषद्का हरेक नीतिगत निर्णयमा अनुसन्धान गर्न पाउनुपर्छ भनेर मागेको होइन। उसले केवल आर्थिक कारोबार जोडिएका विषयमा अनुसन्धान गर्ननिम्ति बाटो खोल्न नीतिगत को परिभाषा खोजेको हो। कुनै ठाउँमा सडक बनाउने विषय नीतिगत निर्णयभित्र पर्न सक्छ, तर त्यो ठेक्का कुनै कम्पनीलाई विनाप्रतिस्पर्धा सोझै दिने विषय नीतिगत हुन सक्ने सवाल होइन। अख्तियारले कुनकुन विषय नीतिगत पर्छपर्र्दैन भनी सुझाव दिएको थियो। उसका परिभाषित बुँदा विधेयकका मस्यौदामा परेनन्। अर्कातिर संघीय, प्रदेशसभा र संसदीय समितिका कामकारबाही, बैठकमा सांसदले बोलेका वा गरेको कुनै पनि काममा पनि अनुसन्धान गर्न नपाइने व्यवस्था यथावत् राखेको छ। अनेकन व्यवसायमा संलग्न पात्र सांसद बन्ने, स्वार्थ बाझिने समितिमै क्रियाशील भएका दृश्य छताछुल्ल छन्। उनीहरूले स्वार्थवश र बदनियतपूर्वक गरेका निर्णयमा अनुसन्धान र कारबाही गर्न नपाउने व्यवस्थाले अराजक रूप लिन सक्ने खतरा छ। अख्तियारको कार्य क्षेत्रका विषयमा २३ वर्षअघि सर्वोच्च अदालतको पाँच सदस्यीय विशेष इजलासले मन्त्रिपरिषद्को नीतिगत निर्णयको औचित्य वा उपयुक्तता को विषय अख्तियारको कार्यक्षेत्रभित्र नपर्ने उल्लेख गर्यो। त्यो विषय राजनीतिक प्रकृतिको भएको हुँदा अख्तियारले जाँचबुझ गर्ने विकल्प उचित नदेखिएको नजिर अदालतले कायम गर्यो। त्यसअतिरिक्त राजनीतिक दलले कुनै खास नीति र कार्यक्रमसहित सत्तामा पुग्न चुनावी प्रतिस्पर्धा गएको हुन्छ र त्यही नीति वा कार्यक्रम लागू गर्नुपर्ने नैतिक कर्तव्य भएको टिप्पणी अदालतको परमादेशमा आयो। मन्त्रिपरिषद् वा मन्त्रिपरिषद्को समितिमा सामूहिक रूपले गरिएको नीतिगत निर्णय स्वतः आयोगको क्षेत्राधिकार बाहिर रहने अदालतको व्याख्यापछि सरकारी संयन्त्रमा आर्थिक मामिला जोडिएका विषयसमेत मन्त्रिपरिषद्मा पुर्याउने विकृत खेल हुर्किएको हो। सरकारको पूर्ण वा आंशिक स्वामित्व या नियन्त्रणमा रहेको बैंकिङ भ्रष्टाचारका सवालमा अनुसन्धान गर्न पाउनुपर्ने पुरानो माग अब पूरा दिने देखिएको छ प्रस्तावित मस्यौदा अनुमोदित भएमा। २०५९ ऐन बन्दाकै बखत बैंकिङ भ्रष्टाचार हेर्न पाउनुपर्ने माग पूरा हुन सकेको थिएन। त्यसअतिरिक्त मेडिकल कलेजहरूको बदमासी बढ्दो भए पनि उनीहरू छानबिनको दायराभन्दा बाहिर थिए। अब अख्तियारको कार्यक्षेत्रभित्र पारिएको छ। उपभोक्ता समितिका नाममा बढ्दो अराजकता र भ्रष्टाचार नियन्त्रण गर्ने दायित्व अब अख्तियारकै हुनेछ। विकास निर्माणमा उपभोक्ता समितिको सहभागिता बढ्दै गएको र त्यसमा उनीहरूको बद्मासी नियन्त्रण हुन सकेको थिएन। अब प्राकृतिक स्रोतको उपयोग वा उपभोग, विकास निर्माणमा संलग्न उपभोक्ता समितिले सम्झौताअनुरूप काम नगरेमा अख्तियारले अनुसन्धान गरी कारबाहीको दायरामा पार्न सक्नेछ। संविधानसभाबाट जारी संविधानमा अख्तियारको कार्यक्षेत्रबाट झिकिएको अनुचित कार्य सम्बन्धी अधिकार ब्युँताउन खोजेको थियो। संशोधित विधेयकमा घुमाउरो तरिकाले थोरै अधिकार अख्तियारलाई प्राप्त भएको छ। संविधानबाटै अनुचित कार्य शब्द झिकिएको हुँदा त्यो शब्द विधेयकमा राख्न मिलेन। प्रस्तावित मस्यौदामा भ्रष्टाचारका सन्दर्भमा अनुसन्धान गर्दै जाँदा भ्रष्टाचारबाहेक अन्य कसुर देखिएमा कारबाहीका निम्ति लेखीपठाउन सक्ने प्रस्ताव गरिएको छ। पहिला एक संसद् र सरकार हुँदाकै बखत अनेकन विकृति देखा परेका थिए। अब ७६१ सरकार र संसद्सभा क्रियाशील भएको पृष्ठभूमिमा कानुन बनाएर वा मन्त्रिपरिषद्बाट नीतिगत निर्णय रूप दिँदै अनुचित लाभ लिने प्रवृत्ति मौलाउन सक्छ। नीतिगत निर्णयमा अनुसन्धानको पहँुच स्थापित नहुने हो भने अब खुद्रे र रंगेहातवाला भ्रष्टाचारी ठहरिनेछन्। त्यसकारण सरकारबाट प्रस्तावित मस्यौदामा संसदले बृहत् गृहकार्य गरी बृहत् प्रकृतिका निर्णयमा अनुसन्धान गर्ने बाटो खुलाउनुपर्छ भ्रष्टाचारमा शून्य सहनशील नीतिलाई मूर्तरूप दिने हो भने।"
अर्ब मूल्यबराबरको जग्गा अतिक्रमण,"काठमाडौं : टोखा नगरपालिका ५ स्थित धापासीमा रहेको एक अर्ब मूल्यभन्दा बढीको सार्वजनिक जग्गा व्यक्तिको नाममा छ। धापासी हाइट जाने बाटोमा रहेको उक्त जग्गा वर्षौंदेखि अतिक्रमणमा परेको हो। अख्तियार दुरूपयोग अनुसन्धान आयोगले व्यक्तिको नाममा रहेको यो जग्गा बदर गर्दै सरकारी कायम हुने निर्णय गरिसकेको छ। तर प्रतिजग्गा अझै पनि व्यक्ति र विभिन्न संघ संस्था कब्जा गरिरहेका छन््। साविकको धापासी वडा नम्बर ९ (क) को १० रोपनी २ आना ३ पैसा जग्गा १३९ कित्ता नम्बरको हो। त्यो कित्ता काट भएर ६९५ र ६९६ कायम गरिएको छ। कित्ता नम्बर ६९५को २ रोपनी जग्गा नेपाल चलचित्र कलाकार संघको नाम छ भने कित्ता नम्बर ६९६ को ८ रोपनी २ आना ३ पैसा प्रति नेपाल सरकार प्लट रजिष्टरमा कायम रहेको जग्गा अतिक्रमित छ। नक्सामा नेपाल सरकारको नाम भए पनि त्यो जग्गा मोतीकुमार भारी, निर्मलादेवी, सावित्री घिमिरे, नम्रता थापा, नानीमैया केसी, किशोरकुमार खड्का, भागीरथी चौलागाई, लवरी खड्काले आफ्नो जग्गामा समावेश गरेका हुन्। यस्तै त्यो सरकारी सार्वजनिक जग्गामा सिद्धा श्रम शक्ति केन्द्र, ओ कल्कीनारायण मन्दिर, ब्रहमाकुमारी राजयोग उपसेवा केन्द्रको पक्की भवन छ। त्यो पनि स्थानीय तहले अतिक्रमण गरेको छ। टोखा वडा नम्बर ५ को मातहतमा रहेको पक्की भवनमा टोखा नगरपालिकाबाट बजेट विनियोजन गरेर तला थप्ने काम भइरहेको छ। यो सरकारी जग्गा केही जग्गामा पक्की सडकमा पनि परेको छ। कित्ता नम्बर ६९६ सँग जोडिएको १० रोपनी ९ आना ८ पैसा जग्गा पनि अतिक्रमित छ। कित्ता नम्बर १८ को ४ रोपनी ९ आना, कित्ता नम्बर १९ को २ रोपनी ८ आना ८ पसा र कित्ता नम्बर २८ को ३ रोपनी ८ आना सरकारी कित्ता अतिक्रमण करिब कवाड संकलन गर्ने स्थल बनाइएको छ। त्यहाँबाट जनप्रतिनिधि र स्थानीय गुण्डाहरूले ठूलो रकम असुल उपर गर्दै आएको स्थानीय बताउँछन्। संरक्षण गर्ने निकायले अतिक्रमण गरेको स्थानीयको आरोप छ। कित्ता नम्बर १८ को ४ रोपनी ९ आना जग्गा फिल्ड बुकमा नै किर्ते गरी गणेशकुमारी बस्नेतको नाम दर्ता गरिएको थियो। फिल्ड बुकमा नै त्यो सरकारी जग्गा बस्नेतले किर्ते गरी नापीको फिल्डबुकमा आफ्नो नाम र सहीछाप थपेको थियो। यस्तै कित्ता नम्बर २८ को ३ रोपनी आठ कठ्ठा जग्गा ठूली कान्छी थपिनीको नाम कायम गरिएको थियो। कित्ता नम्बर १८ र २८ का सम्बन्धमा अख्तियारबाट मुद्दा दायर भएर सरकारी नाम फिर्ता भइसकेको छ। यो सरकारी जग्गा व्यक्तिको नाम किर्ते गर्ने कर्मचारी माथि अख्तियारले दायर गरेको मुद्दामा सर्वोच्च अदालतबाट नै दोषी ठहर भइसकेको छ। गणेशकुमारी र थपिनीको नाम र सहीछाप अख्तियारले क्रमशः ०६७ भदौ १० गते र ०६८ साउन ९ गते बदर गरी साविकबमोजिम सरकारी जग्गा फिल्ड बुकमा यथावत कायम गरिएको छ। अख्तियारले बदर गरेको जग्गा पनि अतिक्रमित नै छ। टोखा नगरपालिकाका मेयर प्रकाश अधिकारीले त्यो जग्गामा पञ्चायतकालबाटै अतिक्रमण हुँदै आएको बताए। उनले अहिलेका जनप्रतिनिधिले अतिक्रमण नगरेको दाबी गरे। यो पञ्चायत कालकै लफडा हो, अहिलेको कुरा होइन यो, उनले भने, अहिले तथ्य बुझ्न थालेका छौं। २०औं वर्षदेखि कब्जा गरेर बसेका छन्। त्यो जग्गालाई संरक्षण गर्नकै लागि नगरपालिकाले ४ रोपनीमा पार्क बनाउने योजना बनाएको उनले बताए। हामीले अतिक्रमण गरेका छैनौं, उनले भने, संरक्षणकै पार्क बनाउन लागेका हौं, उनले भने। उनले वडामार्फत अतिक्रमण र कब्जा गरिएको जग्गाको विवरण कार्यपालिकाको निर्णय गरेर माग गरिरहेको बताए। अतिक्रमण गर्ने जग्गा छोड्न पत्राचार गर्ने तयारी भइरहेको उनले बताए। कब्जा गर्नेलाई छोड्न पत्राचार गर्छौं, मानेन भने प्रहरी प्रशासन गुहार्छौं, उनले भने। काठमाडौंका प्रमुख जिल्ला अधिकारी जनकराज दाहालले नगरप्रमुखलाई राखेर अतिक्रमण हटाउने सैद्धान्तिक सहमति गरेको बताए। उनले यकिन विवरण लिने काम भइरहेको जानकारी पनि दिए।"
"चिनी उद्योगी : भुक्तानीमा आनाकानी, मिलमा थप लगानी","काठमाडौं : चिनी नबिकेको भन्दै उखु किसानको भुक्तानी मुस्किलले चुक्ता गरेका चिनी उद्योगीले मिलमा धमाधम लगानी बढाएका छन्। घाटामा गएको भन्दै चिनी मिलले लामो समयसम्म उखु कृषकको भुक्तानी रोक्ने गरेका छन्। अन्तर्राष्ट्रिय बजारबाट सस्तोमा चिनी आयात भएर स्वदेशी चिनी मिलको चिनी नबिकेको उनीहरूको तर्क छ। तर, घाटामा गइरहेको भनिएका ती उद्योगले धमाधम चिनी मिलमा लगानी थपिरहेको पाइएको छ। यो वर्ष विदेशी लगानीसमेत रहेका इन्दुशंकर चिनी उद्योग लिमिटेड र एभरेस्ट सुगर एन्ड केमिकल इन्डस्ट्रिजले करिब एक अर्ब रुपैयाँ बढी पुँजी बढाएका हुन्। उद्योगमन्त्री लेखराज भट्टले बोलाएको हालैको बैठकमा एभरेस्ट सुगर मिलका सञ्चालक शशीकान्त अग्रवालले चिनी नबिक्दा आफू घाटामा गएर उद्योग बन्द गर्नुपर्ने समेत अवस्थामा पुगेको दाबी गरेका थिए। तर चालु आर्थिक वर्षमा अग्रवालकै चिनी मिलले ९१ करोड रुपैयाँले पुँजी वृद्धि गरेको उद्योग विभागको तथ्यांकले देखाउँछ। यद्यपि, एभरेस्टले किसानलाई दिनुपर्ने भुक्तानी बक्यौता भने राखेको छैन। अन्नपूर्णसँगको कुराकानीमा अग्रवालले चिनी मिलले प्रतिस्पर्धी हुन र आधुनिक प्रविधिसमेत भित्र्याउनुपर्ने भएकाले यसमा थपेको लगानी पुँजी वृद्धिका रूपमा देखिएको हो। उद्योग सञ्चालन गरेपछि त्यसलाई आधुनिक ढंगले सञ्चालन गर्नुपर्छ, अग्रवालले भने, हाम्रो नोक्सानी एकातर्फ छ, उद्योगमा नयाँ प्रविधि ल्याउने, सुधारका गविधि जस्ता नियमित प्रक्रियाले लगानी थपिरहनुपरेको हो। उद्योग टिक्न नसकेर १४ वटा उद्योगबाट १० वटामा सीमित भएको भन्दै चिनी उद्योगको अवस्था कमजोर रहेको उनको भनाइ छ। यस्तै राजेश केडियाको इन्दुशंकर चिनी उद्योगले २७ करोड रुपैयाँ पुँजी बढाएको उद्योग विभागले जानकारी दिएको छ। पुँजी थपिएसँगै एभरेस्ट सुगरको कुल पुँजी दुई अर्ब १६ करोड रुपैयाँ पुगेको छ भने इन्दुशंकर चिनी उद्योगको पुँजी एक अर्ब ४६ करोड रुपैयाँ पुगेको छ। एक वर्ष लगाएर चिनी उद्योगीले उखुको भुक्तानी गर्ने गरेको उखु कृषक राजेश यादवले बताए। दुई वर्षअघिसम्म १५ दिनको अवधिमा भुक्तानी हुन्थ्यो,उनले भने, अहिले त उनीहरूले कहिले भुक्तानी गर्छन् भन्ने नै टुंगो लाग्दैन। गत पुस २२ मा एभरेस्ट सुगर मिलले एक वर्षपछि आफ्नो भुक्तानी चुक्ता गरेको यादवको भनाइ छ। इन्दुशंकरले गत मंसिरमा भुक्तानी गरेको थियो। उनी भन्छन्, चिनी बिकेन भन्दै भुक्तानीमा ढिलाइ गर्छन्। तर लगानी थपेको थप्यै छन्। नाफा नहुने भए किन लगानी थप्छन् ? गत वर्ष माघदेखि रौतहटमा बाबा बैजुनाथ सुगर मिल खुलेको थियो। सोही वर्ष पुसमा सर्लाहीमा महालक्ष्मी सुगर मिल पनि खुलेको थियो। नवलपरासीमा रहेको महालक्ष्मी सुगर मिललाई स्थानान्तरण गरि सञ्चालनमा ल्याइएको थियो। उद्योग विभाग स्रोतका अनुसार महोत्तरीको श्रीनगरमा पनि नयाँ सुगर मिल खुल्ने तयारीमा छ। त्यस्तै सर्लाहीका पूर्वजिल्ला प्रमुख अधिकारी ज्ञानप्रसाद भट्टराईले पनि चिनी मिल खोल्न करिब २० बिघा जग्गा खरिद गरिसकेका छन्। उखु किसानलाई भुक्तानी गर्नुपर्ने विषयमा चिनी उद्योग धराशायी बन्दै गएको चिनी उद्योगी तर्क गर्छन्। लागत बढेकाले आयातित चिनीभन्दा महँगो ेच्नुपरेकाले चिनी बेच्नै कठिन भएको भन्दै आएका छन्। तर, पुँजी वृद्धि गर्दा जाँदा उद्योगको घाटा थप वृद्धि हुँदै गएको उनीहरूको वित्तीय विवरणमा देखिन्छ।"
उपभोक्ता समितिका भ्रष्टाचार पनि छानबिन हुने,"काठमाडौं : विकास निर्माणका लागि गठन हुने उपभोक्ता समितिमा भएका भ्रष्टाचारको छानबिन गर्न कानुन संशोधन गर्न लागिएको छ। भ्रष्टाचार निवारण ऐन २०५९ मा संशोधनको प्रस्ताव गर्दै सरकारले स्थानीय तह, प्रदेश सरकार र उपभोक्ता समितिलाई पनि छानबिनको दायरामा ल्याउने प्रस्ताव गरेको छ। विकास निर्माणसम्बन्धी काम गर्न गठन हुने उपभोक्ता समितिका नाममा गाउँ गाउँमा भ्रष्टाचार बढेपछि भ्रष्टाचार र अनियमिता नियन्त्रण गर्न यस्तो व्यवस्था गर्नुपर्ने अवस्था आएको सरकारको भनाइ छ। पदीय हैसियतको दुरुपयोग गर्ने कर्मचारीलाई एक वर्षसम्म कैद वा ५० हजार रुपैयाँसम्म जरिवाना वा दुवै सजायको प्रस्ताव छ। सार्वजनिक संस्थालाई हानी नोक्सानी गर्नेमाथि पनि सजाय र जरिवानाको प्रस्ताव छ। कुनै खास अवधिभित्र कुनै निर्णय गरिसक्नुपर्नेमा जानाजान आफू वा अरु कसैलाई लाभ दिइ वा दिलाइ सरकारका तीनवटै तह वा सार्वजनिक संस्थालाई हानी नोक्सानी पुगे ६ महिना कैद र जरिवानाको व्यवस्था विधेयकमा छ। सार्वजनिक संस्थाबाट लिइने परीक्षाको प्रश्नपत्रको गोपनीयता भंग गरे वा परीक्षाको परिणाम तलमाथि पारे सम्बन्धित कर्मचारी वा संलग्न व्यक्तिलाई ३ महिनादेखि एक वर्षसम्म कैद र ५ लाख रुपैयाँसम्म जरिवाना हुने प्रस्ताव गरिएको छ। भ्रष्टाचार गरेर विदेशमा सम्पत्ति राखेको देखिए त्यस्तो सम्पत्ति रोक्का गर्ने, फिर्ता ल्याउन पारस्परिक समझदारी वा सन्धिका आधारमा सरकारले आवश्यक व्यवस्था गर्न सक्ने प्रस्ताव छ। भ्रष्टाचारजन्य कसुरमा त्यस्तो कार्य भएको थाहा पाएको ५ वर्षभित्र मुद्दा चलाउनुपर्ने प्रस्ताव छ। तर सरकारी, सामुदायिक वा सार्वजनिक सम्पत्ति वा संघीय सरकार, प्रदेश सरकार, स्थानीय तह वा सार्वजनिक संस्थाको स्वामित्व वा नियन्त्रणमा रहेको सम्पत्ति हिनामिना गरि भ्रष्टाचार गरेकोमा मुद्दा चलाउन भने हदम्याद नलाग्ने विधेयकमा छ। सार्वजनिक खरिदमा चलखेल गर्ने कर्मचारीमाथि पनि कारवाहीको प्रस्ताव विधेयकमा छ। प्रतिस्पर्धालाई जानाजान प्रभावशून्य वा कमजोर बनाउने, सार्वजनिक खरिद ऐन प्रतिकूल हुने सर्त र मापदण्ड तय गर्ने, खरिदलाई टुक्र्याउने वा टुक्र्याउन लगाउने, स्वीकृत भइसकेको सर्त तथा मादपण्डविपरीत हुने गरि बदनियत तवरबाट मूल्यांकन र पुनर्मूल्यांकन गर्ने गराउने, स्वीकृत सर्त तथा मापदण्डविपरीत हुने गरि बदनियतपूर्वक फेरेर ठेक्का दिने, गराउनेलाई पनि कारवाहीको व्यवस्था विधेयकमा छ। राजस्व चुहावट गर्ने कुनै किमिमबाट प्रभाव पार्ने, मद्दत गर्ने, दुरुत्साहन गर्ने वा त्यस्तो कसुर गरि लाभ लिने सरकारी कर्मचारी बाहेकको अन्य व्यक्तिलाई मुख्य कसुरदारसरह सजाय हुनेछ, विधेयकको दफा ७ (क)मा प्रस्ताव छ। संसद्, सरकार, न्यायालय वा प्रशासनिक पदमा पारि श्रमिक पाउने वा नपाउने स्थायी वा अस्थायी वा अन्य किसिमले नियुक्त, मनोनीत वा निर्वाचित व्यक्तिलाई राष्ट्रसेवकभित्र पारिएको छ। अन्तःशुल्क र मूल्य अभिवृद्धि करलाई पनि राजस्वभित्र समेटिएको छ। भ्रष्टाचारको अनुसन्धान अधिकारीले सुराकी वा अनुसन्धान सुत्र प्रयोग गरि छानबिन गर्ने अधिकार दिनुपर्ने विधेयकमा प्रस्ताव छ। अध्ययन बिदामा रहेको, अस्पतालमा भर्ना भइ अशक्त भएको, कुनै तालिम वा अध्ययन बिदामा रहेको वा काज खटिएको कर्मचारीलाई सम्पत्ति विवरण बुझाउनुपर्ने प्रावधानमा सरकार लचिलो देखिएको छ। यस्ता कर्मचारीलाई खास खास समय तोकेर सम्पत्ति विवरण बुझाउनुपर्ने समय दिइने विधेयकमा छ। आर्थिक वर्ष सकिएको ६० दिनभित्र आफ्नो वा परिवारको सम्पत्ति विवरण बुझाउनुपर्ने हालको प्रावधान छ।"
विकास पर्खदै छरिएका बस्ती,"कालिकोट : जिल्लाका ९ स्थानीय तहमा भौगोलिक विकटता र छरिएको वस्तीका कारण घर घरमा विकास पुर्याउन समस्या भएको छ। एक्लो घर भएका ठाउँमा विकासका सबै पूर्वाधार निर्माण गर्न समस्या हुने गरेको जनप्रतिनिधिको गुनासो छ। बस्तीदेखि टाढा भएका घर विकासको मुल प्रवाहमा जोड्न निकै सकस छ, रास्कोट नगरपालिका प्रमुख कासीचन्द्र बरालले भने, भौगोलिक रुपमा विकट बस्ती अहिले विकासको मुख्य बाधक बनेको छ । उनले रास्कोेटका १ देखी ९ वडासम्मका हरेक बस्तीका विकासका सबै पूर्वाधार लान समस्या भएपछि प्रदेश सरकारको सहयोगमा एकीकृत बस्ती निर्माणको थालनी गर्न लागेको बताए। रास्कोट ७ कर्कलेचाका भन्ने ठाँउमा ९० घर निर्माण गरेर एकीकृत बस्ती निर्माणको अभियान सुरु गरेका छौँ, बरालले भने, जसको प्राविधिक तयारी अनुसार ४० करोडको लगानी लाग्ने छ।प्रदेशकै एकीकृत नमुना बस्ती रास्कोटको कर्कलेचाकाबाट सुरु भएको छ । यिनलाई व्यवस्थित बनाउनका लागि रास्कोट नगरपालिकाका ९ वटै वडामा १३ वटा नमुना एकीकृत बस्ती बनाउँछौँ।कुन वडामा कहाँ बस्ती बनाउने भनेर सम्भाव्यता अध्यायन गरी १३ ठाँउहरु छनोट गरिएको छ।कुनै वडामा जनसंख्याका आधारमा एकदेखि तीन वटासम्म एकीकृत बस्ती निर्माण हुनेछन्। विकास निर्माणका पूर्वाधार तयार गर्न ठूलो रकम खर्च गर्नुपर्ने अवस्था रहेको छ। हाम्रो गाउँपालिकामा सडक पुगेको छैन्।सबै बस्तीमा खानेपानीको सुविधा पुगाउन सकिएको छैन्, शुभकालिका गाँउपालिका अध्यक्ष खडानन्द चौलागाईं भन्छन्, घरहरु यत्रतत्र छरिएका छन्।छरिएको बस्ती विकासको मुख्य बाधक बनेको छ । जिल्लाका अन्य स्थानीय तहमा पनि समस्या उस्तै छ।छरिएर रहेका वस्तीमा विकासका पूर्वाधार लान समस्या रहेको पलाँता गाँउपालिका अध्यक्ष लक्ष्मणबहादुर बमले बताए। जिल्लाको सदरमुकामसमेत रहेको खाँडाचक्र नगरपपालिका, तिलागुफा नगरपालिका, नरहरीनाथ गाउँपालिका, महावै गाउँपालिका, पचालझरना गाउँपालिका, सान्नीत्रिवेणी गाउँपालिकाका पनि हरेक बस्तीमा विकासका पूर्वाधार निर्माण भएका छैनन्।स्थानीय सरकारले एक घर एक खानेपानी धाराको अभियान थालेपनि छरिएको बस्तीकै कारण हरेक घरमा धारा पुर्याउन समस्या भएको जनप्रतिनिधिको भनाइ छ। रास्कोटको७ कर्कलेचाकामा बन्न लागेको एकीकृत नमुना बस्ती।तस्बिर : बिस्नप्रसाद न्यौपाने"
विद्यार्थीमाथि प्रहरीले लाठी बर्साएपछि,"वीरगन्ज : पर्साको बहुदरमाइ नगरपालिका विद्यार्थी र प्रहरीबीच झडप हुँदा चार विद्यार्थी घाइते भएका छन्। विद्यालयमा विषयगत शिक्षक नहुँदा पठनपाठन प्रभावित भएको भन्दै शुक्रबार दिउँसो नगरपालिका कार्यालय अगाडि प्रदर्शन गर्न पुगेका विद्यार्थी र प्रहरीबीच झडप भएको हो। प्रहरीको लाठी चार्जबाट बहुदरमाइ३ नगरदाहाको महावीर साह माविको ९ कक्षामा अध्ययनरत सन्जय कुमार तुरहा, ९ कक्षाकी सुनिताकुमारी पटेल, ९ कक्षाका अजय साह तुरहा र ७ कक्षाका शेषनाग प्रसाद यादव घाइते भएका हुन्। घाइते विद्यार्थीहरुको नारायणी अस्पताल वीरगन्जमा उपचार भइरहेको छ। उनीहको टाउको र खुट्टामा गहिरो चोट लागेको नारायणी अस्पतालको आकस्मिक कक्षका डाक्टर सुशील कुमार साहले जानकारी दिए। झडपमा नगरपालिका कार्यालयका कर्मचारी कमलेश यादव पनि घाइते भएका छन्। उनको कम्मरमा चोट लागेको छ। प्रर्दशनकारी विद्यार्थीले नगरपालिका कार्यालय अगाडि टायर बालेर प्रदर्शन गर्नुका साथै नगरपालिका कार्यालयमा तोडफोड गर्दै एउटा मोटरसाइकलमा आगजनी पनि गरिदिएपछि प्रहरीले स्थिति नियन्त्रणमा लिन प्रदर्शनकारीमाथि लाठी चार्ज गरेको थियो। आगजनीबाट नरपालिका कार्यालयको ना १ ब २९०६ नम्बरको पल्सर मोटरसाइकल जलेर पुर्ण रुपमा नष्ट भएको छ। विद्यार्थीहरुले नगरपालिका कार्यालयभित्र रहेका कम्युटर, प्रिन्टर, टेबुल कुर्सीलगायतका फर्निचर पनि तोडफोड गरेका छन्। गत भदौदेखिको तलब भत्ता नपाएकोले विषयगत शिक्षक र शिक्षिकाहरु विद्यालयमा आउन छाडेका थिए। यसअघि शिक्षकको समस्याबारेमा विद्यार्थीहरुले विद्यालय प्रशासनलाई जानकारी गराएका थिए। तर विद्यालय प्रशासनले तलबभत्ता निकासाका लागि सिफारिस पत्र दिएर नगरपालिका कार्यालयमै जान अनुरोध गरेपछि १ सय ५० विद्यार्थीहरु शुक्रबार नगरपालिका पुग्दा कार्यालयमा मेयर, उपमेयर र कोहि कर्मचारीहरु नभेटेपछि झन आक्रोशित भएका थिए। उपमेयर गायत्री देवी यादवले विभिन्न माग लिएर आएका विद्यार्थीहरुको प्रदर्शन उग्र भएपछि स्थिति नियन्त्रणमा लिन प्रहरीले लाठी चार्ज गरेको बताइन्। विद्यार्थीमाथि लाठी चार्ज हुनु दुःखद रहेको भन्दै उनले भनिन् उनीहरुको माग छिटटै सम्बोधन हुन्छ। त्यसका लागि नगरपालिकाले छिटटै प्रयास थाल्नेछ।"
किन घाम लागे पनि चिसो बढ्दैछ ?,"काठमाडौं : काठमाडौं उपत्यकामा पछिल्ला केही दिनयता घाम लागे पनि बढी चिसो महसुस गरिएको छ। एक सातादेखि दिनहुँजसो घाम लागे पनि खासगरी बिहान बेलुका बढी चिसो महसुस गरिएको छ। अहिले किन चिसो बढेको भनी राखिएको जिज्ञासामा मौसमविद् शान्ति कँडेलले कुनै पनि किसिमको मौसमी प्रणाली विकास नभए पनि यस्तो अवस्था अझै केही दिन जारी रहने बताइन्। उनले चिसो बढे पनि काठमाडौँ उपत्यकाको तापक्रम शून्य डिग्रीमा नझर्ने र विस्तारै तापक्रम बढ्दै जाने बताइन्। राजधानीसहित देशका अन्य भेगमा पनि पछिल्ला दिनमा चिसो महसुस गरिएको छ। तराईमा हुस्सु र कुहिरोले बिहान र साँझपख बढी चिसो हुने गरेको छ। अहिले तराई क्षेत्रमा कुहिरो लागेको छ, भने देशका पूर्व र मध्यका केही स्थानमा आंशिक बदली रहेको मौसमविद् कँडेलको भनाइ छ। मौसम पूर्वानुमान महाशाखाको पछिल्लो विवरणअनुसार शुक्रबार काठमाडौँको न्यूनतम तापक्रम दुई दशमलव आठ र अधिकतम तापक्रम १८ दशमलव पाँच डिग्री सेल्सियस रहेको छ। महाशाखाले तराईको हुस्सुशीतलहरसम्बन्धी आज बुलेटिन निकालेर सुदूरपश्चिम प्रदेशको तराई भूभागबाहेक बाँकी तराईका भूभागमा हुस्सु र कुहिरो लागेको जनाएको छ। अपराह्नपछि विस्तारै कुहिरो हटेर जानेछ। अबको केही दिन सामान्यतया मौसम सफा रहने जनाइएको छ।"
ल्होसार मनाउन काभ्रेमा तीन दिन सार्वजनिक विदा,"काभ्रे : स्थानीय सरकारले ल्होसारको अवसरमा तीन दिन सार्वजनिक विदा दिएको छ। तामाङ समुदायको साँस्कृतिक पर्व २८५६ नाम्युङ सोनाम ल्होसारको अवसरमा तीन गाउँपालिकाले तीन दिन सार्वजनिक विदा दिएको हो। रोशी गाउँपालिका, तेमाल गाउँपालिका र महाभारत गाउँपालिकाले माघ १०, ११ र १२ गते सार्वजनिक बिदा दिने निर्णय गरेको हो। रोशी गाउँपालिकाले तीन दिन सार्वजनिक विदा दिने निर्णय गरेको गाउँपालिका अध्यक्ष दलबहादुर लामा (डिबि)ले अन्नपूर्णलाई जानकारी दिए। सबै पर्वलाई संविधानले दिएको अधिकारअनुसार स्थानीय पर्वलाई सार्वजनिक विदा दिने गरिएको लामाले बताए। त्यसैगरि तेमाल गाउँपालिकाले २०७६ पौष २५ गते बेसेको छैटौ गाउँसभाको निर्णय अनुसार ल्होसारको अवसरमा तामाङ समुदायको बाहुल्यता रहेको तेमालको सबै वडामा तीन दिन विदा दिने सूचनामा उल्लेख छ। महाभारत गाउँपालिकाले पनि ल्होसारको अवसरमा तीन दिन सार्वजनिक विदा दिने निर्णय गरेको गाउँपालिका अध्यक्ष कान्छालाल जिम्बाले जानकारी दिए। माघ ९ गते बसेको गाउँकार्यपालिकाको बैठकले माघ १०, ११ र १२ गते सार्वजानिक विदा दिने निर्णय गरेको जिम्बाले जानकारी दिए। सार्वजनिक विदामा सबै वडा गाउँपालिका अन्तर्गत रहेका वडा कार्यलय, शैक्षिक संस्था, स्वास्थ्य संस्थालगायत सम्पुर्ण संघ संस्थाहरु बन्द हुने उल्लेख गरिएको छ। सोनाम ल्होसारमा तीन दिन सार्वजनिक विदा दिन जिल्लाका स्थानीय सरकारहरुले गत वर्षदेखि नै हो।"
भूमिसुधारका खरिदारविरुद्ध मुद्दा,काठमाडौं : महेन्द्रनगर कञ्चनपुरको भूमिसुधार तथा मालपोत कार्यालयकी खरिदार ललिता रोकायाविरुद्ध मुद्दा दायर भएको छ।रोकायाले सेवाग्राहीसँगै १ लाख ५० हजार घुस लिएको पुष्टि भएपछि शुक्रबार विशेष अदालत काठमाडौंमा मुद्दा दायर गरिएको अख्तियारका प्रवक्ता प्रदीपकुमार कोइरालाले जानकारी दिएका छन्। कञ्चनपुरको भिमदत्त नगरपालिका ४ मा रहेको जग्गा पास गरिदिने र पास हुन नसके रकम फिर्ता गराइदिने भन्दै घुस माग गरेपछि खरिदार रोकायालाई अख्तियारले पक्राउ गरेको थियो। उनले घुस माग गरेको अनुसन्धानबाट पुष्टि भएपछि १ लाख ५० हजार बिगो कायम गरी विशेष अदालत काठमाडौंमा मुद्दा दायर गरिएको अख्तियारका प्रवक्ता कोइरालाले जनाएका छन्।
मनाङेविरुद्ध उजुरी दिने एन्फाका कास्की अध्यक्ष मिलन गुरुङ पक्राउ,"पोखरा : गण्डकी प्रदेशका प्रदेशसभा सदस्य राजीव गुरुङ (दीपक मनाङे)विरुद्ध उजुरी दिने अखिल नेपाल फुटबल संघ (एन्फा) कास्कीका अध्यक्ष मिलन गुरुङ पक्राउ परेका छन्। बैंकिङ कसुरमा अनुसन्धानका लागि अदालतको अनुमति पाएपछि उनलाई निन्त्रणमा लिएको कास्कीका प्रहरी प्रमुख एसपी दानबहादुर कार्कीले जानकारी दिए। गुरुङविरुद्ध बैंकिङ कसुर, गठीलगायतको आरोपमा जिल्ला अदालत कास्कीले गुरुङलाई पक्राउ गर्न प्रहरीलाई अनुमति दिएको हो। एन्फा अध्यक्षलाई मनाङेको झापड : मिलन भन्छन्, सांसदको मर्यादा राखेर सहेँ मनाङेको प्रश्न : ठगलाई झापड नहानेर के माला लगाउने त ? यस्तो छ मनाङेविरुद्धको जाहेरी जनताले प्रधानमन्त्रीलाई त चप्पल हान्छन्, मैले झापड हान्दा के भयो ? दीपक मनाङे जिल्ला प्रशासनको अनुमति लगत्तै दिपक मनाङे पक्राउ मंगलबार पोखरामा उद्घाटन भएको मुख्यमन्त्री कप फुटबल समारोहमा मिलनमाथि कुटपिट गरेको आरोपमा मनाङगे बिहीबार पक्राउ परेका थिए।मनाङे प्रहरी अनुसन्धानमै रहेका बेला गुरुङसमेत पक्राउ परेका हुन्।"
राहत शिक्षक परीक्षामा अनियमितता गर्ने वडा सदस्यसहित तीनजना पक्राउ,दैलेख : निम्न माध्यामिक तह सामाजिक विषयको राहत शिक्षक नियुक्तिमा अनियमितता गरेको आरोपमा तीनजनालाई अख्तियार दुरुपयोग अनुसन्धान आयोग सुर्खेतले नियन्त्रणमा लिएको छ । जिल्लाको डुङ्गेश्वर गाउँपालिका५ स्थित पिपलचौतारा माध्यामिक विद्यालय व्यवस्थापन समितिका अध्यक्ष एवं शिक्षक छनौट समितिका संयोजक भक्तबहादुर शाहीसहित तीनजनालाई आयोगले नियन्त्रणमा लिएको हो । शाही डुङ्गेश्वर गाउँपालिका५ का वडासदस्य समेत हुन् । शाहीसहित परीक्षामा सहभागी भई छनौट भएका शिक्षक घनश्याम भण्डारी र बैकल्पिक उम्मेदवार दलबहादुर विकलाई आयोगले नियन्त्रणमा लिएको हो । तीनैजनालाई थप अनुसन्धानका लागि नियन्त्रणमा लिइएको अख्तियार दुरुपयोग अनुसन्धान आयोगको कार्यालय सुर्खेतका प्रवक्ता प्रदीपकुमार कोइरालाले बताए । गाउँपालिकाबाट सञ्चालन गरिएको शिक्षक छनौट परीक्षा सञ्चालन हुनु अगावै परीक्षार्थीलाई फेसबुक म्यासेन्जरमार्फत प्रश्नपत्र तथा उत्तरकुन्जिका पठाई शिक्षक छनौट गरेको भन्ने उजुरी परेपछि अनुसन्धान लागि नियन्त्रणमा लिएको आयोगले जनाएको छ।
सुशील प्याकुरेलको राजीनामा स्वीकृत,"काठमाडौं : राष्ट्रपति विद्यादेवी भण्डारीले आफ्ना विज्ञ सल्लाहकार सुशील प्याकुरेलले दिएको राजीनामा स्वीकृत गरेकी छन्। सल्लाहकार प्याकुरेलले दिएको राजीनामा राष्ट्रपति भण्डारीले शुक्रबार स्वीकृत गरेको राष्ट्रपति कार्यालयले जनाएको छ। राष्ट्रपति भण्डारीको पहिलो कार्यकालमा दुई र दोस्रो कार्यकालमा करिब दुई वर्ष विज्ञ सल्लाहाकारको भूमिका निर्वाह गरेका प्याकुरेलले विज्ञप्ति जारी गरी राजीनामा गरेको जानकारी दिए। 'सङ्घीय लोकतान्त्रिक गणतन्त्र नेपाललाई मजबुत बनाउन संविधानले परिकल्पना गरेको लोकतान्त्रिक मूल्य, मान्यता र कानूनी सर्वोच्चताको अक्षरशः कार्यान्वयनका लागि शासकीय मामिलासम्बद्ध औपचारिकताको परिधिभन्दा बाहिर अझ बढी सक्रियतापूर्वक सहभागिता जनाउनुपर्ने अनुभूत गरेर मैले आजैका मितिदेखि राष्ट्रपतिको विज्ञ सल्लाहाकारको पदबाट राजीनामा दिएको छु' विज्ञप्तिमा भनिएको छ। विज्ञप्तिमा उनले राजनीतिक दल, गणतन्त्रलाई बलियो बनाउन तथा राष्ट्रपतिलगायत सबै उच्च संस्थाको प्रभावकारिता एवं सम्मान अभिवृद्धि गर्न राष्ट्रका सम्पूर्ण संवैधानिक अङ्गमा सुशासनका मूलभूत मान्यतालाई आत्मसात् गर्दै उच्च लोकतान्त्रिक मूल्यमान्यता र नैतिकताको जर्गेना गर्न सजग हुनुपर्छ भन्नेमा जोड दिए। विज्ञप्तिमा भनिएको छ, 'सामाजिक न्याय र लोकतन्त्रका लागि विगत साढे चार दशकदेखि समर्पित व्यक्तिका हैसियतमा म आफ्नो मूल कर्तव्यप्रति सधैँ निष्ठावान रहँदै आएको छु, यसै क्रममा सुदृढ लोकतन्त्रका लागि कानूनका सामु सबैको समान हैसियत कायम गराउने गणतन्त्र नेपालका आम नेपालीको आकांक्षाको पक्षमा योगदान गर्न राजीनामा गरेको हुँ।'"
अब हरेक वडामा नमुना युवा संसद,"काठमाडौं : सरकारले सञ्चालन गरेको युवा लक्षित कार्यक्रमलाई प्रभावकारी रुपमा कार्यन्वयन गर्न तीन निकायबीच सहकार्य भएको छ। राष्ट्रिय युवा परिषद, नगरपालिका महासंघ र गाउँपालिका राष्ट्रिय महासंघबीच सहकार्यका सम्बन्धमा शुक्रबार समझदारी भएको हो। सहकार्य अनुसार सरकारले स्वीकृत गरेको युवा लक्षित कार्यक्रमलाई स्थानीय स्तरमा प्रभावकारी रुपमा सञ्चालन गर्ने र नयाँ कार्यक्रम पहिचान गरि राष्ट्रिय स्तरम प्रवर्द्धन गरिनेछ। समझदारी पत्रमा युवा परिषदका कार्यकारी उपाध्यक्ष माधव ढुंगेल, नगरपालिका महासंघका अध्यक्ष अशोक ब्यान्जु (श्रेष्ठ) र गाउँपालिका महासंघका अध्यक्ष होम नारायण श्रेष्ठले हस्ताक्षर गरेका छन्। सबै स्थानीय तहको वडा स्तरमा युवा क्लब तथा परिषद गठन गरि युवालाई स्वंयमसेवाको रुपमा प्रशिक्षित गर्ने, युवाको नेतृत्व क्षमता विकासका लागि अनुकुल वातावरण तयार गर्ने र नमुना युवा संसदको अभ्यासमा सहयोग र सहजीकरण गर्ने तथा स्थानीय आवश्यकता र मागको आधारमा युवालाई स्वंयमसेवकीय काममा परिचालन गर्ने, प्रदेश र संघीय तहमा सघन रुपमा युवा परिचालनका लागि अनुकुल वातावरण तयार गर्ने समझदारी भएको छ।"
१४ किलोको भाले !,"बागलुङ : उमेर चार महिना। भारी जीउ। हाँसको झैँ चाल। भुइँमा थचक्क बसेपछि झट्टै उठ्दैन। सुस्तरी खोर चाहार्छ, चारो टिप्छ। यसरी नै एउटा ब्रोइलर कुखुराको भालेले आफ्ना आखिरी दिन काटिरहेको छ। गत असोज ११ गते अर्पणा पोल्ट्री फार्ममा आएदेखि यसको आयु र तौलको गन्ती शुरु भयो। डेढ महिनाअघि १२ किलो २०० ग्राम रहेको भाले अहिले बढेर १४ किलो पुगेको छ। दैनिक ५० ग्रामका दरले बढिरहेको भालेको तौल १६ किलोसम्म पुग्ने आँकलन कुखुरापालकको छ। 'यो भाले परीक्षणका लागि लामो समय पालिएको हो', फार्मका सञ्चालक विजय शर्माले भने, 'अब यो धेरै समय यहाँ रहँदैन होला।' ब्रोइलर कुखुराको आयु र तौलबारे अनुभव लिन नबेची राखिएको उनको भनाइ छ। उक्त भालेले अहिलेसम्म ६ किलोभन्दा बढी दाना खाइसकेको छ। उचित हेरचाहले भाले निरोग छ। 'भाले किन्नका लागि धेरैले सोधिरहनुभएको छ, वनभोज जाने या त्यस्तै समूह आए बेच्ने तयारीमा छु', शर्माले भने। उक्त भालेलाई अहिले बेच्दा बजार मूल्य रु तीन हजार २०० पर्छ। बागलुङ नगरपालिका३ रातामाटास्थित फार्ममा पुग्ने जो कोही दङ्ग मानेर भाले हेर्छन्। कतिले उचाल्छन् पनि। भालेसँगै हुर्किएका दुई पोथी पनि छन्, जसको तौल आठ किलो पुगेको छ। नाफा घाटा हेर्दा बुढोहुञ्जेल कुखुरा पाल्नु व्यावसायिक हितमा नभए पनि परीक्षणले नयाँ सिकाइ भएको कुखुरापालक शर्माको भनाइ छ। २५ दिन काटेपछि ब्रोइलर कुखुराको तौल दैनिक ५० ग्रामका दरले बढ्ने गर्छ। ४५ देखि ६० दिनभित्र कुखुरा बेच्नयोग्य हुन्छ। ब्रोइलर कुखुराको आयु छदेखि आठ महिनासम्म हुने बताइन्छ। शर्मा विसं २०६१ देखि कुखुरापालन व्यवसायमा हुनुहुन्छ। घर व्यवहारदेखि, बालबच्चाको पढाइसम्म सोही व्यवसायबाट धानिएको छ। फार्ममा अहिले एक हजार कुखुरा छन्। उनलाई व्यवसायमा श्रीमती गीताको दरिलो साथ छ। '१६ वर्ष भयो कुखुरापालनमा लागेको, रु ४५ हजारबाट शुरु गरेको लगानी अहिले रु १२ लाख बढी पुगेको छ', गीताले भने। शुरुमा घरकै सानो कोठाबाट शर्मा दम्पतीले कुखुरापालन व्यवसाय शुरु गरेको थियो। उनीहरुले अहिले आधुनिक खोर बनाएर कुखुरापालन गरिरहेका छन्। वर्षमा छ लट कुखुरा तयार हुन्छन्। एक पटकमा झण्डै रु ६० देखि ७० हजारसम्म मुनाफा निस्कन्छ। बजार मूल्यमा आउने उतारचढावले कहिलेकाहीँ आम्दानी घटबढ हुन्छ। अहिले जिउँदो ब्रोइलर कुखुरा प्रतिकिलो रु २३० मा बिक्री भइरहेको छ। कुखुरापालनसँगै शर्मा दम्पतीको मासु, किराना र खाजा पसल पनि छ। फ्रेस हाउसका लागि भेटेरिनरी अस्पताल तथा पशु सेवा विज्ञ केन्द्र बागलुङबाट गत आवमा रु एक लाख ९४ हजार अनुदान आएको थियो। त्यसमा रु तीन लाख थपेर मापदण्डअनुसारको व्यवस्थित फ्रेस हाउस सञ्चालन गरिएको शर्माले बताए। व्यवसायमा शर्मा दम्पतीको लगाव र मेहनत देखेर गाउँले पनि छक्क पर्छन्। 'विदेशको सपनालाई सधैँका लागि त्यागेर गाउँघरमै बसी केही गर्ने सोचका साथ अघि बढेको छु', शर्माले भन्नुभयो, 'परिवार र छिमेकीको पनि राम्रो साथ छ।' शर्मा यसअघि रोजगारीका क्रममा तीन वर्ष अरबमा बिताएर फर्किएका हुन्। 'अब त मैले पनि विदेश जान दिन्न, यहीँ सुखदुःख गरेर बस्ने हो', शर्माकी श्रीमती गीताले भनिन्, 'ठूलो देश जाने चक्करमा न काम भयो, उल्टै दलालले पैसा खाए।' वर्षौंदेखि काम गरे पनि कुखुरापालनमा अहिलेसम्म कुनै सरकारी अनुदान नपाएको शर्मा दम्पतीको गुनासो छ। कुखुरापालकका लागि अनुदानभन्दा अनुभव आदानप्रदान र तालीम बढी महत्वपूर्ण हुने उनले बताए।"
सरकारी कार्यालयले नै तिरेनन् विद्युत महशुल,"राजविराज : सप्तरीका सरकारी कार्यालयले नियमित विद्युत महशुल नतिरेको पाइएको छ। राजविराज नगरपालिका, सप्तरी कारागार, जिल्ला समन्वय समितिलगायत सरकारी कार्यालयले उपयोग गरेबापतको करोडौं महशुल बुझाउन बाँकी रहेको पाइएको हो। नेपाल विद्युत प्राधिकरण वितरण केन्द्र राजविराजका अनुसार सरकारी कार्यालयले नियमित विद्युत महशुल नबुझाउँदा बक्यौता रकम बढेर रू २६ करोड ४ लाख १३ हजार पुगेकोे पुगेको छ। राजविराज नगरपालिकाले मात्रै १ करोड ३७ लाख २३ हजार ६ रुपैयाँ बक्यौता बुझाउन बाँकी छ। नगरपालिकाले सडक बत्तिको रू १ करोड १९ लाख १६ हजार ३ सय ८३, राजविराज गेस्ट हाउसको रू ४ लाख २ हजार ९ सय ७ र कार्यालयको रू १४ लाख ३ हजार ७ सय १४ महशुल असुल हुन बाँकी रहेको केन्द्रका इन्जिनियर आमोदकुमार यादवले जानकारी दिए। त्यस्तै राजविराज कारागारले रू ८ लाख ८५ हजार १ सय ७७ र जिल्ला समन्वय समितिले रू ७ लाख ५० हजार ७ सय २४ बाँकी रहेको उनले बताए। बक्यौता बढ्दै गएपछि केन्द्रले गत साउनदेखि मंसिरसम्म ४०० भन्दा बढी ग्राहकको विद्युत् लाइन काटेर रू १ करोडभन्दा बढी असुल गरेको छ। यस अवधिमा विद्युत चोरी गर्ने ३ सय ७३ जनालाई कारबाही गरी २१ लाख रुपैयाँभन्दा बढी रकम असुली गरिएको केन्द्रले बताएको छ। कार्यालयले कडाइ गर्न थालेपछि चुहावट घटाइएको यादवको दाबी छ। हाल २२ दशमलव ७३ प्रतिशत मात्र चुहावट रहेको उनले जानकारी दिए। चुहावट बढेपछि हाल टोली परिचालन गरी हुकिङ थुत्ने, व्यक्ति र उपकरण नियन्त्रण गर्ने, जरिवाना गर्नेलगायत कार्य शुरू गरिएको केन्द्रले बताएको छ। गतआर्थिक वर्षको सुरूवातसम्म ५२ दशमलव ६ प्रतिशत रहेको विद्युत चुहावट पछिल्ला १० महिनामा ३९ दशमलव ९ प्रतिशतमा झारिएको थियो। चुहावटकै कारण २ वर्षअघिसम्म सप्तरीमा देशकै सबैभन्दा धेरै लोडसेडिङ हुँदै आएको थियो।"
स्मारिकाबाट संकलित रकम भवन निर्माणमा,"उदयपुर : कर्मचारी मिलन केन्द्र उदयपुरले स्मारिक प्रकाशनबाट संकलित रकमलाई सदुपयोग गर्दै भवन निर्माणमा खर्च गरेको छ । पर्यटन वर्ष २०२० लाई लक्षित गरी प्रकाशन गरेको मिलन स्मारिकाको सूचना सन्देसवापत संकलित २० लाख १९ हजार चार सय ७५ रुपैयाँमध्ये १६ लाख ४८ हजार आठ सय १३ रुपैयाँ १५ पैसा भवन निर्माणमा खर्च गरको हो । उक्त रकमबाट केन्द्रको त्रियुगा नगरपालिका १० बोक्सेस्थित जिर्ण एक तले भवनको मर्मत र माथिल्लो तला निर्माणमा खर्च गरिएको अध्यक्ष हिरा न्यौपानेले जानकारी दिए । २०५२ सालमा स्थापना भएको भवन चुहिने, जतातै भत्किएको र शौचालयसमेत नभएकाले मर्मतसम्भार गरिएको छ। माथिल्लो तला सभाहल हुने गरी निर्माण गरिएको उनले बताए । भवनको विभिन्न भौतिक सामान तथा भवनको कम्जोर अवस्थालाई मध्यनजर गर्दै २०७६ साल साउन १० गते हिरा न्यौपानेको अध्यक्षतामा गठन भएको तदर्थ कार्यसमितिले भवन मर्मत तथा थप निर्माणको कार्ययोजना अघि सारेको थियो । भवन निर्माणका लागि छुट्टै बजेट नभएकाले जिल्लाको पर्यटकीय क्षेत्रलाई उजागर गर्ने गरी मिलन स्मारिका प्रकाशन गर्ने र त्यसवापत संकलन भएको रकम भवनमा खर्च गर्ने योजनाका साथ अघि बढिएको उनले बताए । मिलन स्मारिका प्रकाशनले उदयपुरको चारवटा नगरपालिका र चारवटै गाउँपालिकाको पर्यटन क्षेत्रमा समेत प्रचारप्रसारको भूमिका खेलेको उनले बताए ।सरकारी कार्यलय, बैंक, नगरपालिका गाउँपालिका, उदयपुर सिमेन्ट, भौतिक पूर्वधारलगायतबाट राम्रो आर्थिक संकलन भएको कोषाध्यक्ष सुमन बुढाथोकीले बताए । उनले बोक्से क्षेत्रमा सभा हलसमेत नभएको अवस्थामा नागरिकलाई समेत ध्यानमा राखी सभाहल निर्माण गरिएको उनले बताए । यसवापत केन्द्रलाई समेत केही आर्थिकरुपमा सहज हुने उनले बताए ।"
फलफूलका बिरुवाबाट लाखौं आम्दानी,"बैतडी : जिल्लाको दशरथचन्द नगरपालिका १ गुरुखोला र सूर्नया गाउँपालिका २ वासुलिंगका किसानले हिउँदे फलफूलका बिरुवा बिक्रीबाट लाखौं आम्दानी गरेका छन् । दुवै वडामा रहेका २२ वटा नर्सरी सञ्चालक किसानले हिउँदे फलफूलका बिरुवा बिक्री गरेर मनग्गे कमाउन सफल भएका हुन् । सुदूरपश्चिम प्रदेशका पहाडी जिल्लामध्ये बैतडीमा मात्रै फलफूलका नीजी नर्सरी रहेका सुख्खा फलफूल विकास केन्द्र सतबाँझका प्राविधिक सहायक अर्जुन खड्काले बताए । उनले भने, 'पहाडी क्षेत्रमा बैतडीको गुरुखोला र वासुलिंगमा मात्रै फलफूलका निजी नर्सरी छन् । फलफूलका बिरुवा बिक्री गरेर किसानले लाखौं आम्दानी गरेका छन् ।' फलफूलका बिरुवा बिक्री गरेर यो वर्ष ५ लाख बढी आम्दानी गरेको किसान पूर्णानन्द भट्टले बताए । गुरुखोलाकै देवदत्त भट्टले आधुनिक पोलीहाउसमा नर्सरी स्थापना गरेको बताए । उनले नर्सरीबाट वार्षिका ६ लाख बढीका बोटबिरुवा बिक्री गर्दै आएको बताए। गत वर्षको तुलनामा यो वर्ष बढी बिरुवा बिक्री गरेको किसान गणेशदत्त भट्टले बताए ।उनले पनि ३ लाखको हाराहारीमा कमाइ हुने गरेको बताए। सुख्खा फलफूल विकास केन्द्र र किसानले स्याउ,नासपाती, ओखर, कागजी बदाम, आरुलगायतका हिउँदे फलफूलका बिरुवा बिक्री वितरण गरेको हो । दशरथचन्द नगरपालिका १ कलौनका परमानन्द भट्टको पनि निजी नर्सरी नै आम्दानीको गतिलो श्रोत बनेको छ । केही वर्ष भारतमा मजुदरी गरेका उनले पछिल्ला दश वर्षयता नर्सरी स्थापना गरेर मनग्गे आम्दानी गर्न थालेका छन् । जिल्लाको दशरथचन्द नगरपालिका १ र सूर्नया गाउँपालिका २ का स्थानीयले फलफूलका नर्सरीबाट प्रत्येक वर्ष लाखौं आम्दानी गर्दै आएको सुख्खा फलफूल विकास केन्द्रका प्रमुख डम्मर भाटले बताए । उनले भने, 'किसानले फलफूलका बिरुवाबाटै लाखौं आम्दानी गरेको छ।' जैतुनका बिरुवा पनि बिक्री हुँदै सुख्खा फलफूल विकास केन्द्रले यो वर्षदेखि जैतुनका बिरुवा समेत बिक्री थालेको छ । केन्द्रको नर्सरी दुई वर्षअघि राखेका बिरुवा रोप्न लायक भएका सुख्खा फलफूल विकास केन्द्रका प्रमुख डम्मर भाटले बताए । जैतुन, तेल उत्पादनका लागि निकै प्रसिद्ध वनस्पती भएको उनले बताए । सतबाँझमा स्याउ फल्न छोडेपछि नयाँ फलफूलका विरुवाको खेती गर्न थालिएको हो। हामीले किसानलाई जीविकोपार्जन हुने खालका बिरुवा नर्सरी बनाएर बिक्री वितरण गर्न थालेका हौं, भाटले भने, 'किसानलाई जैतुन खेतीमा आकर्षण गराउनका लागि सुख्खा फलफूल विकास केन्द्रले यो वर्ष पाँच सय जैतुनका बिरुवा बिक्री गर्दैछ।' अबको एक वर्षभित्रै किसानलाई ५ हजार जैतुनका बिरुवा वितरण गरिने तयारी भएको सुख्खा फलफूल विकास केन्द्रका प्राविधिक अर्जुन खड्काले बताए । उनले भने, 'जैतुनबाट कोलेस्ट्रोल नभएको तेल उत्पादन भएकाले यो औषधिका लागि उपयुक्त छ । ६ केजी जैतुनबाट १ केजी तेल उत्पादन गर्न सकिने भएकाले यसको खेती विस्तार भएमा किसानको जिविकोपार्जनमा समेत सुधार हुने अपेक्षा गरिएको छ।' सतबाँझमा जैतुन, कागजी बदाम, काजुलगायतका फलफूलका बिरुवा उत्पादन गर्न थालिएको बताइएको छ । किसानलाई असी प्रतिशत अनुदानमा फलफूलका बिरुवा वितरण गर्ने गरिएको छ ।"
स्कुले बालिका आत्मरक्षाको सीप सिक्दै,"धनगढी : कैलालीको धनगढी उपमहानगरपालिकाको दुर्गम मानिने उर्माको पथरी गाउँकी निर्मला कुमारी चौधरी १४ वर्षकी भइन्। स्थानीय भानु माविमा कक्षा ९ मा अध्ययनरत उनी, हरेक दिन विहान ७ बजे विद्यालयको प्रांगणमा हुने 'सेल्फ डिफेन्स' (आत्मरक्षा) तालिममा सहभागी हुन्छिन्। उनले व्यवहारिक कक्षा र शारीरिक व्यायाम गरी पाँच दिनको तालिम लिइसकेकी छिन् । 'बालिका माथि हुने हिंसालाई बाहिर ल्याउन र गाउँघरमा अरुलाई यसबारे जानकारी दिनका लागि मैले तालिम लिन सुरु गरेकी हुँ,' उनले भनिन्। उनले व्यवहारिक कक्षामा हिंसा के हो ? हिंसाको सुरुवात कसरी हुन्छ ? शारीरिकरुपमै आक्रमण गर्नेलाई कसरी प्रतिकार गर्ने ? र बलात्कारसम्मको अवस्थाबाट कसरी जोगिने भन्ने कुराहरु सिकेकी छिन । 'हामीहरु, कसैले सामान्य जिस्काएमा सुने नसुने जस्तो गरिहिंड्थ्यौं, त्यसो गरेमा जिस्काउने मान्छेको मनोबल बढ्दो रहेछ, सुरुमै कसरी प्रतिकार गरी हाल्नुपर्दो रहेछ,' आफूले सिकेको कुरा बताउँदै निर्मलाले भनिन्। उनी कञ्चनपुरको बालिका निर्मला पन्तले यस्तो कुरा सिकेको भए उनी बलात्कार पछि हत्याको शिकार नहुने बताउँछिन। भन्छिन्, 'निर्मला दिदीले यत्तिको शारीरिक र व्यवहारिक ज्ञान पाएको भए उनले बलात्कारको शिकार हुँदैनथिइन।' निर्मलाको मनमा अबजस्तो सुकै हिंसाको अवस्था आएपनि आफू सुरक्षित हुने आत्मविश्वास जागेको छ । 'भौतिक रुपमा हिंसा गर्नेलाई प्रतिकार गर्ने तरिका पनि सिके, किक, पञ्ज पनि सिके, कसैले हात समात्यो भने कसरी छुटाउने भन्ने कुरा पनि सिके,' उनले भनिन्। निर्मला मात्रै होइन, भानु मावि पथरीका कक्षा ९ र १० का एक सय भन्दा बढी बालिकाले आत्मरक्षा तालिम लिएका छन् । 'तालिम पूर्व कसैसँग आँखा जुधाएर बोल्न पनि डर लाग्थ्यो, तर तालिम पाएपछि त्यो डर हटेर गएको छ,'अर्की बालिका पुष्पा चौधरीले भनिन्। 'कक्षामा केटा साथीहरुबाट, बाटोमा हिँड्ने मानिसबाट, बजारमा जाने बेलामा हुने हिंसालाई हामीहरु सामान्य मानिरहेका हुन्थ्यौं तर अहिले थाहा भयो की ती हिंसाबाट नै बलात्कारसम्मको घटना हुने रहेछन्,' पुष्पाले भनिन्। पुष्पाले, आफूमाथि हुने हिंसाका कुरा यसअघि कहिल्यै पनि आमा बुबालाई नबताएको बताइन । 'बाआमालाई भने आफ्नै लाज हुन्छ भन्ने लाग्थ्यो, तर आफूमाथि भएका कुरा बुवा आमालाई बताउनुपर्दो रहेछ,' पुष्पाले भनिन्। अहिले जुनसुकै कुरा पनि बुवा आमालाई 'सेयर' गर्न अप्ठेरो लाग्दैन । कैलालीकै घोडाघोडी नगरपालिकाको पनि दुर्गम मानिने रामसिखरझालाको कालिका माविमा कक्षा ९ मा अध्ययनरत छात्रा मनिसा भुलले पनि आत्मरक्षा तालिम पछि आफूहरुमा हिंसाबाट जोगिने आत्मविश्वास आएको बताइन्। 'कसैको आँखा जुधाइ, अनी नजिक आएर हात समाउने कुरा बलात्कार वा यौन हिंसासम्म पुग्दो रहेछ, हामी त कसैले जिस्कायो भने पनि सामान्य रुपमा लिएर आफ्नो बाटो हिड्ने गथ्यौं, तर तालिम पछि सुरुमै प्रतिकार गरिहाल्नुपर्दो रहेछ भन्ने थाहा भयो,' मनिसाले भनिन्। कालिमा माविका कक्षा ९ र १० का ४२ जना बालिकाले आत्मरक्षा तालिम लिएका छन् । कञ्चनपुरकी बालिका निर्मला पन्त बलात्कार पछि हत्याको घटना भएपछि कैलालीका गाउँगाउँमा पनि आत्मरक्षा तालिमको सुरुवात गरिएको हो । त्यतीबेला, धनगढीमा सामाजिक विकास मन्त्रालयले आयोजना गरेको आत्मरक्षा तालिम पछि अहिले स्थानीय सरकार, स्थानीय गैरसरकारी संस्थाहरुले पनि गाउँ गाउँमा बालिकाहरुलाई हिंसाबाट जोगाउन आत्मरक्षा तालिमको आयोजना गर्दै आएका छन । शिक्षाको क्षेत्रका काम गर्ने गैर सरकारी संस्था मर्सिकोर नेपाल कैलाली र बेश नेपालले मात्रै कैलालीका ६ वटा स्थानीय तहका ३० विद्यालयका चार हजार दुई सय बालिकालाई आत्मरक्षा तालिम दिएका छन् । 'सहरभन्दा गाउँमा बालिकामाथि हिंसाका घटना बढेको रिपोर्ट देखिएपछि विद्यालयमा गएर तालिम सञ्चालन गरिएको मर्सिकोर नेपाल कैलालीकी सहायक परियोजना व्यवस्थापक पुनीता चौधरीले बताइन्। आत्मरक्षा तालिमपछि बालबालिकामा बेग्लै उत्साह आएको घोडाघोडी नगरपालिकाको कालिका माविका प्रधानाध्यापक हर्क बहादुर बुढाले बताए ।"
जंगी अड्डामा रक्षा अभिमुखिकरण,"काठमाडौं : रक्षा अभिमुखीकरण कार्यक्रम सकिएको छ। सोमबारदेखि जंगी अड्डामा सुरु भएको अभिमुखिकरण कार्यक्रम जनसम्पर्क तथा सूचना निर्देशनालयका निर्देशक सहायक रथी बिज्ञान देव पाण्डेले समापन गरेका हुन्। उक्त कार्यक्रममा रक्षा मन्त्रालयमा कार्यरत नायब सुब्बादेखि उपसचिवसम्म उपस्थित थिए। समापन कार्यक्रममा मन्तव्य राख्दै सहायक रथी पाण्डेले विशिष्ट सैनिक पेशागत क्षमता, रहनसहन र सैनिक आचरणभित्र रहेर राज्यले सुम्पिएको कार्य सम्पादन गर्ने कार्यमा पुर्याएको सहयोग, सद्भारव तथा समन्वयको लागी नेपाली सेनाकोतर्फबाट मन्त्रालयप्रति हार्दिक आभार प्रकट गरे। सम्बोधनकै क्रममा उनले यस कार्यक्रम पश्चात मन्त्रालयका नवनियुक्त कर्मचारीहरु सैनिक संगठनको बनावट, सैनिक गतिविधि र जिम्मेवारीबारे जानकार भएको विश्वास व्यक्त गरे।"
क्रुजसिपमा उपराष्ट्रपति,"चितवन : उपराष्ट्रपति नन्दबहादुर पुनले चितवनमा निमार्ण गरिएको क्रुजसिप चढेका छन् । शुक्रबार चितवन आएका पुनले क्रुजसिप चढेर अवलोकन गरेका हुन् । भरतपुर महानगरपालिका १६ स्थित काभ्रेघाटमा नारायणी नदीमा उपराष्ट्रपति पुन करिब आधा घण्टा क्रुजसिप चढेर रमाएका हुन् । उनको साथमा पत्नी हस्तमाली पुनसमेत सहभागी थिइन् । यसलाई नेपालमा पानीजहाजको रुपमा चर्चा गरिएको छ । उपराष्ट्रपति पुन नारायणगढमा संचालन गर्न लागिएको एक महिने कोटीहोम महायज्ञ उद्घाटनको लागि चितवन आएका हुन् । क्रुज चढेपछि उनले पर्यटन प्रवद्र्धनको नयाँ आयाम भएको बताए । उनले भने, क्रुजसिप राम्रो बनेको छ , बाँकी काम पुरा भएपछि भनौला । राइनो वाटर इन्टरटेन्मेन्ट प्रालिले क्रुजसिप निर्माण गरेको हो । प्रबन्ध निर्देशक रामचन्द्र कँडेलले प्रविधिबारे जानकारी गराए । नेपालमा पहिलो पटक निमार्ण गरिएको उक्त क्रुजसिपको प्राविधिक काम सकिएको कँडेलले बताए । क्रुजसिप संचालनमा आउन अझै दुई महिना लाग्ने उनको भनाइ छ ।"
मनाङेलाई अनुसन्धान गर्न म्याद थप,पोखरा : गण्डकी प्रदेशसभा सदस्य राजीव गुरुङ (दीपक मनाङे) थप दुई दिन हिरासतमा रहने भएका छन्। जिल्ला प्रशासन कार्यालय कास्कीले अनुसन्धानको लागि दुई दिन म्याद थप गरेको हो। अखिल नेपाल फुटबल संघ (एन्फा) कास्की अध्यक्ष मिलन गुरुङले आफुमाथि कुटपिट भएको भन्दै उजुरी दिएपछि उनी बिहीबार पक्राउ परेका थिए। एन्फा कास्कीका अध्यक्ष गुरुङले गण्डकी प्रदेश सांसदविरुद्ध जिल्ला प्रहरी कार्यालय कास्कीमा जिउधनको सुरक्षाको माग गर्दै बुधबार उजुरी दिएका थिए। पोखराको लेखनाथमा मंगलबार मुख्यमन्त्री कप फुटबल प्रतियोगिताको उद्घाटन अघि कार्यक्रमस्थलमा मनाङ जिल्लाबाट प्रतियोगितामा सहभागी हुन आएका खेलाडीलाई बस्ने होटल र अभ्यास गर्ने मैदान उपलब्ध नगराएको लगायतका बिषयमा सांसद गुरुङले एन्फा अध्यक्ष गुरुङलाई झापड हानेका थिए। सांसद गुरुङले ठगी गर्नेविरुद्ध आफुले झापड हानेको व्यक्ती पक्राउ पर्नु आफु सफल भएको प्रतिक्रिया दिएका छन्। सांसद गुरुङले पत्रकार सम्मेलन गरि एन्फा कास्कीका अध्यक्ष गुरुङले सोझा धेरै पोखरेलीलाई ठगेको बताएका थिए।
हेलिकप्टरबाट गर्भवतीको उद्दार,"कालिकोट : नेपाली सेनाको हेलिकप्टरबाट कालिकोटकी एकजना गर्भवतीको उद्दार गरिएको छ । सुत्केरी व्यथा जटिल बन्दै गएपछि जिल्लाको नरहरीनाथ गाउँपालिका ७ निवासी भरत बटालाकी पत्नी २१ वर्षीया शान्ति बुढा बटालाको हेलिकप्टरबाट उद्धार गरिएको हो। दुई दिन अघिदेखि सुत्केरी व्यथाले थलिएकी शान्तिलाई हेलिकप्टरमार्फत सुर्खेत पठाइएको स्थानीय दिपेन्द्र बुढाले जानकारी दिए। उनका अनुसार शान्तिलाई बुधबार राती ११ बजेबाट सुत्केरी व्यथाले च्यापेपछि गाउँ नजिकै रहेको स्वाथ्य चौकी माल्कोटमा भर्ना गरिएको थियो । सुत्केरी व्यथा जटिल बन्दै गएपछि कर्णाली प्रदेश अस्पताल सुर्खेत रिफर गरिएको स्वास्थ्य चौकी माल्कोटमा कार्यरत अनमी मिट्ठु सहकारीले जानकारी दिइन् । गाउँपालिकामा प्राथमिक स्वास्थ्य केन्द्र हुँदा पनि त्यहाँ विशषेज्ञ डाक्टर, औषधि र उपकरण नहुँदा उनलाई प्रदेश अस्पताल सुर्खेतमा रिफर गर्नुपरेको उनले बताइन् । सरकारले दुर्गम तथा पिछडिएका क्षेत्रमा राष्ट्रपति महिला उत्थान कार्यक्रमअन्तरगत सुत्केरी महिलाका लागि हेलिकप्टर मार्फत उद्धार गर्ने कार्यक्रम अनुसार नरहरीनाथकी शान्ति बुढा बटालाको उद्धार गरिएको हो । जुन सेवाका बारेमा स्थानीय नागरिकले जानकारी नपाउँदा गत पौष २ गते नरहरीनाथ गाउँपालिका ९ की पार्वती दर्जीको सुत्केरी हुन नसक्दा घरमै ज्यान गएको थियो । गत पौष २७ र २८ गते सम्पन्न नरहरीनाथ गाउँपालिकाको छैटौं गाउँसभामा गर्भवती, सुत्केरी तथा अति इमरजेन्सी बिरामीको तत्काल उद्धारका लागि ९ वटै वडा, गाउँपालिका भित्रका सबै स्वास्थ्य संस्थालाई चनाखो रहन निर्देशन दिएको गाउँपालिका प्रवक्ता गगन फडेराले बताए ।"
फोहोरको धुँवा बस्तीमा,"इटहरी : जंगलमा थुपारिएको फोहोरमा आगो लागेपछि त्यसबाट निस्केको धुँवा बस्तीभरि नै फैलिएको छ। धुँवा अत्यधिक फैलिएपछि गाउँमा बस्नेलाई मात्र नभई कोशी राजमार्गमा आवागमन गर्नेलाई असहज बनेको छ। इटहरी१९ भवारीपुरका स्थानीय फोहोर जलेर निस्केको धुँवाबाट हैरान बनेका छन्। घरमा बस्नै नसक्ने गरि पिरो धुँवा आउँछ, इटहरी१९ भवानीपुरका प्रेम निरवले भने, इटहरीभरीको फोहोरको गन्ध सुघाँएर हामीलाई नगरपालिकाले बिरामी बनाइसक्यो। इटहरी र धरानमा फोहोर व्यवस्थापनको समस्या निकै अघिदेखिको हो। इटहरी र धरानभरीबाट निस्कने झण्डै एक सय टन फोहोर जंगलभित्रको सेउती खोलामा फाल्ने गरिएको छ। हिउँदमा जलाइने फोहोर वष्र्खामा भने खोलाले बगाएर इटहरी र रामधुनी नगरवासीको घर आँगनसम्मै पुर्याउँछ। समयमै फोहोर व्यवस्थापन गर्न नसक्दा सहरबाट निस्कने फोहोरले गाउँलेलाई दुःख दिएको छ। अहिले फोहोर नष्ट गर्नै लगाएको आगोको धुँवामौ बस्तीमा पुगेको छैन। वरिपरीको पूरै वातावरण प्रदूषित बनेको छ। साँझ पर्ने बित्तिकै लगाइने आगोले गर्दा टाउको दुख्ने र वाक्वाकी लाग्ने जस्ता समस्या देखिएको स्थानीय सन्तोष पौडेलले बताए। मेरा ५० वर्षी छिमेकी सुरेश गिरी धुँवा आउनासाथ निस्सासिनुहुन्छ, उनले भने, अझै केही दिनसम्म धुँवा हटेन भने यो ठाउँ नै छाड्नुपर्ने अवस्था बन्दैछ। लक्ष्मी चौलागाई ६ दिन धरानको वीपी प्रतिस्ठानमा उपचारपछि घर फर्किएकी छन्। स्वासप्रस्वासमा समस्या उत्पन्न भएपछि ४० हजार रुपैयाँ खर्चेर उपचार गरिएको थियो। तर घर फर्केकै साँझ धुँवाका कारण उनको रोग पुनः बल्झियो। धुँवाले ज्यानै लिने भयो, फोहोर उत्पादन गर्ने सहर अनि यसको परिणाम चाही हामीले भोग्नुपर्ने ? दुई हजार बढी घर परिवार रहेको भवानीपुर स्वास्थ्य जोखिमसँग जुधिँरहेको छ। भवानीपुरका हरेक घरमा श्वासप्रश्वासका बिरामी थपिन थालेका छन्। बालबालिका र वृद्धवृद्धालाई अझ धेरै समस्या परेको निरवले बताए। जंगलमा फोहोर नफाल्न र नजलाउन पटकपटक उपमहानगरपालिकामा अनुरोध गरेका थिए। तर जति भने पनि सुनुवाई नभएपछि स्थानीयले बुधबार फोहोर बोक्ने गाडी नै नियन्त्रणमा लिए। स्थानीयको अवरोधपछि इटहरी उपमहानगरपालिकाले तत्कालका लागि आगो निभाउने र आइतबार वार्ता गर्ने सहमति गरेको छ। इटहरीको फोहोर व्यवस्थापनको काम वेस्ट एन्ड इन्भारो म्यानेजमेन्ट प्रालि ले गर्दै आएको छ। फोहोरबाट बायोग्याँससमेत निकाल्ने भन्दै उक्त कम्पनीले फोहोर व्यवस्थापनको जिम्मेवारी लिए पनि प्रशोधनका लागि आवश्यक मेसिन खरिद पनि गरेको छैन। जस कारण इटहरी उपमहानगरपालिकाले १३ करोड खर्चेर बनाएको ल्यान्डफिल्ड साइटकै लगानी खेर जाने अवस्थामा पुगेको छ। यता धरानले पनि फोहोर प्रशोधन केन्द्र बनिरहेको बहाना गर्दै बाँझागरा सामुदायिक वनमा पर्ने सेउती खोलामा फोहोर फ्याँक्दै आएको छ। धरान उपमहानगरको दैनिक सरदर ५० टन फोहोर खोला र जंगलमा फाल्ने गरेको छ। दुवै नगर फोहोर व्यवस्थापनको लागि अर्को ठाउँ र उपाय नभएको बताउँछन्। इटहरी उपमहानगरपालिकाका वातावरण अधिकृत पुष्पनारायण चौधरीका अनुसार आउँदो असारसम्ममा ल्यान्डफिल्ड साइट सञ्चालनमा आउनेछ। त्यसबेलासम्म वनभित्रै व्यवस्थापन गर्नुपर्ने बाध्यता रहेको उनले बताए।"
विद्यालय पुग्न दुई घण्टा पैदल !,"धनकुटा : साँगुरीगढी गाउँपालिका ७ सिङखोलाकी निर्मला राईको घर र विद्यालयको दूरी करिब दुई घण्टाको छ । उनी सोही वडाको महाभारतस्थित गोलखाडी माविको कक्षा ९ मा अध्ययनरत छिन् । हरेक दिनजसो उनी बिहान सबेरै खाना खान्छिन् । घरबाट ८ बजे भित्र हातमा च्यापेर घरबाट विद्यालय हिंड्छिन् । करिब दुई घण्टाको पैदल हिडेपछि १० बजे विद्यालय पुग्छिन् । विद्यालय पुग्ने बाटो उकालो छ । विद्यालयसम्म हिँडेर आइपुग्दा थकान हुने, हातगोड गल्ने उनले बताइन् । घरबाट हिंड्न केही समय ढिला हुँदा विद्यालयमा पढाइ छुट्ने उनी बताउँछिन् । पढाइ भ्याउन बिहान सबेरै हिड्नुपर्ने वाध्यता रहेको उनको भनाई छ । सोही वडाको खोरलुम्फु गाउँकी रश्मी राईलाई पनि विद्यालयसम्म हिँडेर आइपुग्न झण्डै दुई घण्टा लाग्छ । उनी गोलखाडी माविमा कक्षा१० मा अध्ययनरत छिन् । विद्यालयसम्म पुग्ने बाटो आउँदा उकालो र फर्किँदा ओरालो रहेको उनले बताए । घरमा बिहान आफैं खाना पकाउनु पर्छ । ८ बजे नहिंड्दा स्कुल भ्याउन्न सकिन्न । निर्मला र रश्मी मात्र होइन गोलखाडी माविमा अध्ययनरत अधिकांश विद्यार्थी टाढाबाट पैदल हिँडेर विद्यालय आउनुपर्ने वाध्यता छ । सो विद्यालयमा बालकक्षादेखि १० कक्षासम्म ३ सय भन्दा बढी विद्यार्थी अध्ययनरत छन् । जसमध्ये आधा भन्दा बढी विद्यार्थीको घर र विद्यालयको दुरी डेढदेखि दुईघण्टासम्मको रहेको विद्यालयका शिक्षक मोहनबहादुर राईको छ । भौगोलिक रुपमा विद्यालयदेखि डेढदेखि दुई घण्टाको दुरीमा रहेको आसकोट, हुटिटेन, खोरलुम्फु, सिंहखोला, छिनामचोक लगायत गाउँबाट विद्यार्थी पढ्नका लागि विद्यालयसम्म हिँडेर आउँछन्। आसकोटमा १३ कक्षासम्म पढाइ हुने जगदम्वा प्रावि रहेको छ । सो विद्यालयमा ३ कक्षासम्म पढिसकेका विद्यार्थी पढ्नका लागि गोलखाडी मावि नै आउनुपर्छ । त्यस्तै छिनामचोकमा पनि जनसेवा प्रावि रहेको छ । त्यहाँ १ देखि ५ कक्षा सम्म पढाइ हुन्छ। यहाँका विद्यार्थीलाई ५ कक्षासम्म अध्ययन पुरागरिसके पछिको विकल्प गोलखाडी मावि नै हो। निर्मलाका अनुसार बिहान सबैरै हिड्नुपर्छ । बेलुका साँझमा मात्रै घर पुगिन्छ । घरमा पर्याप्त मात्रामा पढ्न पाइदैन् । समय मिल्दैन। विद्यालयमा जति पढियो । घरमा जति पढियो । समय थोरै हुन्छ । पढ्नमा अप्ठ्यारो भएको उनले बताइन् । 'हिँडेर विद्यालय आइपुग्दा गलेर निन्द्रा लाग्ने। अल्छी लाग्ने हुने गथ्र्यो, 'उनी भन्छिन्,' अहिले त बानी नै भइसक्यो । विद्यालय आउने बाटो अप्ठ्यारो छ । बर्खाको बेला विद्यालय आउँदा अप्ठ्यारो हुन्छ । पहिरो जाने डर हुन्छ । कति दिन त स्कुल नै छुट्छ । कतिपय दिन त पानी पर्ने वित्तिकै बाटो भत्केर स्कुल आउन नसक्दो विद्यालय छुट्ने गरेको छ । विद्यार्थी बिहानै खाना खाएर आउने हुँदा कतिपय त विद्यालय आइपुग्ने वित्तिकै भोकाउने गर्छन् । विद्यार्थी ४ बजेसम्म बस्न सक्दैनन् । ५ बजे रात परिहाल्छ । उनीहरुलाई हिँड्न हतार हुन्छ । मंसिर र पुस महिनामा रात झिपिक्कै पर्छ । कतिपय विद्यार्थीसँग दैनिक पैंसा हुँदैन । भोकाएका विद्यार्थीलाई पढाउदा बुझ्दैनन् । उनीहरुमा कतिखेर घर जाउँ मात्र लागिरहन्छ । विद्यालयका अर्का शिक्षक मोहनबहादुर भट्टराईले बताए। महाभारतको क्षेत्र भौगोलिक रुपमा केही विकट छ । हिउँदको बेला अत्याधिक जाँडो हुन्छ । विद्यार्थी बिहान कठ्याङ्ग्रिदो जाँडोमा हिँड्न वाध्य छन् । विद्यार्थीलाई हिँडेर आउँदा थकान हुने भएकाले गर्दा उनीहरुको मनोविज्ञानलाई बुझेर अध्ययन अध्यापनमा सरिक गराउने गरिएको अर्का शिक्षक चन्द्रलाल बरालले बताए । उनका अनुसार टाढाबाट आउँदा खेरि गल्ने, थाक्दा, हाई गर्ने, अल्छी लाग्ने लगायत समस्या देखिने गरको छ। टाढाका विद्यार्थीलाई लक्षित गरी खाजाको कार्यक्रम भएदेखि विद्यार्थीलाई अलिक सहज हुने उनले बताए।"
अस्पताल भवन सञ्चालनमा आएन,"भद्रपुर : झापाको गौरीगञ्ज गाउँपालिका६ मा निर्माण सम्पन्न भएको एक वर्ष बितिसक्दासमेत २५ शड्ढयाको खजुरगाछी अस्पताल सञ्चालनमा आएको छैन। ०६६ सालमा ठेक्का लागेर ६ बिघा १७ कठ्ठा क्षेत्रफलमध्ये तीन बिघामा सो अस्पताल एक वर्षअघि नै निर्माण सकिएको थियो। दक्षिणी झापाका बासिन्दाका लागि स्तरीय अस्पतालको सधैँ अभाव रहँदै आएको छ। गौरीगञ्ज र गौरादहका बासिन्दा उपचारका लागि बिर्तामोड, दमक र भद्रपुरको मेचीलगायत अस्पतालमा धाउनुपर्ने बाध्यता छ। स्थानीयले पटकपटक नयाँ भवनबाट सेवा सुरु गर्न आग्रह गर्दै आएको स्थानीय अगुवा मुरलीप्रसाद धितालले बताए। उनले भने, पिछडिएको क्षेत्र प्रधानमन्त्रीकै क्षेत्र भए पनि विकासमा पछाडि नै पर्ने रैछ। महिला सुत्केरी हुने बेला कहिले मेची, कहिले बिर्तामोड कुदाउनुपर्छ, स्थानीय रेखा शाहले भनिन्, उता पुर्याउँदा पुर्याउँदै कसैको बीच बाटोमै मृत्यु पनि हुने भएको छ। करोडौँ रुपैयाँ लागतमा बनेको अस्पताल भवनमा ताला लगाइएको छ। अस्पतालको बाहिरी भागमा ढुंगाले हानेर भित्ता तथा झ्यालका सिसा र टायल फुटेका छन्। अस्पतालपरिसर गौचरन बनेको छ। स्थानीयले भवनअगाडि गाईवस्तु बाँध्ने गरेका छन्। बिरामी भने साँघुरो भवनबाट सेवा लिन बाध्य छन्। प्राथमिक स्वास्थ्य केन्द्र खजुरगाछीलाई स्तरोन्नति गरी २५ शड्ढयाको अस्पताल सञ्चालनका लागि सो भवन बनाइएको हो। ३ करोड ६२ लाख रुपैयाँको लागतमा १८ महिनामा सक्ने गरी ठेक्का सम्झौता भएको भवन गत वर्ष मात्र निर्माण सम्पन्न भएको हो। पुष्पाञ्जलि शंकरमाली कुनसालिङ जेभी प्रालिले भवन निर्माणका लागि जिम्मा पाएको थियो। उक्त भवनको सम्झौता ०६६ सालमा गरिएको थियो। सहरी डिभिजन कार्यालयले गाउँपालिकालाई उक्त अस्पताल गत वर्ष मात्र हस्तान्तरण गरेको थियो। अस्पतालसँगै बनाइएको शव परीक्षण गृह खण्डहर बनिसकेको छ। खोलाको डिलैमा रहेको भवन स्थानीयको शौचालयका रूपमा परिणत भएको छ। गौरीगञ्ज गाउँपालिका६ का अध्यक्ष बद्रीनारायण यादवले अस्पताल सञ्चालनका लागि घेरा बारा निर्माण गर्न नसक्दा उक्त अस्पताल सञ्चालनमा आउन नसकेको बताए। यादवले भने, अस्पताल सञ्चालनमा आएपछि ३० देखि ४० हजार जनताले सेवा सुविधा पाउनेछन्। अस्पताल सञ्चालनमा नआइदिँदा स्थानीय जनताको आक्रोश सहनुपरेको उनले बताए। अस्पतालसम्म जाने बाटो निर्माणका क्रममा छ, त्यसैले गर्दा अस्पताल सञ्चालनमा आउन नसकेको हो, गाउँपालिका प्रमुख राजराज श्रेष्ठले भने। घेराबारा निर्माण गर्न संघीय सरकारसँग बजेट माग गर्ने र नआए गाउँपालिकाको क्षमताअनुसार घेराबारा गरेर यस आर्थिक वर्षभित्र सञ्चालनमा ल्याइने प्रमुख श्रेष्ठले जानकारी दिएका छन्।"
नेपाल एयरलाइन्सका २५ पाइलटले दिए सामूहिक राजीनामा,"काठमाडौं : सेवासुविधामा विभेद भएको भन्दै नेपाल एयरलाइन्सका दुई दर्जन बढी पाइलटले सामूहिक राजीनामा पत्र बुझाएका छन्। बिहीबार असन्तुष्ट पाइलटहरुले 'राजीनामा नोटिस' लेखिएको चेतावनीपत्र व्यवस्थापनसमक्ष बुझाएका हुन्। 'राजीनामा नोटिस' लेखिएको पत्रमा २० पाइलटको हस्ताक्षर छ। नेपाल एयरलाइन्सका निमित्त कार्यकारी निर्देशक गणेशबहादुर चन्दले पाइलटहरुले विभिन्न माग राख्दै सामूहिक राजीनामा पत्र बुझाएको जानकारी दिए।उनले भने,' विदेशी र स्वदेशी पाइलटबीच सेवासुविधामा विभेद गरेको भन्दै २ दर्जन पाइलटले बिहीबार लिखितपत्र बुझाएका हुन्।' अन्तर्राष्ट्रिय उडान भर्ने निगमका ४० पाइलटमध्ये २५ जनाले सामूहिक राजीनामा दिएका हुन्। राजीनामा दिने सबै स्थायी पाइलट हुन्। राजीनामा बुझाउनेमध्ये १५ जना क्याप्टेन हुन् भने १० जना कोपाइलट हुन्। निगमले हाल दुईवटा वाइडबडी र दुईवटा न्यारोबडी जहाजमार्फत ९ वटा स्थानमा उडान भर्दै आएको छ। राजीनामा स्वीकृत भएमा निगमको अन्तर्राष्ट्रिय उडान पूर्णरूपमा प्रभावित हुनेछ। यसअघि नेपाल वायु सेवा निगमका मदन खरेलले पनि निगमको कार्यकारी अध्यक्ष पदबाट राजीनामा दिएका थिए। संस्कृति, पर्यटन तथा नागरिक उड्डयन मन्त्री योगेश भट्टराईले मन्त्रालयकै सचिव केदारबहादुर अधिकारीलाई अध्यक्षको जिम्मेवारी दिएका छन्।"
अतिक्रमित जग्गा फिर्ता ल्याउँदै सरकार,"काठमाडौं : सरकारले व्यक्ति तथा संघसंस्थाले कब्जा जमाएका सार्वजनिक जग्गा फिर्ता ल्याउने भएको छ। जग्गा फिर्ताको कारबाही अघि बढाउन गृह मन्त्रालयलगायत सम्बद्ध निकायलाई निर्देशन दिइएको छ। जाँचबुझ आयोगले झन्डै ५ सय बिघा जग्गा गैरकानुनी कब्जा भएको प्रतिवेदन बुझाएपछि सरकारले फिर्ता ल्याउन तदारुकता देखाएको हो। व्यक्तिका नाममा रहेका सरकारी, सार्वजनिक र गुठी जग्गा सरकारी स्वामित्वमा ल्याउने निर्णय मन्त्रिपरिषद्ले गरेको सरकारका प्रवक्ता गोकुल बाँस्कोटाले बताए। अख्तियारको क्षेत्राधिकारभित्र पर्ने सार्वजनिक गुठी र जग्गा भ्रष्टाचारबारे अनुसन्धान गर्न सरकारले ती फाइल अख्तियारमा पठाउने भएको छ। जाँचबुझ आयोगले प्रधानमन्त्रीलाई बुझाएको प्रतिवेदनमा सर्दु जलाधार क्षेत्र सुनसरीको ३४८ बिघा, बागेश्वरी गुठी बाँकेको ८४ बिघा, नेपाल पुनर्वास कम्पनी बाँकेको १७ बिघा, मकवानपुर बाघभैरव सामुदायिक वन क्षेत्रको १ बिघा, १८ कट््ठा १६ धुर हिनामिना भएको उल्लेख छ। सुकुम्बासी समस्या समाधान आयोगले गलत व्यक्तिलाई वितरण गरेको रौतहटको ३ बिघा, लक्ष्मीनारायण मन्दिर गुठीको काठमाडौं बबरमहलनजिकको ३ रोपनी ६ आना ३ पैसा २ दाम, सोही गुठीको लक्ष्मीनारायण मठ रूपन्देहीको ३ कट्ठा ५ धुरसमेत व्यक्तिले हिनामिना गरेको प्रतिवेदनमा उल्लेख छ। भूमाफियाको महाबिगबिगी : यसरी लुटे ५ हजार जनाले १८०० रोपनी सर्लाहीको बरहथवा नगरपालिका हजरियामा ६ बिघा १४ कट्ठा सरकारी जग्गा व्यक्तिका नाममा राखी मोठ सच्याएर हिनामिना गरेको पाइएको छ। प्रतिवेदनअनुसार भोजपुरको अरुण नगरपालिका५ को २ रोपनी १४ आना जग्गा हिनामिना भएको छ। आयोगको सिफारिसबमोजिम विभिन्न जिल्लामा व्यक्तिविशेषका नाममा दर्ता जग्गा रोक्का गरी सरकारका नाममा ल्याउन आवश्यक कारबाही अगाडि बढाउने निर्णय मन्त्रिपरिषद्ले गरेको हो। मन्त्रिपरिषद्ले गुठी जग्गा गुठीकै नाममा कायम गर्ने प्रक्रिया अगाडि बढाउन गुठी संस्थानलाई निर्देशन दिएको छ। किर्ते गरिएको र ठगी भएको विषयमा अनुसन्धान गरी कारबाही गर्न गृह मन्त्रालयमार्फत प्रहरी प्रहरी प्रधान कार्यालयलाई निर्देशन दिइएको छ। जग्गा भ्रष्टाचारका विषयमा अनुसन्धान गर्न अख्तियारमा पठाउने निर्णयसमेत सरकारको छ। आयोगको प्रतिवेदन कार्यान्वयनका सम्बन्धमा सम्बन्धित निकायले तीनतीन महिनामा प्रधानमन्त्री तथा मन्त्रिपरिषद् कार्यालयमा विवरण पेस गर्ने निर्णय भएको छ। सरकारले ६ जेठमा सरकारी, सार्वजनिक र गुठी जग्गा संरक्षणसम्बन्धी जाँचबुझ गर्न मोहनरमण भट्टराईको अध्यक्षमा पाँच सदस्यीय आयोग गठन गरेको थियो। आयोगले १० वटा निकायको अनुसन्धान गरी हालै प्रधानमन्त्री केपी ओलीलाई प्रतिवेदन बुझाएको थियो। प्रतिवेदनमा कानुनविपरीत रैतानी भएका बागेश्वरी गुठीको जग्गा गुठीकै नाममा कायम गर्न संस्थानलाई निर्देशन दिनुपर्ने उल्लेख छ। कित्ता नम्बर ९० र १६३ को जग्गा बागेश्वरी मन्दिरका नाममा दर्ता स्रेस्ता तयार गर्न सरकारले मालपोत कार्यालय बाँकेलाई निर्देशन दिएको छ। शंकरप्रसाद उपाध्यायले २०१३ जेठ १४ मा मन्दिरलाई दानपत्र पारित गरी जग्गा दिएका थिए। २०२५ सालमा शंकरप्रसादकै नाममा नापी भई उनका श्रीमतीहरूका नाममा नामसारी भएकाले सो जग्गा गुठीकै नाममा दर्ता गर्न सरकारले संस्थानलाई निर्देशन दिएको हो। सर्दु जलाधार क्षेत्रको जग्गाको हक हस्तान्तरण गर्न सहयोग गर्ने, अभिलेख गायव गर्ने, स्रेस्ता लुकाउने कर्मचारीलाई अख्तियारमार्फत सजायका लागि आयोगले सरकारलाई सिफारिस गरेको थियो। पुनर्वास कम्पनीका तत्कालीन योजना प्रमुख दिनेशराज शर्मालाई भ्रष्टाचारमा छानबिन गरी सजाय गर्न सिफारिस पनि आयोगले गरेको छ। निलाकुमारी ढुंगेल र मीना उपाध्यायलाई कानुनविपरीत दिइएका कित्ता नम्बर १४६, १४८, १४९, १५०, १५१ र १५२ का जग्गा बदर गर्न सरकारले सम्बन्धित मालपोत कार्यालयलाई निर्देशन दिएको छ। तत्कालीन पुनर्वास कम्पनीले विन्द्राप्रसाद कुर्मी र हनुमानदास कुर्मीसमेतलाई जग्गा दिएको आधार र प्रक्रिया सुरुदेखि गल्ती भएको अनुसन्धानले देखाएको छ। सामुदायिक वनको कित्ता नम्बर ५१७, ५१८ र ५१९ को जग्गा शम्भुप्रसादका नाममा दर्ता भएकाले बदर गर्न सरकारले सम्बन्धित मालपोत कार्यालयलाई निर्देशन दिएको छ।"
चिया मासेर अम्रिसो र उत्तिस,"लम्जेल : धनकुटा उत्तरपानीकी सरस्वती अधिकारीले ६ रोपनी क्षेत्रफलमा चियाखेती गरेकी थिइन्। तर, लागतअनुसार भाउ नपाउँदा बगानको चिया टिप्न छोडेको धेरै वर्ष भइसक्यो। चिया नटिप्दा बगान अहिले जंगलमा परिणत भएको छ। चियापत्ती बिक्रीबाट वर्षमा १०१२ हजार कमाइ हुन्छ, उनले भनिन्, त्यति रकमले खेतलाको ज्याला पनि दिन पुग्दैन। अब चियाखेती मासेर अन्य खेती गर्ने उनले बताइन्। धनकुटा१ निवासी खड्क थापाको समस्या पनि अधिकारीको जस्तै छ। उनले करिब १० रोपनी क्षेत्रफलमा चियाखेती गरेका छन्। तर, पत्ती बिक्री गरेको उद्येगबाट मात्रै ३ लाख रुपैयाँ बक्यौता रहेको उनले बताए। खेती थाल्ने बेलामा चिया बोर्ड र उद्योगले हौसला दिए, उनले भने अहिले पत्ती बिक्री गर्ने बेला बोर्डले मूल्य निर्धारण गर्दैन, उद्योगले पैसा दिँदैन। चिया बगान मासेर अम्रिसो लगाएका छन्। एक किलो चियाको हरियो पत्ती बेच्दा बढीमा ५० रुपैयाँ पनि आउँदैन। तर, अम्रिसो एक किलो बेच्दा एक सय रुपैयाँ आम्दानी हुन्छ। उनका छिमेकी जंगबहादुर गोङ्वाको २० रोपनी क्षेत्रफलको चिया बगान पनि पत्ती नटिपेर जंगल भइसकेको छ। उनले गतसालको पहिलो लटमा टिपेदेखि अहिलेसम्म टिपेका छैनन्। धनकुटाको भूगोल चियाखेतीका लागि उर्वर छ। तर, भूगोल जति उर्वर छ किसानलाई त्यति नै समस्या। सरकारी निकायले मूल्य निर्धारण नगर्दा र उद्योगले उचित मूल्य नदिँदा चियाको व्यावसायिक खेती गर्दै आएका किसान यतिबेला अन्य विकल्प रोज्न थालेका छन्। जिल्लाका अधिकांश किसानले अहिले चिया खेती भएको बगान मासेर अन्य बाली लगाउन थालेका छन्। चिया खेती मासेर उत्तिस र अम्रिसो लगाउन थालेका छन्। कतिपयले तरकारीखेती गरेका छन्। कतिपय किसानले चिया टिप्न छाडिसकेका छन्। सरकारी तथ्यांकमा पनि चिया खेतीको विस्तार र उत्पादन बढ्नुको साटो बर्सेनि घट्दै गइरहेको छ। १० वर्षअघि धनकुटामा चियाखेती गर्ने किसानको संख्या ५ सय ३६ थियो। करिब १० हजार ६७ रोपनी क्षेत्रफलमा चियाखेती भएको थियो। तर, अहिले उक्त संख्या र क्षेत्र घटेको छ। गत वर्षसम्म आइपुग्दा चिया किसानको संख्या ३ सय १८ र क्षेत्रफल ७ हजार ३ सय ७५ रोपनी पुगेको हिलेस्थित राष्ट्रिय चिया तथा कफी विकास बोर्ड चिया विस्तार योजनाकी कृषि प्राविधिक लिलादेवी शिवाकोटीले बताइन्। उनका अनुसार अहिले गणनाको काम भइरहेकाले चालु आवको असार मसान्तभित्र वास्तविक तथ्यांक आउनेछ। जिल्लाको धनकुटा नगरपालिकासहित महालक्ष्मी, पाख्रिवास, चौबीसे र साँगुरीगढीमा चियाखेती हुने गर्छ। धनकुटा१ हिलेका मंगलसिंह तामाङले पनि १० रोपनी क्षेत्रफलको चिया बगान मास्न थालेका छन्। धनकुटा२ का वडाध्यक्षसमेत रहेका चन्द्रलाल तामाङले २०४७ सालमा ३० रोपनी र २०५९ सालमा ३० रोपनी गरी करिब ६० रोपनी क्षेत्रफलमा चिया खेती लगाएका थिए। उनको चियाखेतीमा झन्डै करोडभन्दा बढी लगानी थियो। तर, जनशक्ति र मूल्य उचित नपाउँदा २०७३ सालमा डोजर प्रयोग गरी चिया बगान मासेको उनले बताए। बर्सेनि घाटा भयो। खर्च व्यवस्थापनमा गाह्रो पर्यो, उनले भने, विकल्प सोचेँ। अन्य बालीको खेती गर्न थालेँ। चिया बगान मासेर १० रोपनी क्षेत्रमा उनले किवीखेती गरेका छन्। बाँकीमा तरकारीखेती। पशुपालनका लागि घाँसखेतीसमेत गरेका छन्। अलैंची नर्सरी गरेर उनले केही वर्षअघि राष्ट्रिय पुरस्कारसमेत प्राप्त गरेका थिए। चिया खेतीले किसानलाई फाइदा भएन। अझ अर्गानिकखेती गर्न थालेपछि उत्पादन घट्यो। उत्पादन घट्दा मूल्य उचित पाइएन। घाटा हुन थाल्यो। विदेशमा समेत उच्च माग रहेको अर्थोडक्स चियाखेतीमा लागतअनुसार मूल्य नपाउनु, श्रमिक अभावका साथै बैंकले लगानी बन्द भएपछि चिया कृषक पछिल्लो समय पलायन हुने अवस्थामा पुगेका छन्। किसानले हरियोपत्ती टिप्ने, मलजल र काँटछाँटजस्ता बगान व्यवस्थापनका काम गर्न छोडेपछि केही अघिसम्म मनै लोभ्याउने चियाका बुटा अहिले झाडीमा परिणत हुँदै गएका छन्। धनकुटाको हिले, पाख्रिवास, मूर्तिढुंगा, भीरगाउँ र परेवादिनलगायत स्थानमा धेरै स्थानको चियाको अवस्था अहिले उस्तै छ। न्यून मूल्यमा हरियोपत्ती बेच्नुपर्ने बाध्यता, श्रमिक अभाव र चियामा बैंकको शून्य लगानीले किसान चियाखेतीबाट टाढिँदै छन्। पाख्रिवास राम्चेका चिया किसान गोविन्द थापाले भने, न मूल्य पाइन्छ, न कामदार नै, उनले भने, बैंकहरूले पनि लगानी गर्दैनन्। अनि कसरी टिक्न सकिन्छ चियाखेतीमा। धनकुटामा तीन ठूला चिया उद्योग छन् जसको आफ्नै बगान छ उनीहरूले आफ्नै बगानमा उत्पादन भएको हरियो पत्तीमात्र प्रयोग गर्ने गरेका छन्। कृषकले उत्पादन हरियो पत्ती अलि अलि सहकारीमार्फत अर्थोडक्स चिया उत्पादन गर्ने गरेका छन् बाँकी अधिकांश कृषकको चिया बगानमै खेर जाने गरेको छ।"
जाडोमा दुर्घटनाको जोखिम बढ्यो,"विराटनगर : मोरङको धनपालथान गाउँपालिका ६ रामचोकमा बिहीबार बिहान स्कुल बस सडकबाट पल्टिँदा सहचालक विराटनगर महानगरपालिका १५ का ३२ वर्षीय सानुकुमार साहको मृत्यु भयो । गम्भीर घाइते उनको उपचारका क्रममा न्युरो अस्पताल विराटनगरमा मृत्यु भएको हो । दुर्घटनामा पाँचजना विद्यार्थी घाइते भए । रंगेलीबाट १२ जना विद्यार्थी बोकेर विराटनगरतर्फ आउँदै गरेको विराटनगरस्थित लर्ड बुद्ध हाइयर सेकेण्डरी स्कुलको मे १ ख १४९० नम्बरको बस घुम्तीमा अनियन्त्रित भई दुर्घटना हुन पुग्यो । अगाडि अर्को गाडी आइरहेको भए पनि शितलहरसँगै लागेको बाक्लो हुस्सुका कारण चालकले नदेख्दा बसले नियन्त्रण गुमाउन पुग्यो । 'बाक्लो हुस्सु लागेको थियो । अगाडि १० मिटर जति मुस्किलले देखिन्थ्यो,' प्रहरी नियन्त्रणमा रहेका चालक विराटनगर१७ का ३४ वर्षीय खिलबहादुर खड्काले भने, 'विपरित दिशाबाट एक्कासी नजिकै गाडी आइपुगेपछि मात्रै देखें । त्यसलाई साइड दिने हुँदा बस सडकबाट पल्टिएर दुर्घटना हुन पुग्यो ।' उनकाअनुसार साइड नदिँदा दुवै गाडी ठोक्किने अवस्था थियो । हुस्सुकै कारण चालकले अगाडि राम्रोसँग नदेख्दा दुर्घटना भएको निस्कर्ष प्रहरीले निकालेको थियो ।'हुस्सुले धेरै परसम्म देखिने अवस्था नहुँदा चालकले अगाडि आइरहेको सवारी साधनका बारेमा भेउ पाएनन्,' इलाका प्रहरी कार्यालय रंगेलीका प्रहरी निरीक्षक लेखनाथ दाहालले भने, 'छेउमै आइपुगेपछि मात्रै देखेका कारण अचानक साइड दिन खोज्दा नियन्त्रण गुमाएर सडकबाट स्कुल बस पल्टियो ।' दाहालका अनुसार साइड दिँदा सडकको छेउमा आफूलाई कति ठाउँ छ भन्ने यकिन पनि चालकलाई नभएको पाइयो । प्रदेश १ मा पुस यता मात्रै एक सय ९० वटा सडक दुर्घटना भएका छन् । ती मध्ये अधिकांश दुर्घटना बाक्लो हुस्सुका कारण भएको ट्राफिक प्रहरीले जनाएको छ । हुस्सुले अगाडि गुडिरहेका सवारी साधन नदेख्दा दुर्घटना हुने गरेको प्रदेश १ ट्राफिक प्रहरी कार्यालय इटहरीका डीएसपी लक्ष्मीराज अधिकारीले बताए । शितलहरसँगै केही देनिदेखि तराईका जिल्लामा बिहानीपख बाक्लो हुस्सु लागिरहेको छ । अधिकारीले चिसो अत्यधिक बढेसँगै लाग्ने बाक्लो हुस्सुका कारण पूर्वी तराईका सडक र राजमार्गमा दुर्घटना बढेको जानकारी दिए । नजिकैको दृश्य पनि चालकले ठिम्याउन नसक्दा नियन्त्रण गुमाउँदा एकआपसमा ठोक्किएर र सवारी साधन सडकमा पल्टिएर दुर्घटना भइरहेको उनले बताए । विराटनगरको बरगाछीमा भेटिएका म्याजिक भेन चालक रामप्रसाद भण्डारीले भने, 'यात्रु लिएर धरान जानु छ । हुस्सुले अगाडि बढ्न नदिएर डिस्टर्व गरेपछि रोकिएको छु ।' उनले थोरै अगाडि पनि बाटो नदेखिँदा धरानसम्म पुगेर फर्कन मुस्किल परेको बताए । बिहानको हुस्सुले १५ मिटर अगाडि पनि बाटो नदेखिँदा गाडी हाँक्न सक्ने अवस्था नहुने अनुभव उनले सुनाए । 'बस आफ्नै हिसाबले अघि बढिरहेको हुन्छ । अगाडि कुन सवारी साधन आइरहेको छ भन्ने थाहा हुँदैन, चालक राजकुमार दाहालले भने, 'अन्य सवारी साधनसँग ठोक्किएर दुर्घटना हुन्छ कि भन्ने डर छ । हुस्सुले गाडी कुदाउन बाधा गरिरहेको छ ।' बाटोनै नदेखिने र अनुमानका भरमा गाडी कुदाउनु पर्ने अवस्था रहँदा सडकको साइड छुट्याउन पनि गाह्रो पर्ने गरेको उनले बताए । भने, 'गाडी सही साइडमा कुदेको छ कि छैन खुट्याउन हामी चालकले नै सक्दैनौं ।' सुनौलो पूर्व नेपाल यातायात प्राली विराटनगरका कोषाध्यक्ष राजु धमलाले हुस्सुसँगै बढेको चिसोका कारण बिहान सवारी साधन सञ्चालनमा समस्या हुने गरेको बताए । सडकमा छुट्याइएको लेन समेत छुट्याउन गाह्रो पर्ने भएकाले हुस्सु लागेका बेला 'फग्गी लाइट' र 'हेड लाइट' बालेर गाडी कुदाउनु पर्दा विपरीत दिशाबाट आउने गाडीले त्यसलाई आधार मानेर कुद्नु पर्ने बाध्यता रहेको उनले बताए । धमालले सडक नदेखिँदा र चौपाया एवं पैदलयात्रीले जथाभावी बाटो पार गर्दा पनि दुर्घटना हुने गरेको बताए । हुस्सुले सवारी साधनका ऐना र सिसामा भिजिबिलिटी समस्या निम्तिएका कारण राम्रोसँग अगाडि र पछाडी नदेखिँदा जोखिम मोलेर चालकले सवारी साधन चलाउने गरेको प्रदेश १ ट्राफिक प्रहरी प्रमुख एसपी भीमबहादुर दाहालले बताए । 'बाक्लो हुस्सु लागेको छ । यसमा चालकले होस पुर्याएन भने ठूलो दुर्घटना भएर मानविय एवं भौतिक क्षति हुनसक्छ,' उनले भने, 'एउटा सवारी साधनले छेउमै आइसकेपछि मात्र अर्को देख्दा ठोक्किने क्रम बढेको छ । तीव्र गतिमा चलाइएका सवारी साधन भिजिबिलिटी नभएका कारण घुम्ती र मोडहरूमा नियन्त्रणबाहिर गई सडकबाट तल खस्ने गरेका छन् ।' उनले हुस्सु लागेका बेला चालकले धेरै सावधानी अपनाउन र होस गर्न आवश्यक रहेको सुझाव दिए । तीव्र गतिमा गाडी कुदाउन नहुने उनको सुझाव छ । 'हुस्सुले धेरै दुर्घटना हुन थालेपछि चालकलाई यस सम्बन्धी प्रशिक्षण पनि दिइएको छ, उनले भने, 'सबै सवारी साधनलाई अनिवार्य 'फग्गी लाइट' र 'हेड लाइट' प्रयोगमा जोड दिँदै चालकलाई सचेत गराउन काम भइरहेको छ ।' लाइट बल्दा अगाडि कुनै सवारी साधन आइरहेको छ भन्ने शंकेत मिल्ने भएकाले दुर्घटनाको जोखिम कम हुने दाहालको भनाइ छ । लाइट नभएको गाडीलाई कारबाही गर्ने र लाइट राख्न लगाउने गरिएको बताउँदै उनले भने, चेकजाँच गर्दा पुस यता मात्रै तीन हजार सवारी साधनमा लाइट नराखेको पाइएपछि तत्काल सचेत गराएर राख्न लगाइयो । अटेर गर्नेलाई ट्राफिक नियम उल्लंघनको कसूरमा कारबाही गरिएको छ ।' दाहालले चिसो र हुस्सुका कारण हुने दुर्घटना न्यूनीकरणका लागि ट्राफिक प्रहरीले अनुगमन र कारबाही गर्ने क्रमलाई तीव्र पारेको बताए ।उनले जाडो भरी यो अभियान जारी रहने जानकारी दिए ।"
बिजुलीको पोल सार्न घुस लिने २ जना पक्राउ,काठमाडौं : काठमाडौंस्थित नेपाल विद्युत प्राधिकरण कुलेश्वर विद्युत वितरण केन्द्रका २ कर्मचारी घुससहित पक्राउ गरेका छन्। ज्यालादारीमा काम गर्ने कृष्ण मुरारी चौधरी र पुरुषोत्तम दाहाललाई २५ हजार घुससहित पक्राउ गरेको अख्तियार दुरुपयोग अनुसन्धान आयोगका प्रवक्ता कुमार कोइरालाले जानकारी दिए। बिजुलीको पोल राखिदिने बिषयमा सेवाग्राहीसँग घुस लिँदा लिदै अख्तियारले उनीहरुलाई नियन्त्रणमा लिएको हो। चौधरी र बिजुलीको पोल सार्ने सम्बन्धी काम गर्ने दाहाललाई काठमाडौं १४ गुडफुड तन्दुरी अगाडीबाट रंगेहात नियन्त्रणमा लिई अनुसन्धान भइरहेको अख्तियारले जनाएको छ।
"अदालतले थुन्न भन्यो, सिद्धबाबा भागे","विराटनगर : सुनसरी जिल्ला अदालतले धरौटीमा छाडेपछि सिद्धबाबा भनिने कृष्णबहादुर गिरी अस्पतालबाट आ श्रम फर्किएका थिए। उच्च अदालतले बिहीबार त्यसलाई बदर गरी थुन्न आदेश दिन नपाउँदै उनी रहस्यमय ढंगले फुत्किएका छन्। उनी बिहान केही समर्थकका साथ सुनसरीको चतरास्थित आफ्नो आ श्रमबाट उच्च अदालत जाने भनेर हिँडे। मुद्दाको सुनुवाइ जारी रहेकै बेला अदालत नगई सीधै जोगवनीतर्फ हानिए। अनौठो कुरा त यौन दुराचारमा मुद्दा विचाराधीन रहेका उनका लागि सरकारले अंगरक्षक खटाएको थियो। नेपालभारत सीमामा पुगेपछि उनले अंगरक्षक प्रहरी हवल्दार मुकेश साहलाई फिर्ता पठाएका छन्। आफ्नै खेलाँचीले उम्किन दिएको प्रहरीले भने अदालतको आदेशपछि गिरीलाई व्यापक रूपमा खोजिरहेको छ। सुनसरी जिल्ला प्रहरी प्रमुख एसपी यज्ञविनोद पोखरेलले सिद्धबाबाको खोजी तीव्र पारिएको बताए। बिहान विराटनगर अदालतमा गएको भन्ने खबर आएको थियो। पछि भारततिर भागेको कुरा आयो, एसपी पोखरेलले भने, हामीले उनको खोजी तीव्र पारेका छौं। त्यसरी भाग्छन् भन्ने जानेको भए अघिल्लै दिनदेखि निगरानी गर्ने थियौं। वैष्णव कृष्ण, कृष्णदासजी महाराज आदि नामसमेत राखेर धर्मगुरुका रूपमा आफूलाई चिनाउने गिरी ग१च ८१५७ नम्बरको पजेरो चढेर भारत पसेका थिए। उनले दिउँसो १ बजे सीमा पार गरेको जानकारी आएको जिल्ला प्रहरी मोरङका प्रवक्ता डीएसपी लोकदर्शन थापाले बताए। स्रोतका अनुसार उच्चबाट आफ्नो पक्षमा आदेश नआउने बुझेर गिरीले पहिल्यै नेपाल छाडेका हुन्। उच्च अदालतका मुख्य न्यायाधीश तिलप्रसाद श्रेष्ठ र न्यायाधीश प्रेमराज कार्कीको इजलासले जिल्लाको आदेशलाई बेरीतको ठहर गरेको हो। इजलासले गिरीलाई थुनामै राखेर मुद्दाको पुर्पक्ष गर्न आदेश दिएको उच्चका रजिस्ट्रार जितेन्द्रबाबु थपलियाले बताए। सुनसरीको चतराधामस्थित आ श्रममा गिरी कात्तिक ४ गते बलात्कार गरेको किटानी जाहेरी एक महिला अनुयायीले दिएकी थिइन्। उनलाई मंसिर १६ गते पक्राउ गरी सुनसरी जिल्ला प्रहरीले अनुसन्धान थालेको थियो। यही मुद्दामा उनलाई जिल्ला अदालत सुनसरीका न्यायाधीश राधाकृष्ण उप्रेतीको इजलासले पुस १४ गते ३ लाख रुपैयाँ धरौटीमा छाड्न आदेश दिएको थियो। त्यो आदेशविरुद्ध सरकारी वकिल कार्यालय विराटनगरले उच्च अदालतमा मुलुकी फैजदारी कार्यविधि संहिताको दफा ७३ अनुसार पुस १६ गते निवेदन दिएको थियो। निवेदनमा जिल्लाको आदेश बेरीतको रहेको भन्दै बदर गर्न माग गरिएको थियो। बलात्कारका अभियुक्त गिरीले पनि पुस २३ गते उच्चमै मुलुकी फैजदारी कार्यविधि संहिताको दफा ७३ अनुसार साधारण तारेखमा राखेर मुद्दाको पुर्पक्ष गरिपाऊँ भन्दै निवेदन दिएका थिए। मुद्दा एउटा र पक्षविपक्ष दुइटा भएकाले एकै ठाउँमा सुनुवाइ हुने भन्दै अदालतले यो मुद्दालाई लगाउमा राखेर सुनुवाइ गरेको हो। एउटा धर्मगुरु र निजको अनुयायीबीचको सम्बन्धमा धर्मगुरुबाट पर्न सक्ने अनुचित प्रभाव तथा डर, त्रासको अवस्थासमेतबाट तत्काल प्राप्त प्रमाण र परिस्थितिहरूको रोहमा विचार गर्दा अहिले नै कसुरदार हैनन् भन्न सकिने अवस्था नहुँदा निजी प्रतिवादी वैष्णव कृष्ण भनिने कृष्णबहादुर गिरीलाई मुद्दाको पुर्पक्षका लागि ३ लाख धरौटी वा जमानत लिई सुनसरी जिल्ला अदालतबाट भएको आदेश बेरीतको देखिँदा बदर गरिदिएको छ, उच्चको आदेशमा भनिएको छ, अब पछि बुझ्दै जाँदा ठहरेबमोजिम हुने गरी तत्काल प्राप्त प्रमाणका आधारमा निज प्रतिवादीलाई मुलुकी फौजदारी कार्यविधि संहिता २०७४ को दफा ६७ (१) को ख बमोजिम मुद्दाको पूर्पक्षका लागि थुनामा राख्नू। आफूविरुद्ध जाहेरी दर्ता भएपछि बिरामी भएको भन्दै उनी मंसिर १२ गतेदेखि विराटनगर अस्पताल एवं विराट नर्सिङ होममा भर्ना भएका थिए। उपचारका क्रममा ३८ दिनसम्म अस्पतालमा रहेका उनले अनुसन्धान अवधिमा भने प्रहरी हिरासत बस्नुपरेन। उपचारमा संलग्न वरिष्ठ मुटु रोग विशेषज्ञ डा ज्ञानेन्द्र गिरीले माइनर हर्ट अट्याक भएको दाबी गरेका थिए। अस्पतालबाट पुस २० गते डिस्चार्ज भएपछि उनी सीधै चतरास्थित आ श्रममा पुगेका थिए। मुद्दामा नेपाल सरकार एवं पीडित महिलाका तर्फबाट सहन्यायाधिवक्ता रामकुमार थापा, उपन्यायाधिवक्ता पदमप्रसाद वस्ती, सुनसरीका जिल्ला न्यायाधिवक्ता गोकुलबहादुर निरौला, शाखा अधिकृत रेवती सुवेदी, अधिवक्ताहरू डिल्लीप्रसाद दाहाल र पोषराज निरौलाले बहस गरेका थिए। प्रतिवादीका तर्फबाट वरिष्ठ अधिवक्ता रमेश कोइराला, अधिवक्ताहरू भरतबहादुर थापा, मोहन कोइराला, रुपेश कोइराला, सरोजकुमार गिरी, दीपककुमार खतिवडा र कला त्रितालले बहस गरे। पीडित महिलाको पक्षमा बहस गर्ने कानुन व्यवसायीले हिरासतको बसाइ छल्न अस्पतालमा बसेको भनी बहसमा उठाएको जिकिरतर्फ पनि इजलासले ध्यानाकर्षण भएको भन्दै आदेश जारी गरेको छ। प्रतिवादीले आफ्नो स्वास्थ्य उपचारको अधिकारबाट वञ्चित हुन नपरोस् र थुनामा बस्नुपर्ने अवस्थालाई छल्नका लागि अस्पताल बस्ने स्थिति पनि नबनोस् भन्नका लागि अब आइन्दा आकस्मिक उपचारका लागि बढीमा ७२ घण्टासम्म उपचारमा बस्नुपरेको बाहेकको अवस्थामा सरकारी अस्पतालका कम्तीमा तीन जना चिकित्सकको समितिले सिफारिस गरेमा मात्र उपचारार्थ अस्पतालमा रहने सुविधा प्रदान गर्न सम्बन्धित कारागार कार्यालयमा लेखी पठाई कानुनबमोजिम गर्नू, उच्चको आदेशमा भनिएको छ।"
अर्ब मूल्यबराबरको जग्गा अतिक्रमण,"काठमाडौं : टोखा नगरपालिका ५ स्थित धापासीमा रहेको एक अर्ब मूल्यभन्दा बढीको सार्वजनिक जग्गा व्यक्तिको नाममा छ। धापासी हाइट जाने बाटोमा रहेको उक्त जग्गा वर्षौंदेखि अतिक्रमणमा परेको हो। अख्तियार दुरूपयोग अनुसन्धान आयोगले व्यक्तिको नाममा रहेको यो जग्गा बदर गर्दै सरकारी कायम हुने निर्णय गरिसकेको छ। तर प्रतिजग्गा अझै पनि व्यक्ति र विभिन्न संघ संस्था कब्जा गरिरहेका छन््। साविकको धापासी वडा नम्बर ९ (क) को १० रोपनी २ आना ३ पैसा जग्गा १३९ कित्ता नम्बरको हो। त्यो कित्ता काट भएर ६९५ र ६९६ कायम गरिएको छ। कित्ता नम्बर ६९५को २ रोपनी जग्गा नेपाल चलचित्र कलाकार संघको नाम छ भने कित्ता नम्बर ६९६ को ८ रोपनी २ आना ३ पैसा प्रति नेपाल सरकार प्लट रजिष्टरमा कायम रहेको जग्गा अतिक्रमित छ। नक्सामा नेपाल सरकारको नाम भए पनि त्यो जग्गा मोतीकुमार भारी, निर्मलादेवी, सावित्री घिमिरे, नम्रता थापा, नानीमैया केसी, किशोरकुमार खड्का, भागीरथी चौलागाई, लवरी खड्काले आफ्नो जग्गामा समावेश गरेका हुन्। यस्तै त्यो सरकारी सार्वजनिक जग्गामा सिद्धा श्रम शक्ति केन्द्र, ओ कल्कीनारायण मन्दिर, ब्रहमाकुमारी राजयोग उपसेवा केन्द्रको पक्की भवन छ। त्यो पनि स्थानीय तहले अतिक्रमण गरेको छ। टोखा वडा नम्बर ५ को मातहतमा रहेको पक्की भवनमा टोखा नगरपालिकाबाट बजेट विनियोजन गरेर तला थप्ने काम भइरहेको छ। यो सरकारी जग्गा केही जग्गामा पक्की सडकमा पनि परेको छ। कित्ता नम्बर ६९६ सँग जोडिएको १० रोपनी ९ आना ८ पैसा जग्गा पनि अतिक्रमित छ। कित्ता नम्बर १८ को ४ रोपनी ९ आना, कित्ता नम्बर १९ को २ रोपनी ८ आना ८ पसा र कित्ता नम्बर २८ को ३ रोपनी ८ आना सरकारी कित्ता अतिक्रमण करिब कवाड संकलन गर्ने स्थल बनाइएको छ। त्यहाँबाट जनप्रतिनिधि र स्थानीय गुण्डाहरूले ठूलो रकम असुल उपर गर्दै आएको स्थानीय बताउँछन्। संरक्षण गर्ने निकायले अतिक्रमण गरेको स्थानीयको आरोप छ। कित्ता नम्बर १८ को ४ रोपनी ९ आना जग्गा फिल्ड बुकमा नै किर्ते गरी गणेशकुमारी बस्नेतको नाम दर्ता गरिएको थियो। फिल्ड बुकमा नै त्यो सरकारी जग्गा बस्नेतले किर्ते गरी नापीको फिल्डबुकमा आफ्नो नाम र सहीछाप थपेको थियो। यस्तै कित्ता नम्बर २८ को ३ रोपनी आठ कठ्ठा जग्गा ठूली कान्छी थपिनीको नाम कायम गरिएको थियो। कित्ता नम्बर १८ र २८ का सम्बन्धमा अख्तियारबाट मुद्दा दायर भएर सरकारी नाम फिर्ता भइसकेको छ। यो सरकारी जग्गा व्यक्तिको नाम किर्ते गर्ने कर्मचारी माथि अख्तियारले दायर गरेको मुद्दामा सर्वोच्च अदालतबाट नै दोषी ठहर भइसकेको छ। पशुपति क्षेत्र विकास कोषको जग्गा अतिक्रमण चन्दननाथ गुठीको १०८ रोपनी जग्गा अतिक्रमण टुँडिखेल अतिक्रमण : जनताको हार २१ बिघा सरकारी जग्गा फिर्ता जग्गा खोज्दै बागमती प्रदेश सरकार घरजग्गा खाली गर्न पूर्वअधिराजकुमारी प्रेरणालाई ३५ दिने म्याद विकासको नाममा अतिक्रमण जताततै वन अतिक्रमण वन अतिक्रमण बढ्दै सडक अतिक्रमण हटाउन बेवास्ता अतिक्रमित जग्गा फिर्ता ल्याउँदै सरकार गणेशकुमारी र थपिनीको नाम र सहीछाप अख्तियारले क्रमशः ०६७ भदौ १० गते र ०६८ साउन ९ गते बदर गरी साविकबमोजिम सरकारी जग्गा फिल्ड बुकमा यथावत कायम गरिएको छ। अख्तियारले बदर गरेको जग्गा पनि अतिक्रमित नै छ। टोखा नगरपालिकाका मेयर प्रकाश अधिकारीले त्यो जग्गामा पञ्चायतकालबाटै अतिक्रमण हुँदै आएको बताए। उनले अहिलेका जनप्रतिनिधिले अतिक्रमण नगरेको दाबी गरे। यो पञ्चायत कालकै लफडा हो, अहिलेको कुरा होइन यो, उनले भने, अहिले तथ्य बुझ्न थालेका छौं। २०औं वर्षदेखि कब्जा गरेर बसेका छन्। त्यो जग्गालाई संरक्षण गर्नकै लागि नगरपालिकाले ४ रोपनीमा पार्क बनाउने योजना बनाएको उनले बताए। हामीले अतिक्रमण गरेका छैनौं, उनले भने, संरक्षणकै पार्क बनाउन लागेका हौं, उनले भने। उनले वडामार्फत अतिक्रमण र कब्जा गरिएको जग्गाको विवरण कार्यपालिकाको निर्णय गरेर माग गरिरहेको बताए। अतिक्रमण गर्ने जग्गा छोड्न पत्राचार गर्ने तयारी भइरहेको उनले बताए। कब्जा गर्नेलाई छोड्न पत्राचार गर्छौं, मानेन भने प्रहरी प्रशासन गुहार्छौं, उनले भने। काठमाडौंका प्रमुख जिल्ला अधिकारी जनकराज दाहालले नगरप्रमुखलाई राखेर अतिक्रमण हटाउने सैद्धान्तिक सहमति गरेको बताए। उनले यकिन विवरण लिने काम भइरहेको जानकारी पनि दिए।"
भारतले जिम्मा लिएको विद्यालय भवन अलपत्र,"काभ्रे : भूकम्पबाट क्षति भएका १० विद्यालय भवन भारत सरकारको सहयोगमा पुनर्निर्माण हुने भनिएकामा अझै काम सुरु हुन सकेको छैन। भूकम्प गएको ४ वर्ष बित्दा पनि भारतीय दूतावासले पुनर्निर्माण गर्ने जिम्मा लिएको विद्यालय भवनको काम अझै सुरु हुन नसकेको हो। काभ्रेमा भूकम्पबाट सामुदायिक र निजी गरी ६ सय ९० विद्यालयमा क्षति पुगेको थियो। तीमध्ये भारतीय दूतावासले १० वटा सामुदायिक विद्यालयको भवन पुनर्निर्माण गर्ने सम्झौता गरेको थियो। भूकम्पलगत्तै पुनर्निर्माण सुरु गर्ने भनिएकामा हालसम्म काम सुरु नहुँदा विद्यार्थी जीर्ण, भूकम्पले चर्किएको र भत्किएको भवनमा बसेर पढ्न बाध्य छन्। भारतीय राजदूतावासले भैरव मावि गोकुले, खाँडादेवी मावि नाग्रेगगर्चे, कानपुर मावि कानपुर, भगवती मावि खरेलथोक, लक्ष्मी नारायण मावि श्यामपाटी, आजाद मावि बनेपा, आजाद मावि बालुवा, शारदा मावि सुन्थान, जनहित मावि मिल्चे र दुग्धेश्वर मावि पाँचखालको भवन पुनर्निर्माणको जिम्मा लिएको होे। काभ्रेको विकट डाँडापारि महाभारत गाउँपालिका१ गोकुलेमा रहेको भैरव माविका प्र्रधानध्यापक खुवनाथ दुलालले भवन पुनर्निर्माण नहुँदा पठनपाठनमा असहज भएको बताए। नमोबुद्ध नगरपालिका५ मा रहेको कानपुर माविकी शिक्षिका कल्पना पौडेलले हालसम्म पनि अस्थायी टहरामै पठनपाठन भइरहेको बताइन्। कोसीपारि चौरीदेउराली गाउँपालिकामा रहेको एक मात्र प्राविधिक विद्यालय खाँडादेवी माविको पनि हालत उस्तै छ। भूकम्प गएको ५ वर्ष बिते पनि विद्यालय पुनर्निर्माण नहुँदा विद्यार्थीलाई निकै समस्या भएको छ। विद्यालय व्यवस्थापन समितिको अध्यक्ष राजीव लामाले भने, हामीले धेरै पटक ताकेता गर्दा पनि विद्यालय पुनर्निर्माण गर्न भारतीय दूतावासले कुनै चासो देखाएको छैन। जिल्ला आयोजना कार्यान्वयन इकाइ शिक्षाका इन्जिनियर शोभित श्रेष्ठले दूतावासलाई छिटोभन्दा छिटो पुनर्निर्माण गर्न अनुरोध गरिएको बताए। अब छिट्टै दूतावासले पुनर्निर्माण गर्ने आश्वासन दिएको छ, उनले भने। महाभारतमा विद्यालय पुनर्निर्माण अन्तिम चरणमा भूकम्पबाट क्षति पुगेका काभ्रेका विकट कर्णाली भनेर चिनिएको महाभारत गाउँपालिकाभित्रका विद्यालय पुनर्निर्माण अन्तिम चरणमा पुगेको छ। महाभारत गाउँपालिकामा मात्र भूकम्पबाट ४९ विद्यालयमा पूर्ण क्षति भएको थियो। पुनर्निर्माणसँगै केही विद्यालय हस्तान्तरणसमेत गरिएको छ। भूकम्पले क्षति पुर्याएका महाभारत गाउँपालिकाका ३२ विद्यालयको पुनर्निर्माण सकेर व्यवस्थापन समितिलाई हस्तान्तरण गरिएको जिल्ला आयोजना कार्यान्वयन इकाइका इन्जिनियर सोभित श्रेष्ठले बताए। बाँकी विद्यालय भवन निर्माणाधीन अवस्थामा रहेको र केही निर्माणको चरणमा रहेको उनले जानकारी दिए।"
शोकमा डुब्यो भुलभुले गाउँ,"भुलभुले (धादिङ) : एकै बस्तीका ७ जनाले दुर्घटनामा ज्यान गुमाएपछि नीलकण्ठ नगरपालिका२ भुलभुले गाउँ गुरुङ समुदायका ८० घरधुरीका स्थानीय कसैको आँखा ओभानो छैन। गाउँ पूरै शोकमग्न छ । मृत्यु तथा घाइते भएका परिवारलाई समवेदना तथा सान्त्वना दिन टाढाटाढाबाट आफन्तजन गाउँमा पुगेका छन्। आफन्त भेट्दा उनीहरू पनि भक्कानिन्छन्। गत मंलगबार मन्दिर दर्शन गरेर फर्केका यात्रु चढेको ट्रक धादिङको नीलकण्ठ नगरपालिका८ मैदी भन्ज्याङमा दुर्घटना हुँदा एकै गाउँका ७ युवाले ज्यान गुमाएका हुन्। करिब ३० भन्दा बढी पुरुष सोही दुर्घटनामा घाइते छन्। गाउँभरिकै पुरुष कोही घाइते त कसैले संसार छाडेर गएपछि यतिबेला नीलकण्ठ नगरपालिकाको वडा नं २ भुलभुले गाउँ पूरै शोकमा डुबेको छ। देउतालाई भाकल बुझायो भने मनले चाहेको सबै कुरा पूरा हुन्छ भन्ने जनविश्वास छ। तर, सधैँ भनेझैं कहाँ हुन्छ र ? यदि, मागेको पुग्दो हो त उनीहरूले बीच बाटोमै अकालमा ज्यान गुमाउनुपर्ने थिएन होला। ज्वालामुखी४ ढोलामा रहेको मण्डलीमाईलाई भाकल बुझाउन गएका नीलकण्ठ२ भुलभुले गाउँका ७ जना मन्दिर दर्शन गरेर फर्कने बेलामा दुर्घटनामा परेर ज्यान गुमाएका हुन्। मर्ने त मरेर गैगए तर समस्या बाँच्नेहरूलाई भएको छ। गाउँका सबै पुरुषहरू दुर्घटनामा परेर घाइते भएपछि बालबच्चा र बूढाबूढी मात्रै गाउँमा छन्। अन्तिम संस्कारदेखि काजक्रियाको काम गर्नसमेत समस्या भएको स्थानीय माया गुरुङले बताइन्। गाउँका धेरैजसो पुरुष सबै अस्पतालमा छन्, यहाँ त अन्तिम संस्कार गर्नसमेत समस्या हुने भयो, उनले भनिन्। दुर्घटनामा मृत्यु भएका विदुर गुरुङ केही महिनाअघि मात्र जापानबाट फर्केका थिए। कमाइ राम्रो भएपछि उनी फेरि जापान फर्किने सुरमा थिए। त्यस्तै अर्का युवक तिलक गुरुङ पनि भाषा परीक्षा पास गरेर कोरिया जाने तर्खरमा थिए। धन कमाएर बालबच्चा र परिवारलाई पालुँला भन्नेहरूले संसार छाडेर गएपछि परिवार र आफन्त सबै भावविह्वल छन्। ट्रकमा यात्रुको बिमा नहुने भएकाले क्षतिपूर्तिको कुरा अझै मिलेको छैन। जिल्ला प्रशासन कार्यालयको पहलमा तत्कालका लागि ट्रकधनीले प्रतिमृतक ५० हजार रुपैयाँ किरिया खर्च उपलब्ध गराउने भएपछि बिहीबार साँझ आफन्तले शव बुझेका छन्। प्रमुख जिल्ला अधिकारी अस्मान तामाङले भने, अहिले तत्कालका लागि किरियाखर्च स्वरूप ५० हजार रुपैयाँ उपलब्ध गराउने सहमति भएको छ, पीडितले नियमानुसार पाउने सबैखाले क्षतिपूर्ति गराउन प्रशासनले पहल गर्नेछ। दुर्घटनाको शोकमा नीलकण्ठ नगरपालिकाले बुधबार शोक बिदा दिएको थियो । बुधबार बसेको नगरकार्यपालिका बैठकले शोक प्रस्ताव पारित गर्दै घाइतेको उपचारका लागि ५ लाख, घाइते लिन गएको हेलिकप्टर र एम्बुलेन्स खर्चसमेत व्यहोर्ने निर्णयसमेत गरेको नगरपालिकाका प्रवक्ता गौतमहरि अधिकारीले बताए । मालवाहक सवारी दुर्घटना : न क्षतिपूर्ति, न त उपचार मालवाहक सवारी दुर्घटनामा ज्यान गुमाएर न क्षतिपूर्ति न त उपचार भएको यो पहिलो दुर्घटना होइन। तर, धादिङमा मालवाहक र निजी सवारीसाधनले यात्रु बोकेर भएका दुर्घटनामा ठूलै क्षति हुने गरेको छ। जसले गर्दा पीडितले न क्षतिपूर्ति पाउँछन् न त घाइतेहरूले उपचार खर्च। नीतिनियम कार्यान्वय गराउनुपर्नेहरूले दायित्व बिर्सिदिँदा बेलाबेलामा साह्रै अप्रिय दुर्घटना हुने गरेका छन्। यसअघि पनि गल्छी र ज्वालामुखीमा भएको रातो प्लेटको बोलेरो दुर्घटनामा मृत्यु भएकाहरूले क्षतिपूर्ति पाएका थिएनन्। थिति बसाल्नेहरूकै लापरवाही र कमजोरीले गर्दा कहिलेसम्म अबोध मान्छेहरूले ज्यान फालिरहनुपर्ने हो ? भुलभुले गाउँका स्थानीयको आँसुले नीतिनियम बनाउनेहरूलाई यही प्रश्न सोधिरहेको छ। घटनापछि स्थानीय प्रशासनले यातायात व्यवस्था समितिको बैठक बसेर बिहीबारदेखि लागू हुने गरी कुनै पनि मालवाहक र निजी सवारीसाधनले यात्रु बोकेको पाइएमा कारबाही गर्ने जनाएको छ। जिल्ला प्रहरी कार्यालय धादिङका प्रमुख रवीन्द्र रेग्मीले भने, हामीले हाम्रो कार्यालय मातहतका सबै प्रहरी युनिटलाई मालवाहक र निजी सवारी साधनले यात्रु बोकेमा तत्काल कारबाही गरेर गाडी रोक्न निर्देशन गरेका छाँै, कुनै पनि सवारीधनीले अटेर गरेको पाइएमा तत्काल गाडी नियन्त्रणमा लिई कारबाही प्रक्रिया अगाडि बढाउनेछौँ।"
