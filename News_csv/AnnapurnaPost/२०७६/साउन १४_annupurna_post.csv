शीर्षक,विवरण
अर्थतन्त्रमा जोखिम,"अघिल्लो आर्थिक वर्ष २०७५७६ मा व्यापार घाटा १३ खर्ब २६ अर्ब रुपैयाँ पुगेको छ। उक्त आर्थिक वर्षको बजेटको आकारभन्दा बढी व्यापार घाटाको मार मुलुकमाथि परेको छ। निर्यात भने एक खर्ब रुपैयाँ पनि पुर्याउन सकिएको छैन। अर्थात्, भयावह व्यापार घाटाको पछाडि हामीले एकोहोरो आयात मात्र बढायौं, निर्यात गर्ने वस्तु र सेवा उत्पादनमा हामी चुक्यौं। व्यापार घाटाको आयतन जसरी फैलँदै छ। यसले हामीले निर्यात गर्न नसकेको मात्र होइन, आफैंले उपभोग गर्ने र मुलुकमा उत्पादनको सम्भावना भएका वस्तु पनि बाहिरबाट किनेर उपभोग गर्न थाल्यौं। वस्तु मात्र होइन, सेवा आयातको रफ्तार पनि त्यसरी नै बढेको छ। हाम्रो मुख्य आयातमा पेट्रोलियम, सवारी साधन, मेसिनरी, एमएस बिलेट (रड बनाउन आवश्यक कच्चा वस्तु), सुन, चामल र औषधी पर्छन्। मेसिनरी, एमएस बिलेटको आयातले अर्थतन्त्रको उत्पादनशील क्षमता बढाउन मद्दत गर्छन्। हाम्रो धेरैजसो आयात उपभोगमुखी छ। अघिल्लो वर्ष दुई खर्ब रुपैयाँभन्दा बढीको पेट्रोल भित्रियो। जलविद्युत्को अथाह सम्भावना भएर पनि हामीले समयमा विद्युत् उत्पादनमा ध्यान नदिँदा पेट्रोलियमको खपत बढेर गएको छ। जबकि स्वच्छ र नवीकरणीय ऊर्जाको हामीसँग प्रशस्त सम्भावना छ। चामल र अन्य कृषि वस्तुको आयात पनि अत्यधिक बढ्दो छ। हाम्रो व्यापार घाटा जसरी बढ्दै छ। यो एकदुई वर्षमा बढेको होइन। विगतदेखि नै सरकारको नीति ठीक नभएर यो क्रम बढ्दै गएको हो। जलविद्युत् उत्पादन बढाएर खाना पकाउने ग्याँस प्रतिस्थापन गर्नेदेखि विद्युतीय सवारी साधन प्रयोग गर्ने क्षमता विकास गरेको भए आज दुई खर्ब रुपैयाँभन्दा पेट्रोलियम आयातमा खर्च गर्नुपर्ने थिएन। कृषि उत्पादन बढाउन कृषिको आधुनिकीकरण, यान्त्रीकरण र व्यवसायीकरण गर्नु जरुरी थियो। कृषि उत्पादनका लागि आवश्यक वित्तीय पहुँचको व्यवस्था गर्नुपर्ने थियो। अलि अघि नै यी काम गर्न सकेको भए व्यापार घाटा भयावह बढ्ने थिएन। निर्यात बढाउन नसके पनि हाम्रो अर्थतन्त्रलाई धेरै हदसम्म आत्मनिर्भर बनाउन सकिन्थ्यो। यसले हाम्रो व्यापार घाटा न्यूनीकरण हुन्थ्यो भने रोजगार सिर्जना गर्न मद्दत गथ्र्यो। अर्थतन्त्रलाई आत्मनिर्भर बनाउने धेरै काम अझै पनि गर्न सकिन्छ। यसले व्यापार घाटाको आयतन घटाउन सकिन्छ। तर, अझै पनि सरकारका नीति देशमा उत्पादन बढाउनेतर्फ मुखरित छैनन्। पछिल्लो तीन आवमा हाम्रो अर्थतन्त्र उच्च आर्थिक वृद्धिमा अघि बढेको छ। त्यसरी अघि बढ्नुमा आयातको ठूलो हिस्सा छ। थोक र खुद्रा व्यापारले अर्थतन्त्रको विस्तारमा महत्वपूर्ण भूमिका खेलेको छ। पुनर्निर्माण र अनुकूल मौसमका कारण कृषि उत्पादनमा भएको बढोत्तरीले अर्थतन्त्र विस्तार भएको हो। अर्थतन्त्रको विस्तार गर्न यही दरमा आयात बढाउनुपर्ने बाध्यता सरकारलाई छ। तर, अहिल्यै हाम्रो शोधनान्तर घाटा (भुक्तानी असन्तुलन) र विदेशी मुद्रामा चाप पर्न थालिसकेको छ। विदेशी लगानी बढ्न सकेको छैन। न त स्वदेशी लगानी नै उल्लेख्य बढेको छ। सरकारले गर्ने खर्च अर्थतन्त्रमा उत्पादन बढाउने र रोजगार सिर्जना गर्नेभन्दा उपभोग बढाउने चालु खर्चमै लक्षित छ। दुईतिहाइ बहुमतको शक्तिशाली सरकारले पनि आफैंले तयार पारेको व्यापार घाटा न्यूनीकरण रणनीति कार्यान्वयन गर्ने तत्परता देखाएको छैन। निर्यात बढाउन पनि नसक्ने र आत्मनिर्भर अर्थतन्त्र निर्माण गर्ने बाटोमा अघि नबढ्ने हो भने तीव्र गतिमा बढ्दो व्यापार घाटाले अर्थतन्त्रमा जोखिम सिर्जना गर्नेछ।"
बाबुआमाको झगडाले ६ वर्षीया छोरी घाइते,"विराटनगर : जिल्ला प्रहरी कार्यालय मोरङ प्रवेश गर्ने मुख्य गेटमा मंगलबार दिउँसो ठूलै जमघट थियो। कार्यालयको महिला तथा बालबालिका सेलमा एक दम्पत्तीको झगडाबारे छलफल भइरहेको थियो। विराटनगर महानगरपालिका६ ब्रह्मपुराका किसन कामत र पत्नी सुशीला मण्डलबीचको खटपटमाथि छलफल चल्दै थियो। साउन २ गते पतिले कुटपिट गरेपछि सुशीला ६ वर्षीया छोरीसहित इनरुवामा रहेको दिदीको घरमा बस्दै आएकी छन्। पतिको कुटपिटबाट उनको शरीरका विभिन्न भागमा चोट लागेको छ। सुशीलाले घर छोडेपछि किसनले साउन ९ गते पत्नी हराएको भन्दै प्रहरी कार्यालयमा उजुरी दिए। दम्पत्तीको विवाद मिलाउन प्रहरीले दुवै पक्षलाई मंगलबार प्रहरी कार्यालयमा बोलाएको थियो। छलफलमा सुशीला बुबा श्रवण, भाइ वीरेन्द्रसहित आफन्त लिएर उपस्थित थिइन्। आमा रेखा र हजुरआमासहित कामत भने ठूलै दलबलसहित प्रहरी कार्यालयमा पुगेका थिए। आठ वर्षअघि प्रेम विवाह गरेकी सुशीलाले किसनसँग बस्न नसक्ने भन्दै कानुनी बाटो रोजेकी हुन्। मंगलबार दिउँसो छोरीको हात समाउँदै सुशीला छलफलका लागि प्रहरी कार्यालयको गेटमा पुगेकी थिइन्। किसन पक्षका आफन्तले ६ वर्षीया छोरीको हात तान्न थाले। श्रीमान पक्षले छोरी तानेपछि सुशीलाले पनि छोरीको हात छोडिनन्। दुई पक्षबीच तानातान हुँदा बालिका घाइते भइन्। केही समय दुई पक्षको तानातान चलेपछि गेटमा परिचालित प्रहरीले बल प्रयोग गरर स्थिति नियन्त्रणमा लियो। कानुनले नाबालक हुँदासम्म बच्चालाई आमासँगै बस्न पाउने अधिकार दिएको छ, सुशीलाका भनाइ वीरेन्द्र मण्डलले भने, तर जबरजस्ती लान खोज्दा नाबालिकाको हात नै खुस्कियो। उनले लामै समयदेखि अनेक यातना दिने गरेका कारण दिदी भिनाजुुसँग बस्नै नसक्ने अवस्थामा पुगेकाले यस्तो अवस्था सिर्जना भएको बताए। सुशीलाले छोरीलाई जबरजस्ती तानेर हात खुस्काइदिएको भन्दै पति किसन, आमा रेखा, हजुरआमा धनेश्वरीसहित घटनामा संलग्नविरुद्ध मंगलबारै जिल्ला प्रहरी कार्यालयमा किटानी जाहेरी दिएकी छन्। घाइते बालिकाको कोसी अस्पतालमा उपचार भइरहेको छ। किसनले घरसायी झगडा भएको बताउँदै श्रीमती आफूसँग नबसेपछि छोरी राख्न पाउनु पर्ने दाबी गरे। मोरङ प्रहरीका प्रवक्ता डीएसपी राजकुमार खिउजुले आमासँग बस्न पाउने अधिकार हनन् गर्ने गरी तानेर नाबालिकालाई घाइते बनाएको विषयमा अनुसन्धान सुरु भएको बताए। घटनाका विषयमा जाहेरी परेका कारण गम्भीर रुपमा अनुसन्धान सुरु गरिएको छ, उनले भने, यसमा संलग्न सबै जनालाई नियन्त्रणमा लिएर कारबाही अघि बढाइने छ। बालिकालाई जबरजस्ती तान्न प्रहरी कार्यालयको गेटमा पुगेको समूह। तस्बिर : किशोर बुढाथोकी"
डेटिङमै प्रेमीप्रेमीकाको झगडा भएपछि,"वीरगन्ज : वीरगन्जमा एक युवकले प्रेमीकाको हत्या प्रयास गरेका छन्। वीरगन्ज महानगरपालिका१० अशोक वाटिकाका २४ वर्षीय रोशन गुप्ताले प्रेमीका २२ वर्षीया मनु चौधरीको घाँटी रेटेर हत्याको प्रयास गरेका हुन्। छुरा प्रहारबाट गम्भीर घाइते चौधरीको नेशनल मेडिकल कलेजमा उपचार भइरहेको छ। सुरुमा उनलाई नारायणी अस्पताल पुर्याइएको थियो। घाँटीमा गहिरो घाउँ देखेपछि चिकित्सकले चौधरीलाई मेडिकल कलेजतर्फ रिफर गरेका थिए। चौधरी विवाहित महिला हुन्। उनका एक छोरा छन्। उनका श्रीमान् अजय सिंह रोजगारीको सिलसिलामा काठमाडौं छन्। चौधरी छोरासँगै वीरगन्ज १० घडीअर्वामा डेरा गरेर बस्दै आएकी छन्। मंगलबार मध्यान्ह १२ बजेतिर रोशनले चौधरीलाई घुम्न वीरगन्ज १५ मा अवस्थित भिस्वाडाँडामा बोलाएका थिए। त्यहा विवाद भएपछि रोशनले धारिलो छुराले मनुको घाँटीमा प्रहार गरेका हुन्। उनीसँग मेरो प्रेम थियो, एक हप्ता पहिले हामी दुबै काठमाडौंमा चार दिनसँगै बसेका थियौँ, उनले भनिन्, आज घुम्न भिस्वाडाँडामा बोलाए। त्यही बेला अचानक घाँटीमा छुरा हाने। उनले छुरा हान्नुको कारण भने बताउन चाहिनन्। रोशनलाई प्रहरीले झाडीमा लुकेर बसेको अवस्थामा नियन्त्रणमा लिएको छ। मनुले रोशन आफ्नो प्रेमी रहेको बताएकी छन्। उता रोशनले भने चौधरी आफ्नी कान्छी श्रीमती भएको बयान प्रहरीलाई दिएको प्रहरी नायव उपरीक्षक अनन्तराम शर्माले जानकारी दिए। छिमेकीले भने रोशन अविवाहित रहेको बताएका छन्। प्रहरीले रोशनलाई हिराससतमा राखेर अनुसन्धान अगाडि बढाएको छ।"
नेवार वस्तीभर गाथामोग दहन (फोटो फिचर),"भक्तपुर : भक्तपुरमा रहेका नेवार वस्तीका प्रत्येक दोबाटो, तीनदोबाटो र चौबाटोमा मंगलबार दर्जनौं गाथामोग (घन्टाकर्ण) दहन गरिएको छ। प्रत्येक साउन कृष्ण चतुर्दशीका दिन हिन्दू परम्पराअनुसार गाथामोग एवं घन्टाकर्ण पर्व मनाउने क्रममा नर्कट तथा छ्वालीबाट बनाइएका दर्जनौं गाथामोग दहन गरिएको हो। यसरी गाथामोग दहन गर्नुअघि युवा बाजागाजासहित घरघरमा गएर छ्वाली माग्न जान्छन्। यसरी घरघरबाट मागेर ल्याइएको छ्वाली नर्कटले बनाइएको अस्थिपञ्जरमा मोडेर गाथामोग बनाइन्छ। नर्कट र छ्वालीले भीमकाय मानव आकृति भनेपछि त्यसमा नांग्लोमा चित्र कोरिएको मुखाकृति, लामा एवं ठूला कानको चित्र राख्छन्। त्यस्तै लट्ठीमा पराल बेरेर बनाइएको लुँ र दुइटा भोगटे झुण्ड्याइन्छन्। जसलाई पुरुषको जनेन्द्रीय अंगको प्रतीक मानिन्छ। भीमकाय गाथामोग बनेपछि त्यसलाई कपडाले बनाइएका कठपुतलीहरुको माला लगाइदिइन्छ। यसरी हेद्र्रै डरलाग्दो गाथामोग बनेपछि बाजाको तालमा अश्लील साहित्य भट्याउँदै दोबाटो, तीनदोबाटो र चौबाटो लगेर जलाइन्छ। यसरी जलाइएको गाथामोगको खरानीको टीका लगाउँदा भूतप्रेत नलाग्ने, बच्चाहरुको रुञ्चे बानी हट्ने जनविश्वास रहेको छ। त्यसैले गाथामोग दहन गरेपछि बच्चाहरुलाई खरानीको टीका लगाइदिएसँगै आगोमा तीनपटक नघाउने गरिन्छ। नेवारी परम्परामा गाथामोग पर्वसँगै जात्रापर्वहरुको सुरुवात भएको मानिन्छ। जसअनुसार गाथामोगपछि नाग पञ्चमी, त्यसपछि इन्द्रजात्रा अर्थात पुलुकिसी जात्रा, गाईजात्रा लस्करै आउँछन्।"
हिरासतबाट फरार अभियुक्त आठ दिनपछि समातिए,सिमरा : बाराको सिम्रौनगढस्थित इलाका प्रहरी कार्यालयको हिरासतबाट फरार भएका एक युवकलाई रौतहट प्रहरीले पक्राउ गरेको छ। गत साउन ७ गते खाना खुवाउन थुनुवा कोठाबाट बाहिर निकाल्ने क्रममा फरार भएका भारत मोतीहारी लिपनीका ४ बेलवाका १९ वर्षीय फिरोज मियालाई ८ दिनपछि गौर बजारबाट प्रहरीले नियन्त्रणमा लिएको हो। मिया फरार भएपछि प्रहरीले उनको खोजी नेपाल र भारतको विभिन्न स्थानमा गरिरहेको थियो।गौर बजारमा हिँडिरहेको अवस्थामा मियालाई जिल्ला प्रहरी कार्यालय रौतहटको प्रहरीले पक्राउ गरेको बाराका प्रहरी प्रवक्ता रञ्जितसिंह राठौरले जानकारी दिए। यसअघि साउन ३ गते प्रदेश२ का सभामुख सरोज यादवको पकेटबाट ५० हजार नगद चोरी गर्दै भाग्ने क्रममा स्थानीयले उनलाई पक्राउ गरी प्रहरीलाई बुझाएका थिए। सिम्रौनगढस्थित हाट बजार गएका बेला मियाले सभामुख यादवको पकेटबाट रकम चोरी गरेका थिए। प्रहरीले चोरी मुद्धामा कारवाही प्रक्रिया अघि बढाइरहेका बेला मिया प्रहरी कार्यालयको पर्खाल नाघेर फरार भएका थिए। प्रहरी लापरवाहीका कारण हिरासतमा रहेका व्यक्ति फरार भएको भन्दै जिल्ला प्रहरी कार्यालय बाराले सिम्रौनगढस्थित इलाका प्रहरी कार्यालयमा कार्यरत प्रहरी हवल्दार शशिकान्त चौधरी र प्रहरी जवान अशोक साहलाई सोही दिन निलम्बन गरेको थियो । प्रहरी प्रवक्ता राठौरले मियालाई चोरी मुद्धासँगै हिरासतबाट फरार भएको अभियोगमा समेत कारवाही प्रक्रिया अघि बढाउने बताए।
जंगलमा दुई थान भरुवा बन्दुक भेटियो,गुलरिया : प्रहरीले दुई थान भरुवा बन्दुक फेला पारेको छ। बर्दियाको बढैयाताल गाउँपालिका१ स्थित सानो डाँफे र शान्तिपुर जंगलमा दुई थान भरुवा बन्दुक प्रहरी चौकी जमुनीले फेला पारेको हो। जंगलमा दुईजना व्यक्ति बन्दुक बोकेर हिँडिरहेको सूचनाका आधारमा प्रहरीले पिछा गर्दै जानेक्रममा अपरिचित व्यक्तिले बन्दुक छोडेर भागेको प्रहरीको भनाइ छ। जिल्ला प्रहरी कार्यालय बर्दियाका प्रहरी उपरीक्षक राजेशनाथ बास्तोलाका अनुसार उनीहरुको खोजी भइराखेको छ।
रोल्पामा जीप दुर्घटना : १० घाइते,रोल्पा : रोल्पामा जीप दुर्घटना हुँदा १० जना घाइते भएका छन्। रुन्टीगढी गाउँपालिका२ धरमपानीबाट दाङको घोराहीतर्प जाँदै गरेको रा १ ज ६४४ नम्बरको जीप मंगलबार दिउँसो दुर्घटना भएको हो। जिल्ला प्रहरी प्रमुखसमेत रहेका प्रहरी नायव उपरीक्षक दिपक खड्का अनुसार घाइतेमध्ये पाँचको अवस्था गम्भीर छ। दुर्घटनामा चालकसहित अन्य यात्रु घाइते भएका हुन्। सबै घाइतेको प्राथमिक उपचार होलेरी प्राथमिक स्वास्थ्य केन्द्रमा भएको थियो। अहिले घाइतेलाई राप्ती उपक्षेत्रीय अस्पताल घोराहीले नेपालगञ्ज रिफर गरेको छ। चिप्लो सडक भएकाले दुर्घटना भएको अनुमान प्रहरीको छ। जीप दुर्घटनाको खबर पाए लगत्तै अस्थायी प्रहरी पोस्ट सुर्पालबाट प्रहरी सहायक निरीक्षक निमबहादुर केसीको नेतृत्वमा प्रहरी टोली घटनास्थलमा पुगेको थियो।
सन्तानकै शिकार बन्दै बाआमा,"धनगढी : आफू अभावमा बाँचेर सन्तानका लागि दिन रात नभनी दुःख गर्ने बाआमालाई वृद्धाश्रममा पुर्याउनु सामान्यजस्तो भइरहेका बेला पछिल्ला दिनमा बाबुआमाहरू सन्तानकै शिकार हुन थालेका छन्। सुदूरपश्चिमको राजधानी कैलालीमा २०७५ भदौ यतामात्रै ६ बाबुआमाको आफ्नै सन्तानबाट हत्या भएको छ। साउनमा मात्रै कैलालीमा तीनजना बाआमाको सन्तानबाट हत्या भएको छ। कैलालीको घोडाघोडी नगरपालिकाका वडा नम्बर ११ सिसैयाका ५५ वर्षीय उदय रावतले आफ्ना आमा बुवाको हँसिया प्रयोग गरेर हत्या गरे। साउन ६ गते राति १२ बजे मदिरा खाएर लठ्ठ भएका उदयले ७५ वर्षीय बुवा काल्चे रावत र ७० वर्षीया आमा नन्दा रावतको हत्या गरेका हुन्। काल्चेको घटनास्थलमै ज्यान गयो भने घाइते पतिलाई बचाउन गएकी नन्दा छोराको प्रहारबाट गम्भीर घाइते भइन्। उनको अत्यधिक रगत बगेर उपचारका क्रममा मृत्यु भयो। सम्पत्ति विवादका कारण उनले बाबुआमाको हत्या गरेको प्रहरी अनुसन्धानले देखाएको छ। काल्चेलाई प्रहरीले सोही राति ३ बजे पक्राउ गरेर कर्तब्य ज्यानमा मुद्धा चलाइरहेको छ। २०७५ मंसिर ३१ गते कैलालीको लम्की चुहा नगरपालिका ४ बलियामा छोराले बाबु र ठूलाबाबुको हत्या गरे। आमालाई गम्भीर घाइते बनाए। २१ वर्षीय जहरसिंह चौधरीले ५५ वर्षीय बुवा चक्र चौधरी र ६० वर्षीय ठूलोबुवा पल्टु चौधरीलाई चिर्पटले हानेर हत्या गरेका थिए। यो घटनामा पनि अंशवन्डकै विवाद कारक देखिएको हो। बुबा र ठूलाबुबाले भने अनुसार सम्पत्ति दिन नमानेपछि जहर सिंहले दुबैलाई चिर्पट प्रहार गरी ज्यान लिएका थिए। चिर्पट प्रहारबाट घाइते भएका उनीहरूलाई बचाउन गएकी जहर सिंहकी ५० वर्षीया आमा दिलबहादी चौधरी पनि घाइते भइन्। उनी उपचारपछि घर फर्किएकी छन्। र, जहर सिंहलाई प्रहरीले पक्राउ गरी मुद्धा चलाएको छ। साउन १२ गते राति कैलालीको गोदावरी नगरपालिका ५ बरबट्टामा छोराले चिर्पटले हानेर बुवाको हत्या गरे। अंशवन्डाको विवादमा ३० वर्षीय रामबहादुर कुमालले चिर्पटले हानेर बुवाको हत्या गरेका हुन्। चिर्पट प्रहारबाट रामबहादुरका बुवा ६० वर्षीय अम्मरसिंह कुमालको उपचारका क्रममा सेती अञ्चल अस्पतालमा मृत्यु भएको जिल्ला प्रहरी कार्यालय कैलालीले जनाएको छ। चिर्पट प्रहारबाट गम्भीर घाइते अम्मरसिंह कुमालको आइतबार रातिदेखि सेती अञ्चल अस्पतालमा उपचार भइरहेको छ। ईलाका प्रहरी कार्यालय मालाखेतीको टोलीले हत्या गरी फरार रहेका छोरा रामसिंह कुमाललाई पक्राउ गरेको छ। रामबहादुरले पनि भागहिस्सामा चित्त नबुझेपछि बुबालाई चिर्पट हानेर हत्या गरेका हुन्। २०७५ असोज ६ गते टिकापुर नगरपालिकाकालिमाटिमा बुबाले छोराको हत्या गरेका छन्। ८३ वर्षीय पहले लुहारले धारिलो हतियार प्रयोग गरी ५२ वर्षीय कृते लुहारको हत्या गरेको प्रहरीले जनाएको छ। प्रहरीका अनुसार कैलालीमा एक वर्षमा परिवारका सदस्यबाटै ९ जनाको हत्या भएको छ। छोराले आमाबुबा, श्रीमानले श्रीमती र श्रीमतीले श्रीमानको हत्या गरेको प्रहरीले जनाएको छ। कैलालीका प्रहरी उपरीक्षक सुदिप गिरीले अंशवण्डा, मादक पदार्थ सेवन र रिसको आवेगमा आफ्नै परिवार तथा आमाबुबाको हत्या गर्ने क्रम बढेको जानकारी दिए।आफूले हुर्काएको छोराले नै हत्या गर्ने घट्ना बढ्दै छन् प्रहरी उपरीक्षक सुदिप गिरी प्रश्न गर्दै भन्छन्, समाज कता जाँदै छ ? समाजमा प्रविधिको विकाससँगै डर लाग्दा घटना पनि भइरहेको उनको बुझाइ छ । समाजा आएको विचलनले गर्दा छोराले बाबुआमाको हत्या गरिरहेको कैलाली बहुमुखी क्याम्पसमा सहप्राध्यापक तिलख वमको भनाइ छ । समाज एक सिकाइ गर्ने थलो हो उनले भने, सामाजिक विचलनको असमनताले गर्दा यस प्रकारका घटना भइरहेका छन् ।"
जनकपुर उपमहानगरपालिका प्रमुख प्रशासकीय अधिकृतसहित ६ विरुद्ध भ्रष्टाचार मुद्दा,"काठमाडौं : जनकपुर उपमहानगरपालिकाको कार्यालय जनकपुरधामका प्रमुख प्रशासकीय अधिकृत (उपसचिव) अर्जुनप्रसाद सुवेदीसहित ६ विरुद्ध भ्रष्टाचार मुद्दा दायर भएको छ। विद्युतीय सामग्री खरिदमा अनियमिता गरेको आरोपमा अख्तियारले जनकपुर उपमहानगरपालिकाका प्रमुख प्रशासकीय अधिकृतसहित ६ विरुद्ध भ्रष्टाचार मुद्दा दायर गरेको हो। विद्युतीय सामग्री खरिदमा अनियमितता गरेको आरोपमा प्रमुख प्रशासकिय अधिकृत सुवेदीसहित उपसचिव मदन घिमिरे ,शाखा अधिकृत ललनकुमार लाल कर्ण, लेखापाल दिनेश चौधरी र नायव सुब्बा अव्दुल जव्वारलाई प्रतिवादी बनाएको छ। ठेकेदार कम्पनी सत्या इन्टरप्राइजेज पिपरा ७ महोत्तरीका प्रो मनिषकुमार मिश्रविरुद्ध पनि विशेष अदालतमा मुद्दा दायर गरिरहेको छ। उनीहरुविरुद्ध ११ लाख ३५ हजार विगो कायम गरिएको छ। भ्रष्टाचार निवारण ऐन बमोजिम उनीहरुमाथि कैद तथा जरिवानाको मागदाबी गरिएको छ।"
मोटरसाइकल दुर्घटनामा एकको मृत्यु : दुई घाइते,टीकापुर : कैलालीको टीकापुरमा मोटरसाइकल दुर्घटनामा एक युवकको मृत्यु भएको छ। डुँडेझारीबाट टीकापुरतर्फ आउने क्रममा भएको दुर्घटनामा लम्की चुहा नगरपालिका ३ चिसापानीका १९ वर्षीय पुरन साउदको ज्यान गएको हो। इलाका प्रहरी कार्यालय टीकापुरका अनुसार से ५ प ८७०५ नम्बरको मोटरसाइकल सडकबाट चिप्लिएर दुर्घटना भएको थियो। मोटरसाइकलमा तीन जना सवार रहेका थिए। इलाका प्रहरी कार्यालय टीकापुरका प्रमुख डीएसपी मनोहरप्रसाद भट्टले दुर्घटनामा १९ वर्षीय योगेश मल्ल र लम्कीका १६ वर्षीय चालक सौगात पौडेल सामान्य घाइते छन्। घाइतेहरुको टीकापुर अस्पतालमा उपचार भइरहेको छ। मृतक साउदको शव टीकापुर अस्पतालमै राखिएको छ। साउदको उपचारका क्रममा मृत्यु भएको हो।
खोला किनारमा साइकल खेल्न गएका बालकको शव भेटियो : एक बेपत्ता,झापा : झापा बाह्रदर्शी गाउँपालिका२ बस्ने रोहित मलिक डुमको छोरा ११ वर्षीय सागरको शव बिरिङ खोलामा भेटिएको छ। सोमबार दिउँसो साढे १२ बजे स्थानीय १२ वर्षीय बादल मलिक र सागर साइकल खेल्न निस्किएका थिए। उनीहरु साँझसम्म पनि घर नफर्किएपछि आफन्तले साइकल आघ्रा खोला किनारमा भेटेका थिए। साइकलसँगै उनीहरुले लगाएका कपडा भेटेपछि साँझ ५ बजे आफन्तले इलाका प्रहरी कार्यालय राजगढमा जानकारी गराएका थिए। प्रहरी टोलीले मंगलबार बिहान पौने ९ बजे बाह्रदर्शी गाउँपालिका १ स्थित बिरिङ खोलामा सागरको शव भेटेको जिल्ला प्रहरी कार्यालय झापाले जनाएको छ। अर्का बालकको खोजी भइरहेको जिल्ला प्रहरी कार्यालय झापाका प्रहरी नायव उपरीक्षक महेन्द्रकुमार श्रेष्ठले जानकारी दिए।
खैरो हेरोइनसहित चार पक्राउ,"स्याङ्जा : बुटवलबाट पर्वततिर आउँदै गरेको बसमा आइरहेका स्याङ्जाका ४ जना युवा लागुओैषधसहित वालिङ्मा पक्राउ परेका छन्। ना ६ ख १२६७ नम्बरको बसमा आइरहेका उनीहरुमाथि शंका लागेपछि खानतलासी गर्दा खैरो हेरोइन (ब्राउन सुगर) जस्तो पदार्थसहित ती युवा पक्राउ गरिएको प्रहरी नायब उपरीक्षक नविनकृष्ण भण्डारीले जानकारी दिए। पक्राउ पर्नेमा भीरकोट नगरपालिकाका ३६ वर्षीय भिमबहादुर सेन,२६ का सुमसिंह ठकुरी, वालिङ् नगरपालिकाका २४ का सुवास सेन र २१ वर्षीय राम बईक हुन्। उनीहरुको साथबाट १६ दशमलब ७५ ग्राम लागुऔषध खैरो हेरोइन जस्तो पदार्थ फेला परेको प्रहरीले जनाएको छ। जिल्ला अदालतबाट म्याद थप भई अनुसन्धान जारी रहेको जिल्ला प्रहरी प्रमुख एवं प्रहरी उपरीक्षक राजकुमार लम्सालले जानकारी दिए।"
८९ केजी गाँजासहित ४ भारतीय पक्राउ,"वीरगन्ज : नेपालबाट भारतमा गाँजा लैजाँदै गरेको अवस्थामा प्रहरीले चार जना भारतीयलाई पक्राउ गरेको छ । वीरगन्ज महानगरपालिका२५ ड्राइपोर्ट बहुअरीबाट प्रहरीले ८९ केजी गाँजा र भारतीय नम्बर प्लेटको बोलेरो गाडीसहित चार जना भारतीयलाई पक्राउ गरेको हो । पक्राउ पर्नेमा बिहारको मोतिहारी जिल्लाको बिशुनपुर३ घर भएका ३१ वर्षीय नुर महमद हुसेन, मोतिहारीकै फुलवरिया११ का ३२ वर्षीय असलम आलम साईन, फुलवरियाकै २८ वर्षीय ईर्शाद साइन र मोतिहारी सितलपटीका ३० वर्षीय सुनिल साह रहेका छन् । गोप्य सूचनाका आधारमा जिल्ला प्रहरी कार्यालय पर्साबाट खटिएको प्रहरी टोलीले मङगलबार बिहान बहुअरी स्थित सडकमा चेकजाँच गरेको थियो । चेकजाँचका क्रममा बीआर २८ जी २७७० नम्बरको बोलेरो गाडीको तल फल्स बटम बनाई लुकाई राखेको अवस्थामा गाँजा फेला पारेको हो । ५० वटा पोकामा रहेको ८९ केजी गाँजा बरामद भएको पर्साका प्रहरी उपरीक्षक सोमेन्द्र सिंह राठौरले जानकारी दिए । मकवानपुरको मनहरीबाट गाँजा खरिद गरी वीरगन्ज हुँदै भारत लैजान लागेको अवस्थामा पक्राउ गरिएको प्रहरीको भनाई छ । पक्राउ परेका चारै जनालाई जिल्ला प्रहरी कार्यालय पर्सामा राखेर थप अनुसन्धान भइरहेको प्रहरी उपरीक्षक राठौरले जानकारी दिए ।"
"प्रहरी र स्थानीय सरकारको तथ्यांकमा अन्तर, बाढीपीडितले पाएनन् राहत","ओखलढुंगा : ओखलढुंगामा असार मसान्तमा आएको बाढी पहिरोले पुर्याएको क्षतिको विवरण यकिन हुन सकेको छैन। स्थानीय सरकार तथा अन्य निकायमा भएका विवरण प्रहरीले नमान्ने र प्रहरी कार्यालयमा जानकारी दिइएका विवरणलाई मात्रै आधिकारिक मान्ने गर्दा क्षतिको विवरणमा एकरुपता नभएको हो। जिल्ला प्रशासन कार्यालय ओखलढुंगामा प्रहरीले ल्याएको तथ्यांक विवादित बनेको छ। बाढी पहिरोमा पाँच जनाको मृत्यु भए पनि प्रहरीसँग चार जनाको मात्रै तथ्यांक छ। बाढीले बगाएका सुनकोसी गाउँपालिका ४ का कुमार राईको अभिलेख प्रहरीसँग छैन। जिल्ला प्रहरी कार्यालय ओखलढुंगाका डीएएसपी पुष्पराज मल्लले प्रहरीलाई राईको मृत्युबारे जानकारी नआएको बताए। बाढीले बगाएकोबारे प्रहरीलाई जानकारी छैन, उनले भने। प्रहरीको अभिलेखमा नभएकै कारण उनका परिवारले सरकारले दिने राहत समेत पाएका छैनन्। क्षति भएका र जोखिममा रहेका घरको विवरणमा पनि उस्तै समस्या छ। जिल्ला प्रशासन कार्यालय ओखलढुंगाका सहायक प्रमुख जिल्ला अधिकारी तुलसी भट्टराईले प्रहरीबाट ६ घर भत्किएको र ३१ घर जोखिममा परेको अभिलेख प्राप्त भएको जानकारी दिए। थप विवरण स्थानीय सरकारसँग समेत माग गरेर तथ्यांक यकिन गरिने उनले बताए। पीडित जितबहादुर मगरले सरकारी निकायमा लापरबाही रहेको बताए। पहिरोले बस्ती नै बगाउने अवस्था आउँदा समेत कसैले चासो दिएनन्, उनले भने। बाढी पहिरो गएको १५ दिन बितिसक्दा समेत विवरण यकिन नहुनु अचम्मको विषय भएको स्थानीय नबराज खड्काले बताए। जथाभाबी खनिएका सडकका कारण आइतबार मात्रै सुनकोसी गाउँपालिका ४ सिस्नेरीमा ११ घर उच्च जोखिममा परेका छन्। पहिरो घरकै जगसम्म पुगेको छ। मृतक परिवारलाई राहत वितरण गरिए पनि विस्थापित हुने अवस्थामा पुगेका नागरिकलाई राज्यका निकायले चासो नदेखाएको खड्काले बताए। पहिरोको जोखिममा परेका पीडितहरुलाई राहत वितरण गरिएको छैन। सिस्नेरीमा यसअघि ४ घर पहिरोको चपेटामा परेका थिए। यस्ता धेरै घर पहिरोको जोखिममा परे पनि प्रहरीमा तथ्यांक छैन। जिल्लाभर ३१ घर जोखिममा रहेको विवरण प्रहरीले जिल्ला विपद् व्यवस्थापन समितिमा पेश गरेको छ।"
१० तोला सुनसहित पक्राउ,नुवाकोट : गोसाइकुण्ड गाउँपालिका२ स्थित टिमुरेमा १० तोला सुनसहित एकजनालाई प्रहरीले पक्राउ गरेको छ। प्रहरीले नियमित चेकजाँचको क्रममा १०२४९ ग्राम सुनसहित रसुवाका नेमाकर्मा लोप्चनलाई पक्राउ गरेको जिल्ला प्रहरी कार्यालय रसुवाले जनाएको छ। सुन लिएर टिमुरेबाट स्याफ्रुवेशीतर्फ जाँदै गरेका रसुवा कालिका गापा२ का २८ वर्षीय लोप्चनलाई १० तोला अवैध सुनसहित पक्राउ गरिएको जिल्ला प्रहरी कार्यालय रसुवाका प्रहरी निरीक्षक ईश्वरी भण्डारीले जानकारी दिए। शरीरमा लुकाइराखेको १०२४९ ग्राम अर्थात् पाँच लाख ७१ हजार रुपैयाँ बराबरको आठ दशमलब ७९ तोला बराबरको सुनको बेरुवा औंठी तीन थान बरामद गरेको हो। सुनसहित उनलाई राजस्व अनुसन्धान विभाग काठमाडौं पठाइएको प्रहरी निरीक्षक भण्डारीले बताए।
जानकी मन्दिरमा विवाद : सन्त निवासको निर्माण रोकियो,"जनकपुरधाम : जनकपुरधामस्थित जानकी मन्दिर अहिले सौन्दर्यीकरणको नाममा विवादित हुन पुगेको छ।प्रदेश सरकारका तीनवटा मन्त्रालय र पूरातत्व विभागले मन्दिरमा हाल मर्मत सम्भार तथा रङरोगनको काम गरिराखेको छन्। तर, उनीहरुबीच तालमेल नहुँदा मन्दिर विवादको थलो बन्दै गएको हो। प्रदेश २ को मुख्यमन्त्री तथा मन्त्रिपरिषद्को कार्यालयले मुख्यमन्त्री स्वच्छता अभियानअन्र्तगत जानकी मन्दिर सौन्दर्यीकरणको काम अघि बढाइएको हो। मन्दिरको कम्पाउण्ड क्षेत्रमा अन्डरग्राउन्ड डेनेज व्यवस्थापन, मार्बल लगाउने र ३ वटा मुख्यद्वार निर्माण गर्ने काम मुख्यमन्त्री कार्यालयले ठेक्कामा लगाएर काम सुरु गरेको छ। प्रेरा आरजे रंजन जेभि ललितपुरले ६ करोड ७५ लाख ४६ हजार १०५ रुपैयाँ ठेक्का कबुल गरी काम गरिराखेको ठेकेदार खुशिलाल ठाकुरले बताए। २०१८ डिसेम्बर ३ मा ठेक्का सम्झौता भई २०१९ डिसेम्बर २ मा काम सन्पन्न गर्नुपर्ने हो। हालसम्म आफूहरुले ३५ प्रतिशतभन्दा बढी काम गरिसकेको तर, मन्त्रालयबाट मूल्यांकन हुन बाँकी रहेको ठाकुरले बताए। मुख्यमन्त्री कार्यालयले पूरातत्व विभागसँग स्वीकृति लिएर मन्दिरको भित्रि संरचनामा क्षति नपुग्ने गरी बाहिरी कम्पाउण्डमा रङ रोगनको काम गरिरहेको प्रोजेक्ट म्यानेजर भगवान झाले बताए। तर, मुख्यमन्त्री कार्यालयले एकातर्फ काम बाँकी राखेर अर्कोतर्फ सामाजिक विकास मन्त्रालयले मन्दिरको पछाडी पट्टी साधुसन्त निवासस्थलको काम अगाडी बढाएको हो। मन्त्रालयले सो निवासस्थल बनाउनका लागि ९० लाख रुपैयाँ बजेट विनियोजन गरी पूर्वाधार विकास कार्यालयमार्फत कार्यसम्पादन अघि बढाएको छ। असार मसान्तको अन्तमा जेनतेन सुरु गरिएको सन्त निवासको काम उपयुक्त नरहेको र यसले मन्दिरको महत्वलाई नै धमिलो पार्ने भन्दै केही व्यक्तिले मुख्यमन्त्री कार्यालयमा उजुरी समेत हालेका छन्। पुरातत्व विभागसँग समेत स्वीकृति नलिई काम अघि बढाइएको भन्दै भोर नामक संस्थाले पुरातत्व विभागको ध्यानाकर्षण गराएपछि तत्कालका लागि सन्त निवास निर्माणको काम अघि नबढाउन निर्देशन दिएको छ। मुख्यमन्त्री कार्यालयसँग कुनै समन्वयनै नगरी सामाजिक विकास मन्त्रालयले सन्त निवासको काम अघि बढाएपछि मार्बल लगाउने रङ रोगन लगाउने काममा समेत अड्चन थपिएको प्रोजेक्ट प्रमुख झाले बताए। जुन ठाउँमा मार्बल लगाउनुपर्ने हो त्यहाँ भौतिक संरचनाको काम सुरु भएपछि सौन्दर्यीकरणअन्तर्गत भएका अन्डरग्राउण्ड ड्रेनेजलाई पनि क्षति पुर्याएको उनले जानकारी गराए। जानकी मन्दिरकै अधिनमा रहेको रामजानकी विवाहमण्डपमा प्रदेश सरकारको वातावरण, वन तथा पर्यटन मन्त्रालयले समेत कसैलाई थाहै नदिइ उपभोक्ता समितिमार्फत ६० लाखको काम अघि बढाएको छ। मन्त्रालयमार्फत भइरहेको कामका बारेमा जानकारीका लागि नत कतै सूचना बोर्ड राखिएको छ नत कसैलाई जानकारी नै छ । विवाहमण्डपमा लगाइएका पुराना टाइल्सलाई हटाएर नयाँ लगाउने काम सो समितिले गरिरहेको छ। उपभोक्ता समितिमार्फत भएको सो कामको भुक्तानी समेत भइसकेको स्रोतले जनाएको छ। तर, सो काम भने हालसम्म पूरा भएको छैन्। अर्कोतर्फ पुरातत्व विभागले मन्दिरको छाना पुरानो भइसकेको अवस्थामा त्यसको मर्मत सम्भारको काम अघि बढाइरहेको छ । मन्दिर सौन्दर्यीकरणका लागि चारवटा निकायले काम गरिरहे पनि आपसी समन्वय र सहकार्यको अभावमा काम प्रभावित मात्र भइरहेको उत्तराधिकारी महन्थ रामरोशन दास वैष्णव बताए। उनले भने, 'मन्दिरलाई सौन्दर्यीकरण गर्नुपर्ने दायित्व सबैको हो, तर यसमा आपसी समन्वय निकै आवश्यक छ।' गुनासो बढेपछि छानविन समिति गठन जानकी मन्दिरमा भइरहेको काम मनपरी ढंगबाट भइरहेको र यसले पुरातात्विक महत्वको मन्दिरलाई क्षति पार्ने भन्दै गुनासो बढेपछि मुख्यमन्त्री कार्यालयले एक समिति गठन गरेको छ। मुख्यमन्त्री कार्यालयका सचिव शंकरप्रसाद सुवेदीको नेतृत्वमा गठित चार सदस्यीय समितिले सोमबार जानकी मन्दिरमा विभिन्न निकायले भइरहेको कामहरुको अनुगमन गरेको हो। 'हामीले अहिले स्वच्छता अभियानअन्तर्गत भइरहेका कामको अनुगमन गरेका छौं र त्यसैगरी अन्य मन्त्रालयबाट पनि काम हेर्यौ, 'सचिव सुवेदीले भने, 'भइरहेका कामकारवाहीका विषयमा थप अध्ययनपछि निष्कर्श निस्केका कुरा तपाईहरुलाई जानकारी गराउनेछौं।' जानकी मन्दिरमा भइरहेको कामको अनुगमन गर्दै मुख्यमन्त्री तथा मन्त्रिपरिषद कार्यालयको टोली । तस्वीर ः मनिका झा ।"
एक हप्तापछि सुनको भाउ बढ्यो,काठमाडौं : एक हप्तादेखि स्थिर रहेको सुनको भाउमा सामान्य वृद्धि भएको छ।आइतबारसम्म तोलाको ६५ हजारमा कारोबार भएको सुन सोमबार २ सयले बढेर ६५ हजार २ रुपैयाँमा कारोबार भएको थियो। मंगलबार पनि सुन तोलाको ६५ हजार २ सय रुपैयाँमा कारोबार भइरहेको सुन चाँदी व्यवसायी महासंघले जनाएको छ। यस्तै तेजावी सुनमा पनि सामान्य वृद्धि भएको छ।आइतबार ६४ हजार ५ सयमा कारोबार भएको तेजाबी सुन सोमबार ६४ हजार ९सय रुपैयाँमा कारोबार भएको थियो। मंगलबार पनि तेजावी सुन सोही मूल्यमा कारोबार भइराखेको छ। यस्तै चाँदीको मूल्य भने स्थिर रहेको छ।आइतबार तोलाको ७७५ रुपैयाँमा कारोबार भएको चाँदी सोमबार र मंगलबार सोही मूल्यमा कारोबार भइरहेको महासंघले जनाएको छ।
मनसुन पूर्ण सक्रिय हुन अझै केही दिन लाग्ने,"काठमाडौं : मनसुनको न्यूनचापीय रेखा नेपालको तराई भागभन्दा दक्षिणतिर अवस्थित रहेकाले मनसुनी गतिविधि कम सक्रिय रहेको जल तथा मौसम पूर्वानुमान महाशाखाले जनाएको छ। न्यूनचापीय रेखा अहिले नेपालबाट टाढा रहेकाले मनसुन कमजोर रहेको महाशाखाका मौसमविद् शान्ति कँडेलले बताए।'उक्त प्रणाली विस्तारै नेपालसम्म आइपुग्न अझै तीनचार दिन लाग्ने भएकाले तत्काल मनसुन पूर्ण सक्रिय हुने अवस्था छैन्,' उनले भने। 'यो समयमा वर्षा नै नहुने भने होइन।'आइसुलेटेड' जुन स्थानमा पर्छ। सोही स्थानमा छोटो समयमा भारी वर्षा पनि हुन सक्छ तर त्यसलाई देशव्यापीरुपमा मनसुन पूर्ण सक्रिय भएको भन्न नमिल्ने मौसमविद् कँडेलको भनाइ छ। राति देशको पश्चिमी भूभागमा सामान्यदेखि पूर्ण बदली हुनाका साथै मध्य तथा पूर्वी भागमा आंशिकदेखि सामान्य बदली रही पश्चिमका केही स्थानमा वर्षाको सम्भावना रहेको जल तथा मौसम पूर्वानुमान महाशाखाले जनाएको छ। महाशाखाका अनुसार बुधबार देशभर आंशिकदेखि सामान्य बदली रही पश्चिमी पहाडी भागका एकदुई स्थानमा भारी वर्षाको सम्भावना रहेको बताइएको छ। त्यस्तै, बिहीबार देशभर आंशिकदेखि सामान्य बदली हुनाका केही स्थानमा हल्कादेखि मध्यम वर्षाको सम्भावना छ। यसैगरी महाशाखाले आगामी २४ घण्टाको मौसम पूर्वानुमान गर्दै राति पश्चिमी भागका एकदुई स्थानमा भारी वर्षाको सम्भावना रहेकाले सामान्य सतर्कता अपाउन आग्रह गरिएको छ।रासस"
सम्पत्ति विवरण नबुझाउने २८६ शिक्षक कारवाहीमा,"बैतडी : समयमा सम्पत्ति विवरण नबुझाउने बैतडीका २८६ जना शिक्षक कारवाहीमा परेका छन्। आर्थिक वर्ष २०७४७५ को सम्पत्ति विवरण नबुझाउने २८६ जना शिक्षकलाई ५ हजारका दरले जरीवाना बुझाउन शिक्षा विकास तथा समन्वय इकाइले आग्रह गरेको छ। विद्यालय किताबखानाको परिपत्रअनुसार सम्पत्ति विवरण नबुझाएका शिक्षकलाई ५ हजार जरीवाना तिरेको रसिद शिक्षा विकास तथा समन्वय इकाइमा बुझाउन आग्रह गरिएको इकाइका सूचना अधिकारी पुष्करराज शर्माले जानकारी दिए। उनले भने, आर्थिक वर्ष २०७४७५ को सम्पत्ति विवरण नबुझाउने शिक्षकहरुको सूची हामी कहाँ आइपुगेको छ। उनीहरुले ५ हजार जरिवाना तिर्नुपर्ने हुन्छ। जिल्लामा रहेका प्रावि तहका ५१८ स्थायी शिक्षकमध्ये २१८ जनाले आफ्नो सम्पत्ति विवरण बुझाएका छैनन्। यस्तै निमाविका १८६ जनामध्ये ३७ जनाले र माविका १६५ जनामध्ये ३१ जनाले सम्पत्ति विवरण बुझाएका छैनन्। आर्थिक वर्ष सुरु भएको ६० दिनभित्र सम्पत्ति विवरण बुझाइसक्नुपर्ने प्रावधान रही आएको भए पनि समयमा सम्पत्ति विवरण नबुझाएका शिक्षकहरुलाई जरीवाना गरिएको शिक्षा विकास तथा समन्वय इकाइले जनाएको छ। गत आर्थिक वर्षको सम्पत्ति विवरण भदौ २६ गतेसम्म बुझाउन इकाइले आग्रह गरेको छ। स्थायी शिक्षकहरुले विद्यालय किताबखानामा र अस्थायी शिक्षकहरुले सम्बन्धित स्थानीय तहमा सम्पत्ति विवरण बुझाउनुपर्ने प्रावधान छ।"
पटेर्वाका बाढीपीडितको बिचल्ली,"सिरहा : असार २८ गते कमला नदीको बाढीले सिरहा नगरपालिका १७ पटेर्वा गाउँका हेमु मुखिया, विन्देश्वर मुखिया, नागेश्वर यादव, राजेन्द्र मुखियालगायतको घर बगायो । उनीहज्ञको पूरै परिवार विस्थापित भएको छ । हेमु परिवारका ९ सदस्य लिएर १७ दिनदेखि गाउँकै सुफल यादवको घरमा आ श्रय लिएका छन् । नागेश्वरको परिवार पनि गाउँकै काशिन्द्र यादवको घरमा बसेका छन् । बाढीले सयौं घरपरिवार प्रभावित भएका छन् । तर, अहिलेसम्म गाउँका केही बाढीपीडितले राहतका नाममा २ किलो चामल, चिउरा, तेल र एउटा त्रिपाल मात्रै पाएका छन् । पूर्ण रुपमा घर बगाएका बाढीपीडितलाई गाँस र बासको चिन्ताले सताएको छ । बाढीले ठूलो पीडा दियो, खान बस्ने अप्ठ्यारो परेको छ, हेमुले भने, गर्भवती बुहारीसहित ९ जनाको परिवार अरुको घरमा आ श्रय लिएका छौं । बाढीको त्रासले आफ्नै घर फेरि बनाउन साहस जुटेको छैन । बाढीले घर बगाएको ३ दिनपछि राहतका नाममा २ किलो चामल, चिउरा, चाउचाउ पाएको उनले सुनाए । उनका अनुसार त्यति राहतले एक छाक टार्न पनि धौधौ परेको थियो । गाउँमै आ श्रय लिएका घरमा तत्काल दिनरात बिताउने गरेको उनले बताए । १७ दिन बित्दा पनि राहत नपाएको सोही गाउँका लीलादेवी मुखियाले दुःखेसो पोखिन् । घरमा भएको खाद्यान्न सबै पानीले सखाप भयो । खाने बस्ने अवस्था छैन, उनले भनिन्, गाउँमा आ श्रय लिएका छौं । राहत कहिले पाउने ठेगान छैन । नेताहरु आएर ठूलठूला कुरा मात्रै सुनाएर जाने गरेको उनले सुनाइन् । स्थानीय जनप्रनिधि पनि राहतमा चासो नदेखाउने गरेको उनले गुनासो गरिन् । खाने, बस्ने र जिउ ढाक्ने लुगाकपडाको समेत समस्या भएको उनले बताइन् । कर्जा लिएर जग्गा खरिद गरी केही वर्षपहिलो बनाएको घर पनि बाढीले बगाएको नागेश्वर यादवले बताए । छोराछोरी, श्रीमतीसहित अरुको घरमा आ श्रय लिएका छौं, उनले भने, अहिले बाढीले तहसनहस गरेपछि कतै काम गर्न पनि पाएका छैनौं । नेताहरुले राहतका नाममा राजनीति गर्न थालेपछि वास्तविक पीडित राहतबाट बञ्चित हुनुपरेको उनले सुनाए । गाउँमा राहत आउँदा मारामार हुने गरेको उनले बताए । जिल्ला विपद् व्यवस्थापन समितिले बाढी प्रभावितका तथ्यांक माग्दा सुरुमा वडाध्यक्ष महेन्द्र यादवले २५० घरपरिवार प्रभावित भएको विवरण दिएका थिए । पछि ४ सयभन्दा बढी घरपरिवार प्रभावित भएको तथ्यांक पेसगर्दा यो वडामा राहत वितरणमा समस्या देखिएको छ । वडाध्यक्ष यादवका अनुसार नयाँ तरिकाले तथ्यांक संकलन सुरु भएको छ । वास्तविक पीडितको तथ्यांक नआउँदा वडामा राहत परिचयपत्र जारी गरिएको छैन । वास्तविक तथ्यांक नआउँदा राहत वितरण गर्न नसकेको मेयर अशेश्वर यादवले बताए । वडाध्यक्षलाई पुनः तथ्यांक संकलन गर्न निर्देशन दिएको उनले सुनाए । अरू वडामा राहत वितरण गर्दैछौं, उनले भने, त्यहाँ तथ्यांकमै गडबड भएपछि राहत वितरणमा ढिलाइ भएको छ । यसलाई हामी सच्याउँदै छौं । राहतमा नगरपालिकाबाट प्रतिपरिवार ७ किलो चामल, २ किलो चिउरा, दाल र तेल वितरण गर्दै आएको उनले बताए । प्रदेश र वल्र्ड फुड्स प्रोग्रामबाट राहत जिल्ला विपद् व्यवस्थापन समितिमा प्राप्त भएको प्रमुख जिल्ला अधिकारी गोपालकुमार अधिकारीले बताए । तथ्यांक आइसकेका स्थानीय तहमा राहत पठाउने कार्य भइरहेको उनले जनाए । तथ्यांक आइसकेका ठाउँमा स्थानीय तहमार्फत राहत वितरण कार्य जारी छ, उनले भने, केही ठाउँको अझैसम्म तथ्यांक आएको छैन । जसको लागि पहल थालिएको छ । कर्जन्हा नगरपालिका र नवराजपुर गाउँपालिकाबाट तथ्यांक नआएको उनले बताए । दुई चरणमा सिरहामा राहत वितरण कार्य भइरहेको प्रजिअ अधिकारीले बताए । उनका अनुसार पहिलो चरणमा खाद्यान्न सामग्री वितरण र दोस्रो चरणमा पूर्ण रुपमा घर क्षति भएको पुनस्र्थापना गर्ने कार्य हुनेछ ।"
खोलाले बगाएर मृत्यु,नुवाकोट : जिल्लाको थप्रेकमा खोलाले बगाउँदा एक युवकको मृत्यु भएको छ। पञ्चकन्या गाउँपालिका ४ थप्रेकमा खोलाले बगाउँदा स्थानीय धनबहादुर तामाङको मृत्यु भएको जिल्ला प्रहरी कार्यालय नुवाकोटले जनाएको छ। अविरल वर्षासँगै आएको बाढीले स्थानीय पञ्चकन्या गापा४ थप्रेकका ३७ वर्षीय धनबहादुर तामाङलाई गौमती खोलाले बगाउँदा मृत्यु भएको जिल्ला प्रहरी प्रमुख तथा प्रहरी उपरीक्षक कृष्णबहादुर पल्लिमगरले जानकारी दिए। उनी गाउँमा बाख्रा किन्न जाने भनेर घरबाट आइतबार दिउँसो निस्किएका थिए। उनी बेपत्ता भएको खबर प्रहरीमा आएपछि खोजी गर्दै जाने क्रममा गौमति खोलामा शव फेला परेको पल्लिमगरले बताए।
"जंगली च्याउ खाँदा बुहारीको मृत्यु, सासूको उपचार हुँदै",विराटनगर : जंगली च्याउ खाएर बिरामी परेकी पाँचथरको फाल्गुनन्द गाउँपालिका५ की ४८ वर्षीय सुनिता चेम्जोङको उपचारका क्रममा मंगलबार बिहान विराटनगरमा मृत्यु भएको छ। विराटनगरको विराट नर्सिङ होममा उपचारका क्रममा उनको मृत्यु भएको प्रदेश १ प्रहरी कार्यालय विराटनगरका प्रवक्ता एसएसपी किशोर दाहालले बताए। उनका अनुसार गत साउन ७ गते सासू सन्तमायाले जंगलबाट च्याउ ल्याएकी थिइन्। सोही च्याउ खाँदा सासू बुहारी दुवैजना बिरामी परेका थिए। सन्तमायाको मनमोहन अस्पताल बिर्तामोड झापामा उपचार भइरहेको जानकारी दाहालले दिए। सुनितालाई त्यहाँ उपचार सम्भव नभएपछि उपचारका लागि विराटनगर ल्याइएको थियो। आवश्यक कानुनी प्रक्रिया पूरा गरेर शव आफन्तलाई जिम्मा लगाइएको प्रहरीले जनाएको छ।
शिक्षा पत्रकारिता पुरस्कार प्रदान,"काठमाडौं : राष्ट्रिय शिक्षा पत्रकारिता पुरस्कार २०७५ रुबी रौनियारलाई प्रदान गरिएको छ। नेपाल पत्रकार महासङ्घ र शिक्षा तथा मानव स्रोत विकास केन्द्रले मंगलकार संयुक्त रुपमा आयोजना गरेको शिक्षा पत्रकारिता पुरस्कार २०७५ तथा लैङ्गिक समानता पत्रकारिता पुरस्कार वितरण गरेको हो। शिक्षा, विज्ञान तथा प्रविधिमन्त्री गिरिराजमणि पोखरेलले पुरस्कार प्रदान गरेका हुन्। त्यस्तै सोही कार्यक्रममा मन्त्री पोखरेलले सात प्रदेश र उपत्यकालाई एक प्रदेश मानी आठ प्रदेशबाट एकएक जनालाई प्रदान गरिने २० हजार राशिको प्रादेशिक शिक्षा पत्रकारिता पुरस्कार२०७५ प्रदान गरेका छन्। प्रदेश१ बाट सुजन तिम्सिना (इलाम), प्रदेश २ बाट सन्तोष सिंह (जनकपुर), प्रदेश ३ बाट सरिता श्रेष्ठ (धादिङ), गण्डकी प्रदेशबाट कमल खत्री (म्याग्दी), प्रदेश ५ बाट प्रेमनारायण आचार्य (अर्घाखाँची), कर्णाली प्रदेशबाट गोविन्द केसी (दैलेख), सुदूरपश्चिम प्रदेशबाट मोहन विष्ट (कञ्चनपुर) र उपत्यकाबाट लक्ष्मी पौडेल (काठमाडौँ)लाई प्रदान गरिएको थियो। कर्णाली प्रदेशबाट प्रादेशिक शिक्षा पत्रकारिता पुरस्कार ग्रहण गर्दै कालीकोटका अन्नपूर्णकर्मी विष्णुप्रसाद न्यौपाने । यसैगरी सात प्रदेश र उपत्यकालाई एक प्रदेश आठ प्रदेशबाट दुईदुई जनालाई प्रदान गरिने १५ हजार राशिको प्रादेशिक शिक्षा पत्रकारिता प्रदान गरिएको थियो। प्रदेश १ बाट रोहित राई (सुनसरी) र सुशीला पाठक (मोरङ), प्रदेश २ बाट बृजलालप्रसाद पासवान (पर्सा) र सुनिल ठाकुर (सर्लाही), प्रदेश ३ बाट शरद अधिकारी (काठमाडौँ) र सविता श्रेष्ठ (चितवन), गण्डकी प्रदेशबाट रोशन तिवारी (पर्वत) र शान्ता कमली (लमजुङ), प्रदेश ५ बाट विकास बन्जाडे (कपिलवस्तु) र भगवती पाण्डे (रुपन्देही), कर्णाली प्रदेशबाट विष्णुप्रसाद न्यौपाने (कालीकोट) र हरि गौतम (रुकुम), सुदूरपश्चिम प्रदेशबाट शैलेन्द्र रोकाय (बझाङ) र भूमिराज जोशी (बझाड) तथा उपत्यकाबाट राजन रुचाल (ललितपुर) र प्रशान्त वली (काठमाडौँ)लाई पुरस्कृत गरिएको छ। त्यसैगरी संस्थागतको एफएमतर्फ २० हजार राशिको शिक्षा पत्रकारिता पुरस्कार प्रदेश १ बाट तमोर एफएम (ताप्लेजुङ), प्रदेश २ बाट रेडियो अपन मिथिला (महोत्तरी), प्रदेश ३ बाट रेडियो सन्देश (मकवानपुर), गण्डकी प्रदेशबाट ह्याप्पी एफएम (नवलपुर), प्रदेश ५ बाट रेडियो मदनपोखरा (पाल्पा), कर्णाली प्रदेशबाट रेडियो शारदा (सल्यान), सुदूरपश्चिमबाट रेडियो जनप्रिय (अछाम) र उपत्यकाबाट क्यापिटल एफएम (काठमाडौँ)लाई प्रदान गरिएको छ। संस्थागततर्फ छापाबाट शिक्षालय मासिक (ललितपुर), अनलाइनबाट सेतोपाटी डटकम र टेलिभिजनबाट जनता टिभीलाई समेत २५ हजार राशिको शिक्षा पत्रकारिता पुरस्कार २०७५ प्रदान गरिएको थियो। महासङ्घले हरेक वर्ष पुरस्कार प्रदान गर्दै आइरहेको छ। सोही अवसरमा महासङ्घ र मदरल्याण्ड नेपालको सहकार्यमा प्रदान गर्दै आएको लैङ्गिक समानता पत्रकारिता पुरस्कार सुजीतकुमार झा, जनकपुर (एभिन्युज टिभी), तिलसरा विक, हुम्ला (कर्णाली एफएम) र भवानी भट्ट महेन्द्रनगर (कान्तिपुर दैनिक) लाई प्रदान गरिएको थियो। ४० हजार राशि रहेको उक्त पुरस्कार लैङ्गिक समानता हासिल गर्न समाजलाई अभिप्रेरणा गर्ने, समतामूलक समाज निर्माणमा भूमिका खेल्दै पैरवीयुक्त, खोजमूलक र प्रभावशाली समाचारआलेख प्रकाशनप्रसारण गरेबापत प्रदान गरिएको थियो। रासस"
दिउँसो पढाउनै मान्दैनन् शिक्षक : कता जान्छन् दिनभर ?,"बागलुङ : शिक्षा विभागले तीन वर्षअघि दिवा समयमा कक्षा सञ्चालन गर्न निर्देशनसहित परिपत्र गरे पनि जिल्ला तहको कार्यन्वयनमा शिक्षक बाधक देखिएका छन्। जिल्लामा सञ्चालित १ देखि १२ कक्षासम्मको पढाइ बिहान १० बजेदेखि ४ बजेसम्म पढाउन निर्देश गरे पनि जिल्लाका सामुदायिक तथा संस्थागत विद्यालयले शिक्षक र भवनका कारण कक्षा सञ्चालन गर्न नसकिने बताउदै आएका छन्। जिल्लाका विद्या मन्दिर मावि, कालिका कन्या माविलगायतका दर्जन सामुदायिक र संस्थागत विद्यालय अझै पनि बिहान सञ्चालित छन् । विद्यालयको सुविधा सम्पन्न भवन बनिसक्दा पनि बिहान कक्षा सञ्चालन गरिएको छैन । बिहानमा कक्षा सञ्चालन गर्दा धेरै शिक्षकले दिउँसो अर्को विद्यालय र क्याम्पसमा जागिर गर्ने गरेका छन् । विद्या मन्दिरमा मात्र २० शिक्षकले बिहान पढाएर दिउँसो विभिन्न क्याम्पस, विद्यालय र निजी स्कुलमा जाने गरेको अभिभावक देवेन्द्र शर्माले बताए । शिक्षकहरुले अप्रत्यक्ष रुपमा नेकपा नेतृत्वमार्फत निर्णय कार्यन्वयन नगर्न दबाव समेत बढाएका छन्। विद्यालय तहको शिक्षा स्थानीय तहमा हस्तान्तरण भएपछि गत वैशाखमा बाग्लुङ नगरपालिकाले सदरमुकाममा रहेका सामुदायिक तथा संस्थागत विद्यालयका कक्षा दिवा समयमा सञ्चालन गर्न निर्देशनसहित पत्राचार गरेको थियो। विद्यालयले पहिलो पत्रको बेवास्ता गरेपछि नगरपालिकाले एक साताको म्याद दिएर पुनः चेतावनीसहित केही दिन अघि फेरि पत्राचार गर्यो। पछिल्लो पत्र र निर्देशनलाई पनि विद्यालयले बेवास्ता गरेपछि नगरपालिकाका मेयर जनकराज पौडेलले सोमबार विद्यालयका प्रधानाध्यापकलाई बोलाएर तत्काल निर्णय कार्यन्वयन गर्न निर्देशन दिएका छन्। दिवा कक्षा सञ्चालन नगरे नगरपालिकाले तलब, सेवा सुविधा रोक्का गर्ने र आवश्यक कारवाहीमा जाने चेतावनीसमेत दिएको नगर शिक्षा अधिकारी डण्डपाणी शर्माले बताए। विद्यालय तहको पढाइ ६ घण्टा हुने नियमावलीमा उल्लेख भए पनि बिहानी कक्षामा जम्मा चार घण्टामात्र अध्ययन हुने गरेको छ। हामी दिउँसोमै कक्षा चलाउन निरन्तर प्रयासरत छौं नगर शिक्षा अधिकारी शर्माले भने, तर, शिक्षकको दबावका कारण निर्णय कार्यन्वयनमा चुनौती छ, नगरपालिकाले हिजो मात्रै बोलाएर दिवा समयमै कक्षा सञ्चालन गर्न र नगरे तलब रोक्का गर्नेसम्मको चेतावनी दिइएको छ। सामुदायिक विद्यालयलाई अनुदान लगायतका सेवा सुविधा लाने भएकाले कडाई गर्न सहज भए पनि संस्थागतलाई यसको दायरामा ल्याउन थप चुनौति देखिएको नगरपालिकाले जनाएको छ। शिक्षक इतरको भवनको समस्या भएका विद्यालयलाई तत्कालीन अस्थायी रुपमा भाडाँमा कक्षा कोठा व्यवस्थापन गर्न आग्रह गरिएको छ। यसका लागि आवश्यक समयसमेत दिन सकिने शर्माले बताए।"
लागुऔषध कारोबारी पक्राउ,"उदयपुर : उदयपुरको सदरमुकाम गाईघाटबाट प्रहरीले एक लागुऔषध कारोबारीलाई पक्राउ गरेको छ। जिल्ला प्रहरी कार्यालयबाट खटिएको प्रहरी टोलीले त्रियुगा नगरपालिका शिवालय टोलमा भाडामा बस्दै आएका २३ वर्षीय मिलन खतिवडालाई पक्राउ गरेको हो। प्रहरीले नियन्त्रण गर्नसाथ खोजतलासी गर्दा हरियो रंगको प्लाष्टिकको बाटामा र दराजभित्र लुकाई राखेको निट्राभेट १ सय ५७ गोटी, स्पासोस्पोक्छीनभोन १ सय ४४ पत्ता, रेक्सकोफडिएक्स ४ बोतल, नोफिन १० एम्पुल फोनारगन १० एम्पुल र डाईजेलाभ १० एम्पुल बरामद गरिएको जिल्ला प्रहरी कार्यालयका प्रहरी प्रमुख एसपी वीरबहादुर बुढामगरले बताए। प्रहरीले खतिवडाको साथबाट आइफोन १, नोकिया १ मोबाइल, रोशनकुमार कोईरालाको नाममा काटिएको २० हजार, नगद १ हजार ८ सय ७० रुपैयाँ फेला पारेको छ। घटनाबारे अनुसन्धान भइरहेको एसपी मगरले जानकारी दिए।"
स्याङ्जामा सबैभन्दा धेरै आत्महत्याका मुद्दा,"स्याङ्जा : प्रहरी कार्यालयमा दर्ता भएका मध्ये स्याङजामा आत्महत्या सम्बन्धी मुद्दा सबैभन्दा धेरै देखिएको छ । आर्थिक बर्ष २०७५०७६ मा ४९ पुरुष र ४० जना महिला गरी ८९ जनाले आत्महत्या गरेका छन् । ती मध्ये १६ वर्षभन्दा कम उमेरका २ बालक र ६ बालिका रहेको प्रहरीले जनाएको छ । यसमध्ये झुण्डिएर आत्महत्या गर्नेको संख्या धेरै छ । त्यसपछि विषसेवन र हामफालेर आत्महत्या गर्ने देखिएका छन । आर्थिक वर्ष २०७५७६ मा जिल्ला प्रहरी कार्यालयले विभिन्न २९ शीर्षकमा ३२९ वटा मुद्दा दर्ता भएको जनाएको छ । वार्षिक प्रगतिका बारेमा जानाकारी दिने उदेश्यले आयोजित पत्रकार सम्मेलनमा प्रहरी नायब उपरीक्षक नबिनकृष्ण भण्डारीले दर्ता भएका मुद्दामा नैतिकता विरुद्धको कसुरमा ५३, भवितब्य ज्यानमा २८, फुटकर ज्यान २३, जबरजस्ती करणी २०, लागु औषध १८, बहुविवाह १२, सार्वजनिक शान्ति बिरुद्धको कसुर ८ लगायत रहेको जानकारी गराए । मुद्दामा आरोपी २६९ पुरुष, १७ महिला र ६ विदेशी पुरुष गरी २ सय ९२ जना पक्राउ परेका छन् । यसैगरी, ५६ पुरुष र ७ महिला गरी ६३ भने फरार छन् । पत्रकार सम्मेलनमा बोल्दै प्रहरी प्रमुख राजकुमार लम्सालले जिल्लाको शान्ति सुरक्षा कायम गर्दै बढ्दो आत्महत्याका घटनालाई नियन्त्रण गर्न समुदायदमा जनचेतना, शिक्षा र रोजगारलाई ध्यान दिनुपर्नेमा जोड दिए ।"
पूर्व उपसचिवको घरमा गोली प्रहार,"काठमाडौं : सोमबार साँझ कलंकीस्थित कलंकीमाई मन्दिर नजिकै पूर्वउपसचिवको घरलाई लक्ष्य गरी गोली प्रहार भएको छ। साँझ सबा ७ बजे पूर्व उपसचिव विष्णुप्रसाद शर्माको घरलाई लक्ष्य गरेर गोली प्रहार भएको महानगरी प्रहरी अपराध महाशाखाका प्रहरी उपरीक्षक सुशीलसिंह राठौरले जानकारी दिए। गोली झ्याल फोडेर घरभित्रै छिरेको छ। तर कसैलाई गोली भने लागेको छैन। गोली प्रहार भएको कोठामा शर्माकी छोरी पढिरहेकी थिइन्। प्रहरीले शर्माका छिमेकी शोभाखर खनाललाई पक्राउ गरेको छ। अनुसन्धानका लागि उनलाई पक्राउ गरिएको राठौरले बताए। खनालको घरबाट म्याग्नम बन्दुक, १२ बोरको अर्को बन्दुक र त्यसको सय राउन्ड गोली बरामद गरेको छ। घटना हुँदा खनालको घरमा उनीसहित १०२ वर्षका बाबु र श्रीमती थिए भने शर्माको घरमा उनीसहित उनकी छोरी र श्रीमती थिए। खनालको घरबाट बरामद भएको बन्दुकबाट गोली चलेनचलेको परीक्षण ल्याबमा परीक्षण गरी अनुसन्धान गर्ने राठौरले बताए।"
टिकापुर घटना सम्झन थारु सम्मेलन,"टीकापुर : कैलालीको टीकापुरमा भदौ ७, ८ र ९ गते थरुहटथारुवान राष्ट्रिय सम्मेलन हुने भएको छ। थरुहट थारुवान संघर्ष समितिले २०७२ भदौ ७ गते भएको टीकापुर घटना भएकै दिन पारेर थरुहट थारुवान सम्मेलन हुने भएको हो। सम्मेलनमा झण्डै ८ हजार थारु अगुवाको सहभागिता रहने छ। थरुहट थारुवान संघर्ष समितिले गरेको आन्दोलनका क्रममा २०७२ भदौ ७ गते एक नाबालकसहित ८ जना सुरक्षाकर्मीले ज्यान गुमाएका थिए भने भदौ ८ गते टीकापुरमा थारुहरूका घर, पसलमा आगजनी भएको थियो। सम्मेलनप्रति नकारात्मक धारणा नबनाउन आयोजकले आग्रह गरेको छ। पत्रकार सम्मेलनमा थारु नेता लक्ष्मण थारुले कार्यक्रम कसैलाई आक्रमण गर्न र बदलाको भावनाले आयोजना नगरिएको बताए। कार्यक्रममा थारु समुदायका हक, अधिकारका एजेण्डा बारेमा विचार विमर्श गरिने कार्यक्रम भएको बताए। सम्मेलनबाट कोही आत्तिनु तर्सिनु पर्दैन, उनले भने, यो सभ्य र भव्य कार्यक्रम हो। सौहार्दपूर्ण वातावरणमा शान्तिपूर्ण रुपमा थारुहरुका हक अधिकारका विषयमाथि विचार विमर्श गरिनेछ। उनले सम्मेलनका क्रममा थारु अतिथिलाई अन्य समुदायका घरमा बास बसाएर सद्भावको सन्देश दिने बताए। टीकापुर घटनापछि हाल कारगारमा रहेका सांसद रेशमलाल चौधरी लगायत ११ जनाको रिहाईका लागि दबाव सिर्जना गर्ने पनि कार्यक्रमको उद्देश्य रहो उनले सुनाए। सम्मेलन व्यवस्थापन समितिका संयोजक रामप्रसाद चौधरीले टीकापुरको सामाजिक सद्भावप्रति थारु समुदाय चिन्तित रहेको बताए। उनले सबै मिलेर टीकापुरको विकास र सद्भावका लागि हातेमालो गर्नुपर्ने बेला आएको बताए। टीकापुरको नराम्रो कुरा सुन्दा हामीलाई पनि निकै दुःख लाग्छ। टीकापुरप्रति हामीलाई पनि माया लाग्छ, उनले भने, टीकापुर हामी सबैको हो भन्ने भावनाले सम्मेलन गर्न गइरहेका छौं। रामप्रसाद चौधरी संयोजकत्वमा ५१ सदस्यीय व्यवस्थापन समिति र ९ वटा उपसमितिहरू गठन गरिएका छन्। सम्मेलन सफल पार्न सबैजसो स्थानीय तहमा उपसमिति गठन भएका छन्। सम्मेलनको पहिलो दिन भदौ ७ गते उद्घाटन समारोह, दोस्रो दिन भदौ ८ गते छलफल र तेस्रो दिन भदौ ९ गते टीकापुर घोषणापत्र जारी गरिने छ।"
"शेयर बजारः नेप्से बढ्यो, कारोबार घट्यो","काठमाडौं : धितोपत्र बजारमा शेयर कारोबार मापक नेप्से परिसूचक सामान्य अङ्कले वृद्धि भएको छ। स्टकका अनुसार नेप्से परिसूचक ३३९ अङ्कले वृद्धि भएर एक हजार २५९३७ मा पुगेको छ। यस्तै, सेन्सेटिभ परिसूचक १०३ अङ्कले बढेर २७२१४ मा पुगेको छ। परिसूचक बढे पनि कारोबार रकम भने न्यून रह्यो । कूल १७१ कम्पनीका १० लाख १३ हजार ७९४ कित्ता शेयर २९ करोड ४३ लाख पाँच हजार २३ मा खरीद बिक्री भए। कारोबार भएका कूल १२ मध्ये चार उपसमूहको शेयर घटेको भने आठ उपसमूहको शेयर वृद्धि भएको छ। व्यापार ३२९, उत्पादन १४, जीवन बीमा ७२१ र सामूहिक लगानी कोष ००२ विन्दुले घटेको छ। बैंकिङ २८५, होटल ५९९, विकास बैंक ७३२, जलविद्युत् ३१९, वित्त ०६५, निर्जीवन बीमा २२८२, अन्य १२४ र लघुवित्त १४७२ अङ्कले बढेको छ। कारोबार रकमका आधारमा सिद्धार्थ बैंकको संस्थापक शेयर मंगलबार शीर्ष स्थानमा रह्यो। सो बैंकको तीन करोड १६ लाख ६२ हजार ८२० मा खरीद बिक्री भयो। नेपाल बैंकको एक करोड ५६ लाख २३ हजार ६७९, प्रभु बैंकको एक कारोड ४२ लाख ६७ हजार ३२७, कृषि विकास बैंकको एक करोड ३६ लाख ३६ हजार ५० र नेपाल लाइफ इन्स्योरेन्सको एक करोड २४ लाख ८५ हजार ६५० मा कारोवार भई शीर्ष स्थानमा रहे। युनाइटेड इन्स्योरेन्सका शेयरधानीले ९९९ प्रतिशतका दरले कमाए। त्यस्तै नयाँ नेपाल लघुवित्त विकास बैंक ९९८, नेपाल एग्रो लघुवित्त वित्तीय संस्था ९९३, स्पर्स लघुवित्त वित्तीय संस्था ९८४ र स्वाभिमान लघुवित्त वित्तीय संस्थाका शेयरधनीले ८५५ प्रतिशतले कमाए। यस्तै, युनियन हाइड्रोपावर लिमिटेड ६४१, मल्टीप्रपोज फाइनान्स कम्पनी ६४, सिद्धार्थ इन्स्योरेन्स ३१९, गुह्वेश्वरी मर्चेन्ट बैंक एण्ड फाइनान्स ३१० र सिन्धु विकास बैंकका शेयरधनीले २८५ प्रतिशतले गुमाए। स्टकमा मंगलबार मितेरी डेभलपमेन्ट बैंकको आठ लाख ५० हजार कित्ता र देवः विकास बैंकको १३ लाख ९३ हजार ५२४ कित्ता शेयर लाभांश सूचीकृत भएको छ। त्यसैगरी पूर्णिमा विकास बैंकको दुई लाख ६२ हजार ५१६ कित्ता शेयर लाभांशसमेत स्टकमा सूचीकृत भएको छ। रासस"
कैलालीमा चितुवाको छालासहित दुईजना पक्राउ,धनगढी : कैलालीको अत्तरियाबाट चितुवाको छालासहित दुईजना पक्राउ परेका छन्। चितुवाको छाला बेचबिखन र ओसार पसार भइरहेको सुचनाको आधारमा प्रहरीले गोदावरी नगरपालिका४ बाट चितुवाको दुई थान छालासहित दुईजनालाई पक्राउ गरेको हो। पक्राउ पर्नेमा डोटी बढिकेदार गाउँपालिकाका २३ वर्षीय राजेन्द्र थापा र कैलाली चुरे गाउँपालिका१ का ३२ वर्षीय रामबहादुर विष्ट रहेका छन्। उनीहरुलाई चितुवाको छालासहित जिल्ला प्रहरी कार्यालय कैलालीले मंगलबार पत्रकार सम्मेलन गरेर सार्वजनिक गरेको छ। राजेन्द्र थापाले चितुवाको छाला डोटी बढिकेदार गाउँपालिकामा शिकार गरी बिक्री वितरणका लागि राम विष्टसँग सम्पर्कमा रहेको प्रहरीको प्रारम्भिक अनुसन्धानबाट खुलेको कैलालीका प्रहरी नायव उपरीक्षक दक्षकुमार बस्नेतले जानकारी दिए।
धान कुट्ने मिलको पट्टामा परी महिलाको मृत्यु,मिना बुढाथोकी सल्यान : धान कुट्ने मिलको पट्टामा परी एक महिलाको ज्यान गएको छ। धान कुट्न गएकी बनगाड कुपिण्डे नगरपालिका वडा नम्बर १ घाटगाउँ निवासी अन्दाजी ५५ वर्षीया पिवली माझीको मंगलबार बिहान मिलको पट्टामा परेर ज्यान गएको प्रहरीले जनाएको छ। घरदेखि ५० मिटर तल बारीमा आफैंले संचालन गरेको मिलमा अरुले छोडेको सामान पिस्न बिहानै मिलमा जाँदा पट्टामा कपडा लपेटिएर ज्यान गएको इलाका प्रहरी कार्यालय देवस्थल सल्लीबजारका इन्चार्ज सुशील रावलले जानकारी दिए। मिलमा एक्लै गएको समयमा कपडा लपेटिएर करिब आधा घण्टासम्म मिलको पट्टाले उनलाई घुमाइ रहेकोले शरीर क्षतविक्षत भएको इन्चार्ज रावलले बताए।
देखिँदैनन् जेब्राक्रस,"काठमाडौं : चाबहिल चोकमा ट्राफिक प्रहरीले गाडीहरू यताउता पास गराउँदैछन्। चोकबाट गौशाला आउने सडकको कालोपत्रे उप्किएको छ। सडकमा यात्रुलाई बाटो काट्न बनाएका जेब्राक्रसको संकेत देखिँदैन। यात्रुहरू पहिले जेब्राक्रस भएको ठाउँ अनुमान लगाउँदै बाटो काटिरहेको देखिन्छ। सडकमा गुडिरहेका गाडीको रफ्तार तेज छ। सवारीचालक भरसक यात्रुभन्दा अघि पार गर्न पाए हुन्थ्यो भने झैं गाडी कुदाइरहेका छन्। चोकबाट सुकेधारा जाने बाटोको पनि उस्तै अवस्था छ। एकापट्टिको छेउमा जेब्राक्रसको एउटा धर्को देखिन्छ। त्यसपछि न बीचमा न त अर्कोपट्टि छेउमा त्यसको कुनै चिह्न छ। गाडीको रफ्तार उही छ। यात्रुले त्रासमा बाटो काटिरहेको देखिन्छ। चाबहिल चोकको यो दृष्य एउटा उदाहरण मात्र हो। उपत्यका धेरै सडक घुम्दा यस्तै दृष्य देखिन्छ। जहाँ यात्रुलाई जेब्राक्रसको चिह्न मेटिएर समस्या भएको देखिन्छ। सामान्यतया हिँड्ने यात्रुलाई बाटो काट्न सडकमा जेब्राक्रस बनाइएको हुन्छ। तर यस्ता जेब्राक्रस धेरै ठाउँमा मेटिइसकेका छन्। अहिले राजधानीका कलंकी, स्वयम्भू, गोंगबु, सामाखुसीलगायत चोकमा जेब्राक्रस देखिँदैनन्। जेब्राक्रस मेटिएपछि यात्रुलाई सडक वारपार गर्न जोखिमपूर्ण बन्दै गएको छ। बाटो काट्ने ठाउँको संकेत निरन्तर देखिने बनाइराख्ने काम सडक विभागको हो। तर अहिले विभागले जेब्राकसका संकेत निर्माण गरिरहेको देखिएन। विभागका प्रवक्ता शिवहरि सापकोटाले अहिले वर्षा र धुलोका कारणले सडकमा संकेत निर्माण कार्य रोकिएको बताए। यो हाम्रो निरन्तरको काम हो, उनले भने, तर धेरै ठाउँमा सडकको अवस्था राम्रो छैन। अहिले वर्षाका कारण पनि रोकिएको छ। अहिले बनाउने बित्तिकै मेट्निे अवस्था भएकाले काम रोकिएको उनले जानकारी दिए। यस कामका लागि हामीले ठेक्का लगाइसकेका छौँ, उनले भने, धुलो र हिलो केही कम भएपछि काम सुरु गर्छौं। बाटो काट्ने ठाउँको संकेत निरन्तर देखिने बनाइराख्ने काम सडक विभागको हो। तर अहिले विभागले जेब्राकसका संकेत निर्माण गरिरहेको छैन। पहिले जेब्राक्रस भएका ठाउँमा सवारीले गति कम नगर्दा यात्रुलाई जोखिम बढेको देखिन्छ। सवारीचालकले जेब्राक्रस देखेपछि सवारीको गति कम गर्नुपर्ने हो तर प्रायःले त्यसो गर्दैनन्। बरु उनीहरू यात्रुलाई उछिनेर अघि जाने प्रयत्न गर्दै सवारीको गति बढाउँछन्। सवारीचालकले जेब्राक्रसमा गति नघटाउँदा यात्रु जोखिममा परेका हुन्। ट्राफिक प्रहरी महाशाखाका अनुसार यस आर्थिक वर्षमा सडक दुर्घटनाबाट मृत्यु हुने पैदल यात्रुको संख्या ९३ जना छ। तीव्र गति पनि यी दुर्घटनाका एउटा प्रमुख कारण देखिएको छ। त्यति मात्र नभएर यात्रुवाहक सवारीले जेब्राक्रसमा सवारी रोक्ने गरेका छन्। त्यसको एउटै उदाहरण गौशालाबाट आउँदा भेटिने तीनकुनेको बस स्टप हो। बस रोक्ने ठाउँ अलिक वर छ। तर अधिकांश सवारीले जेब्राक्रस भएको ठाउँमा पुर्याएर मात्र रोक्ने गरेका छन्। यस्तो अवस्थामा पनि सवारीलाई कुनै कारवाही भएको देखिँदैन। महानगरीय ट्राफिक प्रहरी महाशाखा प्रमुख एसएसपी बसन्त पन्तका अनुसार जेब्राक्रसमाथि रोक्ने अथवा तीव्र गतिमा कुदाउनेका लागि छुट्टै कनुन नभएको बताए। तर ट्राफिक नियमअनुसार त्यस्ता सवारीलाई कारवाही गरिने उनले जानकारी दिए। हामीले जेब्राक्रसमाथि नै रोक्ने अथवा तीव्र कुदाउने सवारीलाई कारवाही गरिरहेका छौँ, उनले भने, ट्राफिक नभएको ठाउँमा त्यस्तो समस्या भएको हुन सक्छ। हामी त्यस्तो ठाउँमा पनि सीसी क्यामेराको प्रयोगबाट कारवाही गर्छौं।"
"पानी झर्दैन, मिटर चढिरहन्छ","काठमाडौं : कार्यालय समय सुरु हुनुअघि नै आइतबार बिहान अन्नपूर्ण टोली त्रिपुरेश्वरस्थित काठमाडौं उपत्यका खानेपानी लिमिटेड (केयूकेएल) को मुख्य कार्यालय पुग्यो। बिहान १० बजेतिर कर्मचारी आउने क्रम पनि सुरु भयो। केयूकेल परिसरमा सरकारी गाडी गाडी थिए। त्यहाँ कर्मचारी मात्रै भएकाले हामी उपभोक्ता खोज्दै केयूकेएल शाखा थापाथली पुग्यौं। उपभोक्ता महसुल बुझाउन फाट्टफुट्ट आइरहेका थिए। उनीहरूको एउटै गुनासो थियो, धारामा पानीको थोपो झर्दैन, पैसा भने महिना दिन तिर्नैपर्छ नत्र जरिबाना लाग्छ। धारामा पानी नआए पनि काठमाडौं उपत्यकाबासीले महसुल तिर्नुपर्छ। सातामा एकचोटि पानी आउँछ तर त्यो पनि ठेगान हुँदैन, काठमाडौं२१ भोटेबहालका सानोभाइ डंगोलले भने, मेलम्ची आउँछ कि भन्ने आसमा पैसा तिर्न आएको। उनले पानी नआए पनि आफूले नियमित महसुल तिररहेको बताए। मेलम्चीको कुरा सुन्दासुन्दै बूढो हुने भएँ। एक दिन त कसो नआउला, उनले भने, मेरा पालामा नआए पनि छोराछोरीको समयमा आउला नि। उनीहरुका लागि भए पनि तिरिदिनुपर्यो। किनेर खानुपर्ने बाध्यता कलंकी मन्दिरका लभप्रसाद दाहालले महिनाको १० हजारको पानी किनेर खानुपर्ने बाध्यता सुनाए। उनले ट्यांकरको पानी किनेर खाइरहेका छन्। महिनाको तीनपटकसम्म ट्यांकरको पानी किन्छु। एक ट्यांकरको २ हजार पाँच सय तिर्छु, उनले भने, धारामा पानी नआए पनि महिनाको ५७० रुपैयाँ महसुल तिरिरहेको छु। पिउन त जारको पानी किन्नैपर्यो। एक जारले तीन दिन पनि पुग्दैन। थापाथली शाखाका भेटिएकी काठमाडौं१४ कंलकी घर भएकी भवानी दाहालको समस्या अर्कै पाइयो। उनी विदेश गएका बेला घरमा दुईपटक पानीको मिटर चोरिएको बताइन्। केयूकेएलका कर्मचारीले मिटर राख्न तारन्तार थर्काउने गरेको दाहालले गुनासो सुनाइन्। मिटर हाल्ने भए हाल्नुहोस् नत्र ९ हजार जरिबाना लाग्छ भन्दै थर्काउँछन्, उनले भनिन्, चोरेर खाँदैनैाँ नि, बाहिर गएको बेला चोरियो त के गर्ने ? बाढीका कारण कंलकीमा १५ दिनदेखि खानेपानी आपूर्ति ठप्प छ। १५ दिन जति भयो, धारामा पानी आएको छैन, उनले भनिन्, पाइप नै बाढीले बगाएर लगेको छ। त्यो बनाउन भन्दा कर्मचारी त मलाई थर्काउँछन्। पानी नआए पनि जरिबाना काठमाडौं १२ बह्मटोलका रत्नबहादुर श्रेष्ठले महिनाको ४५ पटक मात्रै पानी आउने गरेको बताए। पानी नआए पनि पैसा लिइहाल्छन्, नतिरे जरिबाना तिर्नुपर्छ, उनले भने। उनले एक हजार ७ सय रुपैयाँ महसुल बुझाए। छिमेकीले ठूलाठूला मोटर राखेर तानिदिएका कारण आफ्नो घरमा पानी नआएको उनको भनाइ छ। मेरा घर लास्टमा छ, अरूले मोटरले तान्छन्, मेरोमा पानी आइपुग्दैन। बिल तिर्न भने म महिनावारी आइरहन्छु, उनले भने। कतिपय स्थानमा सडक र ढल खन्दा पाइप भाँचिएका छन् भने कतिपय ठाउँमा मेलम्ची पाइप बिछ्याउने क्रममा पाइप चुँडिएका छन्। काठमाडौं१२ टेकुका धर्मनारायण महर्जनको घरको धारामा एक महिनादेखि एक थोपा पनि पानी झरेको छैन। उनका अनुसार समरुबहाल, हिनाखाः चोल्खुलगायतका क्षेत्रमा एक हजार घरपरिवार खानेपानीबाट वञ्चित छन्। महर्जनले पटकपटक केयूकेलसमक्ष गुनासो पनि राखे। तर सुनुवाइ भएको छैन। अब बुधबारसम्म बन्छ भनेका छन्, तर त्यसको ठेगान छैन, उनले भने। उनका अनुसार बाढीले खानेपानीको पाइप बगाइदिएको छ। खानेपानी कार्यालयकै धारामा पानी छैन केयूकेलको बौद्ध महाकांल कार्यालयमा रहेको शौचालयकै धारामा पानी छैन। यहाँ आउने उपभोक्ताको गुनासो पनि उस्तै छ। पानी नै आउँदैन, पैसामात्र तिर्नुपर्छ, उनीहरूको साझा गुनासो हो। बौद्धमा रहेको एक कार्यालयले त सात वर्षदेखि महसुल नतिरेको पाइयो। ती कार्यालयका दुई व्यक्तिहरू महसुलबारे बुझ्न आउँदा थाहा पाए, सात वर्षदेखि महसुल जरिबानासहित ९० हजार पुगेको थियो। मिटर छैन कार्यालयमा नयाँ धारा जडानका लागि होस् या पुरानै उपभोक्ता, मिटर जडानका लागि महाकांल पुग्छन् तर कर्मचारी भन्छन्, मिटर नै छैन। उपभोक्ताको प्रश्न हुन्छ मिटर कहिले आउँछ त ? एक महिनापछि आउनुहोला, त्यतिबेलासम्म आउँला कि मिटर पनि, कर्मचारीले रेडिमेड जबाफ दिन्छन्। दुई जना युवा मिटर जडानका लागि बुझ्न प्रशासन फाँटमा पुगे। उनीहरूले त्यहाँ रहेका कर्मचारीलाई सोधे, मिटर छ कि सर ? प्रशासन प्रमुखले १०१२ वटा मिटर रहेको बताए। तर छेउमै रहेका दुई कर्मचारीले मिटर छैन भन्दै प्रमुखलाई उल्टै सोधे, तपाईंले मिटर देख्नुभएको छ ? एउटा पनि मिटर छैन। अर्का कर्मचारीले भने, पानीपोखरी कार्यालयमा मिटर आएका छन्, अहिले परीक्षणका क्रममा छन्, एक महिना पछि यहाँ आइपुग्लान्। मिटर नभएको बताउने कर्मचारीले पानीपोखरीमा पनि मिटर नरहेको दाबी गरे। उनले उपभोक्तालाई भने, एक महिनापछि आउनुहोला, भए प्राविधिकले जडान गरिदिन्छन्। उपभोक्ताले पानीको मिटर जोड्नु अनिवार्य हुन्छ तर खानेपानी कार्यालयमै मिटर नपाइने समस्या भने सधैंको उस्तै छ। पैसा तिरेर पनि सुबिस्ता छैन केयूकेलमा पैसा तिरेर सुबिस्ता नरहेको उपभोक्ताले गुनासो गरे। पैसा तिरे पनि सुबिस्ता छैन। पैसा मात्र लिन्छ, भोटेबहालका सानोभाइ डंगोलले भने, पानी आउँदैन, ट्युबेलको पानी प्रयोग गर्नुपर्छ। किनेर पानी खानुपर्छ। पानी नआउने भए कि महसुलमा छुट दिनुपर्यो होइन भने उपभोक्तासँग लुट्ने काम भइरहेको छ, उपभोक्ताको भनाइ छ। गुर्जुधाराका रमेश लम्सालले पानी व्यवसायीको प्रभाव परेर काठमाडौंको खानेपानी समस्या समाधान नभएको बतााए। उनले मेलम्ची नआउनु प्रमुख कारण नै ट्यांकर व्यवसाय भएको दाबी गरे। उनीहरुको प्रभावमा परेर नेताहरु नै मेलम्ची ल्याउन चाहँदैनन्, उनले भने।"
नक्कली औषधिको बिगबिगी,"विराटनगर : प्रदेश १ का तराईका जिल्लामा मानव स्वास्थ्यमा नकारात्मक प्रभाव पार्ने नक्कली औषधि बिक्री गर्ने गिरोह सक्रिय रहेको पाइएको छ। झापा, सुनसरी र मोरङको विराटनगरमा नक्कली औषधि कारोबार गर्ने गिरोह सक्रिय रहेको पाइएको हो। औषधि व्यवस्था विभागले गत आर्थिक वर्षमा १५ जनालाई दर्ता नभएका औषधि आयात गरेको र नक्कली औषधि बिक्री वितरण गरेको आरोपमा मुद्दा दायर गरेको छ। विभागले उनीहरूलाई औषधि ऐन २०३५ अनुसार कारवाही गर्न जिल्ला अदालतमा मुद्दा दायर गरेको छ। सुनसरी धरान४ का जीवन अग्रवाल, विराटनगर महानगरपालिका१ स्थित म्याक्स फार्मेसीका सञ्चालक दीपककुमार राय र सप्तरी घर भई विराटनगरमा महुली फार्मेसी सञ्चालन गर्ने प्रशान्तकुमार चौधरी, दादरबैरियाका पाण्डव राजवंशी, जिगारी फार्मेसीका नौसाद आलमलाई नक्कली औषधि बिक्री वितरण गरेको आरोपमा प्रहरीले नियन्त्रणमा लिएको थियो। प्रहरीले गत वर्ष साउन १३ गते मध्यराति विराटनगरका मुख्य अस्पतालका परिसरमा सञ्चालित फार्मेसीहरूमा छापा मारेर नक्कली औषधि बिक्री वितरण गरेकोमा उनीहरूलाई नियन्त्रणमा लिएको थियो। सूचनाका आधारमा विराटनगरका न्युरो, म्याक्स, विराट नर्सिङ होम र विराट मेडिकल कलेजभित्र सञ्चालित फार्मेसीले जीवन रक्षाका महँगा औषधिको नक्कली लेबल र स्टिकर टाँसेर बिक्री गरेको फेला परेको थियो। त्यसपछि विभागले अनुसन्धान गरी जिल्ला अदालत मोरङमा मुद्दा दायर गरेको थियो। झापाको बाह्रदशी गाउँपालिका४ का इतियाज आलम, सोही स्थानका सम्दान हुसेन, ताहिर आलम र काठमाडौं बौद्धका फुन्चोशक शेर्पालाई बिनादर्ता औषधि ओसारपसार, निकासी पैठारी र सञ्चय गरेको अभियोगमा मुद्दा चलाएको छ। झापाको बिर्तामोड नगरपालिकाका राजेन्द्र पन्धाक र हल्दीबारी गाउँपालिका४ का बितबहादुर रायमाथि जिल्ला अदालत झापामा मुद्दा दर्ता गरेको विभागले जनाएको छ। बिनादर्ता युनानी (होम्योप्याथिक) औषधि ओसारपसार र बेचेको अभियोगमा सुनसरीको कोसी गाउँपालिका४ का मोहम्मद जालिम मियाँ र मोहम्मद हुसेन मन्सुरीमाथि पनि जिल्ला अदालत सुनसरीमा मुद्दा दर्ता गरेको छ। मोरङको सुन्दरहरैंचा४ का मोहम्मद मुस्तफा र मोहम्मद अकबरविरूद्ध सुनसरी जिल्ला अदालतमा मुद्दा दायर गरेको औषधि व्यवस्था विभाग विराटनगरका निमित्त कार्यालय प्रमुख दिपेन्द्र खड्गाले जानकारी दिए। विभागले अनुसन्धान गरेर औषधि ऐन २०३५ अनुसार थप कारवाहीका लागि मुद्दा दायर गरिएको उनले बताए। प्रहरीले नक्कली लेबल र स्टिकरसहित ३ हजार ४४ पिस औषधि नियन्त्रणमा लिएको थियो।"
आज घन्टाकर्ण पर्व : के गाथामोग पिचास हुन् ?,"भक्तपुर : आज (मंगलबार) साउन कृष्ण चतुर्दशी। प्रत्येक साउन कृष्ण चतुर्दशीका दिन हिन्दू परम्परामा गाथामोग एवं घन्टाकर्ण पर्व मनाइँदै आएको छ। यस पर्वअन्तर्गत नगरका टोलटोल तथा गाउँका चौबाटो, तीनदोबाटो तथा दोबाटोमा छ्वाली तथा नर्कटले बनाइएका गाथामोगलाई जलाइन्छ। यसरी जलाइने गाथामोगलाई पिचासको संज्ञा दिने भ्रम व्याप्त छ। त्यस्तै गाथामोगलाई बालबालिका मारेर खाने राक्षसको रुपमा बढी चित्रण गरिएको पाइन्छ। समाजलाई दुःख दिने पात्रको रुपमा रहेको गठामुगलाई सोहीअनुसार दोबाटो र चौबाटोमा लगी जलाउने गरिन्छ। यसलाई जलाइसकेपछि बालबालिकालाई उसको खरानीको टीका लगाइदिने तथा त्यसलाई नाघ्न लगाइन्छ। यसो गर्दा बालबालिकामा रहेको डर भाग्ने तथा रुन्चे लागेको हट्ने जनविश्वास रहेको छ। तर संस्कृतिविद्हरु गाथामोग कुनै पिचास वा राक्षस नभई स्थानीय क्षेत्रमा रहेका भैरव तथा अन्य देवताको प्रतीक भएको बताउँछन्। उनीहरूका अनुसार गाथामोग अन्य देवीदेवताको नाम सुन्न नचाहने नास्तिक, सुनलाई भन्दा फलामलाई महत्व दिने व्यक्ति र भाग्यमा भन्दा कर्ममा विश्वास गर्ने पात्र हुन्। विशेष गरी देवदेवीको नाम सुन्नुपर्ला भनी हरहमेशा आफ्ना कानमा ठूलाठूला घण्टा झुण्डाइराख्ने भएर उनको नाम घण्टाकर्ण भएको हो, संस्कृतिकर्मी ओमप्रसाद धौभडेल भन्छन्। संस्कृतिकर्मी धौभडेलका अनुसार अहिलेसम्म भेटिएको प्रमाणमध्ये सबैभन्दा पुरानो गोपाल राजवंशावलीमा उल्लेख भएको गण्ठकर्ण चवदशबाट घण्टाकर्ण भएको हो। त्यस्तै नेस ६९१ मा लेखिएको हितोपदेश ग्रन्थमा पनि गण्ठकर्ण चवदश र नेस ७९२ को नेपालभाषाको एउटा गीतमा पनि स्पष्टसँग छ्वालीको घण्टासुर बनाई सेलाउने उल्लेख रहेको उनी बताउँछन्। नेस ८१८ मा भक्तपुर तलेजुस्थित मालती चोकमा भेटिएको एउटा शिलापत्रमा साउन शुक्ल चतुर्दशीलाई स्पष्टसँग गाथामोगल चवदश भनिएको पाइएको उनले बताए। गाथामोग चर्हेको दिन भक्तपुरको नवदुर्गा गणभित्र महादेवको उत्पत्ति हुने जनविश्वाससमेत रहेको छ। यसैलाई आधार मानी गाथा (नवदुर्गा गण बन्ने जाति) बाट शिवलिङ्ग स्थापना हुने भएकोले यस दिनलाई गाथामोग चर्हे भनिएको संस्कृतिकर्मीहरूको मत रहेको छ। यस हिसाबले गाथामोग कुनै राक्षस वा पिचास नभई महादेव भएको संस्कृतिविद् प्राडा पुरुषोत्तमलोचन श्रेष्ठको तर्क रहेको छ। हाम्रो संस्कृतिमा मार्ग कृष्ण चतुर्दशीलाई बाला चतुदर्शीले चिनिन्छ। जसका प्रमुख नायक बालासुर जो शिवकै एक रुप हो, उनी भन्छन्, चैत कृष्ण चतुदर्शी पिशाच चतुर्दशी हो, जसका अधिपति भूतप्रेत पिचास शिवकै गण हो। यता फागुन कृष्ण चुतर्दशी शिवरात्री त भगवान शिवकै पूजा आराधना गर्ने दिन हो। त्यसैले श्रावण कृष्ण चतुर्दशीको दिनका नायक गाथामोग पनि शिवकै रुप भएकोमा दुईमत हुन सक्दैन। उनका अनुसार गाथामोगको आकृति हेर्दा उन्मक्त भैरवसँग मिल्दोजुल्दो छ। उन्मक्त भैरव पनि महादेव नै हुन्, उनी थप्छन्। यस दिन स्थानीय वासिन्दासँग मागेर ल्याइएको छ्वाली र नर्कटको सहायताले बनाइएको गाथामोगलाई नांग्लोमा लेखिएको विशाल डरलाग्दो मुखाकृति, कपडाबाट बनाइएका पुतलीहरूको माला, भोगटेलगायतले सिंगारिएर साँझको बेला स्थानीय दोबाटो र चौबाटोमा दहन गरेर गाथामोग पर्व मनाइन्छ। यस दिन नेवार बस्ती भएका भक्तपुरसँगै ललितपुर, काठमाडौं, काभ्रे, मकवानपुर, धनकुटालगायतका गाउँठाउँका एउटै दोबाटो दर्जनौं गाथामोग दहन गरिन्छ। यसरी भीमकाय परालबाट बनेको गाथामोग सेलाउन जाँदा गुठी तथा दाफाभजनका सदस्यहरूले बाजागाजा बजाउने तथा अन्यले छ्याली बालेर सँगसँगै गई विभिन्न अश्लील गालीहरू गर्ने गरिन्छ। पराल र नर्कटबाट बनेको गाथामोगलाई अश्लील र भद्दा देखाउन दुइटा ठूल्ठूला हरिया भोगटे र परालको डोरी बेरेर बनाएको डल्लो झुन्ड्याइन्छ। जसलाई पुरुषको जनेन्द्रीय अंगको प्रतीक मानिन्छ।"
तिर्खालु काठमाडौं,"काठमाडौं : केन्द्रीय तथ्यांक विभागको पछिल्लो विवरणअनुसार काठमाडौंमा ५० लाखभन्दा बढी मानिस बस्छन्। यहाँ आपूर्ति हुने खानेपानीले जनसंख्याको एक चौथाइलाई पनि धान्न सकेको छैन। उपत्यकामा ४२ करोड लिटर पानीको माग छ। तर केयूकेलले १० करोड लिटर पनि आपूर्ति गरेको छैन। केयूकेलका उपप्रबन्धक प्रकाशकुमार राई उपत्यकामा खानेपानी आपूर्ति गर्न नसकिएको स्वीकार गर्छन्। माग अत्यधिक छ, आपूर्ति थोरै छ, उनले भने, तर पनि पानी हाहाकार छैन। उनले मेलम्ची नआएसम्म काठमाडौंमा खानेपानी समस्या समाधान नहुने बताए। पानी कम भएकाले सबै उपभोक्ताकहाँ एकैपटक आउँदैन, उनले भने, तर आउँदैआउँदैन भन्नेचाहिँ होइन। उनका अनुुसार काठमाडौंमा खानेपानीको उत्पादन क्षमता वर्षा र हिउँदमा फरक छ। वर्षामा १२ देखि १३ हजार करोड लिटर खानेपानी उत्पादन हुन्छ भने हिउँदमा ९ देखि १० करोड लिटर पानी उत्पादन हुन्छ। उपत्यकामा भूमिगत र सतह गरी दुई प्रकारका पानीका स्रोत छन्। असारमा चार करोड लिटर पानी भूमिगत स्रोतबाट उपलब्ध हुन्छ भने करिब ९ करोड लिटर सतहबाट प्राप्त हुन्छ। यो वर्ष नियमित वर्षा भएका कारण सतहको पानी बढेको केयूकेएलले जनाएको छ। पानी झर्दैन, मिटर चढिरहन्छ उपत्यकाका सुन्दरीजल, महादेवखोला, सातमुहाने, शेषनारायण लगायत खोला तथा नदी खानेपानीका स्रोत हुन्। खानेपानी संकलनका लागि महाकांल चौर, पानीपोखरी महाराजगन्ज, बाँसबारीमा रिजर्भ वायर छन्। त्यस्तै बानेश्वर, अनामनगर, भैंसेपाटी, सुन्दरीधारा, मुडे, भक्तपुरको बाँसबारीमा ओभरहेड ट्यांकी छन्। मिटर राखेका उपभोक्ताले मासिक १ हजार ८५ तिर्नुपर्छ भने मिटरवाला ग्राहकले खपतका आधार महसुल तिर्ने व्यवस्था रहेको केयूकेलले जनाएको छ। उनले २ दिनदेखि १५ दिनको अन्तर सबै स्थानमा पानी वितरण गरिरहेको दाबी गरे। कहीं २ दिनमा आउँछ त कहीं २ हप्ताको फरक पनि छ, उनले भने। उनले पानी आउने ठाउँमा अस्थायी रूपमा बिलिङ रोक्का गर्ने व्यवस्थासमेत रहेको जानकारी दिए। ल मेरो पानी आउँदैन, अस्थायी रुपमा बिलिङ रोकिदिनुपर्यो भन्यो भने हामीसँग बिलिङ रोक्ने प्रणाली छ, उनले भने, तर उपभोक्ता रोक्का गर्न आउँदैनन्, गुनासो मात्रै गर्छन्। उनका अनुसार पाइपलाइन पुरानो भएका कारण बिग्रिने र भत्किने समस्या छ। पाँडेटोल, क्षेत्रपाटी, कीर्तिपुरमा खानेपानी सबैभन्दा बढी समस्या रहेको उनले स्वीकार गरे। केही उपभोक्ताले पम्प लगाएर पानी तानिदिँदा अरू उपभोक्ता मर्कामा परेका छन्। केयूकेएलले समानुपातिक रूपमै पानी वितरण गरेको उनको दाबी छ। पम्प लाएको छ, तर छिमेकी रिसाउँछ भनेर उजुरी आउँदैन, त्यसले गर्दा स्वयं उपभोक्ता पीडित छन्, उनले भने। केयूकेलका सूचना अधिकारी दीपेन्द्रबहादुर ओलीले परम्परागत प्रणालीका कारण उपत्यकामा पानी समस्या भएको बताए। निजी पानी कम्पनी, होटल, अस्पताल, विद्यालयले जथाभाबी बोरिङ गरेर पानी निकालेका कारण भविष्यमा उपत्यकामा ठूलै विपत्ति आउन सक्ने प्राविधिकहरू बताउँछन्।"
"पतिको ब्रेन ह्यामरेज, खर्च नहुँदा पत्नी बिचल्लीमा","काठमाडौं : चालीस वर्षीया सानु सुवेदी कहिले एक्लै त कहिले घरबेटीसामु भक्कानिन्छिन्। पति र सासूको उपचार गर्न नपाउँदाको पीडाले छटपटाउँछिन्। लालाबालाको भविष्यको चिन्तामा एकोहोरिन्छिन्। सानुका पति अशोक सुवेदी बोल्न खोज्छन्। तर प्रस्ट आउँदैन। हिँड्न खोज्छन्। खुट्टा चल्दैन। सानु भन्छिन्, पतिलाई ब्रेन ह्यामरेज भएको थियो। ऋण खोजेर वीर अस्पतालमा शल्यक्रिया भयो। अस्पतालले एक महिना राखेर उपचार गर्नुपर्ने बताएपछि पैसा नभएर घरमै ल्याइयो। टाउको दुख्ने र अचानक हातखुट्टामा झट्का महसुस भएपछि उनको मष्तिस्कको एमआरआई गरियो। नेपाल मेडिकल कलेज अत्तरखेल, जोरपाटीमा कार्यरत रामेश्वर भण्डारीको सहयोगमा स्वास्थ्य जाँच गरेपछि शल्यक्रिया गरिएको सानुले बताइन्। वीर अस्पतालमा शल्यक्रिया गर्न १ लाख २७ हजार ऋण लिइन्। गत जेठ २७ गते शल्यक्रिया गरियो। छोराछोरीसँग सानु। फोटोः अन्नपूर्ण मस्तिष्कको एमआरआई गरेपछि उनको टाउकोमा ट्युमर पलाएको पत्ता लागेको छ। त्यसको पनि शल्यक्रिया गर्नुपर्ने चिकित्सकले बताएका छन्। साँझबिहान के खाऊँ भन्ने समस्यामा जुध्नुपरिरहेका बेला शल्यक्रिया गर्ने रकम नभएको उनले बताइन्। उनले भनिन्, दुई लाख लाग्छ रे। कसरी जुटाऊँ ? सत्तरी वर्षीया सासु सुर्जी र पतिको स्याहार गर्दैमा उनको दिन बित्छ। चाबहिलस्थित हेल्पिङ हेन्ड्स अस्पतालले सुर्जीको मुटु सुन्निएकाले गंगालाल राष्ट्रिय हृदय केन्द्रमा रेफर गरेको छ। सासू र पतिका लागि उपचार गर्ने रकम नहुँदा उनी चिन्तामा डुबेकी छन्। कुनै मनकारीले सहयोग गरे बचाउन सकिने उनले बताइन्। चार महिनाअघिसम्म सानुले अरूको घरमा गई भाँडा माझ्ने, लुगा धुने गर्थिन्। तर, अहिले पति र सासूको हेरविचार गर्नु पर्ने हुँदा काम गर्न भ्याएकी छैनन्। उनका छोरी अस्मिता चार र छोरा अनमोल एलकेजीमा अध्ययनरत छन्। काठमाडौं महानगरपालिका४ धुम्बाराहीस्थित एउटा कोठामा पाँच जना बस्छन्। घरबेटी हरिदास वैष्णव भन्छन, छोराछोरी साना छन्। उनीहरुको दुःख देख्दा मन दुख्छ।"
