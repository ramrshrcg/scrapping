शीर्षक,विवरण
आक्रान्त खाडी,"इरानी सैन्य जनरल कासिम सुलेमानीको हत्यापछि खाडी क्षेत्र त्रासदीमा परेको छ। त्यही विन्दुबाट खाडीमा युद्ध भड्कने खतरा पैदा भएको छ। अमेरिकी राष्ट्रपति डोनाल्ड ट्रम्पको आदेशमा सुलेमानी ड्रोन निशानामा मारिएपछि त्यसको बदला लिने घोषणा इरानले गरेको छ। सुलेमानीको मृत्युसँगै खाडीबारे विश्वभर नयाँ राजनीतिक बहस सुरु भएका छन्। अमेरिकी पेन्टागनको निर्णयप्रति विभिन्न कोणबाट विश्लेषण भइरहेका छन्। मुलुकभित्रै महाभियोग झेलिरहेका ट्रम्पको भत्र्सना हुन थालेको छ। यस्ता घटना बढ्दै जाँदा अमेरिकाको प्रभुत्वसम्मान स्वतः ओरालो लाग्नेछ। अमेरिकाले विगतमा आतंककारी गतिविधिमा लागेका र तानाशाहलाई आक्रमण गरेको भए पनि राज्यसंयन्त्रभित्रको सैन्य नेतृत्वलाई निशाना बनाएको थिएन। खाडी क्षेत्रमा इरानी प्रभाव विस्तार गर्ने नायकका रूपमा परिचित सुलेमानी इरानका सर्वोच्च नेता आयातुल्लाह अली खामेनीका विश्वास पात्र मानिन्थे। उनको नेतृत्वमा खाडीको राजनीति चलेको थियो। सुन्नीहरू पनि रक्षात्मक बन्न बाध्य थिए। एक फरक धार बोकेर हिँडेका सैन्य जनरललाई मारेको विषयमा विश्वमा नयाँ बहस सुरु भएको छ। एउटा राज्यका जिम्मेवार सैन्य अधिकारी कुनै भिडन्त वा आक्रमणमा नभई सीधा निशानामा पर्नु भनेको युद्धको हुँकार गर्नु हो भन्दै खाडीमा अमेरिकीसँग बदलाको भाव बढेको छ। अमेरिकाले यसको मूल्य चुकाउनुपर्ने भन्दै इरानले कडा प्रतिवाद गरिरहेको छ। विश्वले पनि यस्तो कार्यमा अमेरिकालाई पूर्ण साथ दिने अवस्था छैन। सियाहरूको उपस्थिति विश्वभर रहेको र विशेषगरी युरोपमा उनीहरू बाहुल हुने क्रम बढ्दै गएको अवस्थाले पनि अतिवादी गोराहरू उनीहरूको निशानामा पर्न सक्ने आकलन हुन थालेको छ। कतिपय इरानीले राष्ट्रका सच्चा सिपाहीलाई निशानामा पारेर अमेरिकाले कायरता प्रदर्शन गरेको भन्दै यस्ता हत्यामा संलग्न अमेरिकी राष्ट्रपति ट्रम्पलाई उल्टो आतंककारीको दर्जामा राख्नुपर्ने बहस छेडेका छन्। ट्रम्पको यो निर्णयले विश्वका धेरै नागरिक प्रभावित हुनेछन्। खाडी राष्ट्र आक्रान्त हुँदा त्यहाँ कार्यरत अन्य मुलुकका नागरिक असुरक्षित हुनेछन्। यसले गर्दा उनीहरू आफ्नो मुलुक फर्कन बाध्य हुन्छन्। केही मुलुकले आफ्ना नागरिकलाई सचेत रहन र परिस्थिति बिग्रिएमा फर्कन सूचनासमेत जारी गरिसकेका छन्। अझ कडा असर त दक्षिण एसियाली राष्ट्रहरूबाट त्यहाँ काम गर्न गएका नगारिकमाथि पनि पर्नेछ। नेपाली पनि ३० लाख बढी खाडी क्षेत्रमा कार्यरत छन्। यस्तो अवस्थामा नेपालले पनि आफ्नो हितानुकूल निर्णय लिनुपर्छ। नेपाल सरकार पर्ख र हेर मा रहेको भए पनि त्यहाँ युद्ध भड्कँदै गए के गर्ने र आफ्नो नागरिकको सुरक्षा कसरी गर्ने भनेर आफ्नो दृष्टिकोण सार्वजनिक गर्नुपर्छ। हुन त तत्काल उद्धार गर्न आवश्यक परेमा के गर्ने भन्दै त्यसको तयारीसमेत सरकारले गरिरहेको छ। तर, त्यहाँको राजनीतिक विषयमा भने नेपाल सरकारले अझै कुनै धारणा सार्वजनिक गरेको छैन। सुलेमानी हत्याबारेमा अन्तर्राष्ट्रिय बहस भने भइरहेको छ। यसलाई कैयन्ले ट्रम्पको युद्धउन्माद र सनकसमेत भनेका छन्। यो घटना अन्तर्राष्ट्रिय कानुन र मानव अधिकारका आधारभूत मूल्यमान्यताविपरीत रहेकाले अमेरिकाको लोकतान्त्रिक साख र विश्व नेतृत्वको आधिकारिकता नै अन्योलमा छ। हुन त, सुलेमानी विगतमा पनि अमेरिकी निशानामा थिए, तर राष्ट्रपतिहरूले यस प्रकारको निर्देशन दिएका थिएनन्। सार्कका सबैजसो मुलुकका कामदार खाडी क्षेत्रमा कार्यरत छन्। यो घटनाले चार दशकअघिको इरानअमेरिका सम्बन्धलाई झल्काएकाले सार्क राष्ट्रहरूले पनि यसमा साझा धारणा बनाउन आवश्यक छ।"
खतिवडा हट्ने चर्चाले बढ्यो सेयरबजार,"काठमाडौं : सेयरबजारप्रति अनुदार छवि बनाएका अर्थमन्त्री डा युवराज खतिवडाको राष्ट्रियसभा सदस्यको दुईवर्षे कार्यकाल फागुनमा सकिँदै छ। उनको दल नेकपाले राष्ट्रियसभामा यसअघि प्रतिनिधित्व गरेकालाई नदोहोर्याउने निर्णय गरेसँगै खतिवडाको मन्त्री पद गुम्ने चर्चाको प्रभाव सेयरबजारमा परेको छ। खतिवडालाई सांसद नबनाइएमा उनको मन्त्री पद ६ महिनापछि स्वतः सकिनेछ। खतिवडाको मन्त्री पद सकिन लागेकै कारण आइतबार र सोमबार सेयर बजार लगातार बढेको विश्लेषण गरिएको छ। चार महिनापछि नेपाल स्टक एक्सचेन्ज (नेप्से) परिसूचक १२ सय अंकमा पुगेको छ। २०७६ भदौ १० मा १२०८ अंकबाट झरेपछि पहिलोपटक सोमबार १२००६९ अंक पुगेको हो। सोमबार नेप्सेमा ८४ करोड २५ लाख ८२ हजार रुपैयाँको व्यापार भएको छ। आइतबार नेप्से परिसूचक ११८२४३ थियो। यो रकम विगतमा सेयर बजार घट्दाको समयको तुलनामा दैनिक औसत कारोबारको दोब्बर हो। कारोबार रकम बढ्नुले लगानीकर्ता सेयरबजारप्रति उत्साहित देखिएका छन्। आइतबार पनि नेप्से परिसूचक १४ अंक बढेको थियो। नेप्सेले लामो समयदेखि हतोत्साही लगानीकर्तालाई मनोबल दिएको छ, नेपाल इन्भेस्टर्स फोरमका महासचिव राजन लम्सालले भने। सेयरबजारको बढोत्तरीको आधार भने कमजोर छ। गत साता अन्त्यमा नेकपाले राष्ट्रियसभामा उम्मेदवार नदोहोर्याउने निर्णय गरेको थियो। लगानीकर्ताको अर्थमन्त्री लक्ष्यित मनोबल बढेको सेयरबजारले प्रतिनिधित्व गरेको छ। खतिवडा राष्ट्रपतिबाट मनोनीत राष्ट्रियसभा सदस्य हुन्। अन्य उम्मेदवारको हकमा नदोहोरिने निर्णयका कारण खतिवडालाई मात्र दोहोर्याएर मनोनीत गराउने सवालमा नेकपालाई नैतिक दबाब परेको छ। सेयरबजारप्रति खतिवडाको धारणाबारे नेकपाभित्रै आलोचना हुने गरेको छ। खतिवडाले सेयरबजारलाई तरकारीको भाउ जस्तो भनेर तुलना गरेपछि नेकपाकै एक नेताले अर्थतन्त्रमा सेयरबजारमा हुने कारोबार मानव शरीरमा मुटुले रगत पम्प गरेजस्तै भएकाले उदार हुन आग्रह गरेका थिए। खतिवडाले सेयरबजारलाई अनुत्पादक क्षेत्रका रूपमा व्याख्या गर्दै आएका छन्। यस्तै उनले सेयर कारोबार मूल्यमा पुँजीगत लाभ कर लगाउने विवादास्पद निर्णयको विरोधमा सेयर लगानीकर्ताले २०७५ जेठ २२ मा कारोबार ठप्प बनाएका थिए। सेयर लगानीकर्ताका अनुसार अर्थमन्त्रीले सेयर बजारको हुर्मत लिएकै कारण नेप्सेमा सूचीकृत लघुवित्त र बिमा कम्पनीबाहेक सबै वित्तीय संस्थाको सेयरको मूल्य आम्दानी अनुपात २०६८ साल असारमा बजार क्र्यास हुँदाकै आसपासमा पुगेको बताएका छन्। बैंकहरूले थप निष्कासनपछि आपूर्ति बढेर सेयरको मूल्य आम्दानी अनुपात घट्दो क्रममा थियो। अर्थमन्त्री खतिवडाले नियमित रूपमा सेयरबजारविरुद्ध अभिव्यक्ति दिन थालेपछि लगानीकर्ताले मनोबल गुमाउन पुगे, एक लगानीकर्ताले भने, अर्थमन्त्रीले सेयरबजारप्रति सधैं पूर्वाग्रही भावना राखेकाले बजार लामो समय ओरालो लाग्न पुग्यो। खतिवडा २०७४ फागुन १४ मा अर्थमन्त्री बनेका थिए। खतिवडा अर्थमन्त्री हुँदा नेप्से परिसूचक १३५८९५ बिन्दुमा थियो। त्यतिबेला कुल बजार पुँजीकरण १५ खर्ब ८९ अर्ब रुपैयाँ थियो। सोमबार नेप्से परिसूचक १२०० अंकको थ्रेसहोल्ड पार गरेपछि १५ खर्ब ३० अर्ब रुपैयाँ छ। यो वृद्धिले लय समातेमा लगानीकर्ताले लाभ पाउन सक्छन्। अहिलेको स्तरबाट उकालो लागेमा नेप्से १२८४ अंकसम्म उक्लिन सक्ने देखाएको छ। यो स्तरबाट घटेमा भने ११४९ अंकमा रोकिन सक्छ।"
नेपाल र चीनका गृहमन्त्रीबीच सुरक्षा छलफल,"बेइजिङ : नेपाल र चीनका गृहमन्त्रीबीच सीमा सुरक्षा, द्विपक्षीय सम्बन्ध र चीनविरोधी गतिविधिमा कडाइ गर्ने विषयमा बेइजिङमा छलफल भएको छ। गृहमन्त्री रामबहादुर थापा र चीनका सार्वजनिक सुरक्षामन्त्री चाओ खचीबीच दुई देशका सुरक्षा चासोका विषयमा छलफल भएको बेइजिङस्थित नेपाली दूतावासले जनाएको छ। दूतावासका अनुसार दुई देशले चीनमा अपराध गरेर नेपालमा लुक्ने, नेपालमा बसेर दुवै देशको सुरक्षामा खलल पुर्याउने विरुद्ध सहकार्य गर्ने भएका छन्। गृहमन्त्री थापाले सोमबार बेइजिङमा चीनको राज्य परिषद्का सदस्य तथा सार्वजनिक सुरक्षामन्त्री चाओसँग द्विपक्षीय सम्बन्ध उचाइमा लैजान सहकार्य अपरिहार्य रहेको बताएका थिए। गृहमन्त्री थापा चीनको सार्वजनिक सुरक्षा मन्त्रालयको निमन्त्रणामा आइतबार बेइजिङ आइपुगेका हुन्। उनीहरूबीच चीनविरोधी गतिविधि हुन नदिने तथा दुई देशबीचको सीमा सुरक्षा सबल बनाउने विषयमा पनि छलफल भएको थियो। चिनियाँ पक्षले तिब्बत, हङकङ र सिनच्याङ चीनको आन्तरिक मामिला भएको र यस सम्बन्धमा अरू देशले हस्तक्षेप गर्नु आवश्यक नभएको प्रस्ट पारेको थियो। मन्त्री थापाले नेपाली भूमिमा चीनविरोधी गतिविधि हुन नदिने प्रतिबद्धता जनाएका छन्। गृह मन्त्रालयका प्रवक्ता केदारनाथ शर्माले चिनियाँ मन्त्री तथा सुरक्षा अधिकारीसँग मैत्रीपूर्ण तथा सौहार्द भेटवार्ता भएको जानकारी दिए। सुपुर्दगी सन्धिका विषयमा केही छलफल भयो कि भन्ने जिज्ञासा प्रवक्ता शर्माले भने, यो एउटा मैत्रीपूर्ण निमन्त्रणामा भएको भेटघाट कार्यक्रम मात्र हो। कुनै किसिमको सन्धिसम्झौता भएको छैन। गत असोजमा राष्ट्रपति सी चिनिफिङको भ्रमणका क्रममा कानुनी सहायतासम्बन्धी सम्झौतामा हस्ताक्षर भएको थियो। यही आधारमा सुर्पुदगी सन्धि पनि हुन सक्ने अनुमान छ। मन्त्री थापाले चिनियाँ समकक्षीलाई नेपाल भ्रमणको निम्तो दिएका छन्।"
"छाउपडी प्रथा : एनजीओ, आईएनजीओको भूमिका शंकास्पद","काठमाडौं : छाउपडी कुप्रथामा एनजीओआईएनजीओको शंकास्पद भूमिकाको संसदीय समितिमा चर्चा भएको छ। प्रतिनिधि सभाको महिला तथा सामाजिक समिति बैठकमा मन्त्री तथा सांसदले सोमबार छाउपडी कुप्रथामा एनजीओ र आईएनजीओको सक्रियतामाथि शंका व्यक्त गरेका छन्। छाउपडी प्रथा रहेको भूभागमा एनजीओआईएनजीओको भूमिका शंकास्पद रहेको समितिकी सभापति निरुदेवी पालले बताइन्। एनजीओआईएनजीओ काम त गरिरहेका छन् तर अझै समाधान भइसकेको छैन, यिनीहरूले खेती मात्रै त गरेका छैनन् ? , उनले भनिन्, एनजीओआईएनजीओको भूमिका शंकास्पद देखिएको छ, कतै यिनले छाउपडी प्रथालाई जीवितै राख्ने कोशिस त गरेका छैनन् ? , समितिको छलफलमा महिला, बालबालिका तथा जेठ नागरिकमन्त्री पार्वत गुरुङले पनि गैरसरकारी संस्थाको काममा चित्त नबुझेको बताए। केही संघसंस्था छउगोठ भत्काउने र केही बनाउने काममा लागिरहेका हुनसक्छन्, आफू टिकिरहन यस्तो काम गर्नुपर्ने हुनसक्छ, मन्त्री गुरुङले भने। प्रहरी परिचालन गरेर र छाउगोठ छाउपडी प्रथालाई उन्मुलन नहुने उनले प्रष्ट पारे। छाउपडी अन्त्य गर्न सबैभन्दा पहिले स्थानीय मानिसको दिमागमा महिनावारी नराम्रो कुरा होइन भन्ने जनचेतना दिनुपर्छ। समितिमा सबैजसो सांसदले पनि छाउपडी प्रथालाई कुनै पनि हालतमा उन्मुलन गर्नुपर्ने धारण व्यक्त गरेका छन्। गृह मन्त्रालयका सचिव प्रेम राईले छाउपडी उन्मुलन गर्न फौजदारी संहिता कार्यान्वयनमा ल्याउनुपर्ने धारण व्यक्त गरे। समाजमा असमानताको व्यवहारले जुनसुकै बेला जुनसुकै घटना घटाउन सक्नेसमेत उनले बताए। सचिव राईका अनुसार सबैभन्दा धेरै छाउगोठ अछाम र सुर्खेतमा छन्। सुर्खेतमा रहेका १८ सय छाउगोठमध्ये ३ सय नष्ट गरिएको र अछाम रहेका १२ सय छाउगोठमध्ये ९ सय नष्ट गरिएको छ। यो वर्ष देशभर रहेका सबै छाउगोठ भत्काइने उनले बताए। दुरुत्साहन गर्नेलाई कारबाही गर्न निर्देशन छाउपडीमा बस्ने र बस्न दुरुत्साहन गर्ने अभिभावकलाई कडा कारबाही गर्न समितिले गृह मन्त्रालयलाई निर्देशन दिएको छ। छलफलपछि समितिले संस्कारका नाममा गलत व्यवहार गर्ने कसैलाई छुट नहुने भन्दै जसको घरमा यो चलन छ, त्यो घरका अभिभावक र महिलालाई कारबाही गर्ने व्यवस्था मिलाउन गृहलाई निर्देशन दिएको हो। निर्देशन कार्यन्वयनका लागि संघीय मामिला तथा सामान्य प्रशासन मन्त्रालय र महिला बालबालिका तथा ज्येष्ठ नागरिक मन्त्रालयलाई गृहसँग समन्वयका गर्नसमेत समितिले निर्देशन दिएको छ। स्थलगत अध्ययन गरेर तयार पारिएको प्रतिवेदन महिला बालबालिका तथा ज्येष्ठ नागरिक मन्त्रालयमा पठाइए पनि कार्यान्वय नभएको र तत्काल रणनीति बनाएर प्राथमिकताका साथ कार्यान्वयनमा ल्याउनसमेत समितिले निर्देशन दिएको छ। समितिले छाउपडी प्रथा रहेको क्षेत्रमा स्थलगत अध्ययन गरी प्रतिवेदनसमेत तयार पारेको थियो। प्रतिवेदनमा छाउपडी प्रथा अन्त्यका लागि स्थानीय सरकारले हालसम्म चालेका कदम, यो प्रथा अन्त्यका लागि भविष्यमा चाल्नुपर्ने दीर्घकालीन र अल्पकालीन कदम, उपाय र सुझाव प्रस्तुत गरिएको छ। छाउपडी कुप्रथा लगायतका अन्य जातीय विभेद, छुवाछुतजस्ता सबै कुप्रथा, कुरीति, कुसंस्कार अन्त्य गर्न विद्यमान कानुनलाई प्रभावकारी रूपमा तत्कालै कार्यान्वयन गराउनुको विकल्प छैन, प्रतिवेदनमा भनिएको छ, यसका लागि राज्यका तीनै तह, जनप्रतिनिधि, विभिन्न राजनीतिक दल, गैरसरकारी संस्था र समुदाय एकापसमा हातेमालो गर्दै अगाडि बढ्नुको कुनै विकल्प छैन।"
पूर्वपश्चिम लोकमार्गको अतिक्रमण हटाउँदै प्रशासन (भिडियो),"सिरहा : पूर्वपश्चिम लोकमार्ग अन्तर्गत सिरहाखण्डमा अतिक्रमण गरी बनाइएको अस्थायी घर, टहरा स्थानीय प्रशासनले सोमबारदेखि हटाउन सुरु गरेको छ। स्थानीय तहको सहयोगमा प्रशासनले लहान, गोलबजार, मिर्चैया र बन्दीपुरमा सोमबार अतिक्रमण हटाएका छन्। सवारी साधन आवागमन प्रभावित बन्नुको साथै दुर्घटनाको जोखिम बढेपछि त्यसलाई न्युनिकरण गर्न अतिक्रमणगरी निर्माण गरिएका घर, पसल, टहरा, ठेलालगायतका संरचना हटाउन सुरु गरेको प्रमुख जिल्ला अधिकारी गोपालकुमार अधिकारीले जानकारी दिए। अधिकारीका अनुसार गत पुस ६ गतेको सर्वदलीय, सर्वपक्षीय बैठकबाट १५ दिनभित्रै आफै खाली गर्न सूचना जारी गरिएको थियो। खाली नगरेको ठाउँमा जेसीबी लगाएर मंगलबारदेखि टहरा भत्काउन थालिएको हो। पूर्वपश्चिम लोकमार्गको सिरहा अन्तर्गत बन्दीपुर देखि लहान सम्म ४२ किलोमिटर सडकको दुवैपट्टि अतिक्रमण गरेर निर्माण गरिएको घर, पसल, टहरा, ठेला, होर्डिङबोर्ड र सडकमा जथाभावी रुपमा थुपारिएर राखिएका समान डोजर लागाएर हटाएको हो।"
वडा अध्यक्षमाथि हातपात,"महेन्द्रनगर : कञ्चनपुरको शुक्लाफाँटा नगरपालिका११ का वडा अध्यक्ष दिलबहादुर बुढामाथि हातपात गरिएको छ। छाडा पशु व्यवस्थापन गरेबापतको रकम नदिएको भन्दै स्थानीय अग्नि विष्ट र उनका छोरा लोकेन्द्र विष्टले मंगलबार कार्यालयमै उनीमाथि हातपात गरेका हु्न्। वडा अध्यक्ष बुढाका अनुसार अग्नि विष्टलाई शुक्लाफाँटा नगरपालिकाले स्थानीय तह निर्वाचनपछि छाडा चौपाया व्यवस्थापनका लागि रु २ लाख ६० हजार दिएको थियो। विष्ट उक्त रमक कम भएको भन्दै वडा कार्यालयमा पैसा माग्न आएका थिए। २०७४ मंसिरमा छाडा चौपाया व्यवस्थापनका लागि नगरपालिकाले अग्नि विष्टलाई पैसा दिएको थियो, वडा अध्यक्ष दिल बहादुर बुढाले भने,आज दुई वर्षपछि वडा कार्यालयमा पैसा माग्न आउनुभयो मैले वडाबाट दिन सकिँदैन नगरपालिका जानुस् भनेको हुँ। उनले वडा कार्यालयबाट पैसा दिन नसकिने भनेपछि बाबुछोराले आफुमाथि हातपात गरेको बताए। इलाका प्रहरी कार्यालय झलारीले घटनाबारे अनुसन्धान भइरहेको जनाएको छ।"
खुकुरी प्रहार गरेर श्रीमान फरार,"राजविराज : नागरिकता र जन्मदर्ता माग गर्दा सप्तरीको राजविराज नगरपालिका१२ सिग्यौन दमावतीका ३२ वर्षीय महिनारायण यादवले श्रीमतीलाई खुकुरी प्रहार गरेका छन्। खुकरी प्रहारले ३० वर्षीया लक्ष्मीदेबी यादव घाइते भइकी छन्। उनको राजविराजस्थित गजेन्द्रनारायण सिंह अस्पतालमा उपचार भइराखेको छ। घाइतेको टाउको र घाँटीमा गरी ३६ ओटा टाँका लगाइएको उपचारमा संलग्न डा प्रमोदकुमार यादवले बताए। पीडितको स्थिती गम्भिर बन्दै गएपछि तत्कालै सघन उपचारका लागि सुविधासम्पन्न अस्पताल रेफर गरिएको अस्पतालका प्रमुख मेडिकल सुपरिटेन्डेन्ट डा चुमनलाल दासले बताए। प्रहरीमा जागिरे हुँदा इलामकी मुना खातीसँग दोस्रो विवाह गरेका आरोपितले जेठी पत्नी लक्ष्मीबाट जन्मिएका नौ वर्षीय र सात वर्षीय छोराको आमाको नाममा कान्छी पत्नी मुनाको नाम राखी जन्मदर्ता बनाएको विषयमा विवाद थियो। आफ्ना छोराहरुको आमाको नाममा कान्छी श्रीमति मुनाको नाम राखेर जन्मदर्ता बनाएको थाहा पाएपछि लक्ष्मीले मातृत्वको अधिकारबाट बञ्चित गरेको भन्दै जिल्ला प्रहरी कार्यालयमा पुस ४ गते उजुरी दिएकी थिइन्। राजविराज नगरपालिका वडा नम्बर १२ को कार्यालयमा २०७४ फागुन २० गते जन्मदर्ता बनाएका सूचक स्वयम् महिनारायण भएकाले उनले लेखाएको भरमा आमाको नाम इलामकी मुना खाती यादव भनेर प्रमाणित गरि दिएको तत्कालिन स्थानीय पञ्जिकाधिकारी तरुणकुमार यादवले स्विकारेका छन्। पीडितका बुवा अग्नीसाइर कृष्णसवरण गाउँपालिका४ बनौलीका शिवराम यादवका अनुसार पीडितले प्रहरी, प्रशासनमा उजुरी दिए पश्चात राजविराज नगरपालिका१२ नम्बर वडा कार्यालयले झुक्याएर आरोपितले बनाएको गलत जन्मदर्ता सच्याउन तयार रहेको जनाउँदै पीडितको नाताकायम र विवाह दर्ता बनाइ दिएको थियो। आफ्नो नागरिकता र छोराको जन्मदर्ता सच्याउन राजविराज नगरपालिका १२ नम्बर वडा कार्यालय पुगेर फर्किरहेका बेला आरोपितले एक्कासी खुकुरी प्रहार गरेको पीडितले बताइन्। मोटरसाईकल चढी आएका आरोपितले तलाइँ नागरिकता चाहियो, मलाई तनाव मात्रै दिन्छस भन्दै एक्कासी खुकुरी प्रहार गरेको र लक्ष्मी ढलेपछि मृत्यु भएको ठानी नजिकैको नहरमा खुकुरी फ्याँकी फरार भएको घटनाका बेला सँगै रहेका लक्ष्मीका हजुरबुवा शिवनारायणले सुनाए। गर्दनमा खुकुरी प्रहार गरी घाइते बनाएर फरार भएका आरोपितको खोजी भइरहेको डिएसपी तिलक भारतीले बताए। पीडितलाई थप उपचारका लागि बिराटनगरस्थित नोबेल अस्पताल लगिएको उनका मामा बैद्यनाथ यादवले जानकारी दिए।"
साढे चार लाखसहित भारतीय नागरिक पक्राउ,वीरगन्ज : हुण्डी कारोबारी रहेको आशंकामा एक भारतीय नागरिक वीरगन्जबाट पक्राउ परेका छन् । भारत बिहारको रक्सौल घर भएका ४९ वर्षीय राजुकुमार श्रीवास्तव मंगलबार पक्राउ परेका हुन् । प्रहरीले उनको साथबाट स्रोत खुल्न नसकेको चार लाख ४५ हजार रुपैयाँ बरामद गरेको छ । विशेष सूचनाका आधारमा प्रहरीले श्रीवास्तव सवार बीआर ०१ सिके ९७९६ नम्बरको स्कुटी जेकजाँच गर्दा उनी पक्राउ परे पर्साका प्रहरी उपरिक्षक सोमेन्द्र सिंह राठौरले जानकारी दिए । श्रीवास्तवको साथबाट बरामद गरिएको रकम हुण्डी कारोबारका लागि ल्याइएको हुन सक्ने आशंका प्रहरीको छ । उनीमाथ थप अनुसन्धान भइरहेको राठौरले बताए ।
छाउ गोठ खोज्दै प्रहरी,"अछाम : जिल्लामा छाउ गोठ भत्काउने अभियान चलिरहेको छ । जिल्लाका १० स्थानीय तहमा प्रहरीको सक्रियता र जनप्रतिनिधिको रोहवरमा गोठ भत्काउने क्रम जारी छ ।प्रहरीले छाउ गोठ भए नभएको अवस्थाका बारेमा समेत अनुगमन गरिरहेको छ। जिल्ला प्रहरी कार्यालयका अनुसार पुस महिनाको १३ दिनको अवधिमा ११ सय ५२ गोठ भत्काइएका छन् । गोठ भत्काउनका लागि विभिन्न ठाउँमा प्रहरी परिचालन गरेको जिल्ला प्रहरी प्रमुख दिपक भारतीले बताए । उनले भने, 'प्रहरी अहिले आफै छाउपडी गोठ खोज्दै हिँडेको छ ,स्थानीय,जनप्रतिनिधि,प्रहरीको उपस्थितिमा जनचेतना फैलाउने कामसँगै गोठ भत्काउने काम भइरहेको छ ।प्रहरीले अहिले गोप्य सूचना लिने र त्यसको अनुगमन गरिरहेकोको छ। यसमा स्थानीयको साथ पाएका छौं।' 'गोठ भत्काउने मात्र होइन, छाउपडी कुप्रथासम्बन्धी बनेको कानुन र हुने कारवाहीका विषयमा पनि जानकारी दिन जरुरी छ,' उनले भने।छाउपडी गोठ भत्काउने अभियानलाई सफल पार्नका लागि स्थानीय निकायसँगको समन्वयमा आवश्यक सुरक्षाकर्मी परिचालन गरिएको डीएसपी भारतीले बताए । इलाका प्रहरी कार्यालय साँफेबगरले छाउपडी गोठ भत्काए पछिको अवस्थाका बारेमा अनुगमन गरिरहेको प्रहरी निरीक्षक नरपति भट्ट्ले बताए ।उनले भने, 'गोठ भत्काएको ठाउँमा त्रिपाल हालेर बसे नबसेको बारेमा अनुगमन गरेका छौं । यस अनुगमनमा प्रहरी,जनप्रतिनिधि,राजनीतिक दल र मिडियाको उपस्थितिले प्रभावकारी हुने देखिन्छ।' अछामलाई फागुन महिनाभित्र छाउपडी गोठ मुक्त जिल्ला घोषणा गर्ने गरी छाउपडी गोठ भत्काउने अभियानलाई तीब्र पारिएको छ ।जिल्ला प्रशासन कार्यालय अछामको आयोजनामा हालै सम्पन्न छाउपडी प्रथा उन्मुलन संयन्त्रको बैठकमा सहभागी जिल्लाका जनप्रतिनिधिले जिल्लालाई फागुन मसान्तसम्म प्रभावकारी रुपमा छाउपडी गोठमुक्त घोषणा गर्ने प्रतिवद्धता जनाएका छन्। फागुन मसान्तभित्र जिल्लालाई छाउगोठ मुक्त घोषणा गर्ने निर्णय भएको प्रमुख जिल्ला अधिकारी भोजराज श्रेष्ठले जानकारी दिए ।उनले भने, 'माघ मसान्तभित्र स्थानीय तहका ९१ वडाका छाउगोठ भत्काउने, र फागुन १५ गते भित्र पालिका घोषणा गर्ने तय भएको छ ।' छाउपडी गोठ भत्काउने विषयलाई बेवास्ता गरे स्थानीय तहबाट दिइने सम्पूर्ण सेवा सुविधाबाट बञ्चित मात्र नभएर कानुनअनुसार कारवाही गरिने साँफेबगर नगरपालिका मेयर कुलबहादुर कुवँरले बताए । उनले भने, 'छाउपडी कुप्रथाले समग्र जिल्लाको शीर निहुरिने गरेको छ, हालसम्म नगरका ४ सयभन्दा बढी गोठ भत्काएका छौं, कतिपय वडा गोठमुक्त भइसकेका छन् भने केहि हुने क्रममा छन्।' गाउँपालिकाका प्रत्येक वडामा छाउपडीसम्बन्धी जनचेतना जगाउने काम भइरहेको बान्नीगढी जयगढ गाउँपालिकाका अध्यक्ष राजेन्द्र खड्काले बताए । उनले भने, 'अहिले प्रत्येक टोल, गाउँमा प्रहरीसँगको सहकार्यमा जनचेतनामुलक कार्यक्रम गरिरहेका छौं।' यसअघि छाउपडी गोठमुक्त घोषणा भएका साबिकका केही गाविस हालका वडा फेरी घोषणा हुने भएका छन् । साँफेबगर नगरपालिका ३ की २१ वर्षीया पार्वती बुढा रावतको मंसिर १६ गते छाउपडी गोठमा ज्यान गएपछि गोठ भत्काउने अभियान सुरु भएको हो । जिल्लामा एक दशकयता १४ जना किशोरी तथा महिलाको छाउपडी गोठमा ज्यान गइसकेको छ ।"
यसरी बन्दै छ चाकु (फोटो फिचर),"काठमाडौं : चाकु घिउँ र लड्डुको पर्व माघे संक्रान्ति नजिकिएसँगै चाकु उद्योगमा काम धमाधम भइराखेको छ। काठमाडौं टोखाको कृष्णलाल चाकु प्रोडक्सन प्रालिका कामदारलाई भ्याई नभ्याई छ। चाकु खाँदा जति मिठो हुन्छ बनाउन त्यति नै गाह्रो हुन्छ भन्ने कुरा कामदारले गरिरहेको मेहेनतले स्पष्ट पार्छ। ३०३२ जना कामदार चाकु उत्पादन गरिरहेका छन्। बाजेले सुरु गरेको आफ्नो पुर्ख्यौली चाकु व्यवसायलाई निरन्तरता दिइरहेका छन्। यहाँ उत्पादन भएको चाकु नेपालमा मात्र होइन जापान, अमेरिका र चीनमा पनि जान्छ। खाँदा मीठो हुने चाकु कसरी बन्छ भन्नेकुरा धेरैलाई थाहा छैन। कतिपय चाकु उद्योगमा सरसफाइ नभएकोसमेत देखिएको छ। माघे संक्रान्ति नजिकिएसँगै सरकारले चाकु उद्योगमा अनुगमन नगर्दा अखाद्य चाकु उत्पादन भएर बजार पुगेको त छैन ? यो गम्भीर प्रश्न हो। माघे संक्रान्तिलाई केन्द्रित गर्दै चाकु उत्पादन हुँदै गर्दा अन्नपूर्णका लागि दिपेन श्रेष्ठले आफ्नो क्यामरामा कैद गरेका तस्बिर :"
छाउगोठ खोज्दै प्रहरी,"अछाम : जिल्लामा छाउपडी गोठ भत्काउने अभियान चलिरहेको छ । जिल्लाका १० स्थानीय तहमा प्रहरीको सक्रियता र जनप्रतिनिधिको रोहवरमा गोठ भत्काउने क्रम जारी छ ।प्रहरीले छाउपडी गोठ भए नभएको अवस्थाका बारेमा समेत अनुगमन गरिरहेको छ। जिल्ला प्रहरी कार्यालयका अनुसार पुस महिनाको १३ दिनको अवधिमा ११ सय ५२ गोठ भत्काइएका छन् । गोठ भत्काउनका लागि विभिन्न ठाउँमा प्रहरी परिचालन गरेको जिल्ला प्रहरी प्रमुख दिपक भारतीले बताए । उनले भने, 'प्रहरी अहिले आफै छाउपडी गोठ खोज्दै हिँडेको छ ,स्थानीय,जनप्रतिनिधि,प्रहरीको उपस्थितिमा जनचेतना फैलाउने कामसँगै गोठ भत्काउने काम भइरहेको छ ।प्रहरीले अहिले गोप्य सूचना लिने र त्यसको अनुगमन गरिरहेकोको छ। यसमा स्थानीयको साथ पाएका छौं।' 'गोठ भत्काउने मात्र होइन, छाउपडी कुप्रथासम्बन्धी बनेको कानुन र हुने कारवाहीका विषयमा पनि जानकारी दिन जरुरी छ,' उनले भने।छाउपडी गोठ भत्काउने अभियानलाई सफल पार्नका लागि स्थानीय निकायसँगको समन्वयमा आवश्यक सुरक्षाकर्मी परिचालन गरिएको डीएसपी भारतीले बताए । इलाका प्रहरी कार्यालय साँफेबगरले छाउपडी गोठ भत्काए पछिको अवस्थाका बारेमा अनुगमन गरिरहेको प्रहरी निरीक्षक नरपति भट्ट्ले बताए ।उनले भने, 'गोठ भत्काएको ठाउँमा त्रिपाल हालेर बसे नबसेको बारेमा अनुगमन गरेका छौं । यस अनुगमनमा प्रहरी,जनप्रतिनिधि,राजनीतिक दल र मिडियाको उपस्थितिले प्रभावकारी हुने देखिन्छ।' अछामलाई फागुन महिनाभित्र छाउपडी गोठ मुक्त जिल्ला घोषणा गर्ने गरी छाउपडी गोठ भत्काउने अभियानलाई तीब्र पारिएको छ ।जिल्ला प्रशासन कार्यालय अछामको आयोजनामा हालै सम्पन्न छाउपडी प्रथा उन्मुलन संयन्त्रको बैठकमा सहभागी जिल्लाका जनप्रतिनिधिले जिल्लालाई फागुन मसान्तसम्म प्रभावकारी रुपमा छाउपडी गोठमुक्त घोषणा गर्ने प्रतिवद्धता जनाएका छन्। फागुन मसान्तभित्र जिल्लालाई छाउगोठ मुक्त घोषणा गर्ने निर्णय भएको प्रमुख जिल्ला अधिकारी भोजराज श्रेष्ठले जानकारी दिए ।उनले भने, 'माघ मसान्तभित्र स्थानीय तहका ९१ वडाका छाउगोठ भत्काउने, र फागुन १५ गते भित्र पालिका घोषणा गर्ने तय भएको छ ।' छाउपडी गोठ भत्काउने विषयलाई बेवास्ता गरे स्थानीय तहबाट दिइने सम्पूर्ण सेवा सुविधाबाट बञ्चित मात्र नभएर कानुनअनुसार कारवाही गरिने साँफेबगर नगरपालिका मेयर कुलबहादुर कुवँरले बताए । उनले भने, 'छाउपडी कुप्रथाले समग्र जिल्लाको शीर निहुरिने गरेको छ, हालसम्म नगरका ४ सयभन्दा बढी गोठ भत्काएका छौं, कतिपय वडा गोठमुक्त भइसकेका छन् भने केहि हुने क्रममा छन्।' गाउँपालिकाका प्रत्येक वडामा छाउपडीसम्बन्धी जनचेतना जगाउने काम भइरहेको बान्नीगढी जयगढ गाउँपालिकाका अध्यक्ष राजेन्द्र खड्काले बताए । उनले भने, 'अहिले प्रत्येक टोल, गाउँमा प्रहरीसँगको सहकार्यमा जनचेतनामुलक कार्यक्रम गरिरहेका छौं।' यसअघि छाउपडी गोठमुक्त घोषणा भएका साबिकका केही गाविस हालका वडा फेरी घोषणा हुने भएका छन् । साँफेबगर नगरपालिका ३ की २१ वर्षीया पार्वती बुढा रावतको मंसिर १६ गते छाउपडी गोठमा ज्यान गएपछि गोठ भत्काउने अभियान सुरु भएको हो । जिल्लामा एक दशकयता १४ जना किशोरी तथा महिलाको छाउपडी गोठमा ज्यान गइसकेको छ ।"
भवन नहुँदा चिसोले कठ्याङग्रिँदै विद्यार्थी,"ओखलढुंगा : मोलुङ गाउँपालिका ४, हर्कपुरस्थित जजलेश्वर गुरुकुल वेद विद्याश्रम माध्यमिक विद्यालयमा वेद पढ्न १४ जिल्लाका विद्यार्थी आउँछन् । वेद पढाउने आवासीय विद्यालय भएकाले आवाश तथा खानाको व्यवस्था विद्यालय व्यवस्थापन समितिले गर्दै आएको छ । कक्षा १० सम्मको उक्त विद्यालयमा १ सय ५७ जना विद्यार्थी पढ्छन् । आवासीय भएकाले सबै सुविधान त निःशुल्क छ । तर, चिसोमा टहरामुनि बस्नुपर्दा निकै कठिन हुने गरेको छ । कक्षा ४ देखि वेद पढाइ हुन्छ । आवाशीय रुपमा बसोबास गर्न जस्ताका टहरामा कोठा बनाइएको छ । साँगुरो र ठाउँ अभावले एकै ओछ्यानमा दुई, तीन जनासम्म सुत्नु बस्नुपर्छ । अर्कातिर जस्ताबाट चिसोमा रातभरि शित झरेर सिरक भिजाउँछ । चिसोमा शित झरेर हैरान पार्ने रौतहटबाट वेद पढ्न आएका अशोक सुवेदीले बताए । उनले सबै राम्रो भए पनि टहरामा बस्न भने समस्या रहेको गुनासो गरे । निजी स्रोतबाट सञ्चालन गरेको माध्यमिक तहमा शिक्षक व्यवस्थपन गर्नै कठिन रहेको स्थानीयको भनाइ छ । पाँचजना शिक्षक मात्रै सरकारी दरबन्दीमा छन् । अन्य ८ जना शिक्षक स्थानीयले चन्दा उठाएर राखेका छन् । पूर्वाधार प्रर्याप्त नहुँदा विद्यालयमा समस्या रहेको स्थानीय नरेन्द्र खतिवडाले बताए । विद्यार्थीलाई टहरामा बस्नुपर्दा चिसोमा कठ्याङ्ग्रिने र गर्मीमा जस्ताको रापले पोल्ने भएकाले समस्या रहेको उनको भनाइ छ । २०६८ सालमा सुरु गरिएको गुरुकुल वेद विद्याश्रममा अहिले पूर्वदेखि बर्दियासम्मका वेद पढ्ने विद्यार्थी आउने गरेका छन् । जलजलेश्वर धार्मिक स्थलका नामबाट स्थापना गरिएको वेद विद्याश्रमममा नेपाली, अंग्रेजी, गणित र सामाजिक बाहेक वेदका विभिन्न खण्ड पढाइ हुने गरेको छ । वेद पढ्न आकर्षण देखिए पनि व्यवस्थापन निकै चुनौति रहेको स्थानीयको भनाइ छ । शिक्षक र कक्षाकोठा व्यवस्थापन गर्न नै चुनौति रहेकाले आवाश व्यवस्थापन गर्न नसकिएको विद्यालयका प्रधानाध्यापक दिनेश खतिवडाले बताए । उनले पूर्वकै एकमात्र वेद पढाइ हुने विद्यालय भएकाले यसको पूर्वाधार विकास र शिक्षक व्यवस्थापन गर्न सके शैक्षिक हब बन्न सक्ने बताए । त्रिधार्मिक स्थल जलजलेश्वर महादेव नजिकै विद्यालय रहेकाले शैक्षिक पर्यटनको विकास गर्न सकिने संभावना रहे पनि स्रोत अभाव हुँदा समस्या आएको उनको भनाइ छ । विद्यालयको निरीक्षणमा आएका शिक्षामन्त्री गिरिराजमणि पोखरेलले विद्यालयमा पूर्वीय दर्शन पढाउने थलोका रुपमा विकास गर्न सुझाव दिए । उनले मन्त्रालयबाट गर्न सकिने सहयोग गर्ने प्रतिबद्धता जनाएका छन् । वेद विद्या आश्रमलाई प्रदेश स्तरकै शैक्षिक केन्द्र बनाउन जनशक्ति र पुर्वाधार विकासमा जोड दिनुपर्ने स्थानीय बुद्धिजीवि कुलप्रसाद खतिवडाले बताए ।"
मेयरसँग सूचना माग्ने पत्रकार कार्यकक्षमै कुटिए !,"जनकपुर : जनकपुरधाम उपमहानगरपालिकाका प्रमुख लालकिशोर साहको कार्यकक्षमै पत्रकार कुटिएका छन्। समाचार संकलनको क्रममा कार्यालयमा पुगेका पत्रकारको टोलीलाई आक्रमण भएको हो। मेयरको कार्यकक्षमा उनकै निर्देशनमा नगर प्रहरी, कर्मचारी, कार्यकर्ताको प्रत्यक्ष निर्देशनमा पत्रकारमाथि आक्रमण र कुटपिट गरेको नेपाल पत्रकार महासंघका महासचिव किरणकुमार कर्णले बताए। हामी आक्रोशपूर्ण वातावरणलाई साम्य पार्न गएका थियौं, उनले भने, तर उनका कार्यकर्ताले हामीमाथि संघातिक आक्रमण गरे। संघातिक आक्रमणबाट एपीवान टेलिभिजनका ब्यूरो प्रमुख विकासकुमार साह, सञ्जय यादव, कान्तिपुर टेलिभिजनका धनुषा संवाददाता अमरकान्त ठाकुर, उज्यालो नाइन्टी नेटवर्कका संवाददाता सुभाष कर्ण, देशसंचार डटकमका संवाददाता राजा झा, एबीसी टेलिभिजनका संवाददाता सुमित मिश्र घाइते भएका छन्। घाइते सबैलाई प्रादेशिक अस्पतालमा उपचारपछि घर पठाइएको नेपाल पत्रकार महासंघ धनुषाका अध्यक्ष अनिल मिश्रले जानकारी दिए। पत्रकारलाई तीन घण्टा कुराएर प्रतिक्रिया लिने क्रममा मिडिया आतंक मच्चाएको भन्दै कुटपिट गर्नु अत्यन्त लज्जास्पद र आपत्तिजनक विषय हो, उनले भने, सूचनाको हक नमान्नु, सम्बन्धित विषयमा प्रतिक्रिया दिन आलटाल गर्नु तथा पत्रकारलाई कुराएर कुटपिट गर्न लगाउनु निन्दनीय हो। कुटपिटको क्रममा पत्रकारको मोबाइल र क्यामेरासमेत खोसिएको छ। कसरी भयो कुटपिट ? संघातिक आक्रमणबाट घाइते भएका पत्रकार अमरकान्त ठाकुरसहित तीनजना पत्रकार बिहान १० बजेदेखि मेयरलाई कुरिरहेका थिए। ठाकुरले भने, मेयरलाई हामीलाई ३ घण्टासम्म कुर्यौं, मेयरका कार्यकता भित्रबाहिर निरन्तर गरिरहे, तर हामीलाई बाहिर कुराएर राखियो, १ बजेसम्म त हामी बाहिर बस्यौं, उनले भने, अझै भित्र जान नदिएपछि भित्र पस्यौं, कार्यकर्ता आउनेजाने गरिरहने, हामीलाई किन टाइम नदिने ? प्रश्न गर्यौँ। पत्रकार महासंघका पूर्वअध्यक्ष अशोक रौनियार मेयरकै कार्यकक्षमा थिए। हामी भित्र पुगेपछि मेयरले भने, टाइम लिएर कि त्यतिकै आएको छौं, मसंग टाइम छैन, जाउ भनेर हप्काए। मेयरको हप्की खाएपछि अमरजीले बाइट लिनुछ, त्यसैले आएको भन्नुभयो। मेरो क्यामेरा म्यानले पनि बाइट लिनुछ भन्नुभयो, म केही बोलिनँ, उनले भने। मिडियाका नाममा आतंक फैलाएर राखेका छौँ, मेयरसँगको विवादबारे सुनाउँदै उनले भने, अमरजीले हाम्रो पूर्वअध्यक्ष पनि यहीँ हुनुहुन्छ, हामीले के आतंक फैलाएका छौं ? भनेर सोध्नुभयो। त्यसपछि त मेयरका आसेपासे र नगर प्रहरी आएर धक्कामुक्की सुरु गरिहाले। सुरूमा अमरजीलाई कुटपिट गरे। त्यसपछि मलाई पनि धक्का दिए। धक्कामुक्की झण्डै १५ मिनेट चल्यो। कार्यकक्षबाट बाहिर निकालिएपछि हामी त्यहीँ धर्ना दिएर बस्यौं। पत्रकार महासंघका जिल्ला अध्यक्ष अनिल मिश्रलाई पनि फोन गर्यौं। उहाँ पनि आउनुभयो। माहोल झनै तनावपूर्ण बन्यो, उनले घटनाबारे विस्तार लगाए। पाइप, हेल्मेटलगायतले हाने। अमरजीको टाउकोमा चोट लागेको छ। पत्रकार सुमित मिश्रलाई पाइपले हानिएको छ, प्रत्यक्षदर्शी बनेका पत्रकार विकासले भने।"
जति निभाउँदा पनि नरोकिने रहस्यमय आगो !,"जनकपुरधाम : धनुषाको एक गाउँमा आफैँ दनदनी आगो बल्ने गर्दछ। त्यहाँ न ग्यास लिक भएर पड्केको हुन्छ, न विद्युत सर्ट हुन्छ, न त कसैले आगो झोसेको नै हुन्छ, झन आफ्नै घरमा कोही कसैले आगो लगाउने त सोच्नै सक्दैन। कसैले आगो नलगाउँदा पनि धुवाँको मुसुलोसँगै ह्वारह्वार्ती आगो लाग्ने आश्चर्यजनक घटना हुने गरेको स्थानीय बताउँछन् । धनुषाको धनौजी गाउँपालिका ३ झोझिकटैया स्थित पूर्व गाविस अध्यक्ष गर्भु मुखियाको घरमा पटकपटक आगलागी हुँदै आएको छ। घरमुली पीडित रोहित मुखियाले आगलागीको कुनै कारण नभए पनि पटकपटक आगलागी हुने गरेको बताए। उनले भने, सुरुमा आगोबाट धुवाँको मुस्लो उठछ, हामी हेर्न जान्छौं, त्यो बेलासम्म सबै जलेर सखाप भइसकेको हुन्छ। गत बिहिबारदेखि एक्कासी आगलागी हुँदा आसपासका स्थानीयसमेत त्रसित छन्। स्थानीय सावित्री श्रेष्ठले एक्कासी आगलागी हुनु आफैँमा आश्चर्यजनक भएको बताइन्। उनले भनिन, आफैँ आगो लाग्छ भनेको सुनेर म हेर्न आएँ, म आएको बेलैमा फेरि आगलागी भयो, मसमेत आश्चर्यमा परेँ। पीडित रोहित मुखियाले आगलागी हुनुपूर्व ४० तोला सुन, चाँदी, ३५ हजार रुपैयाँ सहितका सामग्री बन्द दराजबाट गायब भएको बताए। उनले दराज तथा बाकसको साँचो देखाउँदै भने, बाकस र दराजको साँचो हामीसँगै छ, तर चाँदी र ३५ हजार रुपैयाँ गायब छ, केही सरसामान निकाल्न बन्द बाकस, दराज खोल्छौं, तर त्यहाँबाट दनदनी आगो बलिरहेको हुन्छ, हामीले चार दिनदेखि न सुत्न पाएका छौं, न राम्ररी खान नै पाएका छौं, घरपरिवारका सबै त्रसित छन्, हामी कसरी बाँच्नु ? घरमा जेठी बुहारी इन्दु देवी मुखियाले लगाएको साडी तथा पेटिकोटमा समेत आगो लागेको देखाउँदै रोहित मुखियाले भने, मेरो भाइ अनिल मुखियाको एसएलसीदेखि मास्टर्ससम्मको प्रमाणपत्रमा समेत आगो लाग्यो। ताप्लेजुङ्गमा लोकसेवा आयोगको मौखिक परीक्षा दिन लागेको थियो, सबै सर्टिफिकेट जल्यो, अन्तर्वार्ता समेत छुट्यो। घरमा टिनाको ड्राममा राखेको धान, बोरामा राखेको चामल, दराज र बाकसमा राखेको लत्ताकपडा, डस्ना, सिरकसहितका सामग्री जलेको छ। जलेको सामग्रीहरु बचाउन सबै घरबाट निकालेर बाहिर राखेका छन्। २२ घरपरिवारको सदस्य रहेको मुखिया परिवारमा आगलागीबाट ३ वर्षीया बालिका समेत घाइते भएकी छिन्। धनुषाको सिमावर्ती धनौजी गाउँपालिका स्थित भडरिया प्रहरी चौकी तथा सशस्त्र बेस क्याम्पबाट आगो निभाउन आएका प्रहरीको जुत्ता जलेको प्रहरीको भनाइ छ। प्रहरी सहायक निरीक्षक कृष्णनन्दन ठाकुरले पटकपटक आगो लाग्ने गरेको स्विकारे। उनले भने, एकातिर आगो निभाउँछौं, अर्कोतिर लाग्छ, हामी पनि आश्चर्यमा छौं, तर अनुसन्धान जारी छ, जिल्लाबाट समेत टोली आएपछि थप अनुसन्धान हुन्छ।"
बेचविखनबाट किशोरी उच्च जोखिममा,"काठमाडौं : राष्ट्रिय मानवअधिकार आयोगको एक अध्ययनले किशोरी बेचविखन र बालविवाह उच्च जोखिममा रहेको औंल्याएको छ। नेपालमा बाल अधिकारको अवस्था २०७६ नामक सोमबार सार्वजनिक प्रतिवेदनले बालिका बढी जोखिममा रहेको देखाएको हो। नेपालमा बालबालिकाको स्थिति प्रतिवेदन ०७५ अनुसार १३ लाख किशोरी बालविवाहको जोखिममा छन्। केन्द्रीय तथ्यांक विभागको पपुलेसन मोनोग्राफ सन् २०१४ भाग २ अनुसार १० देखि १८ वर्ष उमेर समूहका बालबालिका मध्ये २६३ प्रतिशतको विवाह भएको पाइन्छ। दक्षिण एसियामा बालविवाह बढी हुने मुलुकमध्ये बंगलादेश र भारतपछि नेपाल तेस्रोमा छ। महिलाभन्दा पुरुषको उमेर बढी हुनुपर्ने सामाजिकसांस्कृतिक मान्यताले बालविवाहमा कमी आउन नसकेको आयोगकी सदस्य मोहना अन्सारीले बताइन्। लैंगिक विभेद, गरिबी, अशिक्षा, असुरक्षा जस्ता कारण बलविवाहको मुख्य कारण हुन्, अन्सारीले भनिन्, विवाहका लागि पुरुषभन्दा महिलाको उमेर कम हुनुपर्ने सामाजिक मान्यता बालविवाहको अर्को कारक हो। अझैं ८३ प्रतिशत छात्राले महिनावारी भएका बेला स्यानेटरी प्याडसमेत नपाउने प्रतिवेदनमा छ। नेपाल जनसंख्या तथा स्वास्थ्य सर्वेक्षण, २०११ ले मुलुकमा २० देखि २४ वर्ष उमेर समूहका ४१ प्रतिशत महिलाको विवाह १८ वर्ष पुग्नु अगावै भएको उल्लेख छ। २६ प्रतिशत बालिका बेचविखनको जोखिममा छन्। शिक्षा, स्वास्थ्यलगायतको अवस्थामासमेत उल्लेख्य सुधार आउन नसकेको जनाइएको छ। राष्ट्रसंघीय जनसंख्या कोषका अनुसार ग्रामीण क्षेत्रमा बसोबास गर्नेमध्ये ४३ प्रतिशत र शहरमा बस्ने मध्ये २७ प्रतिशत महिलाले १८ वर्ष नपुग्दै बिहे गर्छन्। तथ्यांकले १५ देखि १९ वर्षका १७ प्रतिशत किशोरी आमा भइसक्ने देखाएको छ। अशिक्षा र कम आयस्रोत भएका परिवारका बालिका बालविवाहबाट बढी जोखिममा छन्। मधेसी समुदाय र सीमान्तकृत समूह दलित, जनजाति र मुस्लिम समुदायमा बालविवाह उच्च छ। ०६८ को जनगणना अनुसार ४१८२ प्रतिशत बालबालिका १८ वर्षभन्दा कम उमेरका छन् भने कूल जनसंख्याको ४९ प्रतिशत जनसंख्या बालबालिका छन्। प्रतिवेदनमा अशिक्षा, गरिबी र कुपोषणबाट बालबालिका उच्च जोखिममा रहेको समेत उल्लेख छ। जागृति बाल तथा युवा सरोकार नेपालद्वारा तयार पारिएको स्थिति पत्रमा बालिकाको पोषणको अवस्था सन्तोषजनक नरहेको निष्कर्ष छ। ५ वर्ष भन्दा कम उमेरका बालिका २८ प्रतिशत र कम उचाई हुने बालिका ३९५० प्रतिशत छन्। नेपालमा ११ लाख बालबालिका कुपोषणको सिकार भएका छन्। २ लाख ९० हजार ख्याउटे, १३ लाख बालबालिका भिटामिन ए, आइरन जस्ता पोषक तत्वको कमी छ। केन्द्रीय तथ्यांक विभागबाट सम्पादन गरिएको नेपाल बहुसूचक क्लस्टर सर्वेक्षण, २०७१ अनुसार ५ देखि १७ वर्ष उमेर समूहका ३७४ प्रतिशत बालबालिका बाल श्रममा संलग्न छन्। आयोग अध्यक्ष अनुपराज शर्मा बालबालिकाको क्षेत्रमा अनेक समस्या रहेको बताउँछन्। मुलुकभरका २८ प्रतिशत विद्यालयमा मात्रै छात्रछात्राका लागि छुट्टै शौचालय रहेको प्रतिवेदनमा उल्लेख छ।"
"उपचार खर्च तिर्न नसक्दा ६ महिनादेखि अस्पतालमै : पैसा खोज्न गएका बुवा फर्किएनन्, दाजुले गरे आत्महत्या","विराटनगर : संखुवासभाको खाँदबारी नगरपालिका १० चन्दनपुरका २० वर्षीय जीवन भुजेल उपचार खर्च तिर्न नसक्दा ६ महिनादेखि विराटनगरको एउटा अस्पतालमै बस्न बाध्य छन् । उपचारका क्रममा अस्पतालमा भएको पाँच लाख बढी खर्च तिर्न नसक्दा जीवनले विराटनगर अस्पताल एवं विराट नर्सिङ होमबाट बाहिर निस्कन पाएनन् । छोराको उपचारवापत लागेको पैसा खोज्नका लागि भन्दै उनलाई अस्पतालमै छाडेर तीन महिनाअघि घर फर्किएका बुवा गणेश भुजेल पनि अहिलेसम्म फर्किएका छैनन् । अरु कोही आफन्तसमेत सम्पर्कमा नआउँदा उपचार सकेर धेरै अघि डिस्चार्ज गर्नु पर्ने बिरामी राख्नु परिरहेको अस्पतालले जनाएको छ । उनलाई अस्पतालकै कर्मचारीले क्यान्टिनबाट खानेकुरा लगिदिन्छन् र दैनिक हेरचाह गर्छन् । अस्पतालका लेखापाल सुवास पोखरेलले धेरै अघि उपचार भएर डिस्चार्ज गर्दै बिदा दिनु पर्ने बिरामी आफन्त नआएका कारण अस्पतालमै बसिरहेको बताए । उपचारमा अस्पतालले छुट दिन सक्ने भए पनि बिरामी जिम्मा लिने आफन्त र परिवारका सदस्य नआउँदा समस्या भइरहेको उनको भनाइ छ । पोखरेलले अस्पतालले जतिसक्दो चाँडो जीवनलाई परिवारको जिम्मा लगाउन खोजिरहेको बताए । जीवन विराटनगर अस्पताल एवं विराट नर्सिङ होमको पाँचौ तलाको सर्जिकल वार्डमा सुरक्षा गार्डको निगरानीमा छन् । श्वासप्रश्वासका लागि घाँटीमा पाइप लगाइएको छ । घाँटीमा गहिरो चोट लागेकाले बोल्न सक्दैनन् । घोत्लिइरहेका हुन्छन् । त्यहाँ कोही पुग्दा मुसुक्क मुस्कुराउँछन् मात्रै । कसैले प्रश्न सोधेमा हातको इसारा र कपीमा लेखेर जवाफ दिन्छन् । उपचारमा संलग्न अस्पतालका नाक, कान तथा घाँटी रोग विशेषज्ञ डा राजीवकुमार साहले रड प्रहारबाट जीवनको घाँटीमा गहिरो चोट लाग्नुका साथै श्वासनली साँघुरो भएर श्वासप्रश्वासमा समस्या उत्पन्न भएको बताए । श्वास फेर्न सजिलो बनाउन घाँटीमा प्वाल पारेर पाइप राखिएको बताउँदै उनले उक्त पाइप धेरै अघि शल्यक्रियामार्फत निकाल्नु पर्ने भए पनि आफन्त र परिवारका सदस्य सम्पर्कमा नआउँदा समस्या भइरहेको जानकारी दिए । शल्यक्रिया जटिल खालको हुने भएकाले अभिभावक सम्पर्कमा आएपछि मात्रै गर्ने तयारी अस्पतालको छ । कोही पनि सम्पर्कमा नभएकाले के गर्ने भन्ने दोधारमा छौं, साहले भने, अभिभावक सम्पर्कमा भएको भए धेरै अघि सबै उपचार सकिने थियो । उनले घाँटीको शल्यक्रिया गरेर पाइप निकालेपछि बोली आफैँ खुल्ने पनि बताए । तत्काल पाइप ननिकाले स्वास्थ्य सम्बन्धी थप समस्या निम्तन सक्ने डा साहको भनाइ छ । भोजपुरको षडानन्द नगरपालिका१ मझुवाबेंसीमा गत असार ५ गते बेलुका युवाबीच भएको ग्याङफाइटको सिकार बनेका हुन् जीवन । उनी मझुवाबेंसीमा खेलमैदान बनाउने जिम्मा लिएर काम गरिरहेका बुवा गणेशलाई भेट्न गएका थिए । सँगै गएका गाउँका साथीहरू २७ वर्षीय पदम कटुवाल र २५ वर्षीय सुवास कटुवालसँग मझुवाबेंसीमै निर्माणाधीन इर्खुवा हाईड्रोपावरका कामदारको झगडा पर्यो । झगडा छुट्याउन गएका जीवनमाथि रड प्रहार भयो । रडले लागेर त्यहीं ढलेका उनको टाउको, छाती, पेट र घाँटीमा चोट लाग्यो । गम्भीर अवस्थाका उनलाई उपचारका लागि बुवा गणेशले बीपी कोइराला स्वास्थ्य विज्ञान प्रतिष्ठान धरान हुँदै असार ६ गते विराटनगर अस्पताल एवं विराट नर्सिङ होम ल्याइपुर्याएका हुन् । प्रहरीले पनि साथीसँग हाईड्रोपावरका कामदारको झगडा भएपछि छुट्याउने क्रममा जीवनमाथि रड प्रहार भएको जनाएको छ । घटनामा संलग्नहरु प्रहरीले चलाएको अभद्र व्यवहार मुद्दा खेपेर छुटिसकेका छन् । प्रहरीले घटनामा संलग्न हाईड्रोपावरका कामदार मोरङको धानपालथान गाउँपालिका ७ का २३ वर्षीय सुशीलकुमार गिरी, १९ वर्षीय प्रल्हाद गिरी, विराटनगर १९ का ३० वर्षीय माधव भनिने सन्तकुमार गिरी र रुद्र गिरीलाई पक्राउ गरेर अभद्र व्यवहार मुद्दा चलाएको थियो । उनीहरु जिल्ला प्रशासनले मागेको जनही पाँच हजार रुपैयाँ धरौटी बुझाएर असार ३० गते नै छुटिसकेका छन् । अरु बसेको ठाउँमा पुगेर झगडा गरेको भन्दै जीवनका साथीहरु कटुवालद्वयलाई पनि पक्राउ गरेर प्रहरीले यही मुद्दा चलाएको थियो । उनीहरु जनही १५ हजार रुपैयाँ धरौटी बुझाउन नसक्दा कारागार चलान भएका थिए । भोजपुर प्रहरी प्रमुख डीएसपी नरबहादुर सलामी मगरले हाईड्रोपावरका कामदारमाथि आक्रमण गर्न खोज्दा घटना भएकाले जीवनकै साथीहरुको दोष देखिएको बताए । घटनामा जीवनको दोष नभए पनि उनका साथी दोषी छन्, उनले भने, घटनालाई लिएर जीवनका परिवारबाट कुनै पनि जाहेरी नपरेका कारण दोषीमाथि अभद्र व्यवहारबाहेक थप कारबाही अघि बढाउन सकिएन । उनको उपचारका लागि हाईड्रोपावरका पेटी ठेकेदार सञ्जय गिरीलाई आग्रह गरिएको मगरको भनाइ छ । डीएसपी मगरले घटनाका घाइतेले पैसा तिर्न नसकेको लगायतका विषयलाई लिएर माघ ३ गते दुवै पक्षलाई बोलाएर छलफल राखिएको र त्यसपछि कसरी अघि बढ्ने भन्ने निस्कर्षमा पुगिने बताए । विपन्न परिवारका युवा जीवनको उपचार खर्च तिर्न सक्ने अवस्थामा परिवार छैन । उनी परिवारका माइला छोरा हुन् । आमा बितेको १६ महिना बढी भयो । उनका बुवा, एक दाजु, दिदी र दुई भाइ थिए । उपचार खर्च तिर्न नसकेर भाइ अस्पतालमै बन्धक भएको भन्दै ऋण खोज्नका लागि चारैतिर भौतारिरहेका दाजु नवीनले पनि त्यही तनावका कारण गत कात्तिक अन्तिम साता आत्महत्या गरेको स्थानीयले बताए । भदौ १४ गते आमाको वर्ष दिनको काम पनि सकियो । तर दाजुको अन्तिम संस्कार र आमाको वर्ष दिनको काममा पनि जीवन घर पुग्न पाएनन् । मेरो उपचारका लागि आउनु भएको बुवा पैसा खोजेर आउँछु भन्दै गएर अहिलेसम्म आउनु भएको छैन । उता दाजुले पनि यही तनावले आत्महत्या गर्नुभयो भन्ने सुनें, कापीमा लेखेर जीवनले भने, म भने अस्पतालमै बसिरहनु परेको छ । हामीसँग सम्पत्ति नभएकैले यस्तो अवस्था आयो । सम्पत्तिका नाममा आफ्नो परिवारको एउटा झुप्रो घर र एक गह्रा बारी बाहेक केही पनि नभएको उनको भनाइ छ । अन्नपूर्णसँगको सम्पर्कका क्रममा जीवनका बुवा गणेशले उपचार खर्च तिर्न नसक्दा छोरो अस्पतालमै रहेको र आफू आउन नसकेको बताउँदै भने, पैसा जुट्नसाथ आइपुग्छु । उपचार खर्चका लागि सहयोग गरेर छोरालाई अस्पतालबाट बाहिर निकाल्न सहयोग गर्न सबैमा अपिल गर्छु । जीवनकी छिमेकी विमला भण्डारी चापागार्ईंले युवालाई सहयोगका लागि गाउँ र विदेशमा रहेकाबाट सहयोग संकलन अभियान सुरु गरिएको बताइन् । ज्याला मजदुरी गर्ने परिवारका युवा पारिवारिक आर्थिक अवस्था कमजोर भएका कारण उपचार खर्च तिर्न नसकेर अस्पतालमा लामो समयदेखि बन्धक बनाइएका छन्, उनले भनिन्, पैसा अभावमै पूर्ण रुपमा उपचार पनि पाउन नसकेको पाइयो । चापागाईंले उपचार खर्च तिरेर लामो समयदेखि अस्पतालमै बस्न बाध्य युवालाई बाहिर निकाल्नका लागि थालिएको अभियानबाट ५० हजार रुपैयाँ भन्दा बढी संकलन भइसकेको र धेरैले सहयोग गरिरहेको जानकारी दिइन् ।"
"छाउपडी प्रथा : एनजीओ, आईएनजीओको भूमिका शंकास्पद","काठमाडौं : छाउपडी कुप्रथामा एनजीओआईएनजीओको शंकास्पद भूमिकाको संसदीय समितिमा चर्चा भएको छ। प्रतिनिधि सभाको महिला तथा सामाजिक समिति बैठकमा मन्त्री तथा सांसदले सोमबार छाउपडी कुप्रथामा एनजीओ र आईएनजीओको सक्रियतामाथि शंका व्यक्त गरेका छन्। छाउपडी प्रथा रहेको भूभागमा एनजीओआईएनजीओको भूमिका शंकास्पद रहेको समितिकी सभापति निरुदेवी पालले बताइन्। एनजीओआईएनजीओ काम त गरिरहेका छन् तर अझै समाधान भइसकेको छैन, यिनीहरूले खेती मात्रै त गरेका छैनन् ? , उनले भनिन्, एनजीओआईएनजीओको भूमिका शंकास्पद देखिएको छ, कतै यिनले छाउपडी प्रथालाई जीवितै राख्ने कोशिस त गरेका छैनन् ? , समितिको छलफलमा महिला, बालबालिका तथा जेठ नागरिकमन्त्री पार्वत गुरुङले पनि गैरसरकारी संस्थाको काममा चित्त नबुझेको बताए। केही संघसंस्था छउगोठ भत्काउने र केही बनाउने काममा लागिरहेका हुनसक्छन्, आफू टिकिरहन यस्तो काम गर्नुपर्ने हुनसक्छ, मन्त्री गुरुङले भने। प्रहरी परिचालन गरेर र छाउगोठ छाउपडी प्रथालाई उन्मुलन नहुने उनले प्रष्ट पारे। छाउपडी अन्त्य गर्न सबैभन्दा पहिले स्थानीय मानिसको दिमागमा महिनावारी नराम्रो कुरा होइन भन्ने जनचेतना दिनुपर्छ। समितिमा सबैजसो सांसदले पनि छाउपडी प्रथालाई कुनै पनि हालतमा उन्मुलन गर्नुपर्ने धारण व्यक्त गरेका छन्। गृह मन्त्रालयका सचिव प्रेम राईले छाउपडी उन्मुलन गर्न फौजदारी संहिता कार्यान्वयनमा ल्याउनुपर्ने धारण व्यक्त गरे। समाजमा असमानताको व्यवहारले जुनसुकै बेला जुनसुकै घटना घटाउन सक्नेसमेत उनले बताए। सचिव राईका अनुसार सबैभन्दा धेरै छाउगोठ अछाम र सुर्खेतमा छन्। सुर्खेतमा रहेका १८ सय छाउगोठमध्ये ३ सय नष्ट गरिएको र अछाम रहेका १२ सय छाउगोठमध्ये ९ सय नष्ट गरिएको छ। यो वर्ष देशभर रहेका सबै छाउगोठ भत्काइने उनले बताए। दुरुत्साहन गर्नेलाई कारबाही गर्न निर्देशन छाउपडीमा बस्ने र बस्न दुरुत्साहन गर्ने अभिभावकलाई कडा कारबाही गर्न समितिले गृह मन्त्रालयलाई निर्देशन दिएको छ। छलफलपछि समितिले संस्कारका नाममा गलत व्यवहार गर्ने कसैलाई छुट नहुने भन्दै जसको घरमा यो चलन छ, त्यो घरका अभिभावक र महिलालाई कारबाही गर्ने व्यवस्था मिलाउन गृहलाई निर्देशन दिएको हो। निर्देशन कार्यन्वयनका लागि संघीय मामिला तथा सामान्य प्रशासन मन्त्रालय र महिला बालबालिका तथा ज्येष्ठ नागरिक मन्त्रालयलाई गृहसँग समन्वयका गर्नसमेत समितिले निर्देशन दिएको छ। स्थलगत अध्ययन गरेर तयार पारिएको प्रतिवेदन महिला बालबालिका तथा ज्येष्ठ नागरिक मन्त्रालयमा पठाइए पनि कार्यान्वय नभएको र तत्काल रणनीति बनाएर प्राथमिकताका साथ कार्यान्वयनमा ल्याउनसमेत समितिले निर्देशन दिएको छ। समितिले छाउपडी प्रथा रहेको क्षेत्रमा स्थलगत अध्ययन गरी प्रतिवेदनसमेत तयार पारेको थियो। प्रतिवेदनमा छाउपडी प्रथा अन्त्यका लागि स्थानीय सरकारले हालसम्म चालेका कदम, यो प्रथा अन्त्यका लागि भविष्यमा चाल्नुपर्ने दीर्घकालीन र अल्पकालीन कदम, उपाय र सुझाव प्रस्तुत गरिएको छ। छाउपडी कुप्रथा लगायतका अन्य जातीय विभेद, छुवाछुतजस्ता सबै कुप्रथा, कुरीति, कुसंस्कार अन्त्य गर्न विद्यमान कानुनलाई प्रभावकारी रूपमा तत्कालै कार्यान्वयन गराउनुको विकल्प छैन, प्रतिवेदनमा भनिएको छ, यसका लागि राज्यका तीनै तह, जनप्रतिनिधि, विभिन्न राजनीतिक दल, गैरसरकारी संस्था र समुदाय एकापसमा हातेमालो गर्दै अगाडि बढ्नुको कुनै विकल्प छैन।"
हिमपातले जलविद्युत आयोजनाको निर्माण ठप्प,"बेनी : म्याग्दीको अन्नपूर्ण गाउँपालिका ४ नारच्याङको निलगिरि र निलगिरि क्यासकेड जलविद्युत आयोजना निर्माण ठप्प भएको छ । ११० मेगावाट क्षमताको आयोजना निर्माण स्थलमा हिउँ जमेपछि सुरुङ, बाँध र पहुचमार्गको काम अवरुद्ध भएको हो । बाक्लो हिउँ परेको र चिसो बढेका कारण आयोजनाको काम रोकिएको निलगिरि हाइड्रोका प्रतिनिधि उपेन्द्र गौतमले बताए । 'उच्च पहाडी क्षेत्रमा रहेको आयोजना निर्माण स्थलमा हिउँ जमेपछि ठप्प भएको छ,' उनले भने, 'चिसो र हिउँले मजदुरले काम गर्न सकेका छैन्न् ।' सो क्षेत्रमा शुक्रबारदेखि आइतबारसम्म हिमपात भएको थियो । सातवटा एक्साभेटर र सातवटा कम्प्रेसर मेसिन थन्किएको गौतमले बताए । डेढ सय मजदुर छन्। कर्मचारी र मजदुरहरु रानीबासस्थित कार्यालयमा आएर बसेका छन् । बाध निर्माण स्थल छोटेपामा एक मिटर बाक्लो हिउ जमेको छ । हिउ नपग्लीएसम्म आयोजनाको काम सूचारु गर्न नसकिने गौतमको भनाई छ । निलगिरि हाइड्रोपावर कम्पनीले ३८ मेगावाटका निलगिरि र ७१ मेगावाट क्षमताको निलगिरि क्यास्केड जलविद्युत आयोजना निर्माण गरिरहेको छ । नारच्याङको मिरिस्ती र घलेम्दी खोलाको दोभानमा प्रस्तावित विद्युतगृहदेखि छोटेपा भन्ने ठाउँमा बन्ने बाँधसम्म १३ किलोमिटर सडक पुर्याएको छ । छोटेपा देखि निलगिरि र अन्नपूर्ण खोलाको दोभान हुमखोलामा प्रस्तावित निलगिरि खोलाको बाँधसम्म थप साढे तीन किलोमिटर सडक विस्तार गरिरहेको छ । काम ठप्प हुँदा आयोजनालाई लाखौं नोक्सानीका साथै निर्माणको समय तालिका प्रभावित भएको छ ।"
हातहातै रोजगारी,"काठमाडौं : नेपाल विद्युत् प्राधिकरणका प्रबन्ध निर्देशक कुलमान घिसिङले भारतबाट इन्जिनियरिङको पढाइ पूरा गरेका हुन्। उनी पेसाले अब्बल इलेक्ट्रिकल इन्जिनियर हुन्। मुलुकभित्र सबैभन्दा ठूलो समस्याको रूपमा रहेको विद्युत् आपूर्तिलाई सहज रूपमा समाधान गरेपछि उनी निकै चर्चामा छन्। प्राधिकरण नेतृत्वमा आउनुअघि खटाएको ठाउँमा काम गर्दा पनि उनी जिम्मेवारीमा अब्बल नै थिए। घिसिङलाई यति धेरै सफलता हासिल गर्न केले सहयोग गर्यो त? भन्छन्, इन्जिनियरिङ प्राविधिक विषय मात्र हो। यसमा मैले प्राविधिक काम मात्र सिके। तर जुन कार्यालयमा मलाई खटाइयो त्यसको कुशल नेतृत्व र व्यवस्थापनको सीप एमबीएको पढाइले दियो। घिसिङले एस इन्स्टिच्युट अफ म्यानेजमेन्टबाट ईएमबीएको पढाइ पूरा गरेका हुन्। एमबीए वा ईएमबीए पढाइ कुनै डिग्री हासिल गर्न मात्र नभई व्यवस्थापकीय सीप सिकाउनका लागि समेत निकै उपयोगी रहेको उनको अनुभव छ। हरेक क्षेत्रमा लागेका व्यक्तिले सक्षमता प्रस्तुत गर्न एमबीएको पढाइ आवश्यक रहेको उनी बताउँछन्। राम अधिकारीले दुई वर्षअघि शंकरदेव क्याम्पसबाट बीबीएस अध्ययन पूरा गरे। उनी अहिले धादिङमा एक माइक्रोफाइनान्स कम्पनीमा शाखा प्रबन्धकको जिम्मेवारीमा छन्। बीबीएसमा भर्ना भएसँगै जागिरे जीवन सुरु गरेका उनको अहिले कमाइ पनि चित्तबुझ्दो छ। तर अध्ययन अघि बढाउन नसकेकोमा चिन्तित छन्। भन्छन्, पढाइको योग्यताअनुसार पाएको सेवा सुविधामा सन्तुष्ट छु। तर थप पढाइ कसरी अघि बढाउने भन्ने चिन्ताले पिरोलिरहेको छ। यसै वर्षदेखि उनी राजधानी आएर एमबीए पढ्ने योजनामा छन्। मिलेसम्म जागिर पनि यतै सार्ने र नमिलेमा जागिर छोडेर भए पनि एमबीएको पढाइ पूरा गरिछाड्ने उनको प्रतिबद्धता छ। तत्काललाई हेर्ने हो भने जागिर ठीक छ। तर प्रतिस्पर्धा बढ्दै गएका कारण अबको एक दुई वर्षपछि उत्पादन भएका जनशक्तिले मलाई पछि पार्ने निश्चित छ। त्यसैले भविष्यमा आइपर्ने चुनौतीसँग जुध्न पनि पढाइलाई अघि बढाउने निधो गरेको हुँ अधिकारी भन्छन्, शैक्षिक योग्यता बढ्यो भने मैले भविष्यमा पाउने जिम्मेवारी पनि बढ्छ। मान र सान दुवै कमाउनुछ भने मेरो लागि एमबीए नै उत्तम विकल्पमा हो भन्नेमा म ढुक्क छु। इस्लिङ्टन कलेजका प्रमुख कार्यकारी अधिकृत सुलभ बुढाथोकी एमबीएको पढाइ पूरा गर्ने विद्यार्थी कोही पनि बेरोजगार बस्न नपर्ने बताउँछन्। भन्छन्, एमबीए भनेको सीपमूलक पढाइ हो। यसले पढ्ने मात्र होइन, पढाइ पछि के गर्ने र कसरी जीविकोपार्जन गर्ने भन्ने पनि सिकाउँछ। थापागाउँस्थित पेसिडेनिसयल बिजनेस स्कुलका प्रमुख कार्यकारी अधिकृत लक्ष्मण केसी पनि अन्य पढाइको तुलनामा एमबीए निकै नै उपयोगी पढाइ भएको बताउँछन्। आफ्नो कलेजमा एमबीए गरेका थुपै्र विद्यार्थी अहिले राजधानीका प्रतिष्ठित कलेज तथा अन्य कम्पनीको नेतृत्वमा रहेको दाबी गर्दै केसी भन्छन्, उनीहरूलाई यस्तो हैसियतसम्म ल्याइपुर्याउनुमा पढाइको ठूलो हात छ। त्यसमा पनि एमबीए त अभिन्न अंग बनेको छ। स्नातकोत्तर तहमा कतै दुई वर्ष (वार्षिक प्रणाली) त कतै चार सेमेस्टर (सेमेस्टर प्रणाली लागू गरेका संस्था) मा पढाइ पूरा हुने यस विषय पछिल्ला समय विश्वविद्यालय भर्ना भएका विद्यार्थी माझ निकै लोकप्रिय छ। नेपालमा त्रिभुवन, काठमाडौं, पोखरा र पूर्वाञ्चल तथा विदेशी विश्वविद्यालयको सम्बन्धनमा समेत यसको पढाइ भइरहेको छ। स्वदेशी विश्वविद्यालयले मात्र विद्यार्थी चाप थेग्न नसकेर विदेशी विश्वविद्यालयको कार्यक्रम भित्र्याउनुपर्ने अवस्थाको सिर्जना हुनुले पनि यस विषयप्रति विद्यार्थी आकर्षण बढिरहेको स्पष्ट हुन्छ। इन्जिनियरिङ, विज्ञान, शिक्षा, व्यवस्थापनदेखि मानविकी तथा सामाजिक शास्त्र संकाय अध्ययन गरेका विद्यार्थीका लागि समेत यो विषय खुल्ला छ। एमबीए पढ्नेका लागि यो अर्को सकारात्मक पक्ष हो। पढाइको क्रममा सैद्धान्तिक ज्ञानका साथै प्रयोगात्मक सीप पनि प्रशस्त दिइने हुनाले पनि एमबीएप्रति विद्यार्थीको आकर्षण बढिरहेको हो। कहिले देखि सुरु भयो एमबीएको पढाइ ? एमबीएको पढाइ मुलुकभित्र सबैभन्दा पहिला काठमाडौं विश्वविद्यालय (केयू) ले सञ्चालन गरेको हो। सन् १९९४ मा उक्त विश्वविद्यालयले इन्डियन इन्स्टिच्युट अफ म्यानेजमेन्ट कोलकाताका प्राध्यापक स्वामी नाचनलाई स्कुल अफ म्यानेजमेन्टको डिनको रूपमा पहिलो नियुक्ति दिएर एमबीएको पढाइ सुरु गरेको थियो। पहिलो वर्ष भएका कारण त्यतिखेर उक्त स्कुलमा डेढ दर्जन मात्र विद्यार्थी भर्ना भएका थिए। तर नाचनले एक वर्ष पनि डिनको जिम्मेवारी सम्हाल्न नपाउँदै उनको निधन भयो। त्यसपछि अर्का डिन आए। दोस्रो वर्षदेखि केयूमा एमबीए पढ्ने विद्यार्थीको लहर चल्न थाल्यो। केयूले मात्र विद्यार्थीको आवश्यकता पूरा गर्न नसक्ने अवस्थाको सिर्जना भयो। केयूमा विद्यार्थी चाप बढेपछि अन्य विश्वविद्यालयहरूले पनि एमबीएको पठनपाठनको सुरुआत गरे। केयूपछि पूर्वाञ्चल र पोखरा विश्वविद्यालयले आंगिक तथा सम्बन्धन प्राप्त क्याम्पसमार्फत एमबीएको पढाइ सुरु गर्यो। त्यसपछि त्रिभुवन विश्वविद्यालयले सन् २००५ मा आफ्नै स्कुल अफ म्यानेजमेन्ट स्थापना गरेर एमबीएको पढाइ सुरु गरेको हो। मुलुकभित्रै खुलेका अन्य विश्वविद्यालयले पनि यस विषयको पढाइ सुरु गरिसकेका छन्। त्यसबाहेक विदेशी विश्वविद्यालयबाट सम्बन्धन लिएर पनि मुलुकभित्र दर्जनभन्दा बढी शैक्षिक संस्थाहरूले यस विषय पढाइरहेका छन्। के पढ्ने ? एमबीए, ईएमबीए अथवा इभिनिङ एमबीए ? जनरल एमबीए समग्रमा हेर्दा एमबीएको पढाइ भनिएता पनि विद्यार्थीको रुचि र आवश्यकताअनुसार फरकफरक तरिकाबाट यसको पठनपाठन हुने गरेको छ। स्नातक तह उत्तीर्ण गरेर पढाइमा मात्र केन्द्रित हुन चाहने विद्यार्थीका लागि जनरल एमबीएको पढाइ हुन्छ। एमबीएको पढाइ सञ्चालन गर्ने सबै विश्वविद्यालय तथा कलेजहरूले यसलाई पहिलो प्राथमिकतामा राखेका छन्। यो विषय पढ्ने विद्यार्थीहरू एमबीएको पढाइ सकिएपछि मात्र रोजगारी वा अन्य कुनै व्यवसायमा लाग्ने योजना बनाएका हुन्छन्। यसको पढाइ अवधि दुई वर्ष वा चार सेमेस्टरको हुन्छ। एक्जुकेटिभ एमबीए (ईएमबीए) कुनै संस्थामा रोजगारीमा लागेका तर आफ्नो पेसागत क्षमता वृद्धि गर्न चाहने विद्यार्थीलाई लक्षित गरेर यस विषयको कोर्स डिजाइन गरिएको हुन्छ। नेपाल विद्युत् प्राधिकरणका प्रबन्ध निर्देशक कुलमान घिसिङले पनि ईएमबीए उत्तीर्ण गरेका हुन्। यस विषयमा प्रायःजसो विश्वविद्यालयहरूले जनरल एमबीएभन्दा केही फरक तरिकाबाट पाठ्यक्रम तयार पारेका हुन्छन्। तर केयूले भने जनरल एमबीएकै ढाँचामा कोर्स तयार गरेको छ। पढाइ अवधि दुई वर्ष वा चार सेमेस्टरको हुन्छ। पोखरा विश्वविद्यालयले भने १८ महिनामै सकिने गरी कोर्स तयार गरेको छ। यस्ता विषय भर्ना हुन चाहने विद्यार्थीलाई अभ्यासमूलक काम थोरै र सैद्धान्तिक ज्ञान धेरै दिनुपर्ने भएकोले १८ महिनामै सकिने गरी कोर्स तयार गरिएको विश्वविद्यालयको दाबी छ। तर काम गरिरहेका विद्यार्थीलाई लक्षित गरेर यस्तो कोर्स तयार गरिएको भनिएता पनि कतै पनि काम नगरेका विद्यार्थीले समेत यस्ता विषयमा भर्ना हुने गरेको आरोप पछिल्ला वर्षहरूमा विश्वविद्यालयप्रति लाग्दै आएको छ। इभिनिङ एमबीए कुनै संस्था वा आफैं व्यवसाय सञ्चालन गरिरहेका विद्यार्थीलाई केन्द्रित गरेर तयार गरिएको कोर्समध्येको एक हो इभिनिङ एमबीए। नामले भनेअनुसार नै यस विषयको पढाइ साँझ (इभिनिङ) मा मात्र सञ्चालन गरिन्छ। विदेशतिर पनि यस्तो विषयको पढाइ सञ्चालन गर्ने परम्परा रहेको छ, तर त्यस्ता देशहरूमा यो विषय पार्ट टाइम (आंशिक) एमबीएको रूपमा परिचित छ। यसको उद्देश्य दिनभर कार्यालयको काममा व्यस्त रहने व्यक्तिलाई अध्ययनको अवसर प्रदान गर्नु हो। सामान्य एमबीए दुई वर्ष वा चार सेमेस्टरको हुने भएता पनि यस विषय पढ्ने विद्यार्थीले ३० महिना पढ्नुपर्ने हुन्छ।"
विदेशी एमबीए स्वदेशमै,"काठमाडौं : पछिल्ला वर्षहरूमा एमबीएको डिग्री हासिल गर्न चाहने विद्यार्थीका लागि रोजाइको विषय बनेको छ विदेशी डिग्री पनि। विद्यार्थी र अभिभावकलाई विदेशी विश्वविद्यालयबाट सम्बन्धनमा सञ्चालन भएका एमबीएले आकर्षित गरेको छ। जागिरको सुनिश्चितता भएका कारण र विदेशी विश्वविद्यालयले दिने शिक्षा नेपालमा नै बसेर पाइने भएकाले विद्यार्थीको प्रभावित भएका हुन्। अहिले मुलुकभित्र विदेशी विश्वविद्यालयसँगको सम्बन्धनमा एमबीएको पढाइ सञ्चालन गरिरहेका संस्थाहरू दर्जनभन्दा बढी छन्। स्वदेशी विश्वविद्यालयको तुलनामा स्तरीय पाठ्यक्रम, समयमै परीक्षा सञ्चालन तथा नतिजा प्रकाशन र आधुनिक प्रविधिको प्रयोगबाट सञ्चालन हुने पठनपाठनशैलीका कारण आफूहरूले प्रदान गरिरहेको डिग्री अन्यभन्दा विशिष्ट रहेको विदेशी विश्वविद्यालयका सम्बन्धनमा पठनपाठन सञ्चालन गरिरहेका कलेज सञ्चालकहरूको दाबी छ। देशमै बसेर विदेशी उच्च शिक्षा पाउने भएको विद्यार्थी र अभिभावक दुवैको रुचि विदेशी एमबीएमा भएको हो। विश्वबजार यी जनशक्तिको सजिलै खपत हुन्छ। यसको स्कोप पनि धेरै छ। अहिले मुलुकभित्र विशेषगरी अमेरिका, बेलायत, मलेसिया, थाइल्यान्ड, भारतलगायतका मुलुकका विश्वविद्यालयको सम्बन्धनमा एमबीएको पठनपाठन सञ्चालन भइरहेको छ। अमेरिकाको एक विश्वविद्यालयको सम्बन्धनमा एमबीएको पढाइ सञ्चालन गरिरहेको प्रेसिडेन्सियल बिजनेस कलेजका कार्यकारी निर्देशक लक्ष्मण केसी विदेशी विश्वविद्यालयको सम्बन्धनमा कलेजहरूले एमबीएको पढाइ सञ्चालन गरेकै कारण थुप्रै विद्यार्थीलाई एमबीए पढ्ने अवसर प्राप्त भएको दाबी गर्छन्। एक तथ्यांकअनुसार अहिले वार्षिक तीन लाखभन्दा धेरै विद्यार्थीले स्नातक तह उत्तीर्ण गर्छन्। तीमध्ये एमबीए पढ्ने धेरैले चाहना राखेका हुन्छन्। तर स्वदेशी शैक्षिक संस्थाले उनीहरू सबैको धोको पूरा गर्न सक्दैनन्। राज्यबाट एक पैसा पनि सहयोग नलिइकन विद्यार्थीलाई स्तरीय शिक्षा दिइरहेको कलेज सञ्चालकको दाबी छ। अमेरिकाको वेस्टक्लिफ विश्वविद्यालयको सम्बन्धनमा २०११ देखि एमबीएको पढाइ सञ्चालन गरिरहेको किङ्स कलेजका कार्यकारी निर्देशक नरोत्तम अर्याल विदेशी विश्वविद्यालयका पुरानो पाठ्यक्रम, पठनपाठन गर्ने पुरानो शैलीका कारण दिक्क भएका विद्यार्थीका लागि यस्ता कलेजहरू उपयुक्त संस्था भएको बताउँछन्। अर्यालको भनाइ छ, हामीले स्वदेशी विश्वविद्यालयलाई दोष दिनु त हुँदैन। तर यहाँको पढाउने शैली, विद्यार्थीलाई दिईने असाइन्मेन्ट, सैद्धान्तिक र व्यावहारिक सीप आदिका हिसाबले विदेशी विश्वविद्यालयको सम्बन्धनमा सञ्चालित शैक्षिक संस्थाहरू निकै अगाडि छन्। यही भएर पनि विद्यार्थीका लागि यस्ता संस्था आकर्षणका केन्द्र बनेको हुन सक्छ। विद्यार्थीको पढाइमा सैद्धान्तिकभन्दा प्रयोगात्मकमा जोड दिइने उनको भनाइ छ। आफ्नो कलेजको भन्दा पनि नेपालको शिक्षा पद्धतिमै सुधारको खाँचो रहेको उनको बुझाइ छ। नामी कलेज प्रमुख कार्यकारी अधिकृत पवन पोखरेल पनि नेपालमा विदेशी एमबीएमार्फत समयसापेक्ष शिक्षा दिइरहेको बताउँछन्। विद्यार्थीलाई नै सहभागी गराएर अध्यापन गराइने प्रणाली अपनाएर आफ्नो कलेजबाट पढाइ भइरहेको उनी बताउँछन्। शिक्षक र विद्यार्थीले बराबर मेहनत गरेमा मात्र पढाइ स्तरीय हुने उनको बुझाइ छ। विद्यार्थीलाई अधिकतम समय ट्रेनिङ, वर्कसपमा सहभागी गराइने भएका कारण नामीमा विद्यार्थी आकर्षण बढेको उनको भनाइ छ। माछा दिने होइन, माछा मार्न सिकाउने गरी शिक्षा दिइने उनीहरूको दाबी छ। ईस्लिङटन कलेजका प्रमुख कार्यकारी अधिकृत सुलभ बुढाथोकी विदेशी एमबीएको युनिक विशेषता रहेको बताउँछन्। नेपालको आवश्यकताअनुसार व्यापार केन्द्रित शिक्षा दिने गरे गरेको उनको भनाइ छ। विशेषगरी विदेशी सम्बन्धनमा सञ्चालित कलेजहरूमा सिकाउने शैली विद्यार्थीको क्षमता बढाउन बढी केन्द्रित छ। विद्यार्थीको व्यवस्थापनलगायत कार्य क्षमता बढाउन जोड दिइन्छ। पढाउने विषय र सिकाउने शैली काम खोजेरभन्दा आफ्नो काम गर्न चाहनेहरूका लागि सहयोगी छ। नेपालबाहेक विश्ववजारका अवसरहरू बुझ्न र बुझाउन सहयोगी भूमिका खेल्ने गरेको उनीहरूको भनाइ छ। उनीहरूले सिकाइमा अनुसन्धानलाई विशेष प्राथमिकता दिने गरेका छन्। यसले इच्छा लागेको विषयमा अनुसन्धान गर्न सजिलो हुन्छ। यस्ता फरक विशेषताका कारण पनि विद्यार्थीले पढाइ सकिने बित्तिकै काम पाएका छन्। कति लाग्छ खर्च ? स्वदेशी तथा विदेशी एमबीए अध्ययनको लागि खासै ठूलो खर्च भने लाग्दैन। अमेरिकन, बेलायती, मलेसियन विश्वविद्यालयबाट सम्बन्धन लिएका विदेशी एमबीए अध्ययनको लागि ६ देखि १० लाख रुपैयाँसम्म खर्च लाग्छ। यो खर्च विदेशी विश्वविद्यालयमा बुझाउने र कलेजमा लाग्ने दुवै खर्च हो। कलेजमा ६ सेमेस्टर अर्थात् २४ महिना पढाइ हुन्छ। अमेरिका, बेलायत र मलेसियालगायत देशमा अध्ययन गर्ने शिक्षा नेपालमै बसेर पाइन्छ। नेपालमा बेलायतको नर्थ ह्याम्टन, अमेरिकाको वेस्टक्लिफ, मलेसियाको विश्वविद्यालयसँग सम्बन्धन लिएर विदेशी एमबीएको पढाइ सञ्चालन भइरहेको छ। नेपालमा लर्डबुद्ध एजुकेसन फाउन्डेसन, नामी कलेज, ईस्लिङटन कलेज, किंस कलेजलगायतका शैक्षिक संस्थामा विदेशी एमबीएको अध्यापन हुँदै आएको छ।"
दैलेखमा ६३ छाउगोठ भत्काइए,"दैलेख : छाउपडी प्रथा उन्मुलनका लागि छाउगोठ भत्काउने अभियान अन्तरगत जिल्लामा ६३ वटा छाउगोठ भत्काइएको छ। चामुण्डाविन्द्रासैनी र आठबीस नगरपालिका तथा भैरबी र गुराँस गाउँपालिकामा गरी ६३ वटा छाउगोठ भत्काइएको प्रहरी प्रमुख डिएसपी हरिबहादुर ओलीले जानकारी दिए। जिल्लामा सामाजिक कुसंस्कारको रूपमा व्याप्त छाउपडी प्रथा उन्मुलनका लागि स्थानीय प्रशासनले कडाइका साथ काम सुरु गरेको उनले बताए। धर्म, संस्कृति र परम्पराको नाममा कुसंस्कार उन्मुलन गर्न कडाई गरिएको उनको भनाइ छ। पहिलो चरणमा ११ वटै स्थानीय तहमा छाउपडी उन्मुलन सम्बन्धी अन्तरक्रिया र छलफल गरिएको थियो। सोमबारदेखि जिल्लाभर छाउगोठ भत्काउने अभियान थालिएको छ। छाउगोठ भत्काउन सहायक प्रमुख जिल्ला अधिकारी इन्द्रबहादुर क्षेत्रीसहितको प्रहरी टोली गाउँमा खटिएको छ। छाउगोठ भत्काउन स्थानीय तहका जनप्रतिनीधि पनि सक्रिय छन्। जिल्लाका अधिकांश बस्तीहरुमा महिनावारी हुँदा बस्न छुट्टै छाउगोठ छैन। उनीहरू गाईभैसीसँगै गोठमा बस्ने गर्छन्। महिनावारी हुँदा गाईभैसी बाँधेकै ठाउँमा बस्ने महिलाको संख्या अत्याधिक छ। यस विषयमा प्रहरीले सचेतना फैलाएको डिएसपी ओलीले बताए। महिलाहरू गाईभैँसीकै गोठमा बस्ने गरेको जानकारीमा आएको छ, डिएसपी ओलीले भने, गोठमा बसेको भेटिएमा फौजदारी अपराध संहिता अन्तरगत मुद्धा चलाउँछौँ। जसको घरमा छाउप्रथा प्रचलनमा रहेको पाइन्छ त्यस्तो घरको अभिभावक र छाउगोठ बस्ने महिलालाई समेत कानुनी कारवाहीको दायरामा ल्याउने डिएसपी ओलीले बताए।"
गुठीयारले मागे विधेयकको सक्कली ड्राफ्ट,"काठमाडौं : गुठीयारले गुठी काठमाडौं सभ्यता भएको भन्दै खेलबाड नगर्न खबरदारी गरेका छन्। गुठीको भावना र मर्मविपरीत विधेयक आएका कारण विरोधमा उत्रनुपरेको उनीहरूको भनाइ छ। उनीहरूले नयाँ गुठी विधेयकको सक्कली मस्यौदा (ड्राफ्ट) माग गरेका छन्। गुठीयारले औपचारिकताका लागि मात्रै छलफल र बैठक नगर्नसमेत खबरदारी गरेका छन्। असार ४ गतेको आन्दोलनबाट सरकारले आत्मसात् गरेर ल्याउन लागेको गुठी विधेयकको ड्राफ्ट पहिलो छलफलमै प्रस्तुत गर्नुपर्ने उनीहरूको माग छ। भूमि व्यवस्था, सहकारी तथा गरिबी निवारण मन्त्रालयले उपत्यकाका गुठीयारसँग गुठी विधेयकको सम्बन्ध गरेको छलफलमा संस्कृति र सभ्यतालाई बिगार्ने गरी नयाँ विधेयक आए स्विकार्य नहुने गुठीयारले बताए। राष्ट्रिय पहिचान संघर्ष समितिका अध्यक्ष गणपतिलाल श्रेष्ठले औपचारिकताका लागि छलफल र बैठक गर्नुको औचित्य नरहेको बताए। गुठीसम्बन्धी कानुन आवश्यक रहेको र त्यससम्बन्धी कानुन बनाउन सहयोग गरिने बताए। तर जसका निम्ति कानुन बनाउन लागेको हो ती समुदायको मर्म समेटिनुपर्छ, उनले भने, त्यसका लागि पहिला ड्राफ उपलब्ध गराइयोस्। उनले गुठीको अस्तित्व, पहिचानमा तलमाथि भएमा अन्तिम आन्दोलन गर्नुको विकल्प नरहेको बताए। असार ४ सम्म त भद्र अवज्ञा मात्रै गरेका हौं, अब तलमाथि भयो भने त अन्तिम आन्दोलन गर्छौं। उनले राष्ट्रिय गुठी सम्मेलन गरेर गुठीयारको आधिकारिक धारणा बाहिर ल्याउने पनि बताए। गुठी विधेयक विरुद्धको संयुक्त संघर्ष समितिका संयोजक डा महेशमान शाक्यले नेपालमण्डल र वरिपरिका आदिवासी नेवारको प्रचलित प्रथाजन्य संस्था गुठी भएको बताए। उनले गुठीलाई स्वायत्तता दिनुपर्नेमा जोड दिए।। ज्यापु महागुठी नेपालका अध्यक्ष राजभाई जकमीले उपत्यकाको गुठीको छुट्टै भावना रहेकाले त्यसलाई स्वायत्तता दिनुपर्ने बताए। सहरी विकास राज्यमन्त्री रामवीर मानन्धरले गुठीयारकै पक्षमा मन्तव्य व्यक्त गरेका थिए। उनले काठमाडौं उपत्यकाका नेवार समुदायसँग जोडिएको प्रथा, परम्परा, संस्कृतिसँग जोडिएको गुठी संरक्षण गर्न विशेष ध्यान दिनुपर्ने बताए। । संस्कृतिसँग जोडिएको गुठी र जग्गाको विशेषतालाई फरक ढंगले सम्बोधन गरिनुपर्ने उनको भनाइ छ। नेवारको संस्कृति र जग्गाको प्रकृति फरक छ। उपत्यकालाई संस्कृतिसँग जोडेर हेरिनुपर्छ, मन्त्री मानन्धरले भने। काठमाडौं उपत्यकाका गुठीलाई अन्य गुठीभन्दा फरक ढंगले सम्बोधन गरिनुपर्ने, स्वायत्तता दिनुपर्ने, गुठी संस्थान परिमार्जन गरिनुपर्ने उनले बताए। भूमि व्यवस्था, सहकारी तथा गरिबी निवारणमन्त्री पद्माकुमारी अर्यालले गुठीको धर्म, संस्कृति, प्रथा, परम्पराको संरक्षण सरकारले गर्ने प्रतिबद्धता जनाएकी छन्। उनले गुठी संस्थानले गुठीको संरक्षण गर्न नसकेको गुनासो चौतर्फी रूपमा आएपछि प्राधिकरण अगाडि बढाइएको बताइन्। उनले उपत्यका र बाहिरको गुठीको प्रकृति फरक रहेको जानकारी दिइन्। भनिन्, देशभर फरकफरक प्रकृतिका गुठी छन्। एउटै विधिले सबै गुठीको समस्या समाधान हुन सक्दैन। उनले गुठीको मर्म, भावनालाई संरक्षण गर्नका निम्ति प्राधिकरण अगाडि सारेको बताइन्। धर्म, संस्कृति, प्रथा, परम्परासम्बन्धी गुठी, जग्गासम्बन्धी गुठीको व्यवस्थापन कसरी गर्ने तथा अतिक्रमणमा परेका जग्गाको संरक्षण कसरी गर्ने भन्ने कुरा फरकफरक ढंगले हेरिनुपर्ने उनको भनाइ छ। उपत्यकाकै प्रमुख स्थानका बहुमूल्य जग्गा अतिक्रमण भइरहेको बताउँदै मन्त्री अर्यालले त्यसको छानबिन भइरहेको जानकारी गराएकी छन्। गुठीयारले एकीकृत आन्दोलनका तर्फबाट मन्त्रीलाई ज्ञापनपत्रसमेत बुझाएका छन्।"
बेलायती एमबीए किन ?,"काठमाडौं : आजको २१औं शताब्दीमा शिक्षाबिना मानिस दृष्टिविहीन सरह भएको कुरा सर्वविदितै छ। यस कारण भन्न सकिन्छ शिक्षाबिना जीवन अधुरो छ, यो जीवनको अति आवश्यक वस्तु भइसकेको कुरा अब दुई मत रहेन। आज शिक्षाबिना मानिस बाँच्न पनि नसक्ने स्थिति सिर्जना भइसकेको छ। हाम्रो संविधानले समेत शिक्षाको अधिकार सहर्ष स्वीकार गरी प्रत्येक नेपालीलाई निश्चित तहसम्मको शिक्षा निःशुल्क गरेको छ। आज प्रत्येक नागरिकले शिक्षा केका लागि बुझिसकेका छन्। तथापि आजका दिनमा एक शब्दमा भन्ने हो भने गुणस्तरीय शिक्षा गरिबी हटाउनका लागि हो जसले जीवनलाई फरक र सहज बनाउन मद्दत गर्छ। ब्रिटिस शिक्षा विभिन्न तथ्यहरूका अनुसार ब्रिटिस उच्च शिक्षालाई संसारकै सबैभन्दा राम्रो र बढी मन पराइएको छ। हङकङमा गरिएको एक सर्भेअनुसार बुवाआमा आफ्ना बच्चाहरूलाई अन्यत्र मुलुकको शिक्षाभन्दा ब्रिटिस शिक्षामा राख्न नै जोड दिएको पाइएको छ। स्मरण रहोस् हङकङ एक्लैले संसारमा सबैभन्दा बढी विदेशी विद्यार्थीहरू यूके पठाउँछ। टाइम्स हाइयर एजुकेसनका अनुसार संसारको दुई सय माथिल्लो स्तरका विश्वविद्यालय यूके वा अमेरिकामा रहेका छन्। दुवै देशले गुणस्तरीय शिक्षामा महत्वपूर्ण भूमिका खेलेका छन्। सबैभन्दा राम्रो रिसर्च सुविधाहरू, बौद्धिकतालाई प्राथमिकता, शैक्षिक स्वतन्त्रता, आफू सुहाउँदो छान्न मिल्न कोर्सहरू, शैक्षिक वातावरण दुवै देशको शिक्षा पाइन्छ तर दुवै देशको विद्यार्थी जीवन र विश्वविद्यालयको अध्ययन संरचनामा फरक रहेका छन्। संसारभर एमबीए देशअनुसार केही भिन्न रहेका छन्। यूके एमबीए अमेरिकन एमबीएभन्दा फरक छ भने अस्ट्रेलियन एमबीए पनि फरक छ। ब्रिटिस एमबीए यस कारण संसारकै राम्रो एमबीए मान्न सकिन्छ। राम्रो रिसर्च सुविधाहरू ब्रिटिस एमबीए अध्ययनमा विद्यार्थी, संकाय एवं कर्मचारीहरूका लागि लाइब्रेरीमा हजारौं किताबहरू अध्ययन गर्न, लिन तथा परामर्श गर्नका लागि उपलब्ध हुन्छन् साथै शैक्षिक संस्थाले संसारकै श्रेष्ठ अनलाइन पुस्तक, डाटाबेस, जर्नल र पेपरहरू उपलब्धसमेत गराउँछ। यो विद्यार्थीको रिसर्च सपोर्टका लागि गरिने नवीनतम र श्रेष्ठ तरिका हो। अन्तर्राष्ट्रिय प्रतिष्ठा ब्रिटिस एमबीए अन्तर्राष्ट्रियस्तरमा प्रतिष्ठा कमाएको छ भने संसारभर मान्यता प्राप्त छ। नेपालमा समेत त्रिभुवन विश्वविद्यालयलगायत अन्य सबै विश्वविद्यालयले मान्यता दिएका छन्। ब्रिटिस एमबीए संसारकै विशिष्ट एमबीए भएका कारण रोजगारीमा समेत सरल हुने देखिएको छ यसको प्रतिष्ठा संसारमै रहेको छ। लागत कारक हाल नेपालमै नेपाली एमबीएकै शुल्कमा ब्रिटिस एमबीए अध्ययन गर्न सकिन्छ। बेलायती कोर्स, प्रमाणपत्र, सुविधा, अनुसन्धानमा सहयोग आदि नेपाल सुहाउँदो शुल्कमा नेपालमै अध्ययन गर्न सकिने यस्तो कोर्स अति सहजरूपमा नेपालमै उपलब्ध रहेका छन्। समय, शैक्षिक अवधि ब्रिटिस शैक्षिक क्यालेन्डर कक्षा सञ्चालन पूर्वप्रकाशित भई सम्पूर्ण जानकारी, जस्तै अध्यापन गराउने समय, परीक्षा, परीक्षाफलको मिति सुरुमै जानकारी हुने भएका कारण विद्यार्थीले समयमा नै अध्ययन पूरा गर्न सक्छन र बाहिर जानका लागि समेत कागजात आवश्यकताअनुसार समयमा नै उपलब्ध हुने हुँदा विद्यार्थीको समय खेर जाँदैन। ग्रेड प्रणाली ब्रिटिस एमबीएको अध्ययनमा प्रयोग गरिने विधि वैज्ञानिक रहेको छ। परीक्षा लिइने लिखित तरिकाबाट मात्र नभई, प्रदर्शन विधि, अनलाइन परीक्षा, असाइन्मेन्ट, दैनिक उपस्थिति, विभिन्न क्रियाकलापमा सहभागिता, अनुसन्धान आदि मार्फत गरिने साथै ग्रेड संसारमै स्वीकार गरिएको प्रणालीमा गरिन्छ। सम्पूर्ण संरचना र सामग्री सबै विद्यार्थीले एउटै अनिवार्य मोड्युल अध्ययन गर्नुपर्ने हुन्छ। प्रत्येक मोड्युलको प्रायः २० क्रेडिट हुन्छ। एमबीए डिग्री पूरा गर्नका लागि एक सय ८० क्रेडिट पास गरेमा मात्र डिग्री पूरा हुन्छ। मोड्युलको अनुक्रमण यसरी राखिएको छ कि विद्यार्थीले सिक्ने तार्किक प्रगति, सिक्नुका साथै व्यापार चलाउन पहल गर्न सक्ने बनाउँछ। पढ्ने र सिक्ने रणनीति कोर्सको डिजाइन यसरी गरिएको छ जसले विद्यार्थीलाई पढ्न बाध्य गराउँछ। जसले अध्ययन कार्यक्रमवाट आश्चर्यजनक अवसरहरू प्रदान गर्छ। विद्यार्थी केन्द्रित लर्निङ विधिअनुसार अध्यापन गराइन्छ। कोर्समा वर्तमान केसहरूको अध्ययन, भिडियो, व्यावहारिक व्यायाम, रोल प्ले साथै लेक्चर र सेमिनारहरू गराइन्छ। सही पाठ्यक्रम र अनुसन्धान गर्न सहज आफूले चाहेअनुसारका कोर्सहरू उपलब्ध हुने र अनुसन्धानका लागि आवश्यक सुविधा र लेक्चर उपलब्ध हुने हुँदा यसमा विद्यार्थीको रुचि दिनप्रतिदिन बढ्दो छ। अंग्रेजी भाषाको ज्ञानमा वृद्धि र आत्मविश्वास ब्रिटिस एमबीए गर्दा थाहा नहुने तर व्यापक फाइदा हुने भनेको नेपाली विद्यार्थीको अंग्रेजी भाषामा ज्ञानको वृद्धि हुनका सानै व्यक्तिको व्यक्तित्वमा आश्चर्यजनक प्रगति देखिन्छ भने आत्मविश्वासको स्तर अत्यधिक बढ्छ। सबैभन्दा पुरानो शैक्षिक इतिहास ब्रिटिस एमबीए संसारमै सबैभन्दा पुरानो एमबीएका रूपमा रहेको छ, भने सबैभन्दा पुरानो इतिहास बोकेको शिक्षा हो। समयसापेक्ष अनुसन्धान गरी बजार सुहाउँदो र बजारमा बिक्ने श्रमशक्ति उत्पादन गर्ने गरेको छ। परिणाममुखी ब्रिटिस एमबीए परिणाममुखी शिक्षाका रूपमा अनुसन्धान गरी विकास गरिएको छ। अध्ययनले कामसँग सम्बन्धित कौशल विकास गर्ने, कौशलको प्रयोग विधि, विषय ज्ञानको सही सदुपयोग, कैरियर विकास साथै जीवनका लागि कौशल विकास गर्ने र समस्या समाधान गर्ने तरिका र काम सक्रिय वैज्ञानिक रूपमा गर्न सिकाउँछ भने नैतिक पनि बनाउँछ। यसरी हेर्दा ब्रिटिस शिक्षा संसारभर फैलिएको छ भने हाल आएर नेपालमा पनि ब्रिटिस एमबीएको माग बढ्दो छ। दिनप्रतिदिन विद्यार्थी संख्यामा वृद्धि भइरहेको छ। विद्यार्थीले ब्रिटिस एमबीए पूरा गरेमा फाइनल एवार्डका रूपमा मास्टर अफ बिजनेस एडमिनिस्ट्रेसनको डिग्री प्राप्त गर्छन्। ब्रिटिस एमबीएले विशेष गरेर दुईवटा कुरामा जोड दिएको छ। यसले ज्ञान र सामरिक नेतृत्व विकासमा जोड दिएको छ। जसले कुनै पनि संस्थालाई सफल रूपमा अगाडि बढाउन सक्छ। यसको डिजाइन रोजगारीको क्षेत्रमा बजारको रहेको आवश्यकताअनुसारका सम्भावित प्रबन्धक जसले रणनीतिस्तरमा व्यवस्थापन गर्न महत्वपूर्ण योगदान गर्न सकोस्। (कँडेल, नामी कलेजका बोर्ड अफ डाइरेक्टर हुन्।)"
फरार प्रतिवादी भन्दै १७ जना एकै दिन समातिए,"राजविराज : सप्तरी प्रहरीले फरार प्रतिवादी भन्दै रिहा भइसकेका र परिवारका सदस्यहरूसहित १७ जनालाई एकै दिन पक्राउ गरेको छ। विभिन्न अपराधिक घटनामा अदालतले दोषी ठहर गर्दै कैद र जरिवानाको फैसला सुनाए पनि फरार रहेकालाई पक्राउ गरिएको जिल्ला प्रहरी कार्यालय सप्तरीले जनाएको छ। डीएसपी तिलक भारतीले ज्यान मार्ने उद्योग, कुटपिट, लुटपिट, ठगी, जालसाजीसमेतका मुद्दामा फरार रहेकालाई पक्राउ गरिएको बताए। प्रहरी टोलीले फैसला कार्यान्वयनको सिलसिलामा अदालतबाट कैद तथा जरिवाना तोकिएका र हालसम्म फरार रहेका विभिन्न मुद्दाका अभियुक्तलाई खोजतलास गर्दा लुकीछिपी बसिरहेको अवस्थामा पक्राउ गरिएको डिएसपी भारतीले बताए। पक्राउ पर्नेमा एक वर्षअघि रिहा भएकाहरू पनि पुनः पक्राउ परेका छन्। खड्क नगरपालिकाका बद्री चौधरी र संगीताकुमारी चौधरी जारी मुद्दामा गत माघ ९ गते पक्राउ परेर रिहा भएका थिए। उनीहरूलाई पुनः जारी मुद्दामा पक्राउ गर्नु परेको कारण बताउन नसकेका डिएसपी भारतीले अन्तिम फैसला अदालतले गर्ने भन्दै पन्छिए। प्रहरीले अदालतमा मुद्दा फैसला भएपनि जरिवाना नतिरेका व्यक्तिका परिवारका सदस्यलाई समेत पक्राउ गरेको छ। डीएसपी भारतीका अनुसार लुटपिट मुद्दामा जरिवाना तोकिएका खडक नगरपालिका९ का महिनारायण चौधरीको हकमा भाई दीपनारायण चौधरी, लेनदेन मुद्दामा सोही ठाउँका मिश्रीलाल चौधरीको हकमा छोरा अरुणकुमार चौधरी र जालसाज मुद्दामा सोही ठाउँका सुखैर चौधरीको हकमा उनकी श्रीमती सुकमारदेवी चौधरीलाई पक्राउ गरिएको छ। प्रहरीले दिएको जानकारी अनुसार ज्यान मार्ने उद्योगमा सप्तरीको बोदे बर्साईन नगरपालिका१० का ५९ वर्षीय खगेन्द्र यादव र खड्क नगरपालिका४ का ५८ वर्षीय इसराइल मियाँ पक्राउ परेका छन्। यसैगरी ठगी मुद्दामा खड्क नगरपालिका६ का राजकुमार साह, लुटपिट मुद्दामा बोदे बर्साईन नगरपालिका९ का ४७ वर्षीय चन्देश्वर साह तेली र खड्क नगरपालिका ६ का नजबुद मियाँ पक्राउ परेका छन्। कुटपिट अङ्गभङ्ग मुद्दामा राजगढ गाउँपालिका२ का बलबीरकुमार यादव, कुटपिट मुद्दामा बलान बिहुल गाउँपालिका३ का ५४ वर्षीय जयराम साह, सुरुङ्गा नगरपालिका९ का ४० वर्षीय नरसिहं चौधरी, खड्क नगरपालिका ९ का फागु मण्डल, बोदे बर्साईन नगरपालिका ९ का ५७ वर्षीय झौली मण्डल, बोदे बर्साईन नगरपालिका २ का ४७ वर्षीय महेन्द्र साह र ३८ वर्षीय रामसुन्दर यादव पक्राउ परेका छन्। पक्राउ गरिएकाहरूमध्ये जरिवाना मात्रै तोकिएकाहरूले त्यसवापतको रकम बुझाएर तथा कैद सजायको फैसला भएकालाई सजाय भुक्तान गरेर मात्र रिहा हुने स्रेस्तेदार दिलकुमार वर्देवाले बताए।"
"पश्चिमी वायुको प्रभाव : मुलुकभर चिसो बढ्यो, अझै हिमपात र वर्षाको सम्भावना","काठमाडौं : पश्चिमी वायु सक्रिय हुँदा मुलुकभर चिसो बढेको छ।चिसोले गर्दा जनजीवन कष्टकर बन्दै गएको छ। वायु सक्रिय हुँदा पश्चिमी भूभागमा हल्का वर्षा र उच्च हिमाली भेगमा हिमपातको संभावना रहेको मौसम पूर्वानुमान महाशाखाले जनाएको छ। मंगलबार दिउँसो मध्य र पूर्वी भागमा मौसम सामान्य रहेपनि रातीदेखि बादल देखिने संभावना रहेको छ। देशको पश्चिमी भूभागमा सामान्य बदली र बाँकी भूभागमा आंशिकदेखि सामान्य बदली रही उच्च पहाडी तथा हिमाली भूभागका थोरै स्थानमा हिमपातको संभावना रहेको मौसम पूर्वानुमान महाशाखाका मौसमविद् गंगा नगरकोटीले जानकारी दिइन्।उनले भनिन्,' पश्चिमी वायु सक्रिय हुँदा पश्चिमका थोरै स्थानका साथै मध्य र पूर्वी भूभागका एक दुई स्थानमा हल्का वर्षाको संभावना छ।उपत्यकाको मौसम भने सफा नै छ।' काठमाडौंको आजको तापक्रम न्यूनतम ४२ र अधिकतम १६३ डिग्री सेल्सियस रहेको छ। यस्तै जुम्लाको तामक्रम न्युनतम ०३ र अधिकतम ७७ डिग्री सेल्सियस छ। सिमरामा भने सबैभन्दा उच्च तापक्रम रहेको छ। त्यहाँको तापक्रम न्यूनतम ९६ र अधिकतम २३५ डिग्री सेल्सियस रहेको छ। यस्तो छ तीन दिनको मौसम पौष २२ गते दिउँसो : देशको पश्चिमी भुभागमा सामान्य बदली र बांकी भूभागमा आंशिकदेखि सामान्य बदली रही उच्च पहाडी तथा हिमाली भूभागका थोरै स्थानमा हल्का देखि मध्यम हिमपात तथा पश्चिमका थोरै स्थानमा साथै मध्य र पूर्वी भूभागका एक दुई स्थानमा हल्का वर्षाको संभावना छ । रातीः देशको पश्चिमी भूभाग, मध्य र पूर्वका पहाडी भुभागमा सामान्य बदली र बांकी भुभागमा आंशिक देखि सामान्य बदली रही उच्च पहाडी तथा हिमाली भूभागका थोरै स्थानहरुमा हल्का देखि मध्यम हिमपात तथा पश्चिमका थोरै स्थानहरुमा साथै मध्य र पुर्वी भूभागका एक दुइ स्थानमा हल्का वर्षाको संभावना छ । पौष २३ गते दिउँसो : देशभर सामान्य बदली रही पश्चिमका केही स्थानहरुमा र मध्य र पूर्वका थोरै स्थानहरुमा हल्का देखि मध्यम वर्षाको संभावना छ। देशका उच्च पहाडी तथा हिमाली भूभागका केही स्थानहरुमा मध्यम देखि भारी हिमपात हुने सम्भावना रहेको छ। रातीः देशभर सामान्य बदली रही पश्चिमका केही स्थानहरुमा र मध्य र पूर्वका थोरै स्थानहरुमा हल्का देखि मध्यम वर्षाको संभावना छ। देशका उच्च पहाडी तथा हिमाली भूभागका केही स्थानहरुमा मध्यम देखि भारी हिमपात हुने सम्भावना रहेको छ। पौष २४ गते दिउँसो : देशभर आंशिक देखि सामान्य बदली रही केही स्थानहरुमा हल्का देखि मध्यम वर्षाको संभावना छ। देशका उच्च पहाडी तथा हिमाली भूभागका केही स्थानहरुमा मध्यम देखि भारी हिमपात हुने सम्भावना रहेको छ। रातीः देशको मध्य तथा पूर्वी भूभागमा सामान्य बदली तथा पश्चिमका भूभागमा आंशिक बदलि रही पश्चिमका एकदुई स्थानमा साथै मध्य र पूर्वका थोरै स्थानमा हल्का देखि मध्यम वर्षाको संभावना छ। देशका उच्च पहाडी तथा हिमाली भूभागका केही स्थानमा मध्यम देखि भारी हिमपात हुने सम्भावना रहेको छ।"
मंगलबार राजधानीका यी स्थानमा ७ घण्टा विद्युत कटौती हुँदै,"काठमाडौं : राजधानीका केही स्थानमा मंगलबार ७ घण्टा विद्युत कटौती हुने भएको छ। महाराजगन्ज वितरण केन्द्रको ओम फिडरबाट वितरित लाइन बिहान ९ बजेदेखि दिउँसो ४ बजेसम्म कटौती हुने भएको हो। उक्त फिडर अन्तर्गत सुकेधारा, न्यूकोलोनी, ढलाने पुल तथा निलो पुल लगायतका स्थानमा विद्युत कटौती हुने नेपाल विद्युत प्राधिकरणले जनाएको छ। प्राधिकरणले मंगलबार एक सूचना जारी गर्दै चक्रपथ विस्तारका लागि रुख कटान गरिने भएकाले विद्युत कटौती हुने जानकारी दिएको हो ।"
मालपोतका सुब्बा घुससहित पक्राउ,"काठमाडौं : मालपोत कार्यालय साँखु, काठमाडौंका नायव सुब्बासहित दुईजना घुससहित पक्राउ गरेका छन्। अख्तियार दुरुपयोग अनुसन्धान आयोगले नासु रामेश्वर कुइकेल र लेखापढी व्यवसायी श्रीराम सापकोटालाई घुस लिदालिदै पक्राउ गरेको हो। नायव सुब्बले लेखापढी व्यवसायी श्रीराम सापकोटासँग दृष्टी बन्दकको लिखत पास गरे वापत दुई हजार लिदैंगर्दा अख्तियार कार्यालय साँखु परिसरबाट पक्राउ गरेका अख्तियारका प्रवक्ता प्रदीपकुमार कोइरालाले जानकारी दिए।"
'प्रहरीलाई सक्दो सहयोग गर्नुहोस्',"भैरहवा : पाँच नम्बर प्रदेशका प्रहरी नायब महानिरीक्षक (डीआइजी) सुरेशविक्रम शाहले नागरिकले प्रहरी संगठनलाई सहयोग गर्न आवश्यक रहेको बताएका छन् ।मंगलबार रुपन्देहीको इलाका प्रहरी कार्यालय मर्चवारको नवनिर्मित भवन र ब्यारेकको उद्घाटन गर्दै उनले भने, 'यो संगठन तपाईहरुको हो, यसलाई मलजल गर्नुस्, हामी लाग्छौं र तपाईंहरुको सेवामा लागिरहन्छौँ।' उनले नागरिकको सहयोगविना प्रहरीले मात्र केही गर्न नसक्ने बताउँदै अपराधमुक्त समाज निर्माणका लागि प्रहरीलाई सहयोग गर्न आग्रह गरे ।'गलत क्रियाकलाप गर्ने समूहव्यक्तिको सूचना दिएमा हामीले समाजलाई शान्त राख्न सक्छौँ, उनले भने, 'जबसम्म तपाईहरुको सहयोग पाउँदैनौं तबसम्म अपराध अनुसन्धानमा सफल भइदैन।' उनले नागरिकलाई पीडा दिने क्रियाकलाप भएमा आफूहरु नागरिकको प्रहरी हुन नसक्ने भन्दै आचरण, व्यवहारमा थप सुधार ल्याउन आफू मातहतका कर्मचारीलाई निर्देशन दिए। नयाँ भवनजस्तै प्रहरीको सेवा उत्कृष्ठ हुने बताउँदै सत्य सेवा सुरक्षणम् मूलमन्त्र अंगालेर काम गर्ने उनले निर्देशन दिए । मर्चवार क्षेत्रको सम्मरीमाई गाउँपालिकाका अध्यक्ष जितेन्द्रनाथ (बब्लु) शुक्लले विगत र हालको पुलिसिङ्गमा धेरै परिवर्तन आएको भन्दै हाल प्रहरी सामुदायसँग मिलेर अघि बढेको कार्य सराहनीय रहेको उल्लेख गरे । मर्चवारी गाउँपालिकाका अध्यक्ष केशवनन्द बनियाँले खाँदै गरेको खाना समेत छाडेर नागरिकको सेवामा लाग्ने प्रहरीको तलब निकै न्यून रहेको भन्दै थप वृद्धि गर्नेपर्ने माग राखे। कुल २३ कठ्ठा क्षेत्रफलमा रहेको इप्रका मर्चवारको नयाँ भवन १ करोड ५५ लाख ८३ हजार रुपैयाँको लागतमा निर्माण भएको रुपन्देहीका निमित्त प्रहरी प्रमुख प्रहरी नायब उपरीक्षक खड्क बहादुर खत्रीले बताए।उनले आधुनिक डिजाइनमा निर्माण भएको भवनले नागरिकको सेवा प्रवाहमा सहजता ल्याउनेमा विश्वास व्यक्त गरे।"
"सुनचाँदीको मूल्य घट्यो, कति पुग्यो तोलाको?","काठमाडौं : नेपाली बजारमा निरन्तर उकालो लागेको सुनको मूल्य मंगलबार ५ सयले घटेको छ। आज सुन तोलाको ७५ हजार ५ सय रुपैयाँमा कारोबार भइरहेको नेपाल सुन चाँदी व्यवसायी महासंघले जनाएको छ।तेजावी सुन ७५ हजार २ सय रुपैयाँ कायम गरिएको महासंघले जनाएको छ। सोमबार सुन तोलामा ५ सयले बढेर ७६ हजार पुगेर नयाँ रेकर्ड कायम गरेको थियो।आइतबार ७५ हजार ५ सय रुपैयाँमा कारोबार भएको थियो। यस्तै, चाँदीको मूल्यमा सामान्य गिरावट आएको छ। चाँदी ९ सय रुपैयाँमा कारोबार भइरहेको छ।सोमबार चाँदी तोलामा २० रुपैयाँ बढेर ९२० रुपैयाँमा कारोबार भएको थियो।"
एमबीएबारे के भन्छन् कलेज सञ्चालक ?,"बेलायती डिग्री सुनिता बस्नेत, एमबीए, प्रोगाम लिडर, द ब्रिटिस कलेज काठमाडौं द ब्रिटिस कलेज बेलायतको लिड्स बेकेट युनिभर्सिटीसंगको सहकार्यमा सञ्चालित छ। रोजगारी र पढाईलाई संगसंगै अघि बढउने विद्यार्थीलाई केन्द्रित गरेर हामीले यो विषय पढाईरहेका छौं। यहाँ विहान साढे ६ बजेदेखि साढे नौ बजेसम्म पढाई हुन्छ। हामी हरेक सेमेस्टरमा नयाँ नयाँ कोर्स पढाउँछौं, अपडेट गरिरहन्छौं। यसबाट समसामयिक विषयमा विद्यार्थीलाई ज्ञान दिलाउन सजिलो हुन्छ। घरमै बसेर कम लगानीमा अन्तर्राष्ट्रिय स्तरको डिग्री लिन पाइन्छ। यसकारण पनि हाम्रो कलेजमा विद्यार्थीको चाप बढी छ। यहाँ पढाइ सकिनासाथ काम पाउने सम्भावना धेरै छ। हाम्रा विद्यार्थी मल्टिन्यासनल कम्पनीमा काम गर्ने बढी छन्। साथै बैंकमा काम गर्नेको पनि बाहुल्य छ। त्यस्तै, आफ्नो काम गरेर रोजगारीका अवसर सिर्जना गर्नेको संख्या पनि उत्तिकै छ। बेलायत, अस्ट्रेलिया पुगेर काम गर्ने धेरै छन्। हाम्रो कलेजको भौतिक संरचना, फ्याकल्टी मेम्बर पनि तुलनात्मक रूपमा अब्बल छ। मार्केट डिमान्ड अनुसार शिक्षा दिन्छौं डा विष्णुप्रसाद भट्टराई, बिजनेस युनिट हेड, एक्सेल बिजिनेस कलेज एक्सल बिजिनेस कलेज सिजी होल्डिङसद्वारा सञ्चालित कलेज हो। पोखरा विश्वविद्यालयबाट सम्बन्धन प्राप्त हामी सधैं उत्कृष्ट पाँचमध्येमा दाबी गर्छौं। बजारको माग र आवश्यकताअनुसार शिक्षा दिनु नै हाम्रो पहिलो लक्ष्य र उद्देश्य हो। मार्केटको मागअनुसारका कोर्समा सधैं जोड दिन्छौं। हाम्रो कलेजमा समयानुकूल भौतिक संरचना र शैक्षिक वातावरण पनि छ। यहाँ दक्ष र अनुभव प्राप्त शिक्षकहरू पढाउनुहुन्छ। प्रायः व्यस्थापनका कोर्सहरू प्रयोगात्मक हुँदैन। तर हामीले पढाइ सक्नासाथ काम पाउन सजिलो हुने गरी प्रयोगात्मक पक्षलाई जोड दिएका छौं। विश्व बजारमा अवसर डा दक्षता राणा, प्रोग्राम कोअर्डिनेटर, इस्लिङ्टन कलेज हाम्रो एमबीए प्रोग्राम लन्डनको मेट्रोपोलिटन युनिभर्सिटीबाट सम्बन्धन प्राप्त छ। हाम्रो कार्यक्रम मुख्यतया चार भागमा केन्द्रित छ। हामी फ्रेस विद्यार्थीलाई भन्दा केही वर्ष अनुभव हासिल गरेका विद्यार्थीलाई पहिलो प्राथमिकता दिन्छौं। उनीहरूको क्षमता बढाउन केन्द्रित छ। व्यवस्थापनलगायत कार्यक्षमता बढाउन जोड दिन्छौं। काम खोजेरभन्दा आफ्नो काम गर्न चाहनेहरूका लागि सहयोगी छ। नेपालबाहेक विश्वबजार, अवसरहरू बुझ्न बुझाउन सहयोगी भूमिका खेल्छौं। हरेक कम्पनीहरू अन्सन्धानमा केन्द्रित हुँदै गएकाले हामीले सिकाइमा अनुसन्धानलाई विशेष प्राथमिकतामा राखेका छौं। यसले इच्छा लागेको विषयमा अनुसन्धान गर्न सजिलो हुन्छ। यस्ता फरक विशेषताका कारण पनि हाम्रा विद्यार्थीले छिटो काम पाएका छन्। आफ्नै काम गरेर पनि सन्तुष्ट छन्। अभ्यासमुखी पढाइ सविन्द्र महर्जन, सीईओ, आईआई एमएस, काठमाडौं साधारणतया एमबीए कोर्स र पढाइको तरिका सबैतिर उस्तै हुन्छ। कलेजले कस्तो वातावरण तयार पारेको छ भन्ने कुराले महत्वपूर्ण भूमिका खेल्छ। आईआईएमएस कलेजले लिंकन युनिभर्सिटी अफ मलेसियासँग सम्बन्धन लिएको छ। यहाँ प्राक्टिकल बेस पढाइलाई विशेष जोड दिइन्छ। यसकै लागि हामी विद्यार्थीलाई वर्कसपमा सहभागी गराउँछौं। हाम्रो कलेजमा अनुभवी शिक्षकहरूको टिम छ। भौतिक संरचना र वातावरण ज्यादै राम्रो छ। हाम्रा उत्पादन आफ्नै काम गरेर सन्तुष्ट छन्। विभिन्न उद्योग, उत्पादन हाउस र बैंकमा कार्यरत छन्। राम्रा र व्यवस्थित एमबीए केपी पन्त, संस्थापक प्रिन्सिपल, राजधानी कलेज, काठमाडौं यो कलेजमा सञ्चालित एमबीए इभिनिङ प्रोग्राम हो। पोखरा विश्वविद्यालयबाट सम्बन्धन प्राप्त छ। नेपालमा पोखरा विश्वविद्यालयको एमबीएलाई सबैभन्दा राम्रो र व्यवस्थित मानिन्छ। हामीले सञ्चालन गरेको कोर्स ट्राइमेस्टरमा आधारित छ। ३२ महिने कोर्स हो। यहाँ विद्यार्थीले अध्ययन र पेसालाई सँगै बढाउन सक्छन्। विद्यार्थीले एकातिर कक्षाकोठाको सिकाइलाई कार्यक्षेत्रमा प्रयोग गर्न सक्छन्। अर्कातिर कार्यक्षेत्रको अनुभवलाई कक्षाकोठा ल्याउन सक्छन्। यो सम्मिश्रणले व्यक्तिगत विकास र पेसागत दक्षता विकासमा सहयोग गर्छ। विद्यार्थी आर्थिक रूपमा स्वावलम्बी बन्दै अध्ययनलाई निरन्तरता दिन सक्छन्। एमबीए व्यवस्थापकीय दक्षता अभिवृद्धि गर्ने भएकाले काम गरिरहेकाहरूलाई प्रभावकारी हुन्छ। जागिरबाट समय उघारेर पढ्ने भएकाले समय व्यवस्थापन सिकाउँछ। त्यस्तै दबाब र तनाव व्यवस्थापन पनि सिकाउँछ। हाम्रोमा बैंकर्स, इन्जिनियर, सीएहरू पढिरहेका छन्। सस्तो शुल्कमा अन्तर्राष्ट्रियस्तरको शिक्षा लक्ष्मण केसी, कार्यकारी निर्देशक, प्रेसिडेन्सियल बिजनेस कलेज अमेरिकाको वेस्टक्लिफ युनिभर्सिटी क्यालिफोर्नियाबाट सम्बन्धन प्राप्त नेपालको एकमात्र कलेज नै हाम्रो हो। यो ग्लोबल्ली एक्रिडेटेड युनिभर्सिटी हो। सर्वसुलभ शुल्कमा नै हामी अन्तर्राष्ट्रियस्तरको शिक्षा दिइरहेका छौं। एमबीएमा हामीले दुई सेसनमा ८० जना विद्यार्थी भर्ना गर्छौ। फ्याकल्टी पनि अन्तर्राष्टिय एक्सपोजर प्राप्त छन्। पढाउनेभन्दा पनि सिकाइमा बढी केन्द्रित गर्छौं। कुनै केस वा प्रमाणमा आधारित रहेर सिकाइको तरिकाबारे जानकारी गराइन्छ। अनुसन्धानलाई आधार बनाएर सिकाइन्छ। यस कलेजमा अध्ययन गरेको कोही पनि विद्यार्थी बेरोजगार बस्नु परेको छैन। यहाँ पढेका विद्यार्थी विभिन्न बैंक एवं वित्तीय संस्थामा उच्च तहको व्यवस्थापकीय तहमा पुगेका छन। कोही सीईओ पनि बनेका छन। व्यावहारिक शिक्षा दिन्छौं सुवास श्रेष्ठ, निर्देशक ग्लोबल कलेज इन्टरनेसनल मध्यपश्चिम विश्वविद्यालयबाट सम्बन्धन पाएको यस कलेजको फ्याकल्टीमा व्यवस्थापकीय क्षेत्रमा मुलुककै दिग्गज व्यक्तित्वहरू रहनु भएको छ। बजार र व्यवस्थापनलाई जोड दिएर सैद्धान्तिक र व्यावहारिक शिक्षालाई समायोजन गरी गुणस्तरीयता काम गरेका छौं। विद्यार्थीहरू रिसर्च, प्रोजेक्ट वर्कसँगै बजार व्यवस्थाबारे गहन अध्ययन गर्छन। हरेक वर्ष इन्टरनेसनल कन्फ्रेन्स गर्छौं। त्यसको आयोजकका रूपमा एमबीए विद्यार्थी नै रहेका हुन्छन्। यसले विद्यार्थीलाई इन्टरनेसनल एक्सपोजर गराउँछ। व्यवस्थापकीय ज्ञान हासिलको लागि प्याटफर्म हुन्छ। भौतिक पूर्वाधारलगायत अन्य संरचना पनि राम्रो छ। विद्यार्थीहरूबीच क्लब गठन गर्ने र रुचिअनुसारको ज्ञान एवं व्यावसायिक विचारहरू आदानप्रदान गर्छौ। सैद्धान्तिक मात्र नभई व्यावहारिक शिक्षालाई समायोजन गरी गुणस्तरीय शिक्षा दिन्छौं। दक्षतामा जोड प्रतापराज जोशी, कार्यकारी निर्देशक, कान्तिपुर इन्टरनेसनल कलेज विद्यार्थीमा अन्तरनिहित प्रतिभालाई परिमार्जित गर्ने काम गर्छौं। बजारमा दक्ष व्यक्तिको आवश्यकता छ। बजारको माग अनुरूप दक्ष व्यक्ति बनाउने काममा कलेजले ध्यान दिएको छ। सोही अनुरूप गुणस्तरीय शिक्षा दिन्छौं। म गर्न सक्छु भन्ने आत्मविश्वास र दक्षताले पूर्ण व्यक्ति उत्पादन गर्नु नै हाम्रो उद्देश्य हो। पूर्वाञ्चल विश्वविद्यालयबाट सम्बन्धन प्राप्त गरी नौ वर्षदेखि एमबीए शिक्षा प्रवाह गरिरहेका छौं। फ्याकल्टी अनुभवी र दक्ष हुनुहुन्छ। रिसर्च र व्यावहारिक शिक्षामा जोड दिनु नै ध्येय हो। विद्यार्थीलाई सर्टिफिकेट दिने मात्र नभई व्यावहारिक रूपमा सबल र दक्ष बनाउनु नै आजको आवश्यकता हो। विश्वस्तरीय शिक्षा डा नरबहादुर विष्ट, प्रिन्सिपल, युनिग्लोब कलेज बजारको मागबमोजिम सीपमूलक दक्ष जनशक्ति उत्पादन गर्ने सोच अनुरूप देशमै विश्वस्तरीय शिक्षा प्रदान गरिन्छ। सन् २००९ मा युनिग्लोब कलेजको स्थापना गरिएको हो। स्नातकोत्तर तहमा एमबीए र एमबीए (फाइनान्स) मा अध्ययन अध्यापन गराइन्छ। उत्कृष्ट बिजनेस स्कुलको उपाधि प्राप्त गरेको छ। विद्यार्थीलाई अन्तर्राष्ट्रिय कन्फेरेन्स, सेमिनार तथा तालिममा देश विदेशमा सहभागी गराई रिसर्च पेपर प्रस्तुत गर्ने अवसर प्रदान गर्दै आएको छ। उत्कृष्ट विदेशी विश्वविद्यालयमा अध्यापन गराउँदै आएका बौद्धिक प्राज्ञिक व्यक्तित्वबाट अध्यापन गराइन्छ। विद्यार्थीलाई विश्वव्यापी शिक्षा हासिल गर्ने अवसर हुन्छ। विद्यार्थीको उद्यमी सोच बढाउनको निमित्त कलेजमै बिजनेस इन्क्युवेसन सेन्टरको स्थापना गरी विद्यार्थीलाई बिजनस गर्न सिकाउने वातावरण सिर्जना गरेका छौं। हालसम्म उक्त सेन्टरमार्फत १२ वटाभन्दा बढी व्यवसायहरू विद्यार्थीहद्वारा बजारमा सञ्चालनमा आएका छन्। कलेजले वार्षिक १६ वटा अन्तर्राष्ट्रिय स्तरका जर्नलहरू पनि प्रकाशन गर्दै आएको छ। जसमा विद्यार्थीहरूकै रिसर्चको खोजमूलक आर्टिकल समावेश छ। देशमै नमुना कार्यक्रम अनुरूप कम्युनिकेसन ल्याब र फाइनेन्स ल्याब स्थापना गरेको छ। पोखरा विश्वविद्यालयभरिमै एमबीए र एमबीए (फाइनान्स) सर्वोत्कृष्ट रिजल्ट ल्याउन सफल छ। वर्षको दुई पटक जब प्लेसमेन्टको आयोजना गरिन्छ। २० देखि २५ विभिन्न संघसंस्थाहरूलाई कलेजमै निमन्त्रणा गरी अन्तर्वार्तामार्फत आफ्ना ग्र्याजुयटस्हरूलाई उत्कृष्ट बैंकहरू, कर्पोरेट हाउसेसहरू, मल्टिनेसनल कम्पनीलगायतमा प्लेसमेन्ट गराउँदै आएको छ। अवसर र गुणस्तरीय शिक्षाको खोजीमा बिदेसिने विद्यार्थीको लागि यस कलेज एउटा नमुना कलेजको रूपमा स्थापित छ। विद्यार्थीले अध्ययनपश्चात् आफ्नो गन्तव्य रोज्न र पाउन सफल भएका छन्। स्वावलम्बी बनाउने शिक्षा दिन्छौं तोया पौडेल, एकेडेमिक डाइरेक्टर, हिमालयन ह्वाइट हाउस इन्टरनेसनल कलेज यस कलेजले स्नातकोत्तर तहमा एमबीए र ईएमबीएको अध्यापन गराउँदै आएको छ। डेढ दशकभन्दा लामो अनुभव छ। एमबीएको ३०औं ब्याच र ईएमबीए ३३औं ब्याच चलिरहेको छ। बजारको अवस्था र गतिशीलतालाई ध्यान दिँदै प्रयोगात्मक शिक्षा दिन्छौं। विद्यार्थीमा निहित दक्षता, सीपलाई थप अभिवृद्धि गराउँछौं। व्यवस्थापकीय र संस्थागतरूपमा पनि दक्ष र आत्मविश्वासले युक्त विद्यार्थी उत्पादनमा जोड दिन्छौं। फ्याकल्टी पनि पूर्णकालीन हुनुहुन्छ। विद्यार्थीको ज्ञान, सीप र नेतृत्व विकासमा पनि जोड दिएका छौं। सस्तोमा विश्वस्तरीय शिक्षा अमरदीप मण्डल, वरिष्ठ प्रबन्धक, नामी कलेज युनिभर्सिटी अफ ह्याम्पटन, बेलायतको कार्यक्रमअनुसार पाठ्यक्रम निर्माण गरिएको छ। जुन बजारको मागअनुसार बनाइएको छ। रिसर्चमा आधारित रहेर अध्यापन गराइन्छ। विद्यार्थीको दक्षतामा रूपान्तरण ल्याउने र सशक्तीकरण बनाउनेतर्फ ध्यान दिन्छौं। विद्यार्थीलाई कसरी दक्ष बनाउन सकिन्छ त्यसमा नै हाम्रो जोड रहन्छ। समस्याको पहिचान, विश्लेषण र समाधान गर्न सक्ने बनाउँछौं। स्वदेशमै सर्वसुलभरूपमा विश्वस्तरीय शिक्षा दिन्छौं। बिहान पढ्ने र दिउँसो काम गर्न पनि सकिन्छ।"
श्रीमती हत्या आशंकामा श्रीमान् पक्राउ,"प्यूठान : मल्लरानी गाउँपालिका ३ प्यूठान निवासी लोकादेवी गिरी १२ दिन अघिदेखि सम्पर्कविहीन भइन् । आइतबार गाउँमा समूहको बैठक बस्नुपर्ने थियो। समूहबाट उनले ऋण लिएकी थिइन् । बैठकमा उनी किन आइनन् भनेर सबैले जिज्ञासा राखे । गिरीलाई सम्पर्क गर्न खोजियो तर सम्पर्क हुन सकेन् । समूहका पदाधिकारी उनकै घरमा पुगेर सोधखोज गरे । तर उनी त्यहाँ भेटिनन् । उनका श्रीमान् खोडस गिरीलाई सोधखोज गर्दा श्रीमती यतै घरमा भएको जवाफ दिए । जति खोजेपनि उनलाई नभेटेपछि गाउँभरी हल्ला भयो । स्थानीयले जनप्रतिनिधिलाई खबर गरे । जसोगरे पनि उनलाई भेटाउन नसकेपछि गाउँले चिन्तित बने । सोमबार बिहान गाउँमा स्थानीय कटुवालमार्फत 'हाक' हालेर उनलाई खोज्न सबैलाई खबर पुर्याइयो । गाउँका झण्डै तीन सयजना उनको खोजीमा जुटे । खोज्दै जाँदा स्थानीय डट्टाकुरा खर्यानमा गाडेर दुईवटा खरको मुठाले ढाकेको अवस्थामा शव देखिएपछि स्थानीयले प्रहरीलाई खबर गरे । प्रहरीले घटनास्थल पुगेर हेर्दा गिरीलाई खाल्डो खनेर अनुहारै नदेखिने गरी गाडेको अवस्थामा पायो। 'मुन्तीरा कान्छीलाई गाडेको जस्तो देखेपछि प्रहरीलाई खबर गर्यौँ, स्थानीय समाजेवी माधव पौडेलले भने, 'प्रहरी आएपछि गाडेको शव निकालियो ।' उनले उक्त घटनाले स्तव्ध बनाएको सुनाए । गिरीको हत्या आशंकमा ६६ वर्षीय श्रीमान खोडस गिरीलाई प्रहरीले नियन्त्रणमा लिएर अनुसन्धान थालेको छ । सोमबार नै मृतकका श्रीमानलाई नियन्त्रणमा लिइएको जिल्ला प्रहरी कार्यालय प्यूठानका प्रहरी नायव उपरीक्षक नरेन्द्रकुमार कार्कीले जानकारी दिए । मृतकको शव पोष्टमार्टवका लागि जिल्ला अस्पताल विजुवारको शवगृहमा राखिएको छ । मृतकका तीन छोरा र दुई छोरी छन् ।"
"प्रेम गरेको निहुँमा छोरीको हत्या : आमा र काका पक्राउ, बुवा फरार","वीरगन्ज : गाउँकै युवकसँग प्रेम सम्बन्ध राखेको निहुँमा एक किशोरीको उनकै बुवा आमाले हत्या गरेको घटना तीन हप्ता पछि मात्रै सार्वजनिक भएको छ। पर्साको पोखरीया नगरपालिका ९ शीवबर्वाकी १५ वर्षीया पुनिता कुमारीको उनकै बुवाआमा र काकाले हत्या गरी शव गाउँ नजिकको खोला छेउमा लगेर जलाइ दिएको घटना सार्वजनिक भएको हो । हत्यामा संलग्न रहेका पुनिताका बुवा वीरेन्द्र महत्तो तत्व फरार छन्। उनकी आमा शीवकली देवी, काकाद्वय सन्तोष महत्तो तत्वा, राजेन्द्र महत्तो तत्वा र त्यहि परिवारमा बस्दै आएका टयाक्टर चालक जितेन्द्र यादवलाइ भने प्रहरीले पक्राउ गरेको छ । पर्साका प्रहरी उपरीक्षक सोमेन्द्रसिंह राठौरका अनुसार, पुनिताको हत्या गरी शव जलाएको घटनामा संलग्न रहेको आशंकामा चारजनालाई सोमबार पक्राउ गरेको हो । राठौरले भने, 'पुनिताका बुवा वीरेन्द्र भने फरार छन्। उनको खोजी भइरहेको छ ।' पक्राउ परेकालाई जिल्ला प्रहरी कार्यालयको हिरासतमा राखेर अनुसन्धान भइरहेको रौठौरले बताए । गाउँकै एक युवकसँग प्रेम सम्बन्ध रहेको सुइको पाएपछि समाजमा परिवारको बेइज्जत हुने डरले परिवारका सदस्यले पुनिताको हत्या गरी जलाइ दिएको प्रारम्भिक अनुसन्धानका क्रममा खुलेको प्रहरी उपरीक्षक राठौरले बताए । 'पक्राउ परेकाले हत्याको घटना २०२२ दिन पहिलेको हो भनेका छन्, तर यकिन मिति अझै खुलेको छैन, राठौरले भने, 'प्रहरीले सोमबार शव जलाइएको स्थानमा पुगेर शवका केही अवशेष संकलन गरेर ल्याएको छ, परीक्षणका लागि फरेन्सिक ल्याबमा पठाउने तयारी भइरहेको छ । '"
