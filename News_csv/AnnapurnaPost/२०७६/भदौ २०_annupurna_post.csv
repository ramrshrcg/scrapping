शीर्षक,विवरण
कांग्रेस आक्रोश,"प्रमुख प्रतिपक्षी दल नेपाली कांग्रेसको भर्खरै सम्पन्न केन्द्रीय कार्यसमिति बैठकमा सरकारको चर्काे आलोचना भएको छ। दुईतिहाइ बहुमतको दम्भकै आधारमा कानुन बनाएरै नागरिकका अधिकार कुण्ठित गर्न सरकार लागिपरेको दाबीसमेत नेताहरूले गरेका छन्। संवैधानिक व्यवस्था र लोकतान्त्रिक मूल्यमान्यतालाई कमजोर बनाउने प्रवृत्तिमा सुधार भएन भने कांग्रेस सरकारविरुद्ध सशक्त आन्दोलनमा उत्रने चेतावनीसमेत दिइएको छ। सभापति शेरबहादुर देउवाले सरकार अधिनायकवादको बाटोमा गएको भन्दै कांग्रेसले सदन र सडकबाटै सरकारको प्रतिरोध गर्ने चेतावनीयुक्त अभिव्यक्ति बैठकमा दिएका थिए। संसद्मा प्रस्तुत संविधानको मर्म र लोकतान्त्रिक मान्यताविपरीतका विधेयक पारित हुन नदिने चेतावनी पनि कांग्रेसले दिएको छ। भ्रष्टाचार बढेको, सुशासन कायम गराउन नसकेको, कर्मचारीतन्त्रमा राजनीतीकरण गरिएको, राजनीतिक आस्थाका आधारमा कर्मचारीमाथि विभेद गरिएको, संघीयता कार्यान्वयनमा अनिच्छुक देखिएको, संविधान कार्यान्वयन र संशोधनप्रति प्रतिबद्ध नभएको जस्ता दर्जनौं आरोप कांग्रेसले सरकारमाथि लगाएको छ। केन्द्रीय समिति बैठकबाट पारित राजनीतिक प्रस्तावमा सरकारप्रति आमनागरिकमा चरम निराशा उत्पन्न भएको र सरकारप्रतिको असन्तुष्टिलाई व्यवस्थामाथिको प्रहार भन्दै सरकारले भ्रम फैलाउन खोजेको उल्लेख छ। करिब दुई महिना लामो बैठकमा बोल्ने सबैजसो नेताहरूले सरकारको आलोचना गर्दै पार्टीको भूमिका प्रभावकारी बनाउनुपर्नेमा जोड दिएका थिए। प्रमुख प्रतिपक्ष प्रभावकारी बन्न नसक्दा सरकार आफ्नो तवरले अघि बढेको गुनासो बैठकमा बोल्ने कतिपय केन्द्रीय सदस्यले गरेका थिए। कांग्रेस बैठकमा धर्मको विषयले पनि उत्तिकै प्राथमिकता पायो। संविधानमा व्यवस्था भएको धर्मनिरपेक्षताप्रति अधिकांश नेताहरूले असन्तुष्टि जनाए। केही नेताहरूले सनातन धर्मको रक्षाका लागि मुलुकलाई हिन्दु राष्ट्र बनाउनुपर्ने धारणा राखे भने कतिपयले धर्मनिरपेक्षताको साटो धार्मिक स्वतन्त्रताका पक्षमा मत जाहेर गरेका थिए। सरकारले नै सनातन हिन्दु धर्ममाथि प्रहार गरेको कांग्रेसको आरोप छ। समसामयिक राजनीतिक प्रस्तावमा उल्लिखित १७ बुँदामा सरकारको मात्रै आलोचना गरिएको छ। सरकारको अधिनायकवादी चरित्रविरुद्ध सदन र सडकबाट आन्दोलन गर्ने चेतावनी बारम्बार दोहोर्याएको छ। पार्टीले धर्मबारे आधिकारिक दृष्टिकोण सार्वजनिक गर्नुपर्छ। यति लामो समयसम्म बसेको बैठक आगामी रोडम्यापबारे मौन देखिनुले कांग्रेसप्रति प्रश्न गर्ने ठाउँ उत्पन्न भएको छ। नेताहरूले सार्वजनिक मञ्चमा सरकारको विरोध गरे पनि प्रतिपक्षी दलका रूपमा पार्टीलाई प्रभावकारी बनाउन नसकेको आरोप कांग्रेसमाथि लाग्दै आएको छ। संसद्मा संख्यात्मक रूपमा कांग्रेसको उपस्थिति कम भए पनि प्रमुख प्रतिपक्षी दलको हैसियतमा प्रभावकारी भूमिका निर्वाह गर्न नसकिएको कांग्रेसकै नेताहरूले स्वीकार गर्दै आएका छन्। पार्टीको भूमिकालाई लिएर बारम्बार प्रश्न उठ्न थालेपछि राजनीतिक प्रस्तावमा सरकारको चर्काे विरोध र आन्दोलनको विषयलाई जोडतोडका साथ उठाइएको छ। संसदीय अभ्यासमा सरकारका कामकारबाहीलाई सन्तुलनमा राख्न संसद्मा प्रमुख प्रतिपक्षी दलको भूमिका महŒवपूर्ण मानिन्छ। सरकार बहुमतको, संसद् प्रतिपक्षीको भन्ने मान्यता रहेको भए पनि कांग्रेसले संसद्मा आफूलाई स्थापित गर्न सकेको छैन। संसदीय अभ्यासमा खारिएको पार्टी कांग्रेस संसद्मा किन अल्मलिएको भन्दै नागरिक तहबाट समेत प्रश्न उठिरहेको छ। कांग्रेसकै शब्दमा अधिनायकवादी सरकार लाई सही बाटोमा ल्याउन संसद्मा खरो भूमिका निर्वाह गर्न सके सडक संघर्ष आवश्यक छैन। प्रतिपक्षी दलले सरकारको विरोध गर्नैपर्ने परम्परागत शैलीभन्दा पार्टीले आफ्ना एजेण्डा अगाडि सारेर संसद्मार्फत त्यसलाई सम्बोधन गर्न सरकारलाई दबाब दिन सक्नुपर्छ। आन्तरिक लोकतन्त्रको विकास गर्दै विगतमा पार्टीका तर्फबाट भएका गल्तीको आत्मसमीक्षा गरी सदनमा कांग्रेसले रचनात्मक प्रतिपक्षीको भूमिका खेल्नुपर्ने अपेक्षा सबैले गरेका छन्।"
नक्कली लाइसेन्ससहित तीनजना पक्राउ,"बारा : नक्कली लाइसेन्स बनाउने गिरोहमा सक्रिय तीनजनालाई जिल्ला प्रहरी कार्यालय बाराले नियन्त्रणमा लिएको छ । यातायात ब्यवस्था कार्यालयबाट स्मार्ट लाइसेन्स बनाइदिने भन्दै सर्वसाधारणलाई ठगि गरेको आरोपमा प्रहरीले उनिहरुलाई पक्राउ गरेको हो । पक्राउ पर्नेमा बारा सुवर्ण गाउपालिका ५ का ४५ वर्षीय गगनदेव साह, मकवानपुरको बकैया गाउँपालिका ८ का ३९ वर्षीय रामबहादुर स्याङतान र ३३ वर्षीय गोपालसिंह भुलन रहेका छन् । प्रहरीले स्याङतान र भुलनलाई कलैया चोकबाट नियन्त्रणमा लिएको हो भने साहलाई घरबाट नियन्त्रणमा लिएको हो । प्रहरीले उनीहरुको साथबाट आठ लाख नगद र पाँच नक्कली लाइसेन्स बरामद गरेको छ । सर्वसाधारणको उजुरीको आधारमा उनीहरुको खोजी भइरहेको थियो । कलैया बजारमा हिँडिरहेको सूचना पाएपछि नियन्त्रणमा लिइएको बाराका प्रहरी प्रवक्ता रञ्जितसिंह राठौरले जानकारी दिए । राठौरका अनुसार उनीहरुले प्रति व्यक्ति २५ हजार रकम लिएर नक्कली लाइसेन्स दिने गरेका थिए । पक्राउपछि २४ सर्वसाधारणलाई ठगी गरेको बयानका क्रममा खुलेको राठौरले बताए । पक्राउ परेका तीनमध्येका साह नक्कली लाइसेन्स बनाउन सरकारी छाप दस्तखत किर्ते गरेको मुद्धामा जिल्ला अदालत बाराबाट सजाय पाएका व्यक्ति हुन् । अदालतले कैद सजाए सुनाए पनि साह फरार थिए । जिल्ला अदालतले गत चैत्र १२ गते साहलाई एक वर्ष कैद र ५० रुपैयाँ जरिवाना गरेको थियो । मुद्धा फैसला हुनुअघि धरौटी राखेर तारेखमा रिहा फरार भएका उनि अदालत र प्रशासनलाई छक्याउदै पुनः नक्कली लाइसेन्स बनाउन सक्रिय रहेको खुलेको छ । प्रहरीका अनुसार साहले स्याङतानलाई बिचौलीयाको रुपमा प्रयोग गर्दै आएका थिए । प्रकाउ परेकामाथि अदालतबाट म्याद थप भइ अनुसन्धान भइरहेको र अन्यको पनि संलग्नता हुनसक्ने देखिएको प्रहरी प्रवक्ता राठौरले जानकारी दिए ।"
अन्नपूर्णकर्मी पुरी सम्मानित,"चौतारा : सिन्धुपाल्चोकका अन्नपूर्णकर्मी युवराज पुरी सम्मानित भएका छन् । सरसफाइको क्षेत्रमा पत्रकारिताको माध्यमबाट योगदान गरेको भन्दै जिल्ला खुला दिसामुक्त क्षेत्र घोषणाको कार्यक्रममा खानेपानीमन्त्री बिना मगरले सम्मान गरेकी हुन् । पुरीसँगै पत्रकार ध्रुव दंगाल, दिनेश थापा, नेत्र पौड्याल, टीका दाहाल र यज्ञ दंगाल सम्मानित भएका छन् । दिसामुक्त घोषणा सभामा जिल्ला समन्वय समिति प्रमुख कृष्णगोपाल तामाङ, गैरसरकारी संस्था महासंघका केन्द्रीय सदस्य एवम् शौचालय निर्माणका अभियन्ता राजेन्द्र शर्मा तथा महासंघका जिल्ला अध्यक्ष गोविन्द सापकोटा पनि सम्मानित भएका छन् ।"
मेलम्ची आयोजना क्षेत्रमा निषेधाज्ञा,"चौतारा : मेलम्ची खानेपानी आयोजना भएको क्षेत्रमा निषेधाज्ञा जारी गरिएको छ । तत्कालीन ठेकेदार कम्पनी सीएमसीले दिन बाँकी भुक्तानी आयोजनासँग माग गर्दै मजदुर र आपूर्तिकर्ता व्यवसायी आन्दोलनमा उत्रिएपछि आयोजना क्षेत्रमा स्थानीय प्रशासनले निषेधाज्ञा जारी गरेको हो । आयोजनाको साइड कार्यालय र निर्माणस्थलहरुमा पाँचजना भन्दा बढी समुहमा हिंडडुल गर्नसमेत बन्देज लगाएर प्रशासनले शुक्रबारदेखि अनिश्चित कालका लागि निषेधाज्ञा जारी गरेको हो । जिल्ला प्रहरी कार्यालयका प्रहरी नायव उपरीक्षक माधव काफ्लेका अनुसार आयोजनाको साइड कार्यालय आसपास पाँच सय मिटर क्षेत्रमा शुक्रबार अपरान्हदेखि निषेधाज्ञा जारी गरिएको छ । त्यसैगरी आयोजनाको मुहान अम्बाथान, ग्याल्थुम अडिट र सिन्धु अडिटमा पनि हरेक दिन बिहान १० बजेदेखि बेलुका पाँच बजेसम्म निषेधाज्ञा जारी गरेको काफ्लेले जानकारी दिए । सिएमसीले भुक्तानी दिन बाँकी रकम आयोजनाले जफत गरेको धरौटीबाट उपलब्ध गराउनुपर्ने माग गर्दै मजदुर र निर्माण सामाग्री आपूर्तिकर्ता बुधबारदेखि आन्दोलनमा छन् । यसअघि ज्ञापनपत्र बुझाएर आयोजनाको ध्यानाकर्षण गराएका पीडितहरुले बुधबारदेखि काममा अवरोध पुर्याउने गरी आन्दोलनमा उत्रिएका छन् । आन्दोलनकारी र प्रहरीबीच झडप हुँदा बिहीबार अम्बाथानमा गोली चलेको थियो । गोली लागी दुई मजदुर घाइते भएका थिए । आन्दोलनकारीको भिड नियन्त्रणमा लिन नसक्दा सुरक्षाकर्मीले अश्रु ग्यास र रबरको गोली प्रहार गरेर भीड हटाउनु परेको प्रहरी नायव उपरीक्षक माधव काफ्लेले बताए । आन्दोलन मत्थर नहुने अवस्था देखेपछि स्थानीय प्रशासनले निश्चित क्षेत्रमा निषेधाज्ञा (कर्फ्यु) लगाएको हो ।"
सुर्खेतमा पनि डेंगु संक्रमण,सुर्खेत : सुर्खेतमा पनि डेंगुको संक्रमण देखिएको छ। जिल्लाका तीन जनामा डेंगुको संक्रमण भेटिएको हो। कर्णाली प्रदेश अस्पतालमा उपचार गर्न पुगेका वीरेन्द्रनगर नगरपालिका४ का ३५ वर्षीय उदय सुनार र बराहताल गाउँपालिका१ हरिहरपुरकी १२ वर्षीया एलिना पुलामीलाई डेंगुको संक्रमण भएको हो। वीरेन्द्रनगर६ का ३५ वर्षीय जयकिसन विकलाई समेत डेंगुको संक्रमण भेटिएको कर्णाली प्रदेश स्वास्थ्य निर्देशनालयका कीटजन्य रोग नियन्त्रण अधिकृत श्यामलाल आचार्यले बताए। उनका अनुसार एलिना र जयकिसनलाई भएको डेंगु नयाँ भए पनि उदय सुनारलाई भएको संक्रमण पुरानो समस्या दोहोरिएको हो। जयकिसनको वीरेन्द्रनगरस्थित देउती अस्पतालमा उपचार भइरहेको छ। उदय र एलिनाको कर्णाली प्रदेश अस्पतालले उपचारपछि डिस्चार्ज गरेको छ। करिब पाँच वर्षअघि पूर्वीसुर्खेतमा डेंगुका कारण एकजनाको मृत्यु भएको थियो।
नेपाली सेनाको पृतनापति समन्वय बैठक सुरु,"काठमाडौं : सैनिक मुख्यालय जङ्गी अड्डामा तीनदिने पृतनापति समन्वयात्मक बैठक, २०७६ शुक्रबारदेखि सुरु भएको छ। बैठकमा रक्षामन्त्री ईश्वर पोखरलले अन्तर्राष्ट्रिय जगत्को सुरक्षा स्थितिबारे जानकारी लिँदै मुलुकको सुरक्षाको समीक्षा गरी परिष्कृत तुल्याउँदै लैजान निर्देशन दिए। भविष्यमा तय गर्नुपर्ने नीति सम्बन्धमा हुने छलफलले नेपाली सेनालाई थप व्यावसायिक बनाउँदै लैजाने छ, उनले भने, गौरवपूर्ण इतिहास बोकेको नेपाली सेनाले बद्लिँदो परिस्थितिमा आफूलाई अद्यावधिक गर्दै लैजानुपर्छ। सो अवसरमा बलाधिकृत रथी शरदकुमार गिरीले नेपाली सेनाभित्र भइरहेका गतिविधिबारे जानकारी गराएका थिए। बैठकमा प्रधानसेनापति, रक्षा मन्त्रालयका पदाधिकारी, रथीवृन्द तथा पृतनापति सहभागी समन्वयात्मक बैठकमा सहभागी कार्यालय, विभाग, महानिर्देशनालय, निर्देशनालयका प्रमुख तथा सबै पृतनापतिले आआफ्नो जिम्मेवारी क्षेत्रको कार्य समीक्षा, वर्तमान वस्तुस्थिति, भविष्यमा आइपर्न सक्ने चुनौती एवं सुझावको सम्बन्धमा प्रस्तुतीकरण गर्नेछन्। बैठकबाट आगामी दिनमा नेपाली सेनाको सम्पूर्ण नीति तथा योजना निर्माणमा ठोस योगदान पुर्याउन थप सहयोग पुग्ने नेपाली सेनाले विश्वास लिएको सैनिक जनसम्पर्क तथा सूचना निर्देशनालयले जानकारी दिएको छ।"
हिमाली मालपोतमा आधुनिक सुविधा,"मुस्ताङ : मालपोत कार्यालयलाई आधुनिक सुविधायुक्त बनाइएको छ। भूमि व्यवस्थापन तथा अभिलेख विभागका महानिर्देशक गोकर्णमणि दुवाडीले सुविधायुक्त मालपोतको उद्घाट्न गरे। महानिर्देशक दुवाडीले मालपोतले उपलब्ध गर्ने सेवा प्रभावकारी, गुणस्तरीय, वैज्ञानिक र व्यवस्थित गर्न विभागले प्रणाली विकास गर्न लागेको जानकारी दिए। मालपोतको पूर्वाधार विकास, प्रणालीको विकास र कर्मचारीको दक्षता वृद्धि गर्न विभागले ३ प्रकारको आधार तयार गरेको महानिर्देशक दुवाडीले खुलाए। कार्यालय प्रमुख सूर्यशर्मा अर्यालले मुस्ताङको कुल क्षेत्रफलको १ प्रतिशत जग्गा नापी भएको बताए। उनले मुस्ताङमा छिट्टै जग्गा पुनः नाप नक्सा हुने जानकारी दिए। यस्तै, सहायक प्रमुख जिल्ला अधिकारी घनश्याम गौतमले मालपोत कार्यालयले घोषणा गरे अनुरूपको सेवा प्रवाह गर्नुपर्ने सुझाए। भूमि व्यवस्था तथा महालेखा विभागले देशका मालपोतमा आधुनिक सुविधायुक्त प्रणालीको थालनी गरेको हो। जसअन्तर्गत पहिलो चरणमा १ सय ३१ मालपोतमध्ये ५ वटा मालपोतलाई सुविधायुक्त घोषणा गरेको थियो। सुविधा घोषणासँगै मुस्ताङ नेपालकै छैटो आधुनिक सुविधायुक्त मालपोत भएको हो भने हिमाली जिल्लाकै पहिलो मालपोत पनि बनेको हो। सेवाग्राहीका लागि नागरिक सहायता कक्ष, महिला पुरुष शौचालय, अपांगमैत्री सेवा सुविधा, स्तनपान कक्ष, शुद्ध पिउने पानीको व्यवस्था, कार्यालय हाताभित्र र बाहिर प्रतिक्षालय, कार्यालयको पूर्ण सरसफाई र अनलाइन घरजग्गा रजिष्टेशनलगायतका सबै प्रकारका सेवा उपलब्ध भएको कार्यालयले जनाएको छ। मालपोतबाट हुने सबै सेवासुविधा सहज र सरल रुपमा उपलब्ध गराउने गरी मालपोत प्रणालीको पूर्वाधार तयार भएको कार्यालयको भनाइ छ।"
नहरमा पानी माग्दै आन्दोलन,"धरान : नहरमा पानी माग्दै सुनसरीको गडी गाँउपालिकाका किसान आन्दोलित भएका छन्। सुनसरीको शंकरपुर शाखा नहर, होलैया सतैरझोरा माइनर नहरमा प्रयाप्त पानी नदिएको कारण धानखेती सुक्न थालेको भन्दै किसान हातमा औजार बोकेर आन्दोलित भएका हुन्। पानी माग्दै आन्दोलनमा उत्रिएका किसानले शुक्रबार सिँचाइ उपभोक्ता समितिको कार्यालय इनरुवा धर्ना दिएर विरोध पर्दशन गरेका छन्। उपभोक्ता समितिले समयमा नहरमा पानी प्रयाप्त नछाडेका करण धानखेती सुक्न थालेको भन्दै आक्रोशित भएका किसानले तत्काल नहरमा पानी नदिए चरणबन्द्ध आन्दोलन गर्ने चेतावनी दिएका छन्। गडी गाँउपालिकाको विभिन्न स्थानबाट भेला भएका दुई सयभन्दा बढी किसानले इनरुवामा नाराबाजी गर्दै सरकारसँग सिँचाइका लागि पर्याप्त पानी उपलब्ध गराउन माग गरेका हुन्। सुनसरीमोरङ सिँचाइ आयोजनाले किसानलाई धानखेती र अन्य नगदेवाली लगाउन पानी नदिएका कारण खेतमा लगाएको धान सुक्न थालेको स्थानीय किसान पिन्टु यादवले बताए। उनले आयोजनाका कर्मचारीले नहर सफाई नगरेको, सिजनमा पानी नछाडेको, किसानको मारलाई बेवास्ता गरेका कारण आन्दोलनमा उत्रनु परेको बताए।"
जनप्रतिनिधिसहित ७ जनाविरुद्ध अख्तियारको मुद्दा,"काठमाडौं : अख्तियार दुरुपयोग अनुसन्धान आयोगले वडाध्यक्षसहित ७ जनाविरुद्ध मुद्दा दायर गरेको छ । महोत्तरीको भँगाहा नगरपालिका ८ का वडाध्यक्ष मोहमद रफिक आलमविरुद्ध विषेश अदालतमा मुद्दा दायर भएको अख्तियारका प्रवक्ता प्रदीपकुमार कोइरालाले जानकारी दिए । वडाध्यक्ष आलमले वडा सदस्य कारी साहु तेलीका छोरा मुकेश शाहमार्फत घुस उठाएका थिए । सेवाग्राहीसँग एक लाख ६० हजार घुस लिँदालिँदै पक्राउ वडा सदस्य कारी साहुका छोरा मुकेश अख्तियारको फन्दामा परेका थिए । वडाध्यक्षसहित तीनै जनाविरुद्ध जनही १ लाख ६० हजार विगो कायम गर्दै मुद्दा दायर गरिएको छ । त्यस्तै अख्तियारले सुलक्षणा माध्यमिक विद्यालय विदुर, नुवाकोटका तत्कालीन प्रधानाध्यापक हरिराम भण्डारीसहित ३ जनाविरुद्ध विशेषमा मुद्दा दर्ता गरेको छ । उनीसँगै विद्यालयका शिक्षक केशवबहादुर बस्नेत र तत्कालिन विद्यालय निरीक्षक कुमारप्रसाद तिमल्सिनाविरुद्ध पनि मुद्दा दायर गरिएको छ । भण्डारी विद्यालयको शिक्षक रहेको अवस्थामा ३ वर्षे वेतलबी विदा लिई बैदेशिक रोजगारको लागि मलेसिया गएका थिए । उनले सेवा निवृत हुने समयमा वेतलबी विदा बसेका अवधिको गणना गरी सेवा सुविधा लिएका थिए । भण्डारीलाई सेवा सुविधा उपलब्ध गराउने निवृतिभरण प्रयोजनका लागि विद्यालयका निमित्त प्रअसमेत भएका बस्नेतले तयार गरी विद्यालय निरीक्षक तिमल्सिनाले तत्कालिन जिल्ला शिक्षा कार्यालयमा सिफारिस गरिदिएका थिए । यही सिफासिरसका आधारमा भण्डारीले शिक्षक कितावखानाबाट सेवानिवृत सेवासुविधा लिएको पुष्टि भएको छ । तत्कालिन प्रधानाध्यापक भण्डारीसहित तीन जनाविरुद्ध अख्तियारले अनुसन्धान गरी मुद्दा दायर गरेको छ । त्यस्तै जुवा अड्डा चलाउने सुयूविनायक नगरपालिका वडा नं५ सल्लाघारीका गंगालाल श्रेष्ठविरुद्ध पनि अख्तियारले मुद्दा हालेको छ । जुवा अड्डा चलाउन सहज वातावरण बनाइदिने प्रयोजनका लागि प्रहरीलाई ४० हजार घुस दिदाँ दिदै उनी प्रक्राउ परेका थिए । उनीहरुविरुद्ध भ्रष्टाचार निवारण ऐन बमोजिम जरिवाना तथा कैद सजायको मागदाबीसहित विशेषमा आरोप पत्र दायर गरिएको छ ।"
मुस्ताङमा मानव बेचविखन विरुद्ध प्रभातफेरी,"जोमसोम : १३औं मानव बेचविखन विरुद्ध शुक्रबार मुस्ताङको जोमसोममा एक कार्यक्रम गरिएको छ । जिल्ला प्रहरी कार्यालय मुस्ताङले समुदायप्रहरी साझेदारी अन्तर्गत गरेको कार्यक्रममा स्थानीय तथा सरोकारवाला पक्षहरु सहभागी थिए । सरकारको प्रतिवद्धता मानव बेचविखन ओसारपोसार र नियन्त्रणमा हामी सबैको एक्येवद्धता नारा सहित सुरु भएको मानव बेचविखन विरुद्धको प्रभातफेरीले जोमसोम बजार परिक्रमा गरेको थियो । प्रभातफेरीमा जिल्ला सुरक्षा निकाय, स्थानीय जनप्रतिनिधि, मानवअधिकारकर्मी, नागरिक समाज र पत्रकारहरु पनि थिए । अन्तर्राष्ट्रिय तथ्याङ्कले विश्वमा ६ देखि ८ लाख मानिसको मानव बेचविखन भएको उल्लेख छ । नेपालमा विगतको ३ वर्षको मानव बेचविखन तथ्याङ्कमा १२ हजार मानिस बेच विखनबाट पीडित छन् ।"
"७० वर्षीया बृद्धा बलात्कृत, आरोपित पक्राउ","राजविराज : सप्तरीमा ७० वर्षीया एक वृद्धालाई बलात्कार गरेको आरोपमा एकजना पक्राउ परेका छन् । सप्तरीको खडक नगरपालिका८ मुसहर्नियाका ४० वर्षीय रोहित सदालाई शुक्रबार प्रहरीले पक्राउ गरेको छ । बलात्कार गरी फरार रहेका आरोपित गाउँ आएको सूचना पाएपछि प्रहरीले उनलाई घरबाटै पक्राउ गरेको इलाका प्रहरी कार्यालय कल्याणपुरका प्रहरी निरीक्षक विष्णुप्रदीप बस्यालले बताए । मादक पदार्थ खाएर लठ्ठिएका सदाले गत असोज १६ गते राति बलात्कार गरेर फरार भएको प्रहरीको आरोप छ । परिवारका सबैजना मेला हेर्न गएको मौका पारी घरमा एक्लै सुतिरहेकी वृद्धालाई आरोपितले बलात्कार गरेको पीडितले बताएकी छन् । भाइको घरमा बस्दैआएकी बृद्धा एकल महिलाले घटनालगत्तै असोज १७ गते दिएको उजुरी इलाका प्रहरी कार्यालय कल्याणपुरले सोही दिन दर्ता गरेको थियो । संवेदनशील घटना भएको भन्दै अनुसन्धानका लागि तत्कालिन एसपी राजेन्द्र विष्ट स्वयं घटनास्थल पुगेका थिए । उनले आरोपितको विर्यका दाग पीडितको कपडा र ओछ्यानमा फेला परेको बताएका थिए । आरोपितलाई सप्तरी जिल्ला अदालतबाट म्याद थप गरी इलाका प्रहरी कार्यालय, कल्याणपुरको हिरासतमा राखिएको छ ।"
गौहत्या प्रकरणमा प्रहरी निरीक्षकसहित दुईजना पक्राउ,"सुर्खेत : सुर्खेतमा भएको गौहत्या प्रकरणमा थप दुई जना पक्राउ परेका छन् । सुर्खेत प्रहरीले गौहत्याको घटनामा संलग्न रहेको भन्दै प्रहरी निरीक्षकसहित दुईजनालाई पक्राउ गरेको हो । बाँके प्रहरीको सहयोगमा उनीहरुलाई नेपालगञ्जबाट पक्राउ गरिएको जिल्ला प्रहरी कार्यालय सुर्खेतले जनाएको छ । प्रहरीका अनुसार नेपालगञ्ज नगर प्रहरी कार्यालयका प्रहरी निरीक्षक सूर्य बोगटी र चितवन ट्रान्सपोर्टका सञ्चालक विक्की भनिने सत्रिप्तसिंह श्रेष्ठलाई पक्राउ गरिएको हो । उनीहरु दुबैलाई अदालतबाट म्याद थप गरेर अनुसन्धान भइरहेको सुर्खेतका एसपी बसन्त रजौरेले जानकारी दिए । यही भदौ १२ गते नेपालगञ्ज उपमहानगरले दैलेख लैजाने भन्दै पठाइएका दुई सय ९१ वटा गाईगोरु सुर्खेतमा भीरबाट खसालिएका थिए । भीरबाट खसालिएका कारण हालसम्म ४० वटा गाई मरेका छन् । यस्तै दर्जनौं गाईगोरु घाइते भएका थिए । सोही घटनामा प्रहरीले अनुसन्धान गरिरहेको छ । पक्राउ परेका बोगटीको नेतृत्वमा नेपालगञ्ज नगर प्रहरीको टोलीले आठ वटा ट्रकमा छाडा गाई सुर्खेतमा ल्याएर अलपत्र छाडेको प्रहरीको भनाइ छ । यस्तै गाई ढुवानीमा संलग्न रहेको भन्दै चितवन ट्रान्सपोर्टका सञ्चालक श्रेष्ठलाई पक्राउ गरिएको हो । उनीहरु दुबैमाथि अनुसन्धान भइरहेको जिल्ला प्रहरी कार्यालयले जनाएको छ । गौहत्या प्रकरणमा यसअघि सातजना पक्राउ परिसकेका छन् । गाई लोड गरिएका पाँचवटा ट्रक र तिनका चालक र सहचालक गरी सातजनालाई यसअघि नै पक्राउ गरिएको थियो । अनुसन्धानका क्रममा घटनामा संलग्न रहेको देखिएकाले प्रहरी निरीक्षक बोगटी र ट्रान्सपोर्टका सञ्चालक श्रेष्ठलाई बिहीवार नेपालगञ्जबाट नियन्त्रणमा लिइएको एसपी रजौरेले बताए । उनले भने, हालसम्म नौजना पक्राउ परेका छन्, घटनाको मसिनो गरी अनुसन्धान गरिरहेका छौँ । दोषी उम्कन पाउँदैनन् । गाई ढुवानीमा प्रयोग भएका अरु तीनवटा ट्रकको खोजी भइरहेको प्रहरीको भनाइ छ । यस्तै गौहत्याको घटनामा छानबिन गर्न गृह मन्त्रालयले गठन गरेको छानबिन टोलीले सुर्खेत र दैलेखमा पनि स्थलगत अध्ययन गरेको छ । छानबिन टोलीले सुर्खेतमा भीरबाट गाई खसालिएको स्थान र दैलेखमा सरोकारवालासँग पनि छलफल गरेको हो । यो घटनाको छानबिनका लागि मात्र तीन वटा समिति गठन भएका छन् । कर्णाली प्रदेश प्रहरी कार्यालय र यो घटनामा मुछिएको नेपालगञ्ज उपमहानगरपालिकाले पनि छुट्टाछुट्टै छानबिन समिति गठन गरेका हुन् । यी समितिहरुले पनि काम गरिरहेका छन् । यसअघि नेपालगञ्ज उपमहानगरले रातारात दैलेख लैजान लागिएका गाई सुर्खेतमा अलपत्र छाडिएपछि दैलेखका स्थानीय तह र श्रीस्थान मन्दिर व्यवस्थापन समितिले आफूहरुले गाई नमगाएको बताइसकेका छन् । तर जिल्ला समन्वय समितिले रातारात नक्कली पत्र तयार पारेर गाई आफूले मगाएको दाबी गरेपछि घटना थप रहस्यमय बन्दैगएको छ । यस विषयमा पनि अनुसन्धान भइरहेको प्रहरीको भनाइ छ । सुर्खेतमा अलपत्र छाडिएका करिब दुई सय गाई नेपालगञ्ज नै फिर्ता गरिसकिएको सुर्खेतको वीरेन्द्रनगर नगरपालिकाले जनाएको छ ।"
करेन्ट लागेर एकको मृत्यु,"रुकुम : रुकुमपश्चिममा करेन्ट लागेर एक पुरुषको मृत्यु भएको छ। जिल्लाको मुसिकोट नगरपालिका७ साँखमा शुक्रबार दिउँसो करेन्ट लाग्दा स्थानीय ४२ वर्षीय मानसि विकको मृत्यु भएको प्रहरीले जानकारी दिएको छ। पोलबाट घरमा लगिएको तार जोड्न पोलमा चढेको समयमा विकलाई करेन्ट लागेको जिल्ला प्रहरी कार्यालय प्रमुख, प्रहरी नायव उपरिक्षक सुमीत खड्काले जानकारी दिए। तार जोड्दै गर्दा पोलबाट खसेका विक गम्भीर घाइते भएका थिए। उनलाई उपचारको लागि जिल्ला अस्पताल पुर्याइए पनि बाटोमा नै मृत्यु भएको थिए।"
"बन्दै गरेको घरको तीन तलामाथिबाट खस्दा एकको मृत्यु, एक घाइते",भक्तपुर : घरमा प्लास्टर गर्न बाँधिएको खट भाँचिएर खस्दा शुक्रबार भक्तपुरमा एक जना मजदुरको ज्यान गएको छ। अर्को एक मजदुर भने घाइते भएका छन्। महानगरीय प्रहरी परिसर भक्तपुरका अनुसार भक्तपुर नगरपालिका ७ वाचुटोलस्थित गणेश सुवालको चार तले पक्की घरको तेस्रो तलमा प्लास्टर गर्ने क्रममा बाँसको खट भाँचिएर उक्त घटना भएको हो। बाँसको खट भाँचिएर भूईमा लड्न पुगेका भारत घर भई हाल काभ्रेको बनेपा बस्ने ५० वर्षीय राजु अन्सारीको उपचारको क्रममा मृत्यु भएको परिसरका प्रवक्ता प्रहरी नायब उपरीक्षक रेवतीरमण पोखरेलले जानकारी दिए। त्यस्तै भारत घर भई बनेपामै बस्ने १८ वर्षीय सहजात अन्सारी घाइते भएका छन्। उनको काठमाडौंस्थित ट्रमा सेन्टरमा उपचार भइरहेको प्रहरी नायब उपरीक्षक पोखरेलले बताए। उनका अनुसार घटनालगत्तै घाइते दुवैलाई उपचारको लागि भक्तपुर अस्पताल लगिएको थियो। भक्तपुर अस्पतालमा उपचारकै क्रममा अन्सारीको मृत्यु भएको पोखरेलको भनाइ छ। भक्तपुर प्रहरीका अनुसार घटनाबारे थप अनुसन्धान भइरहेको छ।
२९ लाख अवैध रकमसहित भारतीय पक्राउ,धनगढी : कैलाली प्रहरीले २९ लाख अवैध रकमसहित भारतीय नागरिकलाई पक्राउ गरेको छ ।भारतबाट नेपालतर्फ ल्याउँदै गरेको २९ लाख अवैत्र रकमसहित प्रहरीले शुक्रबार कैलालीको त्रिनगर भन्सार नाकाबाट पक्राउ गरेको हो । यूपी ३१ एके ७३४८ नम्बरको कारबाट २५ लाख नेपाली र ३ लाख भारतीय रुपैयाँसहित भारतीय नागरिक अतुल बर्मालाई पक्राउ गरिएको जिल्ला प्रहरी कार्यालय कैलालीका प्रहरी नायव परीक्षक दक्षकुमार वस्नेतले जानकारी दिए । विषेश सूचनाका आधारमा गाडीमा लुकाएको रकमसहित नियन्त्रणमा लिएको उनले बताए । पक्राउ परेका बर्मासँग ६वटा विभिन्न बैंकका एटिएम कार्डसमेत प्रहरीले बरामद गरेको छ । घटना शंकास्पद रहेको प्रहरी नायव उपरीक्षक बस्नेतले बताए।
रोगसँग लड्दै विपन्न मुसहर,"सिरहा : धनगढीमाई नगरपालिका११ स्थित बालुवाटोल मुसहर बस्तीकी ६५ वर्षीया मलभोगियादेवी सदायलाई डेढ महिनाअघि ज्वरो आयो। उनले स्थानीय स्वास्थ्य चौकीमा सामान्य उपचार गराइन्। निको भएन। अन्यत्र उपचार गराउन पैसा छैन। उनी अझै घरमै थलिएकी छन्। उनको स्वास्थ्य अवस्था नाजुक बन्दै छ। छोराबुहारी मजदुरी गर्छन्। त्यसरी कमाएको पैसा खाद्यान्नमै सकिन्छ। उनीहरूसँग मजदुरीबाहेक अरू सीप छैन। घर पनि ऐलानी जग्गामा छ। ऋण कसैले पत्याउँदैन। वैशाखमा सोही टोलका सुजित सदायका ४ वर्षीय छोरा करण खाना पकाउन तताउँदै गरेको भाँडोमाथि लडे। जिउभरि पोल्यो। उनलाई उपचार गराउन कतै लगिएन। घाउ दुख्दै गएपछि उनी विद्यालय जान छाडे। तीन दिनपछि दलित जनकल्याण युवा क्लबका प्रेमकुमार राम करणकै घरमा गएर स्वास्थ्य अवस्था बुझे। त्यसपछि समाजसेवी बैजनाथ कार्की र प्रेमकुमार मिलेर उनलाई लहानस्थित राउ स्मारक अस्पताल पुर्याए। उनीहरूकै पहलमा क्लब र नगरपालिकाले उपचार खर्च १० हजार रुपैयाँ सहयोग गरे। करणलार्ई १४ दिन उपचार गराएर घर फर्काइएको छ। गरिबीले थिचिएका छौं। मजदुरीबाट थोरै कमाइ हुन्छ। बचत छैन, ५७ वर्षीया गौरी सदायले भनिन्, कसरी उपचार गराउनु ? उनले उपचार नपाउँदा धेरै बिरामीले ज्यान गुमाएको बताइन्। टोलमा २२ मुसहर परिवारको बसोबास छ। सबैको घर ऐलानीमा छ। घर साना छन्। भान्सा र सुत्ने ठाउँ एकै ठाउँमा छ। पाहुना आए बाहिरै सुताउँछन्। गाउँका सबै निरक्षर छन्। २९ बालबालिका कक्षा १, २ र ३ मा जनता आधारभूत विद्यालय नैनपुर सोनापुरमा पढ्छन्। खानेपानीका लागि २२ परिवार एउटा इनारमा निर्भर छ। दिनभर मजदुरी गरेपछि चार सय रुपैयाँसम्म ज्याला पाउँछु। दुई जनाको कमाइले ५६ जनाको परिवार चलाउनुपर्छ, गौरीले भनिन्, ज्याला मजदुरी गर्ने काम सधैं पाइँदैन। हातमा रुपैयाँ नहुँदा बिरामी परे उपचार गराउन मुस्किल पर्छ। गाउँमा ऋण, सापटी खोज्न जाँदा गरिब देखेर कसैले नपत्याउने उनले बताइन्। आयआर्जनका लागि १२ परिवारले बाख्रा र १० परिवारले बंगुर पालेका छन्। तर चराउने ठाउँ नहुँदा समस्या छ। गाउँबाट एकजना शीतल सदाय वैदेशिक रोजगारमा गएका छन्। सरोज, अरोज र अनिलले पासपोर्ट बनाएको वर्ष दिन बिते पनि उनीहरूसँग विदेश जान चाहिने पैसा छैन। सिबो सदायले भनिन्, गाउँका मान्छेले ऋण पत्याउँदैनन्। गाउँमा सामान्य विवाद हुँदा पनि अन्य समुदायले ऐलानी जग्गाबाट भगाइदिने धम्की दिँदै आएको उनले सुनाइन्। हरुवाचरुवा प्रथा हट्यो तर, हामीले सधैं व्यवहार भोग्नुपरेको छ, सियाराम सदायले भने, बिरामी हुँदा पनि ठूलाबडा मान्छे काम गर्न दबाब दिन घरमै आउँछन्। ६५ वर्षीया विन्दा सदायले वर्षौंदेखि दुःख र हेपाइ सहँदै आएको बताइन्। गरिबको दुःखमै जन्म र मृत्यु हुने गरेको छ, उनले भनिन्, हाम्रो दिन कहिले फेरिएला ? अन्य समुदाय र व्यक्तिले त हामीलाई हेपेकै छन्।"
ग्राहकको रोजाइमा अरिङ्गालको परिकार,"जलेश्वर : जङ्गलका रुखको टुप्पामा गोला बनाउने अरिङ्गालका मीठो परिकार म्याग्दीमा आउने होटलका ग्राहकको रोजाईमा परेको छ । मानिसलाई चिल्यो भने ज्यानैसमेत जान सक्ने विषालु अरङ्गिलको गोला काटेर त्यसमा रहेका लार्भालाई तेलमा मसला हालेर भुटेर स्वादिलो परिकार बनाउन थालेपछि म्याग्दीका होटलमा यसको माग ह्वात्तै बढेको छ। म्याग्दीको बेनी नगरपालिकामा सञ्चालित होटलमा अरिङ्गालको परिकारको माग बढेको छ। जङ्गलमा पाइने अरिङ्गालको माग बढेसँगै व्यापार पनि बढेको व्यवसायी बताउँछन् । गत वर्ष अरिङ्गालको 'फ्राई' बिक्री गरेर चार लाख आम्दानी गरेकी बेनी नगरपालिकाका सिर्जना भट्टचन अहिले पनि अरिङ्गालको परिकार बनाउन व्यस्त थिइन्। मौसम शुरु भएसँगै उनको होटलमा अरिङ्गालको परिकारका पारखी आउन शुरु गरेका छन् । तीन दशकदेखि होटल व्यवसाय गर्दै आएकी भट्टचनले अरिङ्गालको परिकार बिक्री गर्न थालेदेखि आम्दानी पनि बढेको छ । उनले अरिङ्गालको गोलो खरीद गरी परिकार बनाएर बिक्री गर्दै आएकी छिन्। अहिले यो परिकार प्रति प्लेट ६ सयमा बिक्री हुने गरेको छ । अरिङ्गालको परिकार निकै स्वादिलो हुने भएकाले पनि ग्राहक खोजीखोजी खान आउने गरेका छन् । त्यसैले दैनिक १० देखि १५ प्लेटसम्म बिक्री हुने गरेको छ । अरिङ्गाल पोलेर बिक्री गर्न थालिएसँगै गाउँका केही युवाको पनि आम्दानी बढेको छ, तर युवाले भिरमहजस्तै अरिङ्गाल पोल्न सरकारले लाइसेन्स दिनुपर्ने बताउँछन्। सामुदायिक तथा वन जङ्गलमा बिना अनुमति अरिङ्गाल पोल्ने कामका बारेमा कानूनमा प्रष्ट नहुँदा स्थानीय सरकारको पनि चासो पुगेको छैन।रासस"
पोखरामा ७ सय ९१ मा डेंगु संक्रमण,"पोखरा : पोखरामा डेंगुको संक्रमण बढ्दै गएको छ। पोखरा महानगरपालका सहित कास्की जिल्लाका चार गाउँपालिका अन्नपूर्ण, मादी, रुपा र माछापुच्छे गाउँपालिकाबाट समेत लामखुट्टे जन्य भाइरल संक्रमण डेंगु देखिएको जनस्वास्थ्य कार्यालय कास्कीका भेक्टर कन्ट्रोल निरीक्षक यम बरालले जानकारी दिए। पोखराका विभिन्न अस्पतालमा शुक्रबारसम्म ७ सय ९१ जना डेंगु संक्रमण भएका बिरामीको उपचार गराइरहेको बरालले बताए। पोखरा महानगरपालिकाको ३३ वडा मध्ये ३२ वडामा यो संक्रमण देखिएको उनले जानकारी दिए। संक्रमितमध्ये करिब ५० जना छिमेकी जिल्लाबाट पोखराका अस्पतालमा उपचार गराउन आएको उनले जानकारी दिए। यो संक्रमण उपचार गर्न खटिएका अस्पतालका डाक्टर र नर्सलाई समेत देखिएको छ। वडा नम्बर ८ र ९ मा ट्राफिक व्यवस्थापनमा खटिएका ट्राफिक प्रहरीमा लामखुट्टे जन्य भाइरल संक्रमण डेंगु देखिए छ। एडिस एजेप्टाई नाउ गरेको पोथी लामखुट्टेले टोकेको तीनदेखि १४ दिन सम्ममा डेंगुको लक्षण देखिन्छ। डेंगू नियन्त्रण गर्न जनस्वास्थ्य कार्यालयले सशस्त्र प्रहरी, नेपाल प्रहरी, स्थानीय नागरिक र स्वंसेवीको सहयोगमा सचेतना कार्यक्रम गरेको जनस्वास्थ्य कार्यालयले जनाएको छ। नागरिकहरु सचेत भएर बेलैमा अस्पतालमा उपचारमा गइरहेकोले अहिलेसम्म डेंगुका कारण अप्रिय घटना भएको छैन । वर्षा याममा पानी जम्ने थोत्रा टायर, टिनका बट्टहरु, खाली ड्रम, गमला, फुलदानी, आदिमा पानी जम्दा त्यहा यो फैलाउने लामखुट्टेले फुल पार्ने र यसको संक्रमण झन बढ्ने खतरा हुने भएकोले घर वरपर सरसफाईमा ध्यान दिनु पर्ने बरालले बताए। दिउँसो टोक्ने कालो रंगको डेंगु फैलाउने लामखुट्टेको जिउँमा सेतो पट्टी हुन्छ। डेंगूको संक्रमण भएमा चिसो लाग्नुको साथै टाउको दुख्ने, ज्वरो आउने, हाड तथा जोर्नी दुख्नु, आँखा दुख्नु, वाकवाकी लाग्नु वान्ता हुनु रगत बग्नु वा रगतको रैश देखिनु लगायतका लक्षण देखिने गर्दछ।"
प्रश्नपत्र नेपालगञ्जमै थन्किएपछि बीएड प्रथम वर्षको परीक्षा अन्योलमा,"डोल्पा : हवाई उडान अवरुद्ध हुँदा डोल्पामा बीएड प्रथम वर्षको परीक्षा अन्योलमा परेको छ। प्रश्नपत्र नेपालगञ्जबाट हवाई मार्ग हुँदै ल्याइने भएकाले बीएड तेस्रो वर्षका सयभन्दा धेरै परीक्षार्थी आत्तिएका छन्। डोल्पो क्याम्पसमा शुक्रबार दिउँसो १२ बजेबाट सुरु हुने बीएड प्रथम वर्षको परीक्षाका लागि प्रश्न पत्र नपुगेपछि विद्यार्थीलाई नआत्तिन क्याम्पस प्रमुख धनन्जय सुबेदीले आग्रह गरेका छन्। डोल्पाको मौसममा आएको खराबी कारण जहाजले उडान भर्न नसक्दा प्रश्नपत्र नेपालगञ्जमै थन्किएका हुन्। प्रश्नपत्र नपुगेपछि परीक्षार्थी चिन्तित भएका छन्। जहाजबाट परीक्षा नियन्त्रण कार्यालयले पठाएका प्रश्नपत्र नपुगेपछि परीक्षा नियन्त्रण कार्यालयले जिल्ला प्रशासनमा इमेल गरेर परीक्षा सञ्चालन गर्ने जनाएको छ। प्रमुख जिल्ला अधिकारी मुकेशकुमार केशरीका अनुसार १२ बजे भन्दा केही समयअघि जिल्ला प्रशासनको इमेलमा प्रश्न पत्र आउने र सम्बन्धित निकायको रोहोबरमा प्रश्नपत्र निकालेर परीक्षा संचालन गरिने बताए। परीक्षा नियन्त्रण कार्यालयसँग समस्याका बारेमा सहकार्य भएकाले परीक्षा समयमा हुने प्रजिअ केशरीले बताए। पहिलो दिन फाउण्डेशन एण्ड हेल्थ एजुकेशन विषयको परीक्षामा लिकु सयुंक्त क्याम्पसबाट २५ जना डोल्पो क्याम्पसबाट नियमित ५४ जना र अन्य गरि करिब १ सय जना परीक्षार्थी सहभागी हुने क्याम्पस प्रमुख धनन्जय सुवेदीले जानकारी दिए । मौसम खराबीका कारण डोल्पाबाट नेपालगञ्ज र नेपालगञ्जबाट डोल्पा आउने यात्रुहरु अलपत्र परेका छन। डोल्पाको जुफाल बिमानस्थलमा तारा, गोमा ,सिता र नेपाल एयरले उडान भर्ने गर्छन्।"
द्वाल्खालाई सम्पदा बस्ती बनाइँदै,"दोलखा : ऐतिहासिक नगरी द्वाल्खालाई सम्पदा बस्तीका रूपमा पुनर्निर्माण गरिने भएको छ। अभयपुर राज्यको नामले चिनिने भीमेश्वर नगरपालिका२ स्थित सांस्कृतिक तथा पुरातात्विक द्वाल्खा क्षेत्रलाई सम्पदा बस्तीका रूपमा पुनर्निर्माण गर्न थालिएको हो। भूकम्पका कारण ध्वस्त भएको द्वाल्खा क्षेत्रको पुनरुत्थान गर्न भीमेश्वर नगरले सम्पदा बस्ती निर्माण प्रक्रिया सुरु गरेको छ। पुनर्निर्माण प्राधिकरणले ६ वटा स्थानमा सम्पदा बस्ती पुनर्निर्माण गर्ने घोषणा गरेमध्ये दोलखा जिल्लाको द्वाल्खा बजार परेको थियो। भूकम्प प्रविधि राष्ट्रिय समाज नेपाल (एनसेट)को प्राविधिक सहयोगमा भीमेश्वर नगरले सम्पदा बस्ती पुनर्निर्माणको गुरुयोजना निर्माण गरेको छ। सम्पदा बस्तीभित्र ५ सय ६ घरधुरी रहेकामा २ सय ६१ जना सम्पदा बस्तीका लागि समावेश भइसकेको भीमेश्वर नगरपालिका२ का वडाध्यक्ष एवं सम्पदा बस्ती निर्माण क्षेत्रका स्थानीय विराजमान श्रेष्ठले जानकारी दिए। सम्पदा बस्तीभित्र घर पुनर्निर्माण सम्पन्न गरेका ६२ ले तेस्रो किस्ता प्राप्त गरिसकेका छन्। करिब ४ सय रोपनी क्षेत्रफलमा द्वाल्खा सम्पदा बस्ती पुनर्निर्माण गरिनेछ। भूकम्प प्रभावितले बनाउने सामान्यभन्दा पुरानो डिजाइनमा सम्पदा बस्तीमा घर बनाउने नगरपालिकाको योजना छ। भीमेश्वर नगरका सूचना अधिकारी जगदीश अर्यालले आरसीसी, पक्की घर बनाए पनि अगाडिको भाग (फासाद) मा इँटा देखाउने, सटर नराख्ने र मौलिक ढाँचाको डिजाइनको हुने बताए। सम्पदा बस्तीमा पुराना सम्पदाको संरक्षण, निजी घरअगाडिको भाग मौलिक ढाँचामा पुनर्निर्माण गर्नुका साथै जात्रा पर्व मार्ग, पदमार्ग निर्माण, धारा तथा पोखरी संरक्षण गर्ने कार्य हुने सूचना अधिकारी अर्यालले बताए। द्वाल्खालाई मल्लकालीन स्वरूपका घर पुनर्निर्माण गरी ऐतिहासिक र पुरातात्विक महत्व कायम राख्ने योजनाका लागि भीमेश्वर नगरपालिका२ वडा कार्यालयले नि :शुल्क नक्सा बनाउँदै आएको छ। द्वाल्खामा करिब २ सय बहुस्वामित्वमा रहेका घरको कारण समस्या पर्ने भएकामा ०७५ भदौ २९ गते राष्ट्रिय पुनर्निर्माण प्राधिकरणले बहुस्वामित्वको घरधनीले संयुक्त स्वामित्वमा घर निर्माण गर्न चाहेको खण्डमा निजहरूलाई संयुक्त स्वामित्वका आधारमा घरधनीको संख्या गणना गर्ने निर्णय गरेको थियो। सो अनुसार निजी घर पुनर्निर्माण गर्नुपर्ने घरधनीलाई मौलिक र पुरातात्विक शैलीमा पुनर्निर्माण गर्न थप ५० हजार रुपैयाँ अनुदान उपलब्ध गराउनेसमेत जनाएको थियो। पुनर्निर्माण प्राधिकरणले ०७५ फागुनमा द्वाल्खा सम्पदा बस्तीको गुरुयोजना निर्माणका लागि २० लाख र पूर्वाधार निर्माणका लागि ५ करोड बजेट उपलब्ध गराएको थियो। एनसेटले तयार गरेको गुरुयोजनाअनुसार सम्पदा बस्ती निर्माणको लागि करिब ३६ करोड ६३ लाख लागत अनुमान गरिएको छ।"
आफ्नैबाट बेचिन्छन् महिला,"दैलेख : पतिले नै आफूलाई भारत लगेर बेच्लान् भन्ने उनले कल्पनासम्म गरेकी थिइनन्। बिहे गरेर पतिसँगै भारतको बैंग्लोर पुगिन्। त्यहीं छोरा पनि जन्मियो। नाबालक छोरासहित बस्दै आएकी उनको जीवनमा एकदिन कालो बादल मडारियो। त्यो दिन सम्झेर अहिले पनि दैलेखकी पवित्रा (नाम परिवर्तन) भक्कानिन्छिन्। बजार घुम्न गएका बेला श्रीमान्ले छोरालाई लिएर कोठामा जाऊ, म एकैछिनमा आउँछु भन्नुभयो, उनले भनिन्, कोठामा पुग्नासाथ अपरिचित मानिसले मेरो मुखमा सेतो पाउडर सुँघाए, त्यसपछि मलाई कहाँ लगे पत्तै भएन। जब होस् खुल्यो, अनि मात्र उनले चाल पाइन्। छोरासहित आफूलाई २ लाख २० हजार भारतीय रुपैयाँमा उनकै पतिले बेचेका रहेछन्। अत्यन्त कठिनताले दैलेखमा रहेका माइतीलाई खबर गरिन्। माइतीले सामाजिक क्षेत्रमा कार्यरत संस्था सोसेकलाई खबर गरे। माइतीले ०७५ जेठ ९ गते मानव बेचबिखन तथा ओसारपसार गरेको भन्दै प्रहरीमा उजुरी हाले। सोसेक र शक्ति समूह काठमाडौंको पहलमा उनको उद्धार भयो। आफ्नै पत्नी र छोरा बेच्ने जिल्लाको भैरवी गाउँपालिका४ का टेकराज पुरीलाई दैलेख जिल्ला अदालतले ३८ वर्ष ६ महिना कैद र ३ लाख २० हजार रुपैयाँ जरिवानाको फैसला सुनायो। मानव बेचबिखनमा २० वर्ष, ओसारपसारमा १५ वर्ष र कुल सजायको थप १० प्रतिशत हुन आउने साढे ३ वर्ष गरी ३८ वर्ष ६ महिना कैदको फैसला गरेको हो। दैलेखकै रीता र रमिलालाई (नाम परिवर्तन) गाउँकै आफन्त पुरुषले बेचिने अवस्थामा पुर्याए। विभिन्न प्रलोभनमा पारी कपिलवस्तुको कृष्णनगर हुँदै सीमापार लगिँदै गरेको सूचनाका आधारमा दुवैको उद्धार भयो। बेचिनबाट जोगिए। आफन्तले नै महिलाको बेचबिखन गरेका यि दुई प्रतिनिधिमूलक घटना मात्रै हुन्। माया प्रेमका जालमा फसाएर, नि :शुल्क विदेश पठाउने लोभ देखाएर यहाँका महिला आफन्तबाटै बेचिने गरेका छन्। बाल हेल्पलाइनका संयोजक रमा श्रेष्ठ भन्छिन्, पतिबाट पीडित, घरेलु हिंसामा परेका र गरिब परिवारका महिला बेचबिखनको जोखिममा छन्। दलालहरुले गाउँका सोझा महिलालाई सित्तैंमा खाडी मुलुक पठाइदिने सपना देखाएर लोभ्याउने उनी बताउँछिन्। हेल्पलाइनमार्फत बेचबिखन र बेचबिखनको जोखिममा परेका महिलाको उद्धार गर्ने गरेको उनले बताइन्। यहाँबाट बिहे गरेर पतिपत्नी भएरै जान्छन्, पछि पतिले नै बेचेको उजुरी आउँछ, जिल्ला प्रहरी कार्यालय दैलेखका इन्स्पेक्टर प्रेमबहादुर क्षेत्रीले भने। दैलेख प्रहरीका अनुसार ०७५७६ मा ९६ महिला, २९ बालक र ३३ जना बालिका हराएका छन्। तीमध्ये ४६ महिला, १७ बालक र २० बालिका फेला परेका थिए। जिल्लाबाट १ सय ४८ जना हराएको उजुरी परेकोमा ६५ जना (४० महिला, १२ बालक र १३ बालिका) अझै फेला परेका छैनन्। उनीहरूको खोजी भइरहेको प्रहरीले जनाएको छ। अभिभावकले हराएको उजुरी गर्ने तर महिला र बालबालिका भेटिएको खबर दिन नआउने प्रचलनले पनि उनीहरू भेटिए बेपत्ताकै सूचीमा नै रहने गरेको दैलेख प्रहरीले जनाएको छ।"
वडाध्यक्षले झोलुङ्गे पुल कबाडीमा बिक्री गरेपछि,"विदुर : नुवकोटको विदुर नगरपालिका५ र बेलकोटगढी नगरपालिका८ का वडाध्यक्षले देवीघाटस्थित तादी खोलामा रहेको झोलुङ्गे पुल आफूखुशी बेचेका छन्। विदुर नगरपालिका५ का वडाध्यक्ष शिवकुमार चित्रकार र बेलकोटगढी नगरपालिका८ का वडाध्यक्ष भोजप्रसाद पुडासैनीमाथि देवीघाटस्थित तादी खोलामा रहेको झोलुङ्गे पुल कबाडीमा बिक्री गरेका हुन्। २०२१ सालमा निर्माण भएको पुल स्थानीय तहका जनप्रतिनिधिले संरक्षण गर्नुको साटो उल्टै बेच्दा पनि वडाका आम नागरिकलाई केही थाहा नदिएको स्थानीयवासी बताउँछन्। पुराना सम्पदा बेच्दा सार्वजनिकरुपमा निर्णय नगराई बेची दिँदा देवीघाटका वासिन्दा दुखित बनेका छन्। कबाडीलाई शुरुमा तीन लाखमा बेच्ने हल्ला भएको र पछि ७० हजारमा मात्र बेचिएको थाहा भएको देवीघाट जाल्पा क्षेत्र विकास समितिका पूर्वअध्यक्ष सुरथबहादुर चित्रकारले जानकारी दिए। पञ्चायत कालमा निकै मिहेनत गरेर पुलको निर्माण गरिएको हो, उनले भने, पछि त्यही पुलसँगै अर्को पक्की पुल निर्माण भएपछि साना ठूला गाडी पक्की पुलबाट र पैदल यात्रु झोलुङ्गे पुलबाट आवतजावत गर्ने गरेका थिए। बेलकोटगढी८ का वडाध्यक्ष पुडासैनीले पुल कहाँ कसरी बेचियो भन्ने कुरा आफूलाई थाहा नभएको र ३५ हजार भने विदुर५ का वडाध्यक्षले तपाईँको भाग भनेर पठाएको जानकारी दिए। उनले बेलकोटगढी नपा८ र विदुर नपा५ को सिमानामा रहेको झोलुङ्गे पुल बेच्ने कुनै लिखित निर्णय नभएको जानकारी गराए। त्यस्तै विदुर५ का वडाध्यक्ष शिवकुमारले सो पुल आफूले मात्र नभई बेलकोटगढी नपा८ का वडाध्यक्ष पुडासैनीसँगको समन्वयमा नै बिक्री गरेको दाबी गरेका छन्। गल्छीत्रिशूली सडक आयोजनाले सडक बनाउँदा पुललाई लथालिङ्ग पारेर छाडेको तथा पुरानो प्रयोगविहीन रहेकाले कवाडीलाई बेचेका हौँ, उनले भने, कबाडीलाई ७० हजारमा बेची ३५३५ हजार दुवै वडाले बाढेर लिएका थियौँ। यता गल्छी, त्रिशूली, मैलुङ, स्याफ्रुबेँसी, रसुवागढी सडक आयोजना कार्यालयले भने सडक बनाउँदा पुललाई छुँदासमेत नछोई सडकको काम गरेको जनाएको छ। विदुर नगरपालिका प्रमुख सञ्जु पण्डित र बेलकोटगढी नगरपालिका प्रमुख राजेन्द्ररमण खनालले आफ्नो नगरमा भएको पुरानो पुल बेचिँदा वडाध्यक्षहरुले नगरपालिकामा कुनै लिखित सूचना नदिएको बताएका छन्। रासस"
सवारी प्रदूषण मापन नाममात्रै,"पोखरा : उत्तरमा लहरै उभिएका सेता हिमाल। उपत्यकाको पूर्वपश्चिम, उत्तरमा रहेका करिब एक दर्जन ताल। गण्डकी प्रदेशको राजधानी पोखराका यी सुन्दर प्राकृतिक स्रोतकै कारण यहाँ बर्सेनि लाखौं पर्यटक आउँछन्। प्रदेशको राजधानी पोखरा उपत्यकाबाटै देखिन्छन् ८ हजारभन्दा अग्ला तीन हिमाल अन्नपूर्ण प्रथम, धौलागिरि, मनास्लु। फेवातालमा मात्र होइन बेगनास ताल र रुपातालमा पनि अन्नपूर्ण हिमशृंखला तैरिएको दृश्यले पर्यटकलाई लोभ्याउँछ। पछिल्लो समयमा पोखरामा सवारी साधान बढेसँगै बढ्दो वायु प्रदूषण नियन्त्रण हुन नसक्दा नागरिक सास्तीमा छन्। पोखरामा गत भदौदेखि सवारी साधनको प्रदूषण मापन सुरु भएको छ। पहिलो चरणमा साना चारपाँग्रे सवारी साधानको मात्र प्रदूषण मापन हुन्छ। तिनै चेकजाँच भएका सवारीले पनि धुवाँको मुस्लो फाल्दै हिँड्छन्। सबैभन्दा धेरै धुवाँ फालेर प्रदूषण बढाउने ठूला बस, ट्रक, टिपरको प्रदूषण मापन नै हुँदैन। कार्यालयबाट साना ४ पाँग्रे सवारी साधानको मात्रै मेसिनले प्रदूषण जाँच हुने यातायात व्यवस्था कार्यालय पोखराका मेकानिकाल इन्जिनियर प्रेम सुवेदीले बताए। जिप, कार, भ्यान, ट्याक्सी, पर्यटक प्लेटलयातका सवारी साधनको चेक जाँच हुन्छ। अन्य ठूला बस, ट्रकलगायतका सवारी साधान चेक जाँचका लागि प्रविधि नभएको उनले सुनाए। कार्यालयमा एउटा डिजेलबाट चल्ने र अर्को पट्रोलबाट चल्ने गरी दुईवटा मात्र धुवाँको प्रदूषण नाप्ने मेसिन छ। ति मेसिनले ठूला भार क्षमताका गाडीको प्रदूषण नाप्न नसक्ने उनले बताए। यातायात कार्यालयबाट क्लिन चिट पाएर हरियो स्टिकर टाँसेकै सवारी साधनले नै धुवाँको मुस्लो फाल्दै सडकमा गुड्ने गरेका छन्। धुवाँको मुस्लोसहित गुडेको सवारी चेक जाँच गर्दा यातायात कार्यालयबाट जाँच पास गरेको कागज हुने जिल्ला ट्राफिक कार्यालय कास्कीका प्रहरी निरीक्षक मुरारी मि श्रले बताए। धुवाँको मुस्लो फाल्दै सडकमा गुड्ने बस, माइक्रोबस समाएर यातायात कार्यायमा प्रदूषण मापन गर्न पठाउने गरेको बताए। गण्डकी प्रदेश सरकारसँग सवारी साधनबाट हुने प्रदूषण मापन गर्ने प्रोटवल मेसिन उपलब्ध गराउने आग्रह गर्दा सकरात्मक जवाफ आएको उनले सुनाए। बढ्दो प्रदूषणका कारण सडकमा हिँड्ने नागरिक मात्र होइन पोखराको सडकमा सवारी व्यवस्थापन गर्ने ट्राफिक प्रहरीको स्वास्थ्यमा समेत प्रभाव परेको छ। जाँचपासमा फेलभएका सवारी साधानका धनिलाई पनि कारबाही हुँदैन। यातायात कार्यालयमा वर्षभरमा ३ हजार ७ बढी गाडीको प्रदूषण जाँच हुँदा ६ सय ९४ गाडी जाँचमा फेल भए। तर तिनलाई कारबाही हुने व्यवस्था नरहेको कार्यालयले बताएको छ। कास्की जिल्लामा अर्थिक वर्ष २०७५७६ मा मात्रै ४ हजार ६ सय वटा ४ पाँग्रे सवारी साधान नयाँ दर्ता तथा नवीकण भएका छन्। पोखरामा तीन ठाउँमा प्रदूषण मापन केन्द्र स्थापना गरिएको छ। पोखराको लामाचौरस्थित गण्डकी बोर्डिङ स्कुलको प्राङ्गण, रत्नचोकस्थित हावापानी कार्यालय र पोखरा विश्वविद्यालयमा। पुराना सवारी साधनबाट निस्कने प्रदूषणले मुटु र फोक्सोमा असर पार्छ। वायु प्रदूषणबाट बच्चाको फोक्सोमा समस्या उत्पन्न हुन्छ। बढ्दै गएको प्रदूषणको मात्रालाई न्यूनिकरण गर्न प्रदेश र संघीय सरकारबाट प्रतिवद्धता नदेखिएको नागरिक समाज पोखराका संयोजक विष्णुहरि अधिकारीले बताए। पुराना मोडलका धुवाँ फ्याँक्ने ट्याक्टर अझै चलेको छ। बस, ट्रक, माइक्रो बसलगायतका सवारी साधनबाट हुने प्रदूषणले मास्क लगाएर हिँड्नु पर्ने अवस्था आएको उनले सुनाए।"
राजमार्गमै थुप्रियो फोहोर,"धादिङ : सरकारले घोषणा गरेको नेपाल पर्यटन वर्ष सुरु हुन केही महिना मात्रै बाँकी छ। तर, पर्यटक राजधानी भित्रने र बाहिरिने प्रमुख नाकामध्ये पृथ्वीराजमार्गको ठाउँ ठाउँमा फोहोरको डंगुर थुप्रन थाले पनि त्यसतर्फ कसैको ध्यान गएको छैन। भ्रमण वर्षलाई सफल पार्न र प्रचारप्रसार गर्न विभिन्न कम्पनीले प्रचारात्मक सामग्रीसहित होडिङ बोर्ड राखेका छन्। त्यसमा लेखिएको पनि छ, आआफ्नो क्षेत्र स्वच्छ र सफा राखौं, नेपाल भ्रमण २०२० सफल पारौं। तर, यही नारा लेखिएको बोर्डवरपर नै फोहोरका थुप्रो छरपष्ट देखिनुले भ्रमण वर्षको होडिङ बोर्डमा लेखिएका नाराले नै गिज्याइरहेको गजुरीका स्थानीय शंकरप्रसाद कँडेलले बताए। व्यवस्थित रूपमा ल्यान्डफिल साइट नहुँदा पृथ्वीराजमार्ग छेउछाउबाट त्रिशूली नदीमा समेत फोहोर फाल्ने क्रम बढेको छ। र्याफ्टिङका लागि प्रसिद्ध त्रिशूली नदीकिनारमा यत्रतत्र फोहोरको थुप्रो भेटिन्छ। अझ कतिपय ठाउँमा त मानव स्वास्थ्यलाई असर गर्ने र नष्ट नहुने फोहोरसमेत थुप्रिएका छन्। त्यस्ता फोहोर मालवाहक गाडीले रातिराति ल्याएर छाडिदिने गरेको एक्लेफाँटका रामबहादुर श्रेष्ठले बताए। उनले भने, प्रयोगमा नआउने सिसाका टुक्रा, सेरामिक्सका टुक्रा रातको समयमा ट्रकहरूले फालेर जान्छन्। दिउँसो स्थानीयले देख्ने हुँदा राजधानीबाट बाहिरिने ट्रकले रातिराति फोहोर राजमार्गछेउमै खसालेर जाने गरेको उनको भनाइ छ। राजमार्ग छेउछाउका बजारको फोहोर फाल्ने ठाउँ व्यवस्थित नहुँदा पनि राजमार्ग क्षेत्र दुर्गन्धित हुँदै गएको हो। मलेखुका एक स्थानीयले भने, फोहोर फाल्ने व्यवस्थित ठाउँ छैन, ठूला बजार र होटल छन्, यहाँबाट निक्लिएको फोहोर कहाँ लगेर फाल्ने त ? फोहोर फाल्ने ठाउँ व्यवस्थित नभएकाले नै स्थानीयले रातसाँझ पारेर राजमार्गका खुला ठाउँमा फोहोर थुपारिदिने गरेको स्थानीयले बताए। राजमार्ग छेउछाउका खोल्साखाल्सीलाई फोहोर फाल्ने डम्पिङ साइट नै बनाइएको छ। कुनै टोल समुदाय अथवा पालिकाले नै उक्त ठाउँ तोकेको नभई दिनहुँ फोहोर फाल्दा फाल्दै डम्पिङ साइटजस्तै बनिसकेका हुन्। राजमार्ग क्षेत्रका केही स्थानीय तहले राजमार्ग सफाइका लागि विभिन्न गैरसरकारी संस्थासँग मिलेर काम गरेको भए पनि देखिने काम भएको छैन। मौसमी रूपमा राजमार्ग सफाइ अभियान पनि चलाइरहेकै छन् तर त्यसको कुनै असर देखिएको छैन। बेनिघाटका गुणराज त्रिपाठीले भने, गाउँपालिकाको काम सचेतनामूलक मात्रै छ, पूर्वाधार निर्माण गरेर फोहोर व्यवस्थित गर्नेतर्फ चासो नै छैन, फोहोर नफालाँै, स्वास्थ्यमा असर गर्छ भन्ने सन्देश बाँडेर मात्रै फोहोर व्यवस्थापन हुन्छ र ? यता गाउँपालिकाका पदाधिकारी भने भ्रमण वर्षलाई लक्ष्य गरेर आफ्नो पालिकाभित्रका राजमार्ग क्षेत्र सफा र स्वच्छ बनाउने अभियान सुरु गरिएको बताउँछन्।"
तस्करको जालोमा विपन्न बालबालिका,"सुर्खेत : कर्णालीमा बालबालिका हराउने क्रम रोेकिएको छैन । विपन्नताले यहाँका धेरै बालबालिका मानव तस्करको जालोमा फस्ने गरेका हुन् । तस्करले रोजगारीमा लगाइदिने र पढाइदिने लोभ देखाएर बालबालिका लैजाने गरेको प्रहरीले जनाएको छ । पछिल्लो तीन वर्षमा कर्णालीबाट ९ सयभन्दा बढी बालबालिका हराए । प्रहरीका अनुसार तीमध्ये २ सय ६८ जना अझै पनि भेटिएका छैनन् । कर्णालीका पहाडी जिल्लाबाट तस्करले विभिन्न प्रलोभनमा बालबालिका भारत लैजाने गरेको प्रहरीले जनाएको छ । यसरी भारत लगिनेहरू फेला परेका छैनन् । विपन्नताले घरमा पढ्न, खान र उचित स्याहार नपाउँदा पनि बालबालिकाले घर छाड्ने गरेका छन् । त्यही मौकामा तस्करले उनीहरूलाई फकाएर आफूसँग लैजाने गरेको कर्णाली प्रदेश प्रहरी कार्यालयले जनाएको छ । तस्करले २३ जनाको समूहमा बालबालिकालाई लैजाने गरेका छन् । बेपत्ता अधिकांश बालबालिका श्रम शोषणमा पर्ने सुर्खेतका डीएसपी रवि रावलले बताए । हराएका बालबालिका ठूला सहरका होटल, उद्योग र कलकारखानामा कठिन श्रम गर्न बाध्य हुन्छन्, उनले भने, अझै धेरैजसो भेटिएका छैनन् । कर्णाली प्रदेशको सामाजिक विकास मन्त्रालयका बाल स्रोत व्यक्ति डम्बरबहादुर रोकायले हराएका बालबालिका बेचिएको हुनसक्ने बताए । उनीहरूलाई सस्तोमा काम लगाउन पाइन्छ भनेर सहरले तानिरहेको हुन्छ, घरमा काम नहँुदा गाँउबाट धकेलिन्छन्, उनले भने, यसरी हराउने वा बेचिनेहरू चरम श्रम शोषणमा छन्, बालिकाहरू यौन शोषणमा पर्छन् । पछिल्लो समय बेपत्ता हुनेको संख्या बढ्दै गएपछि सवारीसाधनको जाँचमा कडाइ गरिएको छ । कर्णालीबाट हराएका बालबालिकाको तथ्यांक डरलाग्दो छ । कर्णाली प्रदेश प्रहरी कार्यालय सुर्खेतका अनुसार तीन वर्षमा कर्णालीका करिब हजार बालबालिका हराएका छन् । ०७३ सालदेखि ०७५ सालसम्मको तथ्यांकअनुसार बर्सेनि बेपत्ताको संख्या बढ्दै गएको छ । हराएकामध्ये १ सय ४९ बालक र १ सय १९ बालिका अझै नभेटिएको प्रदेश प्रहरी बताउँछ । प्रहरीका अनुसार तीन वर्षमा सबैभन्दा बढी सुर्खेतका ३ सय ३२ र सबैभन्दा थोरै डोल्पाका २१ जना हराएका छन् । दैलेखका १ सय १६, जाजरकोटका १ सय ५, रुकुमका १ सय ३६, जुम्लाका ८०, सल्यानका ६४, कालिकोटका ७५, मुगुका २९ र हुम्लाका २६ बालबालिका हराएका छन् । हराएका बालबालिका वर्ष बालबालिका ०७३ २८७ जना ०७४ ३२३ जना ०७५ ३७४ जना जम्मा ९८४ जना"
मनसुन सक्रिय : तीन दिन वर्षा हुने,"काठमाडौं :मनसुनी न्यून चापीय रेखा औसत स्थान आसपास अवस्थित रहेकाले मनसुन सक्रिय भएको जल तथा मौसम विज्ञान विभाग मौसम पूर्वानुमान महाशाखाले जनाएको छ । भारतको उडिशा र पश्चिम बङ्गाल आसपासमा न्यून चापीय रेखा बनेकाले नेपालमा मनसुनी गतिविधि सक्रिय भएको बताइएको छ । मनसुनकै समय भएकाले वर्षा निरन्तर नभई केही समय घाम लाग्ने केही समय आंशिकदेखि सामान्य बदली भई वर्षा हुने क्रम जारी रहने मौसमविद्को भनाइ छ । यसको प्रभावले तीन दिन देशभर वर्षा हुनेछ । 'पश्चिम र मध्य भूभागको केही स्थानमा भारी वर्षाको सम्भावना रहेको छ,' मौसमविद् समिर श्रेष्ठले भने। मनसुनको न्यून चापीय रेखाको औसत स्थान भन्नाले भारतको उत्तर राजस्थान, हरियाणा, दिल्ली, दक्षिणउत्तर प्रदेश, दक्षिण विहार, झारखण्ड र पश्चिम बङ्गालदेखि बङ्गालको खाडीसम्म बुझ्नुपर्ने हुन्छ । महाशाखाले आगामी २४ घण्टाको मौसम पूर्वानुमान जारी गर्दै देशभरि सामान्य बदली रही धेरै स्थानमा मेघगर्जनचट्याङसहित वर्षाको सम्भावना रहेको बताइएको छ । साथै मध्य र पश्चिमका एकदुई स्थानमा भारी वर्षाको सम्भावना रहेकाले पहाडी भूभागमा पहिरो जान सक्ने, हवाई तथा सडक यातायातमा समेत अवरोध आउन सक्ने र नदीमा पानीको बहाव बढ्न सक्ने भएकाले सतर्कता अपनाउन आग्रह गरिएको छ । आज राति देशभरि सामान्य बदली रही केही स्थानमा मेघगर्जनचट्याङसहित हल्कादेखि मध्यम वर्षाको सम्भावना रहेको मौसम पूर्वानुमान महाशाखाले जनाएको छ । भोलि देशभरि आंशिकदेखि सामान्य बदली रही मध्य र पश्चिम भेगका एकदुई स्थानमा भारी वर्षाको सम्भावना रहेको महाशाखाले जनाएको छ। आइतबार देशभरि आंशिकदेखि सामान्य बदली रही केही स्थानमा मेघगर्जन चट्याङसहित हल्कादेखि मध्यम वर्षाको सम्भावना रहेको मौसम पूर्वानुमान महाशाखाले जनाएको छ । महाशाखाको पछिल्लो विवरणअनुसार आज काठमाडौं उपत्यकामा ४४ मिलिटिर वर्षा भएको छ । त्यस्तै दिपालयमा ३८, वीरेन्द्रनगरमा ११२, जुम्लामा ८२ र पोखरामा १० मिलिमिटर वर्षा भएको छ।"
सिक्किममा भारी बोक्ने नेपालका नाम्ले कान्छा'हरू,"सिक्किम : ओ नाम्ले कान्छा, लु मेरो सामान लिएर हिँड् त भन्दै एकजना नेपाली मूलकै जस्ती देखिने युवती सिक्किमको राजधानी ग्यान्टोकको एमजी रोडमा आइपुगिन्। उनको हातमा १० किलो जतिको सामान थियो। हुन्छ म्याडम कहाँ पुर्याउने हो, भन्दै उनी सामान बोकेर ती युवतीको पछि लागे। भारतको सिक्किमका विभिन्न सहर र दार्जिलिङलगायत पहाडी बजारमा हजारौं नेपाली युवा नाम्लेको नामबाट परिचित भएर आफ्नो जीवननिर्वाह गरिरहेका छन्। पछिल्लो समय पढेलेखेका युवासमेत ती ठाउँमा भारी बोक्न आकर्षित भएको देखिन्छ। दोलखा चरिकोटका ४५ बर्से गणेशबहादुर नेपालीले सिक्किममा नाम्लो लगाएर भारी बोक्न थालेको २२ वर्ष भयो। उनको बुवाले उनलाई १५ वर्षको हुँदा पहिलोपल्ट साथै लिएर आएका थिए। एसएलसीसम्म पढाइ सकेपछि आर्र्थिक अवस्थाले पढ्ने वातावरण बनेन। अनि बुवासँगै सिक्किम आए। पहिले पहिले त हामी नेपालीलाई बच्चादेखि बूढासम्मले ओ नाम्ले भन्दै बोलाउँथे, उनले भने, सुरु सुरुमा नरमाइलो लाग्थ्यो पछि पच्न थाल्यो। हिजोआज भने कसै कसैले ओ कान्छा पनि भन्छन्। उनीहरू सामान बोकेर लगिदिएबापत भारी हेरेर ५० देखि २ सय रुपैयाँसम्म लिने गर्छन्। घर नै यही भारीले चलेको छ। ३ छोराछोरी छन्। उनीहरूलाई पढाउने। पत्नी, आमाबुवा सबैलाई पाल्ने यही भारी बोकेर नै हो, उनी भन्छन्, हातमा दह्रो नाम्लो बोक्नुपर्छ, कमाइ पनि दह्रो हुन्छ। सिन्धुपाल्चोक र दोलखाबाट अधिकांश युवा यता आएका छन्। १२ कक्षा पास गरेँ त्यतिबेलै ०७२ सालको ठूलो भुइँचालो गयो घरसंसार सबै ध्वस्त भयो, २८ बर्से प्रकाश घिमिरे भन्छन्, मन बुझाउन र २४ पैसा जोड्ने बहानामा गाउँका दाजुभाइसँगै सिक्किम आएँ। भुइँचालोपछि सिक्किम आउने मजस्ता धेरै छन्। बलसँगै नाम्लो चाहिन्छ, कमाइ हुन्छ। उनका अनुसार यहाँ कमाइ राम्रै छ, कहिलेकाहिँ नमिठो बोल्ने पनि भेटिन्छन्। उनी ४ वर्षदेखि यहीँ छन्। यहीँको कमाइबाट उनले एउटा घडेरी पनि जोडेका छन्। अब ४५ वर्ष नाम्लो बोके घर बनाउने पैसा पुग्नेमा आशावादी छन् उनी। भारतको सिक्किममा मात्र भरिया काम गर्ने नेपाली युवाको संख्या करिब १५ हजार रहेको भारी बोक्दै आएका अगुवा ६५ बर्से सोमराज विश्वकर्माले बताए। तीमध्ये करिब १० हजार सिन्धुपाल्चोकबाट आएको उनको अनुमान छ। हामी करिब करिब समूहमा मिलेर होटलमा बस्छौँ, उनी भन्छन्, हामी नाम्ले बस्ने होटल छुट्टै छ। नेपालीले नै खोलेको होटल छ। त्यहाँ अरु बाहिरका मान्छे जाँदैनन्। हाम्रो त गाउँ नै खाली खाली छ। गाउँमा थोरै मात्र युवा होलान्, विश्वकर्मा भन्छन्, अन्य देश जान पनि ठूलो रकम लाग्ने भएकाले सिक्किम आउँदा गाडी भाडाबाहेक केही लाग्दैन, त्यसैले पनि पढेलेखेका तर विपन्न युवा पनि यहाँ आउने गरेका छन्। देशमा यति नै दु :ख गरे पनि कसैले देख्ने हैन। टाढा अर्काको देशमा आएर अरुको हेपाइमा काम गर्ने आफूहरूको रहर नभएर जीवन गुजारा गर्ने मेलो मात्र भएको उनले बताए। त्यहाँ सय रुपैयाँ दिँदा २ सयको गाली पनि गर्ने गरेको १२ कक्षा पास गरेर कोरियाली भाषा परीक्षा दिएर खोटाङबाट आएका शम्भु दाहालले बताए। यहाँ काम गरेअनुसार कमाइ हुन्छ भनेर आएको, उनले भने, यहाँकाले छाडेको काम हामीले गर्ने हो। सम्मान इज्जत दिने भन्ने हुँदैन। यहाँका मान्छेले सीधै ओइ यहाँ आइज, यो गर् भन्छन्, एकदमै ठाडो बोल्छन्। नेपालमा सानोतिनो जागिर खान पनि सोर्सफोर्स चाहिने उनीहरू सबैको तीतो अनुभव छ। पहुँच नभएको, कोही नेता नचिनेकाले भारी बोक्ने काम पनि पाइँदैन नेपालमा। यहाँ हातमा दरो नाम्लो छ भने काम पक्का, शम्भु भन्छन्। यहाँ नाम्लो बोक्ने भरिया नेपालीबाहेक अरु छैनन्।"
"दोलखामा खोलाले जीप बगाउँदा एकको मृत्यु, दुई घाइते","चरिकोट : दोलखाको सुन्द्रावती खोलाले जीप बगाउँदा एक जनाको मृत्यु भएको छ । वर्षाका कारण बढेको सुन्द्रावती खोला पार गर्ने क्रममा बा १९ च ४३९० नम्बरको जीपलाई बगाउँदा तामाकोसी गाउँपालिका३, जफेका २४ वर्षीय अनिश पोखरेलको मृत्यु भएको जिल्ला प्रहरी कार्यालय दोलखाका सई सेते तामाङले जानकारी दिए । जीप बगाउँदा तामाकोसी गाउँपालिका३, जफेका विकज पोखरेल र रामेछाप लिखु तामाकोसी गाउँपालिका२ का पवन पौडेल घाइते भएको तामाङले बताए। उनीहरुको सदरमुकाम चरिकोटस्थित प्राथमिक स्वास्थ्य केन्द्रमा उपचार भइरहेको प्रहरीले जनाएको छ । गएराति करिब ११ बजे सिंगटीबाट चरिकोट आउँदै गरेको जीपलाई खोलाले बगाएर करिब १० मिटर तल पुर्याएको थियो ।"
"टाटासुमो दुर्घटना ३ जनाको मृत्यु, ८ घाइते","हेंटौडा : मकवानपुरको भीमफेदीमा शुक्रबार दिउँसो टाटासुमो दुर्घटना हुँदा ३ जनाको मृत्यु भएको छ। हेटौंडाभीमफेदीकुलेखानीकाठमाडौं सडकखण्ड अन्तर्गत भीमफेदी ६ जुरिखेतमा ना १ ज ३६४० नम्बरको सुमो सडकबाट करिब ५० मिटर तल खसेको हो। दुर्घनामा परी मृत्यु हुनेमा रामेछापको रजन गाउँका सविता माझीकी १० महिनाकी छोरी साम्राज्ञी माझी, महोत्तरी माइस्थान ६ बस्ने वर्ष ७० का वीरसिंह वाइबा र सर्लाही बरथवा ३ बस्ने ६० वर्षीय महेन्द्र सहनी रहेको मकवानपुर प्रहरी प्रमुख एसपी मुकेश सिंहले बताए। १० महिने शिशुको हेटौंडा ल्याउँदै गर्दा र अन्य दुई जनाको हेटौंडा अस्पतालमा उपचारको क्रममा मृत्यु भएको उनले जानकारी दिए। सर्लाहीबाट काठमाडौंतर्फ जाँदै गरेको सुमो दुर्घटना हुँदा अन्य ८ जना घाइते भएका छन्। घाइतेको हेटौंडा अस्पताल र चुरेहिल अस्पतालमा उपचार भइरहेको प्रहरी प्रमुख सिंहले बताए। घाइते यात्रु सर्लाही र सिन्धुलीका रहेका छन्। दुर्घटना लगत्तै सुमो चालक सर्लाहीका २७ वर्षीय राजकुमार बस्याललाई नियन्त्रणमा लिएको जिल्ला प्रहरी कार्यालय मकवानपुरले जनाएको छ।"
काग पूजा गर्न कागेश्वरीमा भक्तजनको भीड,काठमाडौं : भाद्र शुक्ल अष्टमीका दिन मनाइने कागे अष्टमी पर्वका अवसरमा बिहानैदेखि राजधानीको उत्तरपूर्वी भेगस्थित कागेश्वरी महादेव मन्दिरमा भक्तजनको भीड लागेको छ। कागेश्वरीमा आई पूजाआजा एवं दर्शन गरेमा कागको स्पर्शबाट हुने अनिष्टबाट बच्न सकिने धार्मिक विश्वास छ। श्रावण शुक्ल पूर्णिमामा गोसाइँकुण्ड दर्शन गरी आएका भक्तजनले यहाँ आएर जल चढाएपछि मात्र व्रत सिद्ध हुने विश्वाससमेत छ। मन्दिरमा २२७ किलोको पित्तललगायत अष्ट धातुबाट बनेको कागको मूर्तिले धार्मिक पर्यटकलाई आकर्षण गर्ने गरेको छ। पूर्वसभासद् रामेश्वर फुयाँलले निर्वाचन क्षेत्र विकास कार्यक्रमबाट छुट्याएको बजेट र कागेश्वरी मनोहरा नगरपालिकाको गरी १३ लाखको लागतमा २२७ किलो पित्तललगायत अष्ट धातुबाट यो मूर्ति बनाइएको हो । यो मूर्ति नेपालकै ठूलो कागको मूर्ति हो । नेपालको ठूलो कागको मूर्तिमा पूजा गर्न भक्तजनको भीड लागेको छ।२०४८ को संसदीय निर्वाचमा यसै निर्वाचन क्षेत्रबाट निर्वाचित सांसद एवं तत्कालीन नेकपा एमालेका महासचिव मदन भण्डारीले संसद्मा बोल्ने क्रममा पनि यो क्षेत्रलाई धार्मिक पर्यटकीयस्थलका रुपमा विकास गरिनुपर्ने बताएका थिए। जननेता भण्डारीको यो विचार 'संसद्मा मदन भण्डारी' नामक पुस्तकमा पनि उल्लेख गरिएको छ। नगरपालिकाको ब्रह्मखेलसातघट्टेगागलफेदीशहीद उद्यानसम्मको सडक निर्माणका लागि ३ नं प्रदेश सरकारले ३८ करोड बजेट छुट्याएर काम सुरु गरेको छ।यो सडकलाई गोसाइँकुण्डसम्म विस्तार गर्ने लक्ष्य रहेको प्रदेशसभा सदस्य फुयाँलले बताए। कागेश्वरी मन्दिरमाथिको शहीद उद्यानमा एक हजार किलो अष्ट धातुबाट कागको मूर्ति बनाउने अभियान पनि शुरु भएको जनाइएको छ। यसैगरी वसन्तपुरस्थित कागेश्वरी मन्दिरमा पनि बिहानैदेखि कागको पूजा गर्ने भक्तजनको भीड लागेको छ । कागेश्वरी मेलाको अवसरमा यस वर्ष कागेश्वरी मनोहरा नगरपालिकाले तीनदिने महामेलाको आयोजना गरेको छ । मेलाको बिहीबार साहित्यिक गोष्ठी गरी उद्घाटन गरिएको नगरप्रमुख कृष्ण रहेको छ। शनिबार बृहत् सरसफाइ कार्यक्रम आयोजना गरिने भएको छ। मेलाको अवसरमा नगरपालिकाले नगर क्षेत्रमा सार्वजनिक बिदा समेत दिएको छ।रासस
जिप दुर्घटनामा तीन घाइते,डोल्पा : डोल्पामा जिप दुर्घटना हुँदा तीनजना घाइते भएका छन्। त्रिपूरा सुन्दरी नगरपालिकाको सूपानीबाट सदरमुकाम दुनै आउँदै गरेको जिप दुर्घटना हुँदा तीनजना घाइते भएका हुन्। दिउँसो पौने २ बजेको समयमा सूपानीबाट १० जना यात्रु बोकेर दुनै आउँदै गरेको भे १ ज ९७४ नम्बरको जिप रुपगाड खोलामा दुर्घटना भएको हो । १० जना यात्रु बोकेर आएको जिप रुपगाडमा ब्रेक फेल भएर १० मिटर तल खोलाभित्र परेको छ। दुर्घटनामा परेका ३ जना घाइतेमध्ये २ जनाको सामान्य उपचारपछि घर पठाइएको र एकजनाको जिल्ला अस्पतालमा उपचार भइरहेको जिल्ला प्रहरी कार्यालय डोल्पाले जानकारी दिएको छ। घाइते पित्रपूरा सुन्दरी नगरपालिका ५ का ५४ वर्षीय नरबहादुर रोकायाको उपचार भइरहेको हो। जिपका चालक धर्मजित बुढाले जिपको ब्रेक फेल भएपछि साघुरो बाटोमा जिप खोलामा झरेको बताएको प्रहरीले जानकारी दिएको छ। जिप दुर्घटनामा ठूलो मानवीय क्षति नभएको प्रमुख जिल्ला अधिकारी मुकेशकुमार केशरीले जानकारी दिए । हालसम्म उक्त सड्कमा दर्जन बढी दुर्घटना भइसकेका छन्। दुर्घटनामा १८ जनाको ज्यान गइसकेको छ। सबैभन्दा ठूलो दुर्घटना गएको कार्तिक १९ गते भएको थियो।त्यतिबेला ११ जनाले ज्यान गुमाएका थिए।
गैंडालाई बबई प्रतिकूल,"गुलरिया : बर्दिया राष्ट्रिय निकुञ्जभित्रको बबई उपत्यका क्षेत्र एकसिंगे गैडा संरक्षणका लागि प्रतिकुल देखिएको छ। चितवन राष्ट्रिय निकुञ्जबाट स्थानान्तरण गरिएका गैंडाहरु विविध कारणले मर्ने क्रम नरोकिएपछि बबई उपत्यका गैंडा संरक्षणका लागि प्रतिकुल मानिएको हो। निकुञ्जको तथ्यांक अनुसार २०४५ सालदेखि ०७५७६ सम्म बर्दियामा विभिन्न कारणले ७१ वटा गैंडा मरेका छन्। चोरीशिकारबाहेक प्राकृतिक कारणले धेरै गैडा मरेका छन्। बर्दिया राष्ट्रिय निकुञ्जमा भाले १४, पोथी ३ र लिंग नछुट्टिएका १७ गरी ३४ वटा गैंडा चोरीशिकारबाट मारिएका हुन्। त्यस्तै भाले २०, पोथी ११ तथा लिंग नछुट्टिएका ६ वटा गरी ३७ वटा गैंडा प्राकृतिक कारणले मरेका छन्। बर्दिया राष्ट्रिय निकुञ्जका प्रमुख संरक्षण अधिकृत अणनाथ बरालले आर्थिक वर्ष ०७४७५ मा ५ वटा र ०७५७६ मा २ वटा गरी ७ गैंडा मरेको बताए। निकुञ्जभित्र बबई उपत्यका र कर्णाली नदी तटीय क्षेत्रमा गैंडाहरु छन्। बच्चा जन्मने क्रम पनि जारी छ। निकुञ्जभित्रको कर्णाली नदी तटीय क्षेत्र गैंडाको लागि राम्रो वासस्थान हो। तर केही गैडा मरेका छन् उनले भने बबई क्षेत्रको बासस्थान पनि थप सुधार गर्ने हाम्रो तयारी छ। बर्दियामा पहिलोपटक सन् १९८६ मा ५ भाले र ८ पोथी गरी चितवन राष्ट्रिय निकुञ्जबाट १३ वटा गैंडा गेरुवा कर्णाली नदी तटीय क्षेत्रमा स्थानान्तरण गरिएको थियो। निकुञ्जका सहायक संरक्षण अधिकृत अशोक भण्डारीका अनुसार बबई उपत्यकामा विभिन्न समयमा गरी ७८ वटा गैंडा छाडिएका हुन्। हाल बबई उपत्यकामा ६ वटा मात्र गैंडा छन् बाँकी ३१ वटा गैंडाहरु कर्णाली नदी तटीय लगायतका क्षेत्रमा छन्। निकुञ्जभित्र छाडिएका कुल ९१ वटा गैंडामध्ये हाल बर्दियामा ३७ वटा मात्र एकसिंगे गैडा छन्। यसले गैंडा संरक्षणको प्रयासमा चुनौती थपिएको छ। उनले थपे, गैंडा संरक्षणका लागि निकुञ्जमा बासस्थान व्यवस्थापन, पानीका घोल र आहारा प्रमुख चुनौतीका रुपमा देखिएका छन्। निकुञ्जले एक दशकदेखि गैंडा संरक्षणमा शून्य चोरी शिकार वर्षको रुपमा मनाउँदै आएको छ। वन्यजन्तु संरक्षण विभाग भन्छ : गैंडा गणना गर्न एक करोड चाहियो ९ महिनामा ४१ गैंडा मरे नेपाली गैंडा हेर्न झुम्मिन थाले चिनियाँ गैंडा मर्न थालेपछि संरक्षणकर्मी चिन्तित गैंडा अध्ययन गर्न अफ्रिकी विज्ञ आफ्नै खर्चमा गैंडा गणना गरिँदै सन् २०१५ मा गरिएको गैंडा अनुगमनको तथ्यांक अनुसार चितवनमा ६ सय ५, बर्दियामा २९, शुक्लाफाँटामा ८ र पर्सामा ३ गरी नेपालमा जम्मा ६ सय ४५ वटा एकसिंगे गैंडा छन्। बर्दिया निकुञ्जभित्रको बबई उपत्यका गंैडाको लागि उपयुक्त नभएको मध्यवर्ती क्षेत्र व्यवस्थापन समितिका अध्यक्ष नेत्रराज आचार्यले बताए। बबई उपत्यका क्षेत्रमा गैंडाको लागि प्रशस्त आहाल खेल्ने पोखरी छैनन्, उनले भने। ढुंगाको मात्रा बढी भएकाले गैंडालाई चोटपटक लाग्ने, नदीमा आहाल बस्दा कठिनाई हुने लगायतका समस्या छन्। चितवनमा जस्तै बर्दियाका गैंडामा पनि वंशाणुगत रोग लागेको हुनसक्ने अनुमान गरिएको छ। खाता करीडोरदेखि हात्तीसारको सीमानामा अवस्थित गैंडाहरु कालगतीले मात्र मर्ने गरेको पाइन्छ। बबई उपत्यकामा गैंडा मरेपछि निकुञ्जको विभागिय टोली पटकपटक अनुसन्धान गर्न आएका छन्। त्यो अनुसन्धानले तथ्यपरक कारण दिन सकेको छैन। कर्णाली नदी तटीयक्षेत्र भने गैंडाको लागि राम्रै बासस्थानको रुपमा देखिएको छ।बबई क्षेत्रमा पानीका पोखरी लगायत बासस्थान व्यवस्थापन गर्ने प्रयास निकुञ्जले गरे पनि त्यो पर्याप्त नभएको बताइएको छ। ९ सय ६८ वर्गकिलोमिटर क्षेत्रफल ओगटेको निकुञ्जभित्र जंगल ७६ प्रतिशत, पानीको श्रोत १ दशमलव ६३ प्रतिशत, घाँसेमैदान १ दशमलव ४७ प्रतिशत र पोखरीतलाउ शून्य प्रतिशत रहेको निकुञ्जले जनाएको छ।"
तेजाब छ्यापिएकी मुस्कालाई उपचारका लागि काठमाडौँ ल्याइने,"वीरगञ्ज : तेजाब प्रहारबाट घाइते भएकी युवतीलाई थप उपचारको लागि हस्पिटलले काठमाडौँ पठाएको छ । वीरगञ्जको नारायणी अस्पतालमा उपचाररत वीरगञ्ज३ छपकैया निवासी मुस्कान खातुनको स्वास्थ्य अवस्था बिग्रिँदै गएपछि थप उपचारका लागि एम्बुलेन्सबाट काठमाडौँको कीर्तिपुर अस्पतालमा पठाइएको हो । वीरगञ्जको गणेशमानचौकमा बिहीबार बिहान १५ वर्षीया खातुनलाई एसिड प्रहार गरिएको थियो । खातुनमाथि एसिड प्रहार गरेको अभियोगमा छपकैया२ निवासी संसाद मियाँलाई प्रहरीले पक्रिएको छ । विद्यालय जाने क्रममा वीरगञ्ज ३ छपकैया निवासी मुस्कान खातुनमाथि दुई युवकले तेजाब प्रहार गरेका हुन् । तेजाब प्रहारबाट घाइते भएकी खातुनलाई वीरगञ्जको नारायणी अस्पताल लगिएको थियो । तेजाबबाट खातुनको अनुहार, छाती, हातखुट्टालगायतका शरीरको भाग जलेको उपचारमा संलग्न चिकित्सकले बताएका छन् । खातुनको स्वास्थ्य अवस्था गम्भीर रहेको पनि चिकित्सकले बताएका छन् । बिहान ६ बजे विद्यालय जान लागेकी मुस्कानलाई सम्सादले तेजाब खन्याएको प्रत्यक्षदर्शी र पीडितले बताएका छन् । उनीहरुकै बयानका आधारमा संसादलाई पक्राउ गरिएको जिल्ला प्रहरी कार्यालय पर्साका सूचना अधिकृत प्रहरी नायब उपरीक्षक अनन्तराम शर्माले जानकारी दिए । युवतीमाथि तेजाब खन्याउने कार्यमा सहयोग गर्ने वीरगञ्ज२ छपकैया निवासी मजिद आलमको खोजी भइरहेको उनले बताए । मुस्कान वीरगञ्जको रामटोलमा अवस्थित त्रिभुवन हनुमान माध्यमिक विद्यलायको कक्षा १० मा पढ्छिन्। संसादले प्रेम प्रसङ्गको कारण आफूले तेजाब प्रहार गरेको बयानमा स्वीकार गरेको प्रहरीले जनाएको छ । जिल्ला प्रहरी कार्यालय पर्साका प्रहरी नायब उपरीक्षक शर्माका अनुसार मजिद आलमले मुस्कानलाई प्रेम गरेको र उनको प्रेमलाई मुस्कानले स्वीकार नगरेको कारण एसिड छ्यापेको संसादले बयानमा बताएका छन् ।"
हुरी पीडितले पाए नयाँ घर,"बारा : गत चैत्र १७ गते बारा र पर्सामा आएको हुरीबाट विस्थापित पीडितले नयाँ घर पाएका छन्। नेपाली सेनाको जनता आवास कार्यदलले बारा र पर्सामा निर्माण गरेको आठ सय ६९ वटा घर बुधबार एक कार्यक्रमकाबीच हस्तान्तरण गरिएको छ। प्रधानसेनापति पूर्णचन्द्र थापाले कार्यवाहक प्रधानमन्त्री एवम् रक्षामन्त्री ईश्वर पोखरेललाई नमुना घर हस्तान्तरण गरेका हुन्। रक्षामन्त्री पोखरेलले सोही कार्यक्रममा प्रदेश २ का मुख्यमन्त्री लालबाबु राउतलाई र मुख्यमन्त्रीले सम्बन्धित स्थानीय तहका प्रमुखहरुलाई नमुना घर हस्तान्तरण गरे। हुरी पीडितका लागि चैत्र २१ गतेको मन्त्रिपरिषद् निर्णयले नयाँ घर निर्माण गर्ने घोषणा गरेको थियो। उनीहरुको घर निर्माणको काम नेपाली सेनालाई जिम्मेवारी दिइएको थियो। तीन हजार सेनाको सहभागीतामा निर्माण भएका घर बुधबार पीडितलाई हस्तान्तरण गरिएको हो। २९ जनाको मृत्यु हुने गरी आएको हुरीले बारा र पर्सामा एक हजारभन्दा बढी घरमा क्षति पुगेको थियो। क्षतिको विवरण संकलनमा छुटेका केही पीडित अझैं पालमुनि नै बस्न बाध्य छन्। हुरी पीडितका लागि निर्माण भएको प्रतिघरको लागत चार लाख ८५ हजार रहेको नेपाली सेनाले जनाएको छ। सरकारले प्रतिघर निर्माणका लागि पाँछ लाख ४६ हजार रुपैयाँ उपलब्ध गराएको थियो। कटिन्जेन्सी र निर्माण सामाग्रीबाट सेनाले प्रतिघर ६१ हजार एक सय रकम बचत गरेको छ। नयाँ घरमा दुई कोठा एक भान्सा, सौचालय र बरण्डा छन्। उत्कृष्ट निर्माण सामग्री प्रयोगले घर भूकम्प र प्राकृतिक प्रकोप प्रतिरोधी भएको निर्माण कार्यदलका कमाण्डर विनयविक्रम राणाले जानकारी दिए। बारा, पर्साका हुरीपीडितले आज घर पाउँदै"
काठमाडौंमा डेंगुले एकको मृत्यु,चौतारा : लामखुट्टेको टोकाइबाट लाग्ने डेंगु रोगको संक्रमणबाट राजधानीमै एकजनाको मृत्यु भएको छ। सिन्धुपाल्चोकस्थित इन्द्रावती गाउँपालिकाका ६५ वर्षे रामबहादुर दनुवारको बिहीबार बेलुका काठमाडौंस्थित भेनस अस्पतालमा मृत्यु भएको हो। ज्वरो आएपछि उपचारका लागि मंगलबार राजधानी आएर भेनस अस्पतालमा भर्ना भएका दनुवारको मृत्यु भएको इन्द्रावती १२का वडाअध्यक्ष कमलरत्न दनुवारले जानकारी दिए। उनका अनुसार अस्पतालले डेंगुको संक्रमणबाट उनको मृत्यु भएको पुष्टी गरेको छ। टेकुस्थित शुक्रराज सरुवा रोग केन्द्रले समेत रामबहादुरको मृत्यु डेंगुको संक्रमणबाट भएको प्रमाणित गरेको कमलरत्नले बताए। डेंगुको संक्रमणबाट एक जनाको मृत्यु भएपछि थप संक्रमण हुन सक्ने आशंकामा गाउँपालिकाले परीक्षणका लागि स्वास्थ्यकर्मीको टोली उनको गाउँ भिमटार पठाएको गाउँपालिकाका प्रमुख प्रशासकीय अधिकृत विनोद रोकाले बताए। टोलीले स्थानीयको स्वास्थ्य परीक्षण गर्ने र शंकास्पद रोगी भेटिएमा उपचारका लागि रिफर गर्ने रोकाले जानकारी दिए ।
