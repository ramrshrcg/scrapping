शीर्षक,विवरण
सरकार आन्दोलन निम्त्याउँदै,"सरकार एकपछि अर्को विवादमा तानिँदै गएको मात्र छैन कि उसैले सडक आन्दोलन निम्त्याइरहेको छ। संसद्मा टेबुल भएका हरेकजसो विधेयक विवादित बनिरहेका छन् भने जनअपेक्षाविपरीतका निर्णयमा पनि सरकार उद्यत् देखिन्छ। मिडिया काउन्सिल विधेयकले सञ्चारकर्मीलाई तताइरहेको छ। पछिल्लो गुठीसम्बन्धी कानुन एकीकरण विधेयकले गुठियारलाई सडकमा उतार्न बाध्य तुल्याएको छ। खासमा सरकारले सरोकारवालासँग सामान्य छलफल र परामर्शसमेत नगरी एकलौटी ढंगले कानुन निर्माणको बाटो रोज्दा समस्या निम्तिएको हो। सरकारले चाहेमा जे पनि गर्न सक्छ भन्ने दम्भी चरित्र ले पनि वातावरण आन्दोलित बन्न पुगेको छ। गुठीसम्बन्धी कानुन निर्माण गर्दा मन्दिरमा पूजाआजादेखि चाडपर्व र जात्रा प्रभावित तुल्याउँछ भन्ने सामान्य हेक्का सरकारले राखेको देखिन्न। अझ गुठीसँग अथाह जग्गा छ, त्यो जग्गा दुरुपयोग गर्ने बदनियत बाट सरकार प्रभावित भएको त होइन ? आम आशंका छाएको छ। जग्गा महँगिदो छ। शदीयौंदेखि देवीदेवताका नाममा रहेका गुठी जग्गामा पनि भूमाफियाका आँखा परेका छन्। व्यक्ति र समुदायको धर्म, संस्कृति प्राणभन्दा प्यारो हुन्छ। नेपाली इतिहास नै छ आफ्नो धर्मसंस्कृति जोगाउन वीर सपूतहरूले बलिदानी दिएको। यस्तो संवेदनशील विषयमा समेत गुठी प्राधिकरण स्थापना गर्ने नाममा गुठीका जग्गा हडप्ने नियतले सरकारले विधेयक तयार गरेको छ। त्यसै पनि गुठीका जग्गा हड्पिने क्रम रोकिएको छैन, अनेकन बहानामा। तिनको छानबिन गर्नुको बदला अझ अप्ठ्यारो उत्पन्न जायज देखिन्न। गुठी विधेयकको नियत ती जग्गामा माफियाकरण गर्नु हो। त्यसरी नेपाल ट्रस्टको जग्गा पनि आफ्ना लाई पोस्ने गरी कानुन बनाएको छ। झन्डै दुईतिहाइको यो सरकार देशवासीका अधिकतम हितभन्दा पार्टी, व्यक्ति र स्वार्थी समूहलाई कानुनी रूपमै पोस्न त गइरहेको छैन ? एकपछि अर्काे विधेयकले त्यही खालको सन्देश दिँदै छ। चिकित्सा शिक्षा विधेयक विरोधीको विरोधकै बीच संसद्बाट पारित हुन पुग्यो। त्यही रूप अन्य विवादित विधेयकका हकमा पनि लागू हुन सक्छ। त्यसका अतिरिक्त त्यसको विरोध गर्नेहरूलाई तह लगाउने कानुन पनि सँगसँगै अघि बढाएपछि स्वाभाविक आशंका पैदा भएको हो। संसदभित्र अंकगणितका हिसाबले बलशाली भएको देखाउँदै जथाभावी निर्णय गर्न उद्यत् भएमा मुलुक संगीन भुमरीमा पर्ने निश्चित छ। तस्करले भएका ऐन, नियम र कानुनका छिद्रबाट आफ्नो दुनो सोझ्याउँछन् भने माफियाले नीति र कानुन नै परिवर्तन गरी आफ्नो अभीष्ट पूरा गर्छन्। कतै सरकार माफियाकरण का निम्ति ढोका खोल्दै छैन ? हरेक क्षेत्रका कानुन निर्माणमै बदनियत हावी हुँदै गएपछि यस्ता प्रश्न उठ्छन् नै, त्यसको चित्तबुझ्दो र औचित्य खुल्ने गरी जवाफ दिनु सरकारको दायित्व हो। कानुन बनाएर सीमित समूहको स्वार्थपूर्ति गराउन बलशाली सरकार उद्यत् भयो भने त्यसले दुर्भाग्य निम्त्याउनेछ। देश र जनताको विपक्षमा सरकारी निर्णय धमाधम हुन थालेपछि उसको तारो बनेको छ मिडिया। मिडियाले चर्को विरोध गर्न थालेपछि त्यसलाई नियन्त्रण गर्न मिडिया काउन्सिल विधेयक राष्ट्रिय सभामा दर्ता गरिएको छ। जुन शाही शासनका बेलाको भ्रष्टाचार नियन्त्रण शाही आयोग भन्दा पनि कडा छ। मिडिया काउन्सिलको त्रासमा व्यावसायिक सञ्चारमाध्यम र सञ्चारकर्मीलाई पार्ने दाउ देखिन्छ। आफैं उजुरी लिने, छानबिन गर्ने र सजाय तोक्ने अधिकार काउन्सिललाई दिइएको छ, जुन काउन्सिलका पदाधिकारीमा सरकारका बफादार पात्र हरू रहने निश्चित छ। जसलाई मनासिव सजाय तोक्ने कानुनी अधिकार रहनेछ, यदि विधेयक जस्ताको तस्तै पारित भयो भने। सञ्चारगृह र सञ्चारकर्मीले तिर्र्न नसक्ने तजविजीमा मनासिव क्षतिपूर्ति तोकेर सरकारले चाहेको बेला जहिले पनि दण्डित हुनुपर्नेछ। संसद्मा प्रतिपक्ष त्यसै पनि कमजोर छ। सरकार अंकगणितीय दम्भ छ। शक्ति सन्तुलन र परीक्षणको लोकतान्त्रिक पद्धति र परम्परा निकै कमजोर छ। देशको आर्थिक कूटनीति नै नबुझेका व्यक्ति धमाधम राजदूत नियुक्तिमा सिफारिस भइरहेका छन्, राणाकालमा जसरी नै। जनताको शक्तिसामु निरंकुश सत्ता पनि बिदा भएको इतिहास सरकारले भुल्नु हुँदैन। तसर्थ लोकतन्त्र अनुभूत हुने गरी जनविरोधी गतिविधि नियन्त्रण गरी गणतन्त्र संस्थागत गर्ने दिशामा कानुनदेखि निर्णय गर्नेतिर मात्र सरकार उद्यत् हुनुपर्छ।"
"८ महिनामै ३० प्रतिशत बढ्यो यातायात भाडा, निर्णय जायज छैन","काठमाडौं : सरकारले ८ महिनाको अवधिमा दुईपटक गरेर यातायात भाडा ३० प्रतिशत बढाएको छ। सार्वजनिक यातायातको भाडा बिहीबार २० प्रतिशत बढाइएको हो। यसअघि असोजमा १० प्रतिशत वृद्धि गरिएको थियो। इन्धन, मर्मत तथा सञ्चालन खर्चअनुसार भाडा समायोजन गर्न यातायात व्यवसायीले दबाब दिएपछि सरकार भाडा बढाउने निर्णयमा पुगेको हो। सार्वजनिक यातायात तथा मालबहाकमा २० प्रतिशत र ट्याक्सीमा १२ प्रतिशत भाडा बढाइएको छ। यातायात व्यवस्था विभागका अनुसार यो भाडादर असार १ गतेदेखि लागू हुनेछ। विभागका सूचना अधिकारी तीर्थराज खनालले वैज्ञानिक प्रणालीअनुसार भाडा वृद्धि गरिएको जानकारी दिए। विभागले मेकानिकल पार्टस् सवारीसाधन, श्रमको दर, इन्धनमा भएको मूल्यवृद्धि, करलगायतलाई आधारमानि भाडा वृद्धि गरिएको जानकारी दिएको छ। भाडादर समायोजन गर्ने विषयमा विभागले बुधबार महानगरपालिका, यातायात व्यवसायी, उपभोक्ता अधिकारकर्मी, सुरक्षा निकायकसँग छलफल गरेको थियो। छोटो दूरीको भाडा न्यूनतम १७ रुपैयाँ र ट्याक्सीमा न्यूनतम ५० रुपैयाँ कायम भएको छ। २५ किलोमिटरसम्मको दूरीलाई स्थानीय सडक (छोटोदूरी) मानिन्छ। भाडा वृद्धि हुनुअघि छोटो दूरीमा न्यूनतम भाडादर १४ रुपैयाँ थियो। अहिले त्यसमा ३ रुपैयाँ थप गरिएको छ। ट्याक्सीमा फ्ल्याक डाउन प्रणाली लागू गरिने भएको छ। यो चढ्ने बित्तिकै न्यूनतम भाडा उठ्ने प्रणाली हो। यो नियम लागू भएसँगै यात्रुले ५० रुपैयाँमा एक किलोमिटरसम्म यात्रा गर्न पाउनेछन्। फ्ल्याक डाउन प्रणालीअनुसार भाडा समायोजना गरिएको विभागले जानकारी दिएको थियो। ट्याक्सी चढने बित्तिकै मिटर अन गर्दा ५० रुपैयाँ देखाउनेछ। यसअघि ट्याक्सी चढन साथ १४ रुपैयाँ उठ्थ्यो। प्रति दुई सय मिटर ७ रुपैयाँ ८० पैसाको दरले भाडा बढ्दै जान्थ्यो। नयाँ समायोजन गरिएको मूल्यअनुसार यात्रुले प्रति दुई सय मिटरमा ८ रुपैयाँ ८० पैसा थप हुँदै जानेछ। अहिले प्रति दुई सय मिटर एक रुपैयाँ बढेको हो। अब पहिलो एक किलोमिटर बाहेक प्रतिकिलोमिटर ट्याक्सी यात्रामा ५ रुपैयाँ थप तिर्नुपर्ने हुन्छ। यसअघि प्रतिकिलोमिटर ३९ रुपैयाँ थियो। भाडा वृद्धि जायज छैन उपभोक्ता अधिकारकर्मी माधव तिमल्सिना यातायात व्यवसायीको दबाबमा सरकारले सार्वजनिक यातायातको भाडा वृद्धि गरेको बताउँछन्। वैज्ञानिक भाडा वृद्धिको नाममा राज्यले आम उपभोग्य वस्तुको मूल्य बढाउने काम गरेको उनको आरोप छ। सार्वजनिक यातायातको गुणस्तर सुधारमा सरकारले ध्यान दिएको छ, तिमल्सिनाले भने, गुणस्तरीय सेवा प्रवाह गर्नुभन्दा मूल्य वृद्धि गरेर जनता मार्ने काम भएको छ। यो मूल्य वृद्धिले निम्न आय भएका, विद्यार्थी, सीमान्तकृत र गरिब जनता मारमा पर्ने उनी बताउँछन्। सरकारले सार्वजनिक यातायात क्षेत्रमा सिन्डिकेट हटाएको दाबी गरिरहे पनि यात्रु सकस पूर्ण यात्रा गर्न बाध्य छन्। अहिलेको मूल्य वृद्धि हुनु अघि छोटो दुरीमा चल्ने सार्वजनिक यातायातको भाडा ४ किलोमिटरसम्म १४ रुपैयाँ तोकिएको थियो। तर पनि यातायात व्यवसायीले १५ रुपैयाँ भाडा उठाउँदै आएका थिए। महँगो भाडा उठाउने र कोचिएर यात्रा गर्न यात्रु बाध्य छन्। यसमा सुधार गर्नेतर्फ सरकारको ध्यान छैन। व्यवसायीको आवाज मात्र सुनेर भाडा बढाउने काम भएको छ। अहिले पेट्रोलिय पदार्थ र बजार मूल्य वृद्धि नभएकाले भाडा बढाउन नहुने उनको भनाइ छ।"
कोशी नदीमा नुहाउन पसेका बालकको डुबेर मृत्यु,राजविराज : गाई चराउन गएको बेला नुहाउन भन्दै कोशी नदीमा पसेका एक बालकको डुबेर मृत्यु भएको छ । कोशी नदीको बगरमा गाई चराउँदै गरेका सप्तरीको हनुमाननगर कंकालिनी नगरपालिका६ जोगिनिया बस्ने १२ वर्षीय आशिक मन्सुरीको मृत्यु भएको हो । बिहीबार दिउसो अत्याधिक गर्मीका कारण नुहाउन भन्दै मन्सुरी कोशी नदीमा हाम्फालेको प्रत्यक्षदर्शीहरु बताउँछन् । डुबेर बेहोस भएका मन्सुरीको उपचारका क्रममा दिउँसो ३ः१० बजे स्थानीय मेडिकलमा मृत्यु भएको जिल्ला प्रहरी कार्यालय सप्तरीका प्रहरी निरीक्षक गुरुप्रसाद तिमिल्सिनाले बताए । सुनसरीको हरिनगर गाउँपालिका१ घर भएका मो जिबराईल मन्सुरीका छोरा आशिक सप्तरीको हनुमाननगर कंकालिनी नगरपालिका६ जोगिनियास्थित मामा ईशाक मियाको घरमा बस्दैआएका थिए ।
महिनौंदेखि शिक्षकबाटै यौन दुव्र्यवहार : स्कुल र नेताले नै जोगाए पीडकलाई !,"राजविराज : बलात्कारका घटना बढिरहँदा आफ्नै अभिभावक तथा शिक्षकबाट समेत बालिकाहरु बलात्कृत तथा यौन दुव्र्यवहारको शिकार बन्ने गरेका समाचार सार्वजनिक हुन थालेका छन् । हालै सप्तरीमा महिनौंदेखिको शोषणको समाचार सार्वजनिक भएको छ । पीडित बालिकाले हिम्मत गरेर आफूमाथि भएको शोषण सार्वजनिक गर्दै उजुरी नै गरिन् । महिनौं दिनदेखि विद्यालयले नै ढाकछोप गर्दैआएको उक्त घटना बाहिरिपछि एक शिक्षक पक्राउ परे । पीडितको उजुरीका आधारमा इलाका प्रहरी कार्यालय कडरबोनाले बाल यौन दुव्र्यवहारको उजुरी दर्ता गरी बोदे बसाईन नगरपालिका१० का ४० वर्षीय शिक्षक पशुपतिकुमार यादवलाई पक्राउ गरेको हो । अर्का शिक्षक सिरहा लहान नगरपालिकाका ३५ वर्षीय रामकृष्ण यादव फरार रहेको इलाका प्रहरी कार्यालय कडरबोनाका प्रहरी निरीक्षक सुरेन्द्र श्रेष्ठले बताए । सुरुङ्गा नगरपालिका२ स्थित जनता आधारभुत विद्यालय भेडियामा अध्यापनरत निमावि राहत शिक्षकद्वयले विद्यालयमा पढ्न जाने छात्राहरुमाथि यौन दुव्र्यवहार गर्ने पीडित बालिकाले बताएकी छन् । यौन दुव्र्यवहारको उजुरी परेपछि वास्तविकता बुझ्न सप्तरी प्रहरी प्रमुख एसपी मनोजकुमार यादव घटना अनुसन्धान गर्न पुगेका थिए । उजुरी दिने बालिकाका साथै अन्य सातजना बालिकाले समेत एसपी यादवसमक्ष आरोपितहरुविरुद्ध किटानी वयान दिएपछि कारवाही प्रक्रिया अगाडि बढेको हो । उजुरी दर्तासँगै पशुपतिलाई पक्राउ गरी इलाका प्रहरी कार्यालय कडरबोनामा राखि थप अनुसन्धान भइरहेको प्रहरी निरीक्षक श्रेष्ठले जानकारी दिए । विद्यालयमा अध्ययनरत छात्राहरुलाई कक्षाकोठा र कोचिङ कक्षामा पढाउने शिक्षकद्वयले संवेदनशील अंगहरु समात्ने, छुने, चिमोटने, लुगा तान्ने, गाला जोडने जस्ता यौन दुव्र्यवहार गर्दैआएको पीडित बालिकाहरुले बताएका छन् । पीडकलाई विद्यालय र जनप्रतिनिधिले नै संरक्षण दिए पीडित छात्राहरुले अभिभावकलाई घटनाबारे जानकारी गराएपछि गत चैत १३ गते विद्यालय व्यवस्थापन समिति, शिक्षकहरु र स्थानीय जनप्रतिनिधीसहित गाउँमै बैठक बसेको थियो । बैठकले उनीहरुलाई १५ दिनभित्र सरुवा भइ अन्यत्र जान निर्देशन दिएको थियो । कारवाही भइ सजाय भोग्नुपर्ने आरोपित शिक्षकहरुले दुई महिनाभित्र सरुवा भएर जाने समय माग गरेकोमा प्रधानाध्यापक रमानन्द चौधरीसहित स्थानीय जनप्रतिनिधिहरुले समेत सहमति जनाएपछि कारवाहीको साटो सरुवामा नै चित्त बुझाउन बाध्य भएको अभिभावकहरु बताउँछन् । दुई महिनापछि सरुवाको साटो खुट्टा ढोगेर शिक्षकहरु माफी माग्न आएपछि अभिभावकहरुले नमान्दा घटना बाहिर आएको हो । घटनालाई ढाकछोप गर्न प्रधानाध्यापक, शिक्षकहरु र राजनीतिक दलका स्थानीय प्रतिनिधिहरु संलग्न रहेको पीडितका अभिभावकहरुले आरोप लगाएका छन् । पिडितहरुले आरोपितहरुलाई कारवाही गर्न प्रधानाध्यापक चौधरीलाई पटकपटक भने पनि संरक्षण गरी जोगाउन खोजेको बताए । अध्यापनरत निमावि राहत शिक्षकद्वयले बालबालिका हिंसासम्बन्धी कुनै अनैतिक कार्य गरेमा त्यसै दिनदेखि अवकाश दिने लिखित निर्णय समेत अर्को एक भेलाले गरेको प्रमाण सुरक्षित रहेको स्थानीय बाल क्लबले जनाएको छ । आफ्ना छात्राहरुलाई बाल यौन दुव्र्यवहार गरेको आरोप लागेका शिक्षकहरुले भने आरोप निराधार रहेको बताउँदैआएका छन् ।"
गहना सफा गरिदिने भन्दै ठगी गर्ने दुई भातीय नागरिक पक्राउ,"धरान : सुनका गहना सफा गरिदिने भन्दै ठगी गर्ने दुई भारतीय नागरिकलाई धरानमा प्रहरीले पक्राउ गरेको छ । धरानका विभिन्न स्थानमा सुनचाँदीका गहना, तामाका भाँडाहरु सफा गरिदिने भन्दै सुनमा रसायन हालेर सुनका गहना चोरी गर्ने गिरोहकै रुपमा उनीहरु सक्रिय रहेको धरान प्रहरीले जनाएको छ । भारतको विहार राज्यस्थित कटिहारका १९ वर्षीय पवनकुमार मण्डल र दीपक कुमार साहलाई प्रहरीले बिहीबार पक्राउ गरेको हो । धरानका डिएसपी ढुण्डिराज न्यौपानेका अनुसार उनीहरुको साथबाट सुन ठगी गर्ने रसायनिक पदार्थ समेत बरामद गरिएको छ । पक्राउ परेका दुवैजना विरुद्ध ठगी ऐन अन्र्तगत मुद्दा दर्र्ता गरी कानुनी कारवाही अगाडि बढाइएको छ ।"
यौन शोषणमा परेकी १५ वर्षीया किशोरीको पीडा,"भैरहवा : कपिलवस्तुकी प्रिया श्रेष्ठ (१५) (नाम परिवर्तन)ले ६ कक्षासम्म पढेकी छन्। घरको आर्थिक अवस्थाका कारण पढाईलाई निरन्तरता दिन नपाएकी प्रिया पढाई छाडेपछि आमालाई घरायसी काममा सहयोग गर्न थालिन्। घरमा आमा, बुबा र दुई बहिनी छन्। जन्म दिने बुबाको सवारी दुर्घटनामा मृत्यु भएपछि आमाले अर्को विवाह गरिन्। अहिले बुबा मिस्त्रीको काम गर्छन्। एउटी बहिनी सानै छन्, अर्की कक्षा ५ मा पढ्छिन्। उनको सामान्य जीविका चलेकै थियो। तर, एक दिन आफैं गरेको गल्तीका कारण प्रियाले नर्कको जीवनमा पुग्नु पर्यो। यो गल्तीप्रति अहिले पछुतो गर्छिन्, उनी। एक दिको कुरा हो। उनले आमासँग घुम्न जान अनुमति मगिन्। तर आमाले उनलाई दिइनन्। एकछिनको रिसले उनी घरबाटै भागिन्। हो, त्यही दिन उनले ठूलो गल्ती गरिन्। घरबाट भागेर रूपन्देहीको हर्रैयास्थित फुपूको घरमा पुगिन्। फुपू पनि बेरोजगार नै थिइन्। दुवैजना बसेर मात्रै खान समस्या थियो। उनीहरूले सल्लाहमै बुटवलको एक होटमा काम गर्न पुगे। बुटवल११ कालिकानगरमा रहेको न्यू राप्ती मेनु होटल एण्ड रेष्टुरेण्ट मा काम पाए। उनीहरूको काम थियो, झाडुपोछा लगाउने। होटलका सञ्चालक दम्पत्ति टेकबहादुर कुँवर र मीनाकुमारी बस्नेत। एक हप्तासम्म त सञ्चालकले राम्रै व्यवहार गरे। तर, जब एक हप्तापछि फुपू आफ्नो प्रेमीसँग विवाह गरेर गइन्। त्यसपछि प्रियाले नरकको जीवन व्यथित गर्नुपर्यो। एक दिन उनी होटलमा झाडुपोछा लगाउँदै थिइन्। साहुनीले एक्कासी माथि जा भन्न्। त्योबेला त उनी अक्क न बक्क भइन्। साहुनीको कचकचले उनी माथिल्लो तलमा गइन्। एकैछिन् पछि ६० वर्षभन्दा माथिको जस्तो देखिने एक वृद्ध आए। रजश्वलाको समय पनि नभएकी उनले ती वृद्धालाई आग्रह गरिन्। तर, यौन तृष्णाले मातिएका उनले के मान्थे र ! कलिलै उमेरमा हजुरबुबा उमेरका वृद्धले उनको अस्मिता लुटी छाडे। मैले त मानेको थिइन, नरकको जीवन सुरुवात गरेको दिन सम्झँदै उनी भन्छिन्, तर सानहुनीले थर्काएपछि बस्नै पर्ने भयो।६० वर्षका ती वृद्धले आफ्नो अस्मिता लुटेपछिको पीडा उनका लागि सह्यै थिएन। रोएँ, कराएँ तर कसैले सुनेन्, उनले भनिन्, न त्यो बुढाले नै छाड्यो। त्यसपछि त यौन तृष्णाले मातिएका कयौंको यौन तृष्णा मेट्ने साध्य नै बन्नुपर्यो। नेपाली र भारतीय कति ग्रहकको सिकार बन्नुपर्यो त्यो उनको गन्तिमै छैन। बस्न जा भन्दा डर लाग्थ्यो। मन थरथरी काम्थ्यो। तर पनि साहुनीको त्रासले ग्राहकसँग सुत्नु बाध्यता थियो, उनले आफ्नो पीडा सुनाइन्। उनी त्यहाँ बन्धक झै बसिन्। होटलको गेटबाट बारिह आउन पनि दिइँदैन थियो। बाहिरका मान्छेसँग खासै कुरा पनि हुन्थेन, उनको। साहुनीले बन्धक झै राखेकी थिई, गेट बाहिर खुट्टा टेक्न दिँदैन थिए उनी भन्छिन्, घर जान नपाउँदा छतबाट अन्य घर हेरेर मन बुझाउने गर्थेँ। साँझबिहानको दुई छाक खाना पनि राम्ररी पाउँदिन थिइन् उनले। कहिले काहीँ खानामा मासु दिन्थे। तर, एक चोक्टा आधा गराएर, उनले भनिन्। देशमै उनको पीडा भारतका कोठीमा बेचिएकी महिलाको भन्दा कम थिएन्। नगर्नुस न, भन्दै दयाको भीख माग्थेँ तर कसैले सुन्दैन थिए, उनले भनिन्, असैह्य पीडा हुन्थ्यो। तर रुनुको विकल्प थिएन।उनका अनुसार त्यहाँ रहेका अरूको पनि अवस्था उस्तै थियो। साहुनीले ग्राहकसँग बाहिर अन्य ठूलो र चर्चित होटलमा पठाउन्थिन्, उनले भनिन्, तर साथमा ग्राहक हुँदा भाग्न मेसो नै मिल्दैन थियो। उनीसहित अन्य केहीले भाग्ने प्रयास पनि नगरेका हैनन्। एक दिन त्यहाँबाट भागे पनि होटल सञ्चालकले फेरि समातेर त्यही पुर्याउथे। सञ्चारको नाममा एउटा मोबाइल दिइएको थियो। त्यसमा पनि सिमकार्ड थिएन। वाईफाईबाट फेसबुक भने चलाउँथिन्। त्यहीँबाट मामसँग कुरा हुन्थ्यो। तर परिवारले थाहा पाउने डरले मामासँग उनले आफ्नो पीडा पोख्न सकिनन्। मामामार्फत् आमाले छोरी होटलमा काम गर्ने गरेको थाहा पाइन्। आमा उनलाई लिन होटलमा पुगिन्। मैले आमालाई सबै कुरा भनेँ। उहाँले मलाई निकाल्न खोज्नुभयो, उनले भनिन्, सुरुमा त दिएका थिएनन्। पछि दिए। त्यो चार महिनाको बन्धक जिन्दगीबाट पार पाएपछि उनलाई स्वर्गमा पुगे जस्तै लाग्यो रे!जुन दिन होटलको गेट बाहिर खुट्टा टेकेको थिएँ। त्यो दिन स्वर्गमा पुगे जस्तै भएको थियो, उनले भनिन्।उनले त्यस दिन चार महिनाको तलबवापत होटलबाट ४ हजार ५ सय रुपैयाँ मात्रै पाइन्। प्रिया यहीँ बसेमा पुनः त्यही दलदलमा फस्न सक्ने चिन्ताले आमाले उनलाई भारतको पञ्जाबमा बस्दै आएकी दिदीको घर पठाउने निधो गरिन्। न्याय विना दुःखको भारी बोकेर भारत जान लागेकी प्रिया कपिलवस्तुको कृष्णनगर सीमानाकामा आफन्त नेपाल नामक संस्थाको आखाँमा परिन्। प्रियासँग सोधखोज गर्दै जादाँ उनले संस्थाका कर्मचारीलाई सबै कुरा बताइन्। त्यसपश्चात उनलाई उद्धार गरेर रूपन्देही ल्याइयो। घटनाबारे रूपन्देही प्रहरीलाई जानकारी गराइयो।घटनाको जानकारी प्राप्त भएलगत्तै हामीले तत्काल एक्सन लियौँ, रूपन्देहीका एसपी हृदय थापाले भने, कुँवर दम्पत्तिलाई पक्राउ गरी कारवाही प्रक्रिया अगाडि बढाएका छौँ। अनुसन्धानका क्रममा होटल संचालक दम्पत्तिले प्रियालाई जबरजस्ती अन्य पुरुषसँग बसालेर यौन शोषण गराए बापतको रकमसमेत आफैँले लिने गरेको खुलेको प्रहरीले जनाएको छ। दम्पत्तिलाई मानव बेचखिबन मुद्दा दायर गरी घटनाबारे थप अनुसन्धान भइरहेको प्रहरीको भनाइ छ।"
"भोज खाँदा ३० बिरामी, १९ जना अस्पताल भर्ना","धादिङ : निलकण्ठ नगरपालिका ११, ज्यामरुङ सिम्लेमा पास्नीको भोज खाँदा ३० जना बिरामी परेका छन्। स्थानीय रेशमा आलेको छोराको पास्नी भोज खाएलगत्तै भोज खाने बिरामी भएका हुन्। बिरामी परेकाको बुधवार राति देखिनै स्थानीय मेडिकल, स्वास्थ्य केन्द्रमा उपचार भइरहेको छ। बिहीबार दिउँसोसम्म पनि विरामी निको नभएपछि गाउँलेले उपचारका लागि जिल्ला अस्पताल धादिङबेसी ल्याएका छन्। अहिले अस्पतालमा बिरामीको उपचार भइरहेको छ। अस्पतालका चिकित्सकका अनुसार बिरामीमा झाडावान्ता हुने, रिंगटा लाग्ने, ज्वरो आउने र रक्तचाप कम हुने लक्षण देखिएको छ। सोही भोज खाएका सुकौरा र भार्मले गाउँका अन्य २० जनापनि बिरामी परेको खबर आएको छ। भोजमा खाएको के खानेकुरामा समस्या आएको हो भन्ने यकिन हुन नसकेको स्वास्थ्यकर्मीले बताएका छन्। एकै पटक धेरै जना बिरामी हुँदा फुज प्वाइजन भएको हुनसक्ने अनुमान गरिएको जिल्ला अस्पतालका सूचना अधिकारी डा कृष्णलाल उप्रेतीले जानकारी दिए।"
तस्बिरमा गुठी विधेयक विरुद्धको प्रदर्शन,"ललितपुर : गुठी विधेयकको विरोधमा बिहीबार ललितपुरमा विशाल प्रदर्शन भएको छ। नेपाल गुठी संरक्षण संघसंस्थाको अगुवाइमा भएको विरोध कार्यक्रममा सयौंको संख्यामा सर्वसाधारण उपस्थित थिए। पाटन दरबार स्क्वारमा भएको प्रदर्शनमा उपस्थित गुठी पुचका सदस्य बागेश्वोर राजोपाध्यायले सरकारले ०३३ सालदेखि नै मोहीयानी हक दिने भनेर विधेयक पास गरेपछि लाखौं रोपनी जग्गा मासिएको बताए। नेवार समुदायले भगवानको नाममा चढाएको जग्गामा मोहीयानी हक लगाएर मासेको र भुमाफिया विधेयक स्वीकार्य नभएको उनको भनाइ छ। कार्यक्रम संयोजक रविन्द्र ताम्राकारले विधेयक कुनै पनी हालतमा पास हुन नदिने बताए। उपत्यकाको संस्कृति विरोधी, जनता विरोधी विधेयक भएकाले त्यसलाई खारेज गर्नुपर्ने उनीहरुको माग छ। गुठी सम्बन्धी ऐनको आवश्यकता नै भएमा सन्बन्धित सरोकारवालासँग छलफल र अध्ययन गरेर मात्र नयाँ गुठी बिधेयक ल्याउनु पर्ने उनीहरुको माग छ। सम्पूर्ण गुठीयार एक हौँ, गुठी हाम्रो प्राण हो, सम्पदा मास्न पाइदैन जस्ता नारासहितका प्लेकार्ड बोकेर प्रदर्शन गरेका हुन्। गुठी विधेयक विरोधमा उत्रिएकाले भूमीसुधार मन्त्रीको राजीनामासमेत माग गरेका छन्। तस्बिर : सुनिता डंगोल"
"रामेछापको लखनपुरमा बस दुर्घटना, १५ भन्दा बढी घाइते","रामेछाप : रामेछापको लखनपुरमा बस दुर्घटना हुँदा १५ जना घाइते भएका छन्। बिहीबार काठमाडौंबाट रामेछापको गुराँसेका लागि छुटेको कोशीपारी यातायातको बा २ ख ७२४२ नम्बरको बस लखनपुर बरबोट नजिकै दुर्घटना भएको हो । प्रहरी कार्यालय गुन्सीका प्रसनी सज्जन थिङका अनुसार दुर्घटनाका घाइतेलाई उद्दार गरी काठमाडौं पठाइएको छ । रातको समय भएकाले उद्धारमा कठिनाइ भएको उनको भनाइ छ । घाइतेलाई उपचारका लागि काठमाडौं पठाइएको छ, उनले भने, रातको समय भएकाले उद्धारमा कठिनाइ भएको छ । बस सडकबाट करिब दुई सय मिटर तल खसेको छ । रामेछापमा शुक्रबारदेखि हुने स्वास्थ्य शिविरका लागि गएको चिकित्सकको टोली र स्थानीय सवार बस दुर्घटना भएको प्रहरीको अनुमान छ।"
हत्याका अभियुक्त चार दिनपछि पक्राउ,स्याङ्जा : चार दिनअघि मृत फेला परेका ५५ वर्षीय राजेश अधिकारीको हत्याका आरोपित ३९ वर्षीय लेखबहादुर सूर्यवंशीलाई प्रहरीले पक्राउ गरेको छ । भीरकोट नगरपालिका१ मुल्कीचौपारीमा मृत भेटिएका अघिकारीलाई हथौडा एवं चिरपट दाउराले हानेर हत्या गरेको खुल्न आएको प्रहरीले जनाएको छ । पुतलीबजार नगरपालिका१३ का अधिकारीलाई रुपन्देही देवदह१० घर भइ भीरकोट१ डायमण्डचोक लेखबहादुर सूर्यवंशीले हत्या गरेको प्रहरी नायब उपरीक्षक नवीनकृष्ण भण्डारीले जानकारी दिए । काम गरेको पैसा माग्दा सूर्यवंशीले १२ दिनमा दिउँला भनेपछि अधिकारले गाली गलौज गरेको भन्दै अधिकारीलाई हथौडा र चिरपटले हानेको बताइएको छ । जेठ २६ गते राति सूर्यवंशीको प्रहारबाट घाइते अधिकारीको मृत्यु भएको हो । अधिकारीको शव शंकास्पद भएको भन्दै जिल्ला प्रहरी कार्यालयले पोखराबाट तालिमप्राप्त कुकुर सहितको अनुसन्धान टोली खटाइ घटनास्थलको चेकजाँच तथा अनुसन्धान गरिएको प्रहरी उपरीक्षक राजकुमार लम्सालले बताए । ककुरले देखाएको मार्ग अनुशरण गरी अनुसन्धान गर्दै जाँदा मादक पदार्थ सेवन गरी सूर्यवंशीले अधिकारीलाई प्रहार गरेको भन्ने खुलेको हो । आरोपित सूर्यवंशीलाई जिल्ला अदालतमा पेश गरी थप अनुसन्धान प्रक्रिया अगाडि बढाएको प्रहरीले जनाएको छ । हत्यामा संलग्न सूर्यवंशी र मृतक दुवैले मादक पदार्थ सेवन गरेर झगडा हँुदा अप्रिय घटना घटेको प्रहरीको भनाइ छ ।
पुनर्निर्माणमा मिडियाको भूमिका महत्वपूर्ण,"काठमाडौं : राष्ट्रिय पुनर्निर्माण प्राधिकरणका प्रमुख कार्यकारी अधिकृत सुशील ज्ञवालीले भूकम्पपछिको पुनर्निर्माणमा मिडियाको भूमिका महत्वपूर्ण रहेको बताएका छन्। सेन्टर फर मिडिया रिसर्च नेपाल (सीएमआर, नेपाल) ले २०७२ साल वैशाखमा गएको भूकम्पमा नेपाली मिडियाको भूमिका सम्बन्धी गरेको अनुसन्धानमुलक प्रतिवेदन सार्वजनिक गर्दै प्रमुख कार्यकारी अधिकृत ज्ञवालीले मिडियाका कारण पुनर्निर्माण र पुनस्र्थापनासम्बन्धी नीति निर्माणमा समेत सहयोग पुगेको बताए। मिडियाले उठाएका विषयलाई सकारात्मक रुपमा लिइ अघि बढ्दा पुनर्निर्माणमा देखा परेका समस्या समाधानमा सहज भएको धारणा व्यक्त गर्दै प्रमुख कार्यकारी अधिकृत ज्ञवालीले भूकम्पपछि मिडियामा आएका सबै पक्षलाई अभिलेखिकीरण गरी भविष्यका लागि शिक्षा लिन जरुरी रहेको बताए। उनले भूकम्पपछिको पुनर्निर्माण सही ढंगले अघि बढेको र अन्तर्राष्ट्रिय रुपमा पनि नमूना हुन सक्ने गरी काम भएको दाबी गरे। पत्रकारिताका प्राध्यापक पी खरेलले विपदमा मात्र होइन, अरु विषयमा रिपोर्टिङ गर्दा पनि पत्रकारले आचारसंहिता पालना गर्न जरुरी भएको बताए। साथै यस्ता अनुसन्धान प्रतिवेदनले मिडियाको अवस्था बुझ्न सहयोग पुग्ने पनि खरेलले बताए। त्यसैले पनि मिडियामा आएका विषयवस्तुमा आधारित सामाग्रीलाई लिएर अनुसन्धान गर्न र त्यसलाई बाहिर ल्याउन आवश्यक छ, खरेलले भने। पत्रकारिता तथा आमसञ्चार विभागका प्राध्यापक चिरञ्जिवी खनालले सार्वजनिक भएको प्रतिवेदनले विपदका बेला मिडिया र यसको कभरेजका विषयलाई बाहिर ल्याएको बताए। अब यो अनुसन्धान प्रतिवेदनलाई टेकेर विभिन्न पक्षमा थप अनुसन्धान गर्न सकिन्छ, खनालले भने, यस हिसाबले पनि यस्ता अनुसन्धानहरुको स्थान महत्वपूर्ण छ। पत्रकार र मिडियाको भूमिका प्रशंसनीय सार्वजनिक गरिएको प्रतिवेदनमा भूकम्पपछि पत्रकारले जोखिम मोलेर काम गरेको, जनतामाझ समाचार तथा सूचना प्रवाह गर्नमा नेपाली मिडिया र पत्रकारको भूमिका प्रशंसनीय रहेको उल्लेख गरिएको छ। मिडियाले ठूलो विपद्को सामना गर्नका लागि तयारी नगरेको, त्यसकैकारण पूर्वाधारमा क्षति पुग्नुका साथै केही समय अवरुद्ध तथा बन्द गर्नुपरेको, पत्रकारहरुले टेन्टमा रहेर कार्यक्रम सञ्चालन तथा समाचार तयार गरेको पनि रिपोर्टमा उल्लेख छ। विपद्पछिको आवश्यता आंकलन (पिडिएनए)ले भूकम्पबाट सञ्चार गृहमा करिव ४६ करोड रुपैयाँको क्षति पुगेको आंकलन गरेको थियो। यस्तै रिपोर्टले रिपोर्टिङका बेलामा पत्रकारलाई आवश्यक पर्ने सुरक्षाबारे तयारी नगरिएको र पर्याप्त ध्यान नदिइएको देखाएको छ। निरन्तर जसो परकम्पहरु आएरहेपनि पत्रकारले उद्दार र राहत सम्बन्धी रिपोर्टिङ गरेका थिए, कहिले कही मात्र सुरक्षाका लागि हेल्मेट लगाएका थिए, रिपोर्टमा उल्लेख गरिएको छ। रिपोर्टका अनुसार तयारीको अभावको प्रभाव सामग्रीहरुमा परेको थियो। मानवीय पक्षहरु र अभिरुचीका विभिन्न सामग्रीहरु प्रस्तुत गर्नु प्रशंसनीय भएपनि आचारसहिता पालना नगर्दा मिडियाको आलोचना भएको रिपोर्टमा उल्लेख गरिएको छ। यो अनुसन्धान सीएमआरका अनुसन्धानकर्ता उज्वल प्रजापतिले सन् २०१५ को अगष्टदेखि डिसेम्बरमा गर्नुभएको हो। त्यसका लागि सामग्रीको विश्लेषण, मिडिया सञ्चालक र पत्रकारसँग अन्तर्वार्ता गर्नुका साथै जनतासँग सर्वेक्षण गरिएको थियो। विपदमा मिडियाको भूमिका बारे नीति बनाउन आवश्यक छ, प्रजापतिले भने, विपदबाट प्रभावित मिडियालाई उपलब्ध गराइने सरकारी सहयोग, मिडियाको तयारी, आपत्कालिन अवस्थामा मिडिया सञ्चालन, मिडियाको प्रयोग, सरोकारवालाको भूमिका, मिडियाको सामग्री नीति लगायतबारे प्रष्ट हुन आवश्यक छ।"
चिट्ठा परेको छ भन्दै इमोमार्फत ठगी गर्ने दुई पक्राउ,विराटनगर : २५ लाख रुपैयाँको चिट्ठा परेको छ भन्दै इमोमार्फत् ठगी गर्ने दुई जनालाई प्रहरीले मोरङबाट पक्राउ गरेको छ। विराटनगर महानगरपालिका११ का २३ वर्षीय निरज मरिक र मोरङको धनपालथान गाउँपालिकाका ३६ वर्षीय श्रवण मलाहालाई पक्राउ गरिएको मोरङ प्रहरीका प्रवक्ता डीएसपी घनश्याम श्रेष्ठले बताए। उनका अनुसार दुवैको मिलोमतोमा २०७५ साल पुस १५ गते २५ लाख रुपैयाँको चिट्ठा परेको भन्दै इमोमार्फत् इलामको माई नगरपालिकाका पासाङ शेर्पालाई ठगी गरेको खुलेको छ। चिट्ठा परेको र त्यो वापतको रकम पाउनका लागि कर तिर्नु पर्ने भन्दै शेर्पाबाट दुई पटक गरेर एक लाख २० हजार रुपैयाँ ठगी गरेको खुलेको डीएसपी श्रेष्ठले बताए। पहिलोचरणमा ४५ हजार रुपैयाँ र कम्प्युटर लक लागेको भन्दै दोस्रो चरणमा ७५ हजार रुपैयाँ माग गरेको पाइएको छ। बैंक खातामा रकम शेर्पाले जम्मा गरिदिएपछि भने दुवै जना सम्पर्कविहीन बनेको प्रहरीको भनाइ छ। उक्त रकम पठाउनका लागि ग्लोबल आइएमई बैंकको खाता नम्बर उपलब्ध गराएका कारण मरिक र उपलब्ध खातामा रकम पठाउन लगाएका कारण मलाहालाई पक्राउ गरिएको डीएसपी श्रेष्ठले बताए। दुवैजना विरुद्ध शेर्पाले किटानी जाहेरी दिएका थिए। मलाहालाई एक वर्ष अघि पनि विराटनगरको हाटखोला चौकबाट इमोमार्फत् ३० हजार रुपैयाँ ठगी गरेको आरोपमा प्रहरीले पक्राउ गरेको थियो। पक्राउ परेका उनी अदालतले मागेको २ लाख रुपैयाँ धरौटी बुझाए छुटेका थिए। इमो ठगी काण्डमै पक्राउ परेका मलाहासहित दुवैविरुद्ध ठगी मुद्दा चलाउन बिहीबार म्याद थप गरेर अनुसन्धान अघि बढाइएको प्रहरीले जनाएको छ।
सिन्धुलीमा चट्याङ लागेर एकको मृत्य,सिन्धुली : सिन्धुलीको दुधौली नगरपालीका १ गिचियानीमा चट्याङ लागेर एक जनाको मृत्यु भएको हो । बिहीबार साँझ परेको चट्याङले स्थानीय वर्ष ४० को भिमनाथ कुवर दनुवारको मृत्यु भएको प्रहरीले जनाएको छ । दनुवारको घटनास्थलमै मृत्यु भएको सिन्धुलीका प्रहरी प्रमुख चक्रबहादुर सिंहले जानकारी दिए ।
ढलापडाको अनुमति लिएर काँचो साल सखाप,"मकवानपुर : मकवानपुरको एक दर्जन सामुदायिक वनमा ढलापडा काठ संकलनको अनुमति लिएर काँचो सालको जंगल अवैध फडानी गरेको पाइएको छ । डिभिजन वन कार्यालयबाट ढलापडा काठ संकलनको अनुमति लिएर काँचो सालको रुख कटान गरी ढलापडाको कागज मिलाएर बिक्रीको प्रयास भइरहेको हो । पूर्वी मकवानपुरको बकैया गाउँपालिका११ स्थित ठिंगनमा रहेको गमलटार सामुदायिक वन उपभोक्ता समितिले डिभिजन वन कार्यालयबाट ढलापडाको अनुमति लिएको छ । तर वन क्षेत्रमा दुई सय भन्दा बढी ठूला सालको रुख कटान गरिएको पाइएको छ । हामीलाई ढलापडा भन्ने थाहा छैन, सुकेको रुख त छोएको छैन, वनभित्रको ठूला र राम्रो दुई सय बढी काँचो सालको रुख काटिएको छ, स्थानीय यक्का बहादुर थोकरले भने, हामीले केही रुखमात्र काटौं भन्दा ठेकेदारले जनर्जस्ती छानिछानी सालको रुख काटेका छन् । काँचो सालको रुख कटान गरी ढलापडाको कागज मिलाउन ठेकेदार र वन कार्यालयका कर्मचारी गाउँ आएको थाहा पाएपछि स्थानीयले विरोध गरेका थिए । स्थानीयको उजुरीको आधारमा डिभिजन वन कार्यालयले जिल्ला अदालत मकवानपुरमा वन उपभोक्ता समितिका सचिव सुकराम भोम्जन सहित सात जना विरुद्ध मुद्दा दायर गरेको थियो । सचिव भोम्जन अदालतमा १३ लाख ५० हजार रुपैयाँ धरौटी तिरेर तारेखमा छुटेको श्रेस्तेदार केशव कौशिकले बताए । स्थानीयको दवाबपछि वनको काठमा लगानी गरेका ठेकेदार श्याम लामाले उक्त धरौटी रकम तिरिदिएपछि भोम्जन तारेखमा छुटेका हुन् । अन्य ६ जनाको नाममा म्याद जारी भएको श्रेस्तेदार कौशिकले बताए । ठेकेदार र वन कर्मचारीहरुले यो सामान्य कुरा हो भन्यो, हामीले यस्तो काम पहिला कहिल्यै गरेका थिएनौँ, उपभोक्ता समितिका अध्यक्ष बलबहादुर न्यासुरले भने, अहिले हामीलाई मात्र फसाउने काम भइराछ जस्तो लाग्छ । डिभिजन वन कार्यालयले ६ हजार ६ सय ३१ क्यूफिट सालको काठ बरामद गरी ४६ लाख २७ हजार सात सय बिगो दावी गर्दै २०७५ चैत्र ३ गते जिल्ला अदालतमा मुद्दा दायर गरेको जनाएको छ । अन्य १० वटा अनियमित वन फडानी तथा वन पैदावार हानी नोक्सानी सम्बन्धी मुद्दा डिभिजन वन कार्यालयले जिल्ला अदालत मकवानपुरमा दायर गरेको छ । साथै अन्य आठ वटा वन्यजन्तु तस्करी सम्बन्धी मुद्दा रहेका छन् । तीमध्ये चार वटा मुद्दा फैसला, सात वटा नियमित पेशी, तीन वटा साक्षी बकपत्र कार्य र चार वटा मुद्दाको अन्य कागजात तथा कारण पेश गर्न भनेको श्रेस्तेतार कौशिकले बताए । अवैध वन फाडानी मुद्दामध्ये दुई वटा मुद्दा व्यक्ति विरुद्ध छन् । बागमती गाउँपालिका४ स्थित लालिगुराँस सामुदायिक वन उपभोक्ता समितिमा अनियमित रुपमा रुख कटान गरी वन पैदावर हानी नोक्सानी गरेको भन्दै वन कार्यालयले जिल्ला अदालतमा मुद्दा दायर गरेको थियो । २०७५ भदौमा एक सय ३५ क्यूफिट सालको काठ बरामद गरी बागमती गाउँपालिका४ का ३६ वर्षीय कर्णबहादुर लोप्चन समेत १६ जना विरुद्ध मुद्दा दायर भएकोमा २०७६ असार १ गते बकपत्र तोकिएको अदालतले जनाएको छ । ढलापडाको अनुमति लिएर काँचो सालको रुख काटेको पाइएपछि बागमती गाउँपालिका९ अमलेचौर सामुदायिक वन उपभोक्ता समितिका इन्द्रबहादुर भोलन सहित १२ जना विरुद्ध वन कार्यालयले अदालतमा मुद्दा दायर गरेको थियो । २०७५ असोज २१ गते दायर मुद्दामा तीन सय ५७ क्यूफिट सालको काठ बरामद गरी चार लाख ७५ हजार पाँचसय रुपैयाँ बिगो दावी गर्दै संलग्नहरुलाई कानून अनुसार कैद माग गरिएको छ । बकैया गाउँपालिका२ स्थित थाकलचौर सामुदायिक उपभोक्ता समितिले पनि ढलापडाको अनुमिति लिएर काँचो सालको रुख कटान गरेपछि वन कार्यालयले ३० लाख चार हजार बिगो माग सहित समितिका अध्यक्ष रत्नबहादुर जिम्बा सहित नौ जना विरुद्ध अदालतमा मुद्दा दायर गरेको थियो । तीन हजार तीनसय ४६ क्यूफिट सालको काठ बरामद गरी दायर मुद्दामा अध्यक्ष जिम्बा पुर्पक्षको लागि भीमफेदी कारागारमा छन् । वागमती गाउँपालिका३ स्थित चिरुवा सल्लेनी सामुदायीक वन उपभोक्ता समितिले अनियमित रुपमा रुख कटान गरी वन पैदावर हानी नोक्सानी गरेको भन्दै २०७५ मंसिर २१ गते जिल्ला अदालतमा मुद्दा दायर गरेको थियो । पाँच हजार दुईसय ३१ क्यूफिट सालको काठ बरामद गरी ४२ लाख ५५ हजार विगो मागदावी सहित वन कार्यालयले अदालतमा मुद्दा दायर गरेको छ ।"
बिस्कुट दिएर पाँच वर्षीया बालिकालाई बलात्कार गर्ने १३ वर्षे पक्राउ,राजविराज : बिस्कुट खान दिएर फकाउँदै ५ वर्षीया बालिकालाई बलात्कार गरेको आरोपमा सप्तरी प्रहरीले १३ वर्षीय बालकलाई पक्राउ गरेको छ । ललाइ फकाइ बिस्कुट खान दिइ आफ्नै कोठामा लगेर गत शनिबार ती बालकले बालिकालाई बलात्कार गरेको घटना सार्वजनिक भएपछि इलाका प्रहरी कार्यालय कञ्चनरुपले बालकलाई पक्राउ गरेको हो । बालिकाले तीन दिनदेखि खाना खान नमान्ने र पेट दुख्ने गरेको बताएपछि उनकी आमाले उपचारार्थ गत सोमबार नजिकैको कञ्चनरुप नगरपालिका ठेलियास्थित धर्मेश्वर अस्पताल लगेकी थिइन् । अस्पतालका चिकित्सकहरुले पेट दुखेको कारण पत्ता लगाउन नसक्दा शंका मानी स्वास्थ्यकर्मीलाई चेकजाँच गर्न लगाउँदा बलात्कारको सम्भावना देखिएको भनेपछि प्रहरीलाई खबर गरेका थिए । अस्पताल प्रशासनले खबर गरेलगत्तै अस्पताल पुगेका इलाका प्रहरी कार्यालय कञ्चनरुपका प्रहरी नायव उपरीक्षक मकेन्द्रकुमार मिश्राले पीडित र आरोपित दुबैको प्रारम्भिक वयान लिएको र पीडितको राजविराजस्थित गजेन्द्रनारायण सिंह अस्पतालमा स्वास्थ्य परिक्षण गराएको बताए । उजुरी दर्ता गर्दै आरोपित बालकलाई नियन्त्रणमा लिइ थप अनुसन्धान भइरहेको प्रनाउ मिश्राले जानकारी दिए । कोठामा खेलिरहेकी बालिकालाई बिस्कुट खान दिइ जबर्जस्ती करणी गरेको कुरा बालकले रुँदै स्वीकारेका छन् ।
छोराले गरे बाबुकाे हत्या,अछाम : चिरपटले हानेर छोराले बुबाको हत्या गरेका छन्। अछामको चौरपाटी गाउँपालिका ५ लुंग्रामा ५६ वर्षे मीने ढोलीलाई जेठो छोरा प्रेम ढोलीले चिरपटले हानेर हत्या गरेका हुन्। बुधबार राती विवाद भएपछि चिरपटले लागेर ढोलीको घटनास्थलमै मृत्यु भएको प्रहरीले जनाएको छ। मृतक ढोलीलाई पोस्टमार्टमको लागि जिल्ला अस्पताल मंगलसैन ल्याइएको छ। जिल्ला प्रहरी कार्यालय अछामका प्रहरी निरीक्षक कलेन्द्र शाहीका अनुसार हत्या गर्ने प्रेमलाई प्रहरीले नियन्त्रण लिएको छ।
डोल्पामा २४ औँला भएको शिशुको जन्म !,डोल्पा : डोल्पामा एक महिलाले २४ औँला भएको बच्चा जन्माएकी छन् । जगदुल्ला गाउँपालिका६ की २२ वर्षीया सरादेवी बिकले २४ वटा औँला भएकी छोरी जन्माएकी हुन् । सारादेवी र दलपति बिकको पहिलो सन्तानको रुपमा जन्मिएकी छोरीका हातमा १२ र खुट्टामा १२ औँला छन् । यस्तो घटनाले परिवार मात्रै नभएर गाउँलेहरु समेत अचम्भित भएका छन् । रिमी स्वास्थ्य चौकीकी अनमी रुपीकुमारी ऐडीलेका अनुसार शिशुको स्वास्थ्य अवस्था भने सामान्य छ । उनको तौल दुई किलो पाँच सय ग्राम छ । परिवारका सदस्यले भने यस्तो कुरा लुकाएर राखेका थिए । तर गाउँलेको दबावका कारण सार्वजनिक रुपमै अनौठो शिशुको बारेमा जानकारी गराइएको हो ।
माइक्रो चालकलाई जेल चलान,तनहुँ : लापरवाही साथ सवारी चलाएको भन्दै तनहुँमा एक चालकलाई जेल चलान गरिएको छ । गत वर्ष असोज ९ गते म्याग्दे ४ मनहरिस्थित पृथ्वी राजमार्गमा भएको एक दुर्घटनामा घाइते तीनजनाको ज्यान जानेगरी सवारी हाँकेका चालकलाई अदालतले कारागार पठाएको हो । दमौलीबाट पोखरातर्फ जाँदै गरेको बा ३ ख ४४४२ नम्बरको हायास माइक्रोबसले पोखराबाट दमौलीतर्फ आउँदै गरेको लु १ ख ४१९५ नम्बरको बसलाई ठक्कर दिँदा तीनजनाको मृत्यु भएको थियो । चालक म्याग्दे १ जामुने निवासी ३५ वर्षीय तुलबहादुर बिकलाई प्रहरीले सवारी ज्यान मुद्दा अन्तर्गत अनुसन्धानका लागि तनहुँ जिल्ला अदालत पेश गरेको थियो । चालक बिकलाई बिहीबार अदालतले कारागार चलान गरिदिएको प्रहरी नायब उपरीक्षक लिलाराज लामिछानेले बताए ।
दिउँसो वृद्धि भएको यातायात भाडा साँझ फिर्ता !,"काठमाडौं : सरकारले बिहीबार दिउँसो वृद्धि गरेको सार्वजनिक यातायातको भाडा साँझ फिर्ता लिएको छ। इन्धन, मर्मत तथा सञ्चालन खर्चअनुसार भाडा समायोजन गर्न यातायात व्यवसायीले दबाब दिएपछि बिहीबार भाडा बढाएको सरकारले तत्काल फिर्ता लिएको हो। असार १ गतेदेखि लागू हुनेगरी बिहीबार दिउँसो सार्वजनिक यातायात तथा मालबहाकमा २० प्रतिशत र ट्याक्सीमा १२ प्रतिशत भाडा बढाउने निर्णय सरकारले गरेको थियो। यातायात व्यवस्था विभागका सूचना अधिकारी तीर्थराज खनालका अनुसार भाडा वृद्धि भएपछि सरकारमाथि पर्ने दबाबलाई मध्यनजर गर्दै साँझ निर्णय फिर्ता भएको हो। दिउँसोमात्र सूचना अधिकारी खनालले विभागले मेकानिकल पार्टस् सवारीसाधन, श्रमको दर, इन्धनमा भएको मूल्यवृद्धि, करलगायतलाई आधारमानि भाडा वृद्धि गरिएको जानकारी दिएका थिए। भाडादर समायोजन गर्ने विषयमा विभागले बुधबार महानगरपालिका, यातायात व्यवसायी, उपभोक्ता अधिकारकर्मी, सुरक्षा निकायकसँग छलफल गरेको थियो। छोटो दूरीको भाडा न्यूनतम १७ रुपैयाँ र ट्याक्सीमा न्यूनतम ५० रुपैयाँ कायम भएको थियो। २५ किलोमिटरसम्मको दूरीलाई स्थानीय सडक (छोटोदूरी) मानिन्छ। ८ महिनामै ३० प्रतिशत बढ्यो यातायात भाडा, निर्णय जायज छैन त्यसैगरी काठमाडौं उपत्यका रिङरोड भित्र तथा भक्तपुर र कीर्तिपुर नगरपालिकाको भित्री सहर क्षेत्रमा मालबाहक ढुवानीका साधनलाई प्रवेश तथा सञ्चालनमा लगाएको रोक र काठमाडौं उपत्यकामा रात्रिकालीन सार्वजनिक यात्रुवाहक सवारी साधन सञ्चालनको निर्णयसमेत फिर्ता भएको छ ।"
बिरामीलाई कुटपिट गरी ८१ वर्षीयालाई बोक्सी आरोप,"भद्रपुरः झापाको मेचीनगर नगरपालिका ९ बस्ने ८१ वर्षीया वृद्धा छिमेकीले लगाएको बोक्सी आरोपले विक्षिप्त बनेकी छिन्। केही दिनअघि सावित्रा शिवाकोटी नामकी एकजना 'माता' ले बिरामी अयताकुमारी चाम्लागाईलाई झारफुक गराएकी थिइन्।झारफुरका क्रममा माताले चाम्लागाईलाई कुटपिट गरी बोक्सी बकाइन्। बकाउने क्रममा बिरामी महिलालाई माताले स्थानीय ८१ वर्षीया वृद्धाको नाम लिन लगाएपछि ती वृद्धामाथि बोक्सीको आरोप लगाइएको हो। चाम्लागाई दुईतीन वर्षदेखि लड्ने बरबराउने रोगबाट ग्रसित थिइन्। उनी उपचारका लागि १५ दिन अघि माताकोमा गएकी थिइन्। माताले आफूलाई कुटपीट गरी ती वृद्धाको नाम बकाउन लगाएको उनले बताइन्। 'माताजीले ती वृद्धाको नाम दवावमा बोल्न लगाएको हो, आफूले अरु के के बोले केही थाहा छैन,' चाम्लागाईले भनिन्। चाम्लागाईका पति शिव चम्लागाईले वृद्धासँग कुनै रिसिबी नभएको बताए । '१८ वर्षअघि आएर बसेको गाउँमा ती वृद्धा आमासँग हाम्रो कुनै रिसिबी थिएन,' उनले भने। घटनाबारे वृद्धा महिलाले पटकपटक इलाका प्रहरी कार्यालय धुलाबारीमा उजुरी दिन गएकी थिइन्। तर, प्रहरीले उजुरी लिन मानेनन्। पछि नगरपालिकाकी उपप्रमुख मीना उप्रेतीको सहयोगमा प्रहरीले उजुरी दर्ता गर्यो। 'अरु महत्वपूर्ण केस भएकाले यो निवेदन हेर्नै भ्याइएन,' इलाका प्रहरी प्रमुख टिका कार्कीले अन्नपूर्णसित भने। न्यायका लागि मेचीनगर नगरपालिकाका प्रमुख विमल आचार्य र उपप्रमुख उप्रेतीले संयुक्तरुपमा वृद्धालाई भेटेर न्याय दिलाउने आश्वासन दिएका छन्। यसअघि स्थानीय लक्ष्मी कटवाल, चण्डिका बानिया, चन्द्र पौडेल, प्रकाश भण्डारीलगायत ९ नम्बर वडाका वडाध्यक्ष गोपाल खड्काको संयोजकत्वमा मेलमिलाप गराउन खोजिएको थियो। घटना जबरजस्ती वडामा मिलाउन खोजिएको भन्दै ती वृद्धाकी छोरीले आपत्ति जनाएकी छन्। 'हाम्रो कुरा नै नसुनी जबरजस्ती मातापट्टीको एकतर्फी आवाज आयो,' उनले भनिन्, 'उतैको आवाज सही मानेर निर्णय गरियो, हामी रुँदै बाहिर निस्किनुबाहेक अरु उपाय भएन।' जग्गा र साँध सीमानाको विषयलाई लिएर ती वृद्धाको छिमेकीसँग बोलचाल नभएको एक दशक भएको छ। छिमेकीसँग नबोलेर बस्दा उल्टै आफूलाई बोक्सी आरोप लगाइएको वृद्धाले दुखेसो पोखिन्। वडा नम्बर ९ का वडाध्यक्ष गोपाल खड्काले एक साताअघि ती वृद्धा वडा कार्यालयमा आएर रुन थालेपछि आफूले नै वडाध्यक्षलाई सम्बोधन गरेर निवेदन लेख्न लगाएको बताए। ' बिरामी चाम्लागाईले वडामा आएकी वृद्धाको खुट्टा ढोगेर माफी माग्न खोज्दा बाहिर निस्किनुभयो,' वडाध्यक्ष खडकाले भने, ' आफ्नो चित्त नबुझेकाले त्यही दिन इलाका प्रहरी कार्यालय धुलाबारीमा उजुरी दिन जानुभएछ। मलाई पछि थाहा भयो।' माता भनिएकी शिवाकोटीले आफ्नो मुखबाट बोक्सी भन्ने शब्द उच्चारण नगरेको दावी गरिन्। 'बिरामीलाई उपचार गर्ने क्रममा कुटपिट अनिवार्य हुन्छ नत्र उनीहरु मुख खोल्दैनन्,' उनले भनिन्, 'त्यो हाम्रो विधि हो।' उनले उपचार गराउने क्रममा महिलाले बोलेको दाबी गरिन्। घटनाबारे थप बुझ्न खोज्दा सिवाकोटी अन्नपूर्ण संवादातासँग पनि आक्रोशित भइन्।उनले आफूबारे समाचार लेखे अनिष्ठ हुने भन्दै चेतावनी दिइन्।"
जाजरकोटमा प्रधानमन्त्री रोजगार कार्यक्रम सुरु,"जाजरकोट : जाजरकोटको शिवालय गाउँपालिकामा प्रधानमन्त्री रोजगार कार्यक्रम सुरु भएको छ। उक्त कार्यक्रमबाट गाउँपालिकामा पर्ने मोर्कखोलामा कजवय निर्माण योजनाको शुभारम्भ गरेर कार्यक्रमको सुरुआत गरिएको हो। गाउँपालिकाका अध्यक्ष नरेन्द्रकुमार शाही र नेपाली कांग्रेसका जिल्ला सचिव खडक विसीले संयुक्त रुपमा कार्यक्रमको शुभारम्भ गरेका हुन्।प्रधानमन्त्री रोजगार कार्यक्रम सुरु गर्ने शिवालय जिल्लाको पहिलो गाउँपालिका भएको छ। नेपाल सरकारले वेरोजगारलाई रोजगार गराउने उद्देश्यले संचालन गरेको कार्यक्रमको शिवालय गाउँपालिका १ र २ मा पर्ने मोर्क खोलाको कजवय निर्माणको कामबाट सुरु गरेको छ। ठेकेदारको लापरवाहीले यस खोलामा निर्माणधिन मोटरेबल पुल अलपत्र छ। वर्षात्मा गाडी चलाउन कजवय निर्माण गर्न लागिएको गाउँपालिकाले जनाएको छ।शिवालय गाउँपालिकाका वडा कार्यालयले दिएको गरिबको तथ्याङ्कका आधारमा गाउँपालिकाले अति विपन्न वेरोजगार युवा युवती छनौट गरी उनीहरु समेटिने गरी आठवटा अति आवश्यक योजनाको काम सुरु गरेको छ। आर्थिक वर्ष समाप्त हुन लाग्दा आएको बजेटबाट वडा नं१ का १५ र वडा नं २ का १५ जनालाई रोजगार दिएको गाउँपालिकाका अध्यक्ष नरेन्द्र शाहीले बताए।उक्त रोजगार कार्यक्रमबाट शिवालय ९वटै वडाका गाउँपालिकाका १ सय ७४ जना युवा युवतीहरु समेटेर रोजगारको अवसर सिर्जना गरिने उनले बताए। आर्थिक अवस्था कमजोर भएका व्यक्तिहरुलाई छनौट गरी स्वरोजगार बनाउनका लागि यो कार्यक्रम संचालनमा आएको रोजगार संयोजक प्रकास पौडेलले बताए। छनौट भएका वेरोजगारले प्रत्येक दिन ८ घण्टा विकास निर्माणका काममा संलग्न हुनुपर्ने उनको भनाई छ। नेपाल सरकारले अति विपन्न, अति गरिब र आर्थिक अवस्था कमजोर भएका युवा युवतीलाई प्रधानमन्त्री रोजगार कार्यक्रम मार्फत रोजगारी दिने लक्ष्य कार्यक्रमको रहेको छ।"
विद्यार्थीले किताब पाएनन्,"मुगु : शैक्षिक शत्र सुरु भएको दुई महिना बित्न लाग्दासमेत जिल्लाको उत्तरी क्षेत्रमा पर्ने सोरु गाउँपालिकाका विद्यालयमा किताब पुगेका छैनन्। बिक्री वितरणको जिम्मा लिएका स्टेशनरी तथा सप्लार्यसहरुले समयमै ढुवानी नगर्दा यहाँका विद्यार्थी किताब पाउनबाट वञ्चित भएका छन्। सोरु गाउँपालिकामा रहेका ४१ वटा विद्यालयले किताब बिना नै पढाइरहेका छन्। भवानी मावि पुरुमुरुस्थित कक्षा १० मा अध्यनरत विद्यार्थी शिव मल्लले भने, पढाई सुरु भएको दुई महिना पुग्न लागिसक्यो, किताब नहुँदा घरमा पढ्न पाँईदैन, किताब लिन सदरमुकाम गमगढीमा दुई पटक पुग्दासमेत पाएनौं। शिक्षकले अहिले विद्यालयमा रहेका केही किताबले पढाउने गरेका छन्। कक्षा ६ देखि १० सम्मको किताब जनक शिक्षा सामग्री केन्द्रको कर्णाली प्रदेश कार्यालय सुर्खेत र कक्षा १ देखि ५ सम्मका किताब काठमाडौंका नीजि प्रकाशनबाट ल्याएर विद्यालयलाई बिक्री गर्ने जिम्मा केबी, जयलक्ष्मि, त्रिशक्ति र अबिनास स्टेशनरीले लिएका छन्। पहिलो पटक ल्याएका किताब छाँयानाथ रारा नगरपालिका र मुगुम कार्मारोङ्ग गाउँपालिकाका सबै विद्यालयलाई वितरण भएका छन्। सोरुका ४१ वटा विद्यालका लागि ल्याइएका किताब हाल सुर्खेतको मनकामना ढुवानी सेवामा थन्किएका छन्। ढुवानी सेवाले ढुवानी गर्न ढिलो गरेकाले किताब नपाएको त्रिशक्ति स्टेशनरीका संचालक नृपेन्द्रबहादुर मल्लले बताए। जिल्लाका चार स्थानीय तहमध्ये खत्याडमा शैक्षिक शत्र सुरु हुँदै किताब पुगेका थिए। आफुहरुले अहिलेसम्म विद्यार्थीलाई बिना किताब पढाइरहेको कालै माविका शिक्षक बिरबहादुर बमले बताए।"
गाउँमा श्रम बैंक,"कालिकोट : रास्कोट नगरपालिका ४ निवासी २४ वर्षीय खेमराज संज्याल श्रम रोजगार बैंकको सदस्य छन्। उनी सडकको नाली बनाउने, देवाल बनाउने र ढुंगा फुटाउने काममा व्यस्त छन्। गाउँमा रोजगारीको विकल्प नहुँदा कालापहाड गएर जीवीका चलाउदै आएका उनी रास्कोट नगरपालिकाले युवाहरुलाई रोजगारी दिन श्रम रोजगार बैंकको स्थापना गरेपछि त्यसमा आबद्ध भएर काम गरिरहेका छन्। नगरपालिकाको स्यूना शेराचौर सडकमा काम गरिरहेका संज्यालले भने, बिएड पढ्दैछु, पढाई खर्चको जोहो गर्न नसक्दा धेरै समस्या भोगें। खर्च जोहो गर्न भारत जानुपर्ने बाध्यता थियो, अहिले गाँउमै काम पाएको छु। उनी शैक्षिक प्रमाणपत्र बाकसमा थन्काएर सडकमा ढुंगा फुटाइरहेका छन्। नगरले ५० बर्षसम्म यसै रोजगार बैंकको सदस्य भएर काम गर्न दिने कार्यबिधि बनाएको छ। यस्तै रास्कोट नगरपालिका वडा नम्बर २ सिप्खानाका प्रभुराज सिंम्खाडाको कथा उस्तै छ। उनी पनि अहिले बिएड पढिरहेका छन्। कक्षा १२ सम्म पढ्नकै लागि खर्च जुटाउन बर्षेनी भारत जान्थे। तर परदेशबाट कमाएर ल्याएको पैसाले १२ कक्षा पास त गरे। रोजगारी भने पाएनन्। उनी हिजोआज जागिर खाने सपना र बिदेशको कडा परि श्रम बिर्सेर आफ्नै गाउँमा पसिना बगाइरहेका छन्। आरसीपी बजार नजिक सडक छेउमा ढुंगा फुटाउदै गर्दा भेटिएका सिम्खाडाले भने, गाउँमा कुनै रोजगारी मिलेन, धेरै दुःख पाइयो। प्रमाणपत्र बिकाउन सकिएन, तर अहिले नगरपालिकाले नै काम दिएको छ। काम गरेवापत युवाहरुले गाउँमै महिनामा १८ हजारसम्म कमाउने गरेका छन्। श्रम रोजगार बैंकमा दुई सय ६० जना युवाहरु पहिलो चरण आबद्ध भएका छन्।"
एसएसबी र भारतीय एजेन्टको विवादले जोगवनी नाका ठप्प,विराटनगर : भारतीय सीमा सुरक्षा बल (एसएसबी) र भन्सारका एजेन्टबीचको विवादले बिहीबार बिहानैबाट विराटनगरको जोगवनी नाका ठप्प भएको छ। एसएसबीले कुटपिट गरेको भन्दै मालवस्तु जाँचपासमा असहयोग गरेर भारतीय भन्सार एजेन्ट आन्दोलित भएका छन्। एजेन्टको सनकले नाका ठप्प हुँदा भारत तथा तेस्रो मुलुकबाट माल सामान बोकेर आएका सयौं मालबाहक सवारी भारतमै रोकिएका छन्। मालबाहक सवारी भारतमै रोकिएपछि विराटनगर भन्सार कार्यालयको राजस्व संकलन पनि प्रभावित बनेको भन्सारका सूचना अधिकारी मनीराम पौडेलले जानकारी दिए। उनका अनुसार भन्सारको मुख्य नाका नै ठप्प हुँदा बिहानदेखि सामान नेपाल भित्रिएको छैन। एसएसबीले जोगवनी बजार क्षेत्रमा नेपाल फर्कने खाली गाडीलाई समेत रोक लगाएको छ। खाली गाडीका कारण उक्त क्षेत्रमा जाम भएको भन्दै रोक लगाएको बताएको छ। एसएसबीले नेपालबाट फर्कने खाली गाडीलाई जोगवनीको बाटो प्रयोग गर्न नदिएपछि उक्त क्षेत्र तनावग्रस्त बनेको छ। सामान बोकेर आएका मालबाहक सवारी साधनको जाँचपासमा असहयोग गरेर भारतीय भन्सार एजेन्ट आन्दोलित बन्दा जोगवनीबाट हुने आयात निर्यात ठप्प भएको हो। भारतीय सुरक्षा अधिकारीसँग समन्वय गर्दै समस्या समाधानका लागि पहल गर्न इलाका प्रहरी कार्यालय रानीका प्रहरी निरीक्षक इन्द्रबहादुर रानाको नेत्रृत्वमा नेपाली टोली परिचालन गरिएको छ। मोरङका प्रमुख जिल्ला अधिकारी रमेशकुमार केसीले नेपालबाट खाली गाडीलाई विराटनगर १८ को बुधनगरमा निर्माणाधिन एकीकृत भन्सार जाँच चौकी (आईसीपी)को बाटो हुँदै फर्काउने विषयमा भारतीय पक्षसँग छलफल भइरहेको बताए।
गाउँमा भेटिदैनन् युवा,"धनगढी : बोल्ने कोही छैन, गाउँमा बोल्ने कोही छैन। पाहुना आउँदा घरको ढोका, खोल्ने कोही छैन। जोत्ने कोही छैन, बारी जोत्ने कोही छैन। चुलोचौको मझैरी लौ, पोत्ने कोही छैन। टाल्ने कोही छैन, छानो टाल्ने कोही छैन। तुलसीको मठमा पानी, हाल्ने कोही छैन। वरिष्ठ गायक शिशिर योगीको चर्चित गीतझैं सुदूरपश्चिमका पहाडी जिल्लाका गाउँघर रित्ता छन्। बेरोजगारी र उच्च शिक्षाका लागि कलेज नहुँदा युवाले गाउँ छोडेपछि, घरको ढोका खोल्ने पनि कोही छैनन्, गाउँमा। घरका ढोका बन्द छन्। केही घर जीर्ण छन्। गाउँमा कोदो, फापर, जौ, मास र गहत फल्ने खेतमा घंगारु र तिरकुलाका झाडी उम्रेका छन्। बैतडीको दोगडा केदार गाउँपालिका ७ का दत्तराज भट्टको दुईतले घर खाली छ। भाइसहित उनी दिल्लीमा काम गर्छन्। दुई दशकभन्दा बढी भइसक्यो, यहाँ काम गरिरहेका छौं, गाउँमा कुनै रोजगार छैन, दत्तराजले भने। उनी पाँच वर्षअघि कञ्चनपुरको उल्टाखाममा बसाइँ सरेका हुन्। बाआमा र बालबच्चा ल्याएर तराई झरियो, नुन तेलको जोहो गर्न भारत पसे, दत्तराजका भाई दुर्गादत्तले भने। लिलाधर भट्टका दुई छोरा पनि घरमा छैनन्। खेतमा फलेको अन्न तीन महिना मात्रै पुग्छ, नौ महिनाका लागि मजदुरी गर्नुको विकल्प छैन उनले भने। त्यही भएर दुई छोराहरु पढाइ छोडेर मुग्लान हानिएका छन्। वडा नम्बर ७ का नउटे भट्टका छोरा महादेव भट्ट पनि भारत छन्। बाआमा, श्रीमती र बच्चाका लागि उनले भारतबाट महिनाको १० देखि १५ हजार रकम पठाउने गर्छन्। छोराले रकम नपठाए महिनाभरी गाहो हुन्छ नउटेले भने। त्यही गाउँका नरोत्तम भट्टका छोरा राजेन्द्र र प्रकाश पनि भारतमै छन्। बाआमा पहाडमा भए पनि दुवै भाइ कञ्चनपुरमा घर बनाएर बसेका छन्। दोगडा केदार गाउँपालिका ७ कै ९० वर्षीय तारादत्त भट्ट पनि पहाड देखेर निराश छन्। भन्छन, ती दिनहरु याद आउँछन, जतिबेला एकैको घरमा दुधालु भैंसी, दुइ हल गोरु हुन्थें दर्जन बाख्रा नभएको त परिवार नै हुन्थेन। जुन गाउँमा गए पनि पानी, गुड र मोही दिने चलन थियो, अहिले कोही भेटिन्न। ८२ वर्षका दामोदर भण्डारी पनि अहिलेको पहाड देखेर खिन्न छन्। भन्छन गाउँमा कोही छैन, कुनै दिन थिए, गाउँभरीका मानिसहरु दर्जनौं पशु चौपाया लगेर वनमा गईन्थ्यो, वनपाखा गीतले गुन्जायमान हुन्थे। भैंसीलाई बाँध्ने घाँडाहरु टनटन बजेर बन गुन्जायमान हुन्थ्यो, त्यो पहाडको रौनक सकिसक्यो। ६ वटा गाविस मिसाएर बनाएको दोगडा केदार गाउँपालिका मात्रै होईन, बैतडीका धेरै गाउँका मानिसहरु पलायन भएका छन। गाउँमा बुढाबुढी र महिला तथा बालवालिका मात्रै छन्, युवाशक्ति बाहिर छ सुर्नया गाउँपालिकाका लबराज भण्डारीले भने। गाउँमा मर्दा र जन्तीमा पनि युवाहरु देखिदैनन्, जन्तीमा कम मान्छे भए पनि चल्छ तर मलामीका लागि टाढा बोक्नुपर्ने भएकाले समस्या हुने गरेको छ भण्डारीले भने। अर्को गाउँमा मानिस मरे तीन चार गाउँमा आवाज लगाइन्थ्यो, सयौं मानिसहरु मलामी हुन्थे, १३ दिनको पुण्य तिथिमा पिपल बोटमुनी बस्ने ठाउँ हुन्थेन तर अहिले किरियापुत्री लाई पिपल छुन लैजान गुहार्नुपर्छ। दशरथचन्द नगरपालिका २ का तर्कराज बोकटीको बैशाख २ गते विवाह भयो तर उनको जन्ती जान एक दर्जन युवा पनि पुगेनन्। जन्ती जानका लागि ८७ वर्षसम्मका बृद्धहरुलाई अनुनय गरेर लगे, उनीहरुका लागि सानो जीप गरे, गाउँको कच्ची बाटोमै भए पनि सानो जीप मगाएर लगे जापानमा काम गरिरहेका तर्कराजले भने। पहाडमा सरकारले कुनै सेवा सुविधा दिएन, पहाडमा रोजगारीका अवसरहरु जुटाएन, प्रदेश सरकारले पनि युवाहरुलाई गाउँमै रोक्न खालका कार्यक्रम ल्याउन सकेन दशरथ चन्द नगरपालिका वडा नम्बर २ का पदमराज बोकटीले भने। सरकारले एक दशकअघि बैतडीको पाटनलाई नयाँ सहर बनाउने योजना अघि सारेको थियो। एक लाख मानिसहरुको बसोबास रहने गरी पहाडको बसाई सराई र पलायन रोक्ने सरकारको उद्देश्य थियो। तर त्यो नयाँ शहर दशक देखि अलपत्र छ, पाटन उद्योग वाणिज्य संघका उपाध्यक्ष शंकरदत्त भट्टले भने। कलेज, रंगशाला, आवासीय क्षेत्र, विमानस्थल, कलखारखाना र उद्योगहरुको स्थापना, विषेशज्ञ सेवासहितको अस्पताल लगायतका संरचना निर्माण गर्ने परिकल्पना गरिएको थियो। तर ती परिकल्पनाहरु सबै हराए, पाटनमा सडकसमेत बन्न सकेको छैन, करोडमा बजेट पनि आउदैन, अनी नयाँ र नमुना सहर कसरी बन्छ उपाध्यक्ष भट्टले भने।"
सुनकोसी नदीमा डुबेर एकजना वेपत्ता,सिन्धुली : सिन्धुलीको सुनकोसी गाउँपालिका२ कुशेश्वर दुम्जास्थित कुशेश्वर मन्दिर नजिकै सुनकोसी नदीमा डुबेर एकजना वेपत्ता भएका छन् । काठमाडौंको किर्तिपुर बस्ने अन्दाजी २५ वर्षीय अमृत लामा बिहीबार वेपत्ता भएका हुन् । काठमाडौंबाट कुशेश्वर मन्दिर घुम्न आएका लामा आफ्ना साथीहरुसँग सुनकोसी नदीमा पौडी खेल्न गएका थिए । नदीमा वेपत्ता भएको खबर पाउना साथ घटनास्थलमा प्रहरी पुगेको बताइएको छ । जिल्ला प्रहरी कार्यालय सिन्धुलीका प्रमुख चक्रबहादुर सिंहका अनुसार लामाको खोजी कार्य अहिले पनि जारी छ । प्रहरी चौकी कुशेश्वर दुम्जाका प्रहरी नायव निरीक्षक सहितको टोलीले उनको खोजी कार्य राखेको सिंहले बताए । लामासँगै पौडी खेल्न गएका अन्यको भने सकुशल उद्धार गरिएको प्रहरीले जनाएको छ ।
बहुमतको निर्णय तत्काल कार्यान्वयन नगर्न उच्च अदालतको आदेश,"बेनी : उच्च अदालत पोखराको बागलुङ इजलासले बेनी नगरपालिकाको शिक्षा, युवा तथा खेलकुद शाखामा कर्मचारी व्यवस्थापनका लागि भएको निर्णय तत्काल कार्यान्वयन नगर्न आदेश दिएको छ। नगर प्रमुख हरिकुमार श्रेष्ठले कार्यपालिका सदस्य कृष्णकुमार विश्वकर्मा समेत १८ जनालाई विपक्षी बनाएर उत्प्रेषणयुक्त परमादेशको माग गर्दै इजलासमा मंगलबार रिट दायर गरेका थिए। न्यायाधिश हरिप्रसाद पौडेलको बुधबारको इजलासले २०७६ असार १२ गते दुवै पक्षलाई छलफलका लागि बोलाउँदै २०७६ जेठ ३ गतेको कार्यापालिका बैठकको निर्णय कार्यान्वयन नगर्नु नगराउन आदेश गरेको हो। विवाद उत्पन्न भएपछि नगरप्रमुख श्रेष्ठले स्थगित गरेर बाहिरिएको कार्यपालिकाको बैठकमा उपस्थित नेकपा सम्बद्ध जनप्रतिनिधिले बहुमतको आधारमा शिक्षा, युवा तथा खेलकुद शाखामा गलेश्वर माविका जयराम सुबेदी र पौलत्स्य माविका मोहन बानियालाई व्यवस्थापन गर्ने निर्णय गरेका थिए। जेठ ५ गते नगरप्रमुख श्रेष्ठले निर्णय पुस्तिकामा फरक मत जाहेर गर्दै निर्णय कार्यान्वयन नगर्न निमित्त प्रमुख प्रशासकीय अधिकृतलाई निर्देशन दिएका थिए। संघीय मामिला तथा सामान्य प्रशासन मन्त्रालयले बहुमतको निर्णयलाई मान्यता दिन दिएको रायको आधारमा नगरपालिकाले जेठ २१ गते सुवेदी र बानियालाई सम्बन्धित शाखाको जिम्मेवारीका लागि नियुक्ति दिएको थियो। सोही विषयका कारण उत्पन्न विवादका कारण नगरप्रमुख र कार्यपालिका सदस्यहरुबीच बोलचाल बन्द भएको छ। नियमित बैठक, आगामी आर्थिक वर्षको योजना तथा बजेट तयारी प्रभावित र कामकारबाही अस्तव्यस्त भएको छ। नेकपा सम्बद्ध एक तिहाईभन्दा बढी जनप्रतिनिधिले विशेष नगरसभा बोलाउन माग गर्दै हुलाकमार्फत मंगलबार नगरप्रमुख श्रेष्ठलाई पत्र पठाएका छन्। कांग्रेसबाट निर्वाचित नगरप्रमुख श्रेष्ठ बहुमतको दम्ब देखाएर गरिएको निर्णय अवैध भन्दै कार्यान्वयन हुन नदिने पक्षमा छन्। कार्यपालिका तथा नगरसभामा बहुमत रहेका नेकपाका जनप्रतिनिधि निर्णय कार्यान्वयन गराएरै छाड्ने रणनीतिमा छन् । राजनीतिक प्रतिष्ठाको रुपमा जनप्रतिनिधिहरुको बिवाद बढ्दै जाँदा नगरपालिका अस्तव्यस्त भएको र काम गर्ने वातावरण नभएको कर्मचारीले गुनासो गरेका छन् ।"
गाउँपालिकाका इञ्जिनियर घुससहित पक्राउ,राजविराज : अख्तियार दुरुपयोग अनुसन्धान आयोगले सप्तरीको रुपनी गाउँपालिकामा कार्यरत इञ्जिनियर विकास श्रेष्ठलाई बिहीबार एक लाख रुपैयाँ घुससहित पक्राउ गरेको छ। सप्तरीको बोदे बर्साइन नगरपालिकास्थित तरही र देउरी गाउँ जोड्ने स्वर्णा खोलाको झोलुंगे पुल निर्माण कार्यको पहिलो किस्तावापतको पेश्की फर्छ्यौटका लागि मूल्यांकन गर्न इञ्जिनियर श्रेष्ठले घुस मागेको भन्ने सूचनाका आधारमा आयोगको इटहरीस्थित कार्यालयबाट खटिएको टोलीले उनलाई पक्राउ गरेको हो। पेश्की फछ्यौटका लागि मूल्यांकन गरिदिने भन्दै श्रेष्ठले स्वर्णा खोला झोलुंगे पुल निर्माण उपभोक्ता समितिका अध्यक्ष राजिब रायसँग बिहीबार बिहान घुस लिएको आयोगले जनाएको छ। राजविराज नगरपालिका ६ स्थित डेराबाट श्रेष्ठलाई घुसवापत लिएको एक लाख नगदसहित रंगेहात पक्राउ गरी छानबिन सुरु गरिएको आयोगका प्रहरी नायव उपरीक्षक श्याम सारुले जनाए। आयोगको इटहरीस्थित सम्पर्क कार्यालयका प्रहरी नायव उपरीक्षक सारुको नेतृत्वमा आएको टोलीले श्रेष्ठको डेरामा छापा मारी एक लाख रुपैयाँ फेला पारेको राजविराज नगरपालिका वडा नम्बर ६ का वडा अध्यक्ष प्रेमकुमार यादवले बताए। स्वर्णा खोलाको झोलुंगे पुल निर्माण कार्यको पहिलो किस्तावापत पेश्की लिएको आठ लाख रुपैयाँ बराबरको काम सम्पन्न नभएको भन्दै मूल्यांकन हुन नसक्दा उपभोक्ता समितिले दोस्रो किस्ता वापतको पेश्की रकम उठाउन पाएको छैन्। तत्कालिन जिल्ला विकास समिति सप्तरीद्वारा विस २०७० सालदेखि नै थालिएको पुल निर्माणको काम मूल्यांकन नहुँदा अधुरो रहेको छ।पक्राउ परेका श्रेष्ठले स्वर्णा खोलाको काम बोदे बर्साइन नगरपालिकाअन्तर्गत परेकोले आफूले मूल्यांकन गर्न नमिल्ने बताए पनि उपभोक्ता समितिले मूल्यांकन गरी दिन दवाव दिँदै आएको बताए। उपभोक्ता समितिका अध्यक्ष रायले सापटीवापत बिहान रुपैयाँ दिएको श्रेष्ठले बताए।
शौचालय गएकी बालिकामाथि सामूहिक बलात्कार,राजविराज : शौच गर्न रातको समयमा घरबाट बाहिर गएकी १६ वर्षीया एक बालिकालाई छिमेकमै रहेका युवाहरुले सामूहिक बलात्कार गरेका छन् । ट्याक्टरमा काम गर्ने दुई युवकले घरबाट ५ सय मिटर टाढा एकान्त बगैंचामा लगेर सामूहिक बलात्कार गरेको बताइएको छ । बालिकालाई नियन्त्रणमा लिएर सामूहिक बलात्कार गरेको भन्दै पीडित पक्षले तिरहुत गाउँपालिका४ का ३० वर्षीय मो इद्रिस र अर्का १५ वर्षीयमाथि प्रहरी समक्ष उजुरी दिएको छ । शौचालय गएकी छोरी अवेरसम्म कोठामा नफर्केपछि खोज्दै गएका पीडितका बुवाले टर्च बालेपछि दुवैजना फरार भएको बताइएको छ । इलाका प्रहरी कार्यालय कञ्चनरुपका डिएसपी महेन्द्रकुमार मिश्रा अनुसार दुवैजनाको खोजी कार्य भइरहेको छ । पीडितको राजविराजस्थित गजेन्द्रनारायण सिंह अस्पतालमा स्वास्थ्य परिक्षण समेत गरिएको थियो ।
जनसम्पर्क समिति अमेरिकाका सभापति विष्टलाई मातृ शोक,"अमेरिका: नेपाली कांग्रेसका आमन्त्रित केन्द्रीय सदस्य तथा जनसम्पर्क समिति अमेरिकाका सभापति आनन्द विष्टलाई मातृ शोक परेको छ। बिष्टकी आमा कमलादेवी विष्टको ९० वर्षको उमेरमा मृत्यु भएको हो। धनगढीस्थित आफ्नै निवासमा स्वर्गारोहण भएको पारिवारिक श्रोतले जानकारी दिएको छ। स्वर्गीय कमलादेवी धनगढीमा बस्दै आएकी थिइन्। उनको दाहसंस्कार बुधबार कैलालीस्थितको गोदावरीमा गरिएको जनाइएको छ। दिवंगत कमलादेवीका ३ छोरी र ४ छोरा छन् । जसमध्ये कांग्रेस नेता, आमन्त्रित केन्द्रीय सदस्य विष्ट साँहिला हुन्। विष्टबाहेक अन्यदाजुभाइ र दिदीबहिनी नेपालमै छन् ।अमेरिकाको न्यूयोर्कमा बस्दै आएका विष्ट आमाको स्वर्गरोहणपछि नेपाल पुगेका छन्।"
'एनओसी' बन्द भएपछि विद्यार्थी आक्रोशित,"काठमाडौं : शिक्षा विज्ञान तथा प्रविधि मन्त्रालयले विदेशी शैक्षिक संस्थामा डिप्लोमा तहको पढाइका लागि जाने विद्यार्थीलाई अध्ययन अनुमति पत्र (एनओसी) दिन बन्द गरेपछि विद्यार्थी आक्रोशित भएका छन्। एनओसी लिन लामबद्ध विद्यार्थीलाई स्नातक तहको लागि मात्र एनओसी दिने मन्त्रालयका अधिकारीले बताएपछि बिहीबार शिक्षा मन्त्रालयको केशरमहलस्थित वैदेशिक शिक्षा अध्ययन अनुमति शाखाका प्रमुखलाई घेराबन्दी गर्दै विद्यार्थी आक्रोशित भएका हुन्। विदेशी विश्वविद्यालयमा सम्पूर्ण कागजपत्र तथा पैसा समेत बुझाइसकेपछि मन्त्रालयले अकस्मात सूचना जारी गरेर आफूहरुलाई समस्यामा पारेको विद्यार्थीको गुनासो छ। कलेजमा चार लाख पैसा बुझाइसकेको छु। अहिले मन्त्रालयले अकस्मात एनओसी दिन्न भन्छ, जापान जाने तयारीमा रहेका स्याङजाका राजु थापाले भने, एनओसी नपाएकै कारण हामी जापान जान रोकियौ भने कलेजमा बुझाएको पैसाको जिम्मेवारी कसले लिने ? स्वदेशमा रोजगारी पनि नदिने र विदेश गएर पढाई र रोजगारी गर्छु भन्दा पनि जान नदिने सरकारी नीतिले आफूहरु मर्कामा परेको विद्यार्थीको गुनासो छ। एनओसी नपाएका विद्यार्थीको भीडले घेरेपछि अनुमति शाखाका प्रमुख महेश्वर शर्मा कार्यकक्षमा चुकुल लगाएर बसेका थिए। उनले भने, यो हाम्रो निर्णयले भएको समस्या होइन। शिक्षा मन्त्रालयले गरेको निर्णय विपरित हामीले एनओसी दिन सक्दैनौं। मन्त्रालयले मंगलबार सूचना जारी गरेर डिप्लोमा तह पढ्न जाने विद्यार्थीलाई एनओसी नदिन सम्बन्धित शाखालाई निर्देशन दिएको थियो। यो निर्देशनबाट उच्च शिक्षाका लागि विदेश जाने योजना बनाएका हजारौं विद्यार्थी मर्कामा पर्ने भन्दै परामर्श व्यवसायीले पनि विरोध गरेका छन्। अहिले वैदेशिक शिक्षामा जाने विद्यार्थीमध्ये सबै भन्दा धेरैको रोजाई अष्ट्रेलिया बनेको छ। दोस्रो रोजाईमा जापान छ। जापाने भने अधिकांस विद्यार्थी सुरुमा भाषा सिक्न जान्छन्। मन्त्रालयको निर्णयबाट पनि सबै भन्दा धेरै यि दुवै मुलुक जाने योजना बनाएका विद्यार्थी पर्नेछन्। किनकी अहिले अष्टेलिया गएका मध्ये पचास प्रतिशत भन्दा बढी विद्यार्थी डिप्लोमा कोर्सकै लागि गएका छन्। जापान गएका मध्ये त अधिकांस विद्यार्थी एक वर्षदेखि डेढ वर्षको भाषा कक्षाको लागि गएका छन्। उनीहरुले एनओसी लिने बेलामा नै भाषा स्कुलमा भर्ना हुने कागज देखाउँछन्। भाषा स्कुलमा पढेर जापानी भाषामा दक्ष भएपछि मात्र उनीहरु विश्वविद्यालय वा अन्य सीपमुलक शिक्षाका लागि भर्ना हुन्छन्। मन्त्रालयको निर्णय कार्यान्वयन भएमा अहिले अष्ट्रेलिया , अमेरिका, जापान लगायतका मुलुक गइरहेका विद्यार्थीको संख्यामा आधा भन्दा बढी कटौती हुनेछ। नेपाल शैक्षिक परामर्श व्यवसायी संघ (इक्यान) का अध्यक्ष विष्णुहरि पाण्डेले भने, यसको सबै भन्दा बढी असर विद्यार्थीलाई पर्छ। भारततिर जान्छन्।"
पर्यटकिय क्षेत्र बन्दै गुप्तेश्वर,"भोजपुर : रामप्रसाद राई गाउँपालिका३ भुल्केमा रहेको गुप्तेश्वर महादेव थान जिल्लाको प्रमुख पर्यटकिय क्षेत्र बन्न थालेको छ। एक वर्षअघि सडक खन्ने क्रममा फेला परेको देवस्थानलाई स्थानीयको संरक्षणमा धार्मिक क्षेत्र बनाइएको छ। घेरबार गरी गुप्तेश्वर महादेवको पुजा गर्न थालेपछि जिल्लाभित्र र बाहिरका पर्यटकहरु वर्षेनी पूजा आजाका लागि आउन थालेका छन्। नमूना धार्मिक पर्यटकिय क्षेत्र बनाउने उद्देश्यले गाउँपालिका नै यसको निर्माण र संरक्षणमा लागिपरेको छ। गाईको थुन जस्तो देखिने, शिवलिङ्ग आकारका सेता, चुच्चा ढुङ्गाहरु यस स्थानमा छन्। यसको सुन्दरता हेर्दा लाग्छ पशुपति, हलेशी, मनकामनाभन्दा कम नरहेको स्थानीय बताउँछन्। गाउँमा कच्चि सडकको नयाँ ट्रयाक खोल्ने क्रममा भुल्केको कट्टिगाउँस्थित उक्त देउथान भेटिएको थियो। सडक खन्ने क्रममा स्काभेटरले भेटपछि स्थानीयले उक्त देउथानलाई विशेष महत्व दिएका छन्। देउथानमा पछिल्लो समय जिल्ला बाहिर र भित्रका हजारौँ तिर्थालुहरुको भिड लाग्ने गरेको छ। तीर्थयात्रामा निस्कने भक्तालुलाई अहिले घर आगनमै देउताको दर्शन मिलेको छ। वर्षौँदेखि टाढाको तीर्थधामको कष्टपूर्ण यात्राबाट आराम पाएको स्थानीय ८१ वर्षिया कमला दाहालले सुनाइन्। बुढेसकालमा देउधामको दर्शन गर्न महिना दिनै लगाएर बाहिर जानुपर्छ। छोरा, बुहारी, नातीनातिनीसँग जानुपर्छ उनले भनिन्, अहिले आगनैमा भगवानको दर्शन गर्न पाइएको छ। अहिले गाउँलेले घेराबार गरेर धार्मिक परम्परा अनुसार नै शिवमहादेवको पुजाआजा सुरु गरेका छन्। विशेषगरी महाशिवरात्री र रामनवमीको अवसरमा तिर्थालुको भिड लाग्ने गरेको छ। मन्दिरका पुजारी स्थानीय गणेशप्रसाद निरौलाका अनुसार परापूर्वकालमा यहाँ देवस्थल रहे पनि पहिरोले पुरिएको हुनसक्ने बताए। देवथानको उत्पन्नसँगै छिमेकी राष्ट्र भारतदेखिसमेत भक्तजन आउने गरेको उनले बताए। रामप्रसाद राई गाउँपालिकाको सहयोगमा स्थानीय भुल्के सडक निर्माण उपभोक्ता समितिले सडक विस्तार योजनाबाट भुल्केको देवालीथानदेखि ओख्रे हुर्बुभञ्ज्याङ सम्मको करिब ९ किलोमिटर सडक खन्ने क्रममा गत ०७५ साल फागुनमा उक्त देउथान फेला परेको थियो। धार्मिक दृष्टिकोणले निकै महत्वपूर्ण रहेको उक्त देउथानको संरक्षण र सम्बर्द्धनका लागि वडा तहबाटै लागिपरेको वडाध्यक्ष डिकमान राई बताउँछन्। उनले भने, यस ठाउँलाई बाहिर चिनाउन सके धार्मिक पर्यटनको सम्भावना एकदमै देखिन्छ। जसले यहाँको पर्यटनमा टेवा पुग्ने देखिन्छ। हामीले सोहि अनुरुप मन्दिरको रेखदेख, आवश्यक भौतिक संरचनाका निर्माणका लागि रकम विनियोजन गरेरै अगाडि बढाउने सोचेका छौं।"
सरकार राहत कहिले पाइन्छ ?,"धनगढी : कैलाली र कञ्चनपुरमा हावाहुरीले बितन्डा मच्चाएको सातादिन बितिसकेको छ। पीडितहरुले अहिलेसम्म राहत पाएका छैनन। निरीक्षण र अनुगमन गर्न पुग्नेहरु खाली हात मात्रै आउने गरेको गुनासो उनीहरुले गरेका छन्। तीन तहका सरकारका प्रतिनिधिले सामान्य राहत पनि वितरण गरेका छैनन। भेटनका लागि सरकारका मान्छे धेरै आए, तर कसैले केही दिएन धनगढी उपमहानगरपालिका वडा नम्बर १२ जुगेडाकी सुत्केरी कल्पना नेपालीले भनिन्। टीनको छत हावाहुरीले पुरै उडाई दिएको छ। भीत्ता पनि काम नलाग्ने छन्। दुधे बालक सहितका तीन छोराछोरीको मुख टाल्न छिमेकीले पाँचसय रुपैयाँ दिए, त्यसकै चामल किनेर जाउलो खुवाइ रहेकी छु कल्पनाले भनिन्। दुइ छोराछोरी सातादिन देखि स्कुल गएका छैनन। श्रीमान कामका लागि भारत गएको ३४ दिन मात्रै भएको छ। जुगेडाकै दिर्घ विक र गगन विक आमाको किरिया बसेका छन्। घरको पुरै छानो पनि हावाहुरीले उडाई दिएको छ। किरियापुत्रीले बसेको घर परिवर्तन गर्न मिल्दैन, बुधबार पनि हावाहुरी आएर पुरै भिजायो, कहाँ गएर बस्ने ? दीर्घ विकले भने। घरको चार लाख ऋण छ, अहिले यस्तो वितन्डा भयो, उनले भने। सोही ठाउँकै सरु नेपालीका छोरा अशोक घाईते छन्। उनको टाउँकोमा छोट लागेको छ। आफन्तबाट रकम मागेर छोराको उपचार त गरे, उनले भनिन्, यो घर कसरी बनाउने भन्ने चिन्ता छ। श्रीमान भारतमा काम गर्छन्। धेरै आएर हेर राहत भने कसैले दिएनन् ,सरुले गुनासो गरिन्। धनगढीको सी गाउँका रतन कोलीको जस्तापाता खसेर करङ भाँचिएको छ। उनले उपचारसमेत पाएका छैनन। तीनवटा सरकार भए पनि कसैले पीडितको दुःखमा मलम लगाउने काम गरेनन्। धनगढी उपमहानगरपालिकाको प्रारम्भीक तथ्यांक अनुसार १७ सय २२ घर पूर्णरुपमा क्षतिग्रस्त छन्। १२ सय ३२ घरमा क्षति भएको छ। तर अहिलसम्म ती घरधुरीमा स्थानीय, प्रदेश र संघीय सरकारको कुनै पनि राहत पुगेको छैन। त्रिपाल केही वडामा वितरण गरिएको छ। बुधबार पनि कैलाली र कञ्चनपुर लगायतका पश्चिम तराईका जिल्लाहरुमा ठुलो हावाहुरी चलेको छ। तीनै सरकारले घोषणा गरेको राहत समयमा नपुग्ने हो भने, अबको हावाहुरीले बढी मानवीय क्षति हुने देखिन्छ स्थानीय गोविन्द ओझाले भने। तत्काल रकम दिएर विपन्न बर्गका जनताका घरको छानो निर्माण गर्नेतर्फ सरकारले ध्यान दिनुपर्छ। धनगढी उपमहानगरपालिकाका मेयर नृपबहादुर ओडले केन्द्र सरकार मौन बसेको बताए। तत्काल राहत र क्षतिपूर्ति दिन उनले सरकारसँग माग गरे।। केही स्थानीय युवा भने हावाहुरी पीडितका घर, टहरा पुनर्निर्माणमा जुटेका छन। नेकपाका युवाहरु, धनगढीको वडा नम्बर १२ मा भत्किएका घरहरु बनाउने काममा खटिएका हुन। रोटरी क्लब अफ धनगढीले पनि पीडितका तीन वटा घर निर्माण गरेको छ। रोटरीले थप २० वटा घर पुनर्निर्माण गरिने जनाएको छ।"
स्वास्थ्यमा फड्को मार्दै टीकापुर,"टीकापुर : टीकापुर नगरपालिकाले चालु आर्थिक वर्षमा स्वास्थ्य सेवाको विकास र विस्तारमा फड्को मारेको छ। नगरपालिकाले ९ वटै वडामा स्वास्थ्य सेवा पुर्याउनुका साथै सेवाको गुणस्तरीयतामासमेत उल्लेख्य काम गरेको हो। नगरपालिकाले वडा नम्बर ६ को बेलुवा नारायणपुर र वडा नम्बर ८ को धनसिंहपुरमा स्वास्थ्य चौकी सञ्चालन गरेको छ। दुबै स्वास्थ्य चौकीमा २४ सै घण्टा सुत्केरी सेवा सञ्चालन भइरहेको छ। जहाँ एचए र सिनियर अहेवको नेतृत्वमा ७७ जना स्वास्थ्यकर्मीको टिम खटाइएको छ। त्यस्तै नगरपालिकाले वडा नम्बर २ को विजयनगर, वडा नम्बर ३ को रामपुर, वडा नम्बर ४ को अस्नेहरी, वडा नम्बर ५ को मनिकापुर, वडा नम्बर ७ सत्ती र वडा नम्बर ९ को झुँगामा शहरी स्वास्थ्य केन्द्र सञ्चालनमा ल्याएको छ। स्वास्थ्य केन्द्रमा अहेवको नेतृत्वमा एक अनमी र एक कार्यालय सहयोगीले सेवा दिँदै आएका छन्। ती सबै शहरी स्वास्थ्य केन्द्रमा गर्भवती र सुत्केरी जाँच हुने गरेको टीकापुर नगरपालिका स्वास्थ्य शाखाका प्रमुख बलबहादुर रावलले जानकारी दिए। रावलले स्वास्थ्य चौकी र शहरी स्वास्थ्य केन्द्रमार्फत अन्य बिरामीको समेत नियमित स्वास्थ्य जाँच र औषधी उपचार हुने गरेको बताए। नगरपालिकाले चालु आर्थिक वर्षमा नौ जना स्वास्थ्यकर्मी भर्ना गरी स्वास्थ्य संस्थामा खटाएको छ। त्यसैगरी नगरपालिकाले गर्भवतीलाई अस्पतालसम्म पुर्याउन होम टु हस्पिटल कार्यक्रममार्फत् निःशुल्क एम्बुलेन्स सेवासमेत सञ्चालनमा ल्याएको छ। नेपाल रेडक्रस सोसाइटी टीकापुर उपशाखाले सञ्चालन गर्ने गरी नगरपालिकाले एम्बुलेन्सको व्यवस्था गरेको हो। नगरपालिकाले एम्बुलेन्स खरिदका लागि ८ लाख सहयोग गरेको थियो। एम्बुलेन्स सेवा माघ महिनाबाट सञ्चालनमा आएको रेडक्रस टीकापुरका सभापति जगदीश्वर पण्डितले बताए। उनले गर्भवतीलाई व्यथा लागेपछि एम्बुलेन्सले अस्पतालसम्म निःशुल्क ल्याउने र बच्चा जन्मेपछि घरसम्म पुर्याउँदै आएको बताए। गर्भवतीलाई अस्पताल पुर्याएवाफत पैसा तिर्नु पर्दैन उनले भने, सबै खर्च नगरपालिकाले उपलब्ध गराउँदै आएको छ। टीकापुर अस्पतालमा बालरोग विशेषज्ञ सेवा समेत सुरु गरिएको छ। मासिक २ लाख भन्दा बढी तलब भत्ता दिने गरी अस्पतालमा बालरोग विशेषज्ञको व्यवस्था गरिएको हो। स्त्रीरोग विशेषज्ञ सेवा सुचारुको तयारी भइरहेको छ। नगर प्रमुख तपेन्द्रबहादुर रावलले नगरबासीले विगत लामो समयदेखि भोग्दै आएको स्वास्थ्य उपचारको समस्या समाधान गर्नका लागि कामहरु भइरहेको बताए। बालबालिकालाई लक्षित गरेर एनआईसीयु सेवा शुरु गर्न पहल भइरहेको उनले जानकारी दिए।"
चट्याङले वृद्धको मृत्यु,नुवाकोट : नुवाकोटको पश्चिमी भेगमा रहेको साल्मेमा चट्याङले एक वृद्धको मृत्यु भएको छ । किस्पाङ गाउँपालिका ४ साल्मेका ७४ वर्षीय फइलामा तामाङको मृत्यु भएको हो । वस्तु चराएर घर फर्किदै गरेका तामाङलाई चट्याङ लागेको प्रहरी उपरीक्षक कृष्णाबहादुर माल्लीमगरले जानकारी दिए चट्याङ लागेर गम्भीर घाइते भएका तामाङलाई उपचारका लागि नुवाकोट जिल्ला अदालत लाने क्रममा बाटोमै मृत्यु भएको हो ।
अवैध जडिबुटी संकलन गर्ने तीन पक्राउ,"पोखरा : अन्नपूर्ण संरक्षण क्षेत्रमा अवैध रुपमा जडिबुटी सतुवा संकलन तथा ओसारपोसार गर्ने तीनजना पक्राउ परेका छन्। कास्की जिल्लाको अन्नपूर्ण संरक्षण क्षेत्रमा पर्ने माछापुच्र्छे गाउँपालिका १ करुवा जंगलमा अवैध रुपमा सतुवा संकलन गरेर ल्याउँदै गर्दा धादिङ जिल्ला रुवी गाउँपालिकाका तीन युवा पक्राउ परेका हुन्। रुवी गाउँपालिका वर्ष २२ का सुनिल तामाङ, सोही गाउँका वर्ष २२ का हेम घले र वर्ष २० का लप्सन तामाङ अवैध रुपमा जडिबुटी संकलन तथा ओसारपोसार गरेको आरोपमा पक्राउ परेका हुन्। गैह् कानुनी रुपमा सतुवा संकलन गर्दैछन् भन्ने सूचनाको आधारमा उनीहरु पक्राउ परेको अन्नपूर्ण संरक्षण क्षेत्र आयोजनाका सूचना अधिकृत ऋषि बरालले जानकारी दिए। जडिबुटी पोखरा १९ का हेम घलेले चलाएको मोटरसाइकल र सुनील तामाङले चलाएको स्कुटरमा ल्याउँदै गर्दा मंगलबार पक्राउ परेको हो। उनीहरुको साथबाट तीन बोरा, दुई झोला सतुवा बरामद भएको छ।"
डोजरले खोस्यो रोजगारी,"मुगु : स्थानीय तहले धमाधम डोजर प्रयोग गरेर सडक खन्न थालेपछि स्थानीयको रोजगारी खोसिएको छ। गाउँमा सडक खन्ने काम डोजरले गर्न थालेपछि यहाँका सर्वसाधारण मजदुरीका लागि कालापहाड जान थालेका छन्। मुगुम कार्मारोङ्ग गाउँपालिका बाहेक छायाँनाथ रारा नगरपालिका, सोरु र खत्याड गाउँपालिकाले भौत्तिक निमार्णमा आफ्नै डोजर प्रयोग गरिरहेका छन्। यसबाट स्थानीयको श्रम विस्थापीत हुन पुगेको हो। सडक निर्माणलाई स्थानीय तहले प्राथामिकता दिएका छन्। संघीय सरकारले एक करोडभन्दा तलका विकास निमार्णका योजनामा डोजर प्रयोग नगर्न निर्देशन दिइसकेको छ। तर जिल्लामा यो निर्देशन कार्यान्वयन भएको छैन। डोजरको प्रयोगले स्थानीयहरु विकास निर्माणमा सहभागी हुन पाएका छैनन्। जिल्ला समन्वय समिति मुगुका प्रमुख पूर्णबहादुर रोकाया पनि डोजरको प्रयोग हुन थालेपछि स्थानीयको रोजगारी खोसिएको बताउँछन्। खत्याड गाउँपालिका७ का नन्द नेपालीले भने, गाउँमा डोजर आए, हामी कालापहाड जानुपर्ने अवस्था आइलाग्यो। हामीलाई नै सडक खन्न दिएको भए रोजगारी मिल्थ्यो, धमाधम डोजरले सडक खन्न थालेपछि हामीलाई छाक टार्न मुस्किल भयो। सोरु गाउँपालिकाको वडा नम्बर ३ भिईगाउँका मञ्जन कार्कीले भने,गाउँमै रोजगारी मिल्ला भनेर जनप्रतिनिधिलाई भोट हाल्यौं, तर उनीहरुले गाउँमा डोजर ल्याएर हामा्रे उठिबास बनाए। डोजर आएपछि कामविहिन भएको र एकछाक जोहो गर्न कालापहाड जानुपर्ने भयो। काम पाएको भए दुइचार रुपैयाँ कमाउँथे, बालबालिकाको पढाइखर्च पनि जुट्थ्यो सोरु गाउँपालिका ७ का गगनबहादुर भामले भने,गाउँमा सडक र बाटो डोजरले खन्न थाले, हामी के काम गरौं ? घरखर्च जोहो गर्नै मुस्किल भयो। सोरु गाउँपालिकाले मर्मततर्फ पातिहाल्नादेखि तारापानी सडकमा चार लाख ६० हजार, तारापानीदेखि पेरसम्म चार लाख ७६ हजार र सिपदेखि द्धारीसम्मको सडकलाई दुइलाख ४५ हजार रुपैयाँ डोजरमार्फत खनिएको जनाएको छ। त्यस्तै चालु आर्थिक वर्षको माघ मसान्तसम्म पेरदेखि कालै सडकखण्डमा २५ लाख ६५ हजार, खोचिखोलादेखि सोरुकोटसम्म खण्डमा ११ लाख ८८ हजार, धुपीदेखि पातिहाल्ना सडक खण्ड १० लाख ५६ हजार, काउलाडाँडादेखि विसौना सडक १० लाख ५६ हजार र सिप सिरुपाटादेखि ख्याल्चसम्म २८ लाख ५६ हजार खर्चेर डोजरबाट खनिएको छ। सबै सडकमा डोजर लगाएर करोडौं रकम खर्च गरिए पनि सबै सडक अधुरै छन्।"
विपद व्यवस्थापनमा सहकार्य,"चितवन : भत्किएको संरचनामा खोजी तथा उद्धारका लागि सशस्त्र प्रहरी बलले तालिम सुरु गरेको छ। चितवनको कुरिनटारस्थित सशस्त्र प्रहरी बल विपद व्यवस्थापन तालिम शिक्षालयमा पाँच देशका सुरक्षाकर्मीको सहभागितामा तालिम सुरु गरिएको हो। तालिमको गहृमन्त्री रामबहादुर थापा बादलले उद्धघाटन गरे। तालिममा नेपालसहित अफगानिस्थान, माल्दिप्स, श्रीलंका र भुटानका गरी १८ जना विदेशी र ६ जना नेपाली सुरक्षाकर्मीको सहभागीता छ। बिपद्को क्षति न्यूनिकरण र उद्धारका लागी तालिम केन्द्रित तीन हप्तासम्म सञ्चालन हुने छ। नेपालमा नै पहिलो पटक भत्किएको संरचनामा गरिने खोजी तथा उद्धारका लागि तालिम सञ्चालन भएको हो। ठूला पहाड खसेपछि गरिने कामबारे तालिममा सिकाइनेछ। बिपद्मा परेकालाई सुरक्षित तरीकाबाट उद्धार गरी प्राथमिक उपचारको तरिकाको बारेमा प्रयोगात्मक अभ्याससमेत गराईने सशस्त्र प्रहरी विपद् व्यवस्थापन तालिम शिक्षालय कुरिनटारका सशस्त्र प्रहरी वरिष्ठ उपरीक्षक एवंम् समादेशक किशोर प्रधानले बताए। भूकम्पसहित ठूला पहाड भत्किएको बेला गरिने उद्धारमा केन्द्रित तालिम हो, उनले। गृहमन्त्री थापाले बिपद् व्यवस्थापन शिक्षालयले पानीमा डुबेकाहरुको उद्धार कार्य गर्ने तरिकाबारे गरेको प्रदर्शनको अवलोकन गरेका थिए। कुरिनटारस्थित त्रिशुली नदीमा सशस्त्र प्रहरी बलका सुरक्षाकर्मीले प्रदर्शन गरेका थिए। हत्केलामा ज्यान राखेर जुन काम गर्नुभएको छ त्यसले सिंगो राष्ट्र नै गौरवान्वित भएको छ मन्त्री थापाले भने, वर्र्षेनी बाढी पहिरो आउने हाम्रो देशमा ठूलो धन जनको क्षति रोक्न भएको तपाईहरुको भूमिका सराहनीय छ।"
दुई दिनदेखि वेपत्ता युवा मृत फेला,"विराटनगर : घरैबाट दुई दिनदेखि वेपत्ता बनेका मोरङको पथरीशनिश्चरे नगरपालिका८ का एक युवा बिहीबार बिहान १०:३० बजे मृत फेला परेका छन्। पथरीशनिश्चरे१ स्थित हरियाली सामुदायिक वन क्षेत्रभित्र ३१ वर्षीय विमल परिवार मृत फेला परेको जानकारी मोरङ प्रहरीका प्रवक्ता डीएसपी घनश्याम श्रेष्ठले दिए। उनका अनुसार विमल गत मंगलबारदेखि परिवारका सदस्यबाट सम्पर्कविहीन बनेका थिए। पूर्वपश्चिम राजमार्गबाट चार सय मिटर उत्तरमा भेटिएको शव सडेगलेर दुर्गन्धित भएको अवस्थामा रहेको श्रेष्ठले बताए। साथमा एउटा मोबाइल र एक आफन्तको धनीपूर्जा फेला परेको छ। 'आफन्तको धनीपूर्जा पनि साथमा फेला परेको छ,' डीएसपी श्रेष्ठले भने, 'त्यही भएर मृत्युलाई शंकास्पद रुपमा लिएर घटनाको अनुसन्धान अघि बढाइएको छ।' मृत्युको कारण खुलिनसकेको र अनुसन्धानपछि खुल्ने जाने प्रहरीले बताएको छ।शवलाई पोस्टमार्टमका लागि उर्लाबारीको मंगलबारे अस्पतालमा लगिएको छ।"
"बाहिर चिटिक्क, भित्र धुजैधुजा मन्दिर","भक्तपुर : भक्तपुर नगरपालिकाले टौमढीस्थित भैरवनाथ मन्दिरको जीर्णोद्धार गरिरहेको छ। १ करोड ४६ लाख रुपैयाँको लगतमा जीर्णोद्धार भइरहेको छ। स्थानीय न्हुछेराम भेले अध्यक्षताको उपभोक्ता समितिमार्फत धमाधम जीर्णोद्धार भइरहेको छ। असारभित्र जीर्णोद्धार काम सम्पन्न गर्नुपर्नेछ। ०७२ सालको भूकम्पले मन्दिरको माथिल्लो तलामा क्षति पुयाएको थियो। झिंगटीको छाना भूकम्पपछि हल्लिएर पानी चुहिने भएको थियो। भूकम्पले मन्दिरका भित्री गारो चिराचिरा मात्र पारेन कुनासमेत फाटिएका थिए। दलिन अड्याइएका लफ्फा काठ भाँचिएका छन्। भित्रका गुप्ती कोठामा राखिएका चौकोस उछिट्टिएका छन्। गारोसँगैका थाम धुजाधुजा छन्। मक्किएका थाम भूकम्पले हल्लाएर जुनसुकै बेला ढल्ने अवस्थामा पुगेका छन्। सानो भूकम्पले नै मन्दिर ढलाउन सक्छ। आँखीझ्यालका भित्री चौकोस बाँगिएका छन्। मन्दिरका नाइकेहरूका अनुसार मन्दिर पूर्वतर्फ करिब ६ इन्च भासिएको छ। भक्तपुर नगरपालिकाले मन्दिरको बाहिरी स्वरूप मात्र जीर्णोद्धार गरेको उनीहरूले आरोप लगाएका छन्। नगरपालिकाले जीर्णोद्धारको बजेट छुट्याएपछि गठित उपभोक्ता समितिले बाहिरी काम मात्र गर्ने भनेपछि नाइकेले विरोध गरे। उनीहरूले जगसम्मै असर गरेकाले पूरै मन्दिर भत्काएर पुनर्निर्माण गर्नुपर्ने माग गरे। तर नगरपालिकाले पूरै भत्काएर पुनर्निर्माण गर्नु नपर्ने जनायो। ६ महिना जीर्णोद्धार सुरु हुन सकेन। नगरपालिकाले पुरातत्व विभागका पूर्वमहानिर्देशक सुदर्शनराज तिवारीको नेतृत्वमा क्षतिग्रस्त मन्दिरको अध्ययन गरायो। टोलीले मन्दिर अझै बलियो भएको प्रतिवेदन दिएपछि जीर्णोद्धार अघि बढ्यो। माथिल्लो तलाको जीर्णोद्धार भइसकेको छ। सुनको मोलम्मा लगाइएको गजुर र तामाको पाताको छाना चिटिक्क टल्काइएको छ। दोस्रो तलाको झिंगटीको छाना छाइएको छ। अब पहिलो तलाको छाना छाउने उपभोक्ता समितिले जनाएको छ। जीर्णोद्धार भइरहँदा मन्दिर भासिने क्रम नरोकिएको नाइके माइला छुकाले बताए। जीर्णोद्धारका क्रममा मन्दिर अझै भासिएको उनले दाबी गरे। उनले मन्दिरको भुइँतला र पहिलो तलाको गारोका चिरा अझै फाटेको बताए। जीर्णोद्धारको क्रममा तौल बढेर हो कि मन्दिरको बाहिरी गारोमा चिरा झन् फाटेको छ, नाइके छुकांले भने, मूलढोकासँगैका गारो अझै फाटिरहेको छ। पहिले रौंजत्रा चिरा अहिले डोरी जत्रा भएका छन्, उनले थपे, पहिलो र दोस्रो तलमा माटो थपेर झिंगटी छाउनै बाँकी छ। यसले भार झन् बढ्छ। भित्रको अवस्थाले मन्दिरमात्र होइन, पूजा गर्ने पुरोहित, नाइके र दर्शनार्थीसमेत असुरक्षित भएको उनको भनाइ छ। नाइके छुकांले मन्दिरको अवस्थाले निश्चिन्त भएर पूजा गर्न नसकिएको सुनाए। मन्दिर बलियै छ भक्तपुर नगरपालिकाले भने मन्दिर केही इन्च भासिए पनि अझै बलियो भएको दाबी गरेको छ। सम्पदा शाखाका इन्जिनियर सूर्यभक्त खर्बुजाले गारोको मोटाइ ३४ फिट भएकाले भूकम्पका रौंचिरादेखि डराउनुपर्ने अवस्था नभएको बताए। मन्दिरको गारो तीनथरि इँटाको छ। बाहिर देखिने ठाउँमा दाँची अप्पा, भित्र माः अप्पा र बीचमा दुथा बाक्वः (टुक्रा इँटा) राखिएको छ, इञ्जिनियर खर्बुजाले भने, तीनथरिको इँटामा पनि मन्दिरको भार बाहिरी दाँची अप्पा र भित्री माः अप्पाले मात्रै लिए। भूकम्पले पनि बाहिरी र भित्री इँटालाई मात्रै असर गरेको देखियो। त्यसैले भित्र र बाहिर दुवैतिर भएका चौकोस उछिट्टिएको जस्तो देखियो। उनले भित्री गारोहरूमा चिरा देखिए पनि मोटाइ धेरै भएको गारोको जोडाइ अझै बलियो भएको दाबी गरे। मन्दिर ढल्किए पनि भत्किहाल्न २०७२ वैशाख १२ को भन्दा ठूलै भूकम्प आउनुपर्ने जिकिर इञ्जिनियरको छ। मन्दिर ढल्किँदैमा केही हुँदैन। यसले मन्दिरको महत्व, ऐतिहासिकता घटाउँदैन, उनले भने, इटालीको पिसामा ढल्किएको लिनिङ टावर अहिलेसम्म भत्किएको छैन। उल्टै उत्कृष्ट पर्यटकीय क्षेत्र बनेको छ। मन्दिरमा रेट्रोफिटिङ गर्ने प्रविधि नभएकाले भैरवनाथ मन्दिरको भित्री भागको जीर्णोद्धार सजिलो नभएकोसमेत उनको भनाइ थियो। भूकम्पको कम्पनको क्रममा कमजोर ठाउँबाट शक्ति बाहिरिने क्रममा गारोमा चिरा पर्ने हो, उनले भने, अब यी चिरा टालिए अर्को भूकम्पमा पुनः शक्ति बाहिरिने ठाउँ खोज्दै बढी कमजोर ठाउँमा प्रहार गर्छ। यसले मन्दिरलाई नै ध्वस्त बनाउन सक्छ।"
राजमार्गसँग जोडिँदै भन्सार,"परासी : पश्चिम नवलपरासीको महेशपुरदेखि सुनवलसम्म सडक निर्माण हुने भएको छ। उत्तर दक्षिण व्यापारिक मार्ग विस्तार आयोजना निर्देशनालय, सडक विभागले सुनवलपरासी हुँदै महेशपुरसम्मको सडक डेलिकेटेड फोरलेनका रूपमा स्तरोन्नति प्रक्रिया अघि बढाएको छ। महेशपुरस्थित छोटी भन्सारलाई मूल भन्सारमा स्तरोन्नति गरेपछि यसलाई राजमार्गको सडक सञ्जालसँग जोड्न सडक निर्माण थालिएको हो। सडकको दूरी २२ किमि र चौडाइ एक सय फिट ३०५ मिटर (बीच सडकबाट १५१५ मिटर) छ। नालीबाहेक कालोपत्रे सडकको चौडाई २३ मिटरको हुनेछ। बाँकी क्षेत्रफलमा अन्य संरचना निर्माण हुनेछन्। सडक निर्माण प्रक्रिया साउनदेखि सुरु हुने आयोजनाअन्तर्गतको बुटवलबेलहिया स्तर आयोजना व्यापारिक मार्ग स्तर आयोजना रुपन्देहीका योजना प्रमुख जीवेन्द्र मि श्रले जानकारी दिए। अहिले सय फिटमा सडक निर्माण भए पनि स्थानीयले दुवैतर्फ ६६ मिटर छाड्नुपर्ने उनले बताए। त्यसरी छाडिएको स्थानमा स्थानीयले अस्थायी संरचना निर्माण गर्न पाउनेछन्। तर, स्थायी संरचना भने निर्माण गर्न नपाउने सडक ऐनमा उल्लेख छ। पहिलो चरणमा ठेक्का व्यवस्थापन प्रक्रिया अघि बढ्नेछ। ठेक्का व्यवस्थापनका लागि मात्र करिब २५ करोड रुपैयाँ विनियोजन भएको मि श्रले जानकारी दिए। सडकको कुल निर्माण लागत साउन पहिलो साता जानकारी हुने मि श्रको भनाइ छ। सडक निर्माणका लागि मंसिरदेखि पुससम्म ठेक्का सम्झौता प्रक्रिया पूरा हुन्छ। निर्माण सुरु भने मंसिर वा पुसबाट हुनेछ, योजना प्रमुख मि श्रले भने। यो सडक सुनवलदेखि परासीको बुद्धचोक र महेशपुर चोकबाट बाइपास भएर महेशपुर बजारदेखि भन्सार कार्यालय हुँदै दस गजा क्षेत्र नजिक पुगेर टुंगिन्छ। यो सडकले सुनवल नगरपालिका, रामग्राम नगरपालिका र पाल्हीनन्दन गाउँपालिका गरी तीन स्थानीय तह समेटेको छ। भन्सारदेखि उत्तर दक्षिण करिडोर जोड्ने यो सडक निर्माणपछि पाल्पादेखि पोखरासम्मका स्थानीय लाभान्वित हुने सुनवल नगरपालिकाका प्रमुख भीमबहादुर थापाले बताए। सुनवलमहलपोखरी हुँदै पाल्पाको रामपुरसम्मको कालीगण्डकी करिडोरसम्म छुने भएकाले व्यापारिक दृष्टिले अत्यन्तै कम दूरीको सडक हुने थापाको भनाइ छ। यो सडक व्यापारिक र औद्योगिक सडकका रूपमा रहेकाले नवलपरासीको आर्थिक विकासमा महत्त्वपूर्ण सहयोग मिल्ने थापाले बताए। सडक निर्माणका लागि पहिल्यै एक सय फुट छाडेकाले आफ्नो गाउँपालिकामा कुनै समस्या नहुने पाल्हीनन्दन गाउँपालिकाका अध्यक्ष दीपक गुप्ताले बताए। सडक निर्माणपछि यस क्षेत्रको आर्थिक विकास र भन्सार नाकामा चहलपहल बढ्ने गुप्ताको भनाइ छ। आयोजनाले निर्माण गर्न लागेको सडकअन्तर्गत सदरमुकाम परासीमा छुट्टै सडक विस्तार भइरहेको छ। सहरी विकास तथा भवन निर्माण विभाग, डिभिजन कार्यालय चितवनले सडक निर्माण सुरु गरेको हो। सडकको लागत १४ करोड ७ लाख रुपैयाँ छ। परासी बुद्धचोकदेखि नीलो गेटसम्म निर्माण भइरहेको सडक विस्तार समयमा सम्पन्न नहुने भएको छ। सम्झौताको समयअनुसार काम सम्पन्न गर्न नसक्ने भन्दै निर्माण कम्पनीले फेरि एक वर्षको म्याद थप गरेको छ।"
४० भन्दा बढी मन्दिरै गायब,"जनकपुरधाम : २५ वर्षअघिसम्म जनकपुरमा टोलैपिच्छे मन्दिर र कुटी भेटिन्थे। यतिबेला ती मन्दिर र कुटी छैनन्। मन्दिर र कुटी त हराएहराए, भगवान्का मूर्ति पनि गायब भए। अहिले बाँकी छन् केही मन्दिरका भग्नावशेष मात्र। पछिल्लो दुई दशकमा जनकपुरमा ४० भन्दा बढी मन्दिर मूर्तिसहित हराएका छन्। कुनै बेला मन्दिर रहेका ठाउँमा अहिले ठूलठूला भवन छन्। जानकी मन्दिरका कारण प्रसिद्धि कमाएको जनकपुरमा ठूलो संख्यामा साधुसन्त आउँथे। छिमेकी भारत र स्वदेशकै साधु जनकपुर आएर भजनकीर्तन गरी रमाउँथे। ती साधुको भक्तिबाट आकर्षित भई जग्गादान दिने परम्परा थियो। सबै कुटीमा रामजानकीकै पूजा हुन्थ्यो, जानकी मन्दिरका उत्तराधिकारी महन्थ रामरोशनदास वैष्णव भन्छन्, ती कुटी स्थापना गरेका साधुसन्तका नामबाट मन्दिरको नाम राखिन्थ्यो। सबै मन्दिर सम्पन्न थिए। तर भूमाफियाको चलखेल र मन्दिर संरक्षककै मिलोमतोमा कुटी मासिँदै गए। कुटीले दानमा पाएको जग्गा व्यक्तिमा नामसारी हुन थाल्यो र बिस्तारै भगवान्का मूर्तिसमेत बेचिए। २०२२ सालमा गुठी संस्थान ऐन आयो। नेपाली नागरिकता नभएका साधुसन्तले मठमन्दिरको जग्गा चलाउन नपाउने जस्ता स्वामित्वका विषयमा विभिन्न नियम बने। कतिपय साधुसन्तले नेपाली नागरिकता भएका आफ्ना चेलालाई मठमन्दिरको स्वामित्व सुम्पिए। तर, संरक्षणको जिम्मेवारी लिएका पुजारी र महन्थले मन्दिरको जग्गा भूमाफियासँग मिलेर बिक्री गरेपछि ती मन्दिर लोप भए। कतिपय मन्दिर र जग्गा सरकारी स्वामित्वमा राखेर प्रयोगमा ल्याइएको छ। तर, अधिकांश मन्दिर निजी रूपमै अतिक्रमणमा परेका छन्। यी हुन् लोप भएका मन्दिर जनकपुरधाम उपमहानगरपालिकामा रहेको बागवानी फार्ममा वीरपुर राधाकृष्ण मन्दिर थियो। अहिले त्यसको अवशेष नै छैन। जग्गा सरकारले प्रयोग गरिरहेको छ। जनकपुर अञ्चल अस्पताल भएको ठाउँमा सियाबिहारी कुटी थियो। त्यहींका रासबिहारी कुटी, युगल बाबा कुटी, रेवासी माईजी कुटी, रामेश्वर दास कुटी, सीताराम दास तत्मा कुटी, सीताराम दास मनियार कुटी, विमलाबिहारी कुटी लोप भइसकेका छन्। रामजानकी पिक्चर प्यालेस रहेको ठाउँमा रघुवीरशरण व्यास कुटी थियो। त्यो पनि हरायो। कन्हैयादास कुटी, किशोरीशरण कुटी, सखी कुटी, परमहंसजी कुटी, वशिष्ठशरण कुटी, भटबा कुटी, लक्ष्मणशरण कुटीको नामोनिसान छैन। रामदयालशरण कुटी, भजनिया कुटी, रुक्मिणी सर कुटी, सतानन्द आश्रम, लक्ष्मणशरण कुटी, द्वारिकानाथ कुटी, निपतकिशोरी कुटी, सीतारामदास कुटी बेल्ही, रौनियार कुटी, चमार कुटी, महापात्र कुटी मूर्तिसहित हराएका छन्। यी कुटीको अहिले अस्तित्व छैन। कुटीका साथै यसका जग्गा पनि अतिक्रमणमा परेका छन्। स्थानीयका अनुसार जनकपुरको रत्नसागर मठवरिपरिका विरख्ख कुटी, बराही कुटी, वीरपुर कुटी र जानकी सखी कुटी रत्नसागर मठकै महन्थ वैकुण्ठ दासले अतिक्रमण गरी बेचेका थिए। महन्थ दासले मन्दिरको जग्गासहित मूर्ति पनि बेचे। दास जग्गा किर्ते मुद्दामा अदालतबाट दोषी ठहर भई फरार छन्। गुठी संस्थानले मठमन्दिरमा महन्थ नियुक्ति गर्दा भूमाफियासँग साँठगाँठ भएकालाई पदमा राखेपछि मन्दिर बेचिने क्रम बढेको जानकार बताउँछन्। हराएका मन्दिरमध्ये एउटाको २० देखि २५ बिघासम्म जग्गा थियो। जनकपुरमा मन्दिर र कुटी स्वामित्वको ६ सय बिघाभन्दा बढी जग्गा निजीकरण भइसकेको छ। रक्षक नै भक्षक मठमन्दिर संरक्षण र संवद्र्धनको जिम्मेवारी पाएका महन्थ नै भक्षक बनेपछि जनकपुरका कैयन् मन्दिर लोप भए। भारतको बिहार राज्यको सीतामढी जिल्लामा विरख्ख भन्ने गाउँ छ। त्यहाँ रामजानकी भगवान्को परापूर्व कालदेखि नै विरख्ख कुटी स्थापित छ। सोही कुटीका साधुसन्तले दशकौं अघि जनकपुरमा आएर विरख्ख कुटी स्थापना गरेका थिए। जनकपुरस्थित कभर्ड हल नजिकै उक्त कुटीको २२ बिघा जग्गा थियो। तर, गुठी संस्थान ऐन आएपछि भारतीय साधुसन्त कुटी छाडेर हिँडे। महन्थविहीन बनेको कुटी संरक्षणको जिम्मेवारी रत्नसागर मठले पायो। रत्नसागर मठका महन्थ वैकुण्ठ दासले विरख्ख कुटीको संरक्षण गर्नुको सबै जग्गा गुठी संस्थानकै पदाधिकारीको मिलोमतोमा मोही कायम गरी आफ्नो अधीनमा पारे। उनले मन्दिर र रामजानकीको मूर्ति र जग्गासमेत बेचेको अन्य मन्दिरका महन्थ बताउँछन्। वैकुण्ठले आफ्नो मठको संरक्षणअन्तर्गत रहेको तुलसी स्मारक, बराही कुटी, सबरी कुटीलगायतका आधा दर्जनभन्दा बढी मठमन्दिरको जग्गा अवैध रूपमा बेचेर निजी संरचना बनाउन लगाएका थिए। वैकुण्ठ भारतीय नागरिक हुन्। उनले नेपाली नागरिकताको नक्कली प्रति लिएका छन्। वैकुण्ठको नागरिकता सर्वोच्च अदालतबाट खारेज भएको छ। पछिल्लोपटक जनक हजारी विद्यापीठको जग्गा किर्ते कागजात बनाएर बिक्री गर्न खोजको आरोपमा उच्च अदालत जनकपुरले उनलाई थुनामा राख्न आदेश दिएको छ। दास अहिले फरार छन्। उनलाई वैशाखमा सर्वोच्च अदालतले रत्नसागर मठको महन्थ पद खारेज गर्ने आसयको फैसला सुनाएको थियो। दासविरुद्ध कर्तव्य ज्यान मुद्दा पनि लागेको थियो। हेर्दाहेर्दै मन्दिर गायब गौ संरक्षण मञ्च नेपालका अध्यक्ष जगदीश महासेठ ६५ वर्षका भए। उनले बाल्यकाल सम्झँदै भने, हामी सानो छँदा जनकपुर मन्दिरको सहर थियो। साउनमा हुने १५ दिवसीय झुलनोत्सव मेलामा सबै मन्दिरमा पूजा हुन्थ्यो। जनकपुर नै झकिझकाउ हुन्थ्यो। हेर्दाहेर्दै ती मन्दिर लोप भइसकेका छन्। अतिक्रमणकारीले मन्दिरको गजुरसँगै भगवान् पनि बेचेको महासेठ बताउँछन्। मन्दिर र भगवान् पनि बिक्री भइसके। संरक्षण गर्ने कोही भएन। महासेठका अनुसार भक्तले दानस्वरूप दिएका बिघौं जग्गा हराए। गुठी संस्थानको लापरबाहीका कारण मन्दिर लोप भएको महासेठ बताउँछन्। गुठीमात्र संरक्षक होइन : प्रमुख शर्मा जनकपुरका सम्पूर्ण मठमन्दिर र देवस्थलको संरक्षणको जिम्मेवारी गुठी संस्थानको नरहेको गुठी संस्थान जनकपुर शाखा कार्यालयका प्रमुख मनोज शर्मा बताउँछन्। हराएका मन्दिरको संरक्षणको जिम्मेवारी कसको हो भन्ने जिज्ञासामा उनले भने, राजगुठी मातहत तोकिएका मठमन्दिरको संरक्षण र व्यवस्थापनको जिम्मा मात्र हाम्रो हो। उनका अनुसार जनकपुर नगरभित्र रहेका करिब २० वटा मठमन्दिर र देवस्थल राजगुठीअन्तर्गत छन्। ती सबैमा मन्दिरको भौतिक संरचना र भगवान् पनि यथावत् रहेको उनले जानकारी दिए। ती मन्दिरमा विधिवत् पूजाआजा भइरहेको उनको दाबी छ। निजी र छुट गुठीअन्तर्गत सञ्चालित मठमन्दिर र तिनका भगवान्को अवस्थाबारे आफूलाई केही जानकारी नरहेको शर्मा बताउँछन्।"
तपाईंको कोठा सर्यो !,"काठमाडौं : कोठा सर्यो ! हो, तपाईंको कोठा अर्काको जग्गामा पर्न गएको छ। वैज्ञानिक रूपमा नापी नहुँदा तपार्इंले त्यसको जानकारी पाउनुभएको छैन। भूकम्पले जग्गाको नापजाँच चुस्तदुरुस्त गर्न स्थापित नियन्त्रण बिन्दु सारिदिएपछि एउटा कोठा बराबरको जमिन सरेको हो। भूकम्पले देशभरका झन्डै तीन लाख नियन्त्रण बिन्दुको सञ्जाल ध्वस्त पारिदिएको। जसले गर्दा नेपालको नक्सांकनको दिशा परिवर्तन भएको छ। नापी विभागका पूर्वमहानिर्देशक पुण्यप्रसाद ओली भुइँचालोले नियन्त्रण बिन्दु भताभुंग बनाइदिएको बताउँछन्। भुइँचालोले नियन्त्रण बिन्दु नै सारिदिएको छ, उनले भने, यसले गर्दा जमिन गोलमाल भएको छ। भूकम्पपछि जिपिएस प्रविधिबाट सर्वेक्षण गर्दा मुख्य नियन्त्रण बिन्दुका रूपमा रहेको नगरकोटको नियन्त्रण बिन्दु करिब ३ मिटर दक्षिणपश्चिम सरेको छ। यसलाई फन्डामेन्टल प्वाइन्ट पनि भनिन्छ। पृथ्वीको जमिन प्रतिवर्ष २५ सेन्टिमिटर उत्तर सरिरहेको छ। पहाड हिमालमा ठोक्किइरहेको छ। तर त्यसको ठिक उल्टो भूकम्पले तीन मिटर उत्तर जानुपर्नेमा यति नै दक्षिणपश्चिम सारिदिएको छ। उल्टो भयो, यसले पूरै एउटा कोठा बराबरको जमिन सरेको छ, उनले भने, तपाईंको कोठा अर्काको जग्गामा परेको हुन सक्छ। ओलीले नेपालमा पर्खाल, आली र धुरमा विश्वास गर्ने भएको मात्रै त्यो अनुभूति नभएको बताए। वैज्ञानिक प्रविधिबाट नापजाँच गर्ने हो भने त्यो स्पष्ट देखिने उनको भनाइ छ। नियन्त्रण बिन्दु ध्वस्त हुँदा नहर निर्माणमा सबैभन्दा समस्या रहेको उनले बताए। नियन्त्रण बिन्दु ध्वस्त भएको हुँदा एउटा गरामा गएको पानी अर्कोमा नजान सक्छ, उनले भने। नियन्त्रण बिन्दुको आधार मानेर जलविद्युत् आयोजना, सिँचाइ आयोजना, सडक, विकास निर्माणलगायत जग्गा जमिनको सर्भे गरिन्छ। नगरकोटको फन्डामेन्टल प्वाइन्ट को ८ वटा अत्यन्त बेसिक फस्ट अर्डर बिन्दु छन्। त्यसका साथै देशभर ६८ वटा मुख्य नियन्त्रण बिन्दु छन्। त्यसलाई पहिलो दर्जामा राखिएको छ। दोस्रो दर्जामा ६ सय ५३, तेस्रो दर्जामा तीन हजार ७० र चौथो दर्जामा दुई लाख ५६ हजार चार सय दुईवटा नियन्त्रण बिन्दु छन्। यी सबै नियन्त्रण बिन्दु भूकम्पले हल्लाइदिएको छ। जसले विकास निर्माणमा फरक पार्छ। दोस्रो, तेस्रो दर्जाको नियन्त्रण बिन्दुको आधारमा सडक, जलविद्युत आयोजनाको सर्भे गरिन्छ भने कित्ता नापीका लागि चौथो अर्डरलाई आधार मानिन्छ। पहिलो, दोस्रो र तेस्रो दर्जा नभइनहुने नियन्त्रण बिन्दु हुन् भने चौथो दर्जाको नियन्त्रण बिन्दु आवश्यकताका आधारमा खडा गरिन्छ। नापी विभागका महानिर्देशक प्रकाश जोशीले भूकम्पले नियन्त्रण बिन्दु ध्वस्त भएकाले नक्सा गलत हुने बताए। उनले ध्वस्त नियन्त्रण बिन्दु पुनस्र्थापनाका लागि नवीनतम प्रविधि उपयोगमा ल्याउने तयारी भइरहेको जानकारी दिए। यसका लागि देशभर कन्टिन्युअस अपरेटिङ रेफरेन्स स्टेसन स्थापना गर्ने तयारी विभागले गरिरहेको छ। महानिर्देशक जोशीका अनुसार कोर्स स्थापनाका लागि पहिलो चरणको काम सुरु भएको छ। यो वर्ष अफिस प्लानिङ र पेपर वर्कको काम सक्छौं, उनले भने, चरणबद्ध जान्छौ। उनले कोर्स स्थापना भएपछि स्याटलाइटमार्फत चुस्तदुरुस्त जग्गाजमिनको नापजाँच गर्न सकिने दाबी गरे। पुराना त्रिकोणात्मक विधि र नयाँ जीपीएस प्रविधिबाट अक्षांश, देशान्तर र उचाइ पत्ता लगाएर रुपान्तरण गरिनेछ। भूमि व्यवस्था, सहकारी तथा गरिबी निवारण मन्त्रालयका प्रवक्ता एवं सहसचिव जनकराज जोशीले बजेटमा भूकम्पले ध्वस्त बनाएको नियन्त्रण विन्दुको सञ्जाल बलियो र शुद्ध बनाउने कुरालाई प्राथमिकतामा राखेको जानकारी दिए। उनले देशभर १५० वडा कोर्स खडा गर्ने सरकारको लक्ष्य रहेको बताए। पहिला क्षति भएको ठाउँमा खडा गर्छौं। त्यसपछि बढाउँदै लैजान्छौं, उनले भने। उनले कोर्स स्थापना गर्न ठूलो धनराशि लाग्ने बताए। उनका अनुसार विश्व बैकसँग मिलेर प्रतिवेदन तयार पार्ने काम भइरहेको छ।"
विदेश अध्ययनमा कडाइ,"काठमाडौं : सरकारले विदेशमा अध्ययन गर्न जाने विद्यार्थीलाई कडाइ गरेको छ। शिक्षा मन्त्रालयले एक वर्षभन्दा कम अवधिको कोर्स अध्ययन गर्न जाने विद्यार्थीलाई अध्ययन अनुमतिपत्र (नोअब्जेक्सन लेटरएनओसी) नदिने निर्णय गरेको छ। निर्णय कार्यान्वयन गर्न बुधबार सम्बन्धित शाखामा पत्राचार गरिएको मन्त्रालयको वैदेशिक अध्ययन अनुमति शाखाका उपसचिव महेश्वर शर्माले जानकारी दिए। उनका अनुसार डिप्लोमा तहको कोर्स अध्ययनमा जान खोजेका विद्यार्थीलाई एनओसी रोकिएको हो। विश्वविद्यालयमा भर्ना हुने प्रमाण भएका विद्यार्थीलाई भने एनओसी दिन रोक लगाइएको छैन। डिप्लोमा भनिए पनि यसमा कति अवधिसम्मको अध्ययनलाई मान्यता दिने भन्ने स्पष्ट व्यवस्था छैन। यसबारे मन्त्रालयका अधिकारी पनि अन्योलमा छन्। अहिले एक वर्षदेखि ६ महिनाका लागि अध्ययन गर्न जाने भन्दै विद्यार्थीले मन्त्रालयबाट एनओसी लिने गरेका छन्। डिप्लोमा कोर्स गर्न एसईई मात्र उत्तीर्ण गरेका विद्यार्थी पनि जान पाउँछन्। पढाइमा कमजोर विद्यार्थी पनि सहजै विदेश जाने, उनीहरूले विदेशमा गएर दुःख पाउने र स्वदेशी पुँजी बाहिरिने कारण देखाउँदै सरकारले त्यस्ता विद्यार्थीलाई एनओसी दिन रोक लगाएको हो। अहिले विदेश गएका अधिकांश विद्यार्थी सुरुमा उच्चशिक्षाका नाममा डिप्लोमा कोर्समा भर्ना हुन्छन्। डिप्लोमा कोर्स पूरा गरेपछि मात्र त्यहाँका विश्वविद्यालय भर्ना हुन पाउँछन्। डिप्लोमाको पढाइ विश्वविद्यालयको तुलनामा निकै सस्तो पर्छ। डिप्लोमा पढ्दै रोजगारीमा पनि लाग्ने र यही अवधिमा कमाएको पैसाले विश्वविद्यालय भर्ना हुने उद्देश्य लिएर विद्यार्थी बिदेसिने गरेका छन्। छात्रवृत्ति नियमावलीमा भने उच्चशिक्षा अध्ययन गर्न जानेलाई मात्र एनओसी दिने व्यवस्था छ। नेपाली विद्यार्थीको उच्च आकर्षण रहेको अस्ट्रेलिया जाने विद्यार्थीमध्ये अधिकांशले सुरुमा एक वर्षको डिप्लोमा र त्यसपछि अर्को एक वर्षको एड्भान्स डिप्लोमासहित दुई वर्षको पढाइ पूरा गरेपछि मात्र विश्वविद्यालय भर्ना हुन पाउँछन्। डिप्लोमा कोर्सलाई विद्यार्थीले विदेश जाने भर्याङ बनाएका छन्। कतिपय विद्यार्थी त डिप्लोमा कोर्स पूरा गर्न नसकेर विश्वविद्यालय भर्ना हुन नसकेपछि स्वदेश फर्केका उदाहरण छन्, मन्त्रालयका एक अधिकारीले भने, तर यी सबै समस्या थाती राखेर परामर्श व्यवसायीले जसरी पनि विद्यार्थीलाई विदेश धकेल्ने गरेका छन्। विदेशी विश्वविद्यालयमा भर्ना हुन नेपालमा १२ कक्षा वा सोही तहको पढाइमा उच्च अंक ल्याएको हुनुपर्छ। साथै विदेशी भाषा परीक्षणसम्बन्धी परीक्षा (आईएलटीएस) मा पनि राम्रो स्कोर ल्याउनुपर्छ। तर यी दुवै योग्यता नभएका विद्यार्थीलाई विदेशमा डिप्लोमा कोर्स सञ्चालन गरिरहेका शैक्षिक संस्थाले भने सहजै भर्ना लिन्छन्। नेपालबाट विद्यार्थी पठाउने व्यवसायीलाई डिप्लोमा कोर्स पढाइरहेका विदेशी शैक्षिक संस्थाले विश्वविद्यालयले भन्दा कमिसन पनि धेरै दिन्छन्। कमिसन धेरै आउने र विद्यार्थीले सहजै प्रवेशाज्ञा पाउने भएकाले व्यवसायी यसतर्फ आकर्षित भएका थिए। स्वदेशको शैक्षिक योग्यता कम हुँदा मन्त्रालयबाट एनओसी नपाउने भएपछि नक्कली कागज बनाउने गरेको थुपै्र गुनासो मन्त्रालयमा आएको शिक्षा विज्ञान तथा प्रविधिमन्त्री गिरिराजमणि पोखरेलका स्वकीय सचिव पुरन केसीले बताए। अध्ययनमा विदेश जाँदा विमानस्थलमा एनओसी देखाउनुपर्छ। साथै विदेशी मुद्रा सटहीका लागि पनि एनओसी अनिवार्य छ। अस्ट्रेलिया र जापान जाने मर्कामा शिक्षा मन्त्रालयको तथ्यांकअनुसार वार्षिक ५० हजार विद्यार्थीले विभिन्न मुलुकमा अध्ययन गर्न जान अनुमति लिन्छन्। यसमध्ये ४० प्रतिशत विद्यार्थीको रोजाइ अस्टेलिया छ। दोस्रो रोजाइमा जापान छ। जापाने भने अधिकांश विद्यार्थी सुरुमा भाषा सिक्न जान्छन्। मन्त्रालयको निर्णयबाट सबैभन्दा धेरै यी दुवै मुलुक जाने योजना बनाएका विद्यार्थी पर्नेछन्। अस्टेलिया जाने ५० प्रतिशतभन्दा बढी विद्यार्थी डिप्लोमा कोर्सकै लागि गएका छन्। जापान पनि अधिकांश विद्यार्थी एक वर्षदेखि डेढ वर्षको भाषा कक्षाका लागि जान्छन्। भाषा स्कुलमा पढेर जापानी भाषामा दक्ष भएपछि मात्र उनीहरू विश्वविद्यालय वा अन्य सीपमूलक शिक्षाका लागि भर्ना हुन्छन्। मन्त्रालयको निर्णय कार्यान्वयन भएमा अहिले अस्टेलिया, अमेरिका, जापान लगायतका मुलुक गइरहेका विद्यार्थीको संख्यामा आधाभन्दा बढी कटौती हुनेछ। नेपाल शैक्षिक परामर्श व्यवसायी संघ (इक्यान) का अध्यक्ष विष्णुहरि पाण्डेले भने, यसको सबैभन्दा बढी असर विद्यार्थीलाई पर्छ।"
मुक्तिनाथ गुरुयोजनाको काम धमाधम,"जोमसोम : संस्कृति, पर्यटन तथा नागरिक उड्यन मन्त्रालयले मुक्तिनाथ पूर्वाधार विकास तथा कागबेनी श्राद्धस्थल संरक्षण र स्तरोन्नति कामको गुरुयोजना बनाएको छ। बहुवर्षीय मुक्तिनाथ गुरुयोजनाका लागि चालु वर्ष र आगामी आर्थिक वर्ष गरेर ३ करोड बजेट विनियोजन भएको हो। सरकारले गुरुयोजना अघि बढाएपछि स्थानीय स्तरको प्रारम्भिक कार्य सुरु भएको हो। पर्यटन विभागले २ महिना अघि मात्र गुरुयोजनाको पहिलो फेजको टेन्डर स्वीकृत गरेको हो। विनियोजित ३ करोडले मुक्तिनाथ पूर्वाधार अन्तर्गत मन्दिर परिसरको क्षेत्रफल बढाउँदै त्यसको थप स्तरवृद्धि गर्ने, मन्दिर परिसरको नजिकैको पुरानो आनीझुमा बस्ने संरचना मासेर त्यसको केही पछाडि नयाँ २ वटा आनी क्वाटर बनाउने, कागबेनीको धार्मिक श्राद्ध स्थलक्षेत्रको संरक्षण गर्न रिटेयरिङ वाल लगाउने र श्राद्ध स्थल ओर्लनेउक्लने सिँढी बाटो निर्माण गर्ने योजना रहेको पर्यटन विभागका इन्जिनियर सचिन्द्र यादवले जानकारी दिए। अहिले बारागुङ मुक्तिक्षेत्र गाउँपालिकाको कागबेनी श्राद्धस्थल वरपर धमाधम रिटेयरिङ वाल लगाउने कार्य भइरहेको इन्जिसनियर यादवले बताए। उनका अनुसार बहुवर्षीय गुरुयोजनाको पहिलो फेजको काम सिएम कन्ट्रक्सनले जिम्मा लिएको हो। मुक्तिनाथको आनी क्वाटर, मन्दिर परिसरको सुधार शांैचालय, कागबेनी श्राद्ध स्थलको तटबन्ध निर्माण लगायतका काम सक्न २ वर्षमा सक्ने गरी कन्ट्रक्सनले सम्झौता गरेको हो। मुक्तिनाथ गुरुयोजनाका लागि १ वर्षअघि मात्रै पूरातत्व विभाग र संस्कृति पर्यटन तथा नागरिक उड्यन मन्त्रालयको टोलीले मुस्ताङको जोमसोममा विस्तृत मुक्तिनाथ गुरुयोजनाको डीपीआर सार्वजनिक गरेको थियो। ऐतिहासिक लोमान्थाङ दरबार र गुफाहरुका लागि ५० लाख, दामोदरकुण्ड धार्मिक स्थलका लागि ५० लाख, जोमसोमको पर्यटन प्रवद्र्धनमा ५० लाख र घरपझोङ गाउँपालिका ४ मिनी पार्कका लागि २० लाख छुट्टयाइएको हो।"
