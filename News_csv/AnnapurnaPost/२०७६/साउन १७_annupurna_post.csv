शीर्षक,विवरण
सर्तसम्झौताभित्र मन्त्रीसचिव,"प्रधानमन्त्री र मन्त्रीहरूबीच बुधबारदेखि कार्यसम्पादन सम्झौता सम्बन्धी नयाँ प्रयोग सुरु भएको छ। हाम्रो शासकीय संयन्त्रमा प्रधानमन्त्रीमन्त्रीबीच कार्यसम्पादन सम्झौता गर्ने परिपाटी थिएन। मन्त्रीले आफ्ना सचिवलाई र तिनले तल्ला तहलाई अधिकार प्रत्यायोजित गर्ने पद्धति प्रचलनमा थियो। डेढबर्से प्रधानमन्त्रीत्वकालमा आफूले चाहेअनुरूपको नतिजा नदेखिएको र अझ योजनापरियोजना कार्यान्वनमा छाडावाद र अराजकता बढ्दै थियो। सार्वजनिक तहमा आएका तथ्यगत पृष्ठभूमिमा मन्त्रीसचिवहरूलाई कस्न कार्यसम्पादन सम्झौता प्रयोगमा ल्याउनुपर्ने बाध्यतामा प्रधानमन्त्री पुगेको देखिन्छ। हुन पनि झन्डै दुईतिहाइ नजिकको बलशाली सरकार हामीसँग छ। तर, पूर्वाधार विकास योजनाका काममा जताततै भद्रगोल हाबी छ। कोही पनि कतैतिर जवाफदेही नभइरहेको दृश्यबीच मन्त्रीसचिव सम्झौताको दायराभित्र राख्न खोज्नुलाई सकारात्मक मान्नुपर्छ। प्रधानमन्त्रीमन्त्रीबीच नीतिगत सम्झौतापछि र मन्त्रीसचिव कार्ययोजनागत सम्झौता हुनुपर्छ। प्रधानमन्त्री पनि सम्झौतापछि सरकारी कामले गति लिनेमा विश्वस्त देखिन्छन्। हो, कार्यसम्पादन सम्झौता मन्त्री र उपल्लो तहका सरकारी पदाधिकारीलाई कामप्रति प्रतिबद्ध बनाउने औजार बन्न सक्छ, कडाइका साथ कार्यान्वयन गरेको खण्डमा। कम्तीमा कार्ययोजना सम्झौता तिनका निम्ति टाउकोमाथि तरबार झुन्डिएको भानमा राख्न सक्छ। तोकिएको समयमै काम नगरेको खण्डमा कारबाही मा पर्छु भन्ने त्रासभित्र पार्नुपर्छ। सम्झौतासँगै सर्त पनि जोडिन्छन्, विनासर्तको सम्झौता अर्थहीन हुन्छ। त्यसकारण मन्त्रीसचिवबीच हुने सम्झौतामा पहिलो सर्त हुनुपर्छ, सम्झौता अवधिभर कुनै पनि मन्त्रीले सचिवलाई सरुवा गर्न पाउने छैन। हामीकहाँ शासकीय संयन्त्र भद्रगोल हुनुको मूलभूत कारण सचिवदेखि तल्ला तहसम्मका कर्मचारीको हुकुमी शैलीमा सरुवा हुुनु पनि हो। अपवादबाहेक कुनै पनि मन्त्रालयमा एउटा सचिवले निरन्तर दुई वर्षसम्म काम गर्न पाएको देखिन्न। पाँचबर्से कार्यकालमा सचिवहरू आठनौवटा मन्त्रालयको सचिवको अनुभव बोकेर बाहिरिन्छन्। धेरैजसो त एक वर्षमै तीनवटा मन्त्रालयमा हुन्छन्। मन्त्रालयको कामको प्रकृति र वस्तुस्थिति बुझ्न नपाउँदै अर्को मन्त्रालयमा सरुवा हुन्छन्। यसले उनीहरूलाई दीर्घकालीन सोच बनाएर काम गर्न सक्ने वातावरण दिँदैन। आफ्नो आदेश पालना नगर्नेहरू सरुवामा पार्ने रोगबाट मन्त्रीहरू ग्रसित छन्। सरुवाले अचाक्ली रूप लिइरहने कार्यसम्पादन सम्झौता पनि अर्थहीन हुनेछ। दोस्रो, सही प्रशासक सही ठाउँ को नीति दह्रोसँग लागू गरिनुपर्छ। प्राविधिक प्रशासनिक मन्त्रालय र प्रशासकलाई प्राविधिक मन्त्रालय पठाउने खेल पनि बन्द गरिनुपर्छ। तेस्रो सर्त, प्रशासनिक संयन्त्र सञ्चालनमा राजनीतिक तटस्थता देखिनुपर्छ। अर्थात्, सरकारले पूर्वाग्रहमुक्त हुँदै सचिव, विभागीय प्रमुख, महाशाखा प्रमुखमा उसको पृष्ठभूमिअनुरूपको जिम्मेवारी दिइनुपर्छ। जेठ १५ मा बजेट ल्याउनु र असारमा पारित हुनु कामचाहिँ अर्काे वर्षको असारमा गर्ने सरकारी रोगप्रति प्रधानमन्त्रीबाट मन्त्रीसचिवसामु असन्तुष्टि जाहेर भयो। हो, विकास बजेट र ठेक्कापट्टाका काम वैशाखबाट मात्र सुरु भएका छन्। अब गर्नुपर्ने कामको समयावधि किटान गरी सम्झौता गरिसकेपछि विकृतिमा न्यूनीकरण आउन सक्छ। मन्त्रीसचिवलाई मात्र नभई मन्त्रिपरिषद्ले सम्झौता पूरा गर्न चाहिने आवश्यक नीति, निर्णय र पूर्वाधार पूरा गर्ने मामलामा कटिबद्ध हुनुपर्छ। साधारण खर्च चुलिने क्रम अत्यधिक छ। साधारण खर्च नघटाएसम्म विकास खर्चका निम्ति स्रोत जुट्न सक्दैन। मन्त्रालय संख्या घटाउनेदेखि सरकारी संयन्त्र गाभ्ने सवालमा सिन्को भाँचिएको देखिन्न। सार्वजनिक खर्च पुनरावलोकन आयोगले बृहत् अध्ययनपछि मन्त्रालय र सरकारी संयन्त्रका आकार घटाउँदै संख्यासमेत किटान गरी प्रतिवेदन बुझाइसकेको छ। प्रतिवेदन कार्यान्वयन गर्नु त परै जाओस्, त्यसलाई सार्वजनिकसमेत गरिएको छैन। शासकीय कामको बोझ प्रदेश र स्थानीय सरकारमा गइसकेपछि केन्द्रीय संरचना कटौती गर्नुपर्ने संवैधानिक दायित्व पूरा नभएको अवस्था छ। संघीय पद्धतिअनुरूप केन्द्रीय संरचना चुस्त पार्ने, चुलिँदो साधारण खर्च घटाउन सरकारी संयन्त्र कसिलो बनाउनैपर्छ। प्रधानमन्त्रीकै चाहना र योजनामा अघि बढेको कार्यसम्पादन सम्झौता कडाइका साथ लागू गरिनुपर्छ। जब सम्झौताअनुरूप जिम्मेवारी पूरा नगर्नेहरू सजायका भागीदार बन्ने सन्देश जान्छ, तब मात्रै मन्त्रीसचिवहरू कामप्रति दत्तचित्त हुनेछन्। कार्यसम्पादन सम्झौताअनुरूप काम नगर्नेहरू मन्त्रीहरूलाई बर्खास्त गर्ने र सचिवहरूलाई जिम्मेवारविहीन बनाउनेजस्तो कठोर निर्णय लिन पनि प्रधानमन्त्री चुक्नुहुन्न। त्यसनिम्ति कार्यसम्पादन सम्झौता कार्यान्वयन भएनभएको मूल्यांकन गर्ने संयन्त्र निर्माण गर्नुपर्छ।"
चार दिनदेखि बेपत्ता किशोरको शव भेटियो,बैतडी : यही साउन १४ गतेबाट हराएका बैैतडीका एक किशोरकाे शव फेला परेकाे छ । दशरथचन्द नगरपालिका६ नगतडी घर भएका १८ वर्षीय दीपक महरको शव भेटिएको हो । सोही ठाउँको कन्सनीगाड खोलामा शुक्रबार उनको शव फेला परेको जिल्ला प्रहरी कार्यालयका प्रवक्ता प्रहरी निरीक्षक दीपक पातलीले जानकारी दिए । साउन १४ गते साँझ सदरमुकाम गोठलापानीबाट घर फर्केका किशोर बेपत्ता भएका थिए । महरको मृत्युको कारण भने खुल्न नसकेको प्रहरीले जनाएको छ । मृतकको शव पोष्टमार्टमका लागि जिल्ला अस्पताल ल्याउँदै गरेको घटनास्थलमा रहेका प्रहरी निरीक्षक पातलीले बताए । महरको मृत्युबारे अनुसन्धान भइरहेको प्रहरीले जनाएको छ ।
"३३ किलो सुन प्रकरणमा सर्वोच्चले भन्यो : १७ लाई थुन्नु , प्रहरी अधिकृतलाई साधारण तारेख","काठमाडौं : सर्वोच्च अदालतले अपराधिक समूह स्थापना र सञ्चालन गरी सुन पैठारी निकासीको अवैध कारोबार, अपरहण तथा शरिर वन्धक र कर्तव्य ज्यान मुद्दामा १७ अभियुक्तलाई थुनामा राख्ने गरी उच्च अदालत विराटनगरबाट भएको आदेशलाई सदर गरेको छ। सर्वोच्चको निर्णयपछि ३३ किलो सुन तस्करी प्रकरणका अभियुक्तले मुद्दाको अन्तिम फैसला नहुञ्जेलसम्म थुनामै बसेर मुद्दाको पुर्पक्ष गर्नुपर्ने भएको छ। उच्च अदालतले थुनामा राख्न आदेश दिएका व्यापारी महावीर गोल्यानको निर्णय उल्ट्याउँदै सर्वोच्चले १० लाख धरौटीमा रिहा गर्ने आदेश दिएको छ। गोल्यानलाई जिल्ला अदालत मोरङले पुर्पक्षका लागि थुनामा राख्न आदेश दिएको थियो भने उच्च अदालतले पनि त्यसलाई सदर गरेको थियो। शुक्रबार सर्वोच्चमा भएको सुनुवाइपछि न्यायाधीशहरु अनिलकुमार सिन्हा र सुष्मालता माथेमाको संयुक्त इजलासले उक्त निर्णय सुनाएको हो। उच्च अदालतको आदेशलाई सदर गर्दै पूर्वएआईजी गोविन्दप्रसाद निरौला, एसएसपी दिवेश लोहनी, एसपी विकासराज खनाल, डीएसपी प्रजित केसी र सई बालकृष्ण सञ्जेललाई साधारण तारेखमै राख्न आदेश भएको छ। सुन प्रकरणमा मुछिएका सबै अभियुक्तलाई थुनामा राखेर कारवाही अगाडि बढाउनुपर्ने मागसहित सरकारी वकिलले सर्वोच्च अदालतमा निवेदन दिएको थियो। उच्च अदालत विराटनगरले धरौटी रकम मागेका अभियुक्त र थुनामा राखेका अधियुक्तहरुले पनि मुद्दाको पुर्पपक्षका लागि साधारण तारिखमा बस्न पाउनुपर्ने र मागसहित छुट्टै निवेदन दिएका थिए। सर्वोच्चले ६२ पृष्ठ लामो आदेश जारी गर्दै उक्त विवादमा परेका सबै प्रतिवादीको थुना, धरौटी र साधारण तारेखको बिषयमा अन्तिम छिनोफानो गरेको हो। सर्वोच्चको आदेश अनुरुप अभियुक्त सञ्जयबहादुर राउत थुनामा, महावीरप्रसाद गोल्याङ अग्रवाललाई दश लाख धरौटी, तुलाराम थारु थुनामा, गोविन्दप्रसाद निरौलालाई थुनामा, विकासराज खनाललाई साधारण तारेख, रामकुमार तिवारीलाई पाँच लाख धरौटी, राजन थापा थुनामा, हेमन्त गौतम थुनामा, सम्विरप्रसाद तोलाङ्गे थुनामा, मदन शिलवाल पाँच लाख धरौटी, बालकृष्ण श्रेष्ठ थुनामा, गोपालकुमार श्रेष्ठ थुनामा र बालकृष्ण सञ्जेललाई साधारण तारेख तोकिएको छ। यस्तै अभियुक्त विमल पोद्दारलाई दश लाख धरौटी, आर के भनिने राजेन्द्रकुमार शाक्य दश लाख धरौटी, लाक्पा श्रेष्ठलाई थुनामा, आर डी राजु भनिने रामकुमार दारुकालाई दश लाख, एसएसपी श्यामबहादुर खत्री र डीएसपी सञ्जयकुमार राउतलाई थुनामै राख्न आदेश भएको छ। यस्तै सलमान खान भनिने शैयद अकवर शाहलाई दश लाख धरौटी, डब्बु भनिने इम्तियाज उद्दिनलाई दश लाख, रेवन्तकुमार आचार्य एक लाख २१ हजार पाँच सय, विनोद अधिकारी एक लाख, मोतीराम श्रेष्ठ एक लाख, बालकृष्ण खड्का एक लाख, ठाकुरप्रसाद ढुंगाना एक लाख, प्रभात अग्रवाललाई पाँच लाख धरौटी, पुण्यप्रसाद लामा तामाङलाई थुनामा, डाडेविट भनिने छिरिङ वाङ्गेल घलेलाई थुनामा, भुजुङ गुरुङलाई थुनामा, दोराम खत्री थुनामा, विरेन्द्रमान श्रेष्ठलाई थुनामा, कपिलराज पुरी थुनामा, राजु महर्जनलाई पुर्पक्षका लाथि थुनामा र विनोद अधिकारीलाई एक लाख धरौटीमा राख्ने आदेश भएको छ। ३३ किलो सुनकाण्डका अभियुक्तको धरौटी सदर : गोल्यान थुनामुक्त ३३ किलो सुनकाण्डबारे सर्वोच्चको ६२ पृष्ठ लामो आदेश (पूर्णपाठ) यसैगरी अभियुक्त मोतीराम श्रेष्ठलाई एक लाख धरौटी, बालकृष्ण खड्का एक लाख रुपैयाँ धरौटी र ठाकुरप्रसाद ढुंगानालाई एक लाख धरौटी तोकिएको छ। सुनकाण्डकै आदेशमा पदीय आचरण अनुसार कर्तव्य निर्वाह नगरेको भन्दै न्याय परिषदले उच्च अदालत विराटनगरका न्यायाधीश उमेशकुमार सिंहलाई बर्खास्त गरेको थियो भने न्यायाधीशहरु साधुराम सापकोटा र थीरबहादुर कार्कीलाई गम्भीररुपमा सचेत गराउँदै २ वर्ष बढुवा रोक्का गरेको थियो।"
आन्दोलनका कारण सिर्सिया बन्दरगाह दुई दिनदेखि ठप्प,"वीरगन्ज : भन्सार क्लियरिङ एजेन्टहरुको आन्दोलनका कारण वीरगन्जमा रहेको सिर्सिया सुख्खा बन्दरगाहमा दुई दिनदेखि बन्द भएको छ। बन्दरगाह सञ्चालन र व्यवस्थापनको जिम्मा लिएको हिमालयन टर्मिनल प्रालिका कार्यकारी अधिकृत विष्णुकान्त चौधरीका कारण काम गर्न सक्ने अवस्था नरहेको भन्दै भन्सार क्लियरिङ एजेन्टहरुले बिहीबारदेखि आन्दोलन गरी बन्दरगाह बन्द गरेका हुन्। बन्दरगाह बन्द भएपछि भन्सार कार्यालयको राजश्व असुली पनि प्रभावित भएको छ। सुख्खा बन्दरगाह भन्सार कार्यालयले दैनिक औसत १२ करोड रुपैयाँ राजश्व संकलन गर्दै आएको र बिहीबारदेखि भन्सार क्लीयरिङ एजेन्टहरु काम नै बन्द गरेर आन्दोलनमा रहेका कारण दुई दिन यता सुख्खा बन्दरगाह भन्सार कार्यालयले राजश्व संकलन नगरेको भन्सार कार्यालयका सुचना अधिकारी विकास साहले जानकारी दिए। भारत तथा तेश्रो मुलुकबाट रेलमार्ग हुँदै आयात भएका मालसामानका दुईहजारभन्दा बढी कन्टेनर सुख्खा बन्दरगाहमै थन्किएका छन्। समस्या सामाधानका लागि वीरगन्ज उद्योग वाणिज्य संघको मध्यस्थतामा बिहीबार साँझ वार्ता भएको थियो। वार्तामा कार्यकारी अधिकृत चौधरीले अपशब्द प्रयोग गरेपछि विवाद झन चर्किएर वार्ता निष्कर्षविहीन भएको भन्सार क्लीयरिङ एजेन्टले बताए। भन्सार क्लीयरिङ एजेन्टले कार्यकारी अधिकृत चौधरीले माफी माग्नुपर्ने शर्त राखेका कारण वार्ता निष्कर्षविहीन भएको वार्तामा सहभागी वीरगन्ज उद्योग वाणिज्य संघका कार्यवाहक अध्यक्ष सुबोध गुप्ताले जानकारी दिए। भन्सार क्लीयरिङ एजेन्ट संघका पूर्वअध्यक्ष उमेश शर्माले भने कार्यकारी अधिकृत चौधरीले माफी नमागेसम्म आफूहरु काममा नफर्किने बताए। आन्दोलनरत भन्सार क्लीयरिङ एजेन्टहरुका अनुसार, कार्यकारी अधिकृत चौधरीले भन्सार क्लीयरिङ एजेन्टहरुसंग बारम्बार दुव्र्यवहार गर्दै आएको, रेलबाट आएका कन्टेनरको लोड अनलोड समयमै नगरिएको, कन्टेनर लोड अनलोड गर्ने उपकरण रेज स्ट्राइकर ७ वटा रहे पनि दुईवटा मात्र चालु अवस्थामा रहेको र जाँचपास भएका मालसामान लोड भएका ट्रकसंग नियमविपरित प्रति दिनको १ सय ७३ रुपैयाँ पार्किङ शुल्क लिने गरिएको छ। सुख्खा बन्दरगाहमा आएका सामानका कन्टेनरको समयमै जाँचपाच भइ सम्बन्धित स्थानमा पुर्याउन नसक्दा आयातकर्ताहरुबाट गाली खानु परेको गुनासो उनीहरुले गरेका छन्। कन्टेनर लोड अनलोडमा देखिएका समस्या सामधानका लागि हिमालयन टर्मिनल प्रालिका कार्यकारी अधिकृत चौधरीलाई आग्रह गर्दा उल्टै उनले गाली गलौज गर्दै दुव्र्यवहार गर्ने गरेको भन्सार क्लीयरिङ एजेन्ट संघका पुर्व अध्यक्ष शर्माले बताए। 'भनेको बेलामा मालसहितका कन्टेनर नउठ्दा समयमा उद्योगमा मालसामान पुगिरहेका छैनन्, जसका कारण दिनहुँ हामीले साहुबाट गाली खाइरहेका छौँ', शर्माले भने,समयमा मालसामान नपुग्दा उद्योगको उत्पादनमा पनि असर परिरहेको छ , यी सब गुनासो सुनाउन जाँदा उल्टै चौधरीले गाली गलौज गरेर हामीलाई हप्काएर पठाउने गरेकाले आन्दोलन गर्नु परेको हो।' कार्यकारी अधिकृत चौधरीले भने भन्सार एजेन्टहरुले नै समयमा आएर भन्सार जाँचपासका लागि कागजात पेश नगरेका कारण कन्टेनरको लोड अनलोडमा समस्या हुने गरेको बताए। 'उहाँहरुलाई मैले बिहान नौ बजे नै आउनू भन्छु तर आफैँ दिउँसो १२ तिर मात्रै आउनु हुन्छ', चौधरीले भने,समस्या हिमालयन टर्मिनलको होइन भन्सार क्लीयरिङ एजेन्टहरुमै छ।' 'पार्किङ शुल्क नलिने भन्ने उनीहरुको माग पुरा गर्छु भनेकै छु तर माफी नै माग्नु पर्छ भनेर अडान राखेका छन्', चौधरीले भने, मैले त्यस्तो कुनै दुर्ववहार नै गरेको छैन अनि के का लागि माफी माग्नु ?' वीरगन्जका एजेन्ट र आयातकर्ताका लागि आफनो कम्पनीले लामो समयदेखि प्रभावकारी सेवा दिँदै आएको जिकिर गर्दै चौधरीले भने ,रेड च्यानलबाट जाने मालसामान, ग्रीन च्यानलबाट लान दिनु पर्ने एजेन्टहरुको माग पुरा नभएपछि अनेक बहाना बनाएर सब लफडा गरेका हुन्।'"
उच्च शिक्षाको छात्रवृत्तिबारे अध्ययन गर्न समिति गठन,"काठमाडौं : उच्च शिक्षाको छात्रवृत्तिबारे अध्ययन गर्न शिक्षा विज्ञान तथा प्रविधि मन्त्रालयले समिति गठन गरेको छ। विश्वविद्यालय अनुदान आयोगका अध्यक्ष डा भिमप्रसाद सुवेदीको संयोजकत्वमा शुक्रबार मन्त्री स्तरीय निर्णयले ७ सदस्यीय समिति गठन गरेको हो। विभिन्न विषयमा अध्ययन गरेका विद्यार्थीले अध्ययन समाप्त गरेपछि सरकारले खटाएको स्थानमा अनिवार्य रुपमा सेवा गर्नुपर्ने र मुलुकलाई आवश्यक परेका विषय क्षेत्रमा जनशक्ति परिचालन गराउने सम्बन्धमा अध्ययन गर्न शिक्षा विज्ञान तथा प्रविधि मन्त्रालयले समिति गठन गरेको मन्त्रालयले जानकारी दिएको छ। समितिमा कृषि, इन्जिनियरिङ्ग, वन, पशु विज्ञान, लगायत सबै प्राविधिक शिक्षामा आंशिक तथा पूर्ण छात्रवृत्तिमा पढेका विद्यार्थीले पढाइ सकेपछि सरकारले खटाएको क्षेत्रमा काम गर्नुपर्ने व्यवस्था गर्नुपर्ने विषयमा अध्धयन हुने बताएको छ। योभन्दा पहिला स्वास्थ्य शिक्षामा सो व्यवस्था कायम गरिएको थियो। समितिमा विश्व विद्यालयका रजिष्ट्रार, राष्ट्रिय योजना आयोगका शिक्षा हेर्ने सहसचिव, अर्थ मन्त्रालयका सहसचिव, कानुन, न्याय तथा संसदीय मामिला मन्त्रालयका सहसचिव, शिक्षा, विज्ञान तथा प्रविधि मन्त्रालयका उच्च शिक्षा महाशाखाका सहसचिव र प्राविधिक तथा व्यवसायिक शिक्षा महाशाखाका सहसचिव सदस्य रहने मन्त्रालयल जनाएको छ।"
मनाेज पुनका 'म्यानेजर' थिए डंगोरिया,"भैरहवा : रुपन्देही बुटवल उपमहानगरपालिका१६ का चौधरी डंगोरिया थारु गुण्डा नाइने मनाेज पुनका म्यानेजर रहेकाे खुलेकाे छ। प्रहरी इन्काउन्टरमा मारिएका पुनले पक्राउ परेका थारु बलु उर्फ बसन्त पौडेलको हत्या योजनामा म्यानेजरकाे रुपमा संग्लन गराएकाे रुपन्देही प्रहरी प्रमुख एसपी हृदय थापाले जानकारी दिए। ०७४ पुसमा दुई जना मोटरसाइकलमा आएर काठको अडर छ भन्दै आगो तापिरहेको अवस्थामा बलुको गोली हानी हत्या गरेका थिए। घटनाको जिम्मा मनोज पुनले लिएका थिए। पक्राउ परेका थारु बलु हत्याकाण्ड घटनामा व्यस्थापकीय भूमिका निर्वाह गरेको अनुसन्धानमा पाइएको छ एसपी थापाले भने। प्रहरीका अनुसार थारु हत्याको योजनामा संग्लन रहेको, सुटरलाई हतियार, मोटरसाइकल व्यवस्थापन, मोटरसाइकलको नम्बर प्लेट परिवर्तन र बलुको निगरानी गरेको अनुसन्धानमा खुलेको छ। बलु हत्याकाण्ड घटनामा संग्लन फरार मध्ये थारु अहिले पक्राउ परेका छन्। घटनामा संग्लन कपिलवस्तु जिल्लाको बिट्टु भन्ने योगेन्द्र सिंह, रुपन्देही जिल्ला देवदह ३ का मिन बहादुर खाम्चा, काभ्रे जिल्ला वृत देउराली ८ का उमेश तामाङ्ग, स्याङ्गजा जिल्ला विरुवा ८ का विजु थापा (सुटर व्यवस्थापक) र कास्की जिल्ला पोखरा उपमहानगरपालिका १० का निर्मल भन्ने अनिश थापा फरार रहेको र उनीहरुको पनि खोजी जारी रहेको रुपन्देहीका डिएसपी धर्मराज भण्डारीले बताए। फरार मध्ये योगेन्द्र सिंह तिनै व्यक्ति हुन् जसले भारतमा मनोज पुनलाई सेल्टर दिएका थिए। कपिलवस्तु जिल्लाबाट उनको नागरिकता जारी भए पनि उनी भारतको मुम्बईमा बस्दै आएका छन्। त्यस्तै पक्राउ परेका थारुले हालै ०७५ चैत १२ गते १० लाख बढी रुपैयाँ, मोटरसाइकल लगायत साम्रगी लुटपाट गरेको थिए। थारुले घरमा रहेको १७ तोला सुनको गरगहना लिएर १२ लाख माग गरेकोमा सुन खरिद गर्ने तिन जना पिडितले १० लाखमा मात्र खरिद गर्न सक्ने बताएका थिए। थारुले रुपन्देहीको मायादेवी गाउँपालिकाको थुम्हवामा रकम लिएर आउने भने अनुसार पीडितहरुले दश लाख ८ हजार ५ सय रुपैयाँ लिएर जादाँ थारु समूह आएर रकम, मोटरसाइकल लगायतका साम्रगी डाँका हालेर लगेको पाइएको जिल्ला प्रहरी कार्यालय रुपन्देहीले जनाएको छ। त्यस्तै पक्राउ परेका थारुको अपराधको क्रमको सूची लामो छ थारु समेतले ०६५ सालमा सरदमान श्रेष्ठलाई अपहरण गरी फिरौती रकम माग गरेको हुदाँ उनी विरुद्ध रुपन्देही जिल्ला अदालतमा मुद्दा दायर गरिएको थियो। ०६५ सालमा मानव बेचबिखन तथा ओसारपसार र हातहतियार तथा खरखजाना मुद्दा पनि उनी उपर दायर भएको थियो। फोटो ः पक्राउ परेको चौधरी डंगोरिया थारु । अन्नपूर्ण"
रक्सीमा किरा भेटियो (भिडियो),"ललितपुर : महानगरीय प्रहरी वृत्त सातदोबाटोले करिब डेढ महिना अवधिमा नौ हजार लिटर घरेलु मदिरा बरामद गरेको छ। बरामद भएको मदिरामा मानव स्वास्थ्यमा असर गर्ने केमिकल मिसाइएको अनुमान प्रहरीको छ। मदिरा नष्ट गर्ने क्रममा कतिपय बोतलबाट ग्याँस निस्किएको छ। विषेशगरी फेन्टा र कोकका बोतलमा भरिएको मदिरा खोल्दा फिजसहित ग्यास निस्किएको हो। ठूलाठूला ड्रम, जार, बोतलमा भरिएको मदिरा हेर्दा घिनलाग्दो मात्रै थिएनन। ड्रमभित्र विभिन्न खालका किरा देखिन्थे। वृत्तका प्रमुख गौतम मिश्रका अनुसार सबै मदिरा ललितपुर महानगरपालिकाका १३, १४ र १५ वडाबाट बरामद भएको थियो। मदिराका कारण समाजमा झैझगडा, अपराध र विकृति बढेकाले बेचविखनमा कडाई गरिएको मिश्रको भनाइ छ।"
अवरुद्ध ग्रामीण सडक खोल्दै गाउँपालिका,"धनकुटा : अविरल वर्षापछि आएको बाढीपहिरोले अवरुद्ध ग्रामीण सडक खुलाउन गाउँपालिकाले पहल सुरु गरेको छ। सहिदभूमि गाउँपालिकाले आफ्नै स्काइभेटर प्रयोग गरेर काम सुरु गरेको हो। आवातजावत, कृषिजन्य वस्तु र खाद्यान्न ढुवानीमा समस्या भएपछि गाउँपालिकाले सडक खुलाउन सुरु गरेको अध्यक्ष मनोज राईले जानकारी दिए। गाउँपालिकाको एक्साभेटरले अहिले गाउँपालिका प्रवेश गर्ने मुख्य सडकमा रहेको पहिरो पन्छाउने काम गरिरहेको छ। अविरल वर्षाले हिलेछिन्ताङत्रिवेणी, मुलघाटत्रिवेणीभोजपुर, गुठीटारछिन्ताङ्गअखुवाटार सडकखण्डका विभिन्न क्षेत्रमा पहिरो गएको छ। सडक अवरुद्ध हुँदा बिरामीलाई बोकेर अस्पताल लानुपर्ने बाध्यता भएको स्थानीयको भनाइ छ। सहिदभूमि गाउँपालिकामा ग्राभेल, कच्ची गरी करिव तीन सय किलोमिटर सडक रहेको छ।"
यातायात व्यवस्था विभागका महानिर्देशकको सरुवा,काठमाडौं : यातायात व्यवस्था विभागका महानिर्देशक कुमारप्रसाद दाहालको सरुवा भएको छ। दाहाललाई सूचना आयोगमा सरुवा गरिएको हो। मन्त्रिपरिषद् बैठकले असार २९ गते दाहालाई हटाउने निर्णय गरेको थियो। गंगबुस्थित नयाँ बसपार्कको जग्गाको छनाबिन गर्न खोजेका कारण उनको सरुवा गरिएको भन्दै विरोध भइरहेको थियो। यसअघि उनी विराटनगरमा थिए।
भालुको छालासहित तीनजना पक्राउ,"रुपन्देही : रुपन्देहीको सैनामैना १० सालझण्डीमा भालुको छाला, पित्त र दाँत सहित ३ जना पक्राउ परेका छन्। सालझण्डीको अर्घाखाँची साज महल होटल एण्ड लजको १०२ नम्बरको कोठाबाट बिहीबार बेलुका प्रहरीले पक्राउ गरेको हो । पाँच नम्बर प्रदेश प्रहरी कार्यालय र इलाका प्रहरी कार्यालय सालझण्डीको टोलीले वन्यजन्तुको छालासहित उनीहरुलाई पक्राउ गरेको हो। पक्राउ पर्नेमा कपिलवस्तु बाडगंगा २ का ४६ वर्षीय खुमानन्द घिमिरे, पाल्पा रैनादेबी गाउँपालिका ७ का ४३ वर्षीय धनवीर विक र पाल्पा तिनाउ गाउँपालिका १ का लालबहादुर सारु रहेको इलाका प्रहरी कार्यालय सालझण्डीले जनाएको छ । उनीहरुको साथबाट ४७ इन्च लम्बाइ, २५ इन्च चौडाइ र ५ किलो तौल भएको भालुको छाला २ वटा पित्त र २ वटा दाँत बरामद भएको इलाका प्रहरी कार्यालय सालझण्डीका प्रहरी निरीक्षक रविन मैनालीले बताए। बरामद छाला र पक्राउ परेका तीनैजनालाई डिभिजन वन कार्यालयमा बुझाइएको प्रहरीले जनाएको छ।"
पानी ट्यांकीमा बालकको शव,काभ्रे : पानी ट्यांकीमा बालको शव भेटिएको छ । काभ्रेको बनेपा नगरपालिका६ बुडोलमा १६ महिनाको बालकको शव पानी ट्याक्कीमा भेटिएको हो । चितवनको राप्ती नगरपालिका स्थायी घर भएर बनेपा ६ बुडोलमा डेरा गरी बस्ने धुव्र खरेलेको १६ महिनाको छोरो अभिनव खरेल मृत अवस्थामा पानी ट्याक्कीमा फेला परेको प्रहरीले जनाएको छ । शुक्रबार बिहानै अभिभावकहरु धारामा पानी लिन गएको समयमा १६ महिनाका अभिनव एकाएक हराएका थिए । छोरा हराएको लामो समयसम्म नभेटिएपछि उनीहरुले प्रहरीलाई खबर गरेका थिए । प्रहरीले संम्भावित ठाँउहरुमा खोज्ने क्रममा पानी राख्ने रिर्जभ ट्याक्कीमा हेर्दा बालक मृत अवस्थामा फेला परेको ईलाका प्रहरी कार्यालय बनेपाका प्रहरी निरीक्षक निरञ्जन भट्टराईले बताए । प्रहरीले के कारणले घटना भयो त्यसको थप अनुशन्धान गरिरहेको जानकारी दिए ।
जिल्ला अस्पतालमा प्रदेशमन्त्रीको छड्के,"धादिङ : प्रदेश ३ का सामाजिक विकासमन्त्री युवराज दुलालले जिल्ला अस्पताल र स्वास्थ्य कार्यालय धादिङको आकस्मिक निरीक्षण गरेका छन्। प्रदेश मातहत रहेका ८ वटा जिल्ला अस्पतालको सुदृढिकरण अभियान लिएर हिँडेकाले दैनिक सेवा प्रवाहको अवस्था र कर्मचारीको उपस्थितिबारे छड्के अनुगमन गरेको मन्त्री दुलालले बताए। अनुगमनका क्रममा कार्यालयमा उपस्थित नभएका कर्मचारीकोको विषयमा चासो राख्दै उनले कार्यलय प्रमुखसँग सोधपुछ गरेका थिए। मन्त्रीले गरेको अनुगमनका क्रममा जिल्ला अस्पताल धादिङमा ५ जना र जिल्ला स्वास्थ्य कार्यलयमा २ जना कर्मचारी अनुपस्थित रहेको भेटिएको छ। अस्पतालको कोठा कोठामा पुगेर अनुगमन गरेपश्चात मन्त्री दुलालले अस्पतालको सरसफाइमा विशेष ध्यान दिन निर्देशन दिए। उनले भने, 'अस्पताल बाहिरको प्राङगण जति मात्रामा सफा हुनुपर्ने हो, त्यो देखिएको छैन, कोठामा पनि अनावश्यक सामान गोदाम गरेर राखिएको भेटियो ।' प्रयोगमा नआएका सबै सामान नष्ट गर्न र चाहिने सामन लिलाम गरी अस्पताल सफासुग्घर राख्न मन्त्री दुलालले निर्देशन दिएका छन्। जिल्ला अस्पताल र स्वास्थ्य कार्यलय प्रदेश सरकार मातहत संचालन हुन थालेपछि मन्त्रीले पहिलोपटक अस्पताल र स्वास्थ्य कार्यलयको छड्के अनुगमन गरेका हुन्। अनुगमनपछि अन्तरक्रियाको क्रममा प्रदेश सरकारले पठाएको बजेट कसरी खर्च गर्ने योजना रहेको छ भन्ने विषयमा अस्पताल विकास तथा संचालन समितिसँग कार्ययोजना समेत मागेका थिए। 'अहिले पठाएको बजेटले के के गर्ने योजना रहेको छ, त्यसको विस्तृत कार्ययोजना ल्याउनुस्, 'मन्त्री दुलालले भने, 'उपयोगी लाग्ने खालको योजना रहेको र बजेट नपुगेको खण्डमा रकमान्तर गरेर भएपनि प्रदेश सरकारले बजेट पठाउनेछ।' करारमा रहेका कर्मचारीको सेवा प्रदानको अवस्था मुल्याङन गरेर नविकरण गर्न निर्देशन दिएका छन्। स्वास्थ्यकर्मी समायोजनको काम सुरु भइसकेकाले समायोजन पश्चात नपुग स्वास्थ्यकर्मीलाई प्रदेश सरकारले व्यवस्थापन गर्ने मन्त्री दुलालले बताए। उक्त अवसरमा जिल्ला अस्पताल धादिङको पछिल्लो कार्यसम्पादनको अवस्था, दरबन्दी अनुसारका कर्मचारीको अवस्था, सेवा प्रवाहको अवस्थालगायतका बारेमा अस्पताल विकास समितिका अध्यक्ष महेन्द्र धमला र मेडिकल सुपरीटेण्डेण्ट दीपा बोहोरा लगायतले मन्त्रीलाई जानकारी गराएका थिए। त्यस्तै, स्वास्थ्य कार्यालय बनेपछिको अवस्थाको विषयमा स्वास्थ्य कार्यालय धादिङका निमित्त प्रमुख विष्णु रिजालसँग जानकारी गराएका थिए। १५ शैयाको दरबन्दी संरचना रहेको जिल्ला अस्पतालमा हाल ४५ शैयाको सेवा दिइरहेको र करारका स्वास्थ्यकर्मीको सेवा नविकरणमा समस्या हुँदा दैनिक सेवा प्रवाहमा समस्या आइरहेको स्वास्थ्यकर्मीले गुनासो गरेका छन्। जिल्ला अस्पतालमा ३ वर्षअघिदेखि मेडिकल सुपरीटेण्डेन्ट नभएको र निमित्तको भरमा चलाउनुपर्दा प्रशासनको काम गर्न र विरामी चेकजाँचमा समस्या भइरहेको छ। अस्पताललाई छिट्टै ५० शैयाको दरबन्दी संरचनामा लगेर स्तरउन्नति गरिने र अहिले देखिएका प्रशासनिक समस्या अबको एक महिनाभित्र समाधान गराइसक्ने मन्त्री दुलालले प्रतिवद्धता व्यक्त गरे।"
मनोज पुनका साथी पक्राउ,भैरहवा : प्रहरी इन्काउन्टरमा मारिएका गुन्डा नाइके मनोज पुनको अर्का साथी पक्राउ परेका छन्। रुपन्देही बुटवल उपमहानगरपालिका१६ का चौधरी डंगोरिया थारु पक्राउ परेकाे रुपन्देही प्रहरीले जनाएको छ। पक्राउ परेका थारु बलु उर्फ बसन्त पौडेलको हत्या योजना संग्लन रहेको रुपन्देही प्रहरी प्रमुख एसपी हृदय थापाले जानकारी दिए।
पहिरोमा परी महिला बेपत्ता,रुकुमपश्चिम : पहिरोमा पुरिएर एकजना महिला बेपत्ता भएकी छिन् । रुकुम पश्चिमको आठविसकोट नगरपालिका१३ हाम्पामा पहिरोले पुरिएर एक महिला बेपत्ता भएकी हुन् । अविरल वर्षासंगै पहिरो खस्दा ४२ वर्षीयन विमी नेपाली बेपत्ता भएको प्रहरीले बताएको छ। बिहीबार राति पहिरोले घट्टको पाइप बगाउन खोजेपछि पाइप तान्न गएकी नेपालीलाई पहिरोले पुरेको हो । उनको खोजीकार्य भइरहेको जिल्ला प्रहरी कार्यालय रुकुम पश्चिमले जनाएको छ।
बढीमालिका तीर्थयात्रामा जाने सरकारी टोलीको बिदाइ,"डोटी : बढीमालिका तीर्थयात्रा शुक्रबारदेखि सुरु भएको छ।जिल्लामा अवस्थित बढीमालिका भगवतीको पूजाआजा गर्नका लागि डोटीबाट हरेक वर्षझै यसवर्ष पनि एक सरकारी टोलीलाई पूजा सामग्रीसहित बिदाइ गरिएको छ। बाजुरास्थित बढीमालिकामा हरेक वर्ष भाद्र शुक्लपक्ष चतुदर्शीका दिन सम्पन्न हुने विशेष मेलामा डोटीबाट पूजा सामग्रीका साथ पेटारा पठाउने गरिन्छ। सरकारी कर्मचारीको एक टोलिले नै उक्त पेटारो (पूजा सामग्रीको पोको) लैजाने प्रचलन छ। वर्षौंदेखि यो चलन चलिआएको हो। नेपाल एकीकरण पूर्व डोटेली राजाले सो क्षेत्रमा सरकारी पूजा पठाउने गर्थे। यो चलन अहिलेसम्म कायम छ । जिल्ला प्रशासन कार्यालय डोटीबाट निकालिएको मालिका रथयात्रालाई शैलेश्वरी मन्दिरमा तान्त्रिक विधि पूजा गरी विशेष मन्त्रले बाधी पेटारोका साथ सरकारी टोलीलाई विदाई गरिएको शैलेश्वरी मन्दिरका मूलपुजारी प्रेमशंकर भट्टले जानकारी दिए। ठाउँठाउँमा बास बसी १५ दिनपछि पेटारो बढीमालिका पुग्ने गर्दछ।भगवतीका सात बहिनीमध्येकी कान्छी बहिनी बडीमालिका भगवतीलाई मान्ने चलन छ। रथयात्रालाई जिल्ला सदरमुकामस्थित जिल्ला प्रशासनको कार्यालय परिसरमा नेपाली सेना र नेपाल प्रहरीको एक टुकडीले सलामीसहित टोलीलाई बिदाइ गरेको हो। सरकारी टोलीलाई गन्तव्यसम्म पुग्नका लागि अछाम, बाजुरा जिल्लाको सुरक्षा समितिसँग सहकार्य भएको र विशेष सुरक्षा व्यवस्था समेत मिलाइएको प्रमुख जिल्ला अधिकारी टेकनारायण पौडेलले बताए।उनका अनुसार सरकारी टोली भाद्र ९ गते मालिकामा सम्पन्न हुने विशेष पूजामा सरिक हुनेछ। प्राकृतिक तथा धार्मिक महत्वको पर्यटकीय क्षेत्र बढीमालिकाको प्रचारप्रसार हुनसके यस क्षेत्रको विकासमा समेत टेवा पुग्ने देखिन्छ। भिडियो"
गुठी विधेयक सधैंका लागि हटेको होइन : पद्मा अर्याल,"स्याङ्जा : भूमि व्यवस्था, सहकारी तथा गरिबी निवारण मन्त्री पद्मा अर्यालले गुठी विधेयक सधैंका लागि नहटाइएको बताएकी छन्। गरिब घर परिवार पहिचान तथा परिचयपत्र वितरण कार्यक्रमको शुभारम्भ गर्दै मन्त्री अर्यालले केही संशोधनसहित फेरि २४ महिनामा गुठी विधेयक ल्याउने जानकारी दिइन्। प्राधिकरणमा जाने भनेर नीजि गुठीलाई विधेयकले छोएकै थिएन। उनीहरुले संचालन गर्ने गरी बनेको थियो। विधेयकका पाना नै नपल्टाइ विरोध भयो। मन्त्री अर्यालले भनिन्, भावना र धर्म संस्कृतिसँग गुठी जोडियो। विभिन्न खालका समूह मिलेर खेल सुरु गरे। मन्त्री अर्यालले अबको ३ वर्षमा गरिवको तथ्यांक नरहने बताइन्। यसअघि २६ जिल्लामा लागु भएको सो कार्यक्रम शुक्रबारदेखि स्याङ्जा लगायत १२ जिल्लामा एकैसाथ शुभारम्भ भएको उनले जानकारी दिइन्। उनले विगतमा गरिबी पहिचानविना कार्यक्रम संचालन गर्दा प्रभावकारी कार्यान्वयन हुन नसकेको दाबी गरिन्। नेपाली कोही पनि गरिब नभएको बताउँदै मन्त्री अर्यालले चेतनाको अभाव र पछौटेपन नै नेपालीको गरिबीको कारण भएको दावी गरिन्। 'चेतनाले नै जीवन बदलिने भएकाले जानेबुझेका व्याक्तिले चेतना थपिदिने दायित्व बहन गर्नुपर्छ', उनले भनिन्। गरिब घर परिवार पहिचान तथा परिचयपत्र वितरण कार्यक्रम शुक्रबारबाट ताप्लेजुङ्, धनकुटा, महोत्री, काभ्रे, रसुवा, म्याग्दी, लमजुङ्, बाँके, दैलेख, डडेलधुरा, दार्चुला र स्याङ्जामा एकै साथ शुभारम्भ भएको छ। पहिलो चरणमा २६ जिल्लामा सुरु भएको कार्यक्रम दोस्रो चरणमा थप १२ जिल्लामा सुरु गरिएको मन्त्रालयले जनाएको छ। बाँकी ३९ जिल्लामा पनि छिट्टै लागु गरिने मन्त्री अर्यालले बताइन्। स्थानीय सरकारले तथ्याङ्क संकलनमा आवश्यक सहयोग गरिदिन पनि मन्त्री अर्यालको आग्रह छ।"
पौडी खेल्ने क्रममा पोखरीमा डुबेर बालकको मृत्यु,धरान : घर नजिकैको पोखरीमा पौडी खेल्ने क्रममा डुबेर एक बालकको मृत्यु भएको छ।सुनसरी इनरुवा नगरपालिका७ का १३ वर्षीय अर्पण खवासको मृत्यु भएको प्रहरीले जनाएको छ। शुक्रबार दिउँसो पाखरीमा पौडी खेल्ने क्रममा डुबेर बेहोस भएका उनलाई उपचारका लागि जिल्ला अस्पताल सुनसरी लैजाने क्रममा बाटोमा मृत्यु भएको हो। घटनाबारे अनुसन्धान सुरु गरिएको सुनसरीका प्रहरी प्रमुख एसपी यज्ञविनोद पोखरेलले जानकारी दिए।
३३ किलो सुनकाण्डका अभियुक्तको धरौटी सदर : गोल्यान थुनामुक्त,"काठमाडौं : सर्वोच्च अदालतले ३३ किलो सुनकाण्ड र सनम शाक्य हत्या प्रकरणमा संलग्न अभियुक्तमध्ये उच्च अदालतले थुनामा राख्न आदेश दिएका अधिकांशलाई थुनामा र केहीलाई धरौटी तारिखमा छाड्न आदेश दिएको छ। सर्वोच्चको आदेश अनुसार सुन काण्डमा मुछिएका निलम्बित डीएसपी सञ्जय राउत, पूर्व एसएसपी श्यामबहादुर खत्री, भुजुङ गुरुङसहितका अभियुक्तहरु थुनामै रहने भएका छन्। शुक्रबार सर्वोच्च अदालतले उच्च अदालत विराटनगरको धरौटी आदेशलाई सदर गर्दै उक्त निर्णय सुनाएको हो। अभियुक्तलाई थुनामा राखेर कारवाही अगाडि बढाउनुपर्ने मागसहित सरकारी वकिलले सर्वोच्च अदालतमा निवेदन दिएको थियो। उच्च अदालत विराटनगरले धरौटी रकम मागेका अभियुक्तहरुले मुद्दाको पुर्पपक्षका लागि साधारण तारिखमा बस्न पाउनुपर्ने मागसहित छुट्टै निवेदन दिएका थिए। सर्वोच्चका न्यायाधीश अनिलकुमार सिन्हा र सुष्मलता माथेमाको संयुक्त इजलासले सुन प्रकरणमा मुछिएका व्यवसायी महावीर गोल्यानलाई १० लाख रुपैयाँ धरौटी रकम तोकेको छ। उनलाई उच्च अदालतले पुर्पक्षका लागि थुनामा राख्न आदेश दिएको थियो। सर्वोच्चको यो निर्णयसँगै ३३ किलो सुन प्रकरणमा मुछिएका ३१ अभियुक्तले थुना बाहिर बसेर मुद्दा लड्न पाउने भएका छन्। उक्त प्रकरणमा आदेश गर्ने विराटनगर उच्च अदालतका सात न्यायाधीशमाथि न्यायपरिषद्ले छानबिनसमेत गरेको थियो।"
छ वर्षदेखि मुस्ताङडोल्पा सडक अलपत्र,"मुस्ताङ : मुस्ताङबाट छोटो दुरीमा डोल्पा जोड्ने सडक ६ वर्षदेखि अलपत्र छ। २०७० सालअघि साविक जिविस मुस्ताङले जोमसोम, ढल्केडाँडा हुँदै डोल्पा जोड्ने कच्ची सडक निर्माणको काम सुरु गरेको थियो। तीन वर्षमा करिब दुई किलोमिटर सडक विस्तार भएपछि काम रोकिएको थियो। साविक जिविसको बजेटमार्फत छोटो दुरीमा डोल्पा जोड्ने सडक र मोटरेबल पुल अलपत्र परेका हुन्। जोमसोमदेखि ढल्केडाँडा ५ किलोमिटर काम गर्नुपर्ने सडकको काम दुई किलोमिटरमात्र भएको छ। सवइन्जिनियर हरि पराजुलीका अनुसार उक्त कच्ची सडकका लागि करिब २० लाख लगानी भइसकेको छ। सडकका लागि जिबिसले ३ वर्षसम्म बजेट छुट्याएको थियो। डोल्पा पहुँचमार्गका लागि करिब तीन किलोमिटर सडक निर्माण अधुरै बनेको छ। पुलको काम स्थानीय पूर्वाधार विकास तथा कृषि सडक विभाग डोलिडारको आर्थिक सहयोगमा जेलिङ्गर कन्ट्रक्सनले एलिट शंकरमाली जेभीलाई जिम्मा दिएको थियो। तर काम भएको छैन। पुलका लागि पटकपटक प्रशासनमा डेलिगेशन गर्दा पनि काम अधुरै रहेको स्थानीयको भनाइ छ। जोमसोमबाट जाने एक्लेभट्टीपाक्लिङ जोड्ने पुल।"
समुदायमाथि तेहोरो करकाे विराेधमा वन उपभोक्ता आन्दोलित,"गुलरिया : सामुदायिक वन उपभोक्ता समुहहरुमाथि तेहोरो कर असुली गर्ने नीतिसहितको विधेयक संसदमा पेश गरिएपछि सामुदायिक वनका उपभोक्ताहरुले तत्काल सच्चाउन माग गरेका छन् । संघीय, प्रदेश तथा स्थानीय सरकार लगायत विविध आयकर तिर्नुपर्ने प्रावधान विधेयकमा नसच्चाइए सामुदायिक वन उपभोक्ताहरुले आन्दोलन गर्ने चेतावनी समेत दिएका छन् । सरकारले तेहोरो करसहितको विधेयक संसदमा दर्ता गरेर सामुदायिक वनका उपभोक्तामाथि प्राकृतिक अन्याय गरेको सामुदायिक वन उपभोक्ता महासंघ नेपालका केन्द्रीय सदस्य मोहम्मदकर खाँले बताए । सरकारले गरेको अन्यायका कारण देशैभरका २२ हजार सामुदायिक वन उपभोक्ता समुहहरु पीडित भएको सदस्य खाँको गुनासो छ । बर्दियाका उपभोक्ताहरुले जिल्ला प्रशासन कार्यालय मार्फत् सरकारलाई ज्ञापनपत्र समेत वुझाएका छन् । विधेयकमा उपभोक्ता समुहहरुले संघीय सञ्चित कोष १५ प्रतिशत, प्रदेश सञ्चित कोष २५ प्रतिशत, प्रदेश सेवा शुल्क २ प्रतिशत, स्थानिय सरकारको सञ्चित कोष १० प्रतिशत, मुल्य अभिबृद्धि कर १३ प्रतिशत र उपभोक्ता समुहको बचत रकममा आयकर २५ प्रतिशत बुझाउनुपर्ने नयाँ कर प्रणाली कायम गरिएको छ । सामुदायिक वनमा लगाइँदै आएको वन पैदावार शुल्क र नयाँ प्रस्ताव गरिएका सबै तहका वन पैदावार शुल्क हटाउनुपर्ने आफूहरुको माग रहेको सामुदायिक वन उपभोक्ता महासंघ बर्दियाका अध्यक्ष शर्मा चौधरीले बताए ।"
बैतडीमा एकै वर्षमा ४३ जना हराए,"बैतडी : पछिल्लो समयमा बैतडीमा महिला तथा बालबालिका हराउने क्रम बढ्दै गएको छ। सूचना प्रविधिको बढ्दो प्रयोग, लहलहैमा लाग्ने प्रवृति लगायतका कारणले महिला र बालबालिका हराउने क्रम बढ्दै गएको प्रहरीको तथ्यांकले देखाएको छ। गत आर्थिक वर्षमा जिल्लाबाट ३२ महिला, २ बालक र ९ बालिका हराएको जिल्ला प्रहरी कार्यालयका प्रवक्ता प्रहरी निरीक्षक दीपक पातलीले जानकारी दिए। हराएका ३२ महिलामध्ये एकजना मात्रै फेला परेका छन् भने २ बालकमध्ये एक बालक फेला परेका छन्। यस्तै ९ जना बालिकामध्ये ३ जना मात्रै फेला परेका प्रहरी निरीक्षक पातलीले बताए। आर्थिक वर्ष २०७४७५ मा २० महिला, १० बालक र १५ बालिका हराएको तथ्यांकमा उल्लेख छ। हराएकामध्ये ५ महिला, ३ बालक र २ बालिका मात्रै फेला परेका थिए। यस्तै आर्थिक वर्ष २०७३७४ मा १९ महिला, १५ बालक र १४ बालिका हराएका थिए। हराएका मध्ये ७ महिला ८ बालक र ३ बालिका मात्रै फेला परेका प्रहरी निरीक्षक पातलीले जानकारी दिए। उनले भने, हामीसंग आएको जानकारी अनुसार कतिपयलाई ललाइफकाइ गरेर भारत लग्ने गरेको पाइएको छ। त्यसपछि उतैबाट हराउने क्रम बढ्दै गएको छ। यसका साथै घरेलु हिंसा, सञ्चार प्रविधिको दुरुपयोग पनि यसको कारक बनेको छ। यस्तै गत आर्थिक वर्षमा सीमा नाका झुलाघाटबाट १ महिला र २४ बालबालिकाको उद्धार गरेको प्रहरीले जनाएको छ। अभिभावकहरुलाई जानकारी नगराएर गएकाहरुलाई सीमा नाकाबाट उद्धार गरिएको हो।"
सडक दुर्घटनामा ८ को मृत्यु ३० घाइते,"टिकाराम खनाल रुकुम : चालु आर्थिक वर्षमा रुकुममा १२ वटा सडक दुर्घटना भएका छन्। उक्त दुर्घटनाबाट ८ जनाको मृत्यु भएको छ भने ३० जना गम्भिर घाइते भएको प्रहरीले बताएको छ। जिल्लाका विभिन्न ठाउँमा भएका दुर्घटनामा ७७ जना सामान्य घाइते भएको प्रहरी सई विकले जानकारी दिए। सबैभन्दा बढी दुर्घटना राप्ती राजमार्गमा भएको उनले बताए। 'लामो समयदेखि यहाँको सडक मर्मत नहुँदा दुर्घटना बढ्दै गएको छ', उनले भने। सडकमा भएका खाल्डाखुल्डीका कारण दुर्घटना भएको अनुसन्धानबाट खुलेको रुकुम ट्राफिक प्रहरी प्रमुख प्रहरी नायव निरीक्षक गंगाराम विकले बताए। भौगोलीक विकटताका कारण आप्ठ्यारो जमिनमा सडक निर्माण गर्नु पर्ने भएकाले सानो दुर्घटना हुँदा पनि ठुलो मानवीय क्षति हुने गरेको जिल्ला प्रहरी कार्यालय रुकुम (पश्चिम)का सूचना अधिकारी प्रहरी निरीक्षक प्रमोदकुमार क्षेत्रीले बताए। पुराना र मापदण्ड नपुगेका गाडी पहाडी सडकमा सञ्चालन गर्दा पनि दुर्घटना बढी भएको उनको भनाइ छ। प्रयाः दुर्घटनाहरु मापदण्ड विपरीत गाडी, क्षमताभन्दा बढी यात्रु बोक्ने प्रचलन र तीव्र गतिका कारण भएको प्रहरी निरीक्षक क्षेत्रीले बताए। यसका साथै पुराना गाडी भएकाले ब्रेक फेल हुँदा र चालकको लापरवाहीले पनि दुर्घटना हुने गरेको उनको भनाइ छ। यातायात व्यवसायी भने सडकको समस्याका कारण पहाडी क्षेत्रमा बढी दुर्घटना हुने गरेको बताउँछन्। साँघुरो सडकमा सर्वसाधारणलाई सेवा दिनको लागि गाडी सञ्चालन गर्नुपर्ने बाध्यताले बढी दुर्घटना भइ मानवीय क्षति हुने गरेको सिस्ने हिमाल यातायात प्रालि रुकुमका अध्यक्ष जितेन्द्र बुढाथोकीले बताए। यसका साथै मापदण्ड नपुगेका गाडीहरु सञ्चालन गर्नु, क्षमताभन्दा बढी यात्रु बोक्नु पनि दुर्घटनाको मुख्य कारण रहेको उनको भनाइ छ।"
३३ किलो सुनकाण्डबारे सर्वोच्चको ६२ पृष्ठ लामो आदेश (पूर्णपाठ),काठमाडौं : सर्वोच्च अदालतले ३३ किलो सुनकाण्ड र सनम शाक्य हत्या प्रकरणबारे ६२ पृष्ठ लामो आदेश जारी गरेको छ। शुक्रबार सर्वोच्च अदालतले उच्च अदालत विराटनगरको धरौटी आदेशलाई सदर गर्दै उक्त निर्णय सुनाएको हो। अभियुक्तलाई थुनामा राखेर कारवाही अगाडि बढाउनुपर्ने मागसहित सरकारी वकिलले सर्वोच्च अदालतमा निवेदन दिएको थियो। उच्च अदालत विराटनगरले धरौटी रकम मागेका अभियुक्तहरुले मुद्दाको पुर्पपक्षका लागि साधारण तारिखमा बस्न पाउनुपर्ने मागसहित छुट्टै निवेदन दिएका थिए। सर्वोच्चका न्यायाधीश अनिलकुमार सिन्हा र सुष्मलता माथेमाको संयुक्त इजलासले सुन प्रकरणमा मुछिएका व्यवसायी महावीर गोल्यानलाई १० लाख रुपैयाँ धरौटी रकम तोकेको छ। उनलाई उच्च अदालतले पुर्पक्षका लागि थुनामा राख्न आदेश दिएको थियो। थप ६२ पृष्ठ लामो आदेश जस्ताको तस्तै :
स्वर्गद्वारी बचाउन सकस,"काठमाडौं : अर्बौंको सम्पत्ति भएको भएर पनि प्यूठानको प्रसिद्ध स्वर्गद्वारी आश्रम भक्तजनको भेटीबाट सञ्चालन भइरहेको छ। दाङका विभिन्न क्षेत्रमा आश्रमका नाममा १२ सय बिघा जग्गा छ। तर आश्रमको आयस्रोत भक्तजनबाट प्राप्त मानो मुठी आयस्रोत हो। जग्गाजमिन कब्जा भएकाले आश्रम सञ्चालन कठिन बन्दै गएको सञ्चालक समिति सदस्य डा धु्रव श्रीले बताए। उनका अनुसार बहुदलीय व्यवस्था पुनस्र्थापनापछि आश्रमको जग्गा अतिक्रमण सुरु भएको हो। द्वन्द्वकालमा तत्कालीन माओवादीले जग्गा कब्जा गयो। २०४८ सालपछि आश्रममा कुत बुझाउन बन्द भयो। भक्तजनले चढाएको दानदातव्यबाट स्वर्गद्वारीको गतिविधि सञ्चालन भइरहेको डा धु्रव श्रीले बताए। राजधानीमा बिहीबार आयोजित पत्रकार सम्मेलनमा उनले भने, भक्तले चढाएको दानदातव्य, भेटीबाट आश्रम चलेको छ। नपुगेमा स्वामी आफंै भारतको गुजरात, राजस्थान, मुम्बई गएर भिक्षा माग्नुहुन्छ। स्वर्गद्वारीमा नेपालीभन्दा भारतीय भक्तजन बढी पुग्छन्। भारतका गोरखपुर, सिद्धार्थनगर, श्रावस्ती, गोन्डा, बलरामपुरबाट वर्षमा दुई लाख श्रद्धालु स्वर्गद्वारी पुग्छन्। नेपाली भक्तजन भने वार्षिक ५० देखि ८० हजार पुग्ने गरेका छन्। सरकार नै भक्षक स्वर्गद्वारी आश्रम तहसनहस पार्न सरकारी संयन्त्र नै सक्रिय रहेको आश्रमका पदाधिकारी बताउँछन्। डा धु्रव श्रीले जनप्रतिनिधिबाटै स्वर्गद्वारीका विषयमा कुप्रचार गरिरहेको बताए। उनले एक सय २५ वर्ष पुरानो इतिहास बोकेको धार्मिक संस्थालाई समाप्त पार्ने खेल भइरहेको भन्दै दुःख व्यक्त गरे। स्वर्गद्वारीबारे जिम्मेवार जनप्रतिनिधिबाट भ्रामक प्रचार भइरहेको छ। त्यसले आमभक्तजनको मनमा ठेस पुग्न गएको छ, उनले भने, बालतपस्वीबाट झोलीको रकम हाली खरिद गरिएको स्वर्गद्वारी आश्रमको स्वामित्वमा रहेको जग्गा हडप्ने प्रयास भइरहेको छ। आश्रममाथि भ्रामक आरोप लगाउनु दुःखदायी छ। बालतपस्वी महाप्रभुले विसं १९५२ मा १८ सय बिघा जग्गा खरिद आश्रमसहित, गौशाला, यज्ञशाला र पाठशाला सञ्चालन थालनी गरेका थिए। गुठी विधेयक पारित भएको भए एकहप्तामै स्वर्गद्वारीको अस्तित्व समाप्त हुने उनको भनाइ छ। डा ध्रुव श्रीले निजी गुठीका रूपमा रहेको आश्रमलाई जबरजस्ती राजगुठीमा परिणत गरी समाप्त पार्ने खेल २०५८ मा सुरु भएको बताए। २०५८ सालमै खेल सुरु भएको हो तर न्यायालयलाई गुहार्दा जमिन हड्प्ने तत्व निस्तेज भए, उनले भने। उनका अनुसार १९८३ सालमा देउखुरीका ४ मौजा खरिद भएर चेलाका नाममा जिमिदारी बहाली भएपछि १९९३ सम्ममा दाङ, झिगौरा, रामपुर, साहीपुर, नैनवार, पड्डाहासमेतमा जग्गा खरिद गरिएको हो। २०३० सालमा भूमिसुधार लागू भपछि आश्रमले लालपुर्जा लिएको हो। डा ध्रुव श्रीले आश्रम वास्तविक किसानका विपक्षमा नरहेको पनि स्पष्ट पारे। उनले किसानका नाममा भूमाफियाले बीचमा बसेर खेलिरहेको आरोप लगाए। काठमाडौं र उपत्यकाबाहिरका गुठी फरकफरक प्रकृतिको भन्ने कुरा गलत भएको उनको भनाइ छ। देशभरका गुठी एकै हुन्, बाहिर र यहाँका फरक भन्नु सरसार गलत हो, उनले भने, गुठी परम्परा नबुझेकाले र भ्रम फैलाउनेले गरेको हल्ला मात्रै हो यो।"
सुपरदोर्दी खोला जलविद्युत आयोजनाको काम ठप्प,बेंसीसहर : लमजुङको दोर्दीखोलामा गत साता आएको बाढीले क्षति पुर्याएपछि निर्माणाधीन ५४ मेगावाटको सुपरदोर्दी 'ख' जलविद्युत आयोजनाको काम ठप्प भएको छ। साउन ८ गते दिउँसो अचानक आएको बाढीले आयोजनाको बाँधमा क्षति पुर्याउँदा त्यसयता आयोजनाको निर्माणकार्य अघि बढ्न सकेको छैन्। पिपुल्स हाइड्रोपावर कम्पनी लिमिटेडले निर्माण गरिरहेको आयोजनाको बाँध पुरिएको छ। डिसेन्डरमा पानी र काठ जमेर बसेको आयोजनाले जनाएको छ। आयोजनाका निर्देशक अर्जुनप्रसाद गौतमका अनुसार आयोजनामा जाने बाटो बाढीले बगाएको छ। तत्काल खुलाउन सकिने अवस्था छैन। डिसेन्डरमा रहेको सबै मेसिनरी सामग्री बगाएको र भएका पनि काम नलाग्ने अवस्थामा रहेको उनले बताए। गौतमकाअनुसार बाढीबाट करिब १० करोड बराबरको क्षति अनुमान गरिएको छ। दिउँसो ३ बजेतिर एक्कासी आएको बाढीमा १७ जना कामदार फसे पनि उनीहरुको सकुशल गरिएको थियो। सोही बाढीले बगाउँदा माथिल्लो दोर्दी 'ए' जलविद्युत आयोजनामा कार्यरत ५ मजदुरको मृत्यु भयो भने ५ जना बेपत्ता छन्। सुपर दोर्दी 'ख' आयोजनामा करिब ८ सय कामदार छन्। बाढी आएको क्षेत्रमा मात्रै २ सय कामदार थिए। उनीहरु अहिले कामबिहीन बनेका छन्। आयोजनाको काम अनिश्चितकालका लागि बन्द भएको गौतमले बताए। आयोजनाका प्रबन्ध निर्देशक केशवबहादुर रायमाझीका अनुसार आयोजनाको ६० प्रतिशत काम सकिएको छ। आयोजनामा बाढीले क्षति पुर्याएपछि पुनः काम गर्नुपर्ने अवस्था आएको उनले बताए। आयोजनाको बाँधको काम सकिएको छ। ९ हजार २ सय ७८ मिटर सुरुङमध्ये ६ हजार ५०० सुरुङ खनिसकिएको छ । उक्त आयोजना साँढे ८ अर्ब रुपियाँमा निर्माण हुन लागेको हो । आयोजनामा नविल बैंकको नेतृत्वमा ९ वटा बैंकले ७० प्रतिशत लगानी गर्ने छ । आयोजना सत प्रतिशत स्वदेशी लगानीमा निर्माण हुन लागेको प्रवद्र्धक पिपुल्स हाइड्रोपावरका प्रबन्ध निर्देशक रायमाझीले बताए । दोर्दी गाउँपालिका ७ ढोडेनी र ७ फलेनीबीच बग्ने दोर्दीखोलामा निर्माणधीन उक्त अयोजना २०७१ फागुन २० गते नेपाल विद्युत प्राधिकरणसँग हिउँदमा ४ रुपैयाँ ८० पैसा र बर्खायाममा ८ रुपैयाँ ४० पैसामा विद्युत खरिद बिक्री सम्झौता (पीपीए) भएको थियो। उक्त आयोजनाको बाँध ढोडेनीको तुम्सीमा रहने आयोजनाले जनाएको छ। सुरुङमा पनेस्टक पाइपमार्फत पानी ल्याएर ढोडेनीको ताँजे गाउँको तल्लो भेग लोँदो र दोदीखोलाको तीरमा भूमिगत विद्युत गृह निर्माण गरि विद्युत उत्पादन गरिने भएको छ। नदीको बहाबमा आधारित (रन अफ द रिभर) प्रकृतिको उक्त आयोजनाको ग्रस हेड ६ सय ४० मीटरको हुने छ । आयोजनाका अनुसार बार्षिक २८ करोड ६४ लाख युनिट विद्युत उत्पादन हुने छ । बाढीको क्षतिपछि गण्डकी प्रदेशका मुख्यमन्त्री पृथ्वीसुब्बा गुरुङसहितको टोलीले निरीक्षण गरेको छ।मुख्यमन्त्री गुरुङले विपद् सम्भावित ठाउँमा 'डिजास्टर इन्फर्मेशन सिष्टम' जोड्ने प्रतिवद्धता जनाएका छन्। प्राकृतिक प्रकोपमा परेकाको उद्दार तथा राहत वितरणमा अप्ठ्यारो भएकाले जलविद्युत आयोजना क्षेत्रको सडक निर्माणमा प्रदेश सरकारको ध्यानाकार्षण उनले बताए ।
बारा पर्साका हुरी पीडितले वर्षा सकिएपछि मात्र घर पाउने,"वीरगन्ज : चैत १७ को टोर्नाडो (विनाशकारी हुरी) ले घरबारविहीन परिवारले वर्षा सकिएपछि मात्र सरकारले बनाइरहेको नयाँ घरमा बस्न पाउने भएका छन्। गत वैशाख २१ गते शीलन्याशकै दिन घर निर्माणको जिम्मा पाएको नेपाली सेनाले असारभित्रै घर निर्माणको कार्य सकेर वर्षा अगावै प्रभावित परिवारलाई हस्तान्तरण गर्ने घोषणा गरेको थियो। तर घर निर्माण कार्य समयमै नसकिएका कारण चार महिनादेखि अस्थायी टेण्ट र त्रिपालमा ओत लागेर बसेका प्रभावित परिवारले अब वर्षा सकिएपछि मात्र (भदौको दोश्रो साता पछि ) घर पाउने भएका हुन्। वीरगन्जमा बिहीबार नेपाली सेनाले आयोजना गरेको पत्रकार सम्मेलनमा सेनाका उच्च अधिकारीले भदौंको दोश्रो सातापछि मात्रै नवनिर्मित घर प्रभावित परिवारलाई हस्तान्तरण गर्ने जानकारी दिए। नेपाली सेनाको जनता आवास निर्माण कार्यदल बारा पर्साका कमाण्डर एवं सहायक रथी विनय विक्रम राणाले मौसमको प्रतिकुलता, निर्माण गर्नुपर्ने घरको संख्याका बारेमा स्थानीयको विवाद, निर्माण सामग्रीको ढुवानीमा अवरोधका कारण निर्धारित समयमा काम सम्पन्न हुन नसकेको बताए। उनका अनुसार सुरुमा सेनाले ५ सय ६० मात्र घर पुर्ननिर्माण गर्नुपर्ने निर्णय सरकारबाट आएकाले त्यस बेला सेनाले वर्षा अगावै घर निर्माणको काम सक्ने बताएको थियो। तर पछि क्षतिको विवरण संकलन अध्यावधिक भइ ८ सय ८१ वटा घर पुगेको थियो। ती सबै घर सेनाले नै निर्माण गर्नु पर्ने भएकाले घोषणा गरेको निर्धारित समयभित्र ८ सय ८१ घरको काम सक्न नभ्याइएको राणाले बताए। असार तेश्रो साता परेको अविरल वर्षाले काममा अवरोध पुर्याएको थियो।त्यतिबेला नौ दिनसम्म काम रोकिएको जानकारी दिँदै उनले भने, ' त्यतिबेला हावाहुरी पनि आयो। वर्षा र अन्य कारणले निर्माण सामग्रीको ढुवानीमा पनि अवरोध भयो। त्यति मात्र नभइ सेवाग्राहीको सूचीमा आफ्नो नाम छुटेको भन्दै स्थानीयस्तरबाट विवाद भयो।' नेपाल सरकारले अध्यावधिक गरी पठाएको पछिल्लो सूचीअनुसार बारामा ८ सय १९ र पर्सामा ६२ गरि कुल ८ सय ८१ घरको निर्माण कार्य सेनाले गरिरहेको छ ।साउन १५ सम्म, घर निर्माण कार्यको प्रगति ७२ प्रतिशत रहेको जानकारी राणाले दिए। पर्सामा भने पूर्णरुपमा क्षति भएका सबै ६२ परिवारका लागि घर निर्माणको कार्य सकिसकिएको र अब हस्तान्तरण गर्न मात्र बाँकी रहेको जानकारी उनले दिए। प्रभावितको घर निर्माण कार्यमा २ हजार ९ सय ५३ जना सेना खटिररहेको सहायक रथी राणाले बताए। लागत अनुमानभन्दा कम खर्चमै घर बन्यो टोर्नाडो प्रभावितका लागि नेपाल सरकारले दिएको बजेटभन्दा कम लागतमै घर निर्माण गरिएको नेपाली सेनाले जनाएको छ । प्रति परिवारको आवासका लागि सरकारले ५ लाख ४५ हजार ९ सय ८५ रुपैयाँका दरले रकम निकासा गरेको थियो। तर सेनाले भने प्रतिघर ४ लाख ८४ हजार ८ सय ८८ रुपैयाँ लागतमा घर निर्माण गरिरहेको सेनानी महेन्द्र सिजापति थापाले बताए। प्रति घरको लागतमा ६१ हजार ९७ रुपैयाँ बचत भएको जानकारी सेनानी थापाले बताए। कुल ८ सय ८१ घरको लागि सेनालाई प्राप्त भएको बजेटबाट बचत भएको ५ करोड ३८ लाख २६ हजार ४ सय ५७ रुपैयाँ सरकारलाइ फिर्ता पनि गरिएको उनले जानकारी दिए। अब घरको संख्यामा थपघट हुँदैन हुरी प्रभावितका लागि निर्माण भइरहेको घरको संख्याको विषयलाई लिएर विभिन्न गाउँमा विवाद कायम रहँदा बाराका प्रमुख जिल्ला अधिकारी राजेश पौडेलले भने अब घर निर्माणको सूचीमा कुनै थपघट नहुने बताएका छन्। बिहीबार वीरगन्जको पत्रकार सम्मेलनमा प्रमुख जिल्ला अधिकारी पौडेलले भने, 'अहिले ८ सय ८१ घरको निर्माण भइरहेको छ यसमा कुनै थपघट हुँदैन। ' चैत १७ को विपद लगत्तै संकलन गरिएको क्षतिको विवरणमा बारा र पर्सा जिल्लका गरी एक हजार ४ सय ५३ घर पूर्णरुपमा क्षति भएको उल्लेख थियो। प्रभावित परिवारका लागि घर निर्माणको शीलन्याश गरिएको वैशाख २१ गते नेपाली सेनालाई सरकारले १ हजार ४ सय ५३ वटा नै घर निर्माणको सूची उपलब्ध गराएको थियो। तर विभिन्न ठाउँमा विवाद भएपछि पुर्नस्थापना तथा घर पुनर्निर्माण सहजीकरण समन्वय समितिले क्षतिको विवरण संकलनका क्रममा त्रुटी भएको भन्दै पुन: प्रभावित क्षेत्रमा पुगेर क्षतिको विवरण अध्यावधिक गरेको थियो। उक्त समितिले पहिलेको सूचीबाट ५ सय ७२ को नाम हटाएर ८ सय ८१ घर मात्र पुर्ननिर्माण गर्नुपर्ने निर्णय गरेपछि उक्त सूचीबाट नाम हटाइएकाले पटक पटक प्रदर्शन गर्दै आएका छन्।"
नियन्त्रणमा आएन डेंगु,"इटहरीविराटनगर : मोरङ र सुनसरीमा डेंगु संक्रमण भएको २ महिनाभन्दा बढी भइसक्दा पनि नियन्त्रण हुनुको साटो अझै फैलँदै गएको छ। एक साताअघि मोरङमा ५५ जनामा देखिएको डेंगु संक्रमण बढेर ६८ पुगेको छ भने सुनसरीको इटहरीमा नै २४ जनामा डेंगु संक्रमण देखा परेको छ। धरानमा घरैपिच्छे डेंगु संक्रमित छन्। तर तीनै तहका सरकारले उपचार र नियन्त्रणमा आपसी समन्वय नगर्दा डेंगुको प्रकोप साम्य हुनुको साटो महामारी बन्न लागेको छ। मोरङका १७ मध्ये ९ स्थानीय तहमा डेंगुका बिरामी फेला परेका छन्। सबैभन्दा बढी केराबारी गाउँपालिकामा २६ जना संक्रमित भेटिएका छन्। जिल्ला जनस्वास्थ्य कार्यालय मोरङका प्रमुख ज्ञानबहादुर बस्नेतका अनुसार उर्लाबारी नगरपालिकामा १९, विराटनगर महानगरपालिकामा ९, सुन्दरहरैंचा नगरपालिकामा ५, मिक्लाजुङ गाउँपालिकामा ३, ग्रामथान गाउँपालिका र बेलबारी नगरपालिकामा २२ तथा पथरीशनिश्चरे नगरपालिका र कटहरी गाउँपालिकामा ११ जना डेंगुका बिरामी छन्। सुनसरीको इटहरी अस्पतालमा मात्रै ८५ जनाले डेंगुको निःशुल्क परीक्षण गराएकोमा २४ जनामा संक्रमण फेला परेको अस्पतालका हेल्थ असिस्टेन्ट रामकुमार धमलाले जानकारी दिए। इटहरीका निजी स्वास्थ्य संस्थामा परीक्षण र उपचार गरिएका डेंगुका बिरामीहरूको संख्यासमेत जोड्दा संक्रमित अझै बढ्ने उनले बताए। दिनप्रतिदिन संक्रमितको संख्या बढ्दै जाँदा नियन्त्रणमा प्रभावकारी भूमिका खेल्नु पर्ने र बिरामीको उपचार गर्नुपर्ने सरोकारवाला निकायबीच समन्वय अभाव देखिएको छ। औषधि आपूर्ति गर्ने प्रदेश स्वास्थ्य आपूर्ति केन्द्र, जिल्ला जनस्वास्थ्य कार्यालय तथा स्वास्थ्य संस्थाबीच समन्वय नभएको हो। नियन्त्रणका लागि एकीकृत प्रयास नहुँदा डेंगु नियन्त्रण चुनौतिपूर्ण बन्दै गएको छ। जिल्ला जनस्वास्थ्य कार्यालय मोरङका प्रमुख ज्ञानबहादुर बस्नेतले सर्वसाधारण आफैंले सावधानी नअपनाउँदा डेंगु फैलन नरोकिएको बताए। खुला भाँडामा सफा पानी पानी राख्दा, त्यस्तो पानी नष्ट नगर्दा र यसको बेवास्ता गर्दा नियन्त्रण गर्न कठिन भइरहेको उनको भनाइ छ। लामखुट्टेको लार्भा खोजी नष्ट गर्ने, औषधि छर्कनेलगायत जनचेतनामूलक कामलाई निरन्तरता दिँदै संक्रमणबाट बच्न घर वरिपरि सरसफाइमा ध्यान दिन सबैसँग आग्रह गरिएको उनले बताए। उनले डेंगु परीक्षण किट अभावले पनि समस्या भएको जानकारी दिए। कोसी र मंगलबारे अस्पताल लगायतका स्वास्थ्य संस्थामा परीक्षण किट नहुँदा परीक्षण नै गर्न नपाइएको उनले बताए। प्रदेश १ सरकारले भने डेंगुको उपचार र परीक्षण निःशुल्क गरेको छ। निजी स्वास्थ्य संस्थालाई पनि परीक्षणमा ६ सय रुपैयाँभन्दा बढी लिन नपाउने नियम लगाएको छ। तर सरकारी स्वास्थ्य संस्थामा परीक्षण किट उपलब्ध गराउन नसक्दा परीक्षण प्रभावित भएको र सर्वसाधारण निजीमा महँगोमा उपचार गराउन बाध्य हुनु परेको बस्नेतले बताए। उनले निजीमा शुल्क तिरेर सर्वसाधारणले परीक्षण गराउनुपर्ने स्थिति रहेको बताए। यसअघि निजीले एक जना बिरामीको परीक्षण गरेको १ हजार ५ सय रुपैयाँसम्म लिएको गुनासो बाहिर आएको थियो। यसअघि स्वास्थ्य विभागबाट पनि ल्याएर उपलब्ध गराइयो। कतिपय ठाउँमा स्थानीय सरकारले पनि किट किनेर परीक्षणमा सघाइरहेका छन्, बस्नेतले भने, परीक्षणका केही मापदण्ड बनाएकाले सबै बिरामीको परीक्षण गर्न आवश्यक हुँदैन। शंका लागेकालाई परीक्षण गर्नु पर्ने भए पनि किट अभाव भएकाले समस्या भइरहेको छ। धेरै ज्वरो आएका, टाउको दुखेका र लगातार बान्ता भएका बिरामीलाई परीक्षण गर्ने गरिएको उनले सुनाए। बस्नेतले रगत परीक्षण गर्दा डब्लूबीसी ४ हजारभन्दा थोरै र प्लेटलेस १ लाखभन्दा मुनि देखियो भने शंका गरेर डेंगुको परीक्षण गर्ने बताए।"
"१२ वर्षमा बिहे, १३ मा आमा","जनकपुरधाम : चन्दनिया देवी सदा १६ वर्षकी भइन्। उनको विवाह तीन वर्षअघि भएको थियो। अहिले काखमा छोरो छ भने गर्भमा अर्को बच्चा। शारीरिक रूपमा कमजोर देखिएकी चन्दनियालाई ढेडवर्षे छोरो सम्हाल्न गाह्रो छ। गर्भको बच्चा सात महिना पुगिसकेको छ। चन्दनियालाई परिवार नियोजनका साधनबारे जानकारी छैन। यसबारे सोध्दा उनी लजाउँछिन् मात्र। महोत्तरी मनरा सिसवा नगरपालिका१० मधवा टोलका मुसहरी बस्तीमा अधिकांश छोरीको बिहे १० देखि १२ वर्षकै उमेरमा हुन्छ। बिहे भएको एकदुई वर्षमै आमा बनेपछि उनीहरू शारीरिक रूपमा कमजोर हुन्छन्। सन्तान पनि कुपोषित छन्। सोमित्रादेवी सदाले दुई वर्षअघि बुहारी भित्र्याइन्। छोरा रामबाबु सदाको उमेर १६ वर्षको थियो। बुहारी इन्दिरा १२ वर्षकी थिइन्। इन्दिराले छोरी जन्माइसकेकी छन्। सुमित्राले खुसी हुँदै भनिन्, आब एगो पोताके रस्ता देखैछियै (अब एउटा नातिको बाटो कुर्दै छु)। मुसहर टोलमा अधिकांशको बिहे उमेर नपुग्दै हुन्छ। छौरा छौरी जुवान भगेल त वियाह कदेली उमेरसे कथि होईहै (केटाकेटी जवान भएपछि बिहे गरिदिने हो। उमेरले के हुन्छ ? टोलकी वृद्धा सन्तोलियादेवी सदाले भनिन्, हाम्रो बेलामा त झन् बच्चैमा बिहे हुन्थ्यो। सानैमा बिहे गर्ने परिपाटी र परिवार नियोजनको साधनमा पहुँच नहुँदा अधिकांश महिला धेरै बच्चा पाउन बाध्य छन्। यस्ता बच्चामा विभिन्न स्वास्थ्य समस्या देखिने गरेको छ। गर्भवती भएपछि स्वास्थ्य संस्थामा नियमित जाँच गराउने चलन पनि छैन। त्यतिबेला पोषणयुक्त खानेकुरा खान नपाएका अधिकांश महिलालाई रोगले च्यापेको छ। उनीहरूलाई सुत्केरी हुन स्वास्थ्य चौकी जानुपर्छ भन्ने चेतना छैन। मुसहर समुदाय छोराछोरीलाई पढाउनुको साटो मजदुरीमा लगाउन रुचाउँछन्। यसले गर्दा शैक्षिक अवस्था पनि दयनीय रहेको छ। प्रदेश २ सरकारले चलाएको बेटी पढाऊ, बेटी बचाऊ अभियान मुसहर टोलवासी अनभिज्ञ छन्। छोरी जन्मिँदा प्रदेश सरकारले १ लाख रुपैयाँको निःशुल्क बिमा गरिदिने प्रावधानबारे पनि उनीहरू जानकार छैनन्। टोलबाट चुनाव जितेका नेताहरूले यस्ता विषयमा कहिल्यै जानकारी गराउँदैनन्, टोलका श्रीचन माझीले भने, हामीलाई प्रदेश सरकारले कहाँ के गर्दैछ केही थाहा छैन।"
"पहिरोले घर भत्किँदा आमा, छोरीको मृत्यु","बाजुरा : बाजुराको गौमुल गाँउपालिका६ बसालामा गएराति पहिरोका कारण घर भत्किँदा आमा छोरीको मृत्यु भएको छ । अन्य ५ जना घाइते भएको जिल्ला प्रहरी कार्यलयका सूचना अधिकारी जनक ढुंगानाले जानकारी दिएका छन् । अबिरल वर्षासँगै घर माथिबाट पहिरो आएपछि ३० वर्षीय निरुता चँदारा र उनकी ६ वर्षकी छोरी किशु चदाराको मृत्यु भएको ढुंगानाले बताए । पहिरोमा परी अन्य ५ जना घाइते भएका छन् । घाइते मध्ये मृतक निरुताका ससुरा ९५ वर्षीय जंगे चँदारा गम्भीर छन् । अन्य घाइतेमा जंगे चदाराका ३८ वर्षीय छोरा सुके चदारा, बुहारी ३८ वर्षीया जडेनी चँदारा, १२ वर्षीया अस्मिता चँदारा र १० वर्षीय विकास चँदारा रहेको जिल्ला प्रहरी कार्यलयका प्रमुख प्रहरी नायव उपरीक्षक उद्धबसिंह भाटले जानकारी दिए। घर भत्किँदा च्यापिएका घाइते र मृतकलाई स्थानीय र प्रहरीको सक्रियतामा उद्धार गरिएको थियो । घाइतेको घटमुनामा रहेको सहरी स्वास्थ्य केन्द्रमा उपचार भइरहेको छ । थप उपचारका लागि घाइतेलाई सदरमुकाम मार्तडीमा रहेको जिल्ला स्वास्थ्य कार्यलयमा ल्याउने तयारी भइरहेको प्रहरी नायव उपरीक्षक भाटले बताए।"
पहिलोचाेटी कारबाही गर्दा चालकसँग डराएको थिएँ,"आरामै हुनुहुन्छ, सर? बेसै छु। ड्युटी गर्न थालेको कति भयो? ड्युटी त पहिला पनि गरियो तर ट्राफिक प्रहरी भएर गर्न थालेको चाहिँ चार महिना मात्र भएको छ। यसअघि कहाँ ड्युटी गरियो? सिभिल प्रहरी भएर काम गरेँ नि ! त्यहाँ कति समय काम गर्नुभयो? तीन वर्ष। सेवा क्षेत्रमा कसरी आइयो? घरको आर्थिक अवस्था कमजोर भएकाले जागिर गर्नुपर्छ भन्ने थियो। त्यही बेला प्रहरीमा फारम खुलेको थाहा पाएँ, भरेँ। नाम निस्कियो। प्रहरीमा जागिरका लागि फारम खुलेको कसरी थाहा पाउनुभयो? गाउँले दाजुभाइले फारम भरिरहेका थिए। उनीहरूबाटै थाहा पाएको हुँ। प्रहरीमा नाम निस्कँदा कस्तो महसुस भयो? प्रहरीमा नाम निस्किँदा साह्रै रमाएको थिएँ। आमाबालाई आर्थिक सहयोग गर्न सक्ने भएँ र पढाइलाई पनि निरन्तरता दिन सक्छु भनेर एकदमै खुशी लाग्यो। परिवारको प्रतिक्रिया कस्तो रह्यो? आमाबुबा पनि धेरै खुशी हुनुभयो। गाउँमा हाम्रो परिवारको इज्जत बढ्यो। मैले जागिर खाइसकेपछि गाउँलेले बुबालाई प्रहरीको बा भन्थे। प्रहरी नभएको भए के काम गरिन्थ्यो होला? खेतीकिसानी गर्थें होला। सिभिलबाट ट्राफिक प्रहरीमा आउन के कुराले प्रेरित गर्यो? ट्राफिक प्रहरी सडकमा मान्छेसँग प्रत्यक्ष सम्पर्कमा रहन्छ। धेरैभन्दा धेरै मानिससँग घुलमिल गर्न पाउने भएकाले यतातिर आउन मन लाग्यो। सडकमा पहिलो दिन कस्तो रह्यो? पहिलो दिन अरू ट्राफिक साथीले सहयोग गर्नुभएकाले सजिलो भयो। त्यसपछिका दिन भने कठिन बन्दै गए। सुरुसुरुमा एक्लै काम गर्न गाह्रो हुन्थ्यो। चारैतिरबाट गाडी आउँदा डर लाग्थ्यो। पहिलोचोटि चालकलाई कारबाही गर्दा ऊभन्दा बढी म डराएको थिएँ। त्यतिखेर चालकदेखि डराउने ट्राफिक प्रहरी म नै हुँलाजस्तो लाग्यो। अहिले त बानी परिसक्यो। सडकमा काम गर्न रमाइलो लाग्छ। नयाँ ट्राफिक प्रहरीलाई चालकले हेप्छन् भन्ने सुनिन्छ? नयाँ ट्राफिक प्रहरी देखेपछि जे गरे पनि हुन्छ भन्ने चालकसहचालकको सोच हुन्छजस्तो लाग्छ। किनकि, हामीले जति सिटी बजाए पनि टेर्दैनन्। यो हेप्न खोजेको नभए के हो त? त्यस्तो परिस्थितिलाई कसरी सम्हाल्नुहुन्छ? यस्ता अनुभवले नयाँ ट्राफिक प्रहरीलाई काम गर्न सिकाउँछ। मेरो हकमा भन्ने हो भने दिन प्रतिदिन कडा बन्दै गएँ। नियम तोड्नेलाई कारबाही गर्दै गएँ। अहिले पनि त्यस्तो समस्या भोग्नुपर्छ कि? अहिले त्यस्तो अवस्था छैन। ट्राफिक नियम मिच्नेलाई ड्युटीमा एकदमै कडा रूपमा प्रस्तुत भइन्छ। गौशाला एरियाका समस्या के हुन्? मुख्य समस्या बाटो हो। धुलोले हैरान पार्छ। ट्राफिक लाइट भइदिए काम गर्न सहज हुन्थ्यो। बर्सातमा सडकमा काम गर्दा के कस्ता स्वास्थ्य समस्या देखापरेका छन्? हिलोमाटो, पानीले गर्दा रुघाखोकीले नराम्रोसँग सताएको छ। सवारीसाधन स्पिडमा आउँदा बाटोमा छरिएका ढुंगागिटीले लाग्ने डर हुन्छ? ढुंगागिटी उछिट्टिएर दुईतीन पटक लागिसकेको छ। घर कता पर्यो, सरको? बर्दिया। यता कता बस्नुहुन्छ? गौशाला ब्यारेकमा। ट्राफिक प्रहरी बिहान कति बजेदेखि ड्युटीमा खटिन्छन्? बिहान साढे ५ देखि ड्युटी सुरु हुन्छ। बेलुका कति बजे सकिन्छ? त्यो भन्न सकिँदैन। नाइट ड्युटी छ भने राति १११२ बज्छ। नत्र, ८९ बजे सम्म हुन्छ। यो एरियामा चालक मापसेमा कत्तिको पर्छन्? एक दिनमा १०१५ जना चालक पर्छन्। एक दिनमा कति वटा सवारीसाधनलाई ह्विल लक लगाइन्छ? १०१२ वटा सवारीसाधनमा लगाइन्छ होला। जति भने पनि अव्यवस्थित पार्किङ गर्न छोड्दैनन् चालकहरू। एक छिन त हो नि भन्दै बाटो नै अवरुद्ध हुने गरी सवारीसाधन राख्छन्। आशक्ति फुयाल"
आजको मौसम : मेघ गर्जनसहित वर्षा हुने,"काठमाडौं : निरन्तर वर्षाका कारण बाढी, पहिरोले त्रसित जनजीवन सामान्य बन्दै गएको छ। केहि दिनदेखि सक्रिय नभएको मनसुनी गतिविधि अझ बढ्ने अनुमान जल तथा मौसम पूर्वानुमान महाशाखाले गरेको छ। मनसुनको न्यून चापिय रेखा नेपालको तराई भूभागभन्दा दक्षिणतिर अवस्थित भएको र बिस्तारै उत्तरतिर (नेपाल तर्फ) सर्दै जाने देखिएको मौसमविद्ले बताएका छन्। महाशाखाले शुक्रबार बिहान ६ बजे प्रकाशन गरेको बुलेटिनअनुसार देशभर देशभर सामान्य बदली भई केहि स्थानहरुमा मेघ गर्जनचट्याङ्गसहित हल्का वर्षा हुने सम्भावना रहेको छ। 'अहिले देशको पूर्वी, पश्चिमि तथा मध्य पहाडी भूभागमा सामान्य बदलीको अवस्था रहेको छ।' महाशाखाले भनेको छ, ' ती क्षेत्रहरुका थोरै स्थानहरुमा वर्षा भइरहेको देखिन्छ। मध्य तराई क्षेत्रमा भने मौसम सामान्यतया सफा रहेको छ।' राति पनि देशका केही स्थानमा मेघगर्जन चट्याङ्गसहित वर्षा हुने हल्कादेखि मध्यम वर्षा हुने सम्भावना छ। पश्चिमी पहाडि भूभागका एक दुई स्थानमा भारी वर्षाको सम्भावना रहेको छ।"
शरीरमा अझै आन्दोलनको गोली,"जनकपुरधाम : धनुषा जनकपुरधाम उपमहानगरपालिका१५ का सुनीलकुमार दास चार वर्षदेखि शरीरमा गोलीको पीडा सहेर बाँचिरहेका छन्। तेस्रो मधेस आन्दोलनका क्रममा २०७३ भदौ २५ गते प्रहरीले चलाएको गोली दासको शरीरमा लागेको थियो। गोली अझै निकाल्न नसक्दा पीडा भइरहेको उनी सुनाउँछन्। तत्कालीन संयुक्त लोकतान्त्रिक मधेसी मोर्चाले आह्वान गरेको चलूँ जनकपुर, भरुँ जनकपुर कार्यक्रममा उनी सहभागी भएका थिए। प्रदर्शनकारीसँग झडप हुँदा प्रहरीले तीन गोली चलाएको थियो। तीनै गोली उनका ढाड, जाँघ र पेटमा लागेको थियो। उनलाई उपचारका लागि काठमाडौंको वीर अस्पताल लगिएको थियो। शल्यक्रिया गरी दुइटा गोली निकालिएको थियो। एक गोली शरीरमै रहेको उनको भनाइ छ। उनले काठमाडौंको केएमसी अस्पतालमा स्वास्थय जाँच गराउँदै आएका छन्। वीर र न्युरो अस्पतालका चिकित्सकका अनुसार गोली निकाल्न १० लाख रुपैयाँ खर्च लाग्छ। सो रकम जोहो गर्न नसक्दा गोली शरीरभित्रै राखेर जीवन चलाउनुपरिरहेको उनी बताउँछन्। उनका अनुसार बायाँ ढाडमा रहेको गोलीले त्यताको अंगमा असर पुर्याउँदै गएको छ। २४ सै घण्टा पीडा हुन्छ, उनी भन्छन्, श्रीमती र छोराछोरीको मुख हेर्दै पीडा सहेरै भए पनि बाँचेको छु। उनको कमाइले घरपरिवारको गुजारा चल्दै आएको थियो। घाइते भएपछि बिहानबेलुकाको छाक टार्न समस्या भएको छ। उनले प्लम्बरको काम गरी मासिक २०३० हजार रुपैयाँसम्म कमाउने गरेका थिए। गोली लागेपछि उनी काम गर्न नसक्ने भएका छन्। श्रीमतीको स्नातकोत्तर पढ्ने चाहनामा पनि ठेस लागेको उनको दुखेसो छ। उनका दुई छोरा क्रमशः यूकेजी र कक्षा २ मा पढ्दै छन्। उनीहरूको भविष्य अन्योलमा पर्ने चिन्ताले दासलाई सताइरहेको छ। म त पढिनँ तर श्रीमती र छोराछोरीलाई पढाउने ठूलो धोको थियो, उनी भन्छन्, त्यो पनि अब मर्ने भो ! आन्दोलनका सहिद र घाइतेका परिवारको अवस्था झनै जटिल बनेको उनको ठम्याइ छ। सडकमा भएका नेताहरू हाम्रो कारण रातारात महलमा पुगेका छन्, उनी भन्छन्, यहाँ व्यवस्था परिवर्तन भए पनि जनताको अवस्था उस्तै छ।"
मेलम्चीको पाइपमा निसास्सिएर दुई कामदारको मृत्यु,काठमाडौं : काठमाडौंको बालाजुमा मेलम्ची खानेपानी आयोजनाको पाइप सफा गर्ने क्रममा दुई कामदारको मृत्यु भएको छ । पाइप सफा गर्ने क्रममा निसास्सिएर शुक्रबार बिहान १० बजे दुई मजदुरको मृत्यु भएको काठमाडौं महानगरीय परिसर टेकुका एसपी अशोक सिंहले जानकारी दिए। मृत्यु हुनेमा २५ वर्षीय साह र २० वर्षीय शिवराम साह रहेका छन् । दुवै जना सप्तरीका हुन् । पाइपमा बेहोस भएका उनीहरुलाई उद्धार गरी महारागन्जस्तिथ शिक्षण अस्पताल लगिएको थियो । उपचारका क्रममा दुवैको मत्यु भएको एसपी सिंहले बताए ।
घाटबाट अस्पताल पुर्याइएकी महिलाको मृत्यु,"पाल्पा : कालीगण्डकीको रिडी घाटबाट अस्पताल पुर्याइएकी महिलाको उपचारको क्रममा मृत्यु भएको छ। रैनादेवी छहरा गाउँपालिका १ सिद्देश्वरकी ३६ वर्षकी नर्मदा ज्ञवालीलाई रिडि घाटबाट १० दिन अघि लुम्बिनी मेडिकल कलेज प्रभासमा उपचारको लागी लगिएको थियो। ज्ञवालीको लुम्बिनी मेडिकल कलेज प्रभासमा उपचारको क्रममा बिहीबार मृत्यु भएको हो । सिङ्गो मेडिकल कलेज, चिकित्सक सबै बिरामी लाई ठिक बनाउन दत्त चित्त भएर लागेपनि उपचार सफल हुन नसकेको अस्पतालका प्रवक्ता तथा सूचना अधिकृत कृष्ण पराजुलीले जानकारी दिए। उनले मुटु र मृगौलामा गम्भीर समस्याकै कारण महिलाको मृत्यु भएको बताए। यस्तो थियो घटना ? असार २५ गते गाउँमा झाडापखाल प्रकोप फैलिएसँगै नर्मदा पनि बिरामी भएपछि उपचारको लागि मिशन अस्पताल तानसेनमा भर्ना भएकी थिइन्। अस्पतालमा उपचारको क्रममा झाडा पखालासँगै नर्मदालाई निमोनिया, तथा फोक्सोमा संक्रमण भएको पाइयो। उपचारको क्रममा शरीरभरी व्याक्टेरिया फैलियो र अवस्था हरेक दिन नाजुक हुँदैगयो। बिरामीलाई मिर्गौलामा समस्या देखिएको भनियो। बिरामीको अवस्था गम्भीर रहेको भन्दै मिर्गौलाको उपचार यहाँ नहुने जानकारी अस्पतालले परिवारलाई दियो। बिरामी ज्ञवालीका आफन्तले भने बिरामीलाई निको नहुने, अक्सिजन दिँदासम्म मात्र बाँच्ने भनेपछि डिस्चार्ज मागेर मिशनकै एम्बुलेन्समा बिरामी राखेर सिद्देश्वर पुर्याए। श्रीमान सूर्य ज्ञवालीसहित आफन्तकै सल्लाहमा उनलाई नबाँच्ने भन्दै घाट लैजाने भनी एकचौटी कालीगण्डकीको रिडी घाटमा पुर्याइएका थियो। अर्घ्यजलका लागि पुर्याएका थिए। घाटमा अर्धजल गराउँदा ब्युँतिएपछि 'मलामी' समेत दंग भएका थिए। त्यसपछि आफन्तहरुले लुम्बिनी मेडिकल कलेजमा भर्ना गराएका थिए । झाडापखालाको बिरामीको रुपमा भर्ना भएकी नर्मदाको उपचारका क्रममा अन्य रोगसमेत भेटिएको थियो।"
प्रयोगशालामा कर्मचारी छैनन्,"धनगढी : सरकारले कैलालीको अत्तरियामा रहेको तरकारी तथा फलफूलको विषादी जाँच गर्नका लागि पठाएका कर्मचारी अहिलेसम्म पुगेका छैनन। एकजना प्राविधिक पठाएको पत्र पुगेको हप्ता दिन भइसक्दा कर्मचारी भने नपुगेका विषादी अवशेष द्रुत विश्लेषण इकाइ अत्तरियाका प्राविधिक अधिकृत जितबहादुर थापाले बताए। सरकारले एक जना प्राविधिक पठाएको पत्र पुगेको छ तर कर्मचारी भने पुगेका छैनन, प्राविधिक अधिकृत थापाले भने, विषादी परीक्षण गर्ने एउटा मेसिन भएको र त्यसमा पारमेट र अग्रानिक फास्फेट परीक्षण गरिने छ। अत्तरियाको थोक तरकारी बजारका लागि मात्रै भनेर स्थापना भएको विषादी परीक्षण प्रयोगशालामा अहिले भारतबाट आयात हुने तरकारी र फलफूल पनि चेकजाँच गरिदै आएको छ। थापाले भन्सारले सिल गरे प्रयोगशालामा पठाएपछि चेकजाँच गर्ने गरिएको बताए। असार देखि सरकारले भन्सारबाट आयातीत तरकारी पनि परीक्षण गर्ने निर्देशन दिएको छ, थापाले भने। अत्तरियामा रहेको प्रयोलशाला सीमा नाकाबाट झण्डै १५ किलोमिटर टाढा छ। नेपाल सरकारले असारको पहिलो हप्ता देखि बिरुवा जन्य बस्तु, तरकारी र फलफूल, नेपाल भित्र्याउन पूर्व सम्बन्धित मुलुकको स्वस्थताको प्रमाणपत्र अनिवार्य गरेको थियो। प्रदेशको राजधानी धनगढी र ७ वटा पहाडी जिल्लाका लागि भारतबाट आयात हुने तरकारी र फलफूल असारको पहिलो हप्ता देखि नै बन्द छ। सुदूरपश्चिम प्रदेशमा अत्तरियाको मिनि ल्याब बाहेक तरकारी र फलफूलको विषादी जाँचगर्ने प्रयोगशाला छैन। तर सुदूरपश्चिम प्रदेश सरकारले प्रयोगशालाका लागि विनियोजन गरेको बजेट भने फ्रिज भएको छ। प्रदेशको भूमि व्यवस्था, कृषि तथा सहकारी मन्त्रालयले आर्थिक वर्ष २०७५०७६ मा ७५ लाख रूपैयाँ विनियोजन गरेर सुदूरपश्चिमका तीन वटा सीमा नाकामा प्रयोगशाला निर्माण गर्ने योजना बनाएको थियो। प्रदेशको भूमि व्यवस्था तथा कृषि सहकारी मन्त्रालयले कैलालीको त्रिनगर र कञ्चनपुरको गड्डाचौकी भन्सार नाकामा रहेका प्लान्ट क्वारेन्टाइन तथा विषादी व्यवस्थापन केन्द्रमा प्रयोगशाला स्थापना गर्न खोजेपनि त्यो रकम काम नगरिएकाले फ्रिज भएको हो। भारतबाट तरकारी र फलफूल आयात बन्द भएपछि कैलालीको त्रिनगर भन्सार नाकामा रहेको क्वारेन्टाइन कार्यालयका कर्मचारी फुर्सदिला भएका छन्। विरुवा जन्य बस्तुलाई नेपालमा भित्र्याउन पूर्व अनिवार्य रुपमा सम्बन्धित मुलुकको स्वस्थताको प्रमाणपत्र चाहिने भएपछि डेढ महिना देखि क्वारेन्टाइनका कर्मचारी फुर्सदिला भएका हुन्। असार पहिलो साता देखि त्रिरिनगर नाकाबाट कुनै पनि तरकारीहरु भित्रिन सकेको छैन्। सुदूरपश्चिम प्रदेशमा प्रत्येक वर्ष भारतबाट खाद्यान्न १५ हजार, तरकारी १० हजार, आलु २५ हजार, फलफूल १० हजार, तेलहन ५ हजार र पशुदाना १० हजार मेट्रिक टन आयात हुने गरेको छ।"
कारवाहीले सुध्रिएनन् प्रहरी,"काठमाडौं : असार २७ गते सामाखुसीस्थित एक मिठाइपसलमा घुस लिँदै गर्दा प्रहरीका ४ जवान अख्तियार दुरूपयोग अनुसन्धान आयोगको स्टिङ अपरेसनमा परे। महानगरीय प्रहरी प्रमुख डीआईजी शैलेश थापा क्षेत्रीले भोलिपल्टै पुलिस क्लबमा ट्राफिक बिटदेखि प्रभागसम्मका इन्चार्ज डाकेर आचरणबारे झन्डै दुई घण्टा ब्रिफिङ गरे। उनले भनेका थिए, घुस लिनुअघि परिवार सम्झनोस्। तपाईँको कुकर्मले तीन पुस्तासम्म हानी पुग्न सक्छ। प्रहरीको जागिर घुस लिनका लागि होइन। केही दिन उपत्यकाका प्रहरी हाईअलर्टमै थिए। तर साउन ८ गते फेरि अर्को यस्तै घटना सार्वजनिक भयो। महानगरीय प्रहरी वृत्त गौशालाका २ जना सइ रमेशबहादुर पाण्डे र राजु स्वर्णकार १८ हजार रकम लिँदालिँदै पक्राउ परे। डीआईजी क्षेत्रीले भोलिपल्टै उपत्यकाका सइसम्मका सबै प्रहरी कर्मचारीमाझ आचरण सुधार्न फेरि झण्डै दुई घण्टा निर्देशन दिए। त्यसपछि उपत्यकाका प्रहरी स्टिङ अपरेसनमा परेका छैनन्। प्रहरीमा कर्मचारीलाई विभिन्न तालिम दिइन्छ। त्यसमध्ये करेक्सन तालिम महत्वपूर्ण मानिन्छ। उपत्यकामा मात्र गत मंसिरदेखि असारसम्म २ जना सइदेखि जवानसम्म गरी १ सय ३३ जनालाई करेक्सन तालिम दिइएको छ। यस्तो तालिम देशभरीका प्रहरी कार्यालयमा दिइँदै आएको छ। प्रहरी मुख्यालयका अनुसार गत वर्ष मात्र ६ हजारले करेक्सन तालिम लिए। त्यसो त प्रहरीले घुस रकम फिर्ता गरेका पनि छन्। उपत्यकाको मात्र तथ्यांक हेर्दा १ सय ५७ जनाले घुस रकम फिर्ता गरेको महानगरीय प्रहरी कार्यालय रानीपोखरीले जनाएको छ। तालिम र निर्देशनले मात्र प्रहरीको आचरण र व्यवहार नधुध्रिने तथ्य अख्तियारकै कारवाहीले पनि पुष्टी गरेको छ। आयोगले गत वर्ष मात्र डीएसपीदेखि जवानसम्म गरी ३३ जनालाई घुससहित पक्राउ गरी कारवाही गरेको छ। सामान्यतया करेक्सन तालिम अनुगमनमा गएका बेला खटाएको स्थानमा ड्युटीमा नजाने, पोसाकको कदर नगर्ने, हतियार दुरुस्त नराख्ने, सरसफाइमा ध्यान नदिनेलगायत विषयमा दिइन्छ। सर्वसाधारणबाट पटक पटक गुनासो आएका र आचरणविपरीत काम गरेका प्रहरीमाथि भने छानबिन गरेर विभागीय कारवाही गरिन्छ। प्रहरी प्रवक्ता डीआईजी विश्वराज पोखरेलका अनुसार ०७५७६ मा एसएसपीदेखि कार्यालय सहयोगीसम्म १ हजार ८ सयलाई विभागीय कारवाही गरिएको छ। तीमध्ये २ सय ४९ जनालाई प्रहरी सेवाबाट हटाइएको छ भने ७ जनालाई बर्खास्त गरिएको छ। प्रहरी मुख्यालयका प्रवक्ता डीआईजी विश्वराज पोखरेलले संगठन सुधार भइरहेको भए पनि समय समयमा घुससहित प्रहरी पक्राउ पर्ने गरेको तथ्य नलुकेको बताए। उनले भने, पक्कै पनि विभागीय कारवाही र निर्देशनले मात्र प्रहरी आचरण सुध्रिँदैन। तर सुधारमा एउटा पक्षको मात्र हात रहन्न। नागरिक समाजको दृष्टिकोण पनि सुधारिन आवश्यक छ। उनले अमुक व्यक्तिको कुकर्मलाई लिएर समग्र संगठनलाई मुछ्नु उचित नहुने बताए।"
माटोको ढिस्कोले पुरिएर स्काभेटरसहित चालक बेपत्ता,गोरखा : सिरानचोक गाउँपालिका वडा नम्बर १ केराबारीमा शुक्रबार बिहान पहिरोले पुरिएर स्काभेटरसहित चालक बेपत्ता छन्। गुप्चेखोला नजिकै बाटो खन्दै गरेको बेला सिन्धुपाल्चोकको मेलम्ची घर भएका चालक रमेश तामाङसहित स्काभेटरलाई माथिबाट खसेको माटोको ढिस्कोले पुरिएको जिल्ला प्रहरी कार्यालयका प्रमुख प्रहरी उपरीक्षक ओमप्रसाद अधिकारीले जानकारी दिए। उनकाअनुसार घटनास्थलमा पुगेर तामाङको उद्धारको प्रयास भइरहेको छ।
सीमामा एसएसबीको अत्याचार,"इलाम : भारतीय सुरक्षा बल (एसएसबी)ले सूर्योदय नगरपालिका२ मानेभञ्ज्याङका वाङदेन भोटेले बनाउँदै गरेको घर केही दिनअघि बनाउन रोक्यो। एसएसबीले सूर्योदय नगरपालिका२ को पशुपतिनगरबाट चारमाइल हुँदै भारतीय बजार जाने बाटोमा समेत साउन ५ गते नेपालीलाई हिँड्न रोक लगायो। एसएसबीले इलामको पर्यटकीय सन्दकपुरमा निर्माणाधीन भ्युटावर सहितको काम दशगजामा भएको भन्दै निर्माण गर्न दिएन। नेपालभारत सीमानजिक आफ्नै देशभित्र समेत नेपालीका गतिविधिमा एसएसबीले रोकेको यी प्रतिनिधि घटना मात्र हुन्। एसएसबी पछिल्लो समयमा दशगजा आसपास सक्रियता तीव्र पार्दै नेपालीलाई नेपालभित्रै आएर दुःख दिन थालेको छ। एसएसबीको आदेशमा नेपाल तर्फ बन्दै गरेको घरको निर्माण रोकेका भोटेले भने, एसएसबीले काम रोक्नु भन्यो अहिले घर बनाएको छैन। आफ्नै जग्गामा घर बनाउन नदिएपछि उनले सीमा प्रशासन कार्यालयमा सीमा कायम गर्न निवेदन दिए। सीमा प्रशासन, सशस्त्र प्रहरी र नेपाल प्रहरीका प्रतिनिधि सोमबार त्यहाँ पुगेर अनुगमन पनि गरे। सीमा प्रशासन प्रमुख दयाकृष्ण ढकालले दशगजा छाडेर घर बनाउनु भनेर फर्केको उनले बताए। उनका अनुसार एसएसबीको स्थानीय प्रतिनिधिले भने माथि सोधेर मात्र घर बनाउन अनुमति दिने नदिने बताउन सक्ने जवाफ दिए। उनी मात्र हैन नेपालभारत सिमाना छेउ बस्ने सबै नेपाली यस्तै दबाबमा रहने सन्दकपुर गाउँपालिकाका अगुवा उमेश गुरुङ बताउँछन्। अहिले सिमानामा यस्तै थिचोमिचोका घटना बढ्न थालेका छन्। यसअघि नेपालीले प्रयोग गर्ने वैकल्पिक सडकबाट विषादी मिसिएको तरकारी भारततर्फ गएको भन्दै एसएसबीले सडक अवरुद्ध गरेको थियो। ४ दिनपछि एसएसबी आफैंले खाल्डो पुरेको थियो। एसएसबीका इन्स्पेक्टर निमेश डिवानीया र नेपालको सशस्त्र प्रहरी सीमा सुरक्षा पोस्टका इन्स्पेक्टर शशांकध्वज कार्की तथा इलाका प्रहरी कार्यालय पशुपतिनगरका इन्स्पेक्टर हेमराज ओलीबीच छलफलपछि खाल्डो पुरिए पनि खाल्डोभन्दा ठूलो त्रास जन्मिएको बताउँछन् पशुपतिनगरका व्यवसायी मिलन क्षेत्री। सशस्त्र प्रहरीको पछिल्लो विवरण अनुसार इलामको नेपालभारत सीमा क्षेत्रमा ३९ वटा मुख्य र सहायक सीमा स्तम्भ हराएका छन्। वर्षौंअघि हराएका यी सीमास्तम्भ पुनर्निर्माण नगर्दा सिमानामा भारतको चलखेल बढ्दो छ। सशस्त्रको रिपोर्टअनुसार एउटा जंगे पिलर, १३ मध्यम पिलर र २५ साना पिलर हराएका छन्। नेपालतर्फ पशुपनितगरमा सशस्त्रको एउटा मात्र सीमा सुरक्षा पोस्ट छ। भारतले एकएक किलोमिटरमा एसएसबी राखेको छ। सशस्त्रको रिपोर्टमा इलामका ९ ठाउँमा अहिले पनि सीमा विवाद छ। सूर्योदय उद्योग वाणिज्य संघका अध्यक्ष प्रमोद राईका अनुसार एक महिनायता पशुपतिनगर नाकाबाट तरकारीसमेत छिर्न नदिएपछि स्थानीयले वैकल्पिक मार्ग प्रयोग गर्दै आएका थिए। इलामको नेपालभारत सिमानाको ५२ किलोमिटर क्षेत्रका बासिन्दाले निरन्तर सास्ती खेप्नु परेको स्थानीयको गुनासो छ। सन्दकपुर गाउँपालिकाको गैरीबासकालपोखरी पर्यटन पथमार्गका अध्यक्ष उमेश गुरुङलाई बाटो निर्माण गर्दा ३ पल्ट एसएसबीले क्याम्पमा लगेर स्पष्टीकरण लियो। गुरुङले पटक पटक अभियुक्त जस्तो बयान दिए। उनले भने, सिमानामा अत्याचारको कुनै सीमा छैन। नेपाली प्रशासन कमजोर भएकाले पनि स्थानीयले दुःख पाएको उनले बताए। उनले भने, तिमीहरूका ठूला मान्छे सिमानामा कहिलै आउँदैन भन्दै होच्याउने गर्छन् उनीहरू। प्रदेश सरकारको सहयोगमा पर्यटकीय सन्दकपुरमा निर्माण सुरु गरेको भ्युटावर, शिवालय मन्दिर मर्मतसम्भार समेत एसएसबीले गर्न दिएको छैन। गुरुङका अनुसार सो काम गत वष नै सक्नुपर्ने थियो तर एसएसबीले काम गर्नै दिएन। सन्दकपुरको गैरीबास, जोगमाईको माग्मालगायत क्षेत्रमा नेपालीले आफ्नै जग्गामासमेत घर बनाउन रोक लगाएको स्थानीयको गुनासो छ।"
घरमै पार्किङ गरिएको कारमा आगजनी,धनगढ : कैलालीमा अज्ञात समूहले घर अगाडि पार्किङ गरेको कारमा आगजनी गरेको छ। जिल्लाका गोदावरी नगरपालिका७ लालपुरका तिलकबहादुर शाहीले घर आगाडि पार्किङ गरेको कारमा बिहीबार राति आगजनी भएको हो। पार्कीङ गरेको बा १५ च ४०९९ नम्बरको कारमा आगजनी भएको प्रहरीले जनाएको छ।आगजनीबाट कारको पूरै भाग जलेर नष्ट भएको छ। आगलागी कसले र किन गरेको भन्ने बारेमा खोजी भइरहेको जिल्ला प्रहरी कार्यालय कैलालीका प्रहरी नायव उपरीक्षक दक्षकुमार बस्नेतले जानकारी दिए। उनले व्यक्तिगत रिसिवीका कारण घरमा राखेको कारमा आगजनी गरेको हुनसक्ने आशंका भएको बताए।
नख्खु कारागारमा कैदीबीच झडप : एकको मृत्यु,काठमाडौं : नख्खु कारागारमा दुई कैदीबीच झगडप हुँदा एक जनाको मृत्यु भएको छ। शुक्रबार घाममा बसिरहेका पूर्णबहादुर रादी र पवनकुमार महतोबीच विवाद भएको थियो। विवाद चर्को बन्दै जाँदा महतोले रादीलाई इँटाको ब्लकले प्रहार गरेका थिए। प्रहरी प्रवक्ता डीआईजी विश्वराज पोखरेलका अनुसार महतोको प्रहारबाट रादीको घटनास्थलमै मृत्यु भएको हो। महतो र रादी दुवैजना कर्तव्य ज्यान मुद्दामा नख्खु कारागारमा सजाय भोगिरहेका थिए।
आखेटोपहार व्यवस्थापन धमाधम,"काठमाडौं : नारायणहिटी दरबार संग्राहलयमा भएको वन्यजन्तुको आखेटोपहार व्यवस्थापन प्रक्रिया सुरु गरिएको छ। राष्ट्रियसभाको प्रत्यायोजित व्यवस्थापन तथा सरकारी आश्वासन समितिको निर्देशनमा बनेको समितिले व्यवस्थापन थालेको हो। दरबार संग्राहलय क्षेत्रमा राजा वीरेन्द्रले राखेका वन्यजन्तुको हाड, छाला, सिङ, दाँत, प्वाँख, चराको टाउकोलगायत जंगलबाट तत्कालीन समयमा सिकार गरेर ल्याइएको वन्यजन्तुका आखेटोपहार अहिले काम नलाग्ने अवस्थामा पुगेको भन्दै समितिले चासो देखाएको थियो। यसको व्यवस्थापनका लागि संसदीय समितिले राष्ट्रिय निकुञ्ज तथा वन्यजन्तु संरक्षण विभागका उपमहानिर्देशक गोपालप्रकाश भट्टराईको संयोजकत्वमा सम्बन्धित मन्त्रालय तथा निकाय सदस्य रहने गरी समिति बनाएको थियो। समितिले प्रविधिको टोलीसहित धमाधम व्यवस्थापनको काम गरिरहेको छ। दरबार संग्राहलय क्षेत्रमा रहेका वन्यजन्तुको आखेटोपहारमध्ये अहिले हड्डी, टाउँको, सिङ, दाँतको व्यवस्थापनको काम अन्तिम चरणमा पुगेको समिति संयोजक भट्टराईले बताए। आहिले हामीले छालाको काम गरेका छैनौँ, उनले भने, हाड र सिङको लगभग सकिएको छ। तत्कालीन राजपरिवारमा उपहारका लागि आएका तथा सिकार गरेर राखिएका आखेटोपहार अहिले कतिपय काम नलाग्ने अवस्थामा पुगेको भट्टराईले बताए। कतिपय नेपालमै नपाइने वन्यजन्तुको आखेटोपहार भेटिएको उनको भनाइ छ। पछि संग्रह गरेर राख्न मिल्नेलाई हामीले तौल, नाप लिएर माइक्रोचिप्स लगाएर राखेका छौँ, भट्टराईले भने, सबैको सम्पूर्ण विवरण राखेर फोटोसमेत खिचेर कम्युटरमा रेकर्ड राखेका छौँ। काम लाग्ने र नलाग्ने छुट्याएपछि सरकारले जे निर्णय गर्छ त्यही अनुसार अघि बढ्ने समितिको निष्कर्ष छ। हामीले छुट्याएपछि सरकारले कहाँ व्यवस्थापन गर्ने भन्छ, त्यहीँ गर्छौ, उनले भने, तत्काललाई दरबार संग्राहलयको स्टोरमा राखेका छौँ। व्यवस्थापनका लागि नारायणहिटी दरबार संग्राहलयको टहराबाट निकालिएको आखेटोपहारा। तस्बिर : अन्नपूर्ण संग्रहालयमा रहेको एउटा टहरामा आखेटोपहार राखिएको छ। उक्त टहरा भूकम्पले जीर्ण भएको छ। वन्यजन्तुको आखेटोपहार राखिएको टहराको पर्खाल भत्क नै लागेको छ। मरेको वन्यजन्तुको आखेटोपहार खासै महत्व नरहेको उपमहानिर्देशक भट्टराई बताउँछन्। यसलाई धेरै महत्व मान्छेले दिएको हो। ज्यूँदोमा जति महत्त्व हुन्छ त्यति महत्व मरेको छाला, सिङ तथा प्वाँखमा हुँदैन, उनले भने, वन्यजन्तुको सिङ चक्कुको बिड बनाउँन प्रयोग गरिन्छ। यो कहाँ बहुमूल्य भयो र ! सम्पत्ति थन्क्याउनका लागि मात्रै किनिन्छ। अरू उपयोगिता छैन। संग्राहलयमा रहेका आखेटोपहार भावी पुस्तालाई अध्ययनअनुसन्धानका लागि महत्त्व रहने भट्टराईको भनाइ छ। यसले आउने पुस्तामा वन्यजन्तुकाबारेमा जानकारी दिन सजिलो हुन्छ, उनले भने, वन्यजन्तुमाथि अध्ययनअनुसन्धान गर्नका लागि संग्रह गरेर राख्नुपर्छ। आखेटोपहार व्यवस्थापनका लागि समिति, नेपाली सेना र नेपाल प्रहरी गरी ३५ जनाको टोली खटिएको छ। जसमा समितिबाट ८ संयोजक भट्टराईसहित ८ जना नियमित र ६ जना पालो गरेर आउने गरेका छन्। आर्मी र प्रहरी आखेटोपहारलाई बाहिरसम्म ल्याउन सहयोग गर्नुभएको छ, भट्टराईले भने। समितिको समय एक महिनाको दिइएको थियो। यो समितिले साउनसम्म काम गर्न सक्नेछ। हामीले समयमा नै काम सक्ने प्रयास गरिरहेका छौँ। तर बर्खामा पानी पर्दा समस्या हुन्छ, उनले भने, समयमा सकिएन भने एकपटक संसदीय समितिमा म्याद थपको माग गर्छौँ। प्रत्यायोजित व्यवस्थापन तथा सरकारी आश्वासन समिति सभापति रामनारायण बिडारीले आखेटोपहार संरक्षणमा सहयोग गर्न तयार रहेको बताए। आखेटोपहार व्यवस्थापनको कामबारे निरीक्षण गर्न दरबार संग्राहलय पुगेका बिडारीले काम नलाग्नेलाई सरकारसँग सहकार्य गरेर नष्ट गर्न सहयोग गर्ने बताए। समितिलाई हनुमानढोका दरबार क्षेत्र र सिंहदरबारको ग्यालरी बैठकमा रहेको आखेटोपहार व्यवस्थापनको जिम्मेवारीसमेत दिइएको छ। नारायणहिटी दरबार संग्राहलयको सकिएपछि हनुमानढोकाको व्यवस्थापनमा लागिने संयोजक भट्टराईले बताए। सिंहदरबारको ग्यालरी बैठकमा पनि तत्काली राजाले सजावटका लागि वन्यजन्तुको आखेटोपहार राखेका थिए। लामो समयदेखि त्यो आखेटोपहार प्रयोगमा नआउँदा कतिपय बिग्रिसकेको छ। त्यहाँको आखेटोपहार व्यवस्थापनमा भने चुनौती देखिएको समितिले जनाएको छ। भूकम्पल ग्यालरी बैठकमा क्षति पुग्दा त्यहाँ काम गर्न चुनौती भएको संयोजक भट्टराईले बताए। भूकम्पले ग्यालरी बैठकमा क्षति पुयाउँदा ढोकासमेत खुल्दैन, उनले भने, हामीले गृहमन्त्रालयलाई पत्र लेखेका छौँ। ढोका खुल्यो भने काम गर्छौँ।"
आफैले बनाएको निर्देशिका विपरित शिक्षामन्त्री,"काठमाडौं : गत वर्ष शिक्षा विज्ञान तथा प्रविधि मन्त्रालयले सामाजिक सञ्जाल र मोबाइल फोन सञ्चालन तथा प्रयोगसम्बन्धी मार्ग निर्देशन जारी गरेको थियो। मार्ग निर्देशको बुँदा 'च' मा भनिएको छ, 'सरकारी कर्मचारीले कार्यालयका कार्य सम्पादनको सिलसिलामा गर्नुपर्ने कामको सम्बन्धमा खिचिएका फोटा तथा घटना व्यक्तिगत काम गरे जसरी सामाजिक सञ्जाल खातामा राख्न, टिप्पणी गर्न, लाइक र शेयर गर्न नपाइने उल्लेख छ। उक्त बुँदामै अर्को पनि व्यवस्था गरिएको छ। जहाँ कार्यालयको खर्चमा भ्रमण गर्ने व्यक्तिले व्यक्तिगत रुपमा खिचेको धार्मिक स्थल, बाटो, ताल तलैया वा भ्रमण गरिएको स्थानको फोटो सामाजिक सञ्जालमा राख्न पाइने स्पष्ट उल्लेख गरेको छ। मार्ग निर्देश जारी गरेपछि चर्को आलोचना खेपेका मन्त्री गिरीराजमणि पोखरेल आफैले यसलाई मान्न सकेनन्। केही समयअघि युनेस्कोको शिक्षासम्बन्धी कार्यक्रममा भाग लिन स्वकीय सचिवसहित अमेरिका पुगेका उनका तस्बिर सामाजिक सञ्जालमा छाएका छन्, आफैले जारी गरेको मार्ग निर्देश विपरित। सँगै अमेरिका भ्रमणमा गएका प्रेस संयोजक सुनिल खड्काले पोखरेलसहित मन्त्रालयका उपसचिव तथा पोखरेलका स्वकीय सचिव पुष्पराज ढकालसहितको फोटो फेसबुकमा पोष्ट गरेका छन्। उनले उक्त फोटो मन्त्री पोखरेललाई पनि ट्याग गरिदिएका छन्। उतिबेलै चर्को आलोचना भएको उक्त मार्ग निर्देशन मन्त्रीले नै पालना गर्न नसकेपछि सामाजिक सञ्जालमा टीका टीप्पणी समेत भएको छ।मार्ग निर्देश गत कात्तिक १३ गते मन्त्रीस्तरीय निर्णयबाट स्वीकृत भएको थियो।"
"सुनको भाउ अहिलेसम्मकै उच्च, शुक्रबार ८ सय बढ्यो",काठमाडौं : सुनको भाउ अहिलेसम्मकै उच्च भएको छ। शुक्रबार सुन तोलामा ८ सयले बढेको हो।बिहीबार ६५ हजारमा कारोबार भएको सुन शुक्रबा ६५ हजार ८ सय पुगेको हो। सुन चाँदी व्यवसायी महासंघका अनुसार बुधबार ६५ हजार ४ सयमा कारोबार भएको सुन बिहीबार ४ सयले घटेर ६५ हजारमा पुगेको थियो।शुक्रबार एकैदिन ८ सयले बढेर अहिलेसम्मकै उच्च भएको हो। यस्तै चाँदीको मूल्य प्रति तोला ७७० रुपैयाँमा कारोबार भइरहेको महासंघले जनाएको छ।
