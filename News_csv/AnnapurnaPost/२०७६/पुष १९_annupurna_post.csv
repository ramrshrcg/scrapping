शीर्षक,विवरण
एमसीसीमा नेपाल स्वतन्त्र छ : चीन,"काठमाडौं : चिनियाँ राजदूत होउ यान्छीले अमेरिकाको मिलिनियम च्यालेन्ज कर्पोरेसन (एमसीसी) बाट सहयोग लिनेनलिने भन्नेमा नेपाल आफैंले निर्णय गर्नुपर्ने बताएकी छन्। नेपालले चीन वा अन्य कुनै एक मुलुकसँग मात्र होइन, हरेक मित्रसँग सहकार्य गरेर आफूलाई माथि लैजान सक्छ। त्यही क्रममा अमेरिकाको सहयोग पनि नेपालले लिन सक्छ। तर, यो नेपालको आफ्नो हितमा हुनुपर्छ। यस्ता विषयमा नेपाल स्वतन्त्र छ, चिनियाँ दूतावासमा शुक्रबार आयोजित पत्रकार सम्मेलनमा होउले भनिन्, नेपालले चीनसँग मात्र सहयोग लिनुपर्छ भन्ने छैन। कसैको दबाबमा भन्दा आफ्नो हित हेरेर अन्तर्राष्ट्रिय समुदायको सहयोग स्वीकार गर्ने निर्णय स्वतन्त्र राष्ट्रको रहन्छ। राजदूत होउले करिब ५६ अर्ब रुपैयाँ अमेरिकी अनुदान सहयोग रहेको एमसीसी संसद्बाट अनुमोदन हुने प्रक्रिया नियालिरहेको बताइन्। अमेरिकासँगको यो सम्झौतालाई लिएर सत्तारूढ नेकपा स्थायी समिति बैठकमा विवाद छ। नेकपाका केही नेताले एमसीसीलाई अमेरिकाको इन्डो प्यासिफिक रणनीतिसँग जोडेर संसद्बाट पारित गर्न नहुनेमा जोड दिँदै आएका छन्। राजदूत होउले भनिन्, चीनले कुनै मुलुकको आन्तरिक विषयमा कहिल्यै हस्तक्षेप गर्दैन। हामी सबैसँग सहकार्य गरेर अल्पविकसित मुलुक अघि बढेको हेर्न चाहन्छौं। सम्बन्ध थप उचाइमा राजदूत होउले नेपाल र चीनको सम्बन्ध मित्रतामा मात्र नभई विश्वासमा अडेको बताएकी छन्। उनले नेपालको विकास यात्रामा चीन सधंै सहकार्य गरेर अघि बढ्न चाहेको स्पष्ट पारेकी छन्। दुवै मुलुकका राष्ट्रपति र अन्य उच्चस्तका भ्रमणपछि दुईपक्षीय सम्बन्ध थप उचाइमा पुगेको उनको भनाइ छ। सन् २०१९ मा नेपालचीन सम्बन्ध उचाइमा पुगेको विश्वास व्यक्त गर्दै राजदूत होउले भनिन्, राजनीति, अर्थतन्त्र, व्यापार, वाणिज्य र जनस्तरको सम्बन्धमा समेत तीव्र विकास भइरहेको छ। राजदूत होउले नेपाल र चीन सम्बन्ध मित्रतामा मात्र नभई विश्वासमा अडेको बताइन्। उनले भनिन्, राजनीति, अर्थतन्त्र, व्यापार, वाणिज्य र जनस्तरको सम्बन्धमा तीव्र विकास भइरहेको छ। भूपरिवेष्टित नेपाललाई भूजडित बनाउँदै समृद्धि र विकासमा केन्द्रित हुन बेल्ट एन्ड रोड इनिसिएटिभ (बीआरआई) परियोजना अघि बढाइएको उनले स्पष्ट पारिन्। उनले नेपालचीनबीचको सुमधुर सम्बन्ध नरुचाउने केही तŒवबाट जोखिम रहेको अवस्था नकार्न नमिल्ने बताइन्। होउले भनिन्, चीनले आतिथ्य रहने मुलुकको ऐनकानुनविपरीत गतिविधि गर्ने आफ्नो राष्ट्रका नागरिकको प्रतिरक्षा कहिल्यै गर्दैन। चीनले अपराधीलाई कानुनी दायरामा ल्याउन सघाउने प्रतिबद्धता पनि उनले व्यक्त गरिन्। चीनको राष्ट्रिय स्वार्थ र सुरक्षामा नेपालबाट जोखिम छैन, उनले भनिन्, अवाञ्छित तŒवबाट सचेत रहनुपर्ने आवश्यकता पनि बेइजिङले औंल्याउँदै आएको छ। पारस्परिक विश्वास र सहयोगमा आधारित चीननेपाल सम्बन्धलाई झिनामसिना मुद्दाले खासै प्रभाव पार्दैन। पर्यटक भिसामा नेपाल आएर गैरपर्यटकीय गतिविधिमा संलग्न हुनेलाई कानुनी दायरामा ल्याउन नेपाल प्रहरीलाई सूचना र सहयोग प्रदान गरिरहेको उनको भनाइ छ। उनले भनिन्, यस्तो सहकार्य निरन्तर जारी रहनेछ। केही दिनअघि प्रक्राउ परेका चिनियाँ अहिले प्रहरी हिरासतमा छन्। टु प्लस वान नै त्रिपक्षीय राजदूत होउले नेपालचीन सम्बन्धमा त्रिपक्षीय साझेदारी आवश्यक रहेको बताइन्। उनले चीन, नेपाल र भारतबीच त्रिपक्षीय सहकार्यलाई नै टु प्लस वान (दुई जोड एक) ढाँचामा अघि बढाएको स्पष्ट पारिन्। उनले भनिन्, व्याख्या जे गरे पनि यसको चुरो त्रिपक्षीय सहकार्य हो। भारत र चीनले नेपाललाई निर्देशन दिन सक्दैन। त्यसैले नेपालले स्वतन्त्र रूपमा धारणा राख्न सक्छ। यस्ता सहकार्यमा नेपालले अपनाउने मोडल के हो भन्नेबारे आफैं स्पष्ट हुनुपर्ने उनको सुझाव छ। गत असोजमा चिनियाँ राष्ट्रपति सी चिनिफङको नेपाल भ्रमणका बेलामा पनि यसबारे छलफल भएको थियो। प्लस वानमा रहँदा नेपालको हैसियत घट्ने भन्दै प्रधानमन्त्री केपी ओलीले त्रिपक्षीयबाहेक अन्य छलफल गर्न नसकिने बताएका थिए। राजदूत होउले अफगानिस्तानको सुरक्षा बललाई चीन र भारतले संयुक्त रूपमा तालिम दिइरहेको जानकारी दिइन्। उनले त्यहाँ अमेरिका र चीनको सहकार्य रहेको उदाहरण दिइन्। भेरी बबईमा नेपालको लगानीमा चिनियाँ ठेकेदार र अमेरिकी प्रविधि उपयोग भएको उदाहरण पनि राजदूत होउले दिइन्। हङकङ र सिजियानबारे काठमाडौंमा ब्रिफिङ चीनले बेइजिङमा पत्रकार सम्मेलन गरेर उठाउनुपर्ने विषयलाई काठमाडौंसम्म ल्याएको छ। राजदूत होउले आफ्नो आन्तरिक विषयलाई काठमाडौंमा उतार्नुको अर्थ हङकङ र सिजियानमा नेपालको साथ पनि खोजेको देखिन्छ। नेपाल र चीन विकासोन्मुख राष्ट्र भएकाले साझा हित र चासोका विषयमा नेपालको सक्रिय साथ र सहयोगको आशा पनि चीनले गरेको छ, उनले भनिन्, केही पश्चिमा मुलुकले चीनको समृद्धि देख्न नचाहेको र छिमेकसँग राम्रो सम्बन्ध पनि नचाहेको स्पष्टै छ। हङकङ र सिजियाङको विषय उछालेर चीनमाथि निरन्तर आक्रमण भइरहेको छ। चीन सरकारले आफ्नो संविधानअनुसार एक राष्ट्र दुई पद्धति को आधारभूत राष्ट्रिय नीति अवलम्बन गर्दै शान्ति र एकताका लागि काम गरिरहेको राजदूत होउको भनाइ छ। पहिला सडक र सुरुङ अनि रेल राजदूत होउले नेपाल र चीनबीच हिमालय वारपार सहकार्यका धमाधम सहमति भइरहेको बताइन्। सडक र सुरुङमार्ग निर्माणपछि मात्र रेलमार्ग बन्ने उनको भनाइ छ। राजदूत होउका अनुसार रेलमार्गको अध्ययन सुरु भइसकेको छ। रेलमार्ग जटिल कार्य हो। तर यसलाई चिरेर अघि बढ्नेछौं। सीमा वारपार सहकार्य अघि बढ्नेछ, उनले भनिन, सम्बन्धमा सडक, सुरुङ र रेलले ठूलो भूमिका निर्वाह गर्नेछ। साथै हवाई सम्पर्कले पनि उत्तिकै महत्त्व राख्छ। सन् २०१९ मा दुई देशबीच आर्थिक, सामाजिक, राजनीतिक, व्यापारिक तथा जनताजनताबीचको सम्पर्क र सम्बन्ध विस्तारमा उल्लेख्य प्रगति भएको राजदूत होउको दाबी छ। उनले विगत चार वर्षदेखि चीन नेपालमा सर्वाधिक लगानी गर्ने राष्ट्रका रूपमा रहेको बताइन्। त्रिभुवन विमानस्थलको मर्मतसम्भार तथा गौतम बुद्ध विमानस्थल निर्माणमा चिनियाँ पक्षबाट महत्त्वपूर्ण योगदान भइरहेको छ। कार्यकाल सकेरै फर्कन्छु राजदूत होउले चीन सरकारले दिएको कार्यकाल सम्पन्न गरेर मात्र आफू स्वदेश फर्कने स्पष्ट पारिन्। चिनियाँ राजदूत छिट्टै फर्कने हल्ला चलिरहेको प्रसंगमा उनले भनिन्, यस्तो हल्ला गलत हो। म पूरै कार्यकाल काम गरेर फर्किनेछु। बेइजिङले एक वर्षअघि उनलाई पठाएको थियो। होउ नेपालमा सक्रिय राजदूतमध्येमा पर्छिन्।"
नेकपामा बढ्दो अनुशासनहीनता !,"नेकपा पार्टी नेतृत्वले गुटको संस्कार नियन्त्रणमा पहल नथाल्ने हो भने निकट दिन पार्टी कमिटी नै ध्वस्त हुने खतरा हुन्छ भदौ ५ मा बालुवाटारमा प्रधानमन्त्री केपी ओली र पार्टीकै वरिष्ठ नेता माधव नेपालबीच चर्काचर्की पर्यो। प्रधानमन्त्रीको स्वास्थ्यलाभ का विषयमा मात्र दुई नेताका बीचमा चर्काचर्की परेको थिएन। झगडाको अर्काे थप एउटा कारण पनि थियो, त्यो हो केन्द्रीय सदस्य राजेन्द्र गौतमको फेसबुकमा लेखिएको स्टाटस। नेपालले आफ्नो नोट अफ डिसेन्ट पछि गौतमले आफूविरुद्ध सामाजिक सञ्जालमा जथाभावी लेखेको र उनीमाथि कारबाहीको माग गरेका थिए। तपाईं (प्रधानमन्त्री) निकटका मान्छेले जे पनि बोल्न र लेख्न मिल्छ ? उनीहरूलाई अनुशासन लाग्दैन ? मैले पार्टीमा आफ्ना कुरा राख्नसमेत नपाउने ? मैले नोट अफ डिसेन्ट राखेपछि राजेन्द्र गौतमले फेसबुकमा के लेखेको त्यसरी, हेर्नुभएको छ ? तपाईंका मान्छेलाई किन कारबाही नगर्ने ? कारबाही गर्नुहोस्। माधव नेपालले त्यस दिन ओलीसँग असन्तुष्टि जनाउँदै भनेका थिए। त्यसपछि प्रधानमन्त्रीले पनि जवाफ फर्काए बुधबार साप्ताहिकमा आफूविरुद्ध लेखिएको प्रसंगसम्म। पार्टी शीर्षनेतामै देखिएको यो अविश्वास र आरोपप्रत्यारोप यतिमा मात्र सीमित रहेन। भोलिपल्टै (६ भदौमा) ललितपुरमा पार्टीनिकट प्रोग्रेसिभ इन्जिनियरिङ एसोसिएसनको प्रशिक्षण भेलालाई सम्बोधन गर्दै नेकपा अध्यक्ष प्रचण्डले भने, हामी हिजो निकै अनुशासित थियौं र मात्रै यहाँ आइपुगेका हौं। हिजोआज अनुशासनको स्तर गिरेर जसलाई जे मन लाग्यो, त्यही बोल्ने भएका छौं। कम्युनिस्ट पार्टीमा हिजो सामूहिक निर्णय, व्यक्तिगत जिम्मेवारी हुन्थ्यो। हिजोआज यो अवस्था उल्टिएको छ। व्यक्तिगत निर्णय हुन्छ। जिम्मेवारीचाहिँ समूहले लिइदिनुपर्ने अवस्था छ। ३ जेठ २०७५ मा तत्कालीन एमाले र माओवादी केन्द्रका बीचमा पार्टी एकता गर्दा नै तत्कालीन पार्टी र नेताकार्यकर्ताका बीचमा आरोपप्रत्यारोप नगर्ने समझदारी थियो। तर समझदारी ओठेबोली मा मात्र सीमित रह्यो। केन्द्रीय नेताहरू नै पूर्वपार्टीका आधारमा मात्र नभई पूर्ववत् पार्टीभित्रकै पनि गुटगत पक्षधरताका आधारमा जुहारी मा उत्रिरहे। पार्टी नीतिविपरीत सरकार र पार्टी नेतृत्वकै विरुद्धमा सार्वजनिक रूपमा केही नेताहरू आलोचना र गालीगलौजमा उत्रने क्रम नेकपाभित्र बढेपछि केही नेताहरूलाई अनुशासनको डण्डा चलाउने तयारीमा शीर्ष नेताहरूलाई पुर्यायो। नेताहरू भीम रावल, जनार्दन शर्मा, जगन्नाथ खतिवडा, सूर्य थापा र रामप्रसाद सापकोटा (दीपशिखा) सम्मका नेताहरूमाथि नेतृत्वका आँखा पटकपटक परे। पहिलो चरणमा मौखिक स्पष्टीकरण सोध्ने र सचेत गराउनेसम्ममा नेकपाका दुई अध्यक्ष पुगे। पार्टीभित्र आफ्नै नेताकार्यकर्तामा बढ्दो अनुशासनहीनतापछि नेकपाको ९ भदौमा प्रचण्डको अध्यक्षतामा बसेको सचिवालय बैठकले पार्टी नेताहरूलाई लगाम लगाउने गरी नेतृत्वविरुद्ध गतिविधि गरे कारबाही गर्नेसम्मको निर्णय लिएको थियो। महासचिव विष्णु पौडेलले त्यसबेलाको बैठकको निर्णय सुनाउँदै भने, पार्टीका सबै तहका नेताकार्यकर्ता तथा सदस्यहरूलाई पार्टीको नीति एवं नेतृत्वका सम्बन्धमा असहमति, आलोचना वा विरोध भएमा पार्टी विधानको व्यवस्थाबमोजिम प्रस्तुत हुन र अन्तरपार्टी जनवादको भरपूर उपभोग गर्न निर्देशित गरेको थियो। पार्टीको नीति एवं नेतृत्वका सम्बन्धमा सार्वजनिक रूपमा विरोध वा आलोचना नगर्न निर्देशित गरेको थियो। १३ भदौमा उसले पार्टीको नीति र नेतृत्वविरुद्ध लेख्ने, बोल्नेमाथि कारबाही गर्ने उल्लेख गर्दै अन्तरपार्टी विशेष निर्देशन जारी गर्यो। उक्त अन्तरपार्टी विशेष निर्देशनको बुँदा नम्बर (च) मा पार्टीका सबै तहका नेताकार्यकर्ता तथा सदस्यहरूलाई पार्टी नीति एवं नेतृत्वका सम्बन्धमा सार्वजनिक रूपमा विरोध वा आलोचना नगर्न निर्देशन गरिएको थियो। त्यसमा उल्लेख थियो, पार्टीको नीति एवं नेतृत्वविरुद्धमा लेख्ने, बोल्ने वा गतिविधि गर्नेहरूप्रति पार्टी विधानबमोजिम स्पष्टीकरण सोध्ने, कारबाही प्रक्रिया अघि बढाउने निर्णय गरेको छ। तर पनि नेताकार्यकर्ताबीचको जुहारी रोकिएन। झन् पार्टीभित्र अराजकता मौलाउन थालेपछि चितवन पुगेर प्रचण्डले सार्वजनिक कार्यक्रममा भने, कम्युनिस्ट आफैं बिग्रेपछि खतरा हुन्छ। पार्टीमा अहिले यही डर छ। पार्टीकै केही नेताहरूलाई सरकार र पार्टी नेतृत्वले गरेका काम पटक्कै चित्त बुझेको छैन। तिनीहरूले कुण्ठा मात्र पालिरहेका छन्। कुण्ठाले कहीं पुगिँदैन। अर्का अध्यक्ष तथा प्रधानमन्त्री ओलीले पनि बेलाबेला पार्टी नेताहरूले नेतृत्वमाथि गरेको आलोचनाप्रति खरो टिप्पणी गर्दै आइरहेका छन्। १२ पुसमा मात्रै उनले आफ्नै सरकारी निवासमा पार्टीनिकट पत्रकारको राष्ट्रिय भेलालाई सम्बोधन गर्दै भनेका थिए, पार्टीकै केही नेताहरूलाई सरकार र पार्टी नेतृत्वले गरेका काम पटक्कै चित्त बुझेको छैन, उहाँहरू कुण्ठा पालेर मात्र हिँडिरहनुभएको छ। त्यस्तो कुण्ठाले कहीं पुगिँदैन। हुन त नेकपाले पार्टीभित्र देखापरेको अराजकतालाई पार्टीको राजनीतिक दस्ताबेजमै उल्लेख गरेर ल्याएको पनि छ। २९ मंसिर देखि ६ पुससम्म चलेको स्थायी समिति बैठकमा पारित राजनीतिक दस्ताबेजमै लेखिएको छ, पार्टी संगठन अन्योलग्रस्त अवस्थामा रहेको छ। पार्टी संस्थागत छैन। बरु अनेक गुट झाँगिदै जान थालेका छन्। पार्टीभित्र घात, अन्तर्घात र अराजकताका प्रवृत्ति बढिरहेका छन्। पार्टी अनुशासनस्तर दयनीय अवस्थामा छ। पार्टी अनुशासनको स्थान गुट अनुशासनले लिने खतरा दिनप्रतिदिन बढ्दै गएको छ। आलोचना, आत्मआलोचना, राम्रा काम गर्नेलाई प्रोत्साहन, गल्ती गर्नेलाई दुरुत्साहन गर्नेजस्ता सजीव र गतिशील कम्युनिस्ट पार्टीका निम्ति अपरिहार्य विधि र प्रणालीको पालना भइरहेको छैन।यसले पनि देखाउँछ सत्तासीन दल नेकपाभित्र पार्टी अनुशासनको स्तर कुन तहमा छ भन्ने तथ्यलाई। दुई चरण दुई फायर ! नेकपाभित्र नेताहरूबीचकै आरोपप्रत्यारोप नयाँ भने होइन। एमालेमाओवादीका नेताहरू कुनै बेला एकअर्कालाई दुस्मन कै रूपमा लिन्थे। त्यति मात्र होइन, पूर्ववत् पार्टीमा रहेका नेताहरू गुटका आधारमा पनि एकअर्का नेताका मानमर्दन गर्ने र खेदो खन्ने काममा उत्रन्थे। गुटगत पक्षधरताले ती नेताहरू अनुशासनको कारबाहीबाट जोगिने अवस्था बन्थ्यो। अहिले पनि अवस्था उस्तै देखिएको छ। प्रधानमन्त्री केपी ओलीको दोस्रोपटक सिंहदरबारमा इनिङ गरिरहँदा नेताहरू योगेश भट्टराई र विष्णु रिमालका बीचमा अस्वस्थ प्रकारको द्वन्द्व देखिएको थियो। तर अहिले भट्टराई पर्यटनमन्त्री भएपछि आरोपप्रत्यारोपको पुरानो द्वन्द्व स्टप भएको छ। तर बेलाबेखत रिमालले नेताविशेषलाई लक्ष्यित गर्दै गर्ने तिखो आलोचना रोकिएको छैन। उनी कहिले आफ्नै नेतालक्ष्यित गर्दै छौंडा प्रवृत्ति भन्छन् त, कहिले के। यतिखेर नेकपा स्थायी समिति सदस्य भीम रावल र केन्द्रीय सदस्य तथ प्रधानमन्त्रीका प्रेस सल्लाहकार सूर्य थापाबीचको वाक्युद्ध चर्चामा छ। सुरुमा प्रधानमन्त्रीका सल्लाहकार थापाले फायर खोल्ने र रावल जवाफी फायरमा ओर्लिने क्रम जारी छ। नेताकार्यकर्ताका लागि भने यी दुईको वार टाउको दुखाइको विषय बन्न थालेको छ। १४ पुसमा रावलका पुराना कविता लिम्पियाधुरा र बालुवाटारप्रति व्यंग्य गर्दै हालै स्थायी कमिटीमा रावलले सुनाएको धुवाँले छोपिँदै दियो भन्ने कविता तुलना गर्दै थापाले एक्लो वृहस्पति बन्ने बाटोमा हिँडेको आरोप रावलमाथि लगाएका थिए। रावलले पनि जवाफ फर्काइहाले, सल्लाहकारको सल्लाह भए २०३२ मा झ्यालखानादेखि तत्कालीन नेकपा एमालेमा देखेभोगेका कुरा र गुटबन्दीका पत्रपत्रलगायतका तथ्यमा बहस गरौंला। यद्यपि सरकार चलाउनुपर्नेले गुट चलाउन थालेमा सल्लाहकारबाट धेरै अपेक्षा गर्नु सायद उचित पर्दैन होला। ६ पुसमा सचिवालयको निर्णय रावलले पत्रकारसँग बोलेकोमा थापालाई चित्त बुझेन। उनले परिभाषित जिम्मेवारी र कार्यक्षेत्रको प्रश्न भन्दै सामाजिक सञ्जालमा त्यस दिन लेखे, कुन काम कसको जिम्माको हो ? ख्याल गरिदिने कसले हो त ? अन्यथा, कार्यविभाजनबाट निर्धारित जिम्मेवारी कुण्डल र बुलाकीजस्तो हुने अनि जो पनि प्रवक्ताजस्तो बनेर प्रस्तुत हुने अराजकता हावी हुन्छ। रावलले पनि त्यसपछि प्रत्युत्तर सामाजिक सञ्जालबाटै दिए, मलाई जिम्मेवारीको उपदेश दिने धृष्टता गर्ने अधिकार सूर्यजीले कहाँबाट पाउनुभयो त भन्नेबारे भने उहाँले खुलाउनुभएन। बालुवाटारमा प्रधानमन्त्रीको प्रेस सल्लाहकार भएपछि उहाँले पार्टी अध्यक्ष भए झैं गरी आदेशनिर्देश गर्ने अधिकार र हैसियत प्राप्त भएको भ्रम परेछ क्या रे। यी दुईको आरोपप्रत्यारोप शृंखलामा छ। सामाजिक सञ्जालको वाक्युद्ध शृंखलामा चर्किंदै जाँदा अब यो विषय दुई नेतासँग मात्रै जोडिएको छैन, यसमा अन्य नेताकार्यकर्ता पनि जोडिँदै पक्षविपक्षमा उत्रिन थालेका छन्। पछिल्लोपटक सञ्चारमन्त्री गोकुल बाँस्कोटाको पनि दुई नेताबीचको वाक्युद्धमा इन्टी भएको छ। नेकपाको युवा संगठन राष्ट्रिय युवा संघ नेपालका संयोजक रामप्रसाद सापकोटा दीपशिखा र सहसंयोजक रमेश पौडेलका बीचमा पनि सामाजिक सञ्जालमै आरोपप्रत्यारोप चलेको छ। पार्टीका दुई अध्यक्ष केपी ओली र प्रचण्डको पक्षधरता देखाउँदै उनीहरू एकअर्काको खेदो खन्ने अभियानमा छन्। संगठनका डकुमेन्टमा संयोजकसहसंयोजक दुवैले हस्ताक्षर गर्नेनगर्ने भन्ने आन्तरिक विवाद उनीहरूले सामाजिक सञ्जालमा ल्याइपुर्याएका छन्। त्यसमा पनि नेताकार्यकर्ता रमिते नै बनिरहेका छन्। शीर्ष नेताकै सचिवालयमा रहेका व्यक्तिहरू पनि पार्टीका नेताकार्यकर्तामा असहिष्णु देखिएका कयौं घटना नेकपाभित्र छ। खासगरी प्रधानमन्त्री सचिवालयका सदस्यहरू यसमा बढी विवादमा तानिएका छन्। प्रधानमन्त्रीका प्रमुख राजनीतिक सल्लाहकार विष्णु रिमालदेखि प्रेस सल्लाहकार सूर्य थापासम्म पटकपटक पार्टीका नेतासँग सीधै झगडामा उत्रिएका छन्, अनि अन्य नेताहरू किन प्रतिवादमा नउत्रियून् ? , नेकपाका एक स्थायी समिति सदस्य बताउँछन्। पूर्वमाओवादी समूहभित्र भने आफ्नै पूर्ववत् समूहमा यो खालको समस्या देखिएको छैन, जति पूर्वएमाले खेमाका नेताहरूमा देखिएको छ। यो समस्या पार्टीभित्रको गुटबन्दीका कारण मौलाएको नेताहरूकै बुझाइ छ। नेताहरू भीम रावल र प्रधानमन्त्रीका प्रेस सल्लाहकार सूर्य थापाबीचको निजी मनमुटाव त्यसैको विम्ब भएको ती स्थायी समिति सदस्यको भनाइ छ। कतिपय कमिटीमा बसेर छलफल गर्नुपर्ने विषय सामाजिक सञ्जालमा असन्तुष्टिका रूपमा पनि पोखिन थालेका छन्। राष्ट्रिय युवा संघ नेपालको संयोजक र सहसंयोजकबीचको विवाद भने त्यस्तैमध्येको एउटा हो। एकतापछिको संगठनका नीतिनिर्णयमा संयोजकसहसंयोजक दुवैले हस्ताक्षर गर्न पाउनेनपाउनेमा संयोजक सापकोटा र सहसंयोजक पौडेलका बीचमा पनि सामाजिक सञ्जालमै आरोपप्रत्यारोप चलेको छ। संगठनभित्रको छलफलका विषय हो यो, तर सार्वजनिक आलोचनामा उत्रने काम विधिका हिसाबले अनुशासनहीनता हो ती स्थायी समिति सदस्यले अन्न्पूर्णसँग भने, यस्तैखाले समस्या पार्टीभित्र अहिले जथाभावी देखिन थालेको छ। यसको नियन्त्रण जटिल बन्दै जान थालेको छ। पार्टी नेतृत्वले सच्याउन पहल नगर्ने हो भने आउँदा दिनमा यसले पार्टी कमिटीलाई नै ध्वस्त नबनाउलान् भन्न सकिन्न। केन्द्रीय निकायका पदाधिकारी तथा सदस्यहरूले पार्टी अनुशासन, निर्णय र निर्देशनको पालना गरे वा नगरेको अनुगमन गर्ने र गल्ती गर्नेमाथि अनुशासनको कारबाही गर्न सम्बन्धित निकायलाई निर्देशन दिने अधिकारसहितको केन्द्रीय अनुशासन आयोग नेकपाभित्र छ। त्यसको नेतृत्वमा अमृत बोहोरा र सचिवमा अशोक रोकाय छन्। उनीहरूले जिम्मेवारीअनुसारको पार्टी काम थालेका त छैनन्, तर पार्टीभित्र देखा पर्न थालेको बढ्दो अनुशासनहीनतामा चिन्ता भने देखाएका छन्। पछिल्ला दिनमा गुटको फेरो लिने र अनुशासन तोड्ने संस्कार नेकपामा बढोत्तरी हुन थालेको अनुशासन आयोगका अध्यक्ष बोहोरा बताउँछन्। पार्टीभित्र नेताकार्यकर्ता कुनै न कुनै गुटमा रहेका र त्यही गुटको छायाँमा बसेका कारण नेताकार्यकर्तालाई अनुशासनको सीमाभित्र बाँध्न अप्ठ्यारो आइलाग्ने चिन्ता उनी देखाउँछन्। भन्छन्, पार्टी यसरी बन्दैन, यसले पार्टीलाई सिध्याउने काम मात्र गर्छ। पार्टी अनुशासन भयावह अमृत बोहोरा, अध्यक्ष अनुशासन आयोग, नेकपा नेकपाभित्र पार्टी अनुशासनको अवस्था कस्तो छ ? पार्टी आन्दोलन र निर्माण दुवै बेलामा अनुशासनको विशेष महत्त्व हुन्छ। अनुशासन र पद्धति भएन भने पार्टी नै हुँदैन। धेरै पद्धति बिग्रेको छ। विधि भत्केको छ। अनुशासन उल्लंघन हुने र अराजकता फैलिरहेको छ। आचरण बिग्रेको छ। पार्टी अनुशासन भयावह अवस्थामा छ। भर्खरै सम्पन्न स्थायी समिति बैठकमा अध्यक्षको प्रतिवेदनमा पनि यी विषय आएको छ। किन यस्तो भइरहेको छ ? यसले पार्टीलाई कहाँ पुर्याउँछ ? कुनै आग्रह नराखेर एकदम वस्तुनिष्ठ ढंगले भन्दा पार्टीमा अनुशासन पद्धति र मूल्यमान्यता भन्ने कुरा विस्तारै ह्रास हुँदै गएको छ। त्यसको पछाडिका कारण भनेको वैचारिकराजनीतिक काम भएन। मान्छेलाई निखार्ने, आलोचना गर्ने, गलत प्रवृत्तिबाट मुक्त गर्ने पद्धतिप्रक्रिया पार्टीमा करिब ठप्पै भयो पहिलो कुरा। दोस्रो, कमिटीका बैठक भएनन्। बैठक भएको भए त्यही छलफल हुन्थ्यो। ठीकबेठीक छुट्ट्याउने काम हुन्थ्यो। अनि मान्छेले कहाँबाट प्रशिक्षित हुने ? पुराना लामो इतिहास बोकेर आएकाले के गर्नुहुन्छहँुदैन, अलिकति बुझ्छ। नयाँ पिढीले जेजसरी चलेको छ, त्यही हो भन्ने ठान्छ। उनीहरूको सैद्धान्तिक स्तर उठाउन अध्ययन प्रशिक्षणको व्यवस्था छैन। गलत काम गरेवापत छानबिन र कारबाही गर्ने प्रक्रिया केही भएन। पार्टीमा गुटबन्दी छ। गुटका कारण यस्तो भएको भन्दिन्छ। आग्रह राखेर यस्तो गरेको भनेर एकले अर्काेलाई ढाकछोप गर्ने प्रवृत्ति छ। एउटा न एउटा गुटमा गएर टाँसिएपछि कसरी छानबिन र कारबाही गर्ने ? समस्या छ। सामाजिक सञ्जालमै पार्टीका जिम्मेवार नेताहरू आरोपप्रत्यारोपमा उत्रेको विषयमा कत्तिको जानकार हुनुहुन्छ ? मैले धेरै हेरेको छैन। पूर्वएमाले हुँदा हामी अलिक बढी छलफल गथ्र्यौं; पार्टी नेतृत्वलाई जानकारी गराउँथ्यौं र सतर्क हुन आग्रह गथ्र्यौं तर एकतापछि त्यस्तो केही पनि छैन। मैले जिम्मेवारी केही समयअगाडि मात्र पाएको हुँ। कमिटीले अझै पूर्णता पाएको छैन। यसकारण यस्ता विषयमा खास टिप्पणी गर्ने अवस्थामा म छैन। पार्टीमा यो खालको समस्याका बीचमा तपाईं कसरी काम गर्नुहुन्छ ? अवस्था पार्टीभित्र कति विकराल छ भने यसलाई नसम्हाली हुँदैन। अनुशासन आयोगले मात्र सक्दैन। पार्टी कमिटी पनि सचेत हुनुपर्छ। नेतृत्व पनि सचेत हुनपर्छ। कहिलेबाट काम अघि बढ्छ ? आयोगले पूर्णता पाएपछि विधानले दिएको अधिकार क्षेत्रभित्र रहेर काम अघि बढाउँछौं।"
मन्त्रालयका प्रवक्ता कस्दै सल्लाहकार,"काठमाडौं : प्रधानमन्त्रीका सल्लाहकारले मंसिर २४ गते सबै मन्त्रालयका प्रवक्तालाई भेला पारेर मौखिक निर्देशन दिए राम्रा कामको प्रचार गर्नू। निर्देशन दिनेमा प्रमुख राजनीतिक सल्लाहकार विष्णु रिमाल, परराष्ट्र मामिला सल्लाहकार डा राजन भट्टराई र प्रेस सल्लाहकार सूर्य थापा थिए। उनीहरूले मौखिक मात्र होइन, हालै लिखित निर्देशनसमेत दिएका छन्। प्रधानमन्त्रीलाई सल्लाह दिन नियुक्त सल्लाहकारले शासन संयन्त्र नियन्त्रणमा राख्न खोजेको देखिएको छ। मन्त्री र मन्त्रालयलाई वाइपास गरी उनीहरूले छाया सरकार चलाउन उद्यत भएको देखिन्छ। अघिल्लो बैठकलाई सामान्य परिचयात्मक भने पनि पुस ६ गतेको निर्णयको छाया प्रति भन्दै सबै मन्त्रालयका प्रवक्तालाई निर्देशन पठाइएको छ। मन्त्रालयका मुख्य उपलब्धिको तथ्यांक, इन्फोग्राफिक्स एवं अन्य सूचनाको संक्षिप्त एवं आधिकारिक विवरण प्रवक्ताले प्रधानमन्त्री तथा मन्त्रिपरिषद् कार्यालयमार्फत प्रधानमन्त्रीका प्रेस सल्लाहकारसमक्ष उपलब्ध गराउन निर्देशन दिइएको छ। प्रवक्ताबाट प्राप्त विवरणका आधारमा सूचना, सञ्चार तथा वैदेशिक समन्वय शाखाले सूचना बैंक तयार गरी नियमित रूपमा अद्यावधिक गर्ने निर्णय निर्देशनमा उल्लेख छ। प्रधानमन्त्री तथा मन्त्रिपरिषद् कार्यालयका सहसचिव एवं प्रवक्ता यमलाल भुसालले पठाएको यो निर्णयको छाया प्रतिको अन्त्यमा प्रेस सल्लाहकार सूर्य थापाको हस्ताक्षर छ। सूचना बैंकलाई अद्यावधिक गर्ने प्रयोजन निम्ति प्रवक्ताले आआफ्नो मन्त्रालयअन्तर्गत सञ्चालित नीति तथा कार्यक्रम, बजेट र विशेष योजनामा हासिल भएका उपलब्धिको तथ्यतथ्यांकसहितको लिखित विवरण एक हप्ताभित्र उपलब्ध गराउन निर्देशन दिइएको छ। बैठकले गरेको निर्णयमा मन्त्रालयका प्रवक्ताबीच नियमित बैठक आयोजना गर्ने उल्लेख छ। प्रेस सल्लाहकारको संयोजनमा भएको बैठकमा प्रधानमन्त्री कार्यालयका सचिव महेन्द्रप्रसाद गुरागाईं, डा तीर्थराज ढकालसहित २२ जना सहसचिवको उपस्थिति देखिएको छ। उपस्थितिमा नाम भएका प्रधानमन्त्रीका मुख्य सल्लाहकार रिमाल, परराष्ट्र सल्लाहकार भट्टराई र आर्थिक विकास सल्लाहकार लालशंकर घिमिरेको हस्ताक्षर छैन। सबै मन्त्रालयका प्रवक्ताको उपस्थितिसहितको हस्ताक्षर छ। प्रधानमन्त्री, मन्त्रीले नियुक्त गरेका व्यक्तिले स्थायी सरकारका रूपमा रहेका कर्मचारीलाई निर्देशन दिन थाले अराजकता बढ्ने प्रशासनविद्ले औंल्याएका छन्। शपथ खाएनखाएको अधिकारीको भिन्नता हुने पूर्वसचिव भोजराज पोखरेल बताउँछन्। नियुक्त गर्दा के काम गर्ने अख्तियारी दिइएको छ ? त्यो मलाई थाहा छैन, उनी भन्छन्, तर, सामान्यतः शपथ खाने र नखानेबीच फरक अवश्यै हुन्छ। प्रधानमन्त्रीले नियुक्त गरेका सल्लाहकारले प्रधानमन्त्रीलाई सल्लाह दिनुपर्ने उनको सुझाव छ। उहाँहरूको भूमिका प्रधानमन्त्रीलाई आफ्नो विशेषज्ञता, विज्ञताका आधारमा जानकारी दिने हो, उनी भन्छन्, कहाँ कमजोरी भएको छ, कहाँ सुधार गर्नुपर्नेछ, प्रधानमन्त्रीलाई आफ्नो क्षेत्रमा बलियो बनाउन के गर्नुपर्छ भन्ने सुझाव दिनुपर्छ। कानुन र संविधानले चिनेको र गोपनीयता तथा निष्पक्षताको शपथ खाएकोलाई मात्रै निर्देशन दिने अधिकार हुने उनको भनाइ छ। आधिकारिक निकायमार्फत मात्रै कर्मचारी निर्देशित गर्न सकिने उनी बताउँछन्। उहाँहरूले आफ्ना सल्लाहसुझाव प्रधानमन्त्रीमार्फत दिन सक्नुहुन्छ, उनी भन्छन्। पूर्वसचिव शारदाप्रसाद त्रिताल नेपालमा विचित्र परिपाटी रहेको बताउँछन्। सल्लाहकारद्वारा कार्यालय, सचिवालय राखेर, सरकारी गाडी प्रयोग गरेर हिँड्ने अधिकारसमेत नभएको उनी बताउँछन्। सल्लाहकारको अध्यक्षतामा कुनै बैठकै बस्न नहुने र लिखित निर्देशन दिन पनि नपाउने उनको भनाइ छ। उनका अनुसार सल्लाहकारको काम बाहिर बसेर समन्वय गर्नु मात्रै हो। उहाँको काम प्रधानमन्त्रीले चाहेको सूचना खोज्ने, सम्बन्धित सचिवसहसचिवको समन्वयमा बुझ्ने र सचिव, सहसचिवको समन्वयमा बैठकछलफल बस्न सक्छ, उनी भन्छन्। सल्लाहकार गलत बाटो लाग्नुमा मुख्यसचिव र सचिव जिम्मेवार रहेको उनी बताउँछन्। यहाँ त नहुने काम भइरहेको छ, सल्लाहकारको कोठाकोठामा मुख्यसचिव र सचिव पुग्छन्, उनी भन्छन्, मन्त्री, राज्यमन्त्री, सचिवसरहको सुविधा मात्रै पाउने हो, त्यो हैसियत होइन। उहाँहरू आफू मन्त्री, राज्यमन्त्री, सचिवकै हैसियत देखाउन लागेका छन्।"
"उद्योगी मालामाल, किसानको बेहाल","जनकपुरधाम : महंगी बढ्यो। उद्योगीले चिनीको भाउ सोचेजस्तै पाउँछन्। छुवा, बकासले चिनी मिल मालिकले थप आम्दानी गर्छ। महंगीले उखु खेतीमा लगानी थपियो। तर, किसानले भने उखुको मूल्य लगानी अनुसारले पाउँदैनन्। तीन वर्षअघिकै मूल्यमा यतिखेर किसान चिनी मिललाई उखु बुझाउन बाध्य छन्। यस वर्ष उखुको मूल्य प्रतिक्विन्टल ५ सय ३६ रुपैयाँ ५६ पैसा तोकिएको छ। यो मूल्य तीन वर्ष अघिकै मूल्य हो। उखु बालीलाई सरकारले नगदे खेती सूचीमा राखेको छ। उद्योगीले उखु लिएर किसानलाई २ वर्षसम्म भुक्तानी दिँदैनन्। आफ्नै उत्पादनको मूल्य लिन किसानले आन्दोलन गर्नुपरेको किसानको गुनासो छ। ऋणमै किसानले उखु उब्जाउँछन्। कर्जा काढेर त्यसको गोडमेल गर्छन्। फेरि ऋणकै भारी बोकी कटानी र ढुवानी गर्छन् तर उधारोमै बिक्री गर्नु परिरहेको छ, उखु उत्पादक कृषक संघ रामनगर महोत्तरीका अध्यक्ष नरेशसिंह कुशवाहाले भने। कुशवाहाका अनुसार दुःखद् कुरो त बेचेको उखुको भुक्तानी नपाउनु हो जसले गर्दा किसान ऋणकै भारीले चेपिन्छ। बजारमा चिनीको मूल्य दिनहुँ बढ्दो क्रममा छ। तर त्यही चिनीको मूलस्रोत उखुवापत किसानले पाउने मूल्य भने तीन वर्षदेखि ज्यूँको त्यूँ छ। २०६३ सालदेखि उखुमा लगानी बढ्न थालेको थियो। तर उखुको भाउ उकालो लाग्नुको सट्टा ओरालो लाग्दै गयो। उखु उब्जाउने किसान र मूल्य तोक्ने मिल मालिकको प्रवृत्तिले उखु खेतीबाट किसान आजित भइसकेका छन्। उखुको सही मूल्य नपाउँदा तराईका २२ जिल्लाका हजारौं उखुकिसान ऋणमा डुब्दै आएका छन्। मेहनत गरेर उखुउब्जाउँछौं तर त्यसको मीठो फल चाख्न पाउँदैनौं, महोत्तरीको रामनगरका उखुकिसान जयकिशोर महतोले भने, उखु खेतीमा लगाएको लगानी पनि उठाउन हम्मे पर्छ। उखु खेतीबाट आएको आम्दानीले वर्षभरीको गाँस जुटाउन पनि समस्यै हुन्छ। समयमा उखु कटानी र भुक्तानी नहुँदा बचत नै हुँदैन। चिनी उद्योगका उद्योगपतिको मनोमानीविरुद्ध विगतमा किसानले सडक नतताएका होइनन्। २०६७ सालमा सर्लाहीको हरिऔनमा लागतअनुसार उखुको मूल्य पाउनुपर्ने माग राख्दै किसान उखुको लाक्रा नै लिएर उत्रिएका थिए। किसानको आन्दोलन चर्को भएपछि प्रशासनले गोली चलायो। अन्ततः कफ्र्युनै लगायो। बाध्य भएर सरकार चिनीको मूल्य अभिवृद्धि करको ५० प्रतिशत किसानलाई दिने निर्णयमा पुग्यो। त्यसपछि उखुको मूल्यमा वृद्धि भयो। त्यसले किसानलाई केही राहत मिल्यो। उत्साही भएर किसानले उखुखेती बढाउँदै लगे। उखु खेती बढेपछि चिनी उद्योग पनि थपिँदै गए। उखुको मूल्य निर्धारणमा राजनीतिक चलखेल पनि बढ्न थाल्यो। चार वर्षदेखि उखुको मूल्य समयमा तोकिएको छैन। लगानी अत्यधिक छ। लगानी अनुसारको मूल्य किसानले पाउँदैन त्यसैले किसान थप निराश भएका छन्, नेपाल उखु उत्पादक महासंघका अध्यक्ष कपिलमुनि मैनालीले भने, पोहोर सालभन्दा यस वर्ष २० प्रतिशत उखुउत्पादन कम हुने भएको छ। गतवर्ष देशभर २ करोड ३ लाख क्वीन्टल उखु उत्पादन भएको थियो। यसवर्ष मुस्किलले १ करोड ८० लाख क्वीन्टल उखु उत्पादन हुने अनुमान छ।"
मकवानपुरमा गोली प्रहार गरी लागुऔषध कारोबारी पक्राउ,"काठमाडौं : मकवानपुरमा ३२ किलो लागू औषध गाँजा र कारसहित तीनजना पक्राउ परेका छन् । पक्राउ पर्नेमा कार चालक भारत मोतिहारी पूर्वी चम्पारणका ३७ वर्षीय दिलिपकुमार सिंह, कारमा सवार मोतिहारीकै १८ वर्षीय उज्जलकुमार ठाकुर, रौतहट यमुनामाई ४ का २४ वर्षीय विकाश सिंह रहेको मकवानपुर प्रहरीले बताएको छ । उनीहरुलाई हेटौडा उपमहानगरपालिका१५ रातोमाटे र चुरियामाई बीच जंगल स्थित पूर्व पश्चिम लोकमार्गको सडक खण्डमा समातिएको प्रहरीले जानकारी दियो । विशेष सूचनाको आधारमा जिल्ला प्रहरी कार्यालय मकवानपुर मातहत ईलाका प्रहरी कार्यालय पशुपतिनगरले गाडी चेक गर्न रोकेका थिए । प्रहरी निरीक्षक अरुणकुमार कुशवहाको कमाण्डमा खटिएको टोलीले हेटौंडाबाट पथलैयातर्फ जाँदै गरेको डीएल ३ सीए क्यु नम्बरको कार नरोकेपछि हवाइ फाएर गर्न परेको प्रहरीको विज्ञप्तीमा उल्लेख गरिएको छ । 'चेकजाँच गर्न खोज्दा कार नरोकी भागेको थियो, पछ्याँउदै जाने क्रममा अन्दाजी ३ किमी अगाडि हाइवेमा कार रोकी कारमा सवार मानिसहरु भाग्ने क्रममा नियन्त्रणमा लिएको हो', विज्ञप्तीमा उल्लेख, ' २ राउण्ड हवाई फायर गरी गाँजासहित कार र कारमा सवार मानिसलाई नियन्त्रणमा लिएको हो ।' घटनाको बारेमा थप अनुसन्धान भइरहेको प्रहरीले बताएको छ ।"
भारतीय सुरक्षाकर्मीबाट नेपालीको अपहरण,कपिलवस्तु : नेपाल भारत सीमा क्षेत्रबाट एक नेपाली अपहरणमा परेका छन् । यशोधरा गाउँपालिका८ मटेरियाका ४५ वर्षीय मुवारक खानलाई भारतीय सुरक्षाकर्मीहरुले शनिबार दिउँसो मर्यादपुर बजारबाट अपहरण गरेका हुन् । भारतीय सुरक्षाकर्मीले अपहरण शैलीमा खानलाई भारततर्फ लगेको तर यस बारेमा केही खुल्न नसकेको प्रहरी चौकी मर्यादपुर प्रहरी नायब उपरीक्षक सुनिल मल्लले जानकारी दिए। खानलाई गाडीमा बसालेलगत्तै नेपाल प्रहरीको मर्यादपुर प्रहरी चौकीको सुरक्षाकर्मी र शशस्त्र प्रहरीको सीमा क्षेत्रमा खटिएको सुरक्षाकर्मीको रोकावट छल्दै १० गजा क्षेत्र कटाएका हुन् । स्थानीयका अनुसार भारतीय सुरक्षाकर्मीहरु सादा पोशाकमा भारतीय नम्बरको जीपमा आएका थिए । घटनाबारे सीमा क्षेत्रका भारतीय सुरक्षा अधिकारीले अनभिज्ञता प्रकट गरेको उपरीक्षक मल्लले बताए । भारतीय सुरक्षाकर्मी अन्तर्गतको सिभिल टोलीले खानलाई पक्राउ गरेर लगेको हुन सक्ने सीमा क्षेत्र खुनुवामा खटिएका भारतीय प्रहरी अधिकारीको भनाइ छ। खान खुनुवा बजारमा मोटरसाइकल वर्कसप संचालन गर्दै आएका थिए ।
करोडपति उपसचिव,काठमाडौं : अख्तियार दुरुपयोग अनुसन्धान आयोगको छानबिनले अर्थ मन्त्रालयका उपसचिव राजेन्द्र ढुंगानाले २६ वर्षे जागिरे अवधिमा चार करोड ५८ लाख रुपैयाँ बराबर अकुत सम्पत्ति आर्जन गरेको देखाएको छ। उनीविरुद्ध अकुत सम्पत्ति आर्जनको अभियोगसहित शुक्रबार विशेष अदालतमा भ्रष्टाचार मुद्दा चलाइएको छ। उपसचिव ढुंगाना २०४९ साउन १९ गते सार्वजनिक सेवामा प्रवेश गरेका थिए। २०४९ साउन १९ देखि २०७५ असार ३२ सम्ममा ४ करोड ६८ लाख ४८ हजार गैरकानुनी सम्पत्ति आर्जन गरेको पाइएको छ। यो अवधिमा उनको तलब भत्तालगायत वैध आय ७९ लाख ५४ हजार ७९५ मात्रै हुन्छ। तर उनले विभिन्न क्षेत्रमा करोडौं लगानी गरेका छन्। उनको यो अवधिको खर्च तथा लगानी अस्वभाविक देखिएको छ। यो अवधिमा उनले ५ करोड ४८ लाख ३ हजार ३५१ रुपैयाँ कमाएको अख्तियार दुरुपयोग अनुसन्धान आयोगले गरेको अनुसन्धानमा देखिएको छ। उपसचिव ढुंगानाले सार्वजनिक सेवाको पदमा बहाल रहँदा गैरकानुनी सम्पत्ति आर्जन गरी अमिल्दो तथा अस्वाभाविक उच्च जीवनयापन गरेको पुष्टि भएपछि उनीविरुद्ध अख्तियारले विशेष अदालतमा मुद्दा दायर गरेको छ। अख्तियारले उनीसँग ४ करोड ६८ लाख ४८ हजार बिगो माग गरेको छ। ढुंगानाकी पत्नी मधु कोइराला (ढुंगाना)लाई प्रतिवादी बनाइएको अख्तियारका प्रवक्ता प्रदीपकुमार कोइरालाले जानकारी दिए। अख्तियारले मधुको नाममा रहेको सम्पत्ति पनि जफत गर्न माग गर्दै उनलाई प्रतिवादी बनाई विशेष अदालतमा आरोपपत्र दायर गरेको छ। उपसचिव ढुंगानाविरुद्ध उनले आर्जन गरेको सम्पत्तिको बिगो अनुसार दुई वर्षसम्म कैद तोक्न र बिगो बमोजिम जरिवाना गरी त्यसरी आर्जन गरेको गैरकानुनी सम्पत्तिसमेत जफतको माग दाबी गरिएको छ। ढुंगाना वीरगञ्ज भन्सार कार्यालय र विराटनगर भन्सार कार्यालयमा पनि बसेका थिए। उनी अर्थमन्त्रालयको कोर ग्रुपभित्रका कर्मचारी हुन्।
स्कुटरको ठक्करले भारतीय नागरिकको मृत्यु,भक्तपुर : भक्तपुरकाठमाडौं ६ लेन सडकअन्तर्गत भक्तपुर नगरपालिका १ सिर्जनानगरमा स्कुटरको ठक्करबाट शनिबार एक भारतीय नागरिकको ज्यान गएको छ। महानगरीय प्रहरी परिसर भक्तपुरका अनुसार काठमाडौंबाट भक्तपुरतर्फ आउदै गरेको एनएल ०१ एडी ५९१८ नम्बरको कन्टेनर गाडी ब्याक गर्न साइड मागिरहरेका सहचालक भारतको फरकुवावाद बस्ने २५ वर्षीय नरेन्द्र पाललाई सोही दिशाबाट आइरहेको बा ९२ प ३४०९ नम्बरको स्कुटरले ठक्कर दिएको थियो। परिसरका प्रहरी निरीक्षक पञ्चलाल गोलेले सहचालक पाल आफ्नो गाडीलाई साइड मागिरहेको बेला स्कुटरले ठक्कर दिएको जानकारी दिए। स्कुटरको ठक्करबाट घाइते भएका उनलाई उपचारका लागि सल्लाघारीस्थित डाइवामुरा मेमोरियल अस्पताल लगिएको थियो। उपचारकै क्रममा सम्बन्धित चिकित्सकले पाललाई मृत घोषणा गरेको प्रहरी निरीक्षक गोलेले बताए। उनका अनुसार स्कुटर र चालक भक्तपुरको सूर्यविनायक नपा ९ नलिञ्चोक बस्ने ३८ वर्षीय वसन्त देउजालाई प्रहरीले नियन्त्रणमा लिएको छ। चालक र स्कुटरलाई महानगरीय प्रहरी वृत्त जगातीको नियन्त्रणमा राखेर घटनाबारे थप अनुसन्धान कार्य अघि बढाइएको परिसरले जनाएको छ।
राम्चेमा बस दुर्घटना : ९ जना घाइते,नुवाकोट : पासाङल्हामु मार्गको त्रिशूलीधुन्चे सडकखण्डको बीचमा रहेको राम्चेमा शनिबार यात्रुबस दुर्घटना हुँदा ९ जना घाइते भएका छन् । काठमाडौंबाट यात्रु लिएर रसुवाको स्याफ्रुबेसीतिर जाँदै गरेको प्रदेश ३१००५ ख ९४६५ नम्बरको यात्रु बस शनिबार अपरान्ह त्रिशूलीधुन्चे सडकखण्डको कालिका गाउँपालिका४ राम्चेमा दुर्घटनाग्रस्त हुँदा त्यसमा यात्रारत ९ जना घाइते भएको जिल्ला प्रशासन कार्यालय रसुवाले जनाएको छ । प्रमुख जिल्ला अधिकारी अर्जुन भण्डारीका अनुसार सडकमार्गदेखि एकसय मिटर तल खसेर सो बस दुर्घटनामा परेकोमा घाइतेमध्ये दुई जना गम्भीर रहेका छन् । घाइतेलाई एम्बुलेन्समार्फत अस्पताल लगिएको छ । बस चालक फरार रहेका छन् भने दुर्घटनालगत्तै स्थानीयबासी तथा सुरक्षाकर्मीले घाइतेको उद्धार गरेका हुन् ।
आयुर्वेद उपचारतर्फ आकर्षण,"बाजुरा : बडिमालिका नगरपालिका९ बस्ने ४५ वर्षीया गंगा नेपाली शरीर दुख्ने, झमझमाउने समस्याले ग्रसित थिइन्। जिल्ला अस्पताल बाजुरामार अन्य औषधि पसलमा उपचार गरिन् तर उनलाई सन्चो भएन। उनलाई प्रायः अस्पताल धाइरहनुपरेको थियो। पछिल्लो समय जिल्ला आयुर्वेद स्वास्थ्य केन्द्रमा उपचार गराएपछि सन्चो भएको उनले बताइन्। गंगाले भनिन्, अस्पतालमा पुर्जीको समेत पैसा लाग्थ्यो, औषधि किन्नुपर्ने बाध्यता थियो, यहाँ त सबै निःशुल्क रहेछ। उनलाई पूर्वकर्म, सर्वांग स्वेदन सेवासहित औषधि दिइएको थियो। उनीजस्तै वन डिभिजन कार्यालय बाजुरामा कार्यरत कर्मचारी दीपक सुनारलाई ढाड दुख्ने समस्या थियो। उनले पनि मेडिकलबाट औषधि लिए तर सन्चो भएन। पछि जिल्ला आयुर्वेद स्वास्थ्य केन्द्रमा उपचार गर्दा सन्चो भएको उनले बताए। कुनै समय जिल्ला आयुर्वेद स्वास्थ्य केन्द्र बाजुरामा उपचार हुन्छ भन्नेसमेत थाहा हुँदैनथ्यो। कर्मचारी घाम तापेर बस्थे, अहिले बिरामीको निकै घुइँचो लाग्ने गरेको छ, गैरसरकारी संस्था महासंघका केन्द्रीय सदस्य काशी विकले भने। जिल्ला आयुर्वेद स्वास्थ्य केन्द्र बाजुराले निःशुल्क उपचार गर्दै आएको छ। दैनिक सरदर २० जनासम्म उपचार गर्न आउने गरेको निमित्त कार्यालय प्रमुख दीक्षा भण्डारीले जानकारी दिइन्। आयुर्वेद अस्पतालमा बाथ, अमलपित्त, दम, खोकी, पिनास, ग्यास्ट्राइट्रिक, पाइल्स, छाला रोग, स्त्री रोग, उच्चरक्तचापलगायत रोगको उपचार हुने गरेको भण्डारीले बताइन्। साथै, अस्पतालले सुनौला हजार दिनका आमालाई दूध बढाउने औषधि र ज्येष्ठ नागरिकका लागि रसायन औषधि वितरण गर्दै आएको छ। अस्पतालमा ओपीडी सेवा, पूर्वकर्म, पञ्चकर्म सेवा र औषधि वितरण हुने गरेको बडिमालिका नगर उपप्रमुख कविता विष्टले जानकारी दिइन्। उनले भनिन्, बाजुरामा आयुर्वेद तरिकाले उपचार हुन्छ भन्ने चेतना पनि निकै कम रहेछ, धेरै प्रयासपछि बल्ल उपचारमा आउने गरेका छन्। अझै स्थानीयस्तरमा उपचारबारे जानकारीमूलक कार्यक्रम गरिने निमित्त कार्यालय प्रमुख भण्डारीले जानकारी दिइन्।"
शाली नदीमा स्नान गर्न पक्की बाँध (फोटो फिचर),"साँखु : एक महिने माधवनारायण व्रत यहीं पुस २५ गतेदेखि सुरु हुँदैछ। यसलाई श्री स्वस्थानी व्रतका नामले पनि चिनिन्छ। यो व्रत बस्नको लागि काठमाडौंको शंखरापुर नगरपालिका साँखुस्थित शाली नदी बढी महत्वपूर्ण मानिन्छ। स्वस्थानी व्रत कथाअनुसार शाली नदी क्षेत्र ऐतिहासिक एवं पौराणिक स्थान भएकाले पनि यसको महत्व बढेको छ। त्यसैले व्रत अवधिभर लाखौं भक्तजन शाली नदी पुग्ने गरेका छन्। यहाँ पुग्ने भक्तजनले शाली नदीमा नुहाउने प्रचलन रहेको छ। शाली नदीमा स्नान गरेपछि माधवनारायण तथा स्वस्थानी माताको दर्शन गर्दा पुण्य मिल्ने जनविश्वास रहँदै आएको छ। त्यस्तै व्रतालुलाई दान गर्दा पनि पुण्य मिल्ने मान्यता रहेको छ। त्यसैले यहाँ विगतमा राज्य प्रमुखसमेत पुगेर व्रतालुलाई गच्छेअनुसार दान दिने गरेका थिए। माधवनारायण एवं स्वस्थानी माताको व्रत बस्दा व्रतालुले प्रत्येक दिन शाली नदीमा स्नान गर्नुपर्छ। त्यसैले व्रतालुलाई स्नान गर्न सहज हुने गरी शाली नदीलाई छेकेर पोखरी बनाइन्छ। गत वर्षसम्म व्रतालुलाई स्नान गर्न शाली नदीमा बालुवा भरिएको बोराले पानी छेक्दै आएको थियो तर यस वर्ष भने पक्की बाँध निर्माण गरिएको छ। नदीको दुई किनारबाट पानी जाने गरी पक्की बाँध निर्माणसँगै स्नान गर्ने ठाउँ व्यवस्थित भएको छ। माधवनारायण स्वस्थानी व्रत तथा शाली नदी सुधार समितिले शाली नदीमा पक्की बाँध निर्माण गरेको हो। त्यस्तै स्नान गर्ने शाली नदीको पूर्वी किनारमा पनि पक्की खुड्किला निर्माण गरिएको छ। जसले गर्दा भक्तजनलाई शाली नदीमा स्नान गर्न थप सहज हुने समितिका अध्यक्ष गोविन्दबहादुर श्रेष्ठले सुनाए। उनले एक महिने व्रतको लागि शाली नदी परिसर सिंगार्ने तथा अरु व्यवस्थापन पूरा भएको जानकारी दिए। यस वर्ष अघिल्ला वर्षहरुमा भन्दा सहज र व्यवस्थित हुने गरी समितिले तयारी गरेको उनको भनाइ थियो। एक महिन् व्रतको लागि अहिले शाली नदी परिसर सिंगार्ने काम धमाधम भइरहेको छ। सरसफाइसँगै मर्मतसम्भार तीव्र भइरहेको छ। शाली नदीमा बनाइएको ट्रस पुलको पनि मर्मत भइरहेको छ। शाली नदी स्तम्भ निर्माण जारी छ। स्तम्भको चारैतिर दुबो रोपेर हरियाली बढाइँदै छ। माधवनारायण पार्क सिंगारिएको छ। भएका शौचालयको मर्मत तथा सरसफाइसँगै थप शौचालयको लागि अस्थायी संरचना निर्माण तीव्र बनाइएको छ। मेला भर्न पुग्ने भक्तजनलाई चिया, नास्ता र खाना खुवाउने पसलको लागि अस्थायी घरटहरा निर्माण पनि धमाधम भइरहेको छ। पसल खोल्न साँखुबाट शाली नदी जाने मुख्य सडकको दायाँबायाँका खाली ठाउँमा कोही जग्गा सम्याइरहेका छन्, कोही बाँस उठाएर टहरा ठड्याउँदैछन्। कोही मिटर टेप लिएर आफ्नो भागको ठाउँ छुट्याउँदैछन्। पहिलेदेखि भएका पसलले पनि आफ्नो ठाउँ विस्तार गर्ने र मेच टेबलको संख्या बढाइरहेका छन्। यता व्रत सुरु नहुँदै शाली नदी पुग्ने सर्वसाधारणहरुको संख्या बढेको छ। अरु दिनभन्दा शनिबार र बिदाका अरु दिनमा शाली नदी पुग्नेहरुको संख्या बढ्ने गरेको समितिका अध्यक्ष श्रेष्ठ बताउँछन्। शाली नदीमा सर्वसाधारणहरुको चहलपहल बढ्न सुरु भएको छ, उनले भने, अरु दिनभन्दा शनिबार र बिदाको बेला यहाँ बढी पुग्छन्। गत वर्ष नबनेको काठमाडौं चाबहिल जोरपाटी साँखु सडक लगभग बनिसकेकाले यस वर्ष बढीभन्दा बढी भक्तजन शाली नदी पुग्ने समितिका महासचिव एलपी श्रेष्ठले दाबी गरे। उनले यस वर्ष करिब चालीस लाख भक्तजन शाली नदी पुग्ने अनुमान गरे।यस वर्ष नेपाल भ्रमण वर्ष २०२० पनि परेकाले हामीले त्यहींअनुसार व्यवस्था गरेका छौं, उनले भने, शाली नदी पुगेकाहरु काठमाडौंकै बज्रयोगिनी, नाङ्लेभारे, कात्तिके, सिन्धुपाल्चोकको भोटेचौर र भक्तपुरको नगरकोट, तेलकोट र चाँगुनारायणसम्म पुग्न सक्छन्। काठमाडौंको चाबहिलसँगै भक्तपुरको बोडे, दुवाकोट, चाँगुनारायण, तेलकोट र नगरकोटबाट साँखु पुग्न सकिने महासचिव श्रेष्ठ बताउँछन्। उनले शाली नदी पुग्ने भक्तजनलाई केन्द्रित गरेर समितिले यातायात तथा पार्किङको राम्रो व्यवस्था गरेको सुनाए। भक्तजनलाई ठगिनबाट जोगाउन तीन दिनको फरकमा बजार अनुगमन गर्न छुट्टै समितिको व्यवस्था गरेका छौं, उनले भने, प्रत्येक पसलमा सर्वसाधारणले देख्ने गरी मूल्यसूची राख्न अनिवार्य गरेका छौं। एक महिने व्रतको तयारी पूरा यसैबीच समितिले शनिबार पत्रकार सम्मेलन गरी एक महिने व्रतको सम्पूर्ण तयारी पूरा भएको जनाएको छ। कार्यक्रममा शंखरापुर नपाका प्रमुख सुवर्ण श्रेष्ठले नपाको पहिचान बोकेको स्वस्थानी व्रत हुने शाली नदी क्षेत्रको दिगो विकासको लागि योजनाबद्ध काम गर्ने बताए। उनले काठमाडौंबाट साँखु पुग्ने सडकको २५ प्रतिशत काम बाँकी भएको र उक्त काम व्रत सुरु हुनुअघि नै सकाउने गरी काम गराइने जानकारी दिए। सडकका ठेकेदारबाट काम नभए भक्तजनबाट गुनासो नआउने गरी नगरपालिका आफैले उक्त सडक सुधारको काम गर्नेछ, उनले भने। महानगरीय प्रहरी प्रभाग साँखुका प्रमुख प्रहरी निरीक्षक गोविन्द पन्थीले व्रत अवधिभरको लागि आवश्यक सम्पूर्ण सुरक्षा प्रवन्ध मिलाइएको जानकारी दिए। एक महिने माधवनारायण स्वस्थानी व्रतको तयारीबारे जानकारी दिँदै समितिका अध्यक्ष गोविन्दबहादुर श्रेष्ठ।"
हिउँ हेर्न भारतीय पर्यटक (फोटोफिचर),"डडेल्धुरा : सुधीस भारतको उत्तरप्रदेश राज्यको राजधानी, लखनउका बसिन्दा हुन् । शुक्रबार अपराह्न उनी र उनका साथी बालबच्चासहित डडेल्धुराको हगुल्टे लेकमा भेटिए । पहिलो पटक उनले, यती नजिक हिउँ देखेको बताए । हामीहरुले हिउँ देखेको नै पहिलो पटक हो उनले भने । भारतमा सरकारी जागिरे सुधीसले, यसपाली भारतको उत्तराखण्ड राज्यमा पर्ने मन्सुरीमा हिमपातको आनन्द लिने योजना बनाएका थिए । तर उनको त्यो योजना डडेल्धुरातिर मोडियो । हामी परिवारसहित मन्सुरी जाने योजनामा थियौं, तर नेपालमा भ्रमण वर्ष सुभारम्भ भएको र इन्टरनेटमा सबैभन्दा नजिक डडेल्धुरामा हिमपात भएको थाहा पायौं, अनि यतै आएको, उनले भने । भारतकै लखिमपुरका मुरली मौर्या व्यवसायी हुन् । उनी हरेक वर्ष हिमपातमा परिवारसहित घुम्ने योजना बनाउँछन् । यसअघि भारतको उत्तराखण्डतिर हानिएका मौर्याको परिवार पनि हगुल्टे लेकमा भेटियो । हिमपातको आनन्द बेग्लै हुन्छ, सबैभन्दा बढी रमाइलो बच्चाहरु गर्छन्, बच्चाहरुले रमाइलो गरेको देखेर आनन्द आउँछ ।', आफ्ना साना दुई जुम्ल्याहा छोरीसहित हगुल्टे पुगेका मौर्याले भने । यसवर्ष सुदूरपश्चिममा दोस्रो पटक भारी हिमपात भएको छ । हगुल्टे लेकसहित डडेल्धुरा सदरमुकाम र बैतडीमा तीन फिट भन्दा बढी हिउँ परेको छ । सुदूरपश्चिमको राजधानी धनगढीबाट १२५ किलोमिटरको पक्की सडकको यात्रा गरेपछि हिउँ हेर्न पाइन्छ । नेपालमा सबैभन्दा बढी पर्यटक भित्र्याउन सकिने भनेको भारतीय नै हो, अझ सुदूरपश्चिममा त भारतको राजधानी सहितका ठुलाठुला शहरका पर्यटक सडक मार्गबाटै चारपाँच घण्टाको यात्रामा पुग्न सक्छन्, सुन्दर सुदूरपश्चिम अभियानका अभियानकर्ता गोपाल हमालले भने । उनले गोरो छाला भएका पर्यटक भित्र्याउन अझै समय लाग्ने भएकाले सुदूरपश्चिमले भारतीय पर्यटकलक्षित कार्यक्रम ल्याउनुपर्ने बताए ।"
सडकमा मानसिक रोगीको बिजोक,"विराटनगर : ० ताप्लेजुङ फुङलिङ नगरपालिका८ दोखुकी कमला पाख्रिनको मानसिक अवस्था गुमेको एक वर्षभन्दा बढी भयो। विवाह गरेको केही समयमै मानसिक अवस्था असन्तुलित भएपछि सदरमुकाममा भौंतारिएर हिँड्थिन्। यस्तै अवस्थामा गर्भवती भएकी उनले असोज २२ गते बालिकालाई जन्म दिइन्। अहिले बालिका च्यापेर भौंतारिँदै हिँड्ने पाख्रिनलाई सम्हाल्ने कोही छैन। ० इलाम माईजोगमाई गाउँपालिका६ थुम्के डाँडाका सन्तोष कठेतको मानसिक अवस्था बिग्रिएपछि परिवारले खोरमा राखेका छन्। सूर्योदय नगरपालिका११ की उषा आचार्य मानसिक अवस्था बिग्रिएपछि घरबाटै सम्पर्कविहीन बनिन्। आचार्य परिवार चिन्तित छन्। ० झापाको बिर्तामोड, काँकडभिट्टा र दमकमा मानसिक सन्तुलन गुमाएर सडक किनार र पसलपसल चहार्नेको संख्या दर्जनभन्दा बढी छ। ० सुनसरीको इटहरी क्षेत्रमा दैनिक नयाँनयाँ मानसिक रोगी तथा सडक बालबालिका र महिला थपिन्छन्। कोही सडकमै बिरामी पर्छन् त कोहीलाई सामाजिक संस्थाले बेलामौका उद्धार गर्छ। अहिले पनि आधा दर्जनभन्दा बढी बालबालिका र मानसिक समस्या भएका महिला सडकमै भेटिन्छन्। उल्लिखित चार जिल्लाको घटनाले प्रदेश १ मा मानसिक असन्तुलित व्यक्ति र बालबालिकाको अवस्था कस्तो छ भन्ने प्रस्ट पार्छ। अन्य जिल्लामा पनि मानसिक रोगी र बालबालिकाको संख्या सडक र सदरमुकाममा बढ्दो छ। अधिकांश मानसिक रोगी महिला सडकमै बलात्कृत भएका छन् त केही सडकमै सुत्केरी हुने गर्छन्। प्रदेश १ सरकारका मन्त्री कोहीकसैलाई सडकमा बेसहारा हुन नदिने बताउँछन्। तर, मानसिक रोगी र बालबालिकाको संख्या सडकमा प्रतिदिन थपिँदै गएका छन्। महिला, बालबालिका तथा ज्येष्ठ नागरिक मन्त्रालय तथा राष्ट्रिय बाल अधिकार परिषद्को आयोजनामा विराटनगरमा शुक्रबार भएको एक कार्यक्रममा प्रदेश १ का सामाजिक विकासमन्त्री जीवन घिमिरेले प्रदेश सरकारले नीति तथा कार्यक्रममा समेट्दै सडकमा हुने जोकोहीलाई व्यवस्थित गरिरहेको बताए। हामीले धेरैको उद्धार गरेका छौँ, अहिले पनि धरानमा यस्तै अभियानमा जाँदै छु, अब कोही पनि सडकमा हुने छैनन्, उनले भने। कति बालबालिका सडकमा छन् भन्ने प्रदेश १ मा तथ्यांकसमेत छैन। सचिव वीरबहादुर राईले नेपालमा ५ हजार बालबालिका सडकमा छन् भन्ने संकलन गर्ने तयारीमा रहेको बताए। प्रदेश १ ले सार्वजनिक गरेको नीति तथा कार्यक्रममा महिला, बालबालिका, ज्येष्ठ नागरिक, अपांगता भएका व्यक्ति, दलितलगायत पछाडि पारिएका, सीमान्तकृत समुदायको विकासका लागि लक्षित वर्गमैत्री संरक्षणात्मक तथा प्रवद्र्धनात्मक नीति अवलम्बन गर्ने भनिएको छ। सोहीअनुरूप विभिन्न शीर्षकमा ६ करोडभन्दा बढी बजेट विनियोजना गरिएको छ। तर, उनीहरूको व्यवस्थापनमा न प्रदेश सरकारले चासो दिएको छ न त स्थानीय तहले। अभियान चलाएको समाचार आउँछ, मन्त्री आफैं दैडिएर कसैलाई उठाएर फोटो खिचाउँछन्, झापामा यस्ता व्यक्ति बढेका बढ्यै छन्, ध्यान पुगेको छैन, दमकका समाजसेवी छवि बाँस्कोटा भन्छन्। सरकारले यस्ता प्रकृतिका बालबालिका र व्यक्तिको तथ्यांक नै संकलन नगरी प्रचारका लागि मात्र १२ जनालाई सडकबाट उठाएर फोटो खिचाउने काम गरेको उनको आरोप छ। प्रदेश १ मा सरकारले नै निर्माण गरेको पुनःस्थापना केन्द्र छैन। बालगृह भने २८ वटा रहेको सामाजिक विकास मन्त्रालयको तथ्यांकमा उल्लेख छ। अहिले सडकबाट उद्धार गरिएका महिला तथा बालबालिकालाई सामाजिक संघसंस्थाले स्थापना गरेको सुधारगृह र पुनःस्थापना गृहमा राख्ने गरिएको छ।"
बस दुर्घटनामा नौ घाइते,नुवाकोट : त्रिशूलीधुन्चे सडकखण्डको बीचमा रहेको राम्चेमा शनिबार यात्रुबस दुर्घटना हुँदा नौ जना घाइते भएका छन्। काठमाडौंबाट यात्रु लिएर नुवाकोटको विदुर हुँदै रसुवाको स्याफ्रुबेंसीतर्फ जाँदै गरेको प्रदेश ३१००५ ख ९४६५ नम्बरको यात्रुबस कालिका गाउँपालिका४ राम्चेमा सडकबाट करिब सय मिटर तल खसेको रसुवा प्रहरीले जनाएको छ। रसुवाका प्रमुख जिल्ला अधिकारी अर्जुन भण्डारीका अनुसार दुर्घटनामा परेका घाइतेमध्ये दुई जनाको अवस्था गम्भीर छ। बस चालक फरार छन्। दुर्घटनालगत्तै स्थानीय र सुरक्षाकर्मीले घाइतेको उद्धार गरेका थिए।
मलेसियामा आनीको फिल द हिल,"चर्चित गायक आनी छोइङ डोल्मा मलेसियामा आफ्नो सांगीतिक प्रस्तुति दिँदै छिन् । मलेसियाको क्वलालम्पुरको स्तना बुद्धयमा आयोजित फिल द हिल नामक सांगीतिक प्रस्तुतिमा आनीलाई अन्य प्रतिस्ठित कलाकारले पनि साथ दिने छन् । मलेसियन नागरिकहरूकै सक्रियता र आयोजनामा हुने यो कन्सर्टमा मेलिसियन नागरिकको उत्साहजनक सहभागिता छ । कार्यक्रममा आनीले 'फूलको आँखामा फूलै संसार' र 'बुझ्नै सकिन', 'बटुवा हुँ बटुवा र बुद्ध मन्त्र' लगायतका गीत गाउने छिन् । आनीलाई चर्चित तथा वरिष्ठ संगीतकार न्यू बर्जाचार्य, लोकप्रिय सारङ्गी बादक प्रिन्स नेपाली, प्रज्वल लामा (किर्बोड), सुन्दर महर्जन (ड्रम), उमेश पण्डित फ्ल्युटले साथ दिने छन् । आफ्नो सांगीतिक प्रस्तुति मार्फत आनीले मानव माया, करुणा र शान्तिको सन्देश प्रवाहित गर्नेछन् । मलेसियामा आनीको संगीत सुन्न मन पराउने फ्यानहरु धरै छन् । २०१६ मा मलेसियाबाट फ्यानहरूको एक समूह आनीलाई खोज्दै नेपाल आएका थिए । आनीले विभिन्न देशमा आफ्नो सांगीतिक प्रस्तुति दिएर शान्तिको सन्देश प्रवाह गर्दै नेपाललाई समेत चिनाउँदै आएकी छिन्। मलेसियामा रहेकी आनीले अन्न्पूर्ण अन्लाइनसँग कुरा गर्दै भनिन्, 'मलेसियन नागरिकको आग्रह र आमन्त्रणमा म यहाँ आएकी हुँ । संगीतमार्फत मानिसमा शान्ति र करुणाको सन्देश प्रवाहित गर्ने र नेपाललाई चिनाउने मरो उद्देश्य हो। आफ्नो सांगीतिक प्रस्तुतिको क्रममा नेपालको कला, संस्कृति र प्राकृतिक सौन्दर्य झल्किने विभिन्न दृश्यहरु पनि समावेश गरेर 'भिजिट नेपाल २०२०' को अभियानलाई सहयोग पुर्याएकी छिन् । आनी संसारको जुनसुकै कुनामा पुगेर पनि संगीतमार्फत नेपालको गौरव गाउँछिन्, यँहाको कला संस्कृति देखाउँछिन् । नेपाल भ्रमणमा आउन सबैलाई निम्तो दिन्छिन्। आनीले भनिन्, 'म जँहा पुग्छु, त्यहा मेरो सांगीतिक प्रस्तुति मात्र हुँदैन । म नेपालको कला संस्कृतिको पनि प्रवर्धन गर्छु र नेपाल घुम्न आउन सबैलाई निम्तो दिने गरेकी छु ।' आनी भन्छिन्, 'संगीत एउटा धर्म पनि हो । यसले एकछिन भए पनि मानिसलाई शान्त बनाउँछ । करुणा र प्रेम जगाउँछ , तनावमुक्त बनाउँछ । म को हुँ? चिन्न र जान्न संगीतले सहयोग गर्छ । मेरो सांगीतिक यात्राको उद्धेश्य यही हो ।'"
छोराछोरी सरकारी स्कुल पढाउने भन्दै कर्मचारी र जनप्रतिनिधिले खाए शपथ,"मलंगवा : नगरपालिकाको तलब भत्ता खाने कर्मचारी तथा जनप्रतिनिधिले आफ्ना सन्तान सामुदायिक विद्यालयमा पढाउने भन्दै शपथ खाएका छन् । सामुदायिक विद्यालयको स्तर सुधारौँ आफ्ना बालबालिकालाई सामुदायिक विद्यालयमै पढाऔं भन्ने मूल नाराका साथ सामुदायिक विद्यालयको शिक्षा सुधारको लागि 'नगर शिक्षा ऐन' सार्वजनिक तथा शपथ समारोहमा सर्लाहीको बागमती नगरपालिकाका कर्मचारी र जनप्रतिनिधिले शपथ खाएका हुन् । नगरप्रमुख भरतकुमार थापालाई कार्यक्रमका प्रमुख अतिथि प्रदेशसभा सदस्य डिल्लीप्रसाद उप्रेतीले शपथ खुवाएका थिए भने नगरप्रमुख थापाले स्थानीय कर्मचारी तथा जनप्रतिनिधिलाई शपथ खुवाएका थिए । नगरपालिकामा मलाई प्राप्त जिम्मेवारी मेरो ज्ञान विवेकले जाने बुझेसम्म इमान सम्झी राष्ट्र र मेरो पेशाप्रति बफादार रही कार्य गर्नेछु । म बागमती नगरपालिकाको शिक्षा ऐन र योसँग सम्बन्धित कार्य विवरण पालना गर्दै यस नगरपालिकाभित्रका सामुदायिक विद्यालयको सुदृढीकरण विकास र सम्वर्धनमा इमन्दारी र जिम्मेवारीका साथ मन वचन र कर्मले सहयोग पुर्याउँदै मेरा सन्तानहरुलाई विद्यालय तहसम्म सामुदायिक विद्यालयमा नै अध्यापन गराउने छु र अरुलाई पनि उक्त कार्य गर्न प्रेरित गर्नेछु, भन्दै जनप्रतिनिधि र स्थानिय कर्मचारीले शपथ खाएका छन् । शपथपछि सभालाई सम्बोधन गर्दै नगरप्रमुख भरतकुमार थापाले सामुदायिक शिक्षामा आमुल परिवर्तनको लागि जनप्रतिनिधि र स्थानीय कर्मचारीले आफ्ना सन्तानलाई सामुदायिक विद्यालयमा पढाउने नियम लागु गरिएको बताएका छन् । नयाँ शैक्षिक सत्रबाट नगरपालिकाको तलब भत्ता खाने कर्मचारीले अनिवार्य रुपमा आफ्ना सन्तानलाई सामुदायिक विद्यालयमा पढाउनु पर्ने बताएका छन् । नगरपालिकाले जारी गरेको शिक्षा नीतिविपरित गए जो कोहीलाई पनि ऐन नियम बमोजिम कारबाही गर्ने उनले चेतावनी समेत दिएका छन् । आफ्नो छोराछोरीलाई निजीमा पढाउने तर तलब भत्ता सरकारी खान नैतिकताले दिँदैन, नगरप्रमुख थापाले भने, बिहान ९ बजे खान खाएर छोराछोरीलाई निजी विद्यालयमा लगेर सरकारी विद्यालयमा काम गर्ने शिक्षकहरू पनि देखेको छु । अब त्यस्तो कर्मचारीलाई पनि सामुदायिक विद्यालयमा छोराछोरी पढाउनु पर्छ । होइन भने कारबाही भोग्न तयार रहनुपर्छ भन्दै उनले चेतावनी दिए ।"
धरानबाट ३१ सडक बालबालिकाको उद्धार,"धरान: सरकारले सुनसरीको धरान उपमहानगरपालिकाको भानुचोक क्षेत्रबाट शुक्रबार राति ३१ बालबालिकाको उद्धार गरेको छ। सरकारले सुरु गरेको सडक बालबालिका, बेवारिसे बृद्धबृद्धा तथा अशक्तहरुको संरक्षण अभियान अन्तर्गत सडकमा कष्टकर जीवन बिताइरहेका ३१ बालबालिकालाई धरान उपमहानगरपालिकाको भानुचोक क्षेत्रबाट उद्धार गरिएको हो। सडक बालबालिकाको उद्धारका लागि महिला, बालबालिका तथा जेष्ठ नागरिक मन्त्री पार्वत गुरुङ, प्रदेश १ का सामाजिक विकासमन्त्री जीवन घिमिरे, सरकारका सचिव चन्द्र घिमिरेसहित बालबालिका खोजतलास समन्वय केन्द्रका कर्मचारी र नेपाल प्रहरीको टोली धरान आएको थियो। उद्धार गर्न आएको मन्त्री गुरुङ सहितको टोलीले सुरुमा धरान उपमहानगरपालिकाका मेयर तिलक राईसहितका जनप्रतिनिधिसँग छलफल गरी भानु चोकको सडकमा बसेका बालबालिका, र अशक्त व्यक्तिलाई भेला गरेर उद्धार गरेका थिए। धरानबाट उद्धार गरिएका ३१ बालबालिकालाई इटहरीको 'सेभ द चिल्ड्रेन' हाउसमा राखिएको बालबालिका खोजतलास समन्वय केन्द्र काठमाडौंका अधिकृत सन्तोषचन्द्र अधिकारीले बताएका छन्। उनले सडकबाट उद्धार गरिएका बालबालिकाहरुलाई केहि दिन इटहरीमै राखेर काउन्सिलिङ गरी काठमाडौं लगी सुधार गृहमा राख्ने र उनीहरु पूर्ण रुपमा ठिक भइसकेपछि परिवारको जिम्मा लगाइने बताएका छन्। परिवार नभएकालाई सीपमुलक तालिम दिएर स्वारोजगार बनाइ आत्मर्निभर बनाइने अधिकृत अधिकारीले बताए। सडक बालबालिका उद्धारमा आएका मन्त्री गुरुङले ७ वटै प्रदेशका सडकमा बेवारिसे अवस्थामा रहेका बालबालिका, जेष्ठनागरिक अशक्तहरुलाई सरकारले संरक्षण गरी मानसिक र शारीरिक रूपमा तन्दुरुस्त बनाउने बताए। उनले उद्दार गरिएकाको जीवनयापन सहज बनाउन सरकारले सकारात्मक अभियानको सुरुवात गरेको बताए। गरिबीका कारण अब नेपाली नागरिकले कष्टकर जीवन बिताउनु नपर्ने भन्दै बेवारिसे अवस्थामा रहेका सबैको सरकारले संरक्षण गर्ने प्रतिबद्धता जनाएका छन्। प्रदेश १ का सामाजिक विकास मन्त्री जीवन घिमिरेले संघीय सरकारले सडक बालबालिका, बेवारिसे जेष्ठनागरिक र अशक्तहरुको उद्धार गर्ने अभियान सरकारको नमुना काम भएको बताउँदै यसमा प्रदेश सरकारले समेत सहयोग गर्ने प्रतिबद्धता जनाएका छन्। महिला, बालबालिका तथा जेष्ठनागरिक मन्त्रालयका सचिव चन्द्र घिमिरेले प्रदेश १ का इटहरी, विराटनगर, दमक, विर्तामोड लगायतका स्थानमा रहेका सबै सडक बालबालिका र अशक्त तथा जेष्ठनागरिकहरुको उद्धार गर्ने अभियान धरानबाट सुरु गरिएको बताए।"
मिर्गौलापीडित श्रीमानको उपचारार्थ अञ्जनाको सहयोग अपील,"जन्मिएपछि बाँचुन्जेसम्म चाइदो रैछ धन म मर्छु या बाँच्छु होला मेरो साथी भन। मिर्गौलापीडित समीर तामाङले गत वर्ष यो गीत रेकर्ड गराए। गीत उनको जीवनको आफ्नै भोगाइ हो। तर यो गीत उनको मात्र भोगाइ रहेन। मिर्गौलापीडित हजारौँको सुस्केरा बनेको छ। खोटाङको जन्तेढुंगा गाउँपालिका१ साविक देवीस्थान गाविस ७ पुर्खौली घर भएर हाल उदयपुरको बेलका नगरपालिका १ मा बस्ने अर्जुन तामाङको जीवनमा पनि उही व्यथा लागेको छ। भोगाइ समीर र उनको फरक होला। तर व्यथा एउटै छ। दुबै जनाको दुबै मिर्गौला फेल। उमेरले ३१ वर्ष पुगेका छन् अर्जुन। उनले ३१ मध्ये आठ वर्ष विदेशमा बिताए। कक्षा ७ सम्म पढेका उनको हातमा सीप थिएन। तीन वर्ष साउदीमा बिताए। त्यसपछि फेरि अर्को तीन वर्ष मलेसिया र दुई वर्ष कतारको मरुभूमिमा पसिना बगाए। तर कमाई राम्रो भएन। खान, बस्न र साहुको ऋण तिर्न मात्र सके। आजभन्दा आठ वर्ष पहिले अर्जुनले अञ्जनालाई जिन्दगीको सहयात्री बनाए। विवाह गरेको अर्को वर्ष परिवारलाई खुसी दिन छोरी जन्मिइन्। उनी अहिले दुई कक्षामा पढ्छिन्। उनी पनि कुरा बुझ्ने भइसकेकी छन्। छोरीलाई डर लाग्छ होला, अञ्जनाले भनिन्, त्यै भएर सबै कुरा सुनाएको छैन। रोग कसरी थाहा भयो ? अर्जुन अन्तिमपटक कतारबाट फर्किएको पाँच वर्ष भयो। विदेशमा राम्रो कमाई नभएपछि परिवारसँगै बसेर गुजारा चलाइरहेका थिए। हाम्रो त डेढ कठ्ठा जति मात्र जग्गा छ, अरूकैमा बटिया गरेर खाने हो, अञ्जनाले भनिन्। सधैँझैँ काम गरिरहेका अर्जुनको एक्कासी पेट दुख्न र पोल्न थालेपछि विराटनगरको नोबेल मेडिकल कलेज पुगे। अस्पतालमा पाँच दिन बस्दासम्म रोग पत्ता लागेन। अलिकति भएको खर्च सकियो। तर, दुखाई झन बढिरह्यो। नोबेलमा बिरामीलाई केही नभएपछि ऋण खोजेर बुवा चक्रबहादुर तामाङ र श्रीमती अञ्जनाले शिक्षण अस्पताल महाराजगन्ज पुर्याए। बिरामी अर्जुनको सम्पूर्ण चेक जाँच भयो। रिपोर्टले दुबै मिर्गौलाफेल देखायो। अर्जुन र पूरै परिवार छाँगाबाट खसेझैँ भयो। बुवा र अञ्जना पहिलो पटक काठमाडौं आएका थिए। कहाँ जाने, के गर्ने थाहा थिएन। आफूसँग भएको खर्च नोबेल अस्पताल र डायलासिसकै क्रममा सकियो। सरकारले डायलासिस निशुल्क हुन्छ। तर, त्यसको प्रक्रिया लामो भएकाले उनले त्यो सुविधा पाएनन्। सातामा दुई पटक डायालाइसिस गर्नु परेको छ। अलिअलि आफन्त, गाउँले र भाइले विदेशबाट सहयोग गर्नुभएको छ, अञ्जनाले भनिन्, यत्रो खर्च लाग्दो रैछ कसरी पुर्याउने ? अञ्जना यतिबेला श्रीमानको मिर्गौला प्रत्यारोपणको तयारीमा छन्। तर, आर्थिक अभावले मिर्गौला प्रत्यारोपण हुन सक्ने अवस्था छैन। अञ्जना यत्तिबेला श्रीमानको आयु लम्ब्याउन दाताको खोजीमा छन्। कसैले सहयोग गरिदिए केही वर्ष सँगै बाच्न सकिन्छ भन्ने आशा छ, उनले असयोगको अपील गर्दै भनिन्। उनले आफ्नै नाममा हिमालयन बैंकको महाराजगञ्ज शाखामा रहेको ००२ ०८६१९५५००१३ (अञ्जना तामाङ) खातामा आर्थिक सहयोग गर्न आग्रह गरेकी छिन्। साथै ९८११७६७१६३ मा समेत फोन गरेर सहयोग गर्न उनको आग्रह छ।"
"हिमपातले कतै पीडा, कतै खुसी (फोटो फिचर)","भोजपुर : शुक्रबार बिहानबाट सुरु भएको हिमपातले कतै पीडा दिएको छ भने कतै खुसी मिलेको छ। जिल्लाका उच्च पर्यटकीय क्षेत्रमा बाक्लो हिमपात भएपछि हिउँको आनन्द उठाउने आन्तरिक पर्यटकको संख्या बढेको छ। त्यस्तै हिउँदेबालीका लागि राम्रो सिँचाई पुगेपछि कृषक खुसी छन्। भोजपुरको भेडेटार भनेर चिनिने सुन्तलेडाँडा र एकसय पर्यटकीय नयाँ गन्तव्यमा सूचीकृत टेम्केडाँडामा आन्तरिक पर्यटकको संख्या बढेको हो। वर्षाैपछिको बाक्लो हिमपातले पर्यटकीय गन्तव्यमा सदरमुकाम, आसपास ग्रामीण क्षेत्र र जिल्लाबाहिरबाट पनि आन्तरिक पर्यटकको घुँइचो लागेको हो। हिउँ खेल्न बुढाबुढीदेखि केटाकेटीसम्म पुगेका छन्। हिउँ हेर्नुको मज्जा नै छुट्टै छ, कलेजका साथीसँग सुन्तलेडाँडा हिउँ खेल्न आएका सन्देश राईले भने। पुसको वर्षासँगै टेम्केडाँडा, मैयुङडाँडा, सुन्तलेडाँडा, चखेवाडाँडा, हाँसपोखरी, साल्पासिलिछो क्षेत्र, सिलिचुङडाँडा सेताम्मे छन्। हिमपातका कारण बढेको चिसोले उच्च भेगको जनजीवन प्रभावित भएको छ। हिमपातले कृषकलाई भने हर्ष तुल्याएको छ। हिउँ परेपछि सिंचाई नभएका स्थानमा सिंचाई सहज बनेपछि किसान खुसी भएका हुन्। उच्च भेगमा लगाइएको गहुँ, जौ, केराउ, चना, मुसुरो, आलुलगायतका हिँउदेबालीलाई फाइदा पुगेको भोजपुर नगरपालिका५ बोखिम सुन्तलेका स्थानीय दाबा शेर्पाले बताए।"
मासिँदै ग्रामथान,"इटहरी : इटहरीमा कुनै समय थारुहरूको मात्र वस्ती थियो। प्रकृतिमा निर्भर थारु समुदायले प्रकृतिलाई सामूहिक रूपमा पूजा गर्न ग्रामथान बनाए। समुदायले आज पनि प्रकृतिलाई पूजा गर्छ। तर ग्रामथान भने मासिन थालेका छन्। वर, पिपलदेखि खोला, पोखरी, जंगल, सूर्य, चन्द्रमाको पूजा आराधना गर्ने चलन थारु समुदायमा आजसम्म रहे पनि सहरीकरणको चपेटामा परेका ग्रामथान हराउन थालेका छन्। त्यो बेला जमिन फालाफाल थियो, ग्रामथानका लागि जमिन्दारले एउटा जग्गा छुट्याएका हुन्थे, मातृका चौधरीले भने, पछि सहरीकरणसँगै जग्गाको भाउ बढ्यो, कुनै ग्रामथान साँघुरिए, कुनै मासिए। उनका अनुसार इटहरीमा पहिला बस्तीपिच्छे ग्रामथान थिए। अहिले इटहरी ४ स्थित कचना महादेवको मन्दिर, इटहरी १ को बिच्छुधामी ग्रामथान, इटहरी २ को सुन्दरदेवी ग्रामथान, ७ मा मलंगबाबा, ग्रामथान आदि ठूला ग्रामथान छन्। साना अरू ग्रामथान मासिए। इटहरीको मुख्य चोकमा पर्ने बिच्छुधामी ग्रामथान जोगाउन चौधरीसहितको समूहले निकै संघर्ष गयो। मासिइसकेको ग्रामथानलाई जोगाउन त सफल भयो, तर अहिले त्यहाँ कुनै पूजा वा उत्सव हुँदैन। इटहरीको मुख्य सहरको बीचमा पर्ने उक्त ग्रामथानमा मानिस जानै छाडिसके। सडक विस्तारले त्यहाँ बनाएको एक कोठो भवन भत्कने अवस्थामा छ। कचना महादेवको मन्दिर पहिले ग्रामथानको रूपमा पूजा गरिन्थ्यो। प्रत्येक वैशाख ३ गते लाग्ने सिरुवा मेलामा नेपाललगायत भारतबाट समेत भक्तजन आउँछन्। तर मेला लाग्ने ठाउँ साँघुरिँदो छ। पहिले तीन बिघा जग्गा रहेको ग्रामथानसँग अहिले तीन कठ्ठा मात्र जग्गा छ। बाँकी स्कुल र पानीट्यांकीले अधिकरण गरेका छन्। मेला साँघुरो बाटोमा सीमित बनेको छ। पहिले स्कुलको चउर, नजिकैको सेनाको ब्यारेकको जग्गा अनि घर नबनेका खुला खेतबारीमा ठूलो मेला लाग्थ्यो, मिना दाहालले भनिन्, अब त ब्यारेक र स्कुलले कम्पाउण्ड बनाएर घेरे, खेतबारीमा घर बने, अब दुई चार वर्ष पछि त मेलै नलाग्ला जस्तो छ। जे भए पनि ग्रामथानप्रति थारु समुदायको अगाध आस्था छ। ग्रामथानमा शक्ति हुन्छ, उनी भन्छन्, बिरामी हुँदा पनि डाक्टर थिएनन्, ग्राम देउतालाई भाकल गरिन्थ्यो र अन्ततः त्यो मनकामना पूरा हुन्थ्यो। मानिसमा ग्रामथानप्रतिको विश्वास यतिसम्म थियो कि हैजाको महामारीमा पनि ग्रामथानमा रोगको प्रकोप शान्त पार्न पूजाआजा गरिन्थ्यो। कचना महादेवको मन्दिरमा भाकल गरेर भन्टा चढाए शरीरमा आएका मुसा निको हुने जनविश्वास छ। इटहरी ७ का काशीराम चौधरी पनि ग्रामथान समुदायको आस्था र विश्वासको केन्द्र भएको बताउँछन्। ग्रामथानको रौनक घट्दै गएको उनको पनि अनुभव छ। आवादीसँगै विभिन्न धर्म, जातजातिका मानिस आउने क्रम बढ्दै जाँदा भौतिकसँगै आस्थामा पनि कमी आएको उनको धारणा छ। अहिले त ग्रामथानको जग्गा पनि खुम्चियो, पूजा गर्ने पोखरी, इनार, वरपिपल पनि मासिँदैछन्, उनले भने। ग्रामथानको विकासका लागि स्थानीय तहहरूले पनि केही सहयोग दिइरहेका छन्। तर त्यो पर्याप्त छैन। यहाँका ग्रामथानहरूको संरक्षणका लागि वडाले उपमहानगरपालिका र प्रदेश सरकारसम्म प्रस्तावहरू अघि बढाएको छ, झन्डै आधा दर्जन ग्रामथान रहेको इटहरी ७ का वडाध्यक्ष नरबहादुर राईले भने, वडामा आएको दुई चार लाख रूपैयाँले केही हुँदैन, तर माथिल्लो तहले पनि खासै वास्ता दिँदैन। ग्रामथानबाहेक थारु समुदायमा पोखरी तथा इनार पनि विशेष श्रद्धापूर्वक पूजाआजा गरिन्छ। धेरै इनार सहरीकरणसँगै मासिए। गाउँका सबै इनार मासिसके, जनकलाल चौधरी भन्छन्, तर इनार मास्न हुँदैन, यहाँ देवताको बास छ, देवता रिसाउँछन्।"
३२ दिनमा भेटियो मन्दिराको शव,"ताप्लेजुङ : हत्या गरेर तमोर नदीमा फालिएकी मन्दिरा अधिकारीको शव ३२ दिनपछि भेटिएको छ । तेह्रथुम तमोर फाक्चुवा दोभानको बगरमा बिहिबार माछा मार्ने क्रममा माझीले शव भेट्टाएका हुन् । पाँचथर सिम्लेका धनबहादुर माझीले माछा मार्ने क्रममा शव भेटेपछि आठराईस्थित इलाका प्रहरी कार्यालयमा खबर गरेका थिए । अनुहार पहिचान गर्न सकिने अवस्थामा नभए पनि उनले दाहिने हातमा लगाएको चुरा र जिउमा लगाएको रातो टिसर्टका आधारमा शवको पहिचान भएको मन्दिराका काका चन्द्र अधिकारीले बताए । अप्ठ्यारो स्थानमा भएकाले शवलाई तमोरभ्याली ट्राभल्सको ढुङ्गामार्फत् सिम्राहाको पुलमा निकालिएको चन्द्रले बताए । जिल्ला प्रहरी कार्यालयका प्रहरी निरिक्षक विष्णु खड्काको नेतृत्वमा खटिएको टोलीले शव फेलापरेको स्थानबाट उठाएको हो । शवको पाँचथर जिल्ला अस्पतालमा शनिबारै पोष्टमार्टम गर्ने तयारी छ । दुई दिन अघि माझीले भेट्टाएको शव मन्दिराकै हो, भन्ने पुष्टि भइसकेको छ, जिल्ला प्रहरी कार्यालय ताप्लेजुङका प्रमुख ज्ञानेन्द्र फुयाँलले भने, उक्त स्थानबाट नजिक पर्ने भएकाले पाँचथरमा पोष्टमार्टम गर्न लागिएको हो । हत्याको आशंकामा मृतककै दाजु नाताका रमेश अधिकारीलाई प्रहरीले पुस ९ गते पक्राउ गरिसकेको छ । उनले मन्दिराको हत्या आफुले नै गरेको भनेर स्विकारेका छन् । मंसिर १७ गते राती ताप्लेजुङको नाङखोल्याङ र फूलबारीको सिमाना भएर बग्ने तमोर नदीको किनारमा रहेको खेतमा हत्या गरेर शव मित्लाको झोलुङ्गे पुलबाट नदीमा फालेको बयान रमेशले प्रहरीसँग दिएका छन् । यद्यपि मन्दिराका परिवारले भने मन्दिराको अपहरण र बलात्कारपछि हत्या भएको दावी गरेका छन् । घरमै आएर अपहरण गरी तमोर किनारमा लगेर बलात्कारपछि हत्या भएको हो, मन्दिराका बुबा नन्दकुमार अधिकारीले भने । शव नभेटिएका कारण उनलाई हालसम्म बेपत्ताको सुचिमा राखिएको थियो । हत्या आरोपित रमेशलाई व्यक्ति बेपत्ताको कसुरमा सुरुवाती अनुसन्धान भए पनि अब ज्यान उद्योगमा मुद्या दर्ता गरिने प्रहरी प्रमुख फुयाँलले बताए ।"
गुफाडाँडामा फहराइयो ७८ राष्ट्रिय झण्डा,गुफाडाँडा (सिन्धुपाल्चोक) : गत वर्ष राष्ट्रिय जलवायु सम्मेलन गरिएको स्थानमा यस वर्ष ७७ जिल्लाको नाम अंकित ७७ वटा र नेपालको नाम अंकित एउटा राष्ट्रिय झण्डा फहराउँदै जलवायु दिवस मनाइएको छ। वन तथा वातावरणमन्त्री शक्तिबहादुर बस्नेतले नेपालको नाम अंकित राष्ट्रिय झण्डाको झण्डोत्तोलन गर्दै दिवसको औपचारिक उद्घाटन गरेका हुन्। कार्यक्रममा सहभागी जिल्ला समन्वय समितिका प्रमुख कृष्णगोपाल तामाङ एवम प्रतिनिधिले आफ्नो जिल्लाको नाम अंकित झण्डाको झण्डोत्तोलन गरे। हिमाली वातावरणमा परेको सिमसिमे पानीले कार्यक्रमलाई प्रभावित बनाए पनि कार्यक्रममा सहभागी अन्तिम समयसम्म थिए। नेपाल भ्रमण वर्षका क्रममा मनोरम गुफाडाँडामा आन्तरिक पर्यटन प्रवर्द्धनमा सहयोग पुग्ने अपेक्षासहित दिवस मनाइएको हो। जलवायु परिवर्तनले पार्ने प्रभाव कम गर्न र औद्योगिक राष्ट्रलाई हाम्रो जस्तो हरित ग्यास उत्सर्जन गर्ने र रोयल्टी दिन दबाब दिने उद्देश्यले कार्यक्रम गरिएको जिल्ला समन्वय समितिका प्रमुख कृष्णगोपाल तामाङले बताए। कार्यक्रममा बोल्दै मन्त्री बस्नेतले बढ्दो औद्योगिकरणले जलवायु परिवर्तनमा प्रभाव बढ्ने भएकाले विकसित राष्ट्रले विकासोन्मुख राष्ट्रमा जलवायु परिवर्तन न्युनिकरणको क्षेत्रमा सहयोग गर्नुपर्ने बताए। नेकपाका स्थायी कमिटी सदस्य अग्निप्रसाद सापकोटाले यस्ता कार्यक्रमले कार्वन उत्सर्जन गर्ने राष्ट्रहरुलाई हरित ग्यास उत्सर्जन गर्ने मुलुकसँगको सहकार्य र सहयोगको वातावरण सिर्जना गर्न सहयोग पुग्ने बताए। कार्यक्रममा साग खेलकुदमा पदक जित्ने खेलाडीलाई सम्मान गरिएको थियो।
भट्टेडाँडालाई डार्क टुरिजमको केन्द्र बनाउँदै बागमती गाउँपालिका,"ललितपुर : सन् १९९२ को सेप्टेम्बर महिनामा दक्षिण ललितपुरको बागमती गाउँपालिकामा रहेको भट्टेडाँडामा पाकिस्तान एयर दुर्घटनामा परेको थियो। कराँचीबाट छुटेको जहाज एक सय ५५ यात्रु तथा १२ चालक दलका सदस्यसहित काठमाडौं आउँदै थियो। त्रिभुवन विमानास्थल पुग्न ६६ किलोमिटर मात्र बाँकी छ। जहाजमा सवार कोही जीवित भेटिएनन्। उक्त दुर्घटनालाई उड्डन क्षेत्रको एउटा डरलाग्दो विपत्तिको रुपमा हेरिदै आएको छ। यता बागमती गाउँपालिकाले पाकिस्तान एयर दुर्घटनामा परेको क्षेत्रलाई पर्यटन प्रवद्र्धनका लागि डार्क टुरिजम को रुपमा अगाडि सारेको छ। कुनै नराम्रा दुर्घटनापछि पर्यटकीय हिसाबले नयाँ गन्तव्य बनेको क्षेत्र डार्क टुरिजम को रुपमा चिनिदै आएको गाउँपालिकाका प्रमुख लामाले बताए। उनका अनुसार डार्क टुरिजमबाट आर्थिक लाभ लिने थुप्रै मुलुक छन्। अमेरिकाको ट्वीन टावरमा सन् २०११ मा अलकायदाले आक्रमण गरेपछि पर्यटकका लागि नयाँ गन्तव्य बन्यो। कम्बोडीयामा एक लाख भन्दा धेरै मानिस एकैपटक मारिएका थिए। उत ठाउँ पर्यटकीय रोजाई बन्यो। जापानको हिरोसिमामा दोस्रो विश्वयुद्धपछि पर्यटन आकर्षकको केन्द्रबिन्दु बनेको छ। लामाले भने, हाम्रो भट्टेडाँडामा पनि त्यसैगरी पर्यटक तान्न सकिन्छ। भौतिक पूर्वाधार निर्माणका लागि गाउँपालिकाले गतवर्ष ३५ लाख रुपैयाँ छुट्याएको थियो। यस वर्ष ४० लाख रुपैयाँ विनियोजन गरेको छ। त्यस्तै प्रदेश सरकारले ५७ लाख रुपैयाँ उपलब्ध गराएको जनाए। केही दिनमा एक करोड रुपैयाँ बराबरको टेण्डर निकाल्दैछौँ, उनले भने, त्यसपछि धमाधम विकासका काम अगाडि बढनेछ। राडार क्षेत्र पहिलादेखि नै घुम्न आउनेको गन्तव्य बनिसकेको छ। विषेशगरी पिकनिकका लागि राडार क्षेत्रले प्रसिद्धी कमाएको हो। राडार क्षेत्रबाट काठमाडौं उपत्यकाको सुन्दर दृष्य देख्न सकिन्छ। हिमाल र तराई पनि यहीबाट नियाल्न सकिने भएकाले यो ठाउँ विषेश भएको लामाले जनाए। सात करोड रुपैयाँको विस्तृत परियोजना निर्माण (डीपीआर) बनिसकेको जनाए। लिफ्टीगं सिस्टमबाट खानेपानी पुरयाइएको तथा सार्वजनिक शौचालय बनाइसकेको पनि बताए। उनले भने भट्टेडाँडा गएर महिनाको एक चोटी बसुँबसुँ लाग्ने बनाउनेछौं। गाउँपालिकाको एक्लो प्रयासले यस्ता योजनाहरु सफल हुन गाह्रो हुने भएकाले संघीय सरकारबाट सहयोगको अपेक्षा राखेको गाउँपालिकाले जनाएको छ।"
समस्यामा राष्ट्रिय गौरवका आयोजना,"काठमाडौं : राष्ट्रिय गौरवका आयोजनाहरू समस्याग्रस्त छन्। समयमा काम नसक्दा आयोजनाको लागत वर्षेनी बढिरहेको छ। यसको एउटा उदाहरण हो, हुलाकी राजमार्ग। तराईमधेसका २१ जिल्ला समेट्ने हुलाकी सडक सञ्जाल २०६५ जेठमा मन्त्रिपरिषद्को निर्णयबाट सुरु भएको हो। राजमार्गको करिब ९७५ र सहायक मार्गको करिब ८१७४२ गरी कुल १७९२४२ किलोमिटरको यो सडकमा २ सय १९ वटा पुल राख्ने गरी आयोजना सुरु भएको थियो। आयोजना भौतिक काम सुरु भएको सात वर्षमा ३३० किलोमिटर कालोपत्रे र ३९१ किलोमिटरको कच्ची सडक मात्र बनेको छ भने ९० वटा पुल निर्माण भएका छन्। आव ०७९८० मा यो आयोजना टुंग्याउने लक्ष सरकारको छ। तर विभिन्न समस्याका कारण समयमै टुंगिने अवस्था अझै देखिँदैन। आयोजना अड्को थाप्ने प्रमुख समस्या होे, वन। यही कारण चितवन र नवलपरासीको त्रिवेणी जोड्ने १०० किलोमिटरको सडकखण्डको रेखांकनसमेत अहिलेसम्म तयार भएको छैन। यो सडक चितवन राष्ट्रिय निकुञ्ज हुँदै जानुपर्ने भएका कारण यहाँको काम अगाडि बढ्न सकेको छैन। आयोजनाअन्तर्गत दाङको राजपुरदेखि बाँकेको राप्ती सोनारीसम्म ६५ किलोमिटर सडक, कपिलबस्तुको कल्याङकोट, कलाकाटे हुँदै दाङसम्मको ३० किलोमिटर सडक इआइएको कारणको अन्योलमा छ। त्यस्तै आयोजना अन्तर्गतका ४० वटा पुलको ठेक्का टुंगो लागेको छैन। केही ठाउँमा मुआब्जा विवाद, बिजुलीका तार र पोल, खानेपानी पाइपलगायतले आयोजनामा समस्या निम्त्याएको छ। पुष्पलाल (मध्यपहाडी) राजमार्ग आयोजनामा पनि समस्यै समस्यामा छ। पूर्वपश्चिम राजमार्गको विकल्पको रूपमा पुष्पलाल (मध्यपहाडी) राजमार्ग आव ०६४६५ बाट सुरु भयो। पाँचथरको चियोभन्ज्याङदेखि बैतडीको झुलाघाटसम्म कुल लम्बाई १८७९ किलोमिटर लामो यो सडकको रेखांकन ०६५ फागुनबाट सुरु भयो। संशोधित कार्ययोजना अनुसार आव ०७९८० सम्ममा यो आयोजना टुंग्याउने लक्ष छ। तर, यो आयोजना पनि विभिन्न समस्याका कारण गति लिन सकिरहेको छैन। आयोजनामा जोडिएका कतिपय राजमार्ग स्तरको सडक भनिएता पनि हालसम्म सडक सीमा निर्धारण नभएकोले जग्गा अधिग्रहण भएको छैन। नेपालको विभिन्न स्थानीय स्तरमा पहाडी भुगोल र जग्गाको उपलब्धतालाई आधार मान्दै १५१५ मिटर कायम गर्न आवाज उठिरहे पनि समाधान भएको छैन। त्यस्तै नयाँ ट्रयाक खोल्दा जग्गा अधिग्रहणको मुद्दा उठ्ने गरेको छ। मुआब्जा वितरण नहुँदा रेखांकनमै विवाद हुने गरेको आयोजना प्रमुख दिपक केसी बताए। लमजुंगको सुन्दर बजार, भोर्लेटार र राम बजार, दैलेख बजार क्षेत्रबाट लैजानु पर्ने हुँदा घर भत्काउन तथा जग्गा उपलब्ध गराउन समस्या भएको छ। त्यस्तै खानेपानीको पाइप र विद्युतीय खम्बा स्थानान्तरण गर्नसमेत समस्या भइरहेको आयोजनाले जनाएको छ। उत्तरदक्षिणर व्यापारिक मार्ग विस्तार आयोजनामा पनि समस्या उत्तिकै छन्। आयोजनाअन्तर्गतका सडकखण्डमा रुख कटानी समस्या देखिएको छ। आयोजनाअन्तर्गतको उत्तर दक्षिण (कोसी कोरिडोर) सडकमा करिब ११२ किलोमिटर भूभाग मकालु बरुण राष्ट्रिय निकुञ्जको मध्यवर्ती क्षेत्रमा पर्ने भएकोले सडक तथा पुल निर्माणमा अवरोध भएको छ। यो वर्षमा निरन्तर वर्षाको कारणले बाढी, पहिरोले बाटो अवरुद्ध हुँदा निर्माण सामाग्री ढुवानी तथा निर्माण कार्यमा समस्या भएको, खाँदवारीदेखि नुमसम्म कालोपत्रे गर्ने कार्यका लागि लगत कट्टाको काम पूर्णरूपमा हुन नसकेको आयोजना निर्देशक शिवप्रसाद नेपाल बताए। त्यस्तै कालिगण्डकी कोरिडोरमा पनि वनकै समस्याले गैंडाकोटदेखि ढोडेनी खण्डमा समस्या छ। नदीजन्य पदार्थ प्राप्तिमा समस्या, स्थानीयको घरको मुआब्जा वितरण, कालिगण्डकी करिडोरका विभिन्न ठाउँमा विस्फोटन नगरिकन ट्रयाक खोल्न नसकिएको कारण पनि समस्या देखिएको हो। कर्णाली कोरिडोर हिल्सा सिमिकोट सडकमा पनि थुप्रै समस्या छन्। सल्लिसल्ला छारे सडक खण्डको सर्केगाडमा स्थानीय विवादको कारण ट्रयाक खोल्ने कार्य अवरुद्ध भएको छ। समन्वयको अभाव समन्वय अभावका कारण पनि राष्ट्रिय गौरवका आयोजनामा समस्या बढेको हो। रुख कटानीको मामलामा वन मन्त्रालय, विजुली खम्बाको मामलामा ऊर्जा मन्त्रालय र खानेपानी पाइपका मामलामा खानेपानी मन्त्रालयसँग आयोजनाको समन्वय हुन नसक्दा समस्या छ। संसद्को राष्ट्रिय सरोकार तथा समन्वय समितिमा शुक्रबार राष्ट्रिय गौरवका आयोजनाको प्रगतिबारे छलफल भएको छ। खानेपानी, बिजुलीका पोल र स्कुल मन्दिरका कारण राष्ट्रिय गौरवका आयोजना प्रभावित हुनुपर्ने अवस्था सिर्जना भएको छ, नेकपाका सांसद जीवन बुढाले भने, सरकारको एउटा निकायले अर्को निकायलाई नटेरेको हो कि, आफूले आफूलाई ठूलो मान्ने गरेको हो ? त्यस्तै समाजवादीका सांसद रामप्रित पासवानले गौरवका आयोजनालाई एकीकृत रूपमा अगाडि बढाउन नसक्ने समस्या देखिएको बताए। सरकारी समन्वयका लागि ठोस निर्णय सम्बन्धित मन्त्रालयले नै लिनुपर्ने सुझाव उनको छ। ठूला आयोजनामा मुआब्जा विवाद देखिने प्रवृति नेपालमा विकास भइरहेको र यसले भविश्यमा ठूलो समस्या पार्ने सांसद रामचन्द्र राई बताउँछन्। संसदीय समितिको निर्देशन सरोकार समितिले उच्चस्तरीय निर्देशन समिति गठन गर्नसमेत सरकारलाई निर्देशन दिएको छ। राष्ट्रिय गौरवका आयोजनामा देखिएका नीतिगत र प्रावधिक समस्या समाधान गर्न समितिले सरकारलाई निर्देशन दिएको हो। समितिले राष्ट्रिय गौरवका आयोजनाको प्रगति अपेक्षित गतिमा नबढ्नुमा नीतिगत र प्राविधिक समस्या भएको निष्कर्ष निकालेको छ। अन्तर मन्त्रालय, अन्तरनिकाय तथा अन्य आयोजनाबीच प्रभावकारी रूपमा समन्वय गर्ने जिम्मा उच्चस्तरीय निर्देशन समितिलाई दिनसमेत समितिले निर्देशन दिएको छ। राष्ट्रिय गौरवका आयोजना पूरा गर्ने गरी पहल गर्न, राष्ट्रिय गौरवका आयोजनालाई उच्च प्राथमिकता दिनसमेत समितिले निर्देशन दिएको छ।"
