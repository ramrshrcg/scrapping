शीर्षक,विवरण
निन्दनीय गौहत्या,"गाईलाई लग्यो नि ! आज कसले बाच्छो छुटाईकन पोथी पाश परी मरी नि ! गुँडका बच्चा नहुर्कीकन राष्ट्रकवि माधवप्रसाद घिमिरेको लोकप्रिय कृति गौरी को ११ औं खण्ड मान्छे हो ! यिनलाइ प्यार गर है मा यो कविता छ। यसले हरेक जीवनको सुरक्षाको वकालत गर्छ। त्यसमाथि गाई नेपाली समुदायको यस्तो विम्ब हो, जसमा मातृत्वको आभास आउँछ। यो राष्ट्रिय जनावर हो। बहुसंख्यकले यसलाई पूजा गर्छन्। गाईको मूत्र, गोबर, दूध तथा घिउको समेत विशेष महत्त्व छ। त्यही भएर गौहत्या कानुनद्वारा वर्जित छ। गाई (जर्सीबाहेक) ले पृथ्वीबाट अक्सिजन लिएर अक्सिजन नै उत्पादन गर्ने वैज्ञानिक अध्ययनबाट पुष्टि भइसकेको छ। तर, नेपालगञ्जको कान्जीहाउसबाट बिहीबार राति दैलेखतर्फ लगिएका भनिएका दुई सय ९१ वटा गाईगोरुलाई बीच बाटैमा जंगलको भीरबाट खसालिएको निर्मम घटना समाचार बनेको छ। तीमध्ये दुई दर्जनभन्दा बढी गाई मरेका छन्। कतिपय घाइते भएका छन्। केही जंगलमा अलपत्र छन्। ती गाईलाई सुर्खेतको सुब्बाकुना र कटकुवाको भीरबाट खसालिएको अवस्थामा शुक्रबार बिहान फेला पारिएको थियो। यस घटनाले मानवको पशुमाथि भएको क्रूर व्यवहार प्रकट गरेको छ। न्यूनतम मानवीय संवेदनासमेत नदेखाई ट्रकबाट सीधै भीरमा खसालेर पशुको हत्या गर्नु जघन्य अपराधजस्तै हो। ती अबोध पशुलाई क्रूर तरिकाबाट भीरबाट लडाउनु निन्दनीय कार्यसमेत हो। घटनाको प्रारम्भिक अवस्था हेर्दा नेपालगञ्ज उपमहानगरपालिका र जिल्ला प्रशासन कार्यालय बाँके यसको मुख्य दोषी देखिन्छन्। भदौ ८ गते जिल्ला प्रशासनले चौपाया व्यवस्थापन सम्बन्धमा भनेर ३ सय ७० वटा पशु चौपायालाई दैलेखको श्रीस्थानसम्म लैजान लिखित अनुमति दिएको देखिन्छ। त्यसको प्रयोजन भने खुलाइएको छैन। कुन संस्था वा व्यक्तिलाई पशु लैजान अनुमति दिएको हो भन्ने पनि पत्रमा उल्लेख छैन। कहिले लैजाने हो भन्नेसमेत छैन। गोलमोटल भाषा लेखिएको पत्र हेर्दा, सरकारी निकायकै मिलेमतोमा गाईलाई भीरबाट खसालिएको अनुमान लगाउन गाह्रो हुँदैन। दैलेखको श्रीस्थान नै किन पुर्याउन लागिएको हो भन्नेबारे पनि पत्रमा केही लेखिएको छैन। श्रीस्थान क्षेत्र पर्ने दैलेखको भैरवी गाउँपालिकासँग समन्वय गरेर त्यहाँ पशु लैजान लागिएको हो कि बाँके प्रशासन र नेपालगञ्ज उपमहानगरपालिकाले मात्र निर्णय गरेर एकतर्फी रूपमा त्यता पठाउन खोजिएको हो भन्ने पनि पत्रमा केही लेखिएको छैन। यसले घटनालाई थप रहस्यमय बनाएको छ। भीरबाट खसालिएका २४ वटा गाई तथा गोरु मरे पनि घाइते अवस्थामा छट्पटाइरहेका छन्। मानवले जस्तो स्पष्ट भाषामा चिच्याउन नसके पनि उनीहरूको पीडा कस्तो होला ? सहजै अनुमान गर्न सकिन्छ। गाईलाई भीरबाट खसालेर फर्किएका ट्रकहरू प्रहरीले नियन्त्रणमा लिएको छ। ती ट्रक चालकसँग बयान लिँदा घटनाको सबै यथार्थ बाहिर आइहाल्छ। जे भए पनि मानिसले जस्तो बोल्न नसकेकै आधारमा पशुलाई पासविक तरिकाबाट हत्या गर्ने प्रवृत्ति अन्त्य गरिनुपर्छ। नेपालगञ्ज उपमहानगरपालिका र बाँके जिल्ला प्रशासन कार्यालयले पनि यसमा स्पष्ट छानबिन गर्नुपर्छ। चौपाया व्यवस्थापन मुलुकका थुप्रै भागमा देखिएको समस्या हो। तर समस्या छ भन्दैमा त्यसको वैज्ञानिक तरिका नअपनाई भीरबाट लडाएर वा मारेर व्यवस्थापन गर्नु उचित विकल्प होइन। फाइदा लिन सकुञ्जेल घरमै राख्ने र काम नलाग्ने भएपछि भीरबाट लडाएर मार्ने घटना सभ्य मानव समाजका लागि कुनै पनि हिसाबले स्वीकार्य हुँदैन। उमेर ढल्किएका पशुलाई छाडा छोडिदिने समस्या पनि मुलुकभर उत्तिकै छ। मुख्यतः पशुधनीले नै यसमा न्यूनतम मानवीय संवेदना देखाएरै भए पनि आफ्नो पशुलाई नमरुञ्जेल घरमै राख्नुपर्छ। उनीहरूको स्याहारसुसार गर्नुपर्छ। यदि गर्न नसक्ने हो भने मानव र पशुबीच भिन्नता नै के रह्यो र ? मुख्यमुख्य सहर वा चौपायाको समस्या रहेको ठाउँमा कान्जीहाउस खोलेर उनीहरूलाई सामूहिक वासस्थानको व्यवस्था गर्नु उत्तम विकल्प हुनसक्छ। हुन त अहिले पनि थुप्रै स्थानमा कान्जीहाउस खोलिएका छन्, तर पर्याप्त लगानी अभावमा पशुको व्यवस्थापन गर्न सकिएको छैन। बरु कान्जीहाउसमै मरेका यस्ता चौपायालाई अन्य जनावरको आहारको रूपमा प्रयोग गर्न सकिन्छ कि भन्ने विषयमा अध्ययन गरिनुपर्छ। यसका लागि विज्ञको सहयोग लिन सकिन्छ। अध्ययन तथा अनुसन्धान गर्न सकिन्छ। पशु अधिकारका क्षेत्रमा क्रियाशील संघसंस्थाले पनि यसमा विशेष भूमिका खेल्नुपर्छ। नेपालगञ्जको जस्तै घटना अन्य ठाउँमा दोहोरिन दिनु हुँदैन। यो घटनाबाट पाठ सिकेर चौपायाका समस्या भोगिरहेका अन्य भेगका स्थानीय सरकार पनि बेलैमा योजना निर्माणमा जुट्नुपर्छ।"
फलामे छड मजदुरको टाउको वारपार,"भक्तपुर : भक्तपुरको चाँगुनारायण नगरपालिका ३ झौखेलस्थित गोर्खा प्रिकास्ट एण्ड विन्डोरका एक मजदुर फलामे छड टाउकोमा छेडिएर आइतबार घाइते भएका छन्। महानगरीय प्रहरी परिसर भक्तपुरका अनुसार काभ्रेको रोशी गाउँपालिका घर भई हाल भक्तपुर नगरपालिका ६ देकोचा बस्ने २१ वर्षीय रहरमान तामाङ फलामको छडले टाउको छेडिएर घाइते भएका हुन्। परिसरका प्रवक्ता प्रहरी नायब उपरीक्षक रेवतीरमण पोखरेलले उद्योगमा काम गर्ने क्रममा फलामे छड तामाङको टाउको अगाडिबाट छेडिएको जानकारी दिए। उनका अनुसार निधारबाट छेडिएको फलामे छड पछाडिसम्म निस्किएको अवस्थामा तत्काल उपचारका लागि भक्तपुर अस्पताल लगिएको थियो। भक्तपुर अस्पतालमा उपचार सम्भव नभएपछि काठमाडौंको महाराजगञ्जस्थित त्रिवि शिक्षण अस्पताल रिफर गरिएको उनले बताए। शिक्षण अस्पतालले पनि काठमाडौंकै बाँसबारीस्थित न्यूरो अस्पताल रिफर गरिएको गोर्खा प्रिकास्ट एण्ड विन्डोरले जनाएको छ। उद्योगले घाइतेको सम्भव सम्पूर्ण उपचारको लागि तदारुकताका साथ प्रयास गरिरहेको बताएको छ। उद्योगका सञ्चालक कृष्णभक्त दुवालले उद्योगमा काम गर्ने क्रममा घटना भएकाले उपचारको लागि उद्योगबाट कुनै कसर बाँकी नराख्ने जानकारी दिए। हामी हरसम्भव उपचार गरिरहेका छौं, उनले भने, घाइतेका परिवारलाई धैर्य भई उपचारमा सघाउन पनि आग्रह गर्दछौं।गोर्खा प्रिकास्ट एण्ड विन्डोर गोर्खा इको प्यानलकै स्वामित्व रहेको उद्योग हो। जुवातास खेल्ने चार जना पक्राउ यसैबीच महानगरीय प्रहरी वृत्त ठिमीले जुवातास खेलिरहेको अवस्थामा मध्यपुर थिमि नगरपालिका ८ बोडेबाट चारजनालाई नियन्त्रणमा लिएको छ। विशेष सूचनाको ठिमी प्रहरीले बोडेस्थित सोम मगरको घरमा तास खेलिरहेको अवस्थामा नगद ३४ हजार पाँचसय ७५ रुपैयाँसहित उनीहरुलाई नियन्त्रणमा लिएको हो। वृत्तका अनुसार उनीहरुको साथबाट तीन बुक तास र तास खेल्न प्रयोग गरिने विभिन्न सामानसमेत बरामद गरेको छ। उनीहरुलाई ठिमी वृत्तमा राखी सार्वजनिक हित, स्वास्थ्य सुरक्षा, सुविधा र नैतिकताविरुद्धको कसुरमा म्याद थप गरी अनुसन्धान अघि बढाइएको प्रहरीले जनाएको छ।"
गाडीका ब्याट्री चोर्न गिरोह नै सक्रिय,"भक्तपुर : पार्किङ गरिराखिएका चारपांग्रे गाडी तथा वर्कसपहरुमा रहेका ब्याट्री चोर्न गिरोह नै सक्रिय रहेको तथ्य खुलासा भएको छ । गिरोहमा ब्याट्री कम्पनीका व्यक्तिसँगै वर्कसप र कवाडी व्यवसायी संलग्न रहेको पाइएको छ । महानगरीय प्रहरी वृत्त जगाती भक्तपुरले पार्किङमा राखिएको गाडीको ब्याट्री चोर्ने एकजनालाई नियन्त्रणमा लिएपछि उक्त गिरोह प्रकाशमा आएको हो । वृत्तका प्रमुख प्रहरी नायब उपरीक्षक चक्रराज जोशीले पार्किङमा राखिएका गाडीको ब्याट्री चोर्ने सुनसरीको इटहरी उपमहानगरपालिका १ घर भइ हाल भक्तपुरको मध्यपुर थिमि नपा ९ राधेराधे बस्ने २२ वर्षीय मनोज सापकोटालाई नियन्त्रणमा लिएपछि ब्याट्री चोर्ने गिरोहको लहरो भेटिएको जानकारी दिए । वृत्तले सापकोटालाई भक्तपुरको सूर्यविनायक नपा ८ सिपाडोलको आदर्शबाट शनिबार राति नियन्त्रणमा लिएको उनले बताए । शनिबार राति आदर्शस्थित सडकमा पार्किङमा राखिएका विभिन्न ६ वटा गाडीबाट एकैपटक १० वटा ब्याट्री चोरी भएको थाहा पाए, प्रनाउ जोशीले भने, लगत्तै खोजतलास गर्दा स्थानीयले शंकास्पद रुपमा हिँड्दै गरेका मनोजलाई औजारसहित फेला पारेर नियन्त्रणमा लिएर हामीलाई खबर गरे । अनि हामीले नियन्त्रणमा लियौं । नियन्त्रणमा लिएका सापकोटासँग केरकार गर्दा उनले दोलखाको वैदेश्वर घर भइ हाल सूर्यविनायक नपा ३ बस्ने ३१ वर्षीय विमल श्रेष्ठसँग मिलेर रातको समयमा ब्याट्री चोर्ने गरेको खुल्न आएको उनले बताए । यसरी मनोज र विमलले चोरेका ब्याट्री भारतको मोतीहारी जिल्लाको पताही थाना घर भई हाल भक्तपुरको ठिमी बस्ने २१ वर्षीय चन्दनकुमारलाई बिक्री वितरण गर्ने गरेको अनुसन्धानमा खुल्न आएको जगाती वृत्तले जनाएको छ । चन्दनकुमारले पनि भारतको मुजफरपुर पूर्वी चम्पारण घर भई हाल ललितपुरको ललितपुर महानगरपालिका ३ धोबीघाटमा कवाडी पसल सञ्चालन गर्दै आएको सुरेन्द्र चौधरीलाई बिक्री वितरण गर्ने गरेको भेटिएको वृत्तका प्रमुख प्रनाउ जोशी बताउँछन् । उनका अनुसार सुरेन्द्र एक्साइड ब्याट्रीका आधिकारिक व्यक्तिसमेत भएको प्रारम्भिक अनुसन्धानमा देखिएको छ । उनै सुरेन्द्रले चन्दनकुमारलाई ब्याट्रीहरुको जोहो गर्न अह्राएको आफूहरुको अनुसन्धानबाट खुलेको उनले सुनाए । प्रहरीले ब्याट्री चोर्न प्रयोग गर्ने ना २ च ४३५४ नम्बरको टाटामोबाइल र प्रदेश नं ३ ०१०२२ च २१६६ नम्बरको कारसमेत बरामद गरेको छ । कार विमल श्रेष्ठको निजी गाडी हो । जुन मनोजले चोरेको ब्याट्री ओसार्न प्रयोग हुने गरेको जगाती वृत्तले जनाएको छ । त्यस्तै प्रहरीले टाटामोबाइलमा लोड गरिएको अवस्थामा २० वटा ब्याट्रीसमेत बरामद गरेको छ । मनोज पक्राउ परेलगत्तै प्रहरीले शनिबार नै विमललाई मध्यपुर थिमीको राधेरोधबाट र चन्दनकुमार तथा सुरेन्द्रलाई ललितपुरको धोबीघाटबाट नियन्त्रणमा लिएको थियो । प्रहरीले धोबीघाटस्थित सुरेन्द्रको कवाडी पसलमा लुकाईछिपाइ राखेको विभिन्न कम्पनीका थप एकसय ६४ वटा ब्याट्री नियन्त्रणमा लिएको छ । यो गिरोहमा अरु पनि संलग्न हुन सक्ने आशंकामा अनुसन्धान अघि बढाएका छौं, प्रनाउ जोशीले भने, यो गिरोहले भक्तपुरमा मात्रै होइन काठमाडौं र ललितपुरका धेरै ठाउँमा पार्किङ गरिराखिएका गाडी र वर्कसपहरुबाट ब्याट्री चोर्ने गरेको खुलेको छ । उनका अनुसार मनोज दिनभर गाडीहरुको पार्किङ हुने ठाउँहरुको खोजीमा निस्कन्थे । ती ठाउँहरुको जानकारी मिलेपछि रातको समयमा ती ठाउँमा गई गाडीका ब्याट्री चोर्थे । गाडीबाट ब्याट्री चोरिसकेपछि विमललाई सम्पर्क गर्थे र विमल आफ्नो निजी कार लिएर चोरीको ब्याट्री ओसार्न सहयोग गर्थे । उनीहरुले भक्तपुरसँगै ठिमीको राधेराधे, कौशलटार, काठमाडौंको बौद्ध, साँखु, थानकोट र चोभारलगायतका ठाउँबाट स्क्याभेटर, टिपर र बसलगायतका ब्याट्री चोरी गर्ने बयान दिएको जगाती प्रहरीले जनाएको छ । प्रनाउ जोशीले वृत्तमा गाडीबाट ब्याट्री चोरी भएको धेरैको निवेदन परपछि निगरानी बढाइएको समेत जानकारी दिए । उनका अनुसार जगातीमा मात्रै करिब दुईसय जनाले आफ्नो गाडीको ब्याट्री चोरी भएको निवेदन दिएका छन् ।"
नक्कली तमसुक बनाएर गरिबमाथि ठगी गर्ने कलवार पक्राउ,"सर्लाही : ऋण दिएर स्थानीयलाई ठगेको आरोपमा सर्लाहीका श्यामकृष्ण साह कलवार (परदेशी)लाई प्रहरीले पक्राउ गरेको छ । ऋण दिएको भन्दा कयन् गुणाको तमसुक गरेको आरोपमा उनलाई आइतबार साँझ पक्राउ गरिएको हो । पक्राउ परेका कलवारमाथि अनुसन्धान गरी ठगी मुद्दा चलाइने जिल्ला प्रहरी कार्यालयका प्रहरी उपरीक्षक गोपालचन्द्र भट्टराईले जानकारी दिए । उनले सर्लाहीका गरिब तथा निमुखालाई ऋण दिने बहानामा ठगी गरेको समाचार आइतबार अन्नपूर्ण पोस्ट्मा प्रकाशित भएको थियो । कलवारमाथि स्थानीय २९९ जनालाई एक करोड ९ लाख ५१ हजार ऋण दिएर । ७ करोडभन्दा बढीको तमसुक गरेको आरोप छ । न्याय खोज्दै पीडित काठमाडौं आएपछि घटना बाहिरिएको थियो । पीडितले ऋण बुझाइसक्दा पनि अनावश्यक तनाव दिएको आरोप लगाएका छन् । नक्कली तमसुक बनाउँदै, गाउँका गरिबसँग जबरजस्ती असुल्दै"
गुठी बचाउन महानगर तयार छ : मेयर शाक्य,"काठमाडौं : काठमाडौँ महानगरपालिकाका मेयर विद्यासुन्दर शाक्यले राजनीतिक आस्था र व्यक्तिगत स्वार्थका कारण महानगर भित्रका सम्पदा पुर्ननिर्माणमा समस्या भएको गुनासो गरेका छन्। आइतबार राजधानीमा आयोजित एक कार्यक्रममा बोल्दै मेयर शाक्यले महानगरले काम गर्न चाहेपनि स्वार्थ समूहले गर्न नदिएको आरोप लगाएका हुन्। काष्ठमाण्डप, धरहरा र रानीपोखरी छिटो सम्पन्न गर्नुपर्छ भनेरै म निर्वाचित भएदेखि नै निरन्तर लागेको छु, मेयर शाक्यले भने, तर, केहीले राजनीतिक आस्थाका कारण त कहिले ठेक्कापट्टाको विवादले अवरोध निम्त्याएको छ। शाक्यले पुरातत्व विभागले सकारात्मक भूमिका खेल्न नसक्दा थप समस्या निम्तिएको बताए। पुननिर्माणको काम समयमा सम्पन्न भएन भने लागत बढ्छ , उनले भने। सरकार असफल बनाउन केही व्यक्ति लागि परेका कारण समस्या थपिएको उनले बताए। शाक्यले गुठी विधेयकका बारेमा साझा धारणा बनाएर जानु पर्नेमा जोड दिए। कांग्रेस सांसद भीमसेन दास प्रधानले गुठीका बारेमा महानगरपालिकाको धारणा मागेपछि मेयर शाक्यले गुठी बचाउन महानगर तयार भएको धारण राखे। कार्यक्रममा शाक्यले यसपालिको इन्द्रजात्रालाई अन्तराष्ट्रियस्तरमा चिनाउन लागेको जानकारी दिए। यो पटक हामीले इन्द्रजात्रालाई अन्तर्राष्ट्रियकरण गर्दैछौँ, उनले भने, विभिन्न देशका मेयर र प्रतिनिधिलाई इन्द्रजात्रा अवलोकन गर्न बोलाएका छौँ। यो उनीहरुलाई नेपाल चिनाउने अवसर पनि हो।"
काल्चे भीरको कठिन यात्रा,"बाजुरा : बाजुराको साविकको दहकोट गाविस गौमुल गाउँपालिकाको यात्रा गर्दा काल्चे भीर पार गर्नुपर्छ। कालो चट्टानको बीचमा स्थानीयले बनाएको भीरको बाटोमा वर्षौदेखि दहकोटबासीको जोखिमपूर्ण यात्रा झन् जोखिमपूर्ण बनेको छ। काल्चेको भीरमा भर्याङको साहारामा जोखिमपूर्ण यात्रा गर्नु परेको छ। काठको भर्याङमा जोखिम यात्रा गर्नु परेको स्थानीयले बताएका छन्। काल्चेको भीर गौमुल गाउँपालिका २ र ६ को सीमानामा पर्दछ। वडा नम्बर १, २ र ३ नम्बर स्थानीयले त्यही काल्चे भीर भएर ओहोरदोहोर गर्नुपर्छ। भीरको बाटो जोखिमपूर्ण यात्रालाई सहज बनाउन गाउँपालिकाले गाउँपालिकाको केन्द्र घट्मुनादेखि वडा नम्बर १ अम्लीस जोड्ने सडकको ट्रयाक खोल्न गएको आर्थिक वर्षमा ९० लाख रुपैयाँमा सुनन्दा मष्टेश्वरी कन्ट्रक्सनलाई ठेक्का दियो। गाउँपालिकाले छुट्याएको पैसाले काम अपुरो भएपछि सडक डिभिजन कार्यालयबाट सोही सडकको काल्चे भीरको एक किलोमिटर चट्टानमा ट्रयाक खोल्न एक करोडको ठेक्का ४५ दिनमा सक्ने गरी अर्को ठेक्का भयो। ३५ प्रतिशत घटेर ठेक्का हालेको डिबी कन्ट्रक्सनले ६० लाखमा काम पाए पनि अहिले कामै नगरी अलपत्र छोडिदिएको छ। डिबी कन्ट्रक्सनले ४५ दिनमा सक्छु भनेर लिएको ठेक्कामा कामै नभएको सडक डिभिजन कार्यालय साफेबगरका इन्जिनियर दमन विष्टले बताए। ४५ दिनभित्र सक्ने ठेक्कामा १० दिनको मात्रै म्याद थपेको सडक डिभिजनले त्यसपछि भने सडक विभागमा लेखापढी सुरु गरेको जनाएको छ। अधिकांश ठेक्कामा स्थानीय निमार्ण व्यावसायीले घटिघटाउमा ठेक्का हाल्ने र उनीसँग निमार्णको सामग्री नहुने र काम समयमा नहुँदा समस्या हुने गरेको इन्जिनियर विष्टले बताए। वर्षाको समय चिप्लो बाटोमा काठको भर्याङमा जोखिपूर्ण यात्रा गर्नुपर्ने बाध्यता रहेको गौमुल गाउँपालिकाका १ का अध्यक्ष बलबहादुर रोकायाले बताए। यो भीरमा आवत जावत गर्दा त त्यसै पनि डर लाग्छ, त्यसैमा काठको भर्याङमार्फत् ओहोरदोहर गर्नु परेको स्थानीय एक गैरसरकारी संस्थामा कार्यरत अनमी सुस्मिता परियारले बताइन। काल्चे भीर बाजुरा जिल्लाको जोखीमपूर्ण यात्रा मानिन्छ। यसैमा सडक निमार्णको जिम्मा पाएको ठेकेदारले बाटो बिगारी दिएपछि काठको भर्याङ लगाएर स्थानीयले जोखिम मोलेर यात्रा गरिरहेका छन्। पहिला पनि काल्चेभीरको यात्रा जोखिमपूर्ण नै हो, सडक निर्माण गर्दा डोजेरले बाटो भत्काएपछि झन् जोखिम बढेको छ, गौमुल गाँउपालिका १ का अध्यक्ष बलबहादुर रोकायाले भने । गौमुल १, २ र ३ का स्थानीयले गाउँपालिकाको कार्यालय आउन पनि यही बाटो प्रयोग गर्ने गरेका छन्। गाउँपालिका अध्यक्ष हरिबहादुर रोकायाले ठेकेदारको लापरवाहीले यस्तो भएको बताए। पहिलाको बाटो भत्कियो, ठेकेदारले त्यो भन्दा अगाडि काम बढाएन्, अस्थायी रुपमा यात्रा गर्न सहजताका लागि काठको भर्याङ निर्माण गरिएको हो, अध्यक्ष रोकायाले भने। भीरको भर्याङमा आवतजावत गर्ने महिला बालबालिका र जेष्ठ नागरिकलाई झन् समस्या हुने गरेको छ।"
दार्चुलामा नेपालकै बिजुली,"दार्चुला : नेपालको पश्चिममा रहेको दार्चुलाको सदरमुकाम खलंगामा बिहीबारदेखि पहिलोपटक आफ्नै देशको बिजुली बलेको छ। दार्चुलामै रहेको चमेलिया जलविद्युत् आयोजनाको बिजुली उत्पादन भएको झण्डै तीन वर्षपछि सदरमुकाम खलंगामा पहिलोपटक बिजुली बलेको हो। महाकाली नगरपालिका ७ स्थित थालिगाडमा निर्माण भएको सबस्टेसन चार्ज भएपछि बिहीबारदेखि दार्चुला सदरमुकाममा चमेलियाको विद्युत् सेवा उपलब्ध गराइएको नेपाल विद्युत् प्राधिकरण दार्चुला वितरण केन्द्रले जनाएको छ। थालिगाडमा निर्माण भएको सबस्टेसन जेठ महिनामा ११ केभी प्रसारण लाइनमै चार्ज गरिएको थियो। गोकुलेश्वरबाट थालिगाडसम्मको ३३ केभीको २५ किलोमिटर प्रसारण लाइन निर्माण सम्पन्न भएको छ। एक सातादेखि ३३ केभी प्रसारण लाइनलाई चार्जिङ टेस्ट गरेर बिहीबारबाट नियमित लाइन सदरमुकामसम्म छोडिएको दार्चुला वितरण केन्द्र प्रमुख दयाराम शाहले बताए। थालिगाडबाट एक सर्किटमा सदरमुकाम खलंगासम्म सोमबारदेखि लाइन छोडिएको छ, उनले भने, समस्या नआएपछि नियमित लाइन छोडिएको हो। अब विस्तारै दोस्रो सर्किटबाट जौलजिवीसम्म लाइन छोड्ने तयारी गरिरहेको उनले बताए। थालिगाडबाट पहिलो सर्किटमा सदरमुकाम, दुहु र व्यास गाउँपालिकामा लाइन छोड्ने कार्ययोजना छ। दोस्रो सर्किटबाट जौलजिवी, लाली हुँदै जिल्लाका अन्य ठाउँमा लाइन छोडिने दार्चुला वितरण केन्द्रले जनाएको छ । तत्काल राष्ट्रिय प्रसारणलाइन एवं चमेलियाको बिजुली थालिगाड, मेसिनबालुवा, खेट्टेबगड, किम्तडी, धौलगाड, नमस्कार र सदरमुकामसम्म छोडिएको छ। हाल सदरमुकाम माथिल्लो क्षेत्रमा प्रसारण लाइन निर्माणाधीन छ। थालिगाडदेखि तल्लो क्षेत्रमा केही दिनमै लाइन छोडेर जौलजिवीदेखि भारतबाट ल्याएको लाइन काटिने वितरण केन्द्र प्रमुख शाहले जानकारी दिए। माथिबाट पनि भारतबाट आउने बिजुली काट्न निर्देशन आइसकेको छ, उनले भने, लाइन छोड्नेबित्तिकै जौलजिवीबाट आउने बिजुली काटिनेछ। नयाँ लाइन र जंगलबाट प्रसारणलाइन आएको हुनाले तत्काल भारतीय बत्ती काट अगाडिजस्तै समस्या आउनसक्ने भन्दै तत्काल नकाटिएको उनले बताए। केही ठाउँबाहेक अहिलेसम्म महाकाली र शैल्यशिखर नगरपालिका तथा मालिकार्जुन र लेकम गाउँपालिकाका अधिकांश ठाउँमा राष्ट्रिय प्रसारण लाइन निर्माण भइसकेको र केही ठाउँमा निर्माणाधीन अवस्थामा छन्। दुहु, मार्मा र व्यास गाउँपालिकामा निर्माणाधीन तथा नौगाड र अपीहिमाल गाउँपालिकामा चालु आवबाट प्रसारण लाइन निर्माण हुने वितरण केन्द्र दार्चुलाका प्राविधिक मीनराज पन्तले जानकारी दिए। ०७३ मा दार्चुलाबाट उत्पादन भएको बिजुली देशका अन्य भागमा प्रयोग भए पनि स्थानीयले भने बल्ल उपभोग गर्न पाएको महाकाली नगरपालिका ७ का रमेश रैखोलाले बताए। २०७३ मा इनर्जी प्याक इन्जिनियरिङ नरेन्द्र निर्माण जेभीसित १ वर्षमा निर्माण सक्ने गरी सम्झौता भएको सबस्टेसनको काम ३ वर्षभन्दा बढी समय लगाएर निर्माण भएपछि स्वदेशकै बिजुली बलेको हो। १५ वर्षदेखि दार्चुला सदरमुकाममा बालिँदै आएको भारतीय बिजुली विस्थापित भएपछि नेपाली खुसी भएका छन्। चमेलियाबाट बिजुली उत्पादन होला र हामी बालौंला भन्ने सोच्दै नसकेको महाकाली नगरपालिका ४ का खेमराज भट्टले बताए।"
एटीएम ह्याक प्रकरण : तत्काल पैसा कसरी निकाल्ने,"काठमाडौं : काठमाडौंमा एटीएम ह्याक प्रक।रण सार्वजनिक भएपछि धेरै प्रयोगकर्ता तनावमा छन्। अधिकांश बैंकका एटीएममा पैसा निकाल्नेको लाइन देखिन्छ । तर एटीएमले काम गरेको अवस्था छैन। धेरैको एउटै चिन्ता छ, अब पैसा कसरी निकाल्ने ? यसको स्पष्ट जवाफ बैंकले पनि दिन सकेका छैननन्। कतिपय बैंकले एटीएम सेवा तत्कालका लागि बन्द भएको सूचना टाँस गरेका छन्। राष्ट्र बैंकका प्रवक्ता लक्ष्मीप्रपन्न निरौलाका अनुसार तत्कालका लागि नेप्समा आबद्ध बैंकका एटीएम कार्ड अरु बैंकका एटीएम मेसिनमा प्रयोग गर्न बन्द गरिएको छ। तर सोही बैंकको एटीएमबाट भने पैसा निकाल्न सकिन्छ। नेपाल इलेक्ट्रिक पेइमेण्ट सिस्टम लिमिटेड (नेप्स)को कार्ड प्रयोग गरेर भीसा कार्यको प्रयोग गर्ने बैंकका एटीएमबाट पैसा झिकिएको प्रहरीको प्रारम्भिक अनुसन्धानमा देखिएको छ। अहिले प्रभु, सनराइज, माछापुच्छे, जनता, सिद्धार्थ, सिटिजन्स, एनआईसी एसिया, बैंक अफ काठमाण्डू, प्राइम, नेपाल बंगलादेश र ग्लोबल आईएमई बैंक नेम्स प्रणालीमा आबद्ध छन्। त्यस्तै देवः विकास, ज्योति विकास, ओम डेभेलपमेण्ट, शाइनरेसुङ्गा, सांग्रिला डेभेलपमेण्ट, एक्सेल डेभेलपमेण्ट र लुम्बिनी विकास बैंक पनि यस सञ्जालमा आबद्ध छन्। ह्याकरले ती बैंकको नक्कली एटीएमकार्ड बनाएर भिसा प्रणाली सञ्चालन गर्ने नबिल, नेपाल एसबीआई, सानीमा, एनएमबीलगायत थुप्रै बैंक तथा वित्तीय संस्थाको एटीएमबाट पैसा निकालेको प्रहरीले बताएको छ। सबै बैंकले शंकास्पद कारोबारको विवरण प्रहरीलाई बुझाइसकेका छन्। त्यसमाथि छानबिन भइरहेको प्रहरीले बताएको छ"
बैंकको १८ करोड काण्डका आरोपित पक्राउ,दाङ : देव विकास बैंक नारायणपुर दाङ शाखाको १८ करोड हिनामिना गरेको आरोपमा उज्ज्वल आचार्यसहित १० जना पक्राउ परेका छन्। आचार्य नेपाल संस्कृत विश्व विद्यालय दाङका कर्मचारी तथा नेपाल पत्रकार महासंघका साधारण सदस्य हुन्। आचार्यसहित १० जनालाई दाङ प्रहरीले पक्राउ गरेको हो। बैंकको १८ करोड हिनामिनामा आचार्यलगायतका व्यक्तिको संलग्नता रहेको आरोपमा प्रहरीले पक्राउ गरेको हो। भदौ ३ गते देव विकास बैंकका नारायणपुर शाखाका म्यानेजर घोराही १५ भरतपुर निवासी समिर बुढाथोकीलाई प्रहरीले पक्राउ गरेको थियो। नक्कली ऋणि बनाएर बैकको १८ करोड हिनामिना गरेको आरोपमा पक्राउपछि अनुसन्धान भइरहेका बेला बुढाथोकीले त्यसमा संलग्न रहेका अन्य व्यक्तिको नाम लिएका थिए। प्रहरीले आचार्यसहित थप १० जनालाई पक्राउ गरी उच्च अदालत तुलसीपुर वाणिज्य इजलासबाट आइतबार म्यादसमेत थप गरेको दाङका प्रहरी निरीक्षक राजेन्द्र गौतमले जानकारी दिए। घोराही उपमहानगरपालिका १० नारायणपुरमा रहेको देवः विकास बैंक लिमिटेडका नारायणपुर शाखाका म्यानेजर बुढाथोकीको सक्रियतामा ठुलै गिरोह १८ करोड घोटालामा देखिएको छ। गौतमले भने धेरैजना प्रत्यक्ष संलग्न रहेको हुदा नियन्त्रणको क्रम जारी रहेको बताए। जिल्ला प्रहरी कार्यालयका प्रहरी निरीक्षक राजन गौतमले समातिएका १० जनाको खातामा १८ करोड मध्यको रकम बैकबाट रकम टान्सफर भएको र उनीहरुले पटकपटक गरेर रकम निकासा गरेको पाइएको गौतमले बताए। गौतमको विवरण खुले पनि अन्य व्यक्तिको भने विवरण खुलाइएको छैन। पक्राउ परेका सबैलाई ६० दिनसम्म हिरासतमा राखेर अनुसन्धान गरिने भएको छ। बैंक म्यानेजर बुढाथोकीले १७ करोड ९९ लाख ९० हजार रुपैयाँ बैकमा नक्कली ऋणि खडा गरि हिनामिना गरेको देखिएको थियो। असार महिना देखि दाङमा केन्द्रीय कार्यालय रहेको बेष्टर्न डेभलपमेन्ट बैंक र देवः बिकास बैंक मर्ज भएको थियो।
पुनर्निर्माणमा काठमाडौं पछाडि,"काठमाडौं : भूकम्पले क्षति पुर्याएका निजी घर पुनर्निर्माणमा अन्य जिल्लाको तुलनामा काठमाडौं पछाडि परेको छ। राष्ट्रिय पुनर्निर्माण प्राधिकरणको १४ जिल्लाको अनुदान सम्झौताको तथ्यांकअनुसार सबैभन्दा धेरै गोरखा जिल्लामा ९९ प्रतिशत सम्झौता भएको छ। सिन्धुपाल्चोक, नुवाकोट, ओखलढुंगा र सिन्धुलीको ९७ प्रतिशत सम्झौता भएको छ। ललिपुरको ८८, काठमाडौंको ८७, भक्तपुरको ८६ र मकवानपुरको ८१ प्रतिशत लाभग्राहीसँग सम्झौता भएको छ। बाँकी जिल्लाको अवस्था भने ९० प्रतिशतभन्दा माथि छ। काठमाडौंमा अनुदानको पहिलो किस्ताको सम्झौता ठिकै देखिए पनि दोस्रो र तेस्रो किस्ता बापतको रकम भुक्तानको अवस्था कमजोर देखिएको हो। निजी घर निर्माणका लागि तीन किस्ता गरी सरकारले तीन लाख रुपैयाँ उपलब्ध गराउँछ। सम्झौता भएपछि पहिलो किस्ताबापत ५० हजार, दोस्रो किस्ताबापत डेढ लाख र तेस्रो किस्ताबापत एक लाख रुपैयाँ पाउने व्यवस्था छ। भूकम्पपछि काठमाडौंमा ४८ हजार ५ सय ६८ वटा निजी घर लाभग्राहीका रूपमा पहिचान भएका थिए। जसमध्ये ४१ हजार ९ सय ३८ ले अनुदान सम्झौता गरेका छन्। बाँकी घरले सम्झौता गरेका छैनन्। अनुदान सम्झौता गरेका सबैले पहिलो किस्ताको भुक्तानी भने लिइसकेका छन्। तर, दोस्रो र तेस्रो किस्ताको रकम पाउने संख्या भने न्यून छ। दोस्रो किस्ताबापत १७ हजार ७ सय ७३ ले मात्र भुक्तानी पाएका छन्। ४ वर्षमा अनुदान सम्झौता सम्पन्न हुनेको संख्या १४ हजार ६४ छ। अर्थात् २८९ प्रतिशत घरको मात्र सम्झौता पूरा भएको देखिएको हो। १४ जिल्लाको तथ्यांकमा अनुदान सम्झौता गर्नै नआएका लाभग्राहीले सबैभन्दा धेरै १२ हजार १ सय ९१ मकवानपुरका छन्। काभे्रपलान्चोकमा ७ हजार ५ सय ७४ ले सम्झौता गरेका छैनन्। काठमाडौंमा सम्झौता नगर्नेमा ६ हजार ६ सय ८० घर छन्। सम्झौता गर्न बाँकी सबैभन्दा कम ओखलढुंगामा ७ सय ४४ घर रहेको तथ्यांक छ। अनुदान सम्झौता नगर्नेमा काठमाडौं महानगरसहित कीर्तिपुर र बूढानीलकण्ठ नगरपालिका पछाडि छन्। जिल्लाभित्र सबैभन्दा सम्झौता गर्ने दक्षिणकाली कागेश्वारी मनोहरा नगरपालिका छन्। यी दुईवटै नगरपालिकाले ९३ प्रतिशत सम्झौता गरेका छन्। काठमाडौं महानगरले ८० प्रतिशत र कीर्तिपुर नगरपालिकाले ७७ प्रतिशत सम्झौता गरेको तथ्यांक छ। सबै स्थानीय तहले सम्झौता भएका सबैलाई पहिलो किस्ताबापत रकम उपलब्ध गराएका छन्। तर, दोस्रो र तेस्रो किस्ताबापतको अनुदान सबैभन्दा कम भुक्तान गर्नेमा काठमाडौं महानगर परेको छ। महानगरबाट अहिलेसम्म २० प्रतिशतले दोेस्रो किस्ता र १७ प्रतिशतले तेस्रो किस्ता लिएको तथ्यांकले देखाउँछ। महानगरपालिकाभित्र जम्मा ७ हजार ४ सय ९६ लाभग्राही घर पहिचान भएका थिए। जसमध्ये ६ हजार ५४ घरसँग अनुदान सम्झौता भएको छ। अनुदान सम्झौता हुने सबै घरले पहिलो किस्ताबापतको रकम पाइसकेका छन्। ४ हजार ४ सय ५६ जनाले पहिलो किस्ता पाए पनि दोस्रो किस्ता पाएका छैनन्। प्राधिकरणले अनुदान सम्झौता गरेकाले पहिलो किस्ता ०७६ असार मसान्त, दोस्रो किस्ता ०७६ कात्तिक मसान्त र तेस्रो किस्ता ०७६ माघ मसान्तसम्म लिनुपर्ने समयावधि तोकेको छ। प्राधिकरणले जोखिम वर्गमा परेका लाभग्राहीको नयाँ विवरण उपलब्ध गराउन पनि ०७६ भदौ मसान्त समय दिएको हो। निजी घर पुनर्निर्माणमा अन्य ठाउँ र उपत्यकालाई हेर्ने दृष्टि एउटै भएर महानगरपालिका पछिपरेको बताउँछन् काठमाडौंका मेयर विद्यासुन्धर शाक्य। उनका अनुसार उपत्यकाको ऐतिहासिक बस्ती भएको ठाउँमा कार्यविधि बनाएर पुनर्निर्माण गर्नुपर्छ। उपत्यकाको पुनर्निर्माणका लागि नयाँ कार्यविधि बनाउनुपर्छ, उनले भने, अहिले म्याद सकियो भनेर हुँदैन, अलग्गै मापदण्ड बनाउनुपर्छ। त्यसपछि मात्र काम हुन्छ। के छन् समस्या ? निजी घर पुर्निर्माणमा विभिन्न समस्या देखिएका छन्। पुनर्निर्माण प्राधिकरणका अनुसार अहिले घर निर्माण गर्न नसक्ने वर्ग, मोही वा सार्वजनिक जग्गामा बसोवास गरेको, घरायसी विवाद, लाभग्राहीको घर भत्काउँदा गैरलाभग्राहीको घर भत्कने, प्राविधिक खटिनुपूर्व घर बनेको जस्ता समस्याले निर्माण सम्पन्न हुन नसकेको हो। अन्यत्रजस्तै काठमाडौं महानगरमा पनि यही समस्या देखिएको छ। महानगरका विपद् व्यवस्थापन विभागका प्राविधिक गणेश ठकुल्लाका अनुसार पहिलो किस्ता पाएर दोस्रो किस्ता नपाउनुका कारण लाभग्राहीलाई नयाँ घर निर्माण गर्न आर्थिक अभाव हुनु, महानगरको मापदण्डअनुरूप घर निर्माण नहुनु, घर भत्काउँदा संधियारको घर भत्किने सम्भावना हुनुलगायत हुन्। मुख्य गरी मापदण्डअनुरूप नक्सा पास नभएकाले दोस्रो किस्ता रोकिएको हो, उनले भने। प्राधिकरणले समस्या समाधन गर्न नक्सापासलाई स्थानीय तहले आपूअनुकूल व्यवस्था गर्न छुट दिएको छ। नयाँ योजनाअनुसार लाभग्राहीको घर भत्काउँदा संधियारको घर भत्किने भए उसलाई पनि लाभग्राही मानेर काम गर्न निर्देशन दिएको छ। तर, काठमाडौं महानगरले भने नक्सापास नगरी सिफारिस नगर्ने मेयर शाक्यले बताए। नक्सा पास नगरी हामी सिफारिस गर्दैनौँ, उनले भने, प्राधिकरणले उपत्यकाका लगि बैंक कर्जालगायत समस्या समाधान गर्न अलग्गै कार्यविधि बनाउनुपर्छ। नत्र म्याद सकियो भनेर मात्र हुँदैन।"
पहाडमा खानेपानी द्वन्द्व,"प्रदेश व्युरो : इलाम नगरपालिका१२ साङरुम्बाकी इन्दीरा बाँनीयासहितले स्थानीय देविप्रसाद भट्टराईविरुद्ध खानेपानी मुहानमा अवरोध गरेको भन्दै नगर न्यायिक समितिमा उजुरी दर्ता गरे। न्यायिक समितिले मध्यस्थताबाट समस्या समाधान गर्न प्रयास गर्दा सफल भएन। अहिले त्यो मुद्दा न्यायीक प्रक्रियामा अघि बढेको छ। प्रत्येकवर्ष यस्ता मुद्दा न्यायिक समितिमा आउने गरेको न्यायिक समितिका संयोजक तथा इलाम नगरपालिकाकी उपप्रमुख शुसीला नेम्वाङ बताउँछिन्। नगरपालिकामा गतवर्ष पनि पानी मुहानका उजुरी परेका थिए। समितिले मध्यस्थता गरेर समस्या समाधान गरेको नेम्वाङको भनाइ छ। इलामका अधिकांश स्थानीय तहमा वार्षिक खानेपानी मुहानका विवाद आउने गरेका न्यायिक समितिको नेतृत्व गरिरहेका उपाध्यक्षउपप्रमुखहरुको अनुभव छ। वन फडानी र मुहानहरु सुक्न थालेपछि खानेपानी मुहानका समस्या बढ्दै गएको उपप्रमुख नेम्वाङले बताइन्। सुर्योदय नगरपालिकाले खानेपानी द्वन्द्व व्यवस्थापनका लागि ऐन बनाएरै मुहानमा नगरले हस्तक्षेप गर्न थालेको छ। नगरले आफ्नो खानेपानी सम्बन्धी नीतिमासमेत नियमनको व्यवस्था उल्लेख गरेको उपप्रमुख दुर्गादेवी भट्टराईले बताइन्। नीतिमा भनिएको छ समुदायले प्रयोग गरिरहेका खानेपानी मुहान कसैको नम्बरी आवादी भित्रनै परे पनि वडा समिति वा नगर कार्यपालिकासँग स्वीकृती नलिइ मास्न, बेच्न वा निषेध गर्न पुर्ण प्रतिबन्ध लगाइने छ। कसैले अवरोध गरेमा दण्डनीय हुने नगरको ऐनमा उल्लेख छ। सुर्योदय नगरपालिकामा गोर्खे, अन्तु, समाल्बुङ लगायतका गाउँका खानेपानी मुहानका विवाद न्यायिक समितिमा दर्ता भएको न्यायिक समितिका उजुरी प्रशासक अर्जुन थापाले जानकारी दिए। चूरे क्षेत्रमा पर्ने माई नगरपालिकामा पनि न्यायिक समितिले तीनवटा पानी मुहानका मुद्दा किनारा लगाएको छ। उपप्रमुख विष्णुमाया रिजालका अनुसार मुहान रहेको जग्गा धनीले अवरोध गर्दा यस्तो समस्या आउने गरेको छ। इलामका सबै स्थानीय तहले पानीको विवाद हेर्न थालेपछि खानेपानी तथा सरसफाई उपभोक्ता महासंघमा भने उजुरी पुग्न छोडेको छ। महासंघका सचिव दिपेन्द्र खनाल भन्छन् पहिले जस्तो हाम्रोमा उजुरी आउँदैनन्। धनकुटामा पनि यो समस्या नयाँ छैन। यस्तै उजुरीका चाङ छन्। दर्ता भएका उजुरीलाई छलफल तथा वहस गरी विवाद समाधान गर्न न्यायिक समिति सक्रिय बनेका छन्। डेढ वर्षअघि महालक्ष्मी नगरपालिकाको लेगुवास्थित सालघारीको दुई वटा खानेपानी मुहानको विषयमा विद्यालय र उपभोक्ता समितिबीच विवाद थियो। न्यायिक समितिको रोहवरमा दुई पक्षले आधाआधा पानी बाँडेर खाने सहमति गरेको महालक्ष्मी नगरपालिका उपप्रमुख तथा न्यायिक समिति संयोजक मञ्जुकुमारी कार्की अधिकारीले बताइन्। अहिले एउटा मुहानको पानी उपभोक्ताले उपभोग गर्ने र अर्को मुहानको पानी विद्यालयले उपभोग गर्दै आइरहेका छन्। सोही नगरपालिकास्थित जीतपुर खानेपानी योजनाको पाइप अलैँची बारिबाट बिछ््याइएको भन्दै ५ महिनाअघि बोधार्थको रुपमा उजुरी परेको थियो। दुवै पक्ष राखेर छलफलबाट समस्या समाधान भएको उनले बताइन्। छथरजोरपाटी गाउँपालिकामा गठित न्यायिक समितिमा खानेपानी मुहान विवादका उजुरी हालसम्म नपरेको उपाध्यक्ष तथा न्यायिक समिति संयोजक भीमकला श्रेष्ठले बताइन्। वडा नम्बर १ र दुईबीच भएको विवाद वडा कार्यालयमै समाधान गरेपछि न्यायिक समितिसम्म नपुगेको उनको भनाइ छ। १५ महिना अघि साँगुरीगढी गाउँपालिकाको भेडेटार र महाभारत हुँदै बग्ने खोलाको पानी उपभोग गर्ने विषयमा विवाद हुँदा धारापानी खानेपानी आयोजना नै प्रभावित बन्यो। पछि न्यायिक समितिको रोहवरमा छलफल भएपछि विवाद मिलेको र अहिले उक्त ठाउँमा लिफ्ट प्रविधिबाट खानेपानी योजना सञ्चालन गरिएको गाउँपालिका उपाध्यक्ष विन्द्राकुमारी राईले बताइन्। सो खानेपानीले ९९ घरधुरीलाई समेटेको छ। यस्तै ताप्लेजुङको फुङलिङ नगरपालिकास्थित माछापोखरीका ९ परिवारले गाउँकै मुहानको पानी वर्षौंदेखि प्रयोग गर्थे। गतवर्ष जग्गाधनी सरिता लिम्बुले पानीको मुहानमै घर बनाइन्। आफूहरुले प्रयोग गरिरहेको पानीको मुहानमै घर बनाउँदा मुहान सुक्ने र दुषित हुने भन्दै घर भत्काउन आग्रहसहित उपभोक्ताले न्यायिक समितिमा उजुरी दिए। न्यायिक समितिले मुहानलाई असर नपर्नेगरी घर बनाउनु भनेर निर्णय गर्यो। उक्त निर्णयविरुद्धमा उपभोक्ता अदालत पुगे। जिल्ला अदालत ताप्लेजुङले पनि मुहानधनिकै पक्षमा फैसला गर्यो। अदालतको फैसलासमेत चित्त नबुझेपछि उपभोक्ता उच्च अदालत पुग्ने तयारी गरिरहेको सो मुद्दा हेरिरहेका कानुन व्यावसायी देवराज मेन्याङ्बोले बताए। ताप्लेजुङका अधिकांश स्थानीय तहमा खानेपानीको चरम अभाव छ। फुङलिङ १० का वडाध्यक्ष गमबहादुर फरुङ्गोले पानीको मुहान सुक्न थालेपछि खानेपानी योजनाको मागको चाप बढ्दै गएको बताए। पाँचथरको सुख्खाग्रस्त क्षेत्र कुम्मायक गाउँपालिका५ बिजुवापानीका स्थानीयको व्यथा भने भिन्नै छ। उनीहरु सुख्खा मौसममा दिनमा एक गाग्री मात्र पानी थाप्न पाउँछन्। गाउँको बीचमा रहेको बिजुवापानी धारामा पानी भर्न दिनभर लाइन बस्दा साँझपख मात्र एक गाग्रो पानी भर्ने पालो आउँछ। यहाँका ४० परिवार एउटै धाराको भरमा छन्। पानीको मुहान सुक्दै गएपछि एक गाग्री पानीका लागि पनि तछाडमछाड हुने गरेको स्थानीय लोकबीर बोहोराले बताए। धारामा पानी सुक्दै गएको छ, बोहोराले भने बिहानको तीन बजे लाइनमा बस्दा बेलुका तीन बजे बल्ल पानी भर्ने पालो आउँछ। कुमायक गाउँपालिकाका पनि अधिकांश वडामा खानेपानी अभाव छ। तुम्बेवा गाउँपालिकाको आङ्ना मौवा क्षेत्रमा पनि पानीको हाहाकार नै छ। सरकारले पाँचथरका कुम्मायक र तुम्बेवा गाउँपालिकालाई सुख्खाग्रस्त क्षेत्र घोषणा गरेको छ। अहिले यहाँ खानेपानी ल्याउन विभिन्न आयोजनाका का पनि भइरहेका छन्। तर हालसम्म एउटा पनि आयोजना सम्पन्न नहुँदा गाउँले एक गाग्री पानी नपाएरै धमाधम गाउँले बसाई सर्न थालेका छन्। पाँचथर सदरमुकाम फिदिम बजारमा पनि खानेपानीको चरम अभाव हुने हुने गर्छ। बृहत खानेपानी आयोजना सञ्चालनमा भए पनि आयोजनामा समस्या आउने गरेकाले उपभोक्ताहरु काकाकुल बन्न बाध्य छन्। फिदिम४ गढीकी बिनिता नुगो पानी अभावकै कारण फिदिमको बसाइ कस्टकर भइरहेको बताउँछिन्। उनले भनिन्, कहिलेकाँही त दुई सातासम्म पनि पानी आउँदैन। (तोयानाथ भट्टराई। इलाम, हरिबहादुर लम्जेल। धनकुटा, सीताराम गुरागाई। ताप्लेजुङ, भिम बास्कोटा। पाँचथर )"
उपचारमा आम्जीको भर,"गोरखा : ज्यामी काम गर्ने क्रममा रिबन रानाको पाताको जोर्नी फुस्कियो। उपचारका लागि उनी चुमनुब्री४ गपका आम्जी थार्पाको उपचार केन्द्रमा पुगे। आम्जीले पाताको जोरमा रुई (कपास) राखे। त्यसमाथि आगो राखेर फूफू गर्दै पोले। घाउ बन्यो अनि त्यहाँ जडिबुटी दलिदिए। एक महिनासम्म दुख्यो र अहिले अलिअलि पाता चलाउन मिल्ने भएको उनी बताउँछन्। सहरी क्षेत्रमा रिसोर्टजस्ता सुविधा सम्पन्न अस्पताल खोल्ने र बिरामीको आकर्षणका लागि विभिन्न उपचार सुविधा दिने होड नै छ। तर काठमाडौंबाट नजिकैको गोरखाको मनास्लु क्षेत्रमा भने अहिले पनि बिरामीहरू आम्जीकै भर पर्न बाध्य छन्। सडक सञ्जालले नजोडिएको, सदरमुकाम पुग्न सात दिनसम्म हिँड्नुपर्ने यो क्षेत्रमा अधिकांश बिरामी धामीझाँक्री र आम्जीको भरमा उपचार गराउँछन्। आम्जी अर्थात् परम्परागत औषधि उपचार गराउने वैद्य। तालिमप्राप्त चिकित्सकको पहुँच नहुँदा यहाँ वर्षौंदेखि यिनै वैद्यबाट उपचार गराउँदै आएको स्थानीय लाक्पा डुण्डुप लामाले बताए। गाउँपालिकाका सबै वडामा स्वास्थ्यचौकी छन्। स्थानीय सरकारले पनि बर्सेनि लगानी गर्दै आएको छ। तर स्वास्थ्य संस्था सुनसान र आम्जीको घरआँगन बिरामीले खचाखच हुने नाम्रुङ स्वास्थ्यचौकीका प्रमुख विक्रमप्रसाद यादव बताउँछन्। हाम्रो स्वास्थ्यचौकीका कार्यालय सहयोगी थार्पा ग्याल्जेन लामा आम्जी हुन्, यादव भन्छन्, पढेर आएका हामीजस्ता एचए, अहेबहरुको यहाँ विश्वास गरिँदैन। कार्यालय सहयोगी (आम्जी) को विश्वास गर्छन्। आम्जीको कोठामा बिरामी खचाखच हुन्छन्। उनैले काम गर्ने सरकारी स्वास्थ्यचौकीमा फाट्टफुट्ट मात्र आउँछन्। त्यही पनि विदेशी पर्यटक, पर्यटकका गाइड, भरिया, बाहिरबाट आएका कामदार मात्र। गपका थार्पा ग्याल्जेन मनास्लु क्षेत्रकै नामी आम्जी हुन्। गपको आफ्नै घरमा र नाम्रुङको भाडाको घरमा उनको उपचार केन्द्र छ। यहाँ १० गाउँका बिरामी उपचार गर्न आउँछन्। बिरामी आउन नसके मलाई घरमै बोलाउँछन्, उनी भन्छन्, बिही, क्य्राक, गप, प्रोक, क्वाक, छाक, स्यो, ल्हो, ल्ही, सामागाउँ, साम्दोसम्म पुग्नुपर्छ। काठमाडौं बसेका गाउँका मान्छेले पनि बोलाउँछन्। मलाई फुर्सदै हुन्न। सरकारी स्वास्थ्य चौकी गएकाहरु पनि अन्त्यमा आम्जी खोज्दै आउने उनले सुनाए। बिरामीहज्ञ सबैभन्दा पहिले धामीझाँक्रीकहाँ जान्छन्। त्यहाँ नभएपछि हामीकहाँ आउँछन्, थार्पा भन्छन्, कोही स्वास्थ्य चौकीमा गए भने पनि अन्त्यमा हामीलाई खोज्दै आउँछन्। हामी ठिक गरेर पठाउँछौं। स्वास्थ्य चौकीमा दैनिक सरदर तीनचार जना आउने तर आम्जीकहाँ १०११ जना आउने स्वास्थ्य चौकीका कार्यालय सहयोगीसमेत रहेका उनले बताए। आम्जीले परम्परागत रूपमा पोलेर र खोपेर रगत निकालेर उपचार गर्छन्। पोलेर उपचार गर्ने पद्धति तिब्बतबाट र सुनको सियोले खोपेर रगत निकालेर उपचार गर्ने पद्धति भारतबाट सिकेको आम्जीहरू बताउँछन्। युवा पुस्ता बेखुसी पोलेर उपचार गर्ने पद्धतिलाई पुराना पुस्ताले राम्रो माने पनि नयाँ पुस्ताले असन्तुष्टि व्यक्त गर्ने गर्छन्। टाउको दुख्यो, मुटु दुख्यो, ज्यान दुख्यो, हातखुट्टा मर्कियो, भाँचियो भने आम्जीले पोल्छन्, बिहीकी कुन्साङ ल्हामु भन्छिन्, दुखेको ठाउँमा रुवा राख्छन् अनि आगो राखेर फूफू गरेर पोल्छन्। पोलेको घाउ पाक्यो भने राम्रो हुन्छ, पाकेन भने निको हुँदैन भन्छन्। झुक्किएर नशामा पर्यो भने नशा खुम्च्याइदिन्छ। अंग बिगारिदिन्छ। त्यस्ता मान्छे कति छन् कति। दोस्रो पटक पनि मर्कियो, भाँचियो भने दोहोर्याएर पोल्न पाइँदैन। उपचार गर्न अस्पताल लान पनि पाइँदैन भन्छन्। पोल्नेबित्तिकै निको नहुने, लामो समयसम्म पोलाइको पीडा सहेर बस्नुपर्ने उनले बताइन्। डाक्टर नहुँदा आम्जीको भर पर्नुपरेको चुमनुब्री गाउँपालिका५ का अध्यक्ष सोनाम ग्याल्जेन गुरुङ बताउँछन्। डाक्टरसँग जचाऊँँ भने वरिपरि अस्पताल छैन। पहिल्यैदेखि आम्जीले बिरामीको उपचार गर्दै आएका हुन्। अहिले पनि बिरामी आम्जीकै भरमा छन्, उनले भने, बोकेर गोरखा पुर्याउन एक साता लाग्छ। ढिलो हुँदा बिरामी मर्न पनि सक्छ। त्यही भएर आम्जीको भर पर्नुको विकल्पै छैन। सरकारी स्वास्थ्यचौकीमा नियमित रूपमा स्वास्थ्यकर्मी नबस्ने, बसे पनि प्रभावकारी औषधि र जाँच्ने उपकरण नहुने समस्याका कारण गाउँले धामीझाँक्री र आम्जीको भर पर्न बाध्य भएको नाम्रुङका लाक्पा डुण्डुप लामा बताउँछन्। गाउँ टाढा टाढा हुन्छ। धाएर स्वास्थ्य चौकी जाँदा कहिले स्वास्थ्यकर्मी भेटिन्छन्, कहिले हँुदैनन्, उनले भने, उनीहरू भेटिए भने पनि धेरैजसो स्वास्थ्यचौकीमा म्याद नाघेको औषधि हुन्छ। त्यसले बिरामीलाई छुँदै छुँदैन। अनि आम्जीको जान बाध्य भइहाल्छन्। आम्जीको उपधार विधि आम्जीले नाडी छाम्ने, आँखा, अनुहार, जिब्रोको रङ हरेर व्यथा पत्ता लगाउने गर्छन्। खकार, रगत, पिसाब, दिसा पनि जाँच्छु, आम्जी थार्पा भन्छन्, बिहान खाली पेटमा दिसा, पिसाब, रगतलाई गिलासमा थाप्छु। त्यसको बाफ, रङ, फिँजबाट रोग पत्ता लगाउँछु। भित्री अंगको नशा पत्ता लगाएर नशाबाट रगत निकालेर उपचार गर्ने गरेको उनी बताउँछन्। मुटु, फोक्सो, मिगौला, कजेलो, आँखाको नशा पत्ता लगाएर सियोले खोपेर रगत निकालेपछि बिरामी निको पार्छु, आम्जीले भने, तालिम पनि लिएको हुँ। लामो समयको अनुभव पनि छ त्यसैले सबैले विश्वास गर्छन्। उनले आफूसँग आम्जीको लाइसेन्स भएको पनि दाबी गरे। परम्परागत (आम्जी) उपचार पद्धति नेपाल सरकारको नीतिभित्रै रहेको जिल्ला स्वास्थ्य कार्यालयले जनाएको छ। तर यसलाई प्रवद्र्धन गर्ने खालको कार्यक्रम भने नभएको जिल्ला स्वास्थ्य प्रमुख दीपक सुवेदी बताउँछन्। आम्जीलाई परम्परागत उपचार पद्धति भनेर सरकारले स्वीकार गरेको छ, सुवेदीले भने, यसलाई निरुत्साहित गर्ने होइन, वैज्ञानिकीकरण गर्दै जानुपर्छ भनेको छ तर त्यसका लागि कार्यक्रम भने छैन।"
"प्रहरी चौकीमा पराल, छोटी भन्सार गौचरन","विराटनगर : मोरङको भारतीय सीमावर्ती नाका जहदामा सीमा प्रहरी चौकीको कार्यालय भवन छ, तर प्रहरी छैनन्। १० बर्से माओवादी द्वन्द्वकालमा सुरक्षाका कारण हटाइएको प्रहरी चौकीमा अझै पनि प्रहरीको उपस्थिति नहुँदा सीमावर्ती क्षेत्रमा तस्करी बढेको छ भने स्थानीय नागरिकले सुरक्षा चुनौती बेहोर्नु परेको छ। चौकीमा प्रहरी नभएपछि स्थानीयले घाँसपराल राख्ने गरेका छन्। नेपाली सिमकार्ड समेत काम नगर्ने सो स्थानका बासिन्दा सीमापारी रहेका भारतीय सुरक्षाकर्मीको भरमा सुरक्षित भएको महसुस गरेर बस्नु पर्ने बाध्यता छ। यो नाकालाई तरिगामा नाका भन्ने गरिन्छ। पारी भारतीय चौकीमा प्रहरी छन्। तर नेपालतर्फको चौकी प्रहरीविहीन भएकाले स्थानीय असुरक्षित भएर बस्नु परेको स्थानीय नवराज साहले बताए। सामान्य उजुरी गर्न पनि ९ किलोमिटर टाढाको इलाका प्रहरी कार्यालय जानु पर्ने बाध्यता रहेको उनको भनाइ छ। फोनबाट जानकारी दिन नेटवर्क नआउने भएकाले सामान्य झैझगडाको छलफल गर्न पनि दुई दिन खर्चिनु पर्ने उनले बताए। बेलाबखत गस्तीमा मात्र प्रहरी आउने भएकाले स्थानीयमा प्रहरी छ भन्ने अनुभव नभएको स्थानीय बताउँछन्। स्थानीय जनप्रिय माविका शिक्षक कमलेश्वरकुमार साहले फेरि प्रहरी बस्ने भनिएपछि भवन निर्माण गरी तयारी अवस्थामा रहे पनि नआएको बताए। भवन निर्माण भएको छ, प्रहरी कहिले आउँछ भनेर स्थानीय फर्खेर बसेका छन्। केही परे प्रहरीलाई तुरुन्तै खबर गर्न सकिँदैन, नेपाली सिमले पनि काम नगर्ने भएकाले असुरक्षित भएर स्थानीयले बस्नु परेको छ, उनले भने। इलाका प्रहरी कार्यालय जहदाका सइ शंकरप्रसाद खतिवडाले जनशक्ति र साधन अभावमा सो स्थानमा नियमित जान नसकिएको बताए। हामीसँग एउटा मोटरसाइकल मात्र छ, त्यसैले साताको दुई पटक गस्तीमा जाने गरेका छौं, उनले भने। चोरी पैठारी निरन्तर हुने सो स्थानमा प्रहरी नहुँदा मरिच तस्करीसँगै अन्य गैरकानुनी काम हुने प्रमुख बाटो बन्दै गएकोमा स्थानीयले चिन्ता व्यक्त गरेका छन्। स्थानीयले कुनै घटना भए प्रहरीलाई भारतीय नम्बरबाट फोन गर्दा समेत घन्टौं प्रहरी नपुग्ने भएकाले अपराधी सजिलै भाग्ने गरेको बताए। मोरङ प्रहरीका प्रवक्ता डीएसपी राजकुमार खिउजुले तत्काल प्रहरी पठाउनेबारे कुनै निर्णय नभएको बताए। ६ वटा छोटी भन्सार अझै बन्द १० बर्से माओवादी द्वन्द्वकालमा बन्द भएका मोरङका आधा दर्जन छोटी भन्सार अझै सञ्चालनमा आएका छैनन्। सीमापार आवतजावत गर्न सहज बनाउन र अवैध ओसारपसार नियन्त्रण गर्न सरकारले मोरङमा स्थापना गरेको ९ वटा छोटी भन्सारमध्ये ३ वटा मात्र सञ्चालनमा रहेका विराटनगर भन्सार कार्यालयका सूचना अधिकारी मनिराम पौडेलले जानकारी दिए। उनका अनुसार मधुमल्ला, डोरीया, चुन्नीबारी, कदमाहा, चौकीघाट र तरिगामा छोटी भन्सार अझै बन्द छन्। हाल रंगेली, डाइनिया, मायागन्ज छोटी भन्सार सञ्चालनमा छन्। ६ वटा छोटी भन्सार सञ्चालन नहुँदा राजस्व समेत उठ्न सकेको छैन। बन्द सबै छोटी भन्सार कार्यालय क्षेत्र गौचरनमा परिणत भएका छन्। अवैध ओसारपसार नियन्त्रण गर्न सरकारले छोटी भन्सार कार्यालय स्थापना गरेको थियो। तत्कालीन माओवादीले २०५१ सालमा यता २०६० सालसम्म बम विस्फोट गराएर वा त्रासका बन्द भएका मोरङका छोटी भन्सार कार्यालय सञ्चालनमा आउन नसकेको हो। भारतीय प्रहरीको मिलोमतो मा पछिल्लो समय सो नाकाबाट मरिचसहित अन्य खाद्यवस्तु तस्करी भइरहेको स्थानीयको आरोप छ।"
केही दिन अझै पानी पर्छ,"काठमाडौं : बंगालको खाडीबाट आएको जलवाष्पयुक्त हावाको प्रभावले देशभर केही दिन पानी पर्ने जल तथा मौसम विज्ञान विभाग पूर्वानुमान महाशाखाले जनाएको छ। आइतबार बिहान देशका विभिन्न भूभागमा वर्षा भइरहेको छ। मौसम पूर्वानुमान महाशाखाका अनुसार मनसुनको न्यून चापिय रेखा औसत स्थानभन्दा केहि दक्षिण तर्फ सरेको छ। मनसुनको न्यून चापिय रेखाको साविक स्थान भन्नाले भारतको उत्तरी राजस्थान, हरयाना, दिल्ली, दक्षिण उत्तर प्रदेश, दक्षिण बिहार, झारखण्ड र पश्चिम बंगाल हुँदै बंगालको खाडीको शिरसम्म जनाउँछ। विभागका मौसमविद् शान्ति कँडेलले भने, अहिले मनसुनको कुनै प्रभाव छैन। वर्षा अझै केही दिन लम्बिनेछ। यो क्रम आगामी तीन दिनसम्म चलिरहनेछ। आइतबार दिउँसो देशभरी सामान्य बदली रहि मध्य,पुर्वी पश्चिमका केही स्थानमा मेघ गर्जनचट्टयाङसहित मध्यम वर्षा हुनेछ। राति देशभरी सामान्य बदली रही केही स्थानहरुमा मेघ गर्जन र चट्टयाङ्गसहित मध्यम वर्षा हुने सम्भावना रहेको विभागले जनाएको छ। मध्य र पश्चिमका एक दुइ स्थानमा भारी वर्षाको सम्भावना रहेको छ।"
जाजरकोटमा मध्यरातमा पहिरो : आफू भागे तर सकेनन् परिवार जोगाउन,"जाजरकोट : गएराति खसेको पहिरोमा पुरिएर जाजरकोटमा एकै परिवारका तीनजनाको ज्यान गएको छ। एकजना घाइते भएका छन्। राति करिब १ बजेतिर घरमाथिको ढिस्कोले पुरिएर जाजरकोटको भेरी नगरपालिका २ तिमिलेमा तीनजनाको मृत्यु भएको हो। दलबहादुर वलीको घर ढिस्कोले पुरिएको थियो। दलबहादुर घरबाहिरको कोठामा सुतिरहेकाले भागेर ज्यान जोगाए तर उनकी श्रीमती ३२ वर्षीया पार्वती वली, छोरीहरू ९ वर्षीया मोतीकला र ३ वर्षीया धनसरालाई उनले जोगाउन सकेनन्। दलबहादुर पनि घाइते भएका छन्। उनको खुट्टामा चोट लागेको छ। आइतबार बिहान तीनजनाकै शव निकालेर पोस्ट मार्टमका लागि जिल्ला अस्पताल ल्याउन लागेको जाजरकोटका प्रहरी प्रमुख डीएसपी श्यामबहादुर खत्रीले जानकारी दिए। ढिस्कोले पुरिएर दलबहादुरको गोठमा रहेका चौपाया पनि मरेका छन्। घटनास्थल सदरमुकाम खलंगाबाट करिब तीन घण्टा पैदल दूरीमा पर्छ।"
एटीएम ह्याक प्रकरण : करिब साढे दुई करोड रकमसहित पाँच चिनियाँ पक्राउ,"काठमाडौं : विभिन्न बैंकको एटीएमबाट पैसा निकाल्ने पाँच चिनियाँ नागरिकलाई प्रहरीको विशेष टोलीले पक्राउ गरेको छ । काठमाडौं परिसर टेकुको टोलीले आइतबार दरबारमार्गस्थित नबिल बैंकको एटीएममा पैसा निकालिरहेको अवस्थामा चिनियाँ नागरिक चु ल्याङआङलाई पक्राउ गरेपछि ह्याकरको गिरोह फेला परेको हो । एटीएम ह्याक गरी पैसा चोर्ने पाँच चिनियाँ पक्राउ शुक्रबार मात्र नेपाल आएको थियो एटीएम ह्याकर समूह कसरी भयो एटीएम ह्याक ? राष्ट्र बैंकले थाल्यो अनुसन्धान ह्याकमा प्रभु र एनआईसी एसियाको एटीएम प्रयोग भएको खुलासा एटीएम ह्याक प्रकरण : तत्काल पैसा कसरी निकाल्ने सर्वसाधारणको निक्षेप सुरक्षित छ : राष्ट्र बैंक प्रहरीले राजधानीका विभिन्न ठाउँबाट करिब दुई करोड रुपैयासहित पाँच चिनियाँ नागरिकलाई पक्राउ गरेको हो । महानगरीय प्रहरी परिसर टेकुका प्रवक्ता डीएसपी होबिन्द्र बोगटीका अनुसार उनीहरुको साथबाट १३२ थान नक्कली एटीएम बरामद गरिएको छ । प्रहरीले चिनियाँ नागरिक लिन च्यानमङ, ल्यो च्याले, चु ल्याङआङ, छिउ यूनछिङ, छन पिनपिनलाई पक्राउ गरेको हो । प्रहरीले उनीहरुको साथबाट सक्कली एटीएम १७, कार्ड पिन्टर मेसिन १ थान, मोबाइल ६ थान, ल्यापटप १ था र सामसुङ मोबाइल १ थान बरामद गरेको छ । स्रोतका अनुसार पाँच चिनियाँ पक्राउ परे पनि यिनीहरुको सञ्जाल नै काठमाडौंमा भएको आशंका गरिएको छ । त्यसमध्ये परिचय खुलेका दुईजना भाग्न सफल भएका छन् । उनीहरुलाई पक्राउ गर्न प्रहरीले त्रिभुवन अन्तराष्ट्रिय विमानस्थललगायतका नाकामा उनीहरुको सूची उपलब्ध गराएको छ ।"
"अन्तर्राष्ट्रिय विमानस्थल जीर्णोद्धारमा अझै ४ महिना लाग्ने, दैनिक ७ घण्टा बन्द","काठमाडौं : त्रिभुवन अन्तर्राष्ट्रिय विमानस्थलको रन वे र ट्याक्सी वे जीर्णोद्धारको दोस्रो चरणको काम आइतबारदेखि सुरु हुँदैछ। जसका कारण सात घण्टा (राति साढे ११ बजेदेखि बिहान साढे ६ बजेसम्म) विमानस्थल बन्द हुने विमानस्थल कार्यालयले जनाएको छ। धावनमार्ग टाल्ने क्रममा त्रिभुवन विमास्थल आधा घण्टा अवरुद्ध धावनमार्गको दिगो उपचार विमानस्थलको धावनमार्गले पाइलटलाई सधैं सास्ती ३८ वर्षपछि धावनमार्ग स्तरोन्नति धावनमार्ग जीर्णोद्वार : उडान व्यवस्थापन चुनौतीपूर्ण यसरी हुन्छ मध्यरातमा विमानस्थल धावनमार्गको मर्मत (भिडियोसहित) आपतकालीन विमान अवतरण गर्न राजमार्गलाई धावनमार्गका रूपमा स्तरोन्नति पहिलो चरणमा ३ हजार ५० मिटर लामो धावनमार्ग मर्मतको काम सकिएको छ। 'रन वेको कम लगभग सकिएको छ। अब ट्याक्सी वे (पार्किङबाट रन वेमा जाने बाटो) निर्माणको काम थाल्छौँ', त्रिभुवन अन्तर्राष्ट्रिय विमानस्थलका प्रवक्ता प्रतापबाबु तिवारीले भने। गत बिहीबारदेखि जापानको ओसाका उडान थालेको नेपाल वायुसेवा निगमको उडान भने सञ्चालन हुने तिवारीले बताए। 'भर्खर उडान थालेको राष्ट्रिय ध्वजाबाहकलाई प्रबर्द्धन होस् भनेर आधा घण्टा खोल्छौँ', उनले भने। यो पुनर्निर्माणको काम डिसेम्बरसम्म जारी रहने उनले जानकारी दिए।"
बर्थिङ सेन्टरमा प्रसुति नगराए जन्मदर्ता नबन्ने,"भोजपुर : टेम्के मैयुङ गाउँपालिका९, लेखर्कका नवराज राईले छोरीको जन्मदर्ता सहजै बनाए। न उनलाई कुनै कागजात पेस गर्नु पर्यो न कुनै सचिवको सिफारिस नै चाहियो। ५ महिनाअघि उनकी पत्नी प्रसूति गराएपछि लेखर्क बर्थिङ सेन्टरले दिएको जन्म प्रमाण पत्रले नै सबै काम टार्यो। उनले गत वैशाखमा पत्नी सविनाको त्यही बर्थिङ सेन्टरमा प्रसूति गराएका थिए। वैशाख दोस्रो साता श्रीमतीलाई बर्थिङ सेन्टरमा प्रसूति गराए। त्यतिबेला बर्थिङ सेन्टरले दिएको जन्म प्रमाणपत्रले सहजै जन्मदर्ता बनाउन काम दियो। अनेक कागजात मिलाउनुपर्ने झन्झट भएन, उनले भने, वडाले बर्थिङ सेन्टरमै सुत्केरी नगराए जन्मदर्ता बनाउन नसकिने नयाँ नियम ल्याएको थाहा पाएपछि मैले छोरी जन्मदर्ता सहज पाएँ। आमाबच्चाको स्वास्थ्य पनि राम्रो, सरकारी सेवा लिन पनि सहज। ग्रामीण महिलालाई बर्थिङ सेन्टर वा स्वास्थ्य संस्थामै सुरक्षित प्रसूति गराउन टेम्के मैयुङ गाउँपालिकाको वडा नम्बर ९ लेखर्कले बर्थिङ सेन्टरमा प्रसूति नगराए जन्मदर्ता नपाउने नयाँ नियम लागू गरेको छ। वडाले भदौ पहिलो साता यो नियम लागू गरेको हो। घरमै प्रसूति गराउने पुरानो परम्परा विस्थापित गर्दै सुरक्षित तरिकाबाट आमा र बच्चाको स्वास्थ्यको जोखिम घटाउन यो नियम लागू गरिएको वडाध्यक्ष गणेशकुमार राईले बताए। बर्थिङ सेन्टरमा प्रसूति नगरे बच्चाको जन्मदर्ता नहुने भएपछि अहिले महिलाहरू धमाधम नियमित चेकअप र प्रसूति गराउन थालेका छन्। ५ महिनायता सेन्टरमा १४ जना महिलाले प्रसूतिपश्चात शिशुको जन्मदर्ता पनि बनाइसकेका छन्। सरकारले दिने सुत्केरी स्याहारबापतको १ हजार रुपैयाँसँगै दिने पूर्ण खोप कार्डका साथ वडाले जन्म प्रमाणपत्र प्रदान गर्ने नयाँ नियम ल्याएको यो पहिलोपटक हो। यसअघि यहाँका महिला प्रसूति गराउन छिमेकी वडा कोट या गोगने अथवा विकल्पमा ३ घण्टा मोटर दुरीको सदरमुकाम, ठूला सहर लैजानुपर्ने बाध्यता थियो। यतिबेला जिल्ला अस्पताल भोजपुरलगायत ९ वटै स्थानीय तहमा जम्मा ३० वटा बर्थिङ सेन्टर (स्वास्थ्य चौकी) सञ्चालनमा रहेको छ। अन्य नयाँ सेन्टर खोलिने क्रममा रहेको स्वास्थ्य कार्यालय भोजपुरले जनाएको छ।"
एटीएम ह्याक गरी पैसा चोर्ने पाँच चिनियाँ पक्राउ,"काठमाडौं : नेपाल प्रहरीले अनाधिकृतरुपमा एटीएमबाट पैसा निकाल्ने पाँच चिनियाँ नागरिकलाई पक्राउ गरेको छ। महानगरीय प्रहरी परिसर काठमाडौँले मध्यरातमा दरबारमार्गस्थित नबिल बैंकको एटीएमबाट अनाधिकृतरुपमा पैसा निकाल्दै गर्दा पक्राउ गरेको हो। महानगरीय प्रहरी परिसर काठमाडौँका प्रमुख, प्रहरी वरिष्ठ उपरीक्षक उत्तमराज सुवेदीले मध्यरातमा नबिल बैंकको एटीएमबाट रकम निकाल्दै गर्दा पक्राउ गरिएको जानकारी दिए। 'सुरुमा एटीएमबाट पैसा निकाल्दै गर्दा एक जनालाई पक्राउ गरेका थियौँ, उसको सहायतामा थप चार जना दरबारमार्गमा रहेको माया मनोहर होटलबाट पक्राउ गरेका छौँ', उनले भने। प्रहरीले उनीहरुको साथबाट एक करोड २६ लाख नेपाली रुपैयाँ र नौ हजारभन्दा बढी अमेरिकन डलर बरामद गरेको छ। पक्राउ परेकासँग आवश्यक अनुसन्धान भइरहेको छ। उनीहरुको नाम गोप्य राखिएको छ। प्रहरीले केहीबेरमा पत्रकार सम्मेलन गरेर पक्राउबारे जानकारी दिने बताएको छ।"
पशुपतिमा तीजको तयारी पूरा,"काठमाडौं : हरितालिका तीजका अवसरमा पशुपतिनाथको दर्शन गर्न आउने भक्तजनका लागि पशुपति क्षेत्रमा सबै तयारी पूरा भएको पशुपति क्षेत्र विकास कोषले जनाएको छ । कोषले पत्रकार सम्मेलन गरेर मन्दिर प्रवेश गर्ने भक्तजनका लागि चार वटा दर्शन मार्गको व्यवस्था गरिएको जानकारी दिइयो । पहिलो लाम गुह्येश्वरीगौरीघाटउमाकुण्डदक्षिणामूर्तिरुद्रगाडेश्वरवासुकी हुँदै उत्तर ढोकाबाट, दोस्रो लाम जयवागेश्वरीभुवनेश्वरीशङ्कराचार्य मठ हुँदै फलामेपुलपश्चिम सानो ढोकाबाट मन्दिर प्राङ्गण प्रवेश गर्ने व्यवस्था मिलाइएको कोषका सदस्यसचिव डा प्रदीप ढकालले राससलाई जानकारी दिए । यसैगरी तेस्रो लाम एयरपोर्टतर्फबाटपिङ्गलास्थानवनकालीचार शिवालय हुँदै पञ्चदेवल पूर्वबज्रघरदक्षिण ढोकाबाट, चौथो लाम बत्तीसपुतलीगौशालातर्फबाट पिङ्गलास्थानवनकालीचार शिवालय हुँदै पञ्चदेवल पूर्वबज्रघरदक्षिण ढोकाबाट मन्दिर प्राङ्गण प्रवेश गर्ने व्यवस्था मिलाइएको छ । वैकल्पिकरूपमा २०६५ सालदेखि भक्तजनका लागि बन्द गरिएको पूर्वी ढोका पनि उपयोग गर्न लागिएको कोषका कार्यकारी निर्देशक रमेशकुमार उप्रेतीले बताए । कोषले लामो समयदेखि पूर्वी ढोका पशुपतिनाथ मन्दिरमा जल ल्याउन मात्र उपयोग गर्दै आएको थियो । तीजमा महिला भक्तजनको भीडलाई छिटो पशुपतिनाथ मन्दिरमा दर्शन गराउने उद्देश्यले पूर्वी मूल ढोकालाई वैकल्पिकरूपमा उपयोग गर्न लागिएको हो । तीज, बालाचतुर्दशी, महाशिवरात्रि, साउनको सोमबार जस्ता बढी भीड हुने पर्वमा पूर्वी ढोका खुला नगर्दा धेरै समय लाममा बस्नु परेको गुनासो भक्तजनबाट आउन थालेपछि कोषले यस्तो व्यवस्था गरेको हो । भदौ १६ गते सोमबार भाद्र शुक्ल तृतीयाका दिन पशुपति मन्दिर प्रवेश गरी बढीमा दुई घण्टामा भक्तजनले दर्शन गरेर फर्किसक्ने गरी लामको व्यवस्था गरिनेछ । सामान्यतया आधा घण्टामा भक्तजनले दर्शन गरिसक्ने गरी स्वयंसेवकलगायत सुरक्षाकर्मी र कर्मचारीलाई परिचालन गरिनेछ । नेपाल प्रहरीसँगको समन्वयमा पशुपति क्षेत्रमा तीज पर्वलाई ध्यान दिँदै शनिबारदेखि सादा पोशाकका प्रहरी खटाइसकिएको छ । मेला अवधिभर चार हजार सुरक्षाकर्मी पशुपति क्षेत्रमा खटिनेछन् । शान्तिसुरक्षालाई ध्यानमा राखी मन्दिर आउँदा बहुमूल्य गरगहना नलगाई आउन कोषले भक्तजनमा आह्वान गरेको छ । पशुपति परिसरमा कम्तीमा पनि सात लाख दर्शनार्थी प्रवेश गर्ने प्रारम्भिक अनुमान गरिएकाले बहुमूल्य सामग्री घरमै राखी दर्शनमा आउन अनुरोध गरिएको छ । साना बालबालिकालाई मन्दिरमा नल्याउन पनि अनुरोध गरिएको छ । पशुपतिमा दर्शन गर्न आउने भक्तजनको सवारी पार्किङका लागि गुह्येश्वरीपारि, सिफलचौर, तिलगङ्गाको खाली स्थान, कोषको कार्यालय परिसर र गौशालास्थित महानगरीय ट्राफिक प्रहरी प्रभागको कार्यालयमा व्यवस्था गरिएको छ । सरकारी नम्बर प्लेटका सवारीलाई कोष कार्यालय र सुरक्षा निकायलाई प्रहरी प्रभाग एवं अन्यत्रका स्थलमा बाँकी सवारी पार्किङ गर्ने प्रबन्ध गरिएको छ । जुत्ताचप्पल राख्ने व्यवस्थाका लागि वरुणधारा, कैलाशडाँडामुनि, कोषको कार्यालय, भुवनेश्वरी, वाग्मतीपारि राममन्दिरको मुनि लगायत स्थान छुट्याइएको छ । नाचगान एवं भक्ति सङ्गीत प्रस्तुतिका लागि हंशमण्डप, वनकाली, गौशाला, जयवागेश्वरी, मित्रपार्क तोकिएको छ । सुरक्षाकर्मी र स्वयंसेवकको सहयोगमा पशुपति क्षेत्रमा पर्ने चक्रपथ सडक बन्द नगर्ने गरी व्यवस्थापन गर्न लागिएको पनि कोषले जनाएको छ । कोषले भदौ १६ गते बिहान ६ बजेअघि नै पशुपतिका नित्य दर्शनार्थीलाई दर्शन गरिसक्न पनि आह्वान गरेको छ । ६ बजेपछि महिला भक्तजनको भीड बढी हुने भएकाले पुरुष दर्शनार्थीलाई यस्तो आह्वान गरिएको हो । तीजका अवसरमा भदौ १६ गते बिहान ३ बजेदेखि नै पशुपतिनाथका चारै ढोका खोलिनेछ । दर्शनार्थीका लागि चन्दन वितरणको व्यवस्था सानो सदावर्त सत्तल, तिलगङ्गा, उमाकुण्ड, जयवागेश्वरी र गौशालामा व्यवस्था गरिनेछ । तीज पर्वका अवसरमा सोमबार पशुपतिनाथका साथै देशभरका शिवालयमा पूजा एवं दर्शन गर्न भक्तजनको भीड लाग्छ । रासस"
शुक्रबार मात्र नेपाल आएको थियो एटीएम ह्याकर समूह,काठमाडौं : दरबारमार्गबाट एटीएम ह्याक गरी पैसा चोर्दा चोर्दै पक्राउ परेका पाँच चिनियाँ शुक्रबार मात्र नेपाल आएको खुलेको छ। प्रहरीको प्रारम्भिक अनुसन्धानले नेपाल आएको दोस्रो दिनमै उनीहरु एटीएम ह्याक गर्न हिडेँको देखिएको छ। शनिबार मध्यराति नबिल बैंकको एटीएमबाट अनाधिकृत रुपमा रकम निकालेपछि प्रहरीले उनीहरुलाई पक्राउ गरेको हो। चिनियाँ गिरोहले योजनाबद्ध तवरले एटिएम ह्याक गरेर पैसा लुट्ने योजना बनाएको प्रहरी अनुसन्धानबाट खुलेको महानगरीय प्रहरी परिसर टेकुका प्रमुख एसएसपी उत्तमराज सुवेदीले जानकारी दिए। प्रहरीले उनीहरुको साथबाट १ करोड २६ लाख नेपाली रुपैयाँ र ९ हजारभन्दा बढी अमेरिकी डलर बरामद गरेको सुवेदीले बताए। पक्राउ परेका उनीहरुलाई प्रहरी परिसर टेकुमा राखिएको छ। प्रहरीले समयमै पक्राउ नगरेको भए करोडौं रुपैयाँ बाहिर जान्थ्यो। एटीएमबाट अनधिकृत रुपमा पैसा निकाल्ने समूहविरुद्ध काठमाडौं प्रहरीले विशेष अपरेसन चलाएको थियो। सुवेदीका अनुसार आज राजधानीका अधिकांश बैंकका एटिएम सर्बर ह्याक भएका छन्। पक्राउ परेका उनीहरुको नाम गोप्य राखिएको छ। प्रहरीले महानगरीय प्रहरी परिसरमा २ बजे पत्रकार सम्मेलन गरेर यस विषयमा थप जानकारी दिने जनाएको छ।
विदेशिने महिला बढे,"मिना बुढाथोकी सल्यान : जिल्लाको छत्रेश्वरी गाउँपालिका निवासी ३८ वर्षीया सरस्वती केसी वैदेशिक रोजगारीका लागि जिल्ला प्रशासन कार्यालयमा राहदानी बनाउँदै थिइन्। तीन सन्तानकी आमा उनले घरमा आयस्रोतको माध्यम नभएको भन्दै विदेशिने निर्णयमा पुगेको बताइन्। श्रीमानले घर व्यवहार सम्हाल्दैनन्, घरको सम्पूर्ण जिम्मेवारी मेरो काँधमा छ, उनले भनिन्, गाँउ बसेर घर खर्च चलाउने माध्यम नभएपछि विकल्पमा वैदेशिक रोजगारी रोजेकी हुँ। गाँउका सिंहदरबारले गरिब, बेरोजगारलाई रोजगारी दिन नसक्नुले विदेशिनु पर्ने स्थिति आएको उनको भनाइ छ। उनीजस्तै घरायसी परिबन्दमा परेका जिल्लाका सयौं महिला पछिल्लो समय वैदेशिक रोजगारीको बाटो रोज्न थालेका हुन्। सल्यानबाट बर्सेनि वैदेशिक रोजगारीमा जाने महिलाको संख्या बढ्दै गएको हो। एकातिर रोजगारीको खोजीमा विदेश गएका महिलाले दुःख पाएका खबर सार्वजनिक भइरहेका छन्। अर्कोतर्फ घरायसी बाध्यताका कारण विदेशिनु परेको यहाँका महिलाको भनाइ छ। एक वर्षमा जिल्ला र केन्द्रबाट सल्यानका ३ सय ८४ जना महिलाले राहदानी लिएको प्रशासनको तथ्यांकले देखाउँछ। घरमा पति र परिवारका अन्य सदस्यले आर्थिक सहयोग नगरेपछि पैसा कमाउने विकल्पमा वैदेशिक रोजगारीको बाटो रोज्नु परेको विदेशिने महिलाको तर्क छ। आर्थिक वर्ष ०७४७५ मा जिल्लाका ३ हजार ८ सय २८ जना र ०७५७६ मा ३२ सय ६६ जनाले राहदानी लिएका छन्। सहायक सीडीओ नारायण लामिछानेका अनुसार अधिकांश महिला सम्बन्धविच्ेछदपछि वैदेशिक रोजगारीमा जाने गरेका छन्। वैदेशिक रोजगारीमा जाने अधिकांश महिला विवाहित, पतिले दोस्रो बिहे गरेका, धेरै सन्तान भएका २०३५ वर्ष उमेर समूहका रहेको उनले बताए। यसरी विदेशिने अधिकांश महिलाहरु खाडी राष्ट्र जाने गरेको छन्।"
लागुऔषधको अखडा बन्दै वीरेन्द्रनगर,"सुर्खेत : वीरेन्द्रनगर लागुऔषध कारोबार र प्रयोगकर्ताको अखडा बन्दै गएको छ। लागुऔषध कारोबारीले वीरेन्द्रनगरलाई मुख्य केन्द्र बनाएका छन्। भारतीय बजार हुँदै सहज रूपमा भित्रिने भएकाले यहाँ लागुऔषध दुव्र्यसनीको संख्या बढ्दो छ। वीरेन्द्रनगरमा अहिले लुकीछिपी लागुऔषध कारोबार र प्रयोग हुने गरेको छ। प्रतिबन्धित लागुऔषधसहित ठूलो संख्यामा पक्राउ परेका व्यक्तिको संख्याले पनि वीरेन्द्रनगरमा यसको जालो फैलिँदै गएको पुष्टि हुन्छ। गत आर्थिक वर्षमा मात्र सुर्खेत प्रहरीले १ सय ३८ जनालाई लागुऔषधसहित पक्राउ गरेको छ। जिल्लामा पक्राउ परेको यो अहिलेसम्मकै सबैभन्दा धेरै हो। प्रहरी तथ्यांकले नै वीरेन्द्रनगर लागुऔषध कारोबारी र प्रयोकर्ताको अखडा बनेको पुष्टि गर्छ। खुला सीमाना, बढ्दो जनघनत्व र चेकजाँचमा कडाइ नहुँदा वीरेन्द्रनगरलाई कारोबारीले अखडा बनाएको देखिन्छ। कारोबारी र प्रयोगकर्ताको मुख्य अखडा वीरेन्द्रनगरको बजार क्षेत्रभित्रै रहेको प्रहरी बताउँछ। भरियाहरू त प्रायः वीरेन्द्रनगर भित्रिने मुख्य नाका सुब्बाकुनाबाट पक्राउ पर्छन्, तर प्रयोगकर्ताको अखडा बजार क्षेत्र नै हो, सुर्खेतका एसपी वसन्त रजौरे भन्छन्, पछिल्लो समय नेवारे र फलाँटेमा पनि कारोबारी र प्रयोगकर्ता भेटिन थालेका छन्। पछिल्ला केही वर्षको तथ्यांक केलाउँदा पनि वीरेन्द्रनगरमा लागुऔषधको जालो फैलिँदै गएको देखिन्छ। आर्थिक वर्ष ०७४७५ मा ५६ जना लागुऔषध प्रयोगकर्ता र कारोबारी प्रक्राउ परे। पछिल्लो ३ वर्षको तथ्यांकले लागुऔषध कारोबार र प्रयोगको दर बढ्दो छ। ०७३७४ मा ३५ जना पक्राउ परेका थिए। लागुऔषध कारोबार, ओसारपसार र प्रयोगमा महिलाको संख्या पनि उत्तिकै छ। गत वर्ष मात्र वीरेन्द्रनगरबाट १४ जना महिला लागुऔषधसहित पक्राउ परेका छन्। यही अवधिमा दुई जना विदेशी पनि पक्राउ परे। प्रहरीले गत वर्ष वीरेन्द्रनगरबाट १ किलो ६ ग्राम ६ सय ८० मिलिग्राम ब्राउनसुगर नियन्त्रणमा लिएको छ। त्यस्तै ६ किलो ३ सय ४ ग्राम ७० मिलिग्राम चरेश, एक सय ८१ ग्राम ५ सय मिलिग्राम गाँजा र १ सय ५६ ट्याब्लेट नाइट्रोजन बरामद गरेको छ। प्रहरीका अनुसार २० वर्ष मुनिका युवायुवती नै कारोबार र दुव्र्यसनमा बढी संलग्न छन्। एसपी रजौरे भन्छन्, दुव्र्यसन रोक्न प्रहरी सक्रिय छ, तर पनि प्रयास पर्याप्त छैन। परिवारको माया नपाउँदा युवायुवती कुलतमा फस्ने गरेका छन्, विपन्न युवालाई भरिया बनाएको पाइन्छ। परिवारले हेरचाह र माया नदिएका बालबालिका सबैभन्दा छिटो दुव्र्यसनमा फस्ने प्रहरी अनुसन्धानले देखाएको छ। खुला सिमानाका कारण भारतबाट नेपालगन्ज नाका हुँदै सुर्खेत ल्याउने ठूलै गिरोह सक्रिय रहेको प्रहरी बताउँछ। सुर्खेतबाट बाहिर लैजाने अर्काे समूह छ तर अधिकांश सुर्खेतमै खपत हुने गरेको प्रहरीको अनुमान छ। एसपी रजौरे भन्छन््, पहिलाजस्तो चोकचोकमा हुने कारोबार र प्रयोग अहिले कम भएको छ, हामी यसविरुद्ध अझै सशक्त अभियान थाल्नेछौं।"
गाडीमै च्यापिएर मरे चौपाया,"नेपालगन्ज : नेपालगन्जबाट सुर्खेत लगिएका अधिकांश गाईगोरु क्षमताभन्दा बढी ढुवानी गर्दा गाडीमै च्यापिएर मरेको आशंका पशु अधिकारकर्मीहरुले गरेका छन्। सुर्खेतको कटकुवास्थित घटनास्थल पुगेको एनिमल नेपालका पशु चिकित्सक डा दीपेन्द्र शाहसहितको टोलीले घाइते चौपायाको शरीरमा कुल्चिएका डाम देखिएकाले च्यापिएरै मरेको आशंका गरे। उनले भने, हामीले ५ वटाको उपचार गर्यौं। एउटा गोरु उपचार गर्दागर्दै मर्यो। भीरबाट खसालिएका अझै कति गाईगोरु हराइरहेका छन्। पशु अधिकारकर्मी सुरेन्द्र कार्कीले मरेका र गम्भीर घाइते चौपायालाई आधा दर्जन स्थानबाट फालिएको बताए। अधिकांश चौपाया गाडीमै च्यापिएर मरे। मरेका चौपायालाई भीरबाट पनि खसालिएको छ। झार्ने क्रममा घाइते अवस्थाका चौपायालाई मरेको ठानेर फालिएको देखिन्छ, कार्कीले भने। घटनास्थल पुगेर फर्केका अधिवक्ता विश्वजित तिवारीले पनि ढुवानीको ओभर लोड ले चौपाया मरेको आशंका व्यक्त गरे। जीवित गाई नेपालगन्ज फिर्ता बेवारिसे गाईगोरुलाई नेपालगन्ज फिर्ता ल्याइएको छ। भीरमा खसालिएका ३२ गाईगोरु मरेका छन्। दर्जनौं गाईगोरु घाइते छन्। जीवितमध्ये शनिबारसम्म एक सय ६७ गाईगोरु फिर्ता पठाइएको हो। जिल्ला प्रशासन कार्यालय दैलेखका अनुसार जंगलमा छाडिएका अन्य गाई खोज्ने काम भइरहेको छ। नेपालगन्ज उपमहानगरपालिकाका कर्मचारी र प्रहरीले जंगलमा रहेका गाईगोरु खोजेर फिर्ता गरिएको जिल्ला प्रहरी कार्यालय सुर्खेतका डीएसपी रवि रावलले बताए। फिर्ता पठाइएका चौपायालाई नेपालगन्ज उपमहानगरपालिका२१ बिर्ताको कान्जी हाउसमा राखिएको छ। घाइतेको कान्जी हाउसमै उपचार पनि भइरहेको छ। नेपालगन्जबाट बिहीबार आठ वटा ट्रकमा दुई सय ९१ चौपाया ढुवानी गरिएको थियो। औसत रूपमा एउटा गाडीमा ३६ वटा चौपाया राखिएको देखिन्छ। कान्जी हाउसका व्यवस्थापक पवन कनोजियाले साना गाडीमा १८ वटासम्म चौपाया राखिएको बताए। उनको भनाइलाई आधार मान्दा ठूला गाडीमा औसतभन्दा धेरै चौपाया राखिएको थियो। शनिबार सुर्खेतबाट नेपालगन्ज चौपाया फिर्ता गर्दा ९ वटा ट्रकमा एक सय ६७ वटा मात्र चौपाया ल्याइएको थियो। एउटा गाडीमा औसत १८ चौपाया मात्र ल्याइएको छ। फिर्ता ल्याएको आधारमा हिसाब गर्दा दुई सय ९१ वटा चौपाया बोक्न एकै नासको क्षमता भएका औसत १५ वटा ट्रक आवश्यक पर्ने देखिन्छ। शनिबार साँझसम्म एक सय ६७ वटा चौपाया (गाईगोरु र बाच्छाबाच्छी) सुर्खेतबाट नेपालगन्ज फिर्ता भइसकेका छन्। सुर्खेतमा हराइरहेका गाई खोज्ने क्रम जारी रहेकाले अझै चौपाया फिर्ता आउने बताइएको छ। राति किन गाई लगियो ? जीवित गाई नेपालगञ्ज फिर्ता गाई मार्नेलाई कारवाही हुन्छ : गृह मन्त्रालय गौबध प्रतिबन्धमा बाबुरामको प्रश्न : करोडौं बुढा गाईगोरु के गर्ने होला ? दैलेखमा मगाइएकै थिएन गाई"
रोग रोक्न कुमारी पूजा,"काठमाडौं : बसन्तपुरमा रहेको कुमारी छें (घर) अगाडि आइतबार बिहान कुमारी अर्थात् कन्या पूजा गरिएको छ। श्री कुमारी सेवा समितिले गरेको पुजामा १०८ कुमारी सहभागी थिए। ईहीः (बेल विवाह) नगरेका नेवार समुदायका २ देखि ८ वर्ष उमेर समूहका बाल कुमारी पूजामा सहभागी भएका हुन्। समितिका उपाध्यक्ष गौतम रत्न शाक्यले यस वर्ष कुमारी पूजा गराउन स्वदेश तथा विदेशमा रहेका नेवार परिवारसमेत सामेल भएको बताए। २०६५ सालबाट निरन्तर संचालन हुँदै आएको कुमारी पूजामा सहभागी भए रोक रोक्न सकिने जनविश्वास रहेको छ। एक पटकमा ३०८ जना कुमारी पूजा सरेको अनुभव छ। यस पटक भने १०८ जना कुमारीको मात्र पूजा गरिएको हो, शाक्यले भने। पूजामा धार्मिक आस्था राख्ने भक्तजनले इच्छा अनुसार कुमारीहरुलाई नगद, फलफूल, कपडा, कापीकलमसमेत दान गरेका छन्।"
दैलेखमा मगाइएकै थिएन गाई,"दैलेख : सुर्खेतमा भीरबाट खसालिएका गाई दैलेखमा कसैले पनि नमगाएको खुलेको छ। नेपालगन्ज उपमहानगरपालिकाले छाडा चौपाया दैलेखका स्थानीयले मगाएको भन्दै नियनन्त्रणमा लिएर बिहीबार त्यसतर्फ पठाएको थियो। आठ वटा ट्रकमा लोड गरेर लगिएका तीन सय गाईगोरुमध्ये केहीलाई सुर्खेतमा भीरबाट खसालिएको थियो भने केही बेवारिसे छाडिएका थिए। नेपालगन्ज उपमहानगरपालिकाले ती गाईगोरु दैलेखको धार्मिक स्थल श्रीस्थान मन्दिर क्षेत्रमा लैजान बाँके प्रशासनसँग अनुमति लिएको थियो। प्रशासनको त्यही अनुमतिपत्रका आधारमा गाईगोरु वीरेन्द्रनगरसम्म ल्याइएको थियो। ती गाई आफूहरूले नमगाएको दैलेखका जनप्रतिनिधि र श्रीस्थान मन्दिर व्यवस्थापन समितिले जनाएका छन्। नेपालगन्जबाट पठाइएका गाईगोरु जिल्लामा कसैले पनि किनेको वा मगाएको नपाइएको दैलेखका प्रमुख जिल्ला अधिकारी युवराज कट्टेलले पुष्टि गरे। मन्दिरका महन्तले पनि नेपालगन्जबाट गाईगोरु नमगाएको जनाएका छन्। दैलेखमा कसैले पनि गाईगोरु नमगाएको भनेपछि घटना थप रहस्यमय बनेको छ। श्रीस्थान मन्दिर व्यवस्थापन समितिका कार्यवाहक अध्यक्ष केशवराज थापाले आफूहरूले गाई नमगाएको बताए। यहाँ एउटा गाई बाँध्ये ठाउँसमेत छैन, उनले भने, यहाँ पर्याप्त जंगल छ। त्यतिधेरै गाईगोरु कसले पठायो, हामीलाई जानकारी छैन। यहाँ त कसैले पनि मगाएको थिएन। उपमहानगरले बदनाम गरेको उनको भनाइ छ। यस्तै दुल्लु नगरपालिकाका मेयर घनश्याम भण्डारीले जिल्लाका कुनै पनि स्थानीय तहले गाई नमगाएको बताए। नेपालगन्जबाट रातारात गाई जबरजस्ती श्रीस्थान ल्याएर छोड्न खोजिएको उनको आरोप छ। गाईगोरु दैलेख ल्याउनेबारे कसैले पनि जानकारी वा समन्वय गरेका थिएनन् प्रमुख जिल्ला अधिकारी कट्टेलले भने, जिल्लामा कसैले पनि गाई मगाएको देखिएन। कसैले किनेको जानकारी पनि हामीसँग छैन। श्रीस्थान मन्दिरका महन्त गोकर्णनाथ योगीले आफूहरूले गाई नमगाएको भन्दै पवित्र क्षेत्रको बदनाम गर्न खोजिएको बताए। यस्तै भैरवी गाउँपालिकाले पनि गाई नमगाइएको स्पष्ट पारेको छ। गौहत्याको छानबिन गर्न समिति काठमाडौं गृह मन्त्रालयले गौहत्याको छानबिन गर्न समिति गठन गरेको छ। मन्त्रालयले उपसचिव सागरमणि पाठकको संयोजकत्वमा चार सदस्यीय छानबिन समिति गठन गरेको हो। समितिलाई घटना छानबिन गरी १५ दिनभित्र प्रतिवेदन पेस गर्ने जिम्मेवारी तोकिएको छ। गौहत्या जस्तो गम्भीर अपराधमा संलग्न व्यक्तिहरूलाई कानुनबमोजिम हदैसम्मको कारबाही गरिने र कुनै पनि किसिमको उन्मुक्ति नदिइने मन्त्रालय प्रतिबद्ध छ, मन्त्रालयको विज्ञप्तिमा भनिएको छ। यस्तै घटना छानबिन गर्न कर्णाली प्रदेश प्रहरी कार्यालयले एसपी भोला रावलको संयोजकत्वमा तीन सदस्यीय समिति गठन गरेको छ। यो समितिलाई पाँच दिनभित्र प्रतिवेदन बुझाउन समय दिइएको छ। सुर्खेतमा दबाबमूलक र्याली गौहत्याको विरोधमा सुर्खेतमा शनिबार दबाबमूलक र्याली निकालिएको छ। गौहत्यामा संलग्नलाई कारबाही माग गर्दै स्थानीयले वीरेन्द्रनगरमा र्याली निकालेर घटना छानबिन गर्न माग गरेका हुन्। सुर्खेत उद्योग वाणिज्य संघअन्तर्गतको इलेक्ट्रोनिक्स वस्तुगत समितिको नेतृत्वमा भएको कार्यक्रममा सहभागीहरूले घटनाको तत्काल छानबिन गरी दोषीलाई कारबाही गर्न माग गरेका हुन्। भीरबाट खसालेर मारिए दर्जनौं गाई गाई मार्ने फर्म सञ्चालक पक्राउ राति किन गाई लगियो ? गाईगोरुको बिजोग रोकिएन गाई तस्करी नाकाबाट गाईगोरु पुग्छन् भारत र बंगलादेश जीवित गाई नेपालगञ्ज फिर्ता गाई मार्नेलाई कारवाही हुन्छ : गृह मन्त्रालय गौबध प्रतिबन्धमा बाबुरामको प्रश्न : करोडौं बुढा गाईगोरु के गर्ने होला ?"
