शीर्षक,विवरण
"लीलामणि फिर्ता, नयाँ राजदूतमा पूर्वपरराष्ट्रमन्त्री पाण्डे सिफारिस","काठमाडौं : सरकारले चीनका लागि नेपाली राजदूत लीलामणि पौडेललाई फिर्ता बोलाएको छ। उनको स्थानमा पूर्वपरराष्ट्रमन्त्री महेन्द्रबहादुर पाण्डेलाई पठाउन सिफारिस गरिएको छ। प्रधानमन्त्री निवास बालुवाटारमा आइतबार बसेको मन्त्रिपरिषद् बैठकले पौडेललाई १५ दिनको म्याद दिएर फिर्ता बोलाउने निर्णय गरेको हो। यसबारे अघिल्लो बैठकमा पनि छलफल भएको थियो। उनलाई फिर्ता बोलाउनुको कारण भने खुलाइएको छैन। बैठकमा पनि यसबारे छलफल नभएको एक मन्त्रीले बताए। चीनमा कोरोना भाइरसको प्रकोप बढिरहेका बेला पौडेललाई फिर्ता बोलाएर नयाँ राजदूत पठाउन सिफारिस गरिएको छ। संसदीय सुनुवाइ तथा चीनको सहमतिलगायत प्रक्रियाले पाण्डेलाई जिम्मेवारी सम्हाल्न कम्तीमा दुई महिना लाग्नेछ। पौडेलको चारवर्षे कार्यकाल सकिन केही महिना मात्र बाँकी थियो। केपी ओली पहिलो पटक प्रधानमन्त्री छँदा चीनमा पाण्डेलाई पठाउने निर्णय भएको थियो। पुष्पकमल दाहाल नेतृत्वमा सरकार बनेपछि त्यो निर्णय उल्ट्याएर पौडेललाई पठाइएको थियो। दुई वर्षअघि सत्ता नेतृत्वमा आएपछि प्रधानमन्त्री ओली पौडेलसँग सन्तुष्ट थिएनन्। चीन भ्रमणको समयदेखि ओली पौडेलसँग सन्तुष्ट थिएनन्। परराष्ट्रमन्त्री प्रदीप ज्ञवालीले पाण्डेको नाम राजदूतका लागि प्रस्ताव गरेको र प्रधानमन्त्रीले मौन स्वीकृति दिएको एक मन्त्रीले सुनाए। पछिल्लो समय पौडेलको गतिविधि र आलेखजस्ता विषयमा सरकारले प्रश्न उठाउँदै आएको थियो। परराष्ट्र मन्त्रालयसँग पनि उनको सम्बन्ध सुरुदेखि राम्रो थिएन। पौडेल ललिता निवास जग्गा प्रकरणमा मुद्दा दायर भएकाको सूचीमा नभए पनि अन्य छानबिनमा परेका वा चीनभित्रै कुनै समस्या देखिएर फिर्ता बोलाइएको हुन सक्ने आशंका मन्त्रीहरूको छ। उनको समयमा दुवै तर्फबाट उच्चस्तरीय भ्रमण भए पनि यसको जस उनीभन्दा सरकारले नियोग उपप्रमुख सुशील लम्साललाई दिएको छ। लम्साल फुलब्राइट स्कलर हुन भने चिनियाँ भाषा राम्रोसँग बोल्न सक्ने करिअर कूटनीतिज्ञ पनि। भ्रमण वर्ष स्थगन प्रधानमन्त्रीले नेपाल भ्रमण वर्ष २०२० को कार्यक्रम सार्ने गरी कार्ययोजना बनाउन सम्बन्धित मन्त्रालयलाई निर्देशन दिएका छन्। चैतमा गर्ने तयारी रहेको सगरमाथा संवाद पनि सार्ने वा स्थगन गर्ने विषयमा कार्ययोजना बनाउन परराष्ट्र र वातावरण मन्त्रालयलाई निर्देशन दिइएको छ। यी विषय टुंग्याउन उपप्रधान एवं रक्षामन्त्री ईश्वर पोखरेल नेतृत्वमा समिति बनाइएको छ। नेपालले दिँदै आएको अनअराइभल भिसा पनि तत्कालका लागि बन्द गर्न निर्देशन दिइएको छ। फिट भएर आउँछु प्रधानमन्त्री केपी ओलीले मन्त्रिपरिषद् बैठकमा आफ्नो उपचारबारे ब्रिफिङ गर्दै आफू सोमबार अस्पताल भर्ना हुने सुनाएका थिए। बुधबार मेरो मिर्गाैला ट्रान्सप्लान्टको काम सुरु हुन्छ। म मानसिक र शारीरिक रूपमा ठीक भएर त्यसतर्फ जाँदै छु, उनलाई उद्धृत गर्दै एक मन्त्रीले भने, म एकडेढ सातामा ठीक भएर आउनेछु। मेरो स्वास्थ्यका बारेमा सबै जानकार नै हुनुहुन्छ। मेरो आत्मबल बलियो छ भने स्वास्थ्य पनि पहिलेभन्दा निकै ठीक भएकाले ट्रान्सप्लान्ट गर्न तयार भएको हुँ। म डेढदेखि दुई सातामा यसरी नै छलफल गर्नेछु। सचिव सरुवा सरकारले आधा दर्जन सचिवको सरुवा गरेको छ भने एक सहसचिवलाई सचिवमा बढुवा गरेको छ। भूमि व्यवस्था मन्त्रालयका सचिव सूर्यप्रसाद गौतमलाई संघीय मामिला, संघीयका यादव कोइरालालाई स्वास्थ्य, उद्योगवाणिज्यका यमकुमारी खतिवडालाई महिला, महिलाका चन्द्र घिमिरेलाई उद्योग, स्वास्थ्यका खगराज बराललाई उपराष्ट्रपति कार्यालय, काठमाडौं महानगरपालिकाका प्रमुख प्रशासकीय अधिकृत केदार न्यौपानेलाई भूमि व्यवस्था मन्त्रालयमा सरुवा गरिएको छ। सहसचिव एकनारायण अर्याललाई सचिवमा बढुवा गरी काठमाडौं महानगरमा पदस्थापन गरिएको छ। अर्थ मन्त्रालयका सहसचिव रामशरण पुडासैनी कायममुकायम राजस्वसचिवमा बढुवा भएका छन्।"
अलमलमै देउवा,"काठमाडौं : १३ औं महाधिवेशनमा सभापतिका उम्मेदवार शेरबहादुर देउवाको नारा थियोसुदृढ कांग्रेसका लागि दृढ देउवा। त्यति मात्र होइन, देउवाले प्रत्येक महाधिवेशन प्रतिनिधिलाई उनीहरूको राजनीतिक प्रोफाइलसहितको पत्र लेखे। पत्रमा आफू सभापति निर्वाचित भए सबैलाई पार्टीमा मूल्यांकन गर्ने र उचित स्थान दिने उल्लेख थियो। गुट हावी भएको र नेतृत्वले समान अवसर नदिएको भन्दै तत्कालीन नेतृत्वको आलोचना भइरहेका बेला देउवाले गुटगत राजनीतिबाट पार्टीलाई बाहिर ल्याउने नारा दिए। उनले परिणामसमेत आफ्नो पक्षमा ल्याए। देउवा नेतृत्वको केन्द्रीय कार्यसमितिको नियमित कार्यकाल शुक्रबार सकिँदै छ। संगठन सुदृढ बनाउने र पार्टीभित्र सबैलाई मिलाएर लैजाने नारा दिएका देउवाको चारवर्षे कार्यकाल अघिल्ला नेतृत्वभन्दा फरक देखिएन। पार्टीमा गुटगत राजनीति संस्थागत बन्न पुग्यो भने संगठन कमजोर भयो। न उनले विधानअनुसार पार्टी सञ्चालन गर्न सके न त पार्टीलाई एकढिक्का नै राख्न सके। महाधिवेशनमा देउवा समूहबाट महामन्त्री उम्मेदवार बनेका अर्जुननरसिंह केसी पार्टी अस्तव्यस्त बनेको टिप्पणी गर्छन्। आफ्नै वरपर बस्ने र गुटको सीमित स्वार्थमा अल्झिने परिस्थिति बन्यो। उहाँले पार्टीलाई पुनर्जीवित गर्न सक्नुभएन, केसी भन्छन्, पार्टी सभापति सबैको साझा संस्था हो। विचारमा भिन्नताका बाबजुद सबैलाई संयोजन गर्नेतर्फ सोच्नुपथ्र्याे, त्यो भएन। सुरुमा देउवासँगै रहेका डा चन्द्र भण्डारी सभापतिले गुट बलियो बनाउने गरी पार्टी सञ्चालन गरेको बताउँछन्। उहाँले गुटलाई प्राथमिकता दिनुभयो, उनी भन्छन्, न विधिअनुसार पार्टी चलाउनुभयो न त विवेक प्रयोग गरी पार्टीमा सबैलाई न्याय र अवसर दिनुभयो। विधानतः महाधिवेशनको दुई महिनाभित्र केन्द्रीय विभाग गठन गर्नुपथ्र्यो। देउवाले नियमित कार्यकाल सकिनु दुई दिनअघि मात्र गठन गरे। त्यसमा वरिष्ठ नेता रामचन्द्र पौडेलको असहमति छ। यसले पनि उहाँको कार्यशैलीलाई स्पष्ट पार्छ, नेता केसी भन्छन्, वैधानिक कार्यकाल सकिन दुई दिनअघि विभाग गठन गर्नुभयो। यसअघि कसले रोकेको थियो ? ढिलासुस्ती र सुस्त गतिमा संगठन सञ्चालन गर्नुभयो। संस्थापन पक्षका नेता भने सबैलाई समेटेर लैजान खोज्दा ढिलाइ भएको दाबी गर्छन्। उहाँले सबैलाई लैजान खोज्दा पदका लागि बार्गेनिङ गर्ने र त्यसलाई कमजोरी मानेर निरन्तर प्रहार गर्ने काम भयो, केन्द्रीय सदस्य मीन विश्वकर्मा भन्छन्, गुट व्यवस्थापनमा असफल देखिनुभयो। उहाँले सबैलाई मिलाएर लैजान खोज्नुभयो, जसलाई अर्काे पक्षले कमजोरीका रूपमा लियो। देउवा सभापतिमा निर्वाचित भएलगत्तै नेपाल विद्यार्थी संघ, नेपाल तरुण दल, नेपाल महिला संघलगायत भ्रातृसंस्थाको अधिवेशन भएको थियो। तर, भ्रातृसंस्था तदर्थवादबाट चलेका छन्। लामो समयदेखि भ्रातृसंस्थाका अधिवेशन हुन सकेको थिएनन्। उहाँकै नेतृत्वमा अधिवेशन भए, सहमहामन्त्री डा प्रकाशशरण महत भन्छन्, पार्टी सञ्चालनको अधिकार विधानले दिए पनि, बहुमत भए पनि उहाँले त्यसको प्रयोग नगरी सहमति खोजेर अगाडि बढ्छु भनेर कोसिस गर्नुभयो। तर, सहयोग पाउनुभएन। देउवाको नेतृत्वमा तीनै तहको निर्वाचन सम्पन्न हुनु ऐतिहासिक सफलता भएको उनको दाबी छ। मुलुकमा निर्वाचनको वातावरण नै थिएन। मधेसकेन्द्रित दलहरू निर्वाचन बहिष्कारमा थिए, उनी भन्छन्, तर, उहाँले तीन तहको निर्वाचन गराउनुभयो। निर्वाचनमा लज्जास्पद पराजयपछि कांग्रेसमा यसको जिम्मा कसले लिने भन्नेमै दुई वर्ष बित्यो। देउवाले एकलौटी पार्टी सञ्चालन गर्न खोजेको भन्दै असन्तुष्ट समूहले पटकपटक बैठक बहिष्कार गर्यो। अलग्गै परिस्थिति देखाउँदै सभापतिले थप ६ महिना दललाई यसै राख्न सक्छन्। यही पिरलोमा कांग्रेस कार्यकर्ता छन्, केन्द्रीय सदस्य डाशेखर कोइराला भन्छन्।"
प्रधानमन्त्रीको मिर्गाैला प्रत्यारोपण बुधबार,"काठमाडौं : प्रधानमन्त्री एवं नेकपा अध्यक्ष केपी ओलीले फागुन १५ गते पार्टीको वाग्मती प्रदेशको प्रशिक्षण कार्यक्रममा भनेका थिए म केही दिनमै मिर्गाैला प्रत्यारोपण गर्दै छु। पाँच दिन अस्पताल बस्छु। छैटौं दिनदेखि घर फर्किएर फेरि काममा लाग्नेछु। उनले त्यसको तीन दिनमै प्रत्यारोपणको मिति अप्रत्याशित रूपमा तय गरेका छन्। ओलीको मिर्गौला प्रत्यारोपण दोस्रो पटक बुधबार त्रिवि शिक्षण अस्पताल महाराजगन्जमा हुने भएको छ। उनी सोमबार अस्पताल भर्ना हुँदै छन्। त्यसका लागि आइतबार बिहान ग्रान्डी अस्पतालमा उनको स्वास्थ्य जाँच गरिएको थियो। अस्पतालका मेडिकल निर्देशक डा चक्रराज पाण्डेले प्रधानमन्त्रीको स्वास्थ्य अवस्था राम्रो रहेको बताए। उहाँ स्वस्थ हुनुहुन्छ। स्वास्थ्य जाँचको रिपोर्ट राम्रो आएको छ, उनले भने। प्रधानमन्त्रीको मुटु, ठूलो आन्द्रा, रगतको जाँच गरिएको थियो। स्वास्थ्य जाँचको रिपोर्ट राम्रो आएपछि आइतबार साँझ प्रधानमन्त्री निवास बालुवाटारमा चिकित्सकसँग छलफल भएको थियो। पहिलो पटक ओलीको मिर्गौला प्रत्यारोपण २०६४ साउनमा भारतको अपोलो अस्पतालमा गरिएको थियो। त्यस बेला बुहारी नाताकी अञ्जना घिमिरेले मिर्गौला दिएकी थिइन्। पहिलोभन्दा दोस्रो पटकको प्रत्यारोपण अलिक जटिल हुने चिकित्सक बताउँछन्। ओलीलाई दोस्रो पटक मिर्गौला दिन आफन्त नाताकी एक महिला तयार भएकी छन्। चिकित्सकका अनुसार उनको स्वास्थ्य जाँच गरी तयारी अवस्थामा राखिएको छ। वरिष्ठ मिर्गौला रोग विशेषज्ञ प्राडादिव्यासिंह शाहले प्रत्यारोपणको संयोजन गरिरहेकी छन्। प्रधानमन्त्रीकी निजी चिकित्सकसमेत रहेकी डा शाह स्वदेशी एवं विदेशी चिकित्सकसँग परामर्शमा छिन्। ओलीको स्वास्थ्य रिपोर्ट आइतबार बालुवाटार पठाइएको वरिष्ठ मुटु रोग विशेषज्ञ डाअरुण सायमीले बताए। सबै रिपोर्ट आजै (आइतबार) पठाइएको छ। प्रत्यारोपण गर्न सकिने अवस्था छ, उनले भने। उनका अनुसार प्रत्यारोपणमा विदेशी चिकित्सकसमेत संलग्न हुने सम्भावना छ। विदेशी विज्ञ पनि ल्याउने सम्बन्धमा डा दिव्यासिंह शाहले नै समन्वय गर्नुभएको छ, उनले भने। छैन विशेष तयारी त्रिवि शिक्षण अस्पतालका निर्देशक डा प्रेमकृष्ण खड्गालाई प्रधानमन्त्रीको मिर्गौला प्रत्यारोपण गर्ने विषयमा औपचारिक जानकारी छैन। यसबारे मिडियाबाट थाहा पाएको उनको भनाइ छ। प्रधानमन्त्रीज्यूले मिर्गौला प्रत्यारोपणको तयारीबारे पार्टीमा जानकारी गराउनुभएको रहेछ, निर्देशक डा खड्गाले भने, त्यहाँबाट मिडियालाई जानकारी दिएपछि मैले थाहा पाएको हुँ। प्रधानमन्त्रीको मिर्गौला प्रत्यारोपण गर्दा चिकित्सकको टिम तयार पार्नुपर्ने उनले बताए। प्रधानमन्त्री कार्यालय र परिवारका सदस्य कसैले पनि अस्पतालमा भर्ना हुनेबारे केही जानकारी दिनुभएको छैन, उनले भने, औपचारिक ढंगले लिखित वा मौखिक रूपमा केही बताइएको छैन, गाइँगुइँ हल्ला सुनेको हुँ। अस्पताल तयारी अवस्थामा भने रहेको उनले सुनाए। हरेक बुधबार प्रत्यारोपण गरिँदै आएकाले प्रधानमन्त्रीका लागि विशेष तयारी नगरिएको उनको भनाइ छ। हामीले हरेक साता प्रत्यारोपण गरिरहेका हुन्छौं, उनले भने, विशेष तयारी गर्नै पर्दैन। कसरी बढ्यो आँट ? हाम्रा सम्माननीय प्रधानमन्त्रीज्यूको मिर्गौला प्रत्यारोपण आवश्यक परेमा नेपालमै गर्न दृढ हुनुहुन्छ। वरिष्ठ मिर्गौला प्रत्यारोपण सर्जन डा प्रेम ज्ञवालीले गत मंसिर ३ मा फेसबुकमा लेखेका थिए। त्यहीअनुरूप प्रधानमन्त्री ओली स्वदेशमै प्रत्यारोपण गर्न तयार देखिएका छन्। भारतमा मिर्गौला प्रत्यारोपणपछि उनी अन्य उपचारका लागि सिंगापुर जाने गरेका थिए। चिकित्सकले उनको दोस्रो पटकको प्रत्यारोपण स्वदेशमै गर्ने आँट देखाएका छन्। ७ सयभन्दा बढी सफल प्रत्यारोपण गरिएकाले आँट आएको निर्देशक डा खड्गाको भनाइ छ। हरेक बुधबारलाई मिर्गौला प्रत्यारोपण डेका रूपमा लिएका छौं। त्यही भएर प्रधानमन्त्रीज्यूको प्रत्यारोपण पनि बुधबार गर्ने निर्णय गरिएको हुन सक्छ, उनले भने। प्रत्यारोपणमा युरोलोजी र नेफ्रोलोजी विभागको टिमको संलग्नता रहन्छ। नेफ्रोलोजी विभाग प्रमुखमा डा शाह छिन्। उनको टिममा डा महेश सिग्देल, डामुकुन्द काफ्लेलगायत छन्। युरोलोजीमा प्राडा उत्तम शर्मा, डा ज्ञवाली, भोजराज लुइँटेल, डा पवन चालिसे कार्यरत छन्। नेफ्रोलोजी र युरोलोजीको समन्वयमा प्रत्यारोपण हुँदै आएको निर्देशक डा खड्गाले बताए। नेफ्रोलोजी विभागका चिकित्सकले तारतम्य मिलाइदिन्छन्। त्यसपछि युरोलोजी विभागका चिकित्सकले शल्यक्रिया गर्छन्, उनले भने। सुरुआतका बेला प्रत्यारोपणका लागि विदेशी चिकित्सक आए पनि पछिल्लो समय बोलाइएको छैन। त्रिवि शिक्षणमा गरिएको प्रत्यारोपण ९८७ प्रतिशतभन्दा बढी सफल रहेको जनाइएको छ। एकै व्यक्तिको मिर्गौला प्रत्यारोपण धेरै पटक गरेको अनुभव चिकित्सकसँग छ। दोस्रो पटक प्रत्यारोपण गरेका व्यक्ति १० भन्दा बढी रहेको अस्पतालले जनाएको छ। उनीहरूको मिर्गौलाले सफल रूपमा काम गरिरहेको जनाइएको छ। डा शाह र डा ज्ञवाली संलग्न टिमले ग्रान्डीमा पनि प्रत्यारोपण गरेको छ। ग्रान्डीका मेडिकल निर्देशक डा पाण्डेका अनुसार त्यहाँ ५७ जनाको प्रत्यारोपण गरिएको छ। अन्यत्र प्रत्यारोपण गर्दा विफल भएका घटना पनि यहाँ सफल भएका उदाहरण छन्, उनले भने। विभिन्न सरकारी एवं निजी अस्पतालमा मिर्गौला प्रत्यारोपण हुने गरेको छ। १ हजार ५ सयभन्दा बढीको प्रत्यारोपण भइसकेको तथ्यांक छ।"
कोरोनाका कारण विद्यार्थीलाई विदेश जान पनि रोक,"काठमाडौं : कोरोना संक्रमण विश्वव्यापी हुँदै गएपछि उच्च शिक्षा अध्ययनका लागि विदेश जान चाहने विद्यार्थीलाई अध्ययन अनुमति पत्र (एनओसी) वितरणमा रोक लगाइएको छ। तर, मन्त्रिपरिषदको निर्णय प्रमाणिकरण भएर नआएकाले कार्यान्वयनमा भने जान बाँकी रहेको शिक्षा मन्त्रालयले जनाएको छ। शिक्षा मन्त्री गिरीराजमणि पोखरेलका स्वकीय सचिव पुरन केसीले मन्त्रिपरिषद कार्यालयबाट निर्णय प्रमाणिकरण गरेर आएपछि मात्र कार्यान्वयनमा जाने बताए। उनले भने,' निर्णय प्रमाणिकरण भएपछि मात्र रोका हुन्छ, अहिले रोक्का भएको छैन।' कोभिड १९ (कोरोना) भाइरसको त्रास विश्वभर फैलिएपछि त्यता जाने विद्यार्थीको स्वास्थ्य सुरक्षालाई ख्याल गरेर एनओसी रोकिएको मन्त्रालयले जनाएको छ। कोभिड भाइरस विश्वका ६० भन्दा बढी मुलुकमा फैलिसकेको छ । विशेषगरी नेपाली विद्यार्थी धेरै जाने अष्ट्रेलिया, जापान, मलेसिया, अमेरिका, कोरिया, चिन लगायतका मुलुकमा यस भाइरसको संक्रमण चर्को रुपमा फैलिएको छ।"
न्यूनतम पारिश्रमिक निर्धारण समितिमा अर्याल,काठमाडौं : सरकारले न्यूनतम पारिश्रमिक निर्धारण समितिको अध्यक्षमा राजेन्द्र अर्याललाई नियुक्त गरेको छ। आइतबार बसेको मन्त्रिपरिषद्को आकष्मिक बैठकले गंगाधर पराजुलीको कार्यकाल सकिएपछि अर्याललाई समितिको अध्यक्षमा नियुक्त गरेको हो। अर्याल प्रेस संगठनका केन्द्रीय सदस्य हुन्।
अस्पताल जानुअघि प्रधानमन्त्री ओलीले भिडियो सन्देश दिने,काठमाडौं : प्रधानमन्त्री केपी ओलीले मिर्गौला प्रत्यारोपणका लागि अस्पताल जानुअघि सोमबार सन्देशमार्फत् सम्बोधन गर्ने भएका छन्। दोस्रोपटक मिर्गौला प्रत्यारोपणका लागि आइतबार अपरान्ह त्रिभुवन विश्वविद्यालय शिक्षण अस्पताल महाराजगञ्जमा भर्ना हुन लागेका ओलीले भिडियो सन्देशमार्फत केही विषय स्पष्ट पार्न लागेका हुन्। ओलीको यहीफागुन २१ मा मिर्गौला प्रत्यारोपण गर्ने तयारी भइरहेको छ। त्यसका लागि अस्पतालका विशेषज्ञसहित विशेष टोली खटिएको छ। दुवै मिर्गौलामा समस्या भएपछि प्रधानमन्त्री ओलीले १२ वर्षअघि मिर्गौला प्रत्यारोपण गरेका थिए। मिर्गौलामा समस्या देखिएपछि कात्तिकदेखि ओलीले नियमित डायलासिस गराउँदै आएका छन्।
प्रचण्डमाथि जुत्ता प्रकरण : तीन सदस्यीय छानविन समिति गठन,काठमाडौं : नेपाल कम्युनिस्ट पार्टी (नेकपा) अध्यक्ष तथा पूर्वप्रधानमन्त्री पुष्पकमल दाहाल 'प्रचण्ड'माथि जुत्ता प्रहार भएको घटनाको छानबिन गर्न समिति गठन भएको छ। महानगरीय अपराध महाशाखाका एसएसपी सहकुल थापाको नेतृत्वमा सोमबार ३ सदस्यीय छानबिन समिति गठन भएको महानगरीय प्रमुख  डीआइजी विश्वराज पोखरेले जानकारी दिए। पोखरेलका अनुसार छानबिन समितिमा थापासहित डीएसपी होबिन्द्र बोगटी र महानगरीय प्रहरी वृत सिंहदरबारका इन्सपेक्टर युवराज तिमिल्सिना रहेका छन्। आइतबार दिउँसो काठमाडौंको प्रदर्शनीमार्गस्थित राष्ट्रियसभा गृहमा भरत मोहन अधिकारी फाउन्डेशनको कार्यक्रममा प्रचण्डमाथि जुत्ता प्रहार भएको थियो । प्रचण्डलाई २२ वर्षीय युवक रतन तिरुवाले जुत्ता प्रहार गरेका थिए। जुत्ताले भने दाहाललाई लागेन । जुत्ता प्रहार गर्ने व्यक्तिलाई सुरक्षाकर्मीले तत्काल नियन्त्रणमा लिएको थियो। रतन नेत्रविक्रम चन्द विप्लव समूहका समर्थक रहेको खुलेको छ। उनी जुम्लाको सिँजा गाउँपालिका२ घोर्डिङाका मनु तिरुवाका छोरा हुन्। उनी पूर्व लडाकु वा नेपाल कम्युनिस्ट पार्टी (नेकपा) कै कार्यकर्ता रहेको भनी गरिएको प्रचार निराधार रहेको नेकपाका जुम्ला अध्यक्ष दिलबहादुर कुँवरले बताए। उनका बाबुको मृत्यु भएको साँचो भएपनि उनी युद्धमा मारिएको नभई अर्कै कारणले त्यो पनि भारतमा मृत्य भएको कुँवरले जानकारी दिए। यसबारे सत्तारुढ दल नेकपा जुम्लाले प्रेस विज्ञप्ति जारी गरेको छ ।
नेपाली न्यायिक अधिकारीहरुको भारतमा प्रशिक्षण,"काठमाडौं : नेपालको सर्वोच्च अदालतका ३० न्यायिक अधिकारीको पहिलो ब्याचले भारतको जोधपुर राजस्थानस्थित नेशनल ल युनिभर्सिटिमा सोमबारदेखि मुद्दा मामिला तथा अदालत व्यवस्थापन बारे ७ दिने प्रशिक्षण शुरु गरेका छन्। सर्वोच्च अदालतकै ३० न्यायिक अधिकारीको दोस्रो ब्याचले चैत्र १० देखि १६ गते सम्म सोही विषयमा प्रशिक्षण लिनेछन्। न्यायालयको प्रशासनमा सूचना र सञ्चार प्रविधिको प्रयोग तथा मुद्दा तथा अदालत व्यवस्थापन सम्बन्धि मामिलालाई प्रभावकारी ढङ्गबाट समाधान गर्न यो कोर्षले अधिकारीहरुको क्षमतालाई अभिवृद्धि गर्ने भारतीय दुतावासद्वारा जारी विज्ञप्तिमा उल्लेख छ। जारी विज्ञप्ति अनुसार भारत सरकारको पूर्ण सहयोगमा सञ्चालित यस कोर्ष भारतीय विदेश मन्त्रालयको प्राविधिक तथा आर्थिक सहयोग () कार्यक्रम अन्तर्गत रहेको छ। कानून सम्बन्धि सिकाई, बुझाई, अनुसन्धान तथा ज्ञानको विस्तारमा परिचित सो प्रतिष्ठित विश्वविद्यालयमा नेपाली अधिकारीले प्रशिक्षण लिइरहेका छन्। अन्तर्राष्ट्रिय कानून संस्था तथा विज्ञहरुबाट प्रशंसा बटुल्न सफल यस विश्वविद्यालयले कानूनी अनुसन्धान एवं कर्पोरेट कार्य संस्कृतिमा रहेका जटिलतालाई बुझी शैक्षिककर्पोरेट विषयमा वैकल्पिक अध्ययनको विकास गर्ने अग्रगामी कार्य गरेको छ। नेपालमा क्षमता विकासका लागि भारतको निरन्तर प्रतिबद्घता अनुरुप भारतीय राजदूतावासले चालू आर्थिक वर्षमा २ सय भन्दा बढी नेपाली अधिकारीलाई रुड्कीस्थित भारतीय प्रौद्योगिक संस्थान, गान्धीनगरस्थित गुजरात फरेन्सिक साइन्सेस युनिभर्सिटि, देहरादुनस्थित भारतीय सुदूर सम्वेदन संस्थान, नयाँ दिल्लीस्थित भारतीय जनसंचार संस्थान, बेङ्गलुरुस्थित भारतीय विज्ञान संस्थान जस्ता विविध भारतका प्रतिष्ठित प्रशिक्षण संस्थामा प्रशिक्षण दिलाएको छ।"
झरीले रुझायो राजधानी,"काठमाडौं : सोमबार दिउँसो राजधानीमा झरी परेको छ। मनसुन लाग्ने बेला प्रि मनसुनको झरी राजधानी काठमाडौंका कालिमाटी, कलंकी, बल्खु लगायतका केही क्षेत्रमा परेको हो। राजधानीको सातदोबाटोमा झरी पर्दै गर्दा फोटोपत्रकार सुनिता डंगोलले क्यामेरामा कैद गरेका केही दृश्यहरू :"
सुदूरपश्चिमका ३० स्वास्थ चौकीलाई १५ शैय्याको अस्पतालमा स्तरोन्नति गरिने,"अछाम : स्वास्थ्य तथा जनसंख्या मन्त्रालयले यस आर्थिक वर्षमा देशभरका २ सय ३६ स्वास्थ्य संस्थालाई १५ शैय्याको अस्पताल स्तरोन्नति गर्नेमा सुदूरपश्चिम प्रदेशका ३० वटा परेका छन्।मन्त्रालयले सार्वजनिक गरेअनुसार सुदूरपश्चिम प्रदेशका ३० वटा स्वास्थ चौकी परेका हुन्। अछामका बान्नीगढी जयगढको जयगढ स्वास्थ चौकी र ढकारी गाउँपालिकाको ढकारी स्वास्थ चौकीलाई १५ शैय्याको अस्पताल बनाइने भएको छ। यसैगरी बाजुराका ४, बझाङ्गका ४, डोटीका ५, दार्चुलाका ५, बैतडी २, कैलाली ३, कञ्चनपुरका ३ र डडेल्धुराका २ स्वास्थ चौकीलाई स्तरोन्नती गरिने भएको मन्त्रालयले जनाएको छ। सबै भन्दा बढी प्रदेश१ मा ५०, प्रदेश५ मा ३६, बागमती प्रदेशमा ३१, प्रदेश२ मा ३१, गण्डकी प्रदेशमा २८, कर्णाली प्रदेशमा ३० र सुदूरपश्चिम प्रदेशमा ३० वटा स्वास्थ चौकी छनोटमा परेका छन्।"
६९ वर्षपछि नेपाली सेना मेलुङमा,"चरिकोट : २००७ सालमा प्रजातन्त्र उदयपछि विभिन्न कारणले छोडेर हिँडेको नेपाली सेना ६९ वर्षपछि दोलखाको मेलुङमा पुर्नस्थापित भएको छ। नेपाली सेनाको चरिकोटस्थित तारादल गणको एउटा टुकडी आइतबारबाट मेलुङ गाउँपालिकाको मेलुङमा पुर्नस्थापित भएको हो । मेलुङ गाउँपालिका६, मेलुङस्थित टुँडिखेलमा नेपाली सेनाको तारादल गणको एउटा टुकडी पुर्नस्थापित भएको मेलुङ गाउँपालिका ६ का वडाध्यक्ष राजुकुसुम लामाले जानकारी दिए । नेपाली सेनाको तारादल गणको टुकडी मेलुङमा तैनाथी पुर्नस्थापित भएको बारे जिल्ला सुरक्षा समितिका अध्यक्ष एवम् प्रमुख जिल्ला अधिकारी भीमकान्त शर्मालाई भने लिखित जानकारी नभएको बताए । तत्कालीन सिन्धुली, रामेछाप र दोलखा जिल्लाको अड्डा रहेको मेलुङमा प्रजातन्त्रको उदय विभिन्न कारणले सेना विस्थापित भएको स्थानीय ज्येष्ठ नागरिक बताउँछन् । ६९ वर्षअघि सेनाले छोडेको मेलुङ टुडिखेल आसपासका कतिपय भूमि अतिक्रमण समेत भइसकेको मेलुङ गाउँपालिकाको तथ्याङ्क छ । वडाध्यक्ष लामाको अनुसार नेपाली सेनाले ट्रेनिङ सेन्टरको रुपमा विकास गर्ने गरी मेजरको कमाण्डिङमा करिब ८४ जनाको समूह रहनेछन् । नेपाली सेनाको नाममा दर्ता स्रेस्ता कायम रहेको मेलुङ टुडिखेल आसपासको जग्गा अतिक्रमण गरी बस्ती, बजार र विद्यालय निर्माण भएको वडाध्यक्ष लामाले जानकारी दिए । हाललाई अस्थायी रुपमा क्याम्प स्थापना गरिने तारादल गण चरिकोटका कर्मचारीले बताए । २०७४ सालमा नेपाली सेनाको रणभीम गणले मेलुङको जग्गा र चरिकोटस्थित वनको जग्गाको भोगचलन सट्टापट्टाका लागि लेखापढी गरिएको भए पनि तारादल गणले सट्टापट्टा नगरी मेलुङमा नै अस्थायी क्याम्प पुर्नस्थापित गरेको हो । २०१२ सालदेखि मेलुङ गाउँपालिका ६ (साविक मेलुङ गाविस ८) मा कित्ता नं ७१८, ७१९, ७२० र ७२१ तथा सोही वडा (साविक डाँडाखर्क गाविस १) को कित्ता नं १४४ गरी कूल ३५३३० बर्गमिटर जग्गा नेपाली सेनाको नाममा दर्ता कायम रहेको मालपोत कार्यालय दोलखाको तथ्याङ्क रहेको छ ।"
ढुंगामा कुँदिदै घुम्टे पहाड,"गलकोट, बागलुङ : सुन्दर पहाड घुम्टेको मनोरम दृश्यले ११ देशका मूर्तिकार मोहित भएका छन् । घुम्टे पहाड देखेपछि उनीहरुले कुनै काल्पनिक दुनियाँको मूर्ति सोच्नु परेको छैन्। त्यही पहाड, जल, जंगल, गाउँ समाजको अनेक परिवेशलाई समेटेर १२ दिनदेखि दुर्गम गाउँमा मूर्ति कुँदिरहेका छन्। ब्राजिलका जर्ज लुइजले घुम्टे पहाडलाई ढुंगामा कुँदेर सुन्दर मूर्ति तयार गरेका छन् । जहाँ घुम्टे लेकको ९ हजार ३ सय ९३ फिट उचाइमा रहेका सिद्ध भैरव मन्दिरदेखि त्यस तलका बन जंगल, पोखरी, गाउँ बस्ती सबै मूर्तिमा प्रष्ट देख्न सकिन्छ । 'मूर्तिकला कार्यशालामा धेरै देशमा पुगेको छु, यद्यपी यस्तो दुर्गम तर सुन्दर मनोरम प्राकृतिक दृश्यको अघि उभिएर मूर्ति बनाउने सौभाग्य पहिलो पटक यहाँ मिलेको छ,' जर्जले थपे, ' सुरुमा आउँदा मन मष्तिस्कमा छुट्टै मूर्ति बनाउँछु भनेर आएको थिए, यहाँ आएपछि आँखैअघि देखिएको घुम्टेले मन लोभ्यायो र यही सुन्दर प्रकृतिलाई मूर्तिमा उतारेको छु ।' गाउँकै खोलाबाट ल्याइएको दुई टन भन्दा बढी ठूला ढुंगा कडा खालको भएकाले मूर्ति बनाउन केही कठिनाई भए पनि प्रकृतिले बिर्साइदिएको जर्ज बताउँछन् । अहिले अन्तर्राष्ट्रिय मूर्तिकला कार्यशाला भइरहेको गलकोट नगरपालिकाका अधिकाशं घरका बासिन्दाको जापान गन्तव्य बनेको छ । जापानबाट आएका मूर्तिकार जुनीचिरो सुगीमोताले नेपाल जापानको द्धैत्य सम्बन्ध र रेमिट्यान्सले पारिरहेको असरको प्रतिकात्मक मूर्ति तयार गरेका छन् । 'म जापानका अधिकांश रेष्टुरेन्टमा पुग्दा त्यहाँ नेपाल र त्यसमा पनि गलकोटका धेरै युवायुवतीलाई भेट्ने गरेको छु,' जुनीचिरोले भने, 'अहिले गलकोट र घुम्टको काखमा आएर मूर्ति बनाउँदा यो गाउँ, यो ठाउँ र ती नेपालीलाई सम्झिएर मूर्ति बनाउने प्रयास गरिरहेको छु ।' जुनिचिरो विश्वमै चर्चित मूर्तिकार हुन् । उनको सम्मानमा जापानको एउटा सहरको नाम जुनिचिरोको नामबाटै राखिएको छ । भारतका प्रसिद्ध मूर्तिाकार टुटु पटानायक पनि सुन्दर घुम्टेको आँगनमा उभिए पछि फिदा बने । गलकोटमा जारी अन्र्तराष्ट्रिय कार्यशालामा घुम्टे पहाड उतार्दै ब्राजिलका मूर्तिकार जज लुइस । उनले घुम्टे पहाड हेर्दै हनुमानले पहाड बोकेर हिँडेको मूर्तिकलामा उतारिरहेका छन् । हिमालयको देशमा सञ्जिवनीको आशामा पहाडनै बोकेर हिँडेको किम्बदन्तीमा आधारित मूर्ति बनाउँदा पटानायकले घुम्टे हेर्दै मूर्ति बनाएको बताउँछन् । 'दुर्गम गाउँभन्दा असजिलो कठिन होला भन्ने लागेको थियो, यहाँ आए पछि यति अद्भुत ठाउँ रहेछ,' पटानायक थप्छन्, 'प्रकृतिले नै उर्जा भर्ने खालको बातावरण छ, माथि घुम्टे लेक त्यसमा पनि क्षण क्षणमा रङ फेर्ने यहाँको मौसमले पनि मन बदल्दिने रहेछ, गाउँलेको व्यवस्थापन र आत्मियता पनि उस्तै रहरलाग्दो छ ।' उनले आफू जहाँ जाँदा पनि आफ्नो देश बोकेर मूर्तिकला कार्यशालामा जाने गरेको बताए । 'म यहाँ आएर घुम्टे हेर्दै मूर्ति बनाए पनि यसमा मैले मेरै देशको भाषामा श्रीराम सञ्जिवनी लेखेको छु,'अन्नपूर्णकर्मीको किन नलेखेको भन्ने प्रश्नको जवाफमा उनले भने, 'नेपालमा आउँदा नेपाली, फ्रान्समा जाँदा फ्रान्सेली लेख्न थाले आफ्नै देश र भाषा बिर्सिएको जस्तो हुन्छ, म यहाँ आउँदा पनि देश बोकेर या देशको प्रतिनिधित्व गरेर आएको छु, यसकारण हिन्दी उदिया भाषामा लेखेको छु ।' नेपालका कलाकार राजन काफ्ले पनि प्रकृतिले निकै लोभ्याएको उल्लेख गरे। मानिसलाई कहिल्यै पनि प्रकृति र प्रविधिबाट अलग राख्न नसकिने भावको मूर्ति बनाइरहेको उनी बताउँछन् ।'प्रकृति भताभुंग पारेर विकास गर्ने लहड छ,' काफ्लेले भने, 'प्रकृतिले थेग्न सक्ने गरी मात्र विकास गर्नुपर्छ भन्ने भावको मूर्ति घुम्टे हेरेर बनाइरहेको छु ।' जिल्ला सदरमुकामबाट चार घण्टाको सवारी साधनको यात्रामा पुगिने गलकोटको हरिचौर टेउवामा ११ देशका १५ मूर्तिकारले विभिन्न भाव र सन्देश बोकेका १७ मूर्ति बनाइरहेका छन् । ठूला ठूला ढुंगामा कुँदेर बनाइँदै गरेका मूर्तिले आकार लिँदै गर्दा अहिले दैनिक दुई तीनजनाले कार्यशालामा पुगेर मूर्तिको अध्ययन अवलोकन गरिरहेका छन् । गत फागुन ५ गतेदेखि जारी मूर्तिकला कार्यशालामा बनाइने आकर्षक मूर्तिहरु सोही स्थानमै खुल्ला संग्रहालय बनाएर राखिने आयोजक गलकोट कला प्रतिष्ठानका अध्यक्ष पूर्णबहादुर रानाले बताए । पर्यटकीय सहर पोखरा र नेपालकै एक मात्र शिकार आरक्ष ढोरपाटन पुग्ने पर्यटकलाई जोड्ने बीचको सेतुको रुपमा मूर्तिकला राखेर अनुसन्धान केन्द्रको रुपमा विकास गर्ने उद्वेश्य राखिएको छ । ऐतिहासिक महत्व बोकेको गलकोट क्षेत्रलाई कलाको अनुसन्धान केन्द्रको रुपमा विकास गर्ने र पर्यटक तथा कला पारखी र विद्यार्थीका लागि अनुसन्धान केन्द्रको रुपमा विकास गर्ने लक्ष्य रहेको उनले सुनाए । अब कार्यशाला पछिको विस्तृत विकासका लागि १२ करोड लागतको डिपिआर तयार गरिएको छ । कार्यशाला दुर्गम गाउँलाई गन्तव्यको रुपमा पहिचान दिलाउन र कलाको जागरण ल्याउने सन्दर्भमा अभूतपूर्व रुपमा सफलताको नजिक रहेको मूर्तिकार एवम् कार्यक्रम संयोजक समेत रहेका स्थानीय ओम खत्रीले बताए । 'दुर्गम गाउँमा यो कार्यशाला आयोजना गर्ने भन्दा सुरुमा स्थानीयदेखि सरकारी निकाय शिक्षित सचेत तप्काका व्यक्तिहरुलाई पनि बुझाउन गाह्रो भएको थियो,' उनले थपे, 'तर अहिले स्थानीयदेखि सबै खुशी, उत्साहित छन् । यसले भोलीका दिनमा राख्ने महत्वलाई समेत आँकलन गर्न थालिएको छ, हामी धेरै खुशी छौ ।' कार्यशालामा नेपालबाट मूर्तिकार प्रविणकुमार श्रेष्ठ, ओम खत्री, राजन काफ्ले, बुद्ध चौधरी र राजु पिठाकोटे सहभागी छन् । यस्तै जुनीचिरो सुगीमोतो (जापान), ल्यू याङ्ग (चीन), बिटिनो फ्रान्सेनी (इटाली), जिवियर गोञ्जालेज (फ्रान्स), लिन लि जेन (ताइवान), जुली ग्लास्पी (क्यानाडा), टुटु पटानायक (भारत), तान्या प्रिमेन्जर (इजरायल), जर्ज लुइज (ब्राजिल) र युक्रेनका मूर्तिकार ल्यूडमाइला माइस्को कार्यशालामा सहभागी छन् । फागुन २१ मा सकिने कार्यशालाको गण्डकी प्रदेशका मुख्यमन्त्री पृथ्वीसुब्बा गुरुङले उद्घाटन गरेका थिए । कार्यशालाका लागि पूर्वाधार निर्माण र कच्चा पदार्थ संकलनको काम दुई वर्षअघिदेखि नै तयारी सुरु गरिएको थियो । कार्यशालास्थल निर्माणका लागि स्थानीयवासीले २५ रोपनी जग्गा निःशुल्क रुपमा प्रतिष्ठानलाई उपलब्ध गराएका छन् । आफूले निर्माण गरिरहेको प्रतिकात्मक मूर्तिसहित ताइवानका मूर्तिकार ।"
"कोरोना कहर : हात मिलाउन छाडौं, नमस्ते गरौं","पोखरा : अतिथि सत्कारमा पोखरासहित गण्डकी प्रदेश नै अग्रणी स्थानमा आउँछ। यहाँ प्रकृतिका मनोरम छटा त छँदैछन्, यहाँका मानिसको आतिथ्यताले यहाँ आउने जो कोहीलाई छुट्टै अनुभूति गराउँछ। पर्यटकीय नगरी पोखरामा विश्वका विभिन्न राष्ट्रबाट आउने पर्यटक पर्यटन व्यवसायीले नमस्तेभन्दा निकै खुशी हुन्छन्। लेकसाइडमा कतिपय विदेशी पर्यटक त नेपाली भाषाका अन्य शब्द बोल्न नजाने पनि नमस्ते भन्दै स्थानीयवासीलाई अभिवादन गरिरहेका भेटिन्छन्। गण्डकी प्रदेश सरकारले अघिल्लो वर्ष आफ्नो वार्षिक नीति तथा कार्यक्रममा पर्यटन लक्षित नमस्ते अभियान घोषणा गरेको थियो। अहिले भने पर्यटन लक्षित नभई कोरोना भाइरस (कोभिड१९) को सङ्क्रमणबाट जोगिने सन्दर्भमा यहाँका मुख्य बजार र चोकचोकमा नमस्ते शब्दको चर्चा र यसको कार्यान्वयन हुने गरेको छ। विगतमा भेट्दा हात मिलाउने साथीभाइले पनि एकापसमा अहिले दुई हात जोडेर नमस्ते गर्ने गरेका छन्। विश्वव्यापी रुपमा कोरोना भाइरसको सङ्क्रमण फैलिएको अवस्थामा सामाजिक सञ्जाल र विभिन्न चिकित्सकले अन्तर्वार्तामा सङ्क्रमणबाट जोगिनका लागि कोही कसैसँग हात नमिलाएर नमस्ते गर्न दिएको सुझाव यतिखेर जनस्तरबाट कार्यान्वयन गर्न थालिएको हो। सामाजिक सङ्घसंस्थाले पनि यतिखेर सचेतनामूलक कार्यक्रमलाई प्राथमिकतामा राखेका छन्। गण्डकी प्रदेशसभाको आइतबार बसेको बैठकमा अधिकांश सदस्यले कोरोना भाइरसको सङ्क्रमण विश्वव्यापी बढ्दै गरेको अवस्थामा सरकारले यसतर्फ चासो दिनुपर्ने भन्दै ध्यानाकर्षण गराएका थिए। कोरोना भाइरसको हल्लासँगै पोखराको पर्यटनमा नकारात्मक प्रभाव पारेको छ। भूकम्प, नाकाबन्दीलगायत विभिन्न कारणले समयसमयमा पर्यटन व्यवसाय प्रभावित भए पनि विचलित नभई आफ्नो व्यवसायलाई निरन्तरता दिएका पर्यटन व्यवसायी अहिले पनि यसको विकल्पको खोजीका लागि निरन्तर जुटिरहेको पोखरा पर्यटन परिषद्का अध्यक्ष चिरञ्जीवी पोखरेल बताउँछन्। विकल्पको खोजीका साथै सम्भाव्य जोखिमबाट बच्नका लागि सचेतना अभिवृद्धि गर्न पनि आफूहरू लागिपरेको उनले बताए। उनका अनुसार सचेतनालाई नै लक्ष्य गरी पोखरा पर्यटन परिषद्को आयोजनामा सोमबार साँझ लेकसाइडमा सचेतनामूलक सद्भावना र्याली आयोजना गरिएको छ। व्यक्तिव्यक्ति होस् वा समूहमा अहिले एकापसमा हात मिलाएर हैन नमस्ते गरौँ भन्ने भावना पनि जागृत हुँदै गएको छ। पोखराका सामान्य चिया पसल एवम् चोकदेखि प्रदेशका मन्त्रालय, प्रदेशसभा आदि स्थानमा यतिखेर एकापसमा नमस्ते गर्दै अभिवादन गरेको देख्न सकिन्छ। कोरोना भाइरसको सङ्क्रमणको हल्ला शुरु भएयता पोखराको समग्र पर्यटन व्यवसाय धरापमा परेको होटल सङ्घ नेपाल (हान) का केन्द्रीय सदस्य भरतराज पराजुली बताउँछन्। घुम्न आउने जो कोही सबैभन्दा पहिले पर्यटन व्यवसायीसँग ठोक्किने बताउँदै उनले सङ्क्रमणबाट जोगिनका लागि सकेसम्म सचेत बन्नाको विकल्प नभएको बताए। सम्भाव्य सङ्क्रमणबाट जोगिनकै लागि पछिल्ला दिन पोखरामा हात मिलाउने भन्दा पनि नमस्ते गर्ने प्रचलन बढिरहेको उनको भनाइ छ। बेलैमा सावधानी अपनाउन सके यसको सङ्क्रमणबाट जोगिन सकिने पश्चिमाञ्चल क्षेत्रीय अस्पताल पोखराका निर्देशक डा अर्जुन आचार्यले बताए। स्वास्थ्य संस्थाहरूले सम्भाव्य जोखिमलाई लक्ष्य गरी त्यसको तयारी गरेको बताउँदै उनले सर्वसाधारण पनि सचेत बन्नुपर्ने औँल्याए। चिकित्सकले सङ्क्रमणबाट बच्नका लागि घरबाट बाहिर सार्वजनिक यातायात एवम् भीडभाड एवम् कार्यस्थलमा जाँदा पञ्जा, मास्क आदिको प्रयोग गर्न सुझाव दिएका छन्। त्यस्तै नियमित स्वस्थ, स्वच्छ शरीरका साथै घरायसी प्रयोगका सामानको नियमित सरसफाइ गर्न उनीहरूको सुझाव छ। साथीभाइ भेटघाटमा हात मिलाउने, अङ्कमाल गर्ने जस्ता कुरालाई त्याग्दै नमस्कार गरेर अभिवादन गर्नुपर्नेमा उनीहरूको जोड रहेको छ।"
यी हुन् प्रधानमन्त्री ओलीलाई मिर्गौला दिने समीक्षा,काठमाडौं : प्रधानमन्त्री तथा सत्तारुढ नेपाल कम्युनिस्ट पार्टी (नेकपा)का अध्यक्ष केपी शर्मा ओलीलाई मिर्गौला दिने समीक्षा संग्रौला अस्पताल पुगेकी छिन्। बुधबार पुनः प्रत्यारोपण गर्न लागिएको मिर्गौला दिने ३२ वर्षीया संग्रौला नातामा प्रधानमन्त्री ओलीकी भान्जि हुन्। संग्रौला पनि झापाकै हुन्। बुधबार मिर्गौला प्रत्यारोपनका लागि प्रधानमन्त्री ओलीसँगै संग्रौला पनि सोमबार नै अस्पताल भर्ना हुँदैछिन्। पहिलोपटक भने बुहारी नाताकी अञ्जना घिमिरेले मिर्गौला दिएकी थिइन्। पहिलोभन्दा दोस्रो पटकको प्रत्यारोपण अलिक जटिल हुने चिकित्सक बताउँछन्। आइतबार बिहान ग्रान्डी अस्पतालमा प्रधानमन्त्रीको स्वास्थ्य जाँच गरिएको थियो। स्वास्थ्य जाँच गरिएका रिपोर्ट नर्मल आएपछि प्रधानमन्त्रीको मिर्गौला प्रत्यारोपण गर्न लागिएको हो। प्रधानमन्त्री ओलीले भारतको नयाँ दिल्लीस्थित एपोलो अस्पतालमा २०६४ सालमा पहिलोपटक मिर्गौला प्रत्यारोपण गराएका थिए।स्वास्थ्यमा समस्या देखिएपछि ओली उपचारका लागि गत भदौ ५ गते सिंगापुर गएका थिए।त्यहाँ उनले 'प्लाज्माफेरेसिस' गरिएको थियो।त्यहाँ १५ दिनको बसाइपछि प्रधानमन्त्री स्वदेश फर्केका थिए।त्यसपछि उनी नियमित मिर्गौला डायलासिस गर्दै आएका थिए।
भीर कटिङ गर्दै गरेको स्काभेटर कालिगण्डकीमा खसेपछि,"जोमसोम : राष्ट्रिय गौरवको आयोजना अन्तर्गत बेनीजोमसोम ७६ किलोमिटर सडक खन्नका लागि प्रयोग भएको एक स्काभेटर सोमबार साझ ५ बजे कालिगण्डकी नदीमा खसेको छ। मुस्ताङको थासाङ गाउँपालिका४ घासा डाडोमाथि भीर कटिङ गर्दै गरेको अवस्थामा अकस्मात माथिबाट सुख्खा पहिरो खसेपछि स्काभेटर कालिगण्डकी नदीमा खसेको मुस्ताङका सहायक प्रजिअ घनश्याम गौतमले जानकारी दिए। सुख्खा पहिरोले करिव ३ सय मिटर तल कालिगण्डकी नदीमा स्काभेटर खसेको सहायक प्रजिअ गौतमले जानकारी दिए। उनका अनुसार स्काभेटर दुर्घटनामा उक्त स्काभेटरका अपरेटर सिन्धुपाल्चोक जिल्ला घर भएका ५० वर्षीय अर्जुन दाहालको मृत्यु भएको छ। यस्तै ,स्काभेटर समेत नदीमा खस्दा पूर्ण रुपमा क्षति भएको छ। यस्तै बेनीजोमसोम सडक विस्तारका लागि लगाइएको टाईम कार्ड खुल्ला गर्ने पर्खाइमा बसेको ना ६ ख ४०८१ नम्बरको यात्रुबाहक बसमा समेत सुख्खा पहिरोले क्षति पुर्याएको घासा प्रहरी चौकीका इञ्चार्ज नीमप्रसाद तिमिल्सिनाले जानकारी दिए। उनका अनुसार बसभित्र रहेका करिब १९ यात्रु मध्ये १ जना सामान्य घाइते भएका छन्। उक्त क्षेत्रमा भिर कटिङ गरेर सडकको ग्रेड डाउन गर्ने तथा सडक चौडा गर्ने क्रममा सुख्खा पहिरो गएको थासाङ ४ का स्थानीय जनप्रतिनिधि विशाल शेरचनले जानकारी दिए। उनका अनुसार सुख्खा पहिरोले पुरै सडक पुरिएकाले बेनीजोमसोम सडक अवरुद्ध भएको हो। बेनीजोमसोम खण्ड अन्तर्गत म्याग्दी तातोपानीदेखि मुस्ताङको कोवाङसम्मको सडक स्तरोन्नतिको जिम्मा शर्मा गजुरमुखीले लिएको थियो। मुस्ताङका निमित्त प्रहरी प्रमुख बिनोद सुवेदीका अनुसार सुख्खा पहिरोले सडक भासिएकाले सडक खुल्न केही दिन लाग्नेछ। सरकारले उत्तरी कोरलानाका जोड्ने लक्ष्यसहित २०७४ सालदेखि सडक विस्तारको काम हुदै आएको छ।"
मकैको विउ खाने हाकिमविरुद्ध भ्रष्टाचार मुद्दा,"काठमाडौं : अनुदानको मकैको विउमा समेत भ्रष्टाचार भएको तथ्य उजागर भएको छ । विउ सप्लायर्स कम्पनीसँग मिलेर राष्ट्रिय बीउ बिजन कम्पनी लिमिटेड तत्कालीन प्रबन्ध सञ्चालकसहितका कर्मचारीले विउ खरिद नै नगरी झुठा कागजपत्र बनाएर भ्रष्टाचार गरेका छन् । मकै विउमा खरिदमा भएको हिनामिनामा विउबिजन कम्पनी लिमेटडका प्रबन्ध सञ्चालक धर्मराज अधिकारीसहित ८ जनाविरुद्ध विशेष अदालतमा मुद्दा दायर गरिएको छ । अख्तियार दुरुपयोग अनुसन्धान आयोगले उनीविरुद्ध ४६ लाख १५ हजार २०१ विगो कायम गरेको छ । प्रबन्ध सञ्चालक धर्मराज अधिकारीविरुद्ध ९ वर्षको कैद सजायको माग दाबी छ । युनिक सिड कम्पनी प्रालि, धनगढी तथा कृषक सहयोग केन्द्र, धनगढी, कैलालीका अध्यक्ष लक्ष्मीकान्त ढकाल,बिजबृद्धि कम्पनी प्रालि, पिठुवा चितवनका प्रबन्ध निर्देशक रामचन्द्र अधिकारी, राष्ट्रिय बीउ बिजन कम्पनी लिमिटेड तत्कालीन कामु महाशाखा प्रमुख रेवतीरमण ओझा, तत्कालीन आर्थिक महाशाखा प्रमुख महेशकुमार पौडेल,आर्थिक महाशाखाका तत्कालीन शाखा अधिकृत बिन्दु थापा,तत्कालीन आर्थिक महाशाखामा बरिष्ठ सहायक सुरेन्द्रमान श्रेष्ठ,बरिष्ठ सहायक स्टोरकिपर धर्मेन्द्र कुमार झालाई प्रतिवादी बनाइएको छ । प्रबन्ध सञ्चालक अधिकारी, सञ्चालक समितिका अध्यक्ष र सदस्य तथा कर्मचारीसमेतको मिलेमतोमा कम्पनीको बीउ खरिद तथा आर्थिक वर्ष २०७३०७४ मा सिजन सिद्धिएपछि निजी बीउ व्यवसायीसँग मकै बीउ कम्पनीले खरिद गरी अनुदान कार्यक्रममा राख्न लागि परेको तथा अन्य विषयसमेतमा व्यापक अनियमितता गरेको भन्ने उजुरी सम्बन्धमा अनुसन्धान अख्तियारले अनुसन्धान गरेका थियो । बीउ बिजन कम्पनी लिमिटेडले सरकारको अनुदानमा बिक्री वितरण गर्नुपर्ने १ सय अठार दशमवल चार ५० मेट्रिकटन उन्नत जातको मकैको बीउ खरिद नै नगरी झुठ्ठा कागजपत्र बनाउने कार्यमा संलग्न रहेको अख्तियारको अनुसन्धानबाट खुलेको छ । गलत कागजातमा तोक आदेश गरी भौचर सदर गर्नेका प्रबन्ध सञ्चालक अधिकारीको संलग्नता देखिएको छ । उनले युनिक सिड कम्पनी र बिजबृद्धि कम्पनी प्राप्त नै नभएको मकैको बीउको रकम भुक्तानीको चेकमा सही गरी भुक्तानी दिई सरकारी अनुदानको रकम हिनामिना गरेको सप्रमाण पुष्टि हुन आएको अख्तियारले जनााएको छ । अख्तियारका अनुसार युनिक सिडबाट ९० मेट्रिकटन, बिजबृद्धि कम्पनी अठ्ठाइस दशमलव चार ५० मेट्रिकटन खरिदको गरेको झुठा विवरण बनाएका थिए । बीउ खरिद बिक्री वितरण गरेको देखाई सरकारको अनुदान ४६ लाख १५ हजार २०१ हिनामिना गरी सरकारलाई हानि पुर्याई आफूसमेतलाई लाभ लिने बदनियतबाट गरेका अख्तियारको भनाइ छ । बिजबृद्धि कम्पनी प्रबन्ध निर्देशक अधिकारी र युनिक सिडका अध्यक्ष ढकालविरुद्ध खरिद बिक्री सम्झौता अनुसार बिक्री गर्नुपर्ने उन्नत जातको मकैको बीउ कम्पनीमा नबुझाई प्रबन्ध सञ्चालकसँग मिलेमतो गरी बीउ बिक्री गरेको भनी झुठ्ठा बिल बनाई भुक्तानी लिएको अख्तियारको अनुसन्धानबाट खुलेको छ । उनीहरुले विभिन्न जिल्लाबाट सहकारी तथा जिल्ला कृषि विकास कार्यालयको पत्र झिकाई बिक्री गर्दै नगरेको मकैको बीउ सहकारी संस्थालाई बिक्री गरेको भनी झुठ्ठा बिक्री विल बनाउन सहयोग गरी सहकारीले बुझाउनुपर्ने रकम आफ्नो कम्पनी तथा आफ्नो खातासमेतबाट कम्पनीको खातामा बुझाई हिनामिना गरेको आरोप पत्रमा छ । ढकालविरुद्ध ३५ लाख ६ हजार ४ सय र अधिकारीविरुद्ध ११ लाख ८ हजार ८०१ विगो कायम गरिएको छ । तत्कालीन कामु महाशाखा प्रमुख रेवती रमण ओझाले २०७४ जेठ ३ र २०७४ जेठ २५ मा भुक्तानी दिन गलत पत्र तयार गरी पत्राचार गरेको, कार्यालयमा माल प्राप्त नभएको अवस्थामा मालप्राप्ति कागजातमा सही गर्ने तथा विभिन्न सात जिल्लाका कृषि सहकारी संस्थाहरुलाई मकैको बीउ बिक्री नै नगरेको अवस्थामा पनि झुट्टा बिक्री बिल काटी नभए नगरिएको कार्यलाई भए गरेको देखाएको पाइएको छ । आर्थिक महाशाखा प्रमुख पौडेलविरुद्ध मकैको बीउ खरिद बिक्री नै नभएको अवस्थामा सोको भुक्तानी गर्ने गलत चेक तयार गरेको आरोपमा मुद्दा दायर गरिएको छ । उनको आफ्नो कार्यमा गम्भिरता नदेखाई कागजात चेकजाँच नगरी भुक्तानीको भौचर तयार गरी गोदाममा बीउ प्राप्त नै नभएको अवस्था हुँदाहुँदै माल प्राप्ति मितिभन्दा पहिलेकै मितिमा मकैको बीउ बिक्री गरेको भन्ने झुठ्ठा कागजपत्र तयार गरी सप्लायर्ससँगको मिलेमतो देखिएको छ । शाखा अधिकृत बिन्दु थापा, बरिष्ठ सहायक श्रेष्ठ, बरिष्ठ सहायक स्टोरकिपर झाले झुठ्ठा कागजात भएको जान्दाजान्दै मकैको बीउ बिक्री गरेको झुठ्ठा कागजपत्र तयार गरी सप्लायर्ससँगको मिलेमतोबाट राज्यको कोष दुरुपयोग गरेो देखिएको छ । बीउ बिजन कम्पनीका तत्कालीन कामु महाशाखा प्रमुख ओझा आर्थिक महाशाखा प्रमुख पौडेल, आर्थिक महाशाखाका तत्कालीन शाखा अधिकृत थापा, तत्कालीन आर्थिक महाशाखाका वरिष्ठ सहायक श्रेष्ठ, बरिष्ठ सहायक स्टोरकिपर झाविरुद्ध ४६ लाख १५ हजार २०१ विगो कायम गरिएको छ । उनीविरुद्ध विरुद्ध ६ वर्षसम्मको कैद सजायको माग गरिएको छ ।"
अस्पताल जानुअघि प्रधानमन्त्रीको भिडियो सन्देश : बेष्ट स्ट्राइकरले मैदान छोड्दैन,"काठमाडौं : प्रधानमन्त्री केपी शर्मा ओलीले आफ्नो स्वास्थ्य अवस्थाबारे ढुक्क हुन सबैलाई अपिल गरेका छन्। अस्पताल जानुअघि प्रधानमन्त्रीको भिडियो सन्देश दिदै ओलीले यस्तो अपिल गरेका हुन्। उनले आफू मिर्गौला प्रत्यारोपण गरेर चाँडै स्वस्थ भएर नियमित काममा फर्कने विश्वास व्यक्त गरेका छन्। प्रधानमन्त्री ओलीले आफू थप उर्जा र आत्मविश्वास लिएर अस्पतालबाट फर्किने बताउँदै भनेका छन्, 'संसारमा कोही पनि अजम्बरी छैन। मेरो यो संकल्प पनि अजम्बरी बन्न हैन, हाम्रा जागृत हुँदै गरेका सपनालाई साकार पार्नका लागि हो भन्ने यहाँहरुले बुझ्नु नै भएको छ। म पुनः एकपटक आग्रह गर्दछु, मेरो स्वास्थ्यलाई लिएर यहाँहरू ढुक्क रहनुहोस्। भिडिओ सन्देशमा प्रधानमन्त्री ओलीले आफू अस्पतालबाट थप उर्जा र आत्मविश्वाससहित आउने विश्वास व्यक्त गरेका छन्। ओलीले आफ्नै देशका अनुभवी चिकित्सकद्वारा गरिने मिर्गौला प्रत्यारोपणको सुविधा प्राप्त हुँदा गर्व लागेको बताए। उनले भनेका छन्, 'विज्ञान, आधुनिक प्रविधि, ज्ञान र सीपले मिर्गौला प्रत्यारोपण अहिले, पहिलेजस्तो जटिल मानिँदैन। यसपटकको मृगौला प्रत्यारोपण त्यसैले पनि तुलनात्मक रूपमा सजिलो हुने मैले विश्वास लिएको छु।त्यसमाथि आफ्नै देशका अनुभवी चिकित्सकहरूद्धारा प्रत्यारोपण गराउने सुविधा प्राप्त हुँदा म गर्व गर्छु र अत्यन्तै खुशी पनि छु। ओलीले आफ्नो सिंगो जीवन संघर्षमै बितेको स्मरण गर्दै भनेका छन्, मेरो सिङ्गो जीवन कुनै न कुनै किसिमको संर्घषमा बित्दै आएको छ, विविध समस्याहरूसँग निरन्तर जुध्ने क्रममा शरीरभित्र सिर्जित रोगसँग लड्न म बाध्य हुन पुगेको यहाँहरू सबैलाई जानकारी नै छ। उनले भने, 'आजभन्दा झण्डै १२ वर्ष अघि मेरा दुबै मिर्गौलाले काम गर्न छोडेपछि २०६४ साउनमा पहिलो पटक मिर्गौला प्रत्यारोपण गराएको थिएँ। त्यतिबेला नेपालमा मिर्गौला प्रत्यारोपणको सुविधा थिएन। आगामी फागुन २१ गते बुधबार फेरि मैले मिर्गौला प्रत्यारोपण गराउँदैछु। त्यसको चिकित्सकीय तयारीका लागि म आजै त्रिभुवन विश्वविद्यालय, शिक्षण अस्पताल महाराजगञ्मा भर्ना हुँदैछु।' ओलीले भर्खर जागृत हुँदै गरेका सपनालाई बीचमा अलपत्र पारेर म पनि अलप नहुने दृढता व्यक्त गर्दै भने, 'भनिन्छ, आशाको दियो बलिरह्यो भने शान्ति, प्रेम र विश्वासको जग मजवुत तुल्याउन सकिन्छ। कुनै समय मुर्छित रहेका हाम्रा सपनालाई हामी सबै मिलेर जगायौं। त्यसलाई ब्यूँताउनका लागि गत निर्वाचनमा मेरो नेतृत्वको वरीपरी तपाईहरू सबैले आफूलाई उभ्याउनु भयो' प्रधानमन्त्रीले सन्देशमा भनेका छन्, 'यस वर्षलाई हामीले समृद्धिको आरम्भ वर्ष भनेका छौं। जसरी खेलको बीचमा बेष्ट स्ट्राइकरले मैदान छोड्दैन, त्यसैगरी हाम्रा भर्खर जागृत हुँदै गरेका सपनालाई बीचमा अलपत्र पारेर म पनि अलप हुन्न।'"
"जसले खेल्दै, नाच्दै बिताए क्वारेन्टाइनमा १६ दिन","भक्तपुर : चीनको वुहानबाट सरकारले उद्धार गरेर ल्याएका १७५ नेपालीको स्वास्थ्यमा राम्रो रहेको रिपोर्ट आएपछि सोमबार सबै क्वारेन्टाइनबाट आफ्नो घर फर्केका छन्। क्वारेन्टाइन बसाइँको १४औँ दिनमा गरेको नाक र घाँटीको स्वाबको परीक्षणमा कसैमा पनि कोरोनाको सङ्क्रमण भएको नपाइएपछि सोमबार सबैलाई घर फर्काइएको स्वास्थ्य तथा जनसङ्ख्या मन्त्रालयले जनाएको छ। स्वास्थ्य तथा जनसङ्ख्या राज्यमन्त्री नवराज रावतसहितको सरकारी टोलीले क्वारेन्टाइन पुगेर उनीहरुको बिदाइ गरेको छ। चीनको त्रास छिचोलेर सरकारले उद्धार गरी खरिपाटीस्थित क्वारेन्टाइनमा राखेका १७५ नेपालीको १६ दिनको क्वारेन्टाइन बसाइँ भने खेल्दै, नाच्दै, गाउँदै रमाईलोसँग बितेको छ। शुरुमा अब के होला भन्ने त्रास रहे पनि यही फागुन ४ गते क्वारेन्टाइन छिरेपछि सरकारले गरेको व्यवस्था देख्दा निकै खुशी लागेको उल्लेख गर्दै क्वारेन्टाइनका एक विद्यार्थीले यहाँ आएपछि अब दोस्रो जुनी पाएको अनुभव भएको बताए। क्वारेन्टाइनमा टेलिफोनमा कुराकानी गर्दै उनले कतै यहाँ पनि चीनमा जस्तै कोठाभित्र कोचिएर बस्नुपर्ने हो कि, क्वारेन्टाइनका दुई हप्ताको बसाइँ कति कठिन होला, परिवारसँग कहिले भेट्न पाइएला भन्ने मनमा लाग्ने गरेको चिन्ता सरकारले यहाँ गरेको व्यवस्थाले सबै दुःख र त्रास बिर्साएको जानकारी दिए। यहाँ आएपछि खाने, बस्ने राम्रो व्यवस्था गरेको, आवश्यक सबै सामान भन्नेबित्तिकै ल्याइदिने गरेको, स्वास्थ्य जाँचको राम्रो व्यवस्था गरेको, परिवारसँग फोनमै कुराकानी गर्न पाएपछि क्वारेन्टाइनमा चिन्तामुक्त भएर बस्न पाएको उनले बताए। क्वारेन्टाइनमै रहेका अर्का एक व्यक्तिले यहाँ आएपछि आफ्नै देशको माया लागेर आएको बताउनुभयो। उहाँले भने, 'यहाँ आएपछि दोस्रो जुनी पाएको अनुभूति गरियो, त्यसपछि हरेक दिन हामी खेल्ने, नाच गान गर्ने, रमाउने गर्दै सबै पारिवारिक वातावरणमै रहेको अनुभूति भयो, क्वारेन्टाइनमा भन्दा पनि सुविधा सम्पन्न होटलमै बसेजस्तो भयो।' यो १६ दिनको बसाइँमा बिहान बाहिर निस्किएर शारीरिक व्यायाम गर्ने, भलिबल खेल्ने, व्याडमिन्टन खेल्ने, खाना खाएपछि पनि क्यारेमबोर्ड, लुडो खेल्ने, साथीसँग गफ गर्ने साँझ नाचगान गर्ने गर्दैमा बितेको उनीहरु बताउँछन्। क्वारेन्टाइन बसाइँमा घरका मानिससँग प्रत्यक्ष भेट गर्न नपाए पनि नजिकै भएको महसुस गर्न पाइएको बताउँदै चीनको वुहानका विभिन्न ठाउँबाट आएकासँग क्वारेन्टाइनमा चिनजान गरी सम्बन्ध विस्तार गर्न पाएकामा उनीहरु खुशी हुन्। आफूहरु यहाँ आएपछि सबैका परिवारमा खुशी आएको उल्लेख गर्दै यहाँका बासिन्दामा त्रास फैलिएको र घर गाउँ नै छाडेर गएको भन्ने सुन्दा निकै दुःख लागेको उनीहरुले बताए। सम्बन्धित निकायले बेलैमा स्थानीय बासिन्दामा जनचेतना फैलाएको भए यहाँका बासिन्दामा त्रास फैलिदैनथ्यो होला भन्ने लागेको उल्लेख गर्दै अहिले स्थानीय पनि त्रास हटाएर घर फर्किएको सुन्दा भने खुशी लागेको क्वारेन्टाइनमा रहेका एक विद्यार्थीले बताए। क्वारेन्टाइनमा रहेका डाक्टर पढ्न चीन गएका एक विद्यार्थीले भने, 'म डाक्टर पढ्न चीन गएको हुँ, वुहान कोरोनाको मुहान हो, कोरोना नियन्त्रण गर्न चीनलाई मुश्किल परेको छ, त्यसैले हाम्रो सरकारले कोरोनालाई नर्मल लिनुहुँदैन, बेलैमा सबै प्रकारको सावधानी अपनाउनु आवश्यक छ।' क्वारेन्टाइनमा रहेकाको स्वास्थ्य रेखदेख गर्दै आएका नेपाली सेनाका क्याप्टेन डाक्टर नवीन फुयाँलले १६ दिनसम्मको बसाइँ नाचगान गर्दै, हाँसखेल गर्दै बितेको बताए। उनीहरुले शारीरिक व्यायामदेखि भलिबल, व्याडमिन्टन, क्यारेम बोर्ड, लुडो खेल्ने, साँझमा नाचगान गर्ने गर्दै रमाइलोसँग बिताएको उल्लेख गर्दै यहाँ रहेका सबैको स्वास्थ्य परीक्षणमा कोरोनामुक्त रिपोर्ट आएकाले आफू खुशी भएको फुयाँलले बताए। क्वारेन्टाइनमा सुरक्षाको जिम्मेवारी सम्हालेका नेपाली सेनाको वीर दल गणका गणपति कर्णेल शिव पौडेलले यहाँ रहेका सबै स्वस्थ रहेका र कोरोना सङ्क्रमित कोही नभएको पुष्टि हुँदा निकै खुशी लागेको बताए। 'हामीले सकेसम्म सबै सेवासुविधा दिएर व्यवस्थापन गर्र्यौं, आज उनीहरुलाई बिदाइ गर्दा सरकारदेखि सबै खुशी भएको देख्दा हामी पनि खुशी छौँ' उनले भने।"
"अस्पतालमै आठ महिना बन्धक : पैसा खोज्न गएका बुवा फर्किएनन्, दाजुले गरे आत्महत्या","विराटनगर : उपचार गराएको पैसा तिर्न नसक्दा विराटनगरको विराट नर्सिङ होममा बन्धक बनाइएका युवाको साढे ८ महिनापछि सोमबार उद्धार गरिएको छ । संखुवासभाको खाँदबारी नगरपालिका १० चन्दनपुरका २० वर्षीय जीवन भुजेललाई प्रदेश १ की सांसद पदमकुमारी गुरुङको पहलमा र धरान संखुवासभा सरोकार समाजको अगुवाईमा उद्धार गर्दै अस्पतालबाट बाहिर निकालिएको हो । उपचारवापत लागेको खर्च बुझाउँदै जीवनलाई उद्धार गर्नका लागि सरोकार समाजका प्रतिनिधि विराट नर्सिङ होम आएका थिए । उनको उपचारमा लागेको सात लाख ९७ हजार मध्ये पाँच लाख रुपैयाँ सहयोग संकलन गरेर अस्पताललाई बुझाइएको समाजका अध्यक्ष मिक्मा भोटेले बताए । दुई लाख ९७ हजार अस्पतालले छुट दिएको छ । औषधि र चमेना गृहमा खर्च भएको एक लाख ७२ हजार रुपैयाँ पनि भुक्तानी गरिएको अध्यक्ष भोटेको भनाइ छ । उपचार वापतको खर्च तिरिएपछि अस्पतालले पनि युवालाई सोमबार डिस्चार्ज दिएको छ । जीवनलाई उद्धार गर्न चन्दनपुर घर भई अस्ट्रेलियामा रहेकी सविना थापाले एक लाख रुपैयाँ सहयोग गरेकी थिइन् । धर्म राईको नेतृत्वमा हङ्कङबाट दुई लाख ९३ हजार तीन सय ६० रुपैयाँ सहयोग प्राप्त भएको अध्यक्ष भोटेले बताए । संखुवासभाका संघीय सांसद राजेन्द्र गौतम र खाँदबारी नगरपालिकाका मेयर मुरारीप्रसाद खतिवडाको पहलमा गृह मन्त्रालयले पाँच लाख रुपैयाँ उपलब्ध गराएको थियो । सरोकार समाजबाट पनि २४ हजार एक सय ८० रुपैयाँ सहयोग गरिएको भोटेको भनाइ छ । उनकाअनुसार संखुवासभाको खाँदबारी नगरपालिकाले पनि एक लाख रुपैयाँ दिने निर्णय गरिसकेको छ । जीवनलाई सहयोग गर्नका लागि विभिन्न संघ संस्था र व्यक्ति सक्रिय भएर लागेका थिए । आर्थिक अवस्था कमजोर भएका विपन्न परिवारका युवाले उपचार खर्च तिर्न नसक्दा लामो समयदेखि अस्पतालमै बन्धक बनेर बस्नु परेको बताउँदै भोटेले उद्धार गरेर थप उपचारका लागि काठमाडौंको टिचिङ अस्पताल लग्ने तयारी गरिएको जानकारी दिए । उनकाअनुसार काठमाडौंमा सरोकार समाजको पहलमा सामाजिक अभियन्ता संखुवासभा निवासी रविन ढकालले उपचारका लागि सहयोग गर्ने बताएका छन्। जीवनमाथि भोजपुरको षडानन्द नगरपालिका १ मझुवावेंसीमा गत असार ५ गते आक्रमण भएको थियो । मझुवावेंसीमा खेलमैदान बनाउने जिम्मा लिएका बुवा गणेशसँगै गएका उनलाई सामान्य विवादमा त्यहाँ निर्माणाधिन इर्खुवा हाइड्रोपावरका कामदारले रडले आक्रमण गरेर गम्भीर घाइते बनाएका थिए। प्रहरीका अनुसार घटनामा जीवनको गल्ती देखिएन । आक्रमण गर्नेहरु प्रहरीले चलाएको अभद्र व्यवहार मुद्दामा जिल्ला प्रशासन भोजपुरले मागेको जनही पाँच हजार रुपैयाँ धरौटी बुझाएर असार ३० गते छुटिसकेका छन् । जीवनको उद्धार गर्नुअघि अस्पताललाई रकम बुझाउँदै धरानसंखुवासभा सरोकार समाजका प्रतिनिधि । तस्बिर : अन्नपूर्ण उनीमाथि हाइड्रोपावरका कामदार मोरङको धानपालथान गाउँपालिका ७ का २३ वर्षीय सुशीलकुमार गिरी, १९ वर्षीय प्रल्हाद गिरी, विराटनगर महानगरपालिका १९ का ३० वर्षीय माधव भनिने सन्तकुमार गिरी र रुद्र गिरीले आक्रमण गरेको प्रहरीले बताएको छ । आक्रमणपछि उनलाई बुवा गणेशले उपचारका लागि धरान हुँदै असार ६ गते विराटनगर ल्याएका थिए । उपचार वापत लागेको पैसा खोज्नका लागि भन्दै त्यसको तीन महिनापछि छोरालाई अस्पतालमै छाडेर घर गएका गणेश भने अहिलेसम्म अस्पताल फर्किएनन् । अरु आफन्त पनि सम्पर्कमा आएनन् । 'पारिवारिक आर्थिक अवस्था नाजुक छ,' छिमेकी विमला भण्डारी चापागाईंले भनिन्, 'गाउँमा ऋण नपाएका कारण छोराको उपचार खर्च तिर्न सक्ने अवस्था नभएपछि बुवा अस्पताल फर्कन नसकेको पाइयो ।' अस्पतालमा उनलाई साढे ८ महिनासम्म अस्पतालको पाँचौ तलाको सर्जिकल वार्डमा सुरक्षा गार्डको निगरानीमा राखियो । अस्पतालकै कर्मचारीले कर्मचारीले क्यान्टिनबाट खानेकुरा लगिदिने र हेरचाह गर्ने गर्थे । विपन्न भएका कारण उपचार खर्च तिर्न सक्ने अवस्थामा परिवार नहुँदा जीवन लामो समय अस्पताल भित्र बन्धक बनेर बस्न बाध्य भएको चापागाईंको भनाइ छ । विदेश जाने तयारीमा रहेका उनको त्यो सपना पनि तुहियो । उनी परिवारका माइला छोरा हुन् । आमा बितेपछि परिवारमा बुवा, एक दाजु, दिदी र दुई भाइ थिए । आमा सीतुको मृत्यु भएको भदौ १४ मा आमाको वर्ष दिनको काम भयो । उपचार खर्च तिर्न नसकेर भाइ अस्पतालमै बन्धक भएको भन्दै ऋण खोज्नका लागि चारैतिर भौतारिरहेका दाजु नवीनले पनि त्यही तनावका कारण गत कात्तिक अन्तिम साता आत्महत्या गरेको स्थानीयको भनाइ छ । तर दाजुको अन्तिम संस्कार र आमाको वर्ष दिनको काममा पनि जीवन घर पुग्न पाएनन् । घाँटीमा प्वाल पारेर पाइप राखिएकाले उनको बोली आउँदैन । अस्पतालका नाक, कान तथा घाँटी रोग विशेषज्ञ डा राजीवकुमार साहले घाँटीमा रड प्रहार भएका कारण जीवनको घाँटीमा पाइप राख्नु परेको बताए । 'श्वास फेर्न गाह्रो भएपछि घाँटीमा प्वाल पारेर पाइप राखिएकाले शल्यक्रियामार्फत यसलाई निकाल्नु पर्छ,' डा साहले भने, 'प्रदेश १ मै सम्भव नहुने र काठमाडौंमा गरिने यो शल्यक्रिया जटिल खालको हुन्छ ।' उनले घाँटीको शल्यक्रिया गरेर पाइप निकालेपछि बोली आफै खुल्ने बताएका छन्। । अस्पतालका प्रशासन प्रमुख पदन विनारीले आफन्त र परिवारका कोही पनि सम्पर्कमा नआउँदा यति लामो समयसम्म जीवनलाई जिम्मा लगाउन नसकिएको बताए ।"
ढुंगामा कुँदिदै घुम्टे पहाड,"गलकोट, बागलुङ : सुन्दर पहाड घुम्टेको मनोरम दृश्यले ११ देशका मूर्तिकार मोहित भएका छन् । घुम्टे पहाड देखेपछि उनीहरुले कुनै काल्पनिक दुनियाँको मूर्ति सोच्नु परेको छैन्। त्यही पहाड, जल, जंगल, गाउँ समाजको अनेक परिवेशलाई समेटेर १२ दिनदेखि दुर्गम गाउँमा मूर्ति कुँदिरहेका छन्। ब्राजिलका जर्ज लुइजले घुम्टे पहाडलाई ढुंगामा कुँदेर सुन्दर मूर्ति तयार गरेका छन् । जहाँ घुम्टे लेकको ९ हजार ३ सय ९३ फिट उचाइमा रहेका सिद्ध भैरव मन्दिरदेखि त्यस तलका बन जंगल, पोखरी, गाउँ बस्ती सबै मूर्तिमा प्रष्ट देख्न सकिन्छ । 'मूर्तिकला कार्यशालामा धेरै देशमा पुगेको छु, यद्यपी यस्तो दुर्गम तर सुन्दर मनोरम प्राकृतिक दृश्यको अघि उभिएर मूर्ति बनाउने सौभाग्य पहिलो पटक यहाँ मिलेको छ,' जर्जले थपे, ' सुरुमा आउँदा मन मष्तिस्कमा छुट्टै मूर्ति बनाउँछु भनेर आएको थिए, यहाँ आएपछि आँखैअघि देखिएको घुम्टेले मन लोभ्यायो र यही सुन्दर प्रकृतिलाई मूर्तिमा उतारेको छु ।' गाउँकै खोलाबाट ल्याइएको दुई टन भन्दा बढी ठूला ढुंगा कडा खालको भएकाले मूर्ति बनाउन केही कठिनाई भए पनि प्रकृतिले बिर्साइदिएको जर्ज बताउँछन् । अहिले अन्तर्राष्ट्रिय मूर्तिकला कार्यशाला भइरहेको गलकोट नगरपालिकाका अधिकाशं घरका बासिन्दाको जापान गन्तव्य बनेको छ । जापानबाट आएका मूर्तिकार जुनीचिरो सुगीमोताले नेपाल जापानको द्धैत्य सम्बन्ध र रेमिट्यान्सले पारिरहेको असरको प्रतिकात्मक मूर्ति तयार गरेका छन् । 'म जापानका अधिकांश रेष्टुरेन्टमा पुग्दा त्यहाँ नेपाल र त्यसमा पनि गलकोटका धेरै युवायुवतीलाई भेट्ने गरेको छु,' जुनीचिरोले भने, 'अहिले गलकोट र घुम्टको काखमा आएर मूर्ति बनाउँदा यो गाउँ, यो ठाउँ र ती नेपालीलाई सम्झिएर मूर्ति बनाउने प्रयास गरिरहेको छु ।' जुनिचिरो विश्वमै चर्चित मूर्तिकार हुन् । उनको सम्मानमा जापानको एउटा सहरको नाम जुनिचिरोको नामबाटै राखिएको छ । भारतका प्रसिद्ध मूर्तिाकार टुटु पटानायक पनि सुन्दर घुम्टेको आँगनमा उभिए पछि फिदा बने । गलकोटमा जारी अन्र्तराष्ट्रिय कार्यशालामा घुम्टे पहाड उतार्दै ब्राजिलका मूर्तिकार जज लुइस । उनले घुम्टे पहाड हेर्दै हनुमानले पहाड बोकेर हिँडेको मूर्तिकलामा उतारिरहेका छन् । हिमालयको देशमा सञ्जिवनीको आशामा पहाडनै बोकेर हिँडेको किम्बदन्तीमा आधारित मूर्ति बनाउँदा पटानायकले घुम्टे हेर्दै मूर्ति बनाएको बताउँछन् । 'दुर्गम गाउँभन्दा असजिलो कठिन होला भन्ने लागेको थियो, यहाँ आए पछि यति अद्भुत ठाउँ रहेछ,' पटानायक थप्छन्, 'प्रकृतिले नै उर्जा भर्ने खालको बातावरण छ, माथि घुम्टे लेक त्यसमा पनि क्षण क्षणमा रङ फेर्ने यहाँको मौसमले पनि मन बदल्दिने रहेछ, गाउँलेको व्यवस्थापन र आत्मियता पनि उस्तै रहरलाग्दो छ ।' उनले आफू जहाँ जाँदा पनि आफ्नो देश बोकेर मूर्तिकला कार्यशालामा जाने गरेको बताए । 'म यहाँ आएर घुम्टे हेर्दै मूर्ति बनाए पनि यसमा मैले मेरै देशको भाषामा श्रीराम सञ्जिवनी लेखेको छु,'अन्नपूर्णकर्मीको किन नलेखेको भन्ने प्रश्नको जवाफमा उनले भने, 'नेपालमा आउँदा नेपाली, फ्रान्समा जाँदा फ्रान्सेली लेख्न थाले आफ्नै देश र भाषा बिर्सिएको जस्तो हुन्छ, म यहाँ आउँदा पनि देश बोकेर या देशको प्रतिनिधित्व गरेर आएको छु, यसकारण हिन्दी उदिया भाषामा लेखेको छु ।' नेपालका कलाकार राजन काफ्ले पनि प्रकृतिले निकै लोभ्याएको उल्लेख गरे। मानिसलाई कहिल्यै पनि प्रकृति र प्रविधिबाट अलग राख्न नसकिने भावको मूर्ति बनाइरहेको उनी बताउँछन् ।'प्रकृति भताभुंग पारेर विकास गर्ने लहड छ,' काफ्लेले भने, 'प्रकृतिले थेग्न सक्ने गरी मात्र विकास गर्नुपर्छ भन्ने भावको मूर्ति घुम्टे हेरेर बनाइरहेको छु ।' जिल्ला सदरमुकामबाट चार घण्टाको सवारी साधनको यात्रामा पुगिने गलकोटको हरिचौर टेउवामा ११ देशका १५ मूर्तिकारले विभिन्न भाव र सन्देश बोकेका १७ मूर्ति बनाइरहेका छन् । ठूला ठूला ढुंगामा कुँदेर बनाइँदै गरेका मूर्तिले आकार लिँदै गर्दा अहिले दैनिक दुई तीनजनाले कार्यशालामा पुगेर मूर्तिको अध्ययन अवलोकन गरिरहेका छन् । गत फागुन ५ गतेदेखि जारी मूर्तिकला कार्यशालामा बनाइने आकर्षक मूर्तिहरु सोही स्थानमै खुल्ला संग्रहालय बनाएर राखिने आयोजक गलकोट कला प्रतिष्ठानका अध्यक्ष पूर्णबहादुर रानाले बताए । पर्यटकीय सहर पोखरा र नेपालकै एक मात्र शिकार आरक्ष ढोरपाटन पुग्ने पर्यटकलाई जोड्ने बीचको सेतुको रुपमा मूर्तिकला राखेर अनुसन्धान केन्द्रको रुपमा विकास गर्ने उद्वेश्य राखिएको छ । ऐतिहासिक महत्व बोकेको गलकोट क्षेत्रलाई कलाको अनुसन्धान केन्द्रको रुपमा विकास गर्ने र पर्यटक तथा कला पारखी र विद्यार्थीका लागि अनुसन्धान केन्द्रको रुपमा विकास गर्ने लक्ष्य रहेको उनले सुनाए । अब कार्यशाला पछिको विस्तृत विकासका लागि १२ करोड लागतको डिपिआर तयार गरिएको छ । कार्यशाला दुर्गम गाउँलाई गन्तव्यको रुपमा पहिचान दिलाउन र कलाको जागरण ल्याउने सन्दर्भमा अभूतपूर्व रुपमा सफलताको नजिक रहेको मूर्तिकार एवम् कार्यक्रम संयोजक समेत रहेका स्थानीय ओम खत्रीले बताए । 'दुर्गम गाउँमा यो कार्यशाला आयोजना गर्ने भन्दा सुरुमा स्थानीयदेखि सरकारी निकाय शिक्षित सचेत तप्काका व्यक्तिहरुलाई पनि बुझाउन गाह्रो भएको थियो,' उनले थपे, 'तर अहिले स्थानीयदेखि सबै खुशी, उत्साहित छन् । यसले भोलीका दिनमा राख्ने महत्वलाई समेत आँकलन गर्न थालिएको छ, हामी धेरै खुशी छौ ।' कार्यशालामा नेपालबाट मूर्तिकार प्रविणकुमार श्रेष्ठ, ओम खत्री, राजन काफ्ले, बुद्ध चौधरी र राजु पिठाकोटे सहभागी छन् । यस्तै जुनीचिरो सुगीमोतो (जापान), ल्यू याङ्ग (चीन), बिटिनो फ्रान्सेनी (इटाली), जिवियर गोञ्जालेज (फ्रान्स), लिन लि जेन (ताइवान), जुली ग्लास्पी (क्यानाडा), टुटु पटानायक (भारत), तान्या प्रिमेन्जर (इजरायल), जर्ज लुइज (ब्राजिल) र युक्रेनका मूर्तिकार ल्यूडमाइला माइस्को कार्यशालामा सहभागी छन् । फागुन २१ मा सकिने कार्यशालाको गण्डकी प्रदेशका मुख्यमन्त्री पृथ्वीसुब्बा गुरुङले उद्घाटन गरेका थिए । कार्यशालाका लागि पूर्वाधार निर्माण र कच्चा पदार्थ संकलनको काम दुई वर्षअघिदेखि नै तयारी सुरु गरिएको थियो । कार्यशालास्थल निर्माणका लागि स्थानीयवासीले २५ रोपनी जग्गा निःशुल्क रुपमा प्रतिष्ठानलाई उपलब्ध गराएका छन् । आफूले निर्माण गरिरहेको प्रतिकात्मक मूर्तिसहित ताइवानका मूर्तिकार ।"
बर्खा नलाग्दै कटान सुरु,"टीकापुर : कैलालीको दक्षिणी भजनी नगरपालिका ५ भुर्वामा कान्द्रा नदीले कटान गरेको छ । कैलालीको चुरे क्षेत्रमा भएको सामान्य वर्षाको बाढीले भुर्वामा कान्द्रा नदीले कटान गरेको हो । वर्षायाममा डुबान हुने क्षेत्रमा पर्ने भुर्वामा नदीले कटान गर्दा गहुँखेतीमा समेत नोक्सान भएको छ । वर्षा नलाग्दै खहरे पानीले कटान गर्न थालेपछि त्यहाँका स्थानीय नागरिक त्रसित भएका छन् । नदीले भुर्वा क्षेत्रमा गहुँ लगाइएको झण्डै १० विघा बढी क्षेत्रमा कटान गरेको स्थानीय रामकिसन चौधरीले बताए । सामान्य वर्षा हुँदा समेत कटान हुँदै आएको उनले बताए । 'सामान्य पानी पर्दा समेत यहाँ कटान सुरु भइहाल्छ,' चौधरीले भने, 'वर्षायाममा त कटानको कुरै नगर्नुस्, लामो समयदेखि सयौं विघा जमिन कटान हुँदै आएको छ ।' वर्षायाम नदीमा आउने बाढीबाट कटान हुने गरेको भए पनि हिउँदैमै परेको सामान्य वर्षाले कटान सुरु भएपछि स्थानीय त्रसित भएका हुन् । भजनी नगरपालिका १ निरज चौधरीले कान्द्रा नदीले वर्षौंदेखि उर्बर जमिन कटान गरेर दुःख दिँदै आएको बताए । 'हाम्रो १३ कठ्ठा खेत पुरै कटान भएर नदी पारी भइसकेको छ, छिमेकीको पनि त्यस्तै कटान छ,' चौधरीले भने, 'सामान्य पानी पर्दा समेत कटान हुन थालेपछि यहाँको उर्बर जमिन नदीमा परिणत हुँदै आएको छ ।' भजनी नगरपालिका ५ कर्मदेवमा समेत कान्द्रा नदीले कटान गर्दै आएको छ । कर्मदेवका रतिराम डगौंराले उब्जाउ जमिन कटान हुनुले किसान चिन्तित भएको बताए । 'डुबान त वर्षौंदेखि हुँदै आएको थियो,' डगौराले भने, 'नदी नियन्त्रणको पहल नहुँदा उब्जाऊ भूमि नदीमा परिणत हुँदै गएको छ ।' नदी कटानबाट उबंर भूमि बालुवामा परिणत हुँदै गएको स्थानीय कर्मदेवकै दुर्गाप्रसाद डगौराले बताए ।'हामी दोहोर मारमा छौं, एकातिर डुबान हुन्छ, अर्कोतिर बचेको जमिन पनि नदीले कटान गर्दै गइरहेको छ, 'डगौराले भने, 'हामी यहाँका बासिन्दाको जतिबेला पनि उठिबास लाग्न बेर छैन ।' कैलालीको भजनी नगरपालिका डुबानको अति जोखिममा रहेको क्षेत्र हो । भजनी नगरपालिकामा सीमावर्ती मोहना नदी, कान्द्रा नदी, काँढा नदीले वर्षेनी उब्जाऊ जमिन कटान गर्दै आएको छ । विगत लामो समयदेखि डुबान क्षेत्रका रुपमा रहेको भजनीमा वर्षायाममा कान्द्रा, मोहना र काँढा नदीले कटान गर्दै आएको बताउँदै नगरपालिकाका सूचना अधिकारी चन्द्रदेव भट्टले नदी नियन्त्रणका लागि प्रयास भइरहेको बताए । उनले कान्द्रा, मोहना र काँडा नदीमा डेढ किलोमिटर पक्की तटबन्ध गरिएको बताए । 'तीनवटा नदीका विभिन्न ठाउँमा गरेर डेढ किलोमिटर पक्की तटबन्ध गरिरहेका छौं,' भट्टले भने, 'नदी नियन्त्रणका लागि किनारमा रुखहरु रोप्ने, बाँस आदि प्रयोग गरेर जैविक तटबन्धहरु निर्माण गर्ने कार्य भइरहेको छ।'सामान्य रोकथामका कार्यक्रम भए पनि पक्की तटबन्ध निर्माणमा सरकारले ध्यान दिन नसकेको स्थानीयहरु बताउँछन् ।"
मध्यपुर महोत्सव हुने,"भक्तपुर : भक्तपुरको मध्यपुर थिमी नगरपालिकाले मध्यपुर महोत्सव गर्ने भएको छ। मध्यपुर थिमी नगर क्षेत्रलाई पर्यटकीय गन्तव्य बनाउने उद्देश्यले नेपाल भ्रमण वर्षको अन्त्यतिर मध्यपुर महोत्सव हुने भएको हो। पुरातात्विक, ऐतिहासिक एवं सांस्कृतिक नगर भएर पनि मध्यपुर क्षेत्र पर्यटनका दृष्टिले ओझेल पर्दै आएको छ। काठमाडौं र ललितपुर जाने पर्यटक सीधै भक्तपुर पुग्छन्। तर, काठमाडौं र ललितपुर तथा भक्तपुरको बीचमा रहेको मध्यपुर थिमी पुग्दैनन्। त्यसैले काठमाडौं र ललितपुर पुगेका पर्यटकलाई सीधै भक्तपुर पुग्न नदिई मध्यपुर थिमीमा भिœयाउन महोत्सव गर्न लागिएको मध्यपुर थिमी नगरपालिकाका प्रमुख मदनसुन्दर श्रेष्ठले जानकारी दिए। मध्यपुर थिमीको पर्यटन प्रवद्र्धन गर्न चैत १ गते हुने सम्पदा पदयात्राबारे जानकारी दिन ओस्ला नेपालले शनिबार गरेको पत्रकार सम्मेलनमा नगर प्रमुख श्रेष्ठले सन् २०२० को डिसेम्बरमा मध्यपुर महोत्सव गरिने बताएका हुन्। अहिले नगर क्षेत्रका सम्पदा संरक्षण र पुनर्निर्माण गरिरहेका छौं, उनले भने, त्यसैले नेपाल भ्रमण वर्ष २०२० को अन्ततिर मध्यपुर महोत्सव आयोजना गर्ने भएका हौं। उनले मध्यपुर थिमीलाई पर्यटकीय गन्तव्यमा सूचीकृत गर्न र गराउन महोत्सव कोसेढुंगा हुने बताए। मध्यपुर महोत्सवको तयारीस्वरुप नै चैत १ गते मध्यपुर थिमी नगर क्षेत्रमा सम्पदा पदयात्रा गर्न लागिएको प्रमुख श्रेष्ठको भनाइ थियो। ओस्ला नेपालको आयोजनामा हुने उक्त सम्पदा पदयात्राको लागि मध्यपुर थिमी नपाले पाँच लाख पचास हजार रुपैयाँ आर्थिक सहयोग गर्ने संस्थाका अध्यक्ष राजेश श्रेष्ठले जानकारी दिए। मध्यपुर थिमी नपा ४ स्थित शंखधर चोकबाट सुरु हुने पदयात्रा मध्यपुर थिमी नगर क्षेत्र, नगदेश र बोडे परिक्रमापछि नीलबाराहीमा समापन गरिने उनले बताए। बिस्का जात्राअन्तर्गत हुने सिन्दूर जात्राको क्रममा निस्कने ३२ खटमा सवार हुने देवदेवीका सम्पूर्ण मठमन्दिरहरु परिक्रमा गर्छांै, अध्यक्ष श्रेष्ठले भने, सम्पदा पदयात्रा करिब तीन घन्टा लामो हुने अनुमान गरेका छौं। सम्पदा पदयात्राको क्रममा माटोका भाँडा बनाउने तथा चिउरा कुट्ने परम्परागत मिलको जीवन्त प्रदर्शनी हुने ओस्ला नेपालका सचिव रोशन बज्राचार्यले जानकारी दिए। त्यस्तै पदयात्राकै क्रममा परम्परागत महाकाली र अप्सरा नाच प्रदर्शन गरिने उनी बताउँछन्। टोलटोलमा भजनकीर्तन सञ्चालन हुनेछन्, सचिव बज्राचार्यले थपे। मध्यपुर थिमी काठमाडौं उपत्यकामै रहे पनि पर्यटन तथा सांस्कृतिक रुपले ओझेलमा परेकाले यहाँको सम्पदा र पर्यटन प्रवद्र्धन गर्न पदयात्रा गर्न लागिएको उनले स्पष्ट पारे।"
निजी स्कुल छाडेर सरकारीतिर,"भोजपुर : सामुदायिक विद्यालयमा अंग्रेजी माध्यमबाट पढाइँदैन। अभिभावकहरू केही भए पनि बालबालिका अंग्रेजी जानोस्, सिकोस्, बोलोस् भन्ने चाहन्छन्। अंग्रेजी माध्यम र पाठ्यक्रमअनुरूप सीप सिकाइ अभावले बर्सेनि सरकारी विद्यालयको शैक्षिक गुणस्तर पनि खस्किँदो छ। जसले अभिभावक र विद्यार्थीलाई वितृष्णा जगाएको छ। पछिल्ला वर्षयता अंकभारले सरकारीभन्दा राम्रै नतिजा ल्याउन् भनेर महँगो खर्चेर बालबालिकालाई बोर्डिङ स्कुलमा पठाउने प्रचलनजस्तै बनेको छ। सदरमुकामलगायत बजार क्षेत्रमा नाम चलेका बोर्डिङ स्कुलतिर मोह बढेको छ। यस्तै क्रममा भोजपुरको एक सरकारी विद्यालयमा भने ठीक उल्टो छ। भोजपुर नगरपालिका७ स्थित जनसेवा आधारभूत विद्यालयमा भने बोर्डिङ स्कुल छाडेर भर्ना हुने विद्यार्थीको संख्या बढ्न थालेको छ। जिल्ला नमुना सरकारी विद्यालय मानिएको यहाँ बोर्डिङ स्कुलसरह पठनपाठन हुन्छ। शैक्षिक नतिजा राम्रो ल्याउन सफल भएकाले पनि विद्यार्थी र अभिभावकको आकर्षण बढेको हो। अंगे्रजी माध्यमबाट पठनपाठन र शैक्षिक गुणस्तरले अन्य सरकारी र बोर्डिङ स्कुलभन्दा अब्बल विद्यालय बनेको छ। अन्य सामुदायिक विद्यालयको तुलनामा अब्बल यस विद्यालयमा चालु शैक्षिक सत्रमै ५२ भन्दा बढी विद्यार्थी बोर्डिङ स्कुलबाट भर्ना हुन आएको विद्यालयले जनाएको छ। सरकारीमै बोर्डिङका सबैजसो किसिमका पाठ्यपुस्तक, पाठ्यसामग्री र सिकाइ उपलब्धि पाएपछि बालबालिका पठाएको अभिभावक सुनाउँछन्। बोर्डिङजस्तै अंग्रेजी पढाइ हुन्छ, नतिजा पनि राम्रै रहेछ, बोर्डिङ स्कुलको महँगो खर्च पनि जोगियो, स्थानीय तुलसी पौडेलले भने, सबै सरकारीमा यस्तो सुविधा भए मजस्ता न्यूनस्तरकाले पनि सहजै छोराछोरीलाई अंग्रेजी पढाउन सक्थे, नानीहरू पनि अब्बल बन्थे विद्यालयबाट उत्तीर्ण हुने विद्यार्थी माथिल्लो कक्षामा पनि राम्रो नतिजा ल्याउने गरेको विद्यालयको तथ्यांक छ। विद्यालयको पठनपाठन, अनुशासन, विद्यालयको अर्को आकर्षण भनेको शिक्षकको नियमितता, शिक्षक विद्यार्थीको कक्षागत उपलब्धिमा ध्यान दिनु, विद्यार्थीको नियमितता, प्रभावकारी सिकाइ उपलब्धि र शिक्षक सिकाइमा मिहिनेतसाथ पठनपाठन राम्रो हुन थालेपछि विद्यार्थी आकर्षण बढेको हो। पढाइको गुणस्तर खस्किनु र विद्यार्थी संख्या कमीले धेरै विद्यालय मर्ज तथा खारेज गरिए। निजीमा आकर्षण बढे पनि न्यूनस्तरका सर्वसाधारणलाई पढाइ खर्च धान्न पनि समस्या छ। ती सर्वसाधारणलाई यो विद्यालयले भने राहत दिएको उनीहरू सुनाउँछन्। विद्यालयको अर्को पक्ष भन्नु यहाँ विद्यार्थीलाई असल आचरण पनि सिकाइन्छ। शिक्षकहरू अनुशासनका साथै अन्य सीप सिकाइका सिर्जनात्मक क्रियाकलापमा उनीहरूलाई पथप्रदर्शन गराउँछन्। जसले विद्यालयको आकर्षण पनि थपेको छ। आर्थिक अवस्थाले कमजोर विद्यार्थी मात्र नभई विद्यालयमा अन्य वर्गका विद्यार्थी पनि आउन थालेका छन्। सरकारी विद्यालयमा भएर बोर्डिङको पढाइ, सरकारी सेवासुविधा, छात्रवृत्ति, छात्रावासले झन् आकर्षण बढाएको शिक्षिका श्रेष्ठले बताइन्। भनिन्, हरेक समुदायबाट आएका विद्यार्थीलाई सानै कक्षादेखि सभ्य र अनुशासित हुन प्रेरित गर्छौं, शिक्षक, विद्यार्थी र सिकाइमा समयनिष्ठा कायम गराउनु विद्यालयको नियम हो। सामुदायिक विद्यालयका शिक्षकको योग्यता र क्षमता राम्रो भए पनि शिक्षकले विद्यार्थीलाई पढाउनभन्दा राजनीति र अन्य काममा मात्रै ध्यान दिने प्रवृत्तिले शैक्षिक गुणस्तर ओरालो लागेको प्रधानाध्यापक थीरबहादुर श्रेष्ठले बताए। उनका अनुसार सरकारी विद्यालयमा तालिमप्राप्त, अनुभवी र दक्ष शिक्षक भए पनि प्राप्त ज्ञान र सीपलाई शिक्षकले कक्षाकोठामा प्रयोग नगर्दा निजी विद्यालयको तुलनामा सामुदायिक विद्यालयको गुणस्तर घटेको हो। जिल्लामा ३ सय ४१ आधारभूत र ६९ माध्यमिक गरी ४ सय १० सामुदायिक विद्यालय छन्। ती सामुदायिकमा ६१ हजार २ सय ४० विद्यार्थी अध्ययनरत रहेको तथ्यांक छ। विद्यालयप्रति अभिभावकको चासो नहुनु, विषयगत शिक्षकको दरबन्दी नहुनु, शिक्षक विद्यार्थीको कक्षागत शैक्षिक उपलब्धिप्रति उत्तरदायी नबन्दा सामुदायिक विद्यालयको शैक्षिक गुणस्तरमा सुधार हुन नसकेको जानकारहरू बताउँछन्।"
जीवित कुमारीको महापूजा,"नुवाकोट : २ सय ४६ वर्षअगाडि मल्ल समुदायको राज्य नुवाकोटमा जीवित कुमारीको महापूजा गरिएको छ । नेवार समुदायका अगुवाहरूको संगठन ह्युमत महिला समूहको आयोजनामा विशेष कार्यक्रमबीच विदुर नगरपालिका२ भैरवी मन्दिर मण्डलामा रहेकी जीवित कुमारीको महापूजा गरिएको हो । बाजागाजासहित गरिएको जीवित देवी कुमारीको महापूजामा नुवाकोटका साथै काठमाडौं, भक्तपुर तथा ललितपुरबाट ७ सय जनाभन्दा बढी भैरवी मन्दिर परिसर पुगेका थिए । जीवित देवी कुमारीलाई एकै पटक हजार जनाले पूजा गरेको आयोजकले जनाएको छ । कुमारी संस्कृतिको संरक्षण, सम्बद्र्धन र महत्व दर्शाउने मुख्य उद्देश्यले सामूहिक रूपमा पहिलो पटक नुवाकोट भैरवीकी जीवित देवी कुमारीको पूजाआजा कार्यक्रम आयोजना गरिएको ह्युमत समूहकी मचनानी महर्जनले बताइन् । संस्कृति जगेर्ना गर्नुपर्छ नुवाकोटको भैरवी मन्दिर परिसरमा आयोजित तेस्रो कुमारी पूजा पूर्वप्रधानमन्त्री तथा नेकपा वरिष्ठ नेता झलनाथ खनालले समापन गरेका छन् । उनले नेपालको चिनारी गर्ने जुनसुकै संस्कृतिको संरक्षणका लागि तीनवटै तहको सरकार क्रियाशील हुनुपर्नेमा जोड दिए । खनालले देशमा सबै मिलेर सुसंस्कारको जगेर्ना गर्नुपर्ने पनि बताए । उनले पहिचान गराउने संस्कारको विकास, संरक्षण तथा कुप्रथा परिवर्तन गर्नुपर्ने बताए ।"
प्राथमिकतामा परेन संग्रहालय,"काठमाडौं : युगपुरुष सत्यमोहन जोशीले नेपालको कला, संस्कृति र सभ्यता भ्रमण वर्षको प्राथमिकतामा नपरेको भन्दै चिन्ता व्यक्त गरेका छन्। आइतबार राष्ट्रिय संग्रहालयको ८१औं र राष्ट्रिय मुद्रा संग्रहालयको ५७औं स्थापना दिवसको अवसरमा बोल्दै जोशीले नेपाल भ्रमण वर्ष २०२० नारामा मात्र सीमित भएको बताएका हुन्। जोशीले भने, विदेशी पर्यटक नेपालको हिमाल पहाड मात्र हेर्न आउँदैनन्। यहाँका विविध कला, संस्कृति र सभ्यता बुझ्न इच्छुक हुन्छन्। नेपालको इतिहास झल्काउने संग्रहालय भ्रमण ओझेलमा परेको उनले बताए। नारायण हिटी, छाउनी संग्रहालय, हनुमानढोका, पाटन तथा भक्तपुर संग्रहालयमा अझै पनि पाँचौैं शताब्दिका पुरातात्विक अभिलेख छन्। उनी भन्छन्, यसको महत्वलाई हामीले प्रचार गर्नै सकेनौं। प्राचीन महत्वका अभिलेख संग्रहमा नेपाल अगाडि रहेको भन्दै जोशीले नेपालको इतिहासको जानकारी दिन अन्तर्राष्ट्रिय प्रदर्शनीमा सहभागी हुनुपर्ने धारणा व्यक्त गरे। नेपाल चिनाउन अन्तर्राष्ट्रिय लेखक तथा अनुसन्धानकर्ताको महत्वपूर्ण योगदान रहँदै आएको छ। यसलाई उपयोग गर्नुपर्ने जोशी बनाउँछन्। धेरै संख्यामा पर्याटक भिœयाउनु ठूलो कुरा होइन, उनले भने, अन्तर्राष्ट्रिय विज्ञलाई आकर्षित गर्दा नेपाललाई बढी फाइदा हुन्छ। यो वर्ष कोरोना भाइरसको विश्वव्यापी त्रास फैलिएसँगै नेपाल आउने विदेशी पर्यटक स्वतः घटेका छन्। पर्यटकको संख्या बढाउन नेपाल सरकारले कुनै ठोस योजना अगाडि सारेको छैन। यस्तैमा संस्कृति, पर्यटन तथा नागरिक उड्डयनमन्त्री योगेश भट्टराईले पर्यटकको संख्या बढाउन संग्रहालय भ्रमणलाई विकल्पका रूपमा हेरेको बताए। कार्यक्रममा मन्त्री भट्टराईले भने, कोरोना भाइरसको कारण अन्तर्राष्ट्रिय पर्यटक भित्र्याउन चुनौती थपिएको छ। तर, आन्तरिक पर्यटकको संख्या बढाउन संग्रहालयको भ्रमणमा जोड दिनेछौं। राष्ट्रिय संग्रहालयमा जुद्ध कारीगरी कलाशाला, बुद्ध कारीगरी कलाशाला र मुख्य भवन (ऐतिहासिक संग्रहालय भवन) गरी ३ वटा संग्रहालय छन्। ०७२ को भूकम्पले मुद्रा संग्रहालयलाई क्षति पुर्याएको थियो। पुनव्र्यवस्थापनापछि आइतबार उक्त संग्रहालय सर्वसाधारणका लागि खुला गरिएको छ। साथै, भ्रमण वर्षलाई लक्ष्य गरी राणाकालीन बैठक कक्षको अस्थायी प्रदर्शनी खुला गरिएको छ। राष्ट्रिय संग्रहालय १९२८ सालमा हतियार संग्रहालयको रूपमा प्रधानमन्त्री भीमसेन थापाद्वारा स्थापना गरिएको थियो। यो संग्रहालय १९३८ मा सर्वसाधारणका लागि खुला गरियो भने त्यतिबेला छाउनी सिलखाना र नेपाल संग्रहालय भनेर नामकरण गरिएको थियो।"
यस्तो छ तीन दिनको मौसम,काठमाडौं : नेपालको पश्चिमी भूभागमा पश्चिमी वायुको प्रभाव रहेको छ । जल तथा मौसम विज्ञान विभागको मौसम पूर्वानुमान महाशाखाका अनुसार पूर्वी र पश्चिमका पहाडी भूभागतिर मेघ गर्जनचट्याङसहित वर्षाको सम्भावना रहेको छ। महाशाखाले पहाडी भूभागका थोरै स्थानहरुमा मेघ गर्जनचट्याङसहित वर्षाको सम्भावना रहेकोले सतर्कता अपनाउन अनुरोध गरेको छ। आगामी तीन दिनको मौसम पूर्वानुमान सोमबार देशको पुर्वी भूभागमा आंशिकदेखि सामान्य बदली रही मध्य तथा पश्चिमी भूभागमा आंशिक बदली रहनेछ। पुर्व र मध्यका थोरै स्थानहरुमा र पश्चिमी पहाडका एक दुई स्थानमा मेघ गर्जनचट्याङसहित वर्षाको सम्भावना रहेको छ। मंगलबार देशको पुर्वी तथा मध्य भूभागमा आंशिकदेखि सामान्य बदली रही पश्चिमी भूभागमा आंशिक बदली रहनेछ। पुर्वी पहाडी भूभागका थोरै स्थानहरुमा र मध्य तथा पश्चिमी पहाडी भूभागका एक दुई स्थानमा मेघ गर्जनचट्याङसहित वर्षाको सम्भावना रहेको छ। बुधबार देशका पहाडी भूभागमा आंशिकदेखि सामान्य बदली रही बाँकी भूभागमा सामान्यतया सफा रहने छ। पहाडी भूभागका एक दुई स्थानमा मेघ गर्जनचट्याङसहित वर्षाको सम्भावना रहेको छ।
पुस्तकबिनै परीक्षा दिँदै विद्यार्थी,"नेपालगन्ज : १८ वर्षिय कमल शर्मा (नाम परिवर्तन) एसइई परीक्षा दिँदैछन्। पुस्तक र शिक्षकको अभावमा उनी परीक्षामा सामेल हुँदैछन्। मसँग किताब छैन, साथीको मागेर पढ्दैछु। विज्ञान र गणित अप्ठारो लाग्छ। गणित त उदाहरण हेरेर पनि पढिरहेको छु, उनले बाध्यता दर्शाए। यसअघि एसइईमा राम्रो नम्बर नआएपछि पुनः परीक्षा दिने सोच बनाएका शर्मा लागू औषधको कुलतमा फसे। लागू पदार्थ ओसारपसारको क्रममा पक्राउ परेर बालसुधार गृहमा पुगे। कैद भुक्तान हुन अब ४० दिन बाँकी छ। उनले भविष्यको योजना सुनाए, लागू औषध सेवन गरेर गल्ती गरे। यहाँबाट छुटेपछि पढाइमा ध्यान दिन्छु। क्रिकेटर बन्न चाहन्छु। शर्मा मात्र होइन, बाँकेको डुडुवा गाउँपालिका६ आसमानपुरस्थित जयेन्दु बाल सुधार गृहमा कक्षा ५ देखि १२ सम्म अध्ययनरत ७६ जना विद्यार्थी पाठ्यपुस्तक र शिक्षकको अभावमा परीक्षा दिँदैछन्। यो गाउँपालिकामा २ चैत्रदेखि कक्षा एकदेखि, डीएलई (कक्षा ८ को जिल्ला स्तरीय परीक्षा) र ९ सम्मको वार्षिक परीक्षा हुँदैछ। ६ चैत्रदेखि त एसइई नै छ। सुधार गृहबाट एसइई दिने ८ जना छन्। ३ भदौ ०७५ मा स्थापना गरिएको सुधार गृह साढे चार विघा क्षेत्रफल छ। चार कोठे विद्यालय भवन निर्माणाधीन छ, भवनको छत ढलान भइसकेको छ। झ्याल ढोका छैनन्, बिजुलीका लागि वायरिङ हुँदैछ। त्यही भवनभित्र केही डेक्स बेञ्च पनि राखिएका छन्। विद्यालयले पठन पाठनको स्वीकृति पाएको छैन। विद्यालय स्वीकृत नहुँदा शिक्षक र पाठ्यपुस्तक नपाएको बाल सुधार गृहकी प्रमुख विमला काउचा मगर बताउँछिन्। उनी भन्छिन्, हामीले शिक्षा विकास तथा समन्वय इकाईसँग अंग्रेजी, गणित र विज्ञानका तीन शिक्षक र पाठ्यपुस्तक माग गरेका थियौं। माग गर्न ढिलो भएकाले पाठ्यपुस्तक पाएनौं। शिक्षा समन्वय इकाईको आग्रहमा डुडुवा गाउँपालिकाबाट एक शिक्षकको व्यवस्था गर्ने भनिएको छ। अन्नपूर्णकर्मी बाल सुधार गृहमै रहेको बेलामा मगरले डुडुवा गाउँपालिका अध्यक्ष नरेन्द्र चौधरीलाई फोन गरिन्। परीक्षा आउनै लाग्यो, शिक्षक कहिले आउँछ, फोन वार्तालाप उनले सुनाइन्, एक जना शिक्षक पठाउने निर्णय भएको छ। चाँडै आउँछ। सो गाउँपालिका शिक्षा शाखा प्रमुख सञ्जयकुमार कर्ण सुधार गृहमा १५ फागुनदेखि आधारभूत तहको शिक्षक खटाइएको बताउँछन्। माग भएकाले आधारभूत तहको शिक्षक पठाउँदैछौं। आपूले सकेको पढाउनुहुन्छ, उनले भने। शिक्षक पठाउन विद्यालयको स्वीकृति अनिवार्य भएकाले हरेक वर्ष कक्षा वृद्धि गर्दै क्रमागत रूपमा अनुमति थप्नुपर्ने कर्णले प्रष्ट्याए। शिक्षा विकास तथा समन्वय इकाई बाँके प्रमुख रामसुरेश सुधार गृहमा विद्यालय नभएकाले पाठ्यपुस्तक र शिक्षक उपलब्ध गराउन नसकेको स्वीकार्छन्। जिल्ला कारागारमा विद्यालय र शिक्षक दरबन्दी भएपनि बाल सुधार गृहमा नभएको उनले बताए। बाल सुधार गृहमा विद्यालय नभएकाले पाठ्यपुस्तक, छात्रवृत्ति र शिक्षकको व्यवस्था गर्न सकिएको छैन, यादवले भने, गाउँपालिकालाई आग्रह गरेर परीक्षा अवधिभरका लागि एक शिक्षकको व्यवस्था गर्न लागिएको हो। ७५ जनाको क्षमता रहेको सुधार गृहमा झन्डै दोब्बर बालबालिका छन्। बाँके, बर्दिया, दाङसहित आसपासका दुई दर्जन जिल्लाका एक सय ३६ जना बालक छन्। उनीहरु ८ वर्षदेखि बढीमा २२ वर्ष उमेर समूहका छन्। क्षमताभन्दा बढीलाई राखिएकाले पढ्ने वातावरण छैन। सुधार गृहमा ८ वटा मात्रै शौचालय छन्। जुन पर्याप्त होइन। बाँकेका सहायक प्रमुख जिल्ला अधिकारी दीर्घराज उपाध्याय क्षमताभन्दा बढी बालक राख्दा व्यवस्थापन गर्न समस्या भएको स्वीकार्छन्।"
भत्काइँदै जुद्ध भवन,"काठमाडौं : राणाकालीन प्रधानमन्त्री जुद्ध शमशेरको नासोका रूपमा छ, जुद्ध वारुणयन्त्रको भवन। २०७२ सालको भूकम्पमा चर्किएको यो भवन पुरातत्वविदले पुनर्निर्माण गर्न नपर्ने भन्दै आएका छन्। काठमाडौं महानगरपालिका भने यसलाई भत्काएर नयाँ संरचना बनाउन लागिपरेको छ। यो संरचना विश्व सम्पदामा सूचीकृत हनुमानढोका दरबार परिसरमा छ। यो भवन जीर्ण भएकाले भत्काएर नयाँ बनाउन उपयुक्त हुने महानगरपालिकाले जनाएको छ। उसले आर्थिक वर्ष २०७६७७ मा नयाँ भवन निर्माण स्वीकृतिका लागि पुरातत्व विभागमा पटकपटक पत्राचार गरेको देखिन्छ। विभागले भदौ १ गते सार्वजनिक स्मारकका रूपमा रहेको जुद्ध भवन निर्माणमा निजी घरमा लागू हुने मापदण्ड नमिल्ने भन्दै साबिककै मापदण्डका आधारमा जीर्णोद्धार गर्न जवाफ दिएको थियो। महानगरले गत माघ २१ मा गरेको पत्राचारमा उक्त भवन जीर्णोद्धार वा सबलीकरण नभई पुनर्निर्माण गर्न लागेको पुनः प्रस्ट्याएको छ। महानगरले गत मंसिर ९ गते पनि विभागमा पत्राचार गरेको थियो। क्षतिग्रस्त भवन भत्काई हनुमानढोका दरबार क्षेत्र संरक्षण कार्यक्रमको कार्यालय, पर्यटकका लागि सुविधासम्पन्न शौचालय, पर्यटक सूचना केन्द्र, सभाहल तथा भौतिक सुविधासम्पन्न दमकल भवन बनाउन महानगरले स्वीकृति मागेको थियो। कर्मचारीको आवास निर्माण गर्न पनि उसले विभागसँग स्वीकृति मागेको थियो। विभागले माघ १३ गते परम्परागत निर्माण सामग्री प्रयोग गरी जीर्णोद्धार वा सबलीकरण मात्र गर्न भनेको थियो। महानगरले नयाँ र पुरानो शैलीको मि श्रण (नियो क्लासिकल) ढाँचामा तीन तलाको भवन बनाउन प्रस्ताव गरेको छ। भुइँ तलामा पाँचवटा दमकल राख्न मिल्ने डिजाइन बनाइएको छ। पुरानो दमकल प्रदर्शनीमा राख्न ठाउँ छुट्याइएको छ। दोस्रो तलामा १ सय २० सिटको सभाहल र २० जना अट्ने मिटिङ रुम हुनेछ। सभाहलमा कर्मचारीलाई तालिम तथा सेमिनारको व्यवस्था गरिनेछ। कर्मचारीको सुत्ने कोठा पहिलो र दोस्रो तलामा हुने महानगरले जनाएको छ। यसका लागि महानगरले १० करोड बजेट खर्चने योजना बनाएको छ। महानगरका प्रवक्ता ईश्वरमान डंगोल पुरातत्व विभागसँग पुनर्निर्माणका लागि स्वीकृति मागिएको बताउँछन्। जुन डिजाइन स्वीकृत हुन्छ त्यसलाई अगाडि बढाइनेछ, उनी भन्छन्। पुरातत्वविद काइ वाइजे भने अहिलेको भवनलाई मर्मत र रंगरोगन गरे पुग्ने बताउँछन्। भवनको माथिल्लो तलाको एक छेउमा क्षति पुगेको छ, उनी भन्छन्, यसलाई मर्मत गरी रंगरोगन मात्र गरे पुग्छ। भत्काएर नयाँ बनाउन आवश्यक छैन। वारुणयन्त्रका कर्मचारी पनि भवन भत्काउने पक्षमा छैनन्। दमकल चालक राजेन्द्रबहादुर श्रेष्ठ २३ वर्षदेखि यही भवनमा बस्दै आएका छन्। भूकम्पपछि पनि उनी यहीं सुत्छन्। वर्षांैदेखि यही भवनमा बस्दै आएको छु, उनी भन्छन्, चर्किएका भित्ता मर्मत गरे पुग्छ। भत्काएर नयाँ बनाउन आवश्यक छैन। सहरमा हुने आगलागी नियन्त्रण गर्न जुद्ध शमशेरले आफ्नै नाममा पहिलो पटक दमकल सेवाको सुरुआत गरेका थिए।"
कञ्चनवनमा रंगअविर खेलेेसँगै फगुवाहोली सुरु,"जनकपुरधाम : खेलैय होरी हो खेलैय होरी, कञ्चनवन में ! रामजीके हातमे कनक पिचकारी, सीयाजीक हातमे अबिर झोरी हो खेलैय होरी ! मध्यमा मिथिला परिक्रमा यात्रीले महोत्तरीको भंगहा नगरपालिकास्थित कञ्चनवनमा गाएका होली गीतका हरफ हुन्। होलीलाई मिथिलाञ्चलमा निकै उत्साह, उमंग र उल्लासका साथ मनाइन्छ। अझ मध्यमा मिथिला परिक्रमाअन्तर्गत महोत्तरीको कञ्चनवनमा परिक्रमा यात्रीले एकापसमा रंग, अबिर दलेर राताम्य हुन्छ। कञ्चनवनको परिवेश नै रंगीविरंगी हुन्छ। डम्फुको तालमा होली गीत गाउँदै यात्रीले रंग, अबिर खेलेको रमाइलो हेरेर बाटो हिँड्ने बटुवासमेत मन थाम्न नसकी होलीमा सरिक हुने गर्छन्। मिथिलामा माध्यमिकी परिक्रमाको आठौं दिनको वि श्रामस्थल कञ्चनवनमा रंग, अबिर र धुलो खेलेपछि होलीको प्रारम्भ हुने पूर्वप्राज्ञ तथा संस्कृतिविद् डा रामभरोस कापडी भ्रमर बताउँछन्। ऐतिहासिक, धार्मिक तथा सांस्कृतिक महत्व बोकेको कञ्चनवनमा त्रेता युगमा राम सिताले होली खेलेको किम्वदन्ती छ। रामसीताले खेलेको होलीको प्रभावकै कारण आजसम्म त्यहाँको माटोरातो भएको मान्यता छ। मिथिला माध्यमिकी परिक्रमाका यात्रीले मिथिला विहारी र किशोरीजी (रामसीता) को डोलामा रंग, अबिर चढाउँदै आपसमा रंग, अबिर खेल्दै दलेपछि मिथिलामा होली (फागु) विधिवत् सुरु हुने राममन्दिरका महन्थ राम गिरि बताउँछन्। रामसीताको विवाहपछि वनविहारमा निस्केको आठौं दिन कञ्चनवनमा पुगेर रंग, अबिर खेलेको मान्यताअनुरूप १५ दिने माध्यमिकी परिक्रमाका यात्रीले रंग, अबिर छर्दै होली खेल्ने गर्छन्। करिब ३० हजार यात्री कञ्चनवनको होलीमा रमाइलो गर्छन्। हरेक वर्ष परिक्रमामा सरिक हुन अभिप्रेरित गर्दै ऊर्जा दिने गरेको मनमोहन दासले बताए। कञ्चनवनको चारैतिर थुप्रै बिघासम्म देखिने सघन बगैंचाको हरियाली, वरिपरि मधुरो स्वरमा गुञ्जिरहने रामायणकालीन गाथा प्रवचन, होली गीतको माधुर्यता र रंग, अबिरको रमाइलो खेल बिर्सन नसकेको अवधविहारी शरणको भनाइ छ। सीमावर्ती सीतामढी जिल्लाको भारतीय गाउँ गोरहारीका ६५ वर्षीय शरण लगातार १५ वर्षदेखि परिक्रमामा सरिक हुँदै आएको बताउँछन्। सुख, समृद्धि तथा चारधाम दर्शन गरेवापतको फल प्राप्ति हुने जनविश्वासका साथ यात्रीले नेपालतर्फ १ सय ७ र भारततर्फ ३३ किलोमिटर गरी १ सय ४० किलोमिटर पैदल यात्रा गर्छन्। परिक्रमामा सहभागीले १५ दिन खाली खुट्टा हिँड्ने तथा लसुन, प्याज, माछामासु बर्जित गर्ने चलन छ। सो अवधिभर गृहप्रवेश नगरी खुल्ला आकाशमुनि पाल टाँगेर वनवासी जीवन जिउँछन्।"
