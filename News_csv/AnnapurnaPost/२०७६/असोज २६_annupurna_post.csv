शीर्षक,विवरण
कूटनीतिक कौशल,"सरकारले पछिल्लो समय भन्दै आएको छ, हामी विश्वमा देखिन र सुनिन थालेका छौं। पछिल्ला समय नेपालका तर्फबाट विश्वमा अधिकतम भ्रमण भए पनि विकसित मुलुकबाट नेपालमा राष्ट्र एवं सरकार प्रमुख स्तरको भ्रमण हुन सकेको थिएन। हुन त, २०४६ को परिवर्तनपछि सार्कका दुई शिखर सम्मेलन र बिम्स्टेक सम्मेलन भए। ती मुलुकका राष्ट्र एवं सरकार प्रमुख नेपाल आए। तर, विकासमा शिखर चुमेका मुलुकले बेवास्ता गर्दै गए। जबकि ०४६ अघि त्यस्ता भ्रमण भइरहन्थे। भारतबाहेक अर्को छिमेकी चीनको भ्रमण भएको पछिल्लो तथ्यांक हेर्दा सन् १९९६ मै पुग्नुपर्छ। पाँच वर्षअघि भारतीय प्रधानमन्त्री नरेन्द्र मोदी नेपाल आउँदा भारतबाट पनि नेपालमा दुईपक्षीय भ्रमण नभएको १६ वर्ष भइसकेको थियो। त्यो अवस्थामा हामी कसरी पुग्यौं भन्ने विषय विश्लेषण गर्दा सबै मित्रले हामीलाई दिल्लीका आँखाबाट हेर्न थाले। नेपालमा दूतावास राखेका मुलुकले यहाँबाट दिने गरेको भिसा दिल्लीबाट लिनुपर्ने बनाए। निकै पुरानो र घनिष्ट मित्र बेलायतले समेत भिसा दिने कार्य दिल्ली पुर्यायो। आफ्नो दूतावासको आकार घटाउँदै लग्यो। फ्रान्सले पनि बेलायतलाई पछ्यायो। त्यस्तै क्यानडाले भएको कन्सुलर बन्द गरेर गयो भने डेनमार्कले त दूतावास नै बन्द गरिदियो। यसरी हामी कूटनीतिमा ओझेल परे झैं हुँदै गएका थियौं। अर्थात् हामीलाई सबैले दिल्लीबाटै हेर्छन् कि भन्ने थियो। त्यसलाई राहत खाडी र ल्याटिन अमेरिकी मुलुकले नेपालमा दूतावास खोलेर दिए। हुन त २०४६ पछिको परिवर्तनको केही वर्ष नेपाल साँच्चै अब विकासमा अघि बढ्छ र विश्वमा झन् सशक्त हुँदै जाने संकेत गरेको थियो। तर, बहुमत प्राप्त दलभित्रै विभिन्न खेल सुरु हुँदा २०५२ ताका शेरबहादुर देउवा नेतृत्वको सरकार बनेकै समयमा माओवादीले चालीसबुँदे माग प्रस्तुत गरेर आन्दोलन घोषणा गरेपछि मुलुक झन् पछि परेको थियो। त्यो घोषणा भएको केही समयमा चीनका तत्कालीन राष्ट्रपति च्याङ चेमिनले नेपालको भ्रमण गरे। त्यतिबेला नेपालको स्थायित्वमा उत्तरी छिमेकीको पनि ढाप रहेको सन्देश गयो। हुन त मुलुकमा ०४६ को परिवर्तनपछि छिमेकी चीनले हेर्ने दृष्टि कस्तो छ भन्ने आकलन गर्न गाह्रो थियो। नेपालको राजनीतिक परिवर्तनमा दक्षिण छिमेकी नेताहरू सक्रिय रहे पनि चीन नेपालसँग कुन रूपमा थियो, कसैले अन्दाज गर्न सकेका थिएनन्। चीनका केही स्थायी मित्रहरूले दिएको सन्देशलाई नै आधार बनाउनुपर्ने अवस्था थियो। माओवादी द्वन्द्व क्रमशः विकराल हुँदै गयो। त्यसपछि चीन झन् नेपालसँग सशंकित हुँदै गयो। नेपालमा पश्चिमा गतिविधि बढ्यो भन्दै यसलाई कसरी व्यवस्थापन गर्ने भनेर चीन नेपाललाई इन्गेज गराउने नीतिमा गयो। त्यतिबेला, नेपाल विश्व एरेनामा हराउँदै गयो। अन्यले पनि नेपाललाई इन्गेज गराउने नीति अख्तियार गर्न थाले। हुन त, चीनले नेपालबारे बुझ्न होस् या नेतृत्वलाई ढाडस दिन दलका माथिल्ला तहका नेता, विदेशमन्त्री र अन्य मन्त्रीहरू पठाइरह्यो। बीचमा दुईपटक प्रधानमन्त्री पनि पठायो। तर, सम्बन्धमा सद्भाव देखिए पनि नेपाल उसको महत्वमा छैन भन्ने विषय आकलन गर्न सकिन्थ्यो। तर अहिले उदाउँदो शक्ति चीनले नेपाललाई प्राथमिकतामा राखेरै यो भ्रमण भएको हो। किनकि चीनका राष्ट्रपति सी चिनफिङ दक्षिण एसियामा मुख्य र विश्वकै खेलाडीमध्येको एक उदाउँदो मुलुक भारत जो नेपालको अर्को बढी सहकार्य भएको छिमेक पनि हो, त्यहाँ पुगेर नेपाल आइसकेका छन्। सीको भव्य स्वागत गरिएको छ। राष्ट्रपति विद्यादेवी भण्डारी, प्रधानमन्त्री केपी ओलीलगायत विमानस्थल पुगेर उनको स्वागत गरे। छिमेकी अनि शक्ति मुलुकप्रति नेपालले देखाएको सद्भाव पनि हो यो। २३ वर्षको अन्तरालमा हिमालवारि आएका सीलाई साँच्चैको शरद मौसममा नेपाली नेताले न्यानो स्वागत गरेका छन्। उनले पनि नेपालसँग आफ्नो दाजुभाइको असल मित्रता गाँसेको सन्देश दिएका छन्। यही आडमा पुराना मित्रहरूबाट नेपाल सुनिन र देखिन थाल्यो भने सरकारको त्यो भनाइ सार्थक हुनेछ। त्यसका लागि भ्रमणमा व्यक्त भएका प्रतिबद्धताले निरन्तरता पाउनुपर्छ। अन्य मुलुकका सम्बन्धमा शान्त बस्ने चीन अहिले कतिपय मुलुकबीच मध्यस्थतासमेत गर्न थालेको छ। चीन खासगरी नीतिगत निरन्तरतामा विश्वास गर्ने संस्थागत संस्मरण राख्ने मुलुकमा पर्छ। पश्चिमा चासो र प्रभावमा नेपाल परेको भन्ने बुझाइ चिनियाँ विज्ञको रहेपछि भएको यो भ्रमणले नेपाल कता ढल्किन्छ भन्ने सन्देश मात्र दिँदैन, नेपालको कूटनीति कत्तिको परिपक्व हुँदै गएको छ भन्ने विषय सी फर्केपछि बेइजिङले देखाउने र लिने नीतिमा निर्भर गर्छ।"
नेपाली जनता केरुङलुम्बिनी रेलमार्ग हेर्न इच्छुक : राष्ट्रपति भण्डारी,"महामहिमज्यू, निकट छिमेकी मित्रराष्ट्र जनवादी गणतन्त्र चीनका राष्ट्रपति महामहिम सी चिनफिङ तथा चिनियाँ प्रतिनिधिमण्डलका विशिष्ट सदस्यहरूलाई यस राजकीय भोजमा न्यानो स्वागत गर्न पाउँदा मलाई अत्यन्त खुशी लागेको छ। यो एउटा सुखद संयोग नै हो, महामहिम राष्ट्रपतिज्यूको राजकीय भ्रमण जनवादी गणतन्त्र चीन स्थापनाको ७० औँ वर्षगाँठको शुभअवसरमा भइरहेको छ। यस अवसरमा म महामहिम राष्ट्रपतिज्यू र चिनियाँ प्रतिनिधिमण्डलका सम्पूर्ण सदस्यहरु एवं सबै चिनियाँ मित्रहरुलाई हार्दिक बधाई तथा शुभकामना ज्ञापन गर्न चाहन्छु। साथै शताब्दीका दुई महान् लक्ष्य प्राप्त गर्न मित्रराष्ट्र चीनलाई पूर्ण सफलता मिलोस् भन्ने हाम्रो शुभकामना छ। महामहिमको सक्षम नेतृत्वमा चीनले युगान्तकारी पहलहरु अघि सारेको छ। प्रगतिशील सुधार योजना, भ्रष्टाचारविरोधी अभियान तथा सुशासनको प्रभावकारी कार्यान्वयन महामहिमको राष्ट्रिय पुनर्जागरणसहितको चिनियाँ सपनाका महत्वपूर्ण आयामहरु हुन्। विश्वका १५० भन्दा बढी राष्ट्रहरु तथा दर्जनौँ सङ्घसंस्थाहरु बेल्ट एण्ड रोड इनिसिएटिभको पक्ष बनेका छन्। नयाँ युगका लागि चिनियाँ विशेषतासहितको समाजवादमा सी चिनफिङ विचारधारा जनता केन्द्रित विकासको एक महत्वपूर्ण दर्शन बनेको छ। चीनको विकासमा चिनियाँ नेताको सक्षम र दूरदर्शी नेतृत्व एवं परि श्रमी चिनियाँ जनताको साथ महत्वपूर्ण रहेको छ भन्ने मलाई लागेको छ। महामहिमज्यू, गत अप्रिलमा मैले गरेको चीनको राजकीय भ्रमणको सम्झना मलाई ताजै छ। महामहिमको सुन्दर गृहनगर तथा रेशममार्गको उद्गमस्थल सियान शहरबाट शुरु भएको मेरो भ्रमण अवधिभर मप्रति दर्शाइएको न्यानो स्वागत र आतिथ्यताका लागि म कृतज्ञ छु। उक्त भ्रमणका अवसरमा महामहिमसँग भएका भेटवार्ताबाट नेपालचीन सम्बन्धलाई थप ऊर्जा प्रदान गर्न मद्दत पुगेको मैले विश्वास लिएको छु। भ्रमणका अवसरमा हस्ताक्षर भएका महत्वपूर्ण दस्तावेजमध्ये पारवहन तथा यतायात सम्झौताको प्रोटोकलले चीनका तीन वटा भूबन्दरगाह तथा चार वटा सामुद्रिक बन्दरगाहसम्म नेपालको पहुँच स्थापित गरेको छ। अन्तर्राष्ट्रिय सहयोगका लागि दोस्रो बेल्ट एण्ड रोड फोरममा मेरो सहभागिता तथा सम्बोधनले नेपालको विकासको आकाङ्क्षालाई मुखरित गर्न मद्दत पुगेको मैले ठानेको छु। उक्त फोरमको लिडर्स राउण्ड टेबलको समापनमा जारी भएको संयुक्त विज्ञप्तिमा नेपालचीन, हिमालय वारपार बहुपक्षीय कनेक्टिभिटी सञ्जाल तथा नेपाल चीन सीमापार रेलमार्ग समावेश भएका छन्। यसबाट भूपरिवेष्ठित नेपालका लागि चीनसँगको कनेक्टिभिटी सञ्जाल विस्तारमा ठूलो मद्दत पुग्नेछ। यस सन्दर्भमा म सम्माननीय प्रधानमन्त्री केपी शर्मा ओलीद्वारा सन् २०१६ र २०१८ मा सम्पन्न चीनको भ्रमणले द्विपक्षीय सम्बन्धलाई नयाँ दिशा दिन पुर्याएको योगदानको स्मरण गर्दछु। महामहिमज्यू, नेपाल र जनवादी गणतन्त्र चीन हिमाल तथा नदीहरुद्वारा जोडिएका छन्। हामीबीच शदियौँदेखि सामाजिक, सांस्कृतिक सम्पर्क रहिआएको छ। चिनियाँ भिक्षु फा सियान र हु यान साङ तथा नेपाली भिक्षु बुद्धभद्र, राजकुमारी भृकुटी र कलाकार अरनिकोले जनस्तरको सम्बन्ध एवं दुई देशबीचको सांस्कृतिक सम्बन्धलाई समृद्ध बनाउन ठूलो योगदान दिएका छन्। पारस्परिक विश्वास, सम्मान र हितमा आधारित हाम्रो सम्बन्ध घनिष्ठ, मजबुत तथा समस्यारहित छ। हाम्रो सम्बन्ध सागर जस्तै गहिरो र सगरमाथा जस्तै उँचो छ। पञ्चशीलमा आधारित हामीबीचको न्यानो सम्बन्धलाई थप उचाइमा लैजाने प्रशस्त सम्भावनाहरु छन्। महामहिमज्यू, नेपालको लुम्बिनी गौतमबुद्धको जन्मस्थल मात्र नभएर बौद्धदर्शनको उद्गमस्थल पनि हो। बुद्धका शाश्वत उपदेशहरुले मानव जातिलाई शान्ति, सहिष्णुता र सहअस्तित्वको मार्गदर्शन गरेका छन्। तसर्थ लुम्बिनीलाई विश्वशान्तिको केन्द्र बनाउने हाम्रो प्रयासमा मित्रराष्ट्र चीनको महत्वपूर्ण सहयोगको अपेक्षा गरेका छौँ। चीनले सदैव नेपालको सार्वभौमसत्ता र राजनीतिक स्वतन्त्रताको सम्मान गर्नाका साथै नेपाली जनताले छनोट गरेको विकासको पथलाई समर्थन गर्दै आएको छ। नेपाल एक चीन नीतिप्रति पूर्ण प्रतिबद्ध छ। नेपाली भूमि चीनको हितविरुद्ध हुने कुनै पनि प्रकारका गतिविधिहरुका लागि प्रयोग हुन नदिने हाम्रो प्रतिबद्धतालाई व्यवहारमा उतार्न हामीले सबै प्रकारका ठोस उपायहरु अवलम्बन गर्दै आएका छौँ। सीमावारपार कनेक्टिभिटीका लागि पूर्वाधार सुधार गर्नुपर्ने कुरामा हामीले जोड दिँदै आएका छौँ। नेपाली जनताले केरुङदेखि काठमाडौँ हुँदै लुम्बिनीसम्म रेलमार्गले जोडिएको हेर्न चाहेका छन्। रेल्वे क्षेत्रमा चीनले हासिल गरेको अत्याधुनिक प्रविधि र चीनसँग उपलब्ध स्रोतसाधनको परिप्रेक्ष्यमा नेपालीहरुको यो चाहना छिट्टै पूरा हुनेछ भन्ने हाम्रो विश्वास छ। महामहिमज्यू, महामहिमसँग यसअघि भएको छलफलबाट अभिप्रेरित हुँदै समृद्ध नेपाल, सुखी नेपालीको राष्ट्रिय आकाक्षालाई पूरा गर्नका लागि मित्रराष्ट्र चीनसँगको सहकार्यलाई हामीले उच्च प्राथमिकताका साथ राखेका छाँै। हामीले जतिसक्दो चाँडो अतिकमविकसित मुलुकबाट स्तरोन्नत हुँदै सन् २०३० सम्मका लागि मध्यम आय भएका मुलुकका रुपमा परिणत हुने उद्देश्य राखेका छौँ। यस उद्देश्य प्राप्तिका लागि हाम्रो आन्तरिक स्रोत, साधन पर्याप्त नहुने हुँदा हामीलाई वैदेशिक लगानीको खाँचो छ। हामी चिनियाँ लगानीकर्तालाई उत्पादनशील क्षेत्र, पूर्वाधार तथा जलस्रोत विकासलगायत सामाजिक क्षेत्रमा लगानी गर्न आह्वान गर्दछौँ। सरकारले लगानीको पूर्ण सुरक्षा गर्नेछ। भूकम्पपश्चात्को पुनःनिर्माणमा चीनले पुर्याएको उदार सहयोगको हामी उच्च प्रशंसा गर्दछौँ। यसैगरी नेपाल भ्रमण वर्ष २०२० लाई सफल पार्न चीन सरकारको सहयोगको अपेक्षा गरेका छौँ। जलवायु परिवर्तनका कारण हाम्रो पर्वतीय पर्यावरण र अर्थतन्त्र संवेदनशील बनेको छ। तसर्थ पर्वतीय पर्यावरण संरक्षण गर्दै अर्थतन्त्रलाई बलियो बनाउन अन्तर्रा्ष्ट्रिय प्रयास केन्द्रीकृत गर्ने उद्देश्यले आगामी वर्ष अप्रिल महीनामा काठमाडौँमा सगरमाथा संवादको आयोजना गर्ने तयारी गरिरहेका छौँ। सो कार्यक्रममा चीन सरकारका उच्च तहबाट प्रतिनिधित्व हुने अपेक्षा गरिएको छ। महामहिमज्यू, शान्ति, स्थायित्व र विकासका लागि बहुपक्षीय एवं अन्तरराष्ट्रिय मञ्चहरुमा नेपाल र चीनसँगै उभिँदै आएका छन्। साझा चासोका क्षेत्रीय सवालहरुमा हाम्रो सहकार्य जारी छ। विधिमा आधारित विश्व व्यवस्थाले चुनौती बेहोर्नुपरेको वर्तमान अवस्थामा विकासोन्मुख राष्ट्रहरुको ऐक्यबद्धता र सहकार्य अपरिहार्य छ। शान्तिपूर्ण, न्यायोचित तथा समावेशी विश्व व्यवस्था निर्माणका लागि चीनले निर्वाह गर्दै आएको सकारात्मक भूमिकाको हामी प्रशंसा गर्दछाँै। महामहिमज्यू, भूगोलले नेपाल र चीनलाई निकट छिमेकी बनाएको छ। इतिहास, संस्कृति र जनस्तरको सम्बन्धले हामीलाई घनिष्ठ मित्र बनाएको छ। व्यापार, लगानी तथा आर्थिक अन्तरनिर्भरताले हामीलाई साझा भविष्यका लागि सहकार्य गर्ने बलियो साझेदार बनाएको छ। दुवै देश र जनताको हितमा हुने गरी मित्रराष्ट्र चीनसँगको समग्र सम्बन्धलाई नयाँ उचाइमा लैजान र थप गति दिन हामी प्रतिबद्ध छौँ। यिनै शब्दहरुका साथ म महामहिमको सुस्वास्थ्य र खुशीका लागि, नेपाल र चीनबीच बलियो मित्रताका लागि, नेपाल तथा जनवादी गणतन्त्र चीनका जनताको अनन्त शान्ति र समृद्धिका लागि टोष्ट प्रस्ताव गर्न चाहन्छु र उपस्थित सम्पूर्ण विशिष्ट अतिथिहरुलाई यसमा सरिक हुन आह्वान गर्दछु। नेपालचीन मित्रता अमर रहोस्। धेरै धेरै धन्यवाद। (चीनका राष्ट्रपति सी चिनफिङको सम्मानमा आयोजित रात्रिभोजमा गरेको राष्ट्रपति विद्यादेवी भण्डारीले गरेको सम्बोधनको पूर्ण पाठ।)"
'अब नेपाल भूपरिवेष्ठित रहन्न',"काठमाडौं : चिनियाँ राष्ट्रपति सी चिनफिङले नेपाललाई अब भूपरिवेष्ठित मुलुकबाट भूजडित मुलुक बनाउन मद्दत गर्ने प्रतिबद्धता उद्घोष गरेका छन्। चिनियाँ राष्ट्रपति सीको सम्मानमा राष्ट्रपति विद्यादेवी भण्डारीले शनिबार आयोजना गरेको रात्रिभोजमा उनले यसका लागि दीर्घकालीन र तत्कालका योजनाहरू अघि बढ्ने प्रतिबद्धतासमेत व्यक्त गरेका छन्। होटेल सोल्टीमा भएको रात्रिभोजमा राष्ट्रपति भण्डारीको स्वागत मन्तव्यपछि सीले नमस्ते भन्दै सम्बोधन गरेका थिए। मैले चिनियाँ भाषामा लेखेको नमस्ते राम्रोसँग भन्न जानिनँ होला, सुनिएन होला, उनले भने, नेपाल र चीनबीच कुनै समस्या नरहेको र मित्रता मात्र रहेको छ। राष्ट्रपति सीले चीनको सहयोगमा केरुङकाठमाडौं सुरुङ मार्ग र रेल मार्गसम्बन्धी परियोजना अघि बढ्ने संकेत गर्दै आइतबार प्रधानमन्त्री केपी ओलीसँग हुने दुईपक्षीय छलफलमा यसबारेमा थप स्पष्टता आउने पनि बताए। हिमालय वारपार बहुआयामिक सम्पर्क सञ्जाल विस्तार पनि अर्को पाटोको रूपमा हामीले व्याख्या गर्न सक्छौं भन्दै यसबाट दुवै मुलुक लाभान्वित हुने उनको धारणा थियो। नेपाल र चीनबीच दौत्य सम्बन्ध स्थापना भएको ६५ वर्षसम्म कुनै समस्या नभएको बताउँदै उनले भने, शरद ऋतुमा नेपालमा सयौं फूल फुलेका छन्। यही मौसममा म पहिलोपटक काठमाडौंमा छु। यहाँ राजनीतिक स्थायित्व छ। पुराना र नयाँ मित्रहरू भेट्दै छु। म हर्षित छु र आशा जागेको छ। उनले सुविधाजनक र रणनीतिक सहकार्य, रेलमार्ग, अरनिको राजमार्गको विकास, सुरुङदेखि सडकमार्ग हुँदै काठमाडौं जोड्ने योजनालगायतले आफू खुशी भएको पनि बताए। उनले हिमालय वारिपारि रेलमार्गको सम्भाव्यता अध्ययन गर्ने कार्य अघि बढाउने पनि बताए। अधिकतम नाका र पुराना सडकको स्तरोन्नतिमा जोड दिने पनि उनले बताए। यसले दुई मुलुकका जनताबीचको सहकार्य बढ्ने पनि बताए। नेपाली नेताहरू सहकार्य गरेर यहाँसम्म आइपुगेको सुनाउँदै दुई मुलुक मिलेर सम्बन्धको नयाँ खाका कोर्ने काम भएको पनि उनले बताए। दुवै मुुलुकका नेताहरू मिलेर बनाएको योजना पूरा गरौं। चीनमा पनि हामीले यस्तै गर्दै आएका छौं, उनले भने। उनले राष्ट्रपति भण्डारी र आफूबीच चुनौती र कठिनाइको सामना गर्ने र विकास तथा समृद्धितिर जान सहकार्य गर्ने सहमति भएको समेत जानकारी दिए। सीले नेपाल भ्रमण वर्ष २०२० लाई सफल पार्न अधिकतम सहयोग गर्ने र चिनियाँ पर्यटकलाई नेपाल भ्रमणमा निस्कन उत्प्रेरित गर्ने बताए। साथै जलवायुबारे नेपालको चासोको समर्थन गर्ने र हिमालय क्षेत्रको रक्षामा सहयोग गर्ने धारणा पनि सीको थियो। रात्रिभोजमा सम्बोधन गर्दै राष्ट्रपति भण्डारीले नेपाली जनताले केरुङकाठमाडौं हुँदै लुम्बिनीसम्म रेलमार्ग पुगेको हेर्न चाहेको बताइन्। नेपाली जनताको यो चाहना छिट्टै पूरा हुने आशा समेत उनले व्यक्त गरिन्। उनले नेपालमा चिनियाँ लगानी बढाउन आग्रह गर्दै लगानीको सुरक्षाको लागि सरकार प्रतिबद्ध रहेको धारणा पनि बताइन्। राष्ट्रपति भण्डारीले नेपाल एक चीन नीतिमा प्रतिबद्ध रहेको र नेपालको भूभाग कुनै पनि छिमेकी मुलुकविरुद्ध उपयोग हुन नदिने स्पष्ट पारिन। गौतम बुद्धको जन्मस्थल लुम्बिनीलाई अन्तर्राष्ट्रिय शान्ति केन्द्र बनाउन चीनको सहयोग आवश्यक रहेको बताउँदै भण्डारीले भनिन्, नेपालचीन सम्बन्ध सागरझैं गहिरो र सगरमाथा जस्तै उच्च छ। पञ्चशीलमा आधारित दुई देशको न्यानो सम्बन्धलाई थप उचाइमा लैजाने प्रशस्त सम्भावना रहेको बताउँदै उनले बताइन्। पारस्परिक विश्वास, सम्मान र हितमा आधारित हाम्रो सम्बन्ध घनिष्ठ, मजबुत तथा समस्यारहित छ, उनले भनिन्। रात्रिभोजमा प्रधानमन्त्री, मन्त्री, पूर्व प्रधानमन्त्रीहरू, प्रमुख प्रतिपक्ष दलका नेता, संवैधानिक निकायका प्रमुख, उद्यमी तथा सरकार उच्च अधिकारी उपस्थित थिए। यसअघि चिनियाँ राष्ट्रपति सीले राष्ट्रपति भण्डारीसँग राष्ट्रपतिभवन शीतलनिवासमा भेटवार्ता गरेका थिए। त्यहाँ पनि उनीहरूले आआफ्ना धारणा राखेका थिए। यो भेट वार्तामा भने उपप्रधान तथा रक्षामन्त्री, परराष्ट्रमन्त्री, गृहमन्त्री, अन्य मन्त्री तथा सचिवको उपस्थिति थियो। चीनका तर्फबाट सीसँग विदेशमन्त्री र अन्य उच्च नेतृŒवको सहभागी थियो। त्यहाँ पनि सीले नेपाल र चीनबीच आपसी सम्मान र विश्वास उचाइमा लग्दै सहकार्य अघि बढाउन चीनले चाहेको धारण व्यक्त गरेका थिए। उनले राष्ट्रपति भण्डारीसँगको दुईपक्षीय भेटवार्तामा हिमाल झैँ अटल रहेको हाम्रो सम्बन्धको बलियो स्तम्भ पनि हिमाल नै रहेको बताउँदै नेपालको विकास कार्यमा चीन सहयोगी बन्ने धारणा व्यक्त गरेका थिए। शान्तिपूर्ण सहअस्तित्वका सिद्धान्तका आधारमा दुवै मुलुक सफलतापूर्वक अघि बढेको भन्दै उनले यस्तो धारणा व्यक्त गरेका हुन्। राष्ट्रपति सीले सुन्दर मुलुक नेपालमा दिइएको न्यानो आतिथ्य र सम्मानप्रति कृतज्ञता व्यक्त गर्दै नेपालको राजनीतिक स्थायित्व र विकास चीनको चाहना रहेको बताए। उनले सहकार्यमा नै विकास अघि बढ्ने भन्दै यसमा नेपालको प्राथमिकतामा अडेर सहयोग र लगानी गर्न चीन तयार रहेको धारणा भण्डारीसँग व्यक्त गरेका थिए। राष्ट्रपति सीले सबैको आआफ्नै प्रकारको चासो र प्राथमिकता हुने भन्दै दुवै मुलुकले एकअर्काको विषयलाई दृढताका साथ समर्थन गरिरहेको पनि बताए। भारतमा २३ घण्टा बिताएर काठमाडौं ओर्लेका सी होटेल पुगेर केही बेर आराम गरेलगत्तै समकक्षीसँग भेटवार्ताका लागि राष्ट्रपतिभवन पुगेका थिए। उनले नेपालको राष्ट्रिय सार्वभौमिकता, स्वतन्त्रता, अखण्डताको रक्षा गर्न र मुलुकको अवस्था अनुरूपमा विकास मार्ग अपनाउन नेपाललाई चीनले सधैँ साथ दिने र सहयोगी हात अघि बढाउने बताएको राष्ट्रपति कार्यालयमा वार्तामा रहेका नेपाली अधिकारीले उल्लेख गरेका छन्। नेपाल एक चीन नीतिमा देखाएको प्रतिबद्धताप्रति चिनियाँ राष्ट्रपतिले सह्राना गर्दै नेपालको उक्त दृढताको सम्मान चीनले सधैँ गर्ने बताए। चीनले अघि बढाएको बेल्ट एण्ड रोड इनिसियटिभ (बीआरआई) अन्तर्गतका परियोजना अघि बढ्दै गर्दा लगानी बढ्ने उनको धारणा थियो। चीनबाट दैनिक औसत आठ उडान हुने गरेको विषयमा राष्ट्रपतिको ध्यानाकर्षण गर्दै उनले सहकार्यको माध्यम अनेक रहेको बताए। नेपालचीन सम्बन्ध सुख र दुःख दुवैमा रहेको पनि उनले उल्लेख गरे। समृद्ध नेपाल, सुखी नेपाली को लक्ष्य प्राप्तिका लागि चीनले नेपाललाई गर्न सक्ने सबै प्रकारका सहयोग गर्ने बताउँदे उनले भने, चिनियाँ र नेपाली जनताको सपना र भाग्य सँगै जोडिकाले आपसी सहयोगलाई सुदृढ पार्दै उज्ज्वल भविष्यका लागि संयुक्त प्रयासमा चीनले खुलेर साथ दिनेछ। त्यसका लागि उनले रणनीतिक सञ्चार, व्यावहारिक सहयोग विस्तार, जनस्तरीय आदानप्रदानको व्यापकता र सुरक्षासम्बन्धी सहकार्यमा जोड दिए। चीनले राष्ट्रिय सार्वभौमिकता, स्वतन्त्रता, देशको अखण्डताको रक्षा गर्न र देशको अवस्थाअनुरूपमा विकास मार्ग अपनाउन नेपाललाई दृढतापूर्वक समर्थन गरेको पनि बताए। नेपाललाई साढे तीन अर्ब आरएमबी दिने राष्ट्रपति सीले विश्वविद्यालयका क्षेत्रमा पनि सहयोग गर्न तथा सुविधा विस्तारका लागि र नेपालीको जीवनस्तर उकास्न भन्दै सन् २०२० देखि २०२२ सम्मका लागि साढे तीन अर्ब आरएमबी सहयोग उपलब्ध गराउने बताएका छन्। सहयोगसम्बन्धी सहमति आइतबार विहान हुनेछ। वर्तमान सरकारले गरेको विकासका लागि शुभकामना दिँदै सम्बन्ध थप बलियो बनाएर अघि बढ्न सीले जोड दिएका छन्। उनले गरिबी निवारणका क्षेत्रमा चिनियाँ अनुभव उपयोगी हुने बताएका थिए। हिमालपार रेलमार्ग निर्माण गर्न कठिन भए पनि यसको निर्माणका लागि काम गरिने आश्वासन राष्ट्रपतिलाई दिएका थिए। चीनले रेल निर्माणका क्षेत्रमा विश्वमै अग्रणी भूमिका खेलेको पनि बताएका थिए। चीनले नेपालको व्यापार असन्तुलनको विषयलाई पनि अध्ययन गरिरहेको जानकारी दिएका थिए। सीले चिनियाँ राष्ट्रपतिले आगन्तुक पुस्तिकामा हस्ताक्षर समेत गरेका थिए। सीको टोलीमा कोको छन् ? राष्ट्रपति सीको भ्रमण टोलीमा चिनियाँ कम्युनिस्ट पार्टीका चार नेता सहभागी छन्। उपप्रधानमन्त्री सरह हैसियत भएका ती नेताहरू नेपालसँग परिचित छन्। चिनियाँ कम्युनिस्ट पार्टीको केन्द्रीय महानिर्देशक समेत रहेका डिंग सुईसियाङ, सीपीसी महासचिव एवं पूर्व विदेशमन्त्री तथा स्टेट काउन्सिलर रहेका याङ जेइछी, विदेशमन्त्री वाङ यी, राष्ट्रिय विकास र सुधार आयोगसम्बन्धी क्षेत्र हेर्ने मन्त्री ही लिफेंग र टोलीमा सीपीसी विदेश विभाग प्रमुख सोङ थाओ सहभागी छन्। यीमध्ये वाङ र सोङ राष्ट्रपति सीको भ्रमण तय गर्न काठमाडौं आएका थिए। जेइछी नेपाल भ्रमण गरिसकेका विदेशमन्त्री हुन्। अन्य नेता पनि नेपालबारे जानकार छन्। नेपाल डेक्स हेर्ने कर्मचारी, सीपीसी भित्र रहेर यस क्षेत्र हेर्ने नेता तथा उच्च अधिकारीहरू गरी १०५ जनाको टोलीसहित सी नेपाल आएका हुन्। दुई पक्षीय सम्झौतालाई अन्तिम रूप दिने एक टोली विहीबार साँझ काठमाडौं आएर शुक्रबार दिनभर त्यसमा खटेको छ। चिनियाँ टोलीले अन्य नेतासँग पनि घेटघाट गरिरहेका छन्। राष्ट्रपतिले दिएको रात्रिभोजमा पनि उनीहरूले छलफल गरिरहेका छन्। नेताहरूले आइतबार बिहान अधिकतम भेटवार्ता गर्नेछन्। सम्झौता र समझदारीमा हस्ताक्षर आइतबार प्रधानमन्त्री ओलीसँग हुने दुईपक्षीय वार्तामा दर्जन बढी सम्झौता र सहमतिमा हस्ताक्षर हुनेछ। परराष्ट्रमन्त्री प्रदीप ज्ञवालीले चीन र नेपालबीचको सम्बन्धलाई थप उचाइमा लैजान यो भ्रमण उपयोगी हुने बताए। नेपालले अधिक गृहकार्य गरेर नै यसको तयारी गरेको धारणा पनि उनको छ। उनका अनुसार वार्तामा विकास र पूर्वाधारको विषयमा सहमति हुनेछ। त्यसमा तत्काल र दीर्घकालको विषय दुवै परेको पनि बताए। चिनियाँ राष्ट्रप्रमुखको भव्य स्वागत लामो समयको अन्तरालपछि हिमालपारीको छिमेकबाट आएका राष्ट्रप्रमुख सीलाई नेपालले भव्य स्वागत गरेको छ। सीलाई राष्ट्रपति भण्डारीले त्रिभुवन अन्तर्राष्ट्रिय विमानस्थलमा विमानको ढोकैमा पुगेर स्वागत गरिन्। सी शनिबार ४ः४५ मा निकै प्रफुल्ल मुद्रामा विमानस्थलमा ओर्लेका थिए। चाइना एअरलाइन्सको विशेष विमानबाट आएका सीलाई स्वागत गर्न राष्ट्रपति भण्डारीसँगै उपराष्ट्रपति नन्दबहादुर पुन, प्रधानमन्त्री केपी ओली, नेकपाका अर्का अध्यक्ष पुष्पकमल दाहाल विमानस्थलमा पुगेका थिए। राष्ट्रपति सीलाई नेपाली सेनाले गार्ड अफ अनर (२१ तोपको सलामी) दिएको थियो। सीको स्वागतमा विमानस्थलमा संवैधानिक अंगका प्रमुखहरू, मन्त्री, केही सांसद, सुरक्षानिकायका प्रमुख र उच्चअधिकारी सहभागी थिए। सीको स्वागतलगत्तै त्यहाँ उपस्थित सबैसँग परिचय गराइएको थियो। परिचयलगत्तै राष्ट्रपति सीले प्रधानमन्त्री ओलीसँग विमानस्थलमा केही समय एक्लै भेट गरेका थिए। विमानस्थलबाट सिधै सोल्टी होटेल प्रस्थान गरेका सीलाई सडक किनारामा स्वागत गर्ने सर्वसाधारणको लामो लाम थियो। सीलाई कुरिलो, क्वाँटी र इलामे चिया चिनियाँ राष्ट्रपति सीको सम्मानमा दिएको रात्रिभोजमा नेपाली कुरिलो र क्वाँटी सुप खुवाइएको थियो। त्यसका साथै उनलाई मोमो, बारा र साँदेको भटमाससहितको सलाद पनि राखिएको थियो। साथै उनलाई चिनियाँ र युरोपेली खानाले स्वागत गरिएको थियो। दुई राष्ट्रपतिले टोस्ट गरेपछि खाना सर्भ भएको थियो। उनका लागि चिनियाँ खाना बनाउने सेफ भने चीनबाटै ल्याइएको थियो। रात्रिभोजमा सुप, स्टाटार, मेन कोर्ष र डेजर्ट गरी चार तहमा खानाको परिकार राखिएको र अन्तमा इलामको चिया उपलब्ध गराइएको थियो। मेन कोर्षमा भने चिनियाँ र युरोपेली खाना रहेको थियो। चिनियाँ खाना सीको सेफले नै बनाइएको जानकारी दिइएको छ। रात्रिभोजमा भ्रमण दलका चिनियाँ उच्च अधिकारी, उपराष्ट्रपति, प्रधानमन्त्री, नेकपाका अध्यक्ष, प्रमुख प्रतिपक्ष कांग्रेस सभापति, पूर्वप्रधानमन्त्रीहरू, राजनीतिक दलका नेता, संवैधानिक अंगका प्रमुख, सुरक्षा निकायका प्रमुख, केही पत्रकार र केही व्यवसायी सहभागी थिए। राष्ट्रपति विद्यादेवी भण्डारी नेपालीले केरुङकाठमाडौं हुँदै लुम्बिनीसम्म रेलमार्ग पुगेको हेर्न चाहेका छन्। सी हिमालय वारिपारि रेलमार्गको सम्भाव्यता अध्ययन गर्ने कार्य अघि बढ्नेछ।"
कूटनीतिक कौशल,"सरकारले पछिल्लो समय भन्दै आएको छ, हामी विश्वमा देखिन र सुनिन थालेका छौं। पछिल्ला समय नेपालका तर्फबाट विश्वमा अधिकतम भ्रमण भए पनि विकसित मुलुकबाट नेपालमा राष्ट्र एवं सरकार प्रमुख स्तरको भ्रमण हुन सकेको थिएन। हुन त, २०४६ को परिवर्तनपछि सार्कका दुई शिखर सम्मेलन र बिम्स्टेक सम्मेलन भए। ती मुलुकका राष्ट्र एवं सरकार प्रमुख नेपाल आए। तर, विकासमा शिखर चुमेका मुलुकले बेवास्ता गर्दै गए। जबकि ०४६ अघि त्यस्ता भ्रमण भइरहन्थे। भारतबाहेक अर्को छिमेकी चीनको भ्रमण भएको पछिल्लो तथ्यांक हेर्दा सन् १९९६ मै पुग्नुपर्छ। पाँच वर्षअघि भारतीय प्रधानमन्त्री नरेन्द्र मोदी नेपाल आउँदा भारतबाट पनि नेपालमा दुईपक्षीय भ्रमण नभएको १६ वर्ष भइसकेको थियो। त्यो अवस्थामा हामी कसरी पुग्यौं भन्ने विषय विश्लेषण गर्दा सबै मित्रले हामीलाई दिल्लीका आँखाबाट हेर्न थाले। नेपालमा दूतावास राखेका मुलुकले यहाँबाट दिने गरेको भिसा दिल्लीबाट लिनुपर्ने बनाए। निकै पुरानो र घनिष्ट मित्र बेलायतले समेत भिसा दिने कार्य दिल्ली पुर्यायो। आफ्नो दूतावासको आकार घटाउँदै लग्यो। फ्रान्सले पनि बेलायतलाई पछ्यायो। त्यस्तै क्यानडाले भएको कन्सुलर बन्द गरेर गयो भने डेनमार्कले त दूतावास नै बन्द गरिदियो। यसरी हामी कूटनीतिमा ओझेल परे झैं हुँदै गएका थियौं। अर्थात् हामीलाई सबैले दिल्लीबाटै हेर्छन् कि भन्ने थियो। त्यसलाई राहत खाडी र ल्याटिन अमेरिकी मुलुकले नेपालमा दूतावास खोलेर दिए। हुन त २०४६ पछिको परिवर्तनको केही वर्ष नेपाल साँच्चै अब विकासमा अघि बढ्छ र विश्वमा झन् सशक्त हुँदै जाने संकेत गरेको थियो। तर, बहुमत प्राप्त दलभित्रै विभिन्न खेल सुरु हुँदा २०५२ ताका शेरबहादुर देउवा नेतृत्वको सरकार बनेकै समयमा माओवादीले चालीसबुँदे माग प्रस्तुत गरेर आन्दोलन घोषणा गरेपछि मुलुक झन् पछि परेको थियो। त्यो घोषणा भएको केही समयमा चीनका तत्कालीन राष्ट्रपति च्याङ चेमिनले नेपालको भ्रमण गरे। त्यतिबेला नेपालको स्थायित्वमा उत्तरी छिमेकीको पनि ढाप रहेको सन्देश गयो। हुन त मुलुकमा ०४६ को परिवर्तनपछि छिमेकी चीनले हेर्ने दृष्टि कस्तो छ भन्ने आकलन गर्न गाह्रो थियो। नेपालको राजनीतिक परिवर्तनमा दक्षिण छिमेकी नेताहरू सक्रिय रहे पनि चीन नेपालसँग कुन रूपमा थियो, कसैले अन्दाज गर्न सकेका थिएनन्। चीनका केही स्थायी मित्रहरूले दिएको सन्देशलाई नै आधार बनाउनुपर्ने अवस्था थियो। माओवादी द्वन्द्व क्रमशः विकराल हुँदै गयो। त्यसपछि चीन झन् नेपालसँग सशंकित हुँदै गयो। नेपालमा पश्चिमा गतिविधि बढ्यो भन्दै यसलाई कसरी व्यवस्थापन गर्ने भनेर चीन नेपाललाई इन्गेज गराउने नीतिमा गयो। त्यतिबेला, नेपाल विश्व एरेनामा हराउँदै गयो। अन्यले पनि नेपाललाई इन्गेज गराउने नीति अख्तियार गर्न थाले। हुन त, चीनले नेपालबारे बुझ्न होस् या नेतृत्वलाई ढाडस दिन दलका माथिल्ला तहका नेता, विदेशमन्त्री र अन्य मन्त्रीहरू पठाइरह्यो। बीचमा दुईपटक प्रधानमन्त्री पनि पठायो। तर, सम्बन्धमा सद्भाव देखिए पनि नेपाल उसको महत्वमा छैन भन्ने विषय आकलन गर्न सकिन्थ्यो। तर अहिले उदाउँदो शक्ति चीनले नेपाललाई प्राथमिकतामा राखेरै यो भ्रमण भएको हो। किनकि चीनका राष्ट्रपति सी चिनफिङ दक्षिण एसियामा मुख्य र विश्वकै खेलाडीमध्येको एक उदाउँदो मुलुक भारत जो नेपालको अर्को बढी सहकार्य भएको छिमेक पनि हो, त्यहाँ पुगेर नेपाल आइसकेका छन्। सीको भव्य स्वागत गरिएको छ। राष्ट्रपति विद्यादेवी भण्डारी, प्रधानमन्त्री केपी ओलीलगायत विमानस्थल पुगेर उनको स्वागत गरे। छिमेकी अनि शक्ति मुलुकप्रति नेपालले देखाएको सद्भाव पनि हो यो। २३ वर्षको अन्तरालमा हिमालवारि आएका सीलाई साँच्चैको शरद मौसममा नेपाली नेताले न्यानो स्वागत गरेका छन्। उनले पनि नेपालसँग आफ्नो दाजुभाइको असल मित्रता गाँसेको सन्देश दिएका छन्। यही आडमा पुराना मित्रहरूबाट नेपाल सुनिन र देखिन थाल्यो भने सरकारको त्यो भनाइ सार्थक हुनेछ। त्यसका लागि भ्रमणमा व्यक्त भएका प्रतिबद्धताले निरन्तरता पाउनुपर्छ। अन्य मुलुकका सम्बन्धमा शान्त बस्ने चीन अहिले कतिपय मुलुकबीच मध्यस्थतासमेत गर्न थालेको छ। चीन खासगरी नीतिगत निरन्तरतामा विश्वास गर्ने संस्थागत संस्मरण राख्ने मुलुकमा पर्छ। पश्चिमा चासो र प्रभावमा नेपाल परेको भन्ने बुझाइ चिनियाँ विज्ञको रहेपछि भएको यो भ्रमणले नेपाल कता ढल्किन्छ भन्ने सन्देश मात्र दिँदैन, नेपालको कूटनीति कत्तिको परिपक्व हुँदै गएको छ भन्ने विषय सी फर्केपछि बेइजिङले देखाउने र लिने नीतिमा निर्भर गर्छ।"
क्यानका कर्मचारीलाई सवा अर्ब बोनस,"काठमाडौं : नेपाल नागरिक उड्डयन प्राधिकरण (क्यान)ले कर्मचारी बोनसका लागि सवा अर्ब रुपैयाँ छुट्याएको छ। २०७६७७ को बजेटमार्फत क्यानले एक अर्ब २६ करोड ३१ लाख रुपैयाँ बोनस दिने कार्यक्रम तय गरेको छ। क्यानले गत साता सार्वजनिक गरेको ४६ अर्ब ९६ करोड ५० लाख ९९ हजार ९९४ रुपैयाँ बजेटमा कर्मचारी बोनसमा सवा अर्ब खर्चिने उल्लेख छ। प्राधिकरणले यात्रुका लागि भने पाँच वर्ष अघिदेखि लागू गरेको अतिरिक्त एक हजार रुपैयाँको भारलाई निरन्तरता दिँदै कर्मचारीलाई बोनसको व्यवस्था गरेको हो। प्राधिकरणलाई सरकारले याबुसेवा सुविधाको निम्ति दिएको रकमलाई ऋण तिर्न प्रयोग गरेको र अन्य आम्दानी भने जोगाएर संस्था नाफामा देखाउँदै बोनस बाँड्न लागेको छ। तर, सरकारले प्राधिकरण हवाई क्षेत्रको नियामक निकाय भएकाले यसले बोनस खान नमिल्ने भन्दै अहिलेसम्म स्वीकृति दिएको छैन। प्राधिकरणले २०६८६९ देखिकै नाफाबाट बोनस खाने प्रयास गरिरहेको छ। बर्सेनि बजेटमा बोनसको निम्ति रकम व्यवस्था गरिएको भए पनि यो व्यापारिक निकाय नभएको भन्दै सरकारले स्वीकृति दिएको छैन। प्राधिरकणले त्रिभुवन विमानस्थल विस्तारका लागि लिएको ऋणको सावाँ र ब्याज तिर्न याबुसेवा शुल्क प्रयोग गरेर बचाएको आम्दानीलाई नाफा देखाएर घुमाउरो बाटोबाट बोनस खाने योजना बनाएको भन्दै तालुक निकाय संस्कृति, पर्यटन तथा नागरिक उड्डयनका उच्च अधिकारी बताउँछन्। यो संस्थाले २०६८६९ देखि बर्सेनि नाफा गर्न थालेको छ। नाफामा जान सुरु गरेको उक्त आवदेखि कर्मचारीलाई बोनस बाँड्ने गरी बजेट छुट्याउँदै आएको छ। प्राधिकरणले २०७५७६ मा कर्मचारीलाई बोनसबापत ८९ करोड ९२ लाख रुपैयाँ दिने गरी बजेट विनियोजन गरेको थियो। चालु आवमा यस्तो बोनस बढाएर सवा अर्ब राखेको छ। यो संस्थाले त्रिभुवन अन्तर्राष्ट्रिय विमानस्थल, सुधार, विकास तथा यसमा दातृ निकायबाट लिएको ऋण तिर्न भने यात्रुबाट अतिरिक्त शुल्क लिँदै आएको छ। क्यानले गत साता सार्वजनिक गरेको ४६ अर्ब ९६ करोड ५० लाख ९९ हजार बजेटमा कर्मचारी बोनसमा सवा अर्ब खर्चिने उल्लेख छ। प्राधिकरणका कर्मचारीले बर्सेनि नाफाबाट बोनस खाने तर यही निकायले सञ्चालन गर्ने विमानस्थल निर्माणमा लागेको ऋण तिर्न यात्रुबाट शुल्क लिने गरेको छ। नियमित आम्दानीको स्रोत र बर्सेनि नाफामा गइरहेको यो संस्थाले सरकारबाट दुर्गम क्षेत्रका विमानस्थलसहितमा खर्च गर्ने गरी बर्सेनि ऋण तथा सेयर लगानी गर्ने ल्याउने र सरकारबाट अनुदान दिने काम पनि रोकिएको छैन। यो संस्थालाई बर्सेनि सरकारले एक अर्बभन्दा बढीको अनुदान दिएको छ। चालु आवमा प्राधिकरणलाई दिएको अनुदान एक अर्ब ४५ करोड रुपैयाँ छ। सरकारले यो संस्थामा पाँच अर्ब ५२ करोड २५ लाख रुपैयाँको सेयर र १० अर्ब ३२ करोड ६४ लाख रुपैयाँ ऋण लगानी गरेको छ। संस्थामा हालसम्म सरकारको लगानी १७ अर्ब २९ करोड ८९ लाख पुगिसकेको छ। प्राधिकरणले विगत पाँच वर्षमा एडीएफबाट मात्रै नौ अर्ब रुपैयाँभन्दा बढी रकम संकलन गरिसकेको छ। यस्तो रकमलाई प्राधिकरणले उचित स्थानमा खर्च गर्न नसकेको र जग्गा अधिग्रहणमा अधिकांश रकम खर्च गरेको उल्लेख छ। आयको तुलनामा खर्च क्षमता कमजोर रहेको प्राधिकरणले यसको सदुपयोग देखाउन जग्गा अधिग्रहणमा खर्च गरेको मन्त्रालयका अधिकारीको दाबी छ। प्राधिकणरलाई यात्रुलाई ऋणको भार बोकाउने र कर्मचारीलाई भने बोनस बाँड्ने गरी बर्सेनि बजेट तय गरेको आरोप लागेको छ।। २०६८६९ र ०६९७० मा भएको २१ करोड रुपैयाँ खुद नाफाबाट दुई वर्षको बोनस खाने गरी बजेट छुट्याएको थियो। कर्मचारीले दिने यस्तो बोनसको अंक अघिल्लो आवमा ९० करोड रुपैयाँ थियो। यसअघि त्रिभुवन अन्तर्राष्ट्रिय विमानस्थल सुधार गर्न एसियाली विकास बैंक (एडीबी) बाट लिएको ऋणसहित प्राधिकरणको ऋणको साँवा र ब्याज भुक्तानी गर्न यस्ता शुल्क लिन सुरु भएको हो। बोनसको उद्देश्य नाफा गर्ने व्यावसायिक संस्थाले मात्रै बाँड्न पाउँछ भन्ने भए पनि नियामक निकायले नपाउने भन्दै पर्यटन मन्त्रालयले स्वीकृति दिएको छैन। शुल्क उठाउने विषयमा पछिल्लोपटक सरकारले प्राधिकरणलाई अधिकार दिएपछि खर्च भने छुट्टै कोष बनाएर गर्नुपर्ने व्यवस्था गरिदिएको छ।"
चिनियाँ राष्ट्रपति सीको व्यस्त भेटघाट,"काठमाडौं : चिनियाँ राष्ट्रपति सी चिनिफिङले प्रमुख प्रतिपक्ष दलका नेता एवं पूर्वप्रधानमन्त्री शेरबहादुर देउवासँग भेट गरी राजनीतिक भेटवार्ता थालेका छन्। उनले राष्ट्रपति विद्यादेवी भण्डारीलाई भेटेर होटेल सोल्टी फर्केलगत्तै देउवासँग एक्लाएक्लै भेट गरेका हुन्। देउवा पहिलोपटक प्रधानमन्त्री भएका बेला चिनियाँ राष्ट्रपति च्याङ चमिनले १९९६ मा नेपाल भ्रमण गरेका थिए। नेपाली कांग्रेस र चिनियाँ कम्युनिस्ट पार्टीबीचको मित्रता पुरानो छ। अहिले पनि चीनमा वीपी कोइरालाको नाम लिइन्छ। चिनियाँ राष्ट्रपतिले निकै महत्त्व दिँदै कांग्रेस सभापतिलाई सुरुमै भेट गरेको चिनियाँ अधिकारीले बताए। भेटमा खासगरी चिनियाँ कम्युनिस्ट पार्टी र कांग्रेस बीचको सम्बन्धलाई सहकार्य र थप अन्तरक्रियामुखी बनाउन सीले जोड दिएका थिए। उनले सभापति देउवालाई चीन भ्रमणको निम्तो दिएको सहमहामन्त्री डाप्रकाशशरण महतले बताए। चिनियाँ राष्ट्रपतिले नेपालमा चीनविरोधी गतिविधि हुन नदिन र चीनसँगको सम्बन्धलाई कांग्रेसले दिएको महत्त्वप्रति धन्यवाद व्यक्त गरेको पनि बताए। उनले नेपाल चीनको सदाबहार र असल मित्र रहेकाले नेपालको विकासमा चीनले सक्दो सहयोग गर्ने जानकारी दिएका थिए। नेपालले बीआरआई परियोजनामा हस्ताक्षर गरेर त्यसको योजना अघि बढाएको विषयमा पनि उनले जोड दिँदै नेपाललाई हित हुने परियोजनामा चीन उत्साहित रहने सीले स्पष्ट पारेको जानकारी देउवाले दिएको सहमहामन्त्री महतले बताए। देउवाले सीसँग नेपाललाई चीनले देखाएको सदाशयताप्रति धन्यवाद दिँदै नेपालको विकास परियोजनामा सहयोग, लगानी, पर्यटन क्षेत्र प्रवद्र्धनमा सहकार्य गर्न आग्रह गरेका थिए। देउवासँगको भेटलाई निकै अर्थपूर्ण भनिएको छ। करिब २० मिनेट भएको भेटमा विकास सहकार्यकै कुराकानी भएको देउवाले बताए। चीनले नेपालको पूर्वाधार विकासमा गर्दै आएको सहयोगको प्रशंसा गर्दै पूर्वप्रधानमन्त्री देउवाले आर्थिक रूपमा विश्वकै उदीयमान मुलुक चीनबाट नेपालको विकासमा थप लगानीका लागि आग्रह गरेका थिए। सभापति देउवाले एक चीन नीतिमा नेपाल र आफ्नो पार्टी प्रतिबद्ध रहेको तथा नेपालमा चीनविरुद्ध हुने कुनै पनि गतिविधि आफूहरूलाई स्वीकार्य नहुने धारणा सीसँग राखेका थिए। देउवालाई भेट्नुअघि विमानस्थलमा नै राष्ट्रपति सीले प्रधानमन्त्री केपी ओलीसँग एक्लाएक्लै भेटेका थिए। भारतको महिबलपुरममा भारतका प्रधानमन्त्रीसँग ६ घण्टा एक्लाएक्लै कुराकानी गरेका सीले यहाँ पनि एक्लाएक्लै भेटलाई प्राथमिकता दिएका छन्। उनले आइतबार सत्तारुढ दलका अध्यक्ष पूर्वप्रधानमन्त्री पुष्पकमल दाहालसँग एक्लाएक्लै भेट्ने छ। होटल सोल्टीमा सीसँग दाहालले आइतबार बिहान १०:३० बजे भेट गर्ने कार्यक्रम छ। यसअघि सी भ्रमणको तयारीका लागि नेपाल आएका चिनियाँ विदेशमन्त्री वाङ यीले पनि दाहालसँग एक्लै भेटेका थिए। यो भेटमा भएको कुराकानी बेइजिङले सार्वजनिक गरेपछि उनी विवादमा परेका थिए। सीले अन्य नेतालाई शनिबार राष्ट्रपतिले दिएको रात्रिभोजमा संक्षिप्त परिचयात्मक भेट गरेका छन्। सत्तारुढ दलका पूर्वप्रधानमन्त्री तथा सचिवालय सदस्यसहित सीले भेटघाट गर्ने कार्यक्रम छ। ९ सदस्यीय नेकपाको सचिवालय सदस्यमध्ये प्रधानमन्त्री ओली भेटमा सहभागी नहुने बताइएको छ। सचिवालय सदस्यसँगको सामूहिक भेटवार्ता लगत्तै दाहालले एक्लै सीसँग कुराकानी गर्ने दाहालका प्रेस सल्लाहकार विष्णु सापकोटाले जानकारी दिए। दाहालसँगको भेटपछि प्रधानमन्त्री ओलीसँग शिष्टाचार भेटवार्ता हुनेछ भने त्यसपछि दुई देशका प्रतिनिधिमण्डलबीच औपचारिक वार्ता हुने कार्यतालिका छ।"
छिमेकी किन्न र बदल्न सकिन्न,"३० वर्षमा ७० करोड मानिसलाई गरिबीबाट निकाल्ने देश चीनबाट हामीले धेरै सिक्न बाँकी छ नेपाल र चीनबीचको इतिहास मौलिक मात्र होइन, ऐतिहासिक र अनन्त लामो छ। सन् ६४५ तिर इस्लामिक सैनिकले इरान कब्जा गरी उत्तरपूर्व अगाडि बढी तत्कालीन रेसममार्गको केन्द्र होतान कब्जा गर्यो। त्यसभन्दा केही समय अगाडिबाटै अरबको बाटो अवरुद्ध गरिसकेको थियो। त्यस समय चीनमा थाङ वंशको शासन थियो। सो वंश सन् ६१८ बाट प्रारम्भ भएको हो। सम्राट् ताइ जाङको शासन स्थापित हुँदासम्म चीन शक्तिशाली भइसकेको थियो। यही समयमा चीनले बारुदको आविष्कार गरेको हो। यसको व्यापार भारत, अरब हुँदै रेसममार्गमार्फत युरोप पुग्यो। ठीक यही समयमा नेपाल र चीनका बीचमा गतिलो सम्बन्ध स्थापना भएको हो। नेपाल त्यसताका उदाउँदो अवस्थामा थियो। मगधका मौखरीले गरेको आक्रमणलाई अंशुवर्माले प्रतिरोध गरी पराजित गरेर नेपालको आफ्नै पात्रो सञ्चालनमा ल्याएका थिए। तर उनको मृत्युपछि जिष्णु गुप्ता नामका अभिर सामन्तले राज्यमा अधीन जमाए। उदयदेवलाई सत्ताच्युत गरे। उदयदेव र उनका छोरा नरेन्द्रदेवसहित भागेर ल्हासा शरणका लागि गए। तिब्बतमा सोङस्तान ग्याम्पोले १२ वटा कमजोर रजौटालाई एकीकरण गरी भर्खरव टुंबो अधिराज्य निर्माण गरेका थिए। उनको सम्बन्ध चीनसँग राम्रो थियो। सम्राट् ताइ जाङको कोरिया जितको अभियानपछि सोङस्तानले उपहारसमेत पठाई अभिवादन गरे। चीन, दक्षिण एसिया र मध्य एसियाको मिलनविन्दुका रूपमा रहेको होतान स्लामिक सैनिकले कब्जा गरे, तब सम्राट्ले दक्षिण एसियाबाट रेसममार्गको विकल्प खोज्न सैनिक प्रमुख वाङ सुयानलाई ल्हासा हुँदै नेपाल पठाए। तर, जिष्णु गुप्तले उनको प्रतिनिधिमण्डललाई नेपाल छिर्न दिएनन्। कारण तिब्बतले उदयदेव र उनका छोरा नरेन्द्रदेवलाई शरण दिएको थियो। प्रसिद्ध साहित्यकार तथा दार्शनिक लियो टोल्स्टोयले लेखेका छन्, इतिहासको निर्माण गर्ने गति शक्ति कसैले थाहै नपाई आफ्नो काम गरिरहेका हुन्छन्। यस्तै एउटा घटना नेपालको इतिहासमा पनि भएको थियो। वाङको प्रतिनिधिमण्डललाई नेपाल छिर्न रोकेकाले तिब्बतका राजाले नरेन्द्रदेवलाई राज्य प्राप्त गर्न सहयोग गरे र उनी नेपालमा राजा भए। यसपछि वाङ पुनः ३६ जनाको प्रतिनिधिमण्डल लिई केरुङ हुँदै नेपाल आए। ऋणको पासो पर्छ नेपाल बेल्ट एन्ड रोडको पहलमा पस्यो भने भन्ने हल्ला चलाएर नेपालको विकासलाई प्रभावित पार्न खोज्नेलाई पूर्णतः बेवास्ता गरेर सरकार अगाडि बढ्नुपर्छ। केरुङबाट चिनियाँ यात्री नेपाल प्रवेश गरेको यो पहिलो घटना हो। चिनियाँ विद्वान्हरू फा सियान र सुयन जाङ दुवै पामिर हुँदै अफगानिस्तान र कश्मीर हुँदै लुम्बिनी आएका हुन्, पछि मात्र काठमाडौं आए। वाङको प्रतिनिधिमण्डल नेपालमा नौ महिना बस्यो। जब पाटलीपुत्र गयो, तिरहुतमा उनीहरूलाई मगधको एक बागी सेनापतिले समात्यो र क्रूर व्यवहार गर्यो। तीनजनालाई मार्यो र अरूलाई थुन्यो। वाङ भागेर नेपाल आउन सफल भए। मगधका सम्राट् हर्षवर्धनको मृत्यु भइसकेको थियो। त्यसैले यो घटना भएको थियो। चिनियाँ सम्राट्को अनुरोधमा नेपालका राजा नरेन्द्रदेवले सात हजार घोडासबार सैनिक ती थुनुवालाई मुक्त गर्न पठाएका थिए भनी ऋषिकेश शाह र बाबुराम आचार्यले पनि लेखेका छन्। नेपालले त्यस समय यो काम गरेर देखायो। ताङ वंशावलीमा वाङले सम्राट्समक्ष प्रस्तुत गरेको क्रोनिकल यतिखेर पनि छ, जसले त्यसबेलाको नेपाल सम्पन्न थियो भनी बताउँछ। यो घटना थियो सन् ६४८ को। यसको तीन वर्षपछि सन् ६५१ मा नरेन्द्रदेवका जेठो छोरा सक्नन्ददेव चीन गए। ताङ वंशावलीअनुसार उनको भव्य स्वागत गरिएको थियो। नेपाललाई भरोसायुक्त मित्र भनिएको पाइन्छ। नेपाल र चीनको इतिहासको यो छोटो विवरणले धेरै कुरा भन्छ। बेलायतसँग नेपालको सम्बन्ध पछि बन्यो, तर बेलायतको आधिकारिक राज्य इतिहास १०६६ बाट सुरु हुन्छ, जब नर्मेन्डीका ड्युक विल्लियमले बेलायत कब्जा गरे। अमेरिका देश बन्दा त नेपालका पाटन र हनुमानढोका दरबार बनिसकेका थिए। नेपाल चीन सम्बन्ध यी देशभन्दा पुरानो छ। मगध चीनसँग सम्बन्ध गहिरो बनाउन चाहन्थ्यो। त्यसैले उसले सम्पर्कका लागि नेपाललाई भनेको थियो भनिन्छ तर सम्राट् हर्षवर्धनको मृत्यु भएकाले हुन सकेन। नेपाल र चीनका बीचमा राजकीय सम्बन्धको इतिहास कम्तीमा १४०० वर्ष पुरानो छ। सन् ६५० पछाडि नेपाल भएर रेसममार्गको एउटा शाखा काठमाडौं हुँदै काबुल भएर इरान पुग्थ्यो। राष्ट्रपति सी चिनफिङले भनेजस्तै हिमाल वारपारको व्यापारको इतिहास पनि कम्तीमा १४०० वर्ष पुरानो छ। प्रोजोलस्की नामका एकजना इतिहासकारले लेखेका छन् एकजना काठमाडौं हुँदै ल्हासा व्यापार गर्ने भारतीय व्यापारीको बहिखाता हेर्दा, त्यसबेला हिमाल वारपार १४८ वस्तुहरूको व्यापार हुने गथ्र्यो। यो इतिहास नेपालका दुष्ट शासक राणाहरूको उदयपछि नामेट भयो। बेलायती उपनिवेशको चाकरी मात्र गरेर नेपालचीन सम्बन्धको इतिहासलाई पूर्णरूपले बिर्सिए। छिङ वंशका पालामा तिब्बतमा दलाई लामाहरूको दग्ध स्थापित भयो। तिब्बत चीनको संरक्षित राज्य थियो। ताङ वंशपछि सधैं चिनियाँ सम्राट्का दरबारको संरक्षण र अधीनमा तिब्बतको प्रशासन चल्यो र युवान वंशका पालामा पहिलोपटक जेड मोहोरसहित पाक्बा भनिने व्यक्तिलाई तिब्बतमा सम्राट्का प्रतिनिधि नियुक्त गरियो। त्यसपछि शाक्यबुद्ध धर्म समूहका पन्चेन लामाहरू प्रतिनिधि तोकिए। गेलुग र शाक्य समूहका बीचमा द्वन्द्व भयो। केही समय दुवै भएको संयन्त्र गठन भयो। पछि गेलुग समूहका दलाई लामाको प्रतिनिधित्व स्थापित भयो। छिङ वंश कमजोर भएपछि दलाई लामाले केन्द्रका विरुद्ध बगाबत गर्न थाल्यो। यसपछि यिनीहरूले नेपालबाट जाने प्रतिनिधिलाई लुट्ने र मार्ने गर्न थाले। नेपाल र चीनबीचको सम्पर्क टुट्यो यसरी टुट्यो। समुद्रबाट जान हिन्दुले समुद्र नाघ्नु हुन्न भन्ने विश्वासले दिएन। चियाङ काइ सेकको सरकार हुँदा दुइटा प्रतिनिधिमण्डल नेपाल आए तर दुवैमा ब्रिटिस सरकारका प्रतिनिधि सामेल थिए। चीनको यो सरकार पश्चिमी शक्तिको कठपुतली मात्र थियो। चीन आफैं अफिम युद्ध, पश्चिमका आठवटा देशको आक्रमण र उनीहरूको लुटको सिकार भएको थियो। त्यसकारण पनि नेपाल र चीनको सम्बन्ध पातलो भयो। त्यसमा पनि छिङ सम्राट्ले सन् १८१४ मा त्यसताकाको उपनिवेशवादविरोधी नेपालले ब्रिटिस आक्रमणविरुद्ध सहयोग माग्दा अपमानपूर्वक इन्कार गर्यो। यी सबै कारणले विलिन भएको नेपालचीन सम्बन्ध जनगणतन्त्र चीनको स्थापनापछि पुनः मौलायो। तत्कालीन चिनियाँ प्रधानमन्त्री चाउ एन लाईको भ्रमण नेपालको स्वतन्त्रता जोगाउन कति महत्वपूर्ण थियो भन्ने कुरा त बीपी कोइरालाको आत्मवृत्तान्तले बताएकै छ। चीनले नेपालको स्वतन्त्रता र सार्वभौमिकतामाथि कहिल्यै पनि दबाब हालेन। उसले नेपाललाई सानो पनि देखेन। उसले सधैं नेपाललाई सहयोग गर्यो। चीनले नेपालमा प्रवाभ निर्माण गर्दै छ भनेर अलाप गर्नेहरूलाई नेपालका प्रजातन्त्रका नायक र कांग्रेस पार्टीका जन्मदाता महानायक बीपीको चाउ एन लाईसँगको कुराकानी उनको आत्मवृत्तान्तमा पढ्न अनुरोध गर्छु। नेपालको विकास चीनको सरोकार रहँदै आएको कुरा त चीन आफैं गरिब हुँदा पनि बनाइदिएका बाँसबारी जुत्ता कारखाना, भृकुटी कागज कारखाना, ट्रलीबस, रिङरोड, बुटवल धागो उद्योग, हेटौंडा कपडा उद्योग आदिले देखाएकै छ। कहाँ छ्न ती आज ? चीन नेपालमा प्रभाव पार्न कहिल्यै सक्रिय छैन। बरु नेपालको राजनीतिमा एउटा यस्तो तत्व सधैं खेलिरहेको छ, जसले चीनलाई भारतविरोधी देखाउँछ, चीनले नेपालमा कम्युनिस्ट प्रभाव निर्माण गरेको प्रचार गर्छ र परोक्षरूपमा नेपाललाई चीनविरोधी शक्तिको टुँडिखेल बनाउन मद्दत गर्छ। नेपालको विकासमा चीनको अपार सहयोगको सम्भावना छ। आर्थिक विकासको बाटो नहिँडेसम्म कुनै पनि देशले राजनीतिक स्थायित्व प्राप्त गर्न सक्दैन। यो सर्वमान्य सत्य हो। चीन विश्वको एउटा आर्थिक शक्ति होला, अहिले। यसको अस्तित्व अस्वीकार गर्न सक्ने ताकत यतिखेरको विश्वमा छैन। र, त्यो चीन नेपालको ऐतिहासिक मित्र हो। त्यो हामीलाई १४०० वर्षअगाडि नै कागज बनाउन सिकाउने मित्र हो। यसको सहयोग लिनु हाम्रो अवसर हो र हाम्रो अधिकार पनि हो। तर विगत तीन दशकको नवउदारवादले त्यो सम्भावना खाइदियो। यसको बाटोमा हिँडेर हामी पतनको बाटोमा यहाँ आइपुगेका छौं र चीन समाजवादी खुला बजारको बाटोबाट संसारको पहिलो आर्थिक शक्ति बन्ने अवस्थामा पुगेको छ। सन् १९६५ को शान्ति तथा मैत्री सन्धिका आधारमा संस्थापित भएको नेपाल चीन सबन्ध अहिले बेल्ट एन्ड रोड संरचना समझदारीपत्र, पारवहन तथा यातायात सन्धि र त्यसका अनुबन्धलगायतका सबै आर्थिक कारोबार र व्यापारसम्बन्धी संयन्त्र पूरा गरी कूटनीतिक तथा व्यापारिक सम्बन्धको एउटा नयाँ युगमा प्रवेश गरेको छ र चीनमा यतिखेर सी चिनफिङजस्तो शालीन, बौद्धिक, अनुभवी र अन्तर्राष्ट्रियवादी राष्ट्रपति भएको समयमा नेपालले विकासका लागि चाहिने सहयोग प्राप्तिका लागि उफ्रिएर सहकार्यमा लाग्नुपर्ने अवस्था छ। सी चिनफिङ चिनियाँ सरकारको नेतृत्व गर्ने सामान्य राष्ट्रपति मात्र होइनन्। उनी एक्काईसौं शताब्दीका आर्थिक विकास र विश्व अर्थतन्त्रका एक विचारक र अभियन्ता पनि हुन्। उनले विश्वलाई आर्थिक विकासको एउटा नयाँ दर्शन, पद्धति र ढाँचा दिएका छन्, त्यसलाई रेसममार्ग आर्थिक पाटो र एक्काईसौं शताब्दीको सामुद्रिक रेसममार्ग पहल भनिन्छ। उनी भन्छन् अन्तर्राष्ट्रिय कूटनीति र आर्थिक सहकार्यमा शून्यलाभको सिद्धान्त लाई स्थान हुँदैन। साझा भविष्यसहितको विश्व समुदायको निर्माण नै समकालीन विकासको गन्तव्य हो। यो सिद्धान्तले संसारका सबै गरिब जनता र समाजलाई आशा जगाएको छ। तर कसैले यसलाई आफ्नो प्रभुत्व समाप्त हुने डरले विरोध गरिरहेका छन्। नेपालमा पनि बोलीको टुंगो नभएका केही मानिस झीनो विरोध गर्दै छन्। तर अबको युग एसियाको हो भन्ने उनले बुझ्नुपर्छ। लामो समयपछि चीनका राष्ट्रपतिको नेपाल भ्रमण भएको छ। यो क्षण प्रत्येक नेपालीको गौरवको क्षण हो। उनले भनेका छन्, नेपाल आउँदा कुनै नौलो ठाउँमा गएको जस्तो अनुभूति भएको छैन। नेपालमा पुराना मित्रहरू छन्। उनले भनेका छन् अब नेपाल र चीनले हिमालवारिपारिको आर्थिक सहकार्यमा जोड दिनुपर्छ। हिमाल नेपाल र चीनको सभ्यता र संस्कृतिलाई जोड्ने पुल हो। त्यसैले हिमाल वारिपारिको आर्थिक सहकार्य भनेको दुई देश, दुई सभ्यता र संस्कृतिलाई जोड्ने र समृद्ध बनाउने आर्थिक सहकार्य हो, कसैको भाग खोस्ने वा कसैलाई विस्थापित गर्ने खेल होइन। यो दुई परिवारका सदस्यजस्ता छिमेकीको सहकार्य हो। राष्ट्रपति सी नेपालप्रति जानकार त छँदै छन्, उनलाई नेपालको भूराजनीतिक यथार्थको पनि गहिरो ज्ञान छ। त्यसैले उनी नेपाललाई समस्या पार्न होइन, नेपाललाई कठिनाइबाट निकाल्ने मान्यताबाट प्रेरित छन् भन्ने कुरा नेपाल आउनुअघि नै आफ्नो लेखमार्फत बताइसकेका छन्। चीन र दक्षिण एसियाको समृद्धि आपसमा अन्तर्निहित छन्। त्यसैले चीन र दक्षिण एसियाको कनेक्टिभिटी अपरिहार्य छ। हिमालवारिपारिको सहकार्य भनेको चीन र दक्षिण एसिया जोड्ने सुखको साँघु हो। नेपालको भविष्य यसमै छ। एक दिन चीन बंगालको खाडी हुँदै बाहिर जाने र भारत सिन्जियाङ हुँदै मध्यएसिया र युरोप जाने दिन आउने छन्। दुवै नेपाल भएर जाने छन्। हाम्रो भविष्य भनेको यही हो। यो कसको चाहना होइन ? कसैले यसको विरोध गर्छ भने त्यो नेपालको माटोबाट बनेको मानिस होइन। बेल्ट एन्ड रोडको पहलमा सी चिनफिङले विश्वका गरिब जनतालाई दिएको एउटा सुखद जीवनको आशाको कोसेली हो। यो साम्राज्यवादको खोजी होइन। एसियायी सभ्यता र संस्कृतिमा उपनिवेशको खोजी गर्ने मान्यता छैन। त्यसैले ऋणको पासो पर्छ नेपाल बेल्ट एन्ड रोडको पहलमा पस्यो भने भन्ने हल्ला चलाएर नेपालको विकासलाई प्रभावित पार्न चाहनेका कुरालाई सरकारले पूर्णतः बेवास्ता गरेर अगाडि बढ्नुपर्छ। सन् २०१७ मा देउवा सरकार हुँदा भएको नेपालचीनबीचको बेल्ट एन्ड रोड को समझदारी पत्रमा केही महत्वपूर्ण सर्तहरू छन्। यस संरचनाअन्तर्गतका सहकार्यमा (१) वित्तीय लगानी, (२) वस्तु र स्रोत, (३) वातावरण र (४) श्रमलाई आधार मानेर परियोजना तय हुन्छन्। यसमा ऋण र पासोको सन्दर्भ छैन। श्रीलंका चीनको ऋणको पासोमा पस्यो भन्ने गफाडीहरूले श्रीलंकामा चीनको लगानी जम्मा ६५ मात्र छ बुझ्न आवश्यक छ। ४६ प्रतिशत ऋण जापान, एसियाली विकास बैंक, विश्व बैंक, भारतको छ। श्रीलंका ऋणको यस पासोबाट निस्कन चीनसँग सहकार्य गरिरहेको छ। राष्ट्रपति सी चिनफिङ गरिबलाई माया गर्ने नेता हुन्। उनी वालस्ट्रिटजस्ता संस्थाको चन्दाबाट गफका भरमा चुनाव लडेर रातारात नेता भएका मानिस होइनन्। उनको लोकतन्त्रमा ४० प्रतिशत अपराधीहरू निर्वाचन जितेर आएका छैनन्। उनीहरू काम गर्छन्। ३० वर्षमा ७० करोड मानिसलाई गरिबीबाट निकाल्ने देश हो चीन। उसका यी अनुभवबाट हामीले सिक्नुपर्छ। उनी नेपालका मित्र हुन्। उनी त्यस्ता राष्ट्रपति हुन्, जसले नेपाललाई उनको जमिनबाट समुद्र पुग्ने हक दिएका छन्, तर निगाहमा होइन त्यो अधिकार नेपालको अन्तर्राष्ट्रिय कानुनअन्तर्गत सन् १९८२ को सामुद्रिक महासन्धिअनुरूप सन्धिमा प्रस्ट भाषामा यो लेखिएको छ। उनी भन्छन् पैसा दिएर छिमेकी किन्न पनि सकिन्न र छिमेकी बदल्न पनि सकिन्न। उनले कम्युनिस्ट पार्टीको उन्नाईसौं महाधिवेशनमा भनेका छन् चीनले कहिल्यै प्रभुत्व खोज्ने छैन। टाढाका मित्रभन्दा छिमेकी नजिकको हुन्छ। मर्दा लास बोक्ने पनि यही हो। डाँका लाग्दा सहयोग गर्ने पनि यही हो। विवाहमा जग्गे बनाउने पनि यही हो। राष्ट्रपति सीलाई स्वागत छ।"
नमस्ते भन्दै सम्बोधन सुरु गरेका सीले केके भने ?,"नमस्ते, यो मेरो कान्तिपुर, काठमाडौंको पहिलो भ्रमण हो। यहाँ मैले पुराना तथा नयाँ साथीहरुसँग भेटें। नेपालको राजनीतिक स्थायित्व, सामाजिक सद्भाव र जनताको सुखी जीवन देख्दा म अत्यन्तै हर्षित छु। भविष्यप्रति मेरा आशाहरू जागेका छन्। मलाई आशा छ, दुई देशले अझ घनिष्ठ राजनीतिक सम्बन्ध राख्नेछन्। चीन र नेपालवीच दौत्य सम्बन्ध भएको आधा शताब्दीभन्दा बढीको अवधिमा दुई देशले छिमेकी मुलुकबीचको मैत्रीपूर्ण सम्बन्धको विषद् नमूना पेश गरेका छन्। मैले राष्ट्रपतिज्यूलाई के भन्न खोजेको हुँ भने चीन र नेपालबीच कुनै समस्या छैन, मित्रता मात्र छ। सम्माननीय राष्ट्रपति भण्डारी र मैले द्वीपक्षीय चुनौती र कठिनाइ सामना गर्दै साझा हित हुने सहकार्य गरेर विकास र समृद्धितर्फ उन्मुख हुने पुस्तौं पुस्ताको रणनीतिक साझेदारी सम्बन्ध स्थापित गर्ने निर्णय गरेका छौं। मलाई आशा छ, दुई देशबीच अझ सुविधाजनक सम्बन्ध निर्माण हुनेछ। हामीले चीननेपाल सीमापार रेलमार्गको सम्भाव्यता अध्ययन सुरु गर्नेछौं। अरनिको राजमार्गको सञ्चालनलाई सुनिश्चित बनाइ त्यसलाई विभिन्न चरणमा स्तरोन्नति गर्नेछौं। केरुङदेखि काठमाडौंसम्मको सुरुङ मार्ग परियोजनालाई अगाडि बढाउन हामी सक्रिय हुनेछौं। बढीभन्दा बढी नाकाहरू खोली हिमालय वारपार बहुआयामिक सम्पर्क सञ्जालको निर्माण गर्नेछौं। र, नेपालको भूपरिवेष्ठित देशबाट भूजडित देश बन्ने सपना साकार तुल्याउन मद्दत गर्नेछौं। मलाई आशा छ, दुई देशका जनताबीचको समझदारी बढ्नेछ। भूकम्पपश्चात्को पुनर्निर्माण परियोजनाहरूलाई हामीले सक्रियताका साथ अगाडि बढाउँदैछौं। सन् २०२० नेपाल भ्रमण वर्षको अवधिमा हामी बढीभन्दा बढी चिनियाँ पर्यटकहरूलाई नेपाल आउन उत्प्रेरित गर्नेछौं। हामी शिक्षा तथा सांस्कृतिक क्षेत्रका कार्यहरूमा लगानी बढाएर जनताबीचको समझदारी बढाउनेछौं। दुई देशका बढीभन्दा बढी शहरहरूलाई भगिनी सहरका रुपमा प्रस्ताव गर्न पनि उत्पे्ररित गर्नेछौं। जसबाट दुई देशबीचको मित्रताको बीज अंकुरण होओस् भन्ने चाहन्छौं। भर्खरै राष्ट्रपतिज्यूले उल्लेख गर्नुभयो, लुम्बिनी बुद्धको जन्मस्थल हो। चीनमा बुद्ध धर्म मान्ने मान्छेहरूको संख्या संसारमा सबैभन्दा बढी छ। हुन त भारत र नेपालमा पनि बुद्ध धर्मका अनुहायी बढि नै छन्। नेपालमा जस्तै बुद्ध धर्म अहिले चीनमा पनि स्थानीय धर्म बनेको छ। मेरो विचारमा आगामी दिनमा बढीभन्दा बढी बुद्ध धर्म मान्ने चिनियाँहरूले नेपालमा पर्यटन गर्नेछन् र धर्मको आदानप्रदानका लागि पनि आउनेछन्। मलाई आशा छ, दुई देशले अझ बहुपक्षीय सहकार्य गर्नेछन्। वर्तमान अवस्थामा आत्मरक्षावाद, एकत्ववाद र प्रभुत्ववाद धेरै व्याप्त छ। हामीले बहुलवाद र आर्थिक उदारीकरणलाई समर्थन गर्नुपर्छ। जलवायु परिवर्तनप्रति नेपाली पक्षको विशेष चासोलाई चिनियाँ पक्षले राम्ररी बुझेको छ। जलवायु परिवर्तनसम्बन्धी प्रतिबद्धताहरूमा नेपाल पक्षको उपयुक्त मागलाई हामी पनि समर्थन गर्दछौं। नेपाली पक्षका साथ हामी जलवायु परिवर्तनको सम्बोधन प्रक्रियालाई धेरै पक्षबाट अगाडि बढाइ हाम्रो हाम्रो साझा, विशेष गरी हिमाल, सगरमाथाको रक्षा गर्न सदा तत्पर रहनेछौं। मलाई धेरै खुसी लागेको छ, सबै नेपाली नेताहरूसँग हामीले मतैक्य हासिल गरेका छौं। यसपटकको भ्रमणका क्रममा मैले नेपाली नेताहरूसँग मिलेर चीन र नेपालबीचको सम्बन्धका नयाँ खाका र योजनाहरू बनाउन सकेकोमा म अत्यन्तै खुसी छु। भोलि म प्रधानमन्त्री केपी ओलीसँग पनि दुईपक्षीय सम्बन्ध र हाम्रो साझा चासोका बारेमा विचार आदानप्रदान गर्नेछु। म प्रायः भन्ने गर्दछु, हामीले बनाएका र अघि बढाएका योजनाहरुलाई पूरा गरेरै छोडौं। हामीले चीनमा पनि यस्तै गरेका छौं। भर्खर हामीले जनवादी गणतन्त्र चीनको स्थापना भएको ७० वर्ष बनाएका छौं। र दुई शतवाषिर्कीका दुई लक्ष्य पनि अघि बढाएका छौं। यसको पहिलो लक्ष्य हामी आगामी वर्ष साकार तुल्याउने छौं। दोस्रो लक्ष्य चाहिँ ३० वर्षपछि मात्र पूरा होला। तर, हाम्रो काम गर्ने मार्ग स्पष्ट छ, त्यसलाई कार्यान्वयन गर्नुपर्छ। हामी संयुक्त प्रयासद्वारा द्वीपक्षीय सम्बन्धको नयाँ भविष्य पनि निर्माण गरौं। अब म उपस्थित सबैका सामु प्रस्ताव गर्न चाहन्छु। नेपालको समद्धि सुखी जीवनका लागि, चीन र नेपालबीचको पुस्तौंपुस्ताको मित्रताका लागि, राष्ट्रपति विद्यादेवी भण्डारीलगायत यहाँ उपस्थित सबैको सुस्वास्थ्यका लागि चियर्स ! ग्याम्वे। (नेपाल भ्रमणमा आएका राष्ट्रपति सीले सोल्टी होटलमा आयोजित रात्रिभोजमा गरेको सम्बोधनको अनुवादित र सम्पादित अंश)"
चिनियाँ सहयोग अपेक्षा र यथार्थ,"हामीले राष्ट्रिय स्वार्थलाई केन्द्रमा राखेर शक्ति राष्ट्रसँगको सम्बन्ध विकास गर्नुपर्छ ताकि नेपाल चीन वा भारततर्फ ढल्कियो भन्ने सन्देश बाहिर नजाओस् चिनियाँ राष्ट्रपति सी चिनफिङको भ्रमण नेपालका लागि दुर्लभ अवसर हो। यस्तो उच्चस्तरीय भ्रमण २३ वर्षको अन्तरालमा भएको छ। पछिल्लो दुई दशकमा चीनले भौतिक पूर्वाधारको विकासमार्फत आर्थिक विकासमा छलाङ मारेको छ। विश्वको दोस्रो ठूलो अर्थतन्त्र चीनको विकासको स्पिल ओभर छिमेकीको हिसाबले नेपालले प्राप्त गर्नुपर्ने हो। तर, अहिलेसम्म दक्षिण एसियाली मुलुकमध्ये चीनको सहयोग र लगानी नेपालमा कम देखिन्छ। राष्ट्रपति सी चिनफिङको भ्रमणले नेपाल र चीनबीचको मित्रवत् सम्बन्ध थप सुदृढ गर्न तथा नेपालको विकासमा चिनियाँ सहयोग परिचालनमा फलदायी हुने अपेक्षा गरिएको छ। चिनियाँ सहयोग संस्थागत क्षमता विकासका लागि र संस्थागत स्मरण कायम हुने गरी आउनुपर्छ। विकास सहयोगका सवालमा होटलमेकानिजम् शैलीको सहयोगबाट हामीले लाभ लिन सक्दैनौं। उदाहरणका लागि चिनियाँ सहयोगका ट्रली बसलाई लिऔं। ट्रली बस सहरी परिवहनको उपयुक्त माध्यम हो। हामीले ट्रली बस चिनियाँ सहयोगमा निर्माण त गर्यौं तर त्यसको प्रविधि र त्यसलाई सञ्चालन गर्ने ज्ञानको हस्तान्तरण नहुँदा यो दिगो हुन सकेन। त्यसकारण हामीले सहयोगसँगै त्यसको ज्ञान र प्रविधिलाई पनि भित्याउन जरुरी छ। अन्यथा सहयोगमा उपभोग गर्ने तर त्यसलाई आफैंले सञ्चालन गर्न, त्यसको दिगोपनाका लागि कुनै संस्थागत स्मरण नहुने अवस्था हुन्छ। चीनसँग हामीले रणनीतिक सहयोग प्राप्त गर्नुपर्छ। हामीले भोगेको अहिलेको सबैभन्दा ठूलो समस्या भनेको औद्योगिक पतन (डिइन्डस्ट्रियलाइजेसन) हो। चीनबाट हामीले औद्योगीकरणका क्षेत्रमा सहयोग लिन सक्छौं। चीनमा विकास गरिएका विशेष आर्थिक क्षेत्रबाट हामीले सिक्न सक्छौं। विशेष आर्थिक क्षेत्रहरूको निर्माण गरेर चीनले औद्योगिक उत्पादन र निर्यातमा विश्व कीर्तिमान कायम गरेको छ। कम्युनिस्ट मुलुक भएर पनि चीनले प्रत्यक्ष वैदेशिक लगानी आकर्षण गरेको छ। तर हामीकहाँ त कम्युनिस्ट सरकार हुँदा लगानीकर्ता झनै निरुत्साहित देखिएका छन्। चीनले विदेशी लगानी आकर्षित गर्न गरेका नीतिगत व्यवस्था के थिए, त्यसलाई हामीले पर्गेल्न जरुरी हुन्छ। यसले गर्दा चीनबाट मात्र नभएर अन्य देशबाट पनि हामीले लगानी भित्याउन सक्छौं। यसका अतिरिक्त भ्रष्टाचार निवारणमा चीनले कसरी सफलता हासिल गर्यो भन्ने पनि सिक्न जरुरी छ। हामीकहाँ संस्थागत भ्रष्टाचारका कारण लगानी भित्रन नसकेको सन्दर्भमा चीनबाट हामीले वैदेशिक लगानी आकर्षित गर्ने नीति, भ्रष्टाचार नियन्त्रणमा चालेका कदमबारे सिक्न जरुरी छ। यसका अतिरिक्त पूर्वाधार विकासमा चीनले हासिल गरेको चमत्कार पनि उदाहरणीय नै छ। हामीजस्तो पाँच खर्ब हाराहारीमा बजेट घाटा भएको, विप्रेषणले चल्ने मुलुकमा कस्तो किसिमको पूर्वाधार निर्माण गरेर विकासमा फट्को मार्न सक्छौं भनी विश्लेषण गर्न जरुरी छ। हामीले चिनियाँ सहयोगलाई लहडका परियोजनामा भन्दा आयात प्रतिस्थापन, उत्पादन विकास र रोजगार सिर्जना गरेर त्यसको दिगोपनाको सुनिश्चितता हुनुपर्यो। हुन त भोटेकोसी र खिम्ती जलविद्युत् आयोजनामा आएको प्रत्यक्ष वैदेशिक लगानीलाई विवादको विषय बनाउने गरिएको छ। तर, विद्युत् खरिद दर केही महँगो भए पनि त्यहाँबाट भित्रिएको प्रविधि र त्यसको सञ्चालन र निर्माणको सीपसमेत हस्तान्तरण हुँदा आज निजी क्षेत्रले जलविद्युत् विकासमा प्रतिस्पर्धी ढंगले अघि बढेको छ। चीन र नेपालको साझा स्वार्थमा काम गर्न र नेपालको राष्ट्रिय हितमा चीनको सहयोग परिचालन गर्न हामी निर्बाध छौं। तर, हामीले कुनै पनि देशको स्वार्थ र प्रभावमा परेर अन्य देशको अहितमा या विरुद्धमा काम गर्नु भने हुँदैन। चीनबाट ऋण या अनुदान जेसुकै लिएर पूर्वाधार विकास गरे पनि हाम्रो अर्थतन्त्रलाई ख्यालमा राखेर सोहीअनुसारका परियोजना विकास गर्नुपर्छ। अर्कोतर्फ, सत्तारुढ दलहरूले जनतामा आकांक्षा बढाएर चीनले सोहीअनुसार डेलिभर गर्न नसक्दा नेपाली जनताको चीनप्रतिको दृष्टिकोण नकारात्मक हुने काम गर्नु भएन। सत्तारुढ दलका नेताहरूले एकाध वर्षमा नै रेल आउँछ भनेर आकांक्षा जगाइदिएका छन्। यसले भोलि अन्तरदेशीय रेलमार्ग पनि मेलम्चीजस्तै हुने अवस्था नहोस्। भारतीय सहयोगमा निर्माणाधीन हुलाकी राजमार्ग तथा केही जलविद्युत् आयोजनाकै उदाहरण हेर्ने हो भने भारतले आयोजना होल्ड गर्छ भन्ने दृष्टिकोण आम नेपालीले विकास गरेका छन्। कहिलेकाहीं राजनीतिक नेतृत्वले आफ्नो राजनीतिक लाभका लागि जनतामा आशा, अपेक्षा बढाइदिँदा त्यसले अन्ततः जनस्तरबाट अर्को देशलाई हेर्ने दृष्टिकोणमा ठूलो बदलाव आउन सक्छ। यस किसिमको गल्ती दलहरूले गर्नु हुँदैन। दुई देशको सहयोगका सम्बन्धमा यथार्थ जानकारी जनतालाई दिनुपर्छ। हुन त सत्तारुढ दलले नै घोषणापत्रमा पाँच वर्षमा काठमाडौंकेरुङ रेलमार्ग निर्माण गर्ने विषय समावेश गरेको छ। जबकि यो अवधिमा विस्तृत परियोजना प्रतिवेदन (डीपीआर) समेत तयार हुने हो कि होइन भन्ने अवस्था छ। डीपीआर नभई त्यसको प्राविधिक र आर्थिक सम्भाव्यताबारे अनुमान गर्न कठिन हुन्छ। यस्तो अवस्थामा यति प्रतिशत अनुदान प्राप्त गर्ने भन्नेजस्ता कुरा गर्नु सतही हुन्छ। हामीसँग कूटनीतिक सम्बन्ध स्थापना भएका सबै देशसँग समान र समदूरीको सम्बन्ध राख्ने कुरा गर्छौं। जुन आफैंमा अव्यावहारिक र असम्भव छ। हाम्रै दुई छिमेकी चीन र भारतका आआफ्नै विशेषता छन्। यिनको विशेषताका आधारमा हाम्रो सम्बन्ध विकास भएको छ। चीन प्रजातान्त्रिक देश होइन। कम्युनिस्ट मुलुक भए पनि चरम पुँजीवादी देश हो। विश्वको १५ प्रतिशत कूल गार्हस्थ्य उत्पादन ओगटेको र उसको गतिविधिले संसारको ३० प्रतिशत कुल गार्हस्थ्य उत्पादनको विस्तारलाई असर पार्छ। चीनसँगको सम्बन्धका छुट्टै विशेषता र अन्य देशभन्दा फरक साझा स्वार्थ छन्। त्यस्तै, भारतसँग हाम्रो छुट्टै खालको सामाजिक, सांस्कृतिक र आर्थिक सम्बन्ध छन्। भारतसँग नेपालको सम्बन्ध भारत र नेपाललाई विनविन हुने गरी विकसित भएको छ। त्यसकारण हामीले चीन र नेपालबीचको साझा स्वार्थ र दुवै मुलुकलाई विन हुने गरी सम्बन्ध विकास गर्नुपर्छ। चीनले कुनकुन सुधारका कारण र कुन उपायले पछिल्लो दशकमा तीव्र विकासको वेग पक्रियो भनेर हामीले सिक्न जरुरी छ। चीनले अवलम्बन गरेका सबै उपाय हामीसँग नमिल्न सक्छन्। किनकि हामी बहुदलीय प्रजातान्त्रिक व्यवस्था अवलम्बन गरेका मुलुक हौं। यस सवालमा हाम्रा आफ्नै मूल्यमान्यता छन्। तर बजार अर्थतन्त्रको विकासका सवालमा, पूर्वाधार विकासमा हामीले चीनबाट सिक्न सक्छौं। भारतले पनि चीनबाट धेरै असल अभ्यास अनुसरण गरेको छ। चीन र भारतबीच आफ्नै साझा स्वार्थमा सम्बन्ध विकास भएको छ। वार्षिक व्यापार एक सय अर्ब अमेरिकी डलर पुगिसक्यो। पूर्वाधार विकासमा, कृषि प्रविधिमा भारतले चीनको अभ्यास अनुसरण गरेको छ। भारतीय प्रधानमन्त्री नरेन्द्र मोदीको मेक इन इन्डिया क्याम्पेनमा लगानी गर्ने धेरैजसो चिनियाँ छन्। चीनसँग हामीले भौतिक पूर्वाधारबाहेक चिनियाँ निजी लगानी भित्याउन केके सुधार गर्ने र त्यसबापत चिनियाँ निजी लगानी भित्रिने प्रत्याभूति लिनुपर्छ। अझै बृहत्तर सोच्ने हो भने चीन, नेपाल र भारतबीचका साझा स्वार्थ पूर्वाधार विकासमा त्रिदेशीय साझेदारीको स्पेससमेत देखिन्छ। चीनले नेपालमा अन्तरदेशीय रेलमार्ग विकास गर्ने भनेको पनि भारतको बजारलाई हेरेरै गर्ने हो। यो धरातलीय यथार्थबाट हामी विमुख हुन जरुरी छैन। चिनियाँ राष्ट्रपति सीको अहिलेको भ्रमण विगतको भन्दा फरक छ। पहिला चीनले आफ्नो विकासको स्वार्थबाहेक अन्तर्राष्ट्रिय राजनीतिमा कहिल्यै पनि चासो लिएको देखिएन। संयुक्त राष्ट्रसंघमा भिटो लगाउनेबाहेक चीनले अन्तर्राष्ट्रिय राजनीतिमा कहिल्यै पनि मतलब गरेको थिएन। तर, अन्तर्राष्ट्रिय राजनीतिमा क्रमशः चीनको प्रभाव र चासो देखिन थालेको छ। यसप्रति हामी सजग हुनुपर्छ। चीन र नेपालको साझा स्वार्थमा काम गर्न र नेपालको राष्ट्रिय हितमा चीनको सहयोग परिचालन गर्न हामी निर्बाध छौं। तर हामीले कुनै पनि देशको स्वार्थ र प्रभावमा परेर अन्य देशको अहितमा या विरुद्धमा काम गर्नु भने हुँदैन। किनकि मानव अधिकार, प्रजातन्त्रजस्ता मूल्यमान्यतामा हाम्रो ठूलो लगानी छ। बाह्य संसारसँगको पहुँच तथा नेपालमा गरिबी निवारण, समावेशी विकास, महामारी र रोग प्रकोपको नियन्त्रणमा हामीले पश्चिमा देशको ठूलो साथ र सहयोग प्राप्त गरेका छौं। यति हुँदाहुँदै पनि हामीले धेरै ख्याल गर्नुपर्ने भनेको शक्ति राष्ट्र र हाम्रा दुई छिमेकीसँगको सम्बन्ध नै हो। नेपालको भ्रमण गर्नुअघि चिनियाँ राष्ट्रपति भारतसँगको अनौपचारिक सम्मेलनमा सरिक भएका थिए। हरेक देशले आफ्नो प्राथमिकता र राष्ट्रिय स्वार्थका आधारमा सम्बन्ध विकास गरेका छन्। यसरी सम्बन्ध विकास गर्दा अन्य देशको विरुद्धमा साँठगाँठ नगर्नेमा उनीहरू सजग छन्। नेपाल चीनतर्फ ढल्कियो या भारततर्फ ढल्कियो भन्दा यसले राम्रो सन्देश बाहिर जाँदैन। हामीले आफ्नो राष्ट्रिय स्वार्थलाई केन्द्रबिन्दुमा राखेर शक्ति राष्ट्रसँगको सम्बन्ध विकास गर्नुपर्छ। राष्ट्रिय योजना आयोगका पूर्वउपाध्यक्ष पोखरेलसँगको कुराकानीमा आधारित।"
