शीर्षक,विवरण
बरु 'अन्याय' नै सस्तो,"उदयपुरकी देवीमाया कटुवालले न्यायका लागि गरेको संघर्ष र खर्चले न्यायालय र न्यायकर्मीलाई एकपटक गम्नैपर्ने बनाएको छ। अन्यायविरुद्ध न्याय माग्ने क्रममा कटुवालले गाडी भाडामा मात्र १४ लाख खर्च गरेकी छन्। आधुनिक र सभ्य समाजलाई यो घटनाले झस्काएको छ। प्रश्न उठेको छ न्याय सस्तो कि अन्याय ? आफूलाई परेको अन्यायविरुद्ध न्याय खोज्ने क्रममा अन्याय नै सस्तो भए त्यस्तो न्यायको के अर्थ ? अदालतभित्र र बाहिर गरिने खर्चले न्याय दिनप्रतिदिन महँगो बन्दै गएको छ। यस्तो अवस्थामा चप्पल लगाउने दूरदराजका जनताले न्यायालयप्रति कसरी विश्वास गर्ने ? के हुनेखाने र सुकिलामुकिलाका लागि मात्र न्याय हो ? ढिलो न्याय अन्याय हो भन्ने भनाइ केवल मिठासका लागि मात्र हो। समयमा न्याय नपाइने संस्कार नै बनिसक्यो। समयमा न्यायाधीश नियुक्त नहुने, न्यायमा ढिलासुस्ती हुने र प्रत्यक्षपरोक्ष लेनदेन न्याय सम्पादन ढिलाइका प्रमुख कारण हुन्। यसको मारमा पर्छन् सर्वसाधारण। ढिलासुस्तीबाट हुने सास्ती र महँगो न्यायका कारण अधिकांश जनता अदालतको नाम सुन्नेबित्तिकै तर्सिने गरेका छन्। अदालत गएर अनावश्यक झन्झट व्यहोर्नुभन्दा अन्याय सहेर बस्नु नै उपयुक्त ठान्नेहरूको कमी छैन। कतिपयमा त आर्थिक कमीका कारण न्याय पाइन्छ भन्ने विश्वास पनि देखिँदैन। यसले एकातिर अदालतले जनविश्वास कायम गर्न नसकेको देखिन्छ भने अर्कोतर्फ ढिलासुस्ती र अव्यवस्था अन्त्य गर्न नसकेको स्पष्ट हुन्छ। न्याय सरल, सर्वसुलभ र सस्तो हुनैपर्छ। न्याय माग्नेले न्यायका लागि अनावश्यक कष्ट र दुःख सहनुपर्ने भए वास्तविक अर्थमा न्याय हुन सक्दैन। आफूसँग प्रशस्त सम्पत्ति छ भने मात्र न्याय पाइन्छ भन्ने जनताको मानसिकताले न्यायालयको सम्मान जोगिन सक्दैन। ढिलो, झन्झट र खर्चका कारण कतिपयका लागि न्यायका लागि गरेको अपिल नै निल्नु न ओकल्नु हुन्छ। न्याय माग्ने क्रममा घर, खेतलगायत आफूसँगको सम्पूर्ण सम्पत्ति गुमाएर सडकमा वास बस्न पुगेकाहरूका दर्दनाक घटना त कति छन्, कति ? अदालतभित्र र बाहिरका बिचौलिया र भ्रष्टाचारले सेवाग्राही कति आजित छन् भन्ने कुरा न्यायालयले हेक्का राख्नैपर्छ। न्यायालयभित्रको खर्च मात्र होइन, त्यसभन्दा बाहिर सेवाग्राहीले अनेकौं कष्ट सहनु परिरहेको हुन्छ। दुर्गम स्थानमा आतेजाते सवारी साधन, वास र खाना खर्च तथा वकिलको फी मा लाग्ने खर्चले सेवाग्राहीले न्याय पाउन ठूलो धनराशि खर्च गर्नुपर्छ। जति मुद्दा सरिरह्यो, त्यति नै सेवाग्राहीको खल्ती रित्तिँदै जान्छ। गाडीको कष्ट सहँदै कैयन् दिन हिँडेर अदालत पुग्दा एकाएक मुद्दा सर्दै न्याय ढिलो भने कति पीडा हुन्छ होला ? न्यायको कुर्सीमा बस्नेले सेवाग्राहीका पीडा र मर्का नबुझ्ने हो भने सेवाग्राहीमा न्यायालयप्रतिको विश्वास जोगिन सक्दैन। न्यायालय सबैभन्दा सम्मानित र औपचारिक मानिन्छ। अदालतमा न्यायाधीशलाई श्रीमान वा सम्मानीय भनेर सम्बोधन गरिन्छ। यसको अर्थ त्यतिबेला मात्र रहन्छ, जतिबेला सम्मानीयबाट सम्मानजनक काम हुन्छ। खाली खुट्टा, पसिना तरतर गर्दै न्यायालयको ढोका ढक्ढक्याउनेप्रति सम्मानजनक व्यवहार र न्यायमा सहज वातावरण बनाउन सकियो भने मात्र न्यायालयप्रतिको सम्मान अझ बढ्न सक्छ। न्यायालय स्वतन्त्र, र निष्पक्ष हुन्छ भनिए पनि न्यायमूर्ति जनताप्रति उत्तरदायी हुनैपर्छ। जसका लागि न्याय दिन जुन संस्थाको स्थापना भएको हो, उसले आफ्ना सेवाग्राहीका पीडा कम गर्ने ओखती खोज्नैपर्छ। जनताको विश्वास र सम्मान रहेसम्म न्यायालयमाथि कसैले पनि औंला ठड्याउन सक्दैन। लोकतान्त्रिक गणतन्त्रमा स्थानीय तहमै न्यायको पहुँच होस् भन्ने जनताको चाहना हो। शासन फेरिए पनि न्याय पाउने शैली र पद्धति फेरिएन भन्ने जनताको गुनासोलाई न्यायमूर्तिले सम्बोधन गर्नैपर्छ।"
५४ दलित परिवारलाई सित्तैमा सोलार,सल्यान : त्रिवेणी गाउँपालिकाकाले ५४ दलित परिवारलाई सित्तैमा सोलार वितरण गरिएको छ। त्रिवेणीस्थित वडा६ लुहाममा आयोजित कार्यक्रमका बिच गाउँपालिका अध्यक्ष मानबहादुर डाँगीले आइतबार सोलार सेट वितरण गरेका छन्। आर्थिक रुपमा विपन्न दलित परिवारलाई सोलार सेट वितरण गरिएको अध्यक्ष डाँगीले जानकारी दिए। उनका अनुसार गाउँपालिकाका ६वटा वडाका ५४ घर परिवारलाई ५वटा लाइट तथा मोबाइल चार्ज गर्न सकिने ५० वाटको सोलार सेट वितारण गरिएको हो। गाउँपालिकाले सित्तैमा सोलार वितरण गरेपछि आफूहरु खुसी भएको महंगो मुल्यमा मट्टितेल किनेर टुक्की बाल्दै आएकी विमला नेपाली बताइन्। आधी उमेर टुक्कीकै भरमा गुजारा गरेकी उनलाई अब भने घरै झलमल्ल हुने कुराले हर्षित बनाएको छ।
म्यानपावरमा सरकारको छापा,"काठमाडौं : वैदेशिक रोजगार विभागले कुपोण्डोलको प्याराडाइज इन्टरनेशनल म्यानपावर प्रालिमा आइतबार छापा मारेको छ । तोकिएकोभन्दा कैयौं गुणा शुल्क लिन लागेको सूचनाका आधारमा विभागले छापा मारेको हो। विभागका अधिकृत कुशल बरालको नेतृत्वमा गएको अनुगमन टोलीले युएई जान लागेका कामदारसँग बढी शुल्क लिएको सूचनाका आधारमा प्याराडाइज म्यानपावरमा छापा मारेको वैदेशिक रोजगार विभागले जनाएको छ। उक्त म्यानपावरले युएईको पार्निक कम्पनीमा क्लिनर रोजगारीका लागि तनहुँका कुमार गुरूङबाट १ लाख १५ हजार रुपैयाँ लिएको खुलेको छ। विभागको टोलीले म्यानपावरका कागजात छानविन गरिरहेको छ। सरकारले १० हजार मात्रै सेवाशुल्क लिनुपर्ने नियम बनाएपनि म्यानपावरले १ लाख भन्दा बढी रकम असुल्दै आएका छन्। वैदेशिक रोजगार विभागका महानिर्देशक डा भीष्मकुमार भूसालले तोकिएको भन्दा बढी शुल्क लिने म्यानपावरलाई कारवाही हुने बताए। 'कामदारले उचित क्षतिपूर्ति पाउँछन्,' उनले भने। श्रम स्स्वीकृति लिइसकेका कामदार सुरक्षितरुपमा वैदेशिक रोजगारीमा जान पाउने उनको भनाइ छ।"
पूर्वराजा ज्ञानेन्द्रको पुस्तक विमोचनमा छोरीसँग हिमानी (तस्बिर),तस्बिर : उमा विष्ट काठमाडौं : पूर्वराजा ज्ञानेन्द्र शाहले लेखेको पुस्तक सार्वजनिक भएको छ। हिमानी ट्रष्टले आयोजना गरेको पत्रकार सम्मेलनमा ट्रष्टकी अध्यक्ष हिमानी शाहले पुस्तक विमोचन गरेकी हुन्। बालुवाटारमा आयोजित पत्रकार सम्मेलनमा हिमानीले ससुरा अर्थात् पूर्वराजा ज्ञानेन्द्रले लेखेको पुस्तक सन्देश सङ्ग्रह सार्वजनिक गरेकी हुन्। उनका साथमा छोरी पुणिका साथमै थिइन् । पुस्तक सार्वजनिक गर्दै हिमानीले पूर्वराजा ज्ञानेन्द्रको सन्देश पढेर सुनाएकी थिइन्। ज्ञानेन्द्र हिमानी ट्रष्टका संरक्षक हुन्। हिमानी ट्रष्टले सामाजिक काम गर्दै आएको छ। पुस्तक बिक्रीबाट प्राप्त रकमसमेत सामाजिक कार्यमा खर्च हुने ट्रष्टकी अध्यक्ष हिमानीले बताइन्।
आफ्नै घाँटी ब्लेटले रेटेपछि,विराटनगर : विराटनगर महानगरपालिका१६ नेपाल बैंक पछाडिको सडकमा एक पुरुष आइतबार साँझ रक्ताम्य अवस्थामा लडिरहेका भेटिए। रक्ताम्य अवस्थामा लडिरहेको देखेपछि स्थानीयले प्रहरीलाई खवर गरे। घटनास्थलमा पुगेर प्रहरीले अनुसन्धान थाल्दा ब्लेडले आफ्नै घाँटी रेटेर घाइते भएर लडेको पाइयो। मोरङको पथरीशनिश्चरे नगरपालिका घर भएका ३१ वर्षीय लक्ष्मण लिम्बू सडकमा लडिरहेको अवस्थामा भेटिएको मोरङ प्रहरीका प्रवक्ता डीएसपी राजकुमार खिउजुले बताए। रक्ताम्य अवस्थामा भेटिएका उनलाई प्रहरीले उद्धार गरेर उपचारका लागि कोसी अस्पताल ल्याएको छ। ब्लेडले उनको श्वास नलीमासमेत भेटेको उपचारमा संलग्न चिकित्सक डा प्रज्वल खतिवडाले जानकारी दिए । डा खतिवडाले तत्काल घाँटीको शल्यक्रिया गराउनु पर्ने अवस्था रहेको जानकारी दिए। सामान्य बोल्न सक्ने अवस्थामा उद्धार गरिएका लिम्बू लागुऔषध प्रयोगकर्ता भएको खुलेको छ। प्रहरीका अनुसार उनी दैनिक जसो भारतको जोगवनी पुगेर लागुऔषध सेवन गर्दै नेपाल फर्कने गरेका थिए। उनले घरमा बुवा र आमा वृद्ध अवस्थामा रहेका कारण आफूलाई तनाव भएकाले ब्लेडले घाँटी रेटेर आत्महत्याको प्रयास गरेको प्रहरीलाई बताएका छन्। डीएसपी खिउजुले घटनाको अनुसन्धान भइरहेको बताए।
५२ हजार माग्दै कर्णाली स्वास्थ्य विज्ञान प्रतिष्ठानले सुत्केरीको डिस्चार्ज रोक्यो !,"काठमाडौं : साउन १६ गते अप्सरा गिरीलाई सुत्केरी व्यथाले च्यापेपछि परिवारले कर्णाली स्वास्थ्य विज्ञान प्रतिष्ठान जुम्ला पुर्याए। तिला गाउँपालिकाकी २४ वर्षीया गिरीले साँझ साढे ६ बजेतिर छोरी जन्माएको खबर प्रतिष्ठानका कर्मचारीले दिएपछि परिवारमा खुशी छायो। छोरी जन्मिएको खबर दिन आउँदा खुसी हुँदै आएकी स्टाफ नर्स एकैछिनपछि बिरामी र आफन्तलाई तथानाम गाली गर्दै आइन्। सुत्केरी गिरीलाई हेपाटाइटिस बी रोगको संक्रमण भएको र प्रतिष्ठानलाई जानकारी नगराएको भन्दै उनलेअ आपत्ति जनाएकी थिइन्। चिकित्सकलेसमेत गाली गलौज गरेको अप्सराका देवर भरतराज गिरीले बताए। भाउजूलाई हेपाटाइटिस बी रोग थियो भन्ने जानकारी नै थिएन, हामी पढेलेखेका पनि छैनौं उनले भने, सामान्य सुत्केरी भएकी भाउजूलाई भोलिपल्ट घर लाने सल्लाह गरेका थियौं। तर प्रतिष्ठानका चिकित्सले गाली गलौज गर्दै सुत्केरीलाई घर लान नपाउने बताए। सुत्केरी गराउन संलग्न चिकित्सकलाई हेपाटाइटिसको भ्याक्सीन नदिलाएसम्म सुत्केरीलाई डिस्चार्ज नदिने भन्दै रोकेको भरतराजले बताए। १७ गते बिहानै घर लाने तयारी गरे पनि प्रतिष्ठानका कर्मचारीले माग गरेको रकम दिन नसक्दा हालसम्म अप्सरा अस्पतालमै छन्। भरतराजका अनुसार सुत्केरी गराउने तीनजना नर्सलाई भ्याक्सीन लगाउन ५२ हजार रकम नदिएसम्म डिस्चार्ज नदिने बताइएको छ। १६ गते साँझ नै गम्भीर अवस्थामा रहेकी सुत्केरी अप्सरालाई अपशब्द बोल्दै मानसिक तनाव दिएको आफन्तले गुनासो गरे। यस्ता बिरामीको शरीरमा किरा परेर मरे पनि हुन्छ। अस्पतालमा ल्याएर हामीलाई रोग सार्न खोज्ने ? चिकित्सकको भनाइ उदृत गर्दै भरतराजले भने, चिकित्सकमात्रै होइन, प्रतिष्ठानका रजिष्टार विश्व काफ्लेलेसमेत तोकिएको रकम नदिएसम्म डिस्चार्ज नपाइने धम्की दिए। प्रतिष्ठानले एकजनालाई भ्याक्सीन लगाउन १८ हजार रकम लाग्ने बताएको छ। हेपाटाइटिस बी असुरक्षित यौन सम्पर्क, रगत लेनदेन तथा औजारको प्रयोगबाट एक अर्कामा सर्ने गर्दछ। नियमअनुसार अस्पतालमा आउने बिरामीको उपचारमा संलग्न चिकित्सकले रोग संक्रमण हुन नदिने आफै सचेत हुनुपर्दछ। तर सोझा सेवाग्राहीको फाइदा उठाउँदै प्रतिष्ठानका कर्मचारीले रकम नदिएसम्म डिस्चार्ज नपाइने भन्दै अस्पतालमै चार दिनदेखि रोकेका छन्। अप्सराबाट पहिलो सन्तानका रुपमा ५ वर्षका छोरा छन्। दोस्रो सन्तान जन्माउन आउँदा अस्पतालले भनेपछि मात्रै रोग भएको जानकारी पाएको उनले बताइन्। यस्तो रोग सबैका सामुन्ने बताउनु हुँदैन भन्छन्, तर यहाँका डाक्टरले सबैको अगाडि गाली गर्दै बेइज्जत गरे, अप्सराले भनिन्, अझ नर्सलाई सुई लगाउने रकम नदिए कारबाही गर्ने भन्दै धम्की दिन्छन्। यस विषयमा बुझ्न खोज्दा कर्णाली स्वास्थ्य विज्ञान प्रतिष्ठानका रजिष्ट्रार विश्वराज काफ्लेले मिटिङमा भएको बताए। यसै विषयमा मिटिङ भइरहेको छ, उनले भने, निर्णय आएपछि म खबर गर्छु।"
घरबाट भागेर भारत जाँदै गरेका दुई बालकको उद्धार,बैतडी : भारतसँग सीमा जोडिएको बैतडीको झुलाघाट नाकाबाट दुई बालकको उद्धार गरिएको छ।भारततर्फ जाँदै गरेका बझांगको बुंगल नगरपालिका ११ का १६ वर्षीय कृष्ण बोहरा र १३ वर्षीय धिरज बोहरालाई शनिबार साँझ उद्धार गरिएको जिल्ला प्रहरी कार्यालय बैतडीका प्रवक्ता प्रहरी निरीक्षक दीपक पातलीले जानकारी दिए। उद्धार गरिएका दुवैजनालाई आइतबार आफन्तको जिम्मा लगाइएको उनले बताए। गत आर्थिक वर्षमा प्रहरीले सीमा नाका झुलाघाटबाट २४ बालबालिकाको उद्धार गरेको थियो। झुलाघाट नाका हुँदै सुदूरपश्चिमका विभिन्न पहाडी जिल्लाका स्थानीय रोजगारीका लागि भारत जाने गर्दछन्।
५० हजार घुससहित अधिकृत पक्राउ,हेटौंडा : घुससहित एक अधिकृत पक्राउ परेका छन्। प्रदेश ३ को उद्योग वाणिज्य एवं उपभोक्ता हित संरक्षण निर्देशनालयका आठौं तहका अधिकृत चन्दनकुमार अमात्यलाई अख्तियारको टोलीले पक्राउ गरेको हो। ५० हजार घुस रकमसहित उनलाई हेटौंडास्थित कार्यालयबाट आइतबार पक्राउ गरेको अख्तियार दुरुपयोग अनुसन्धान आयोग हेटौंडा कार्यालयका प्रवक्ता देवकुमार राईले बताए। उनलाई उद्योग दर्ताको आइईई प्रतिवेदन स्वीकृत गरिदिने भन्दै सेवाग्राहीसँग घुस लिँदै गर्दा रंगेहात पक्राउ गरिएको राईले जानकारी दिए। घुस रकमसहित पक्राउ परेका अमात्यमाथि थप अनुसन्धान भइरहेको उनले बताए।
निलम्बित बीपीका उपकुलपतिविरुद्ध भ्रष्टाचार मुद्दा,धरान : सेवाग्राहीसँग कार्यकक्षमा आठ लाख रुपैयाँ घुससहित पक्राउ परेका बीपी स्वास्थ्य विज्ञान प्रतिष्ठान धरानका निलम्बित उपकुलपति प्राडा राजकुमार रौनियार र उनका भतिज डा रामहरि रौनियारविरुद्ध भ्रष्टाचार मुद्दा दायर भएको छ। आइतबार अख्तियार दुरुपयोग अनुसन्धान आयोगले विशेष अदालतमा भ्रष्टाचार मुद्दा दायर गरेको हो। रौनियारलाई सेवाग्राहीबाट घुस लिएलगत्तै गत असार २७ गते अख्तियारको टोलीले कार्यकक्षबाट पक्राउ गरेको थियो। रौनियारसँगै उनका भजित प्रतिष्ठानकै हाउस अफिसर रामहरि पक्राउ परेका थिए। अख्तियारका प्रवक्ता प्रदीप कोइरालाले रौनियारविरुद्ध एक करोड २८ लाख रुपैयाँ भ्रष्टाचार गरेको प्रमाणित भएपछि मुद्दा दायर भएको उनको भनाइ छ। रौनियारले प्रतिष्ठानमा भ्रष्टाचार गरेको भन्दै सरकारले उनलाई निलम्बन गरेको थियो। निलम्बनपछि सर्वोच्चमा रिट हालेका रौनियार प्रधानन्यायाधीश चालेन्द्र शमशेरको अन्तरिम आदेशपछि पुर्नबहाली भएका थिए।
पूर्वमन्त्री विष्ट अस्पताल भर्ना,भैरहवा : पूर्वमन्त्री तत्पबहादुर विष्टको स्वास्थ्यमा समस्या आएपछि अस्पताल भर्ना गरिएको छ।आइतबार बुद्ध एयरमार्फत नेपालगंजबाट काठमाडौं जाने क्रममा विमानमा बिहोस भएपछि विमानलाई भैरहवा विमानस्थलमा आपतकालिन अवतरण गराइएको थियो। कांग्रेसको नेता समेत रहेका विष्टलाई उपचारका लागि भैरहवास्थित यूनिर्भसल कलेजको मेडिकल साइन्सेस शिक्षण अस्पतालमा भर्ना गरिएको छ। अहिले उनको उपचार भइरहेको अस्पतालका जनसम्पर्क अधिकृत सुशिल गुरुङले जानकारी दिए। केही वर्षअघि ५७ वर्षीया विष्टको टाउकोको शल्यक्रिया गरेको थियो।
प्रमुखले बोलाएको नगरसभा उपप्रमुखको समूहले गर्यो बहिष्कार !,"भक्तपुर : भक्तपुरको मध्यपुर थिमी नगरपालिकाको आइतबार बोलाएको तेस्रो नगरसभा उपप्रमुख समूहका कार्यपालिका सदस्यले बहिष्कार गरेको छ। नगर प्रमुख मदनसुन्दर श्रेष्ठले बोलाएको नगरसभा उपप्रमुख अञ्जनादेवी मधिकर्मी नेतृत्वका आठ कार्यपालिका सदस्यले बहिष्कार गरेका हुन्। गएको असार १८ गते उपप्रमुख मधिकर्मीको अध्यक्षतमा बसेको विशेष नगरसभाका निर्णयको अपनत्व स्वीकार नगरको भन्दै आइतबार प्रमुख श्रेष्ठले बोलाएको नगरसभा बहिष्कार गरेको उक्त समूहले जनाएको छ। उपप्रमुख मधिकर्मीको अध्यक्षतामा गएको असार १८ गते भएको विशेष नगरसभाले नगर प्रमुख श्रेष्ठमाथि नै छानबिन गर्ने प्रस्ताव पारित गरेको थियो। उक्त दिन नगर प्रमुख मदनसुन्दर श्रेष्ठले नै विशेष नगरसभा बोलाएका थिए तर उपप्रमुख मधिकर्मीको नेतृत्वमा आफूविरुद्ध नै प्रस्ताव ल्याएपछि नगर प्रमुख श्रेष्ठ विशेष नगरसभास्थल उपस्थित भएनन्। प्रमुख श्रेष्ठले बिहान ११ बजे बोलाएको नगरसभा दिउँसो २ बजेसम्मको लागि स्थगित गरेका थिए। तर २ बजेसम्म पनि प्रमुख श्रेष्ठ विशेष नगरसभास्थल नपुगेपछि उपप्रमुख मधिकर्मीको अध्यक्षतामा विशेष नगरसभा बसेको थियो। विशेष नगरसभाले प्रमुख श्रेष्ठले आफ्नो अधिकारभन्दा बाहिर गएर आर्थिक कारोबार तथा योजना सञ्चालन गरेको ठहर गर्दै उनीमाथि छानबिन गर्ने प्रस्ताव पारित गरेको थियो। त्यस्तै उक्त नगरसभाले बढेको कर घटाउनेलगायतका निर्णय गरेको थियो। नगरपालिकाको बोर्ड बैठकले प्रमुख श्रेष्ठमाथि कारबाहीको लागि सिफारिस गर्नेबाहेक अरु निर्णयलाई तोडमरोड गरी स्वीकार गरेपछि उपप्रमुख मधिकर्मी समूह असन्तुष्ट बनेको हो। उक्त समूहले नगरसभाका ३४ जनाले पारित गरेको निर्णयलाई तोडमरोड गरेर विशेष नगरसभाको गरिमा उल्लंघन गरेको भन्दै बैठक नै बसेर असहमति जनाएको छ। उक्त समूहमा उपप्रमुख मधिकर्मीसँगै वडा नं २ र ३ का वडा अध्यक्षद्वय क्रमशः राम थापामगर र प्रेमबहादुर कुटू रहेका छन्। त्यस्तै कार्यपालिका सदस्यहरुमा चन्द्रावती मिजार, सुजाता बाडे, अरुण कारञ्जित, विनु केसी र विष्णु परियारले नगरसभा बहिष्कार गरेका हुन्। नीति तथा कार्यक्रमविनै नगरसभा यसैबीच आइतबार भएको तेस्रो नगरसभामा मध्यपुर थिमी नपाको नीति तथा कार्यक्रम नै प्रस्तुत भएन। विवादका कारण नीति तथा कार्यक्रम नै तयार भइनसकेको एक वडा अध्यक्षले जानकारी दिए। नीति तथा कार्यक्रम तयार नभएकाले बजेटसमेत नबनेको उनले बताए। त्यस्तै नगरसभामा बजेट प्रस्तुत गर्ने उपप्रमुखले नै नगरसभा बहिष्कार गरेपछि नगरसभाको औचित्यमाथि प्रश्नचिन्ह खडा भएको छ। जसले गर्दा आइतबार उद्घाटन भएको नगरसभा अर्को सूचना नआएसम्मको लागि स्थगित भएको नगर प्रमुख श्रेष्ठले घोषणा गरे। उनले सकेसम्म छिटो नगरसभा बोलाएर नपाको नीति तथा कार्यक्रमसँगै बजेट सार्वजनिक गरिने बताए। कांग्रेसको गुटको घानमा नगरपालिका नेपाली कांग्रेसभित्रको गुटगत राजनीतिको कारण मध्यपुर थिमी नगरपालिका अनिर्णयको बन्दी बन्दै आएको छ। मध्यपुर थिमी नपाको कार्यपालिकासँगै नगरसभामा कांग्रेसको दुईतिहाइ बहुमत छ। नगर प्रमुख र तीन वडा अध्यक्षबाहेक सम्पूर्ण कार्यपालिका सदस्य कांग्रेसका छन्। प्रमुख र दुई वडा अध्यक्ष नेकपा (नेकपा) समर्थित हुने भने एक वडा अध्यक्ष नेमकिपाका छन्। उपप्रमुख मधिकर्मीको अध्यक्षतामा गएको असार १८ गते भएको विशेष नगरसभा हुँदा कांग्रेसका सम्पूर्ण जनप्रतिनिधिहरुले सहमति जनाएका थिए। तर उक्त विशेष नगरसभापछि कांग्रेसभित्रै गुटउपगुटको सक्रियता र नेकपा (नेकपा) को चलखेलपछि कांग्रेसमा विभाजन आएको नेपाली कांग्रेस मध्यपुर नगर समितिका एक पदाधिकारीले जानकारी दिए। उनका अनुसार यसअघि मध्यपुर थिमी नपामा कांग्रेसका रामचन्द्र पौडेलप्रकाशमान सिंह गुटको बहुमत थियो। देउवा गुट भने कमजोर थियो। पौडेलसिंहको गुटको नेतृत्व अष्टकुमार कवेले गर्दै आएका छन्। उनकै नेतृत्वमा उपप्रमुख अञ्जना मधिकर्मी, वडा अध्यक्षहरुमध्ये २ का राम थापामगर, ३ का प्रेमबहादुर कुटू, ६ का इन्द्रबहादुर प्रजापति र ९ का रामकाजी चक्रधरसँगै बहुमत कार्यपालिका सदस्य रहेका थिए। त्यस्तै देउवा गुटमा कांग्रेसका पूर्वजिल्ला सभापति गणेशमान चक्रधर, पूर्वनगर प्रमुख मदनकृष्ण श्रेष्ठ र कांग्रेस मध्यपुर नगर सभापति सुरेन्द्र श्रेष्ठ नेतृत्व तहमा थिए। यस गुटमा वडा नं १ का अध्यक्ष सुरज खड्का र ४ का वडा अध्यक्ष कुमार श्रेष्ठ र केही कार्यपालिका सदस्य थिए। १ वडा का अध्यक्ष खड्का कांग्रस मध्यपुर थिमीका सचिवसमेत हुन्। कांग्रेसको पौडेलसिंह गुटले देउवा गुटलाई उपेक्षा गरी प्रमुख श्रेष्ठलाई साथमा लिएर नगरपालिकाको कार्य सञ्चालन हुँदै आएको थियो। नगर प्रमुखले पनि आफूलाई अधिकार प्राप्त भएपछि देउवा गुटका जनप्रतिनिधिहरुलाई वास्ता गरेनन्। तर गएको असार १८ गते उपप्रमुख मधिकर्मीको अध्यक्षतामा विशेष नगरसभा बसेर प्रमुख श्रेष्ठलाई अप्ठ्यारोमा पारेपछि उनले देउवा गुटको सहायतामा पौडेलसिंह गुटलाई पाखामात्रै लगाएन उक्त गुटमा फुट ल्याएर आफ्नो पक्षमा बहुमत कार्यपालिका सदस्य ल्याउन सफल भएको कांग्रेस मध्यपुर नगर समितिका पदाधिकारी बताउँछन्। उनका अनुसार वडा नं ६ का अध्यक्ष प्रजापति, ९ का अध्यक्ष चक्रधर र केही कार्यपालिका सदस्यहरुले पौडेलसिंह गुट छोडेपछि आइतबारको तेस्रो नगरसभा सम्भव भएको हो। तर प्रमुख श्रेष्ठले अनिश्चितकालको लागि स्थगित नगरसभा चाँडै हुने सम्भावना नभएको केही वडा नं ८ का अध्यक्ष देवकृष्ण श्रेष्ठले जानकारी दिए। मध्यपुर थिमि नपाको तेस्रो नगरसभाको बहिष्कार गर्नेबारे उपप्रमुख अञ्जनादेवी मधिकर्मीलगायतको निर्णय। तस्बिर : अन्नपूर्ण"
सिरहाका ज्यानमारा खाल्डा : डेढ महिनामा डुबेरै १८ बालबालिकाको ज्यान गायो,"सिरहा : सिरहामा पछिल्लो डेढ महिनायता मात्रै डुबेर मृत्यु हुनेको संख्या १८ पुगेको छ । प्रहरीका अनुसार असारमा वर्षाको पानी जमेको खाल्डाखुल्डीमा पाँचजना र एकजना खोलामा डुबेका थिए । साउन महिनामा खाल्डोमा चारजना बालबालिका, खोलामा एकएक बालिका र महिला, पोखरीमा चारजना बालिका र दुईजना बालक डुबेका थिए । पछिल्लो समय सिरहामा डुबेर मृत्यु हुनेको घटना बढेको प्रहरीले जनाएको छ । खाल्डाखुल्डी, पोखरी र खोला बालबालिकाको लागि ज्यानमारा बन्दै गएको स्थानीय अगुवा बताउँछन् । धेरैजसो घटना अभिभावक काममा जाँदा खेल्ने क्रममा बालबालिकाको ज्यान जाने गरेको प्रहरीले जनाएको छ । बालबालिकालाई एक्लै छोडेर अभिभावक बाहिर जान नहुने जिल्ला प्रहरी कार्यालय सिरहाका प्रवक्ता तथा डिएसपी अपिलराज बोहराको भनाइ छ । स्थानीय अगुवा भने छेउछाउका खाल्डाखुल्डी नपुरिकनै त्यसै छोड्नाले यस्ता घटना भएको बताउँछन् । गाउँपालिका तथा वडा कार्यालयले यस्ता खाल्डाखुल्डी नपुरिदिँदा बालबालिकाको ज्यान जाने गरेको उनीहरुको गुनासो छ । खाल्डोमा डुब्दा प्राथमिक उपचारको पनि व्यवस्था गाउँमा नहुँदा अप्ठ्यारो पर्ने गरेको स्थानीयको गुनासो छ ।"
पूर्वराजा ज्ञानेन्द्र शाहको पुस्तक बजारमा : हिमानीले गरिन् विमोचन,काठमाडौं : पूर्वराजा ज्ञानेन्द्र शाहले लेखेको पुस्तक सार्वजनिक भएको छ। हिमानी ट्रष्टले आयोजना गरेको पत्रकार सम्मेलनमा ट्रष्टकी अध्यक्ष हिमानी शाहले पुस्तक विमोचन गरेकी हुन्। बालुवाटारमा आयोजित पत्रकार सम्मेलनमा हिमानीले ससुरा अर्थात् पूर्वराजा ज्ञानेन्द्रले लेखेको पुस्तक सन्देश सङ्ग्रह सार्वजनिक गरेकी हुन्। पुस्तक सार्वजनिक गर्दै हिमानीले पूर्वराजा ज्ञानेन्द्रको सन्देश पढेर सुनाएकी थिइन्। ज्ञानेन्द्र हिमानी ट्रष्टका संरक्षक हुन्। हिमानी ट्रष्टले सामाजिक काम गर्दै आएको छ। पुस्तक बिक्रीबाट प्राप्त रकमसमेत सामाजिक कार्यमा खर्च हुने ट्रष्टकी अध्यक्ष हिमानीले बताइन्।
कर्णालीका ४० पर्यटकीय गन्तव्य छनोट,"सुर्खेत : नेपाल भ्रमण वर्ष सन् २०२० का लागि कर्णालीका ४० पर्यटकीय गन्तव्य छनोटमा परेका छन्। छनोटमा परेका कर्णालीका ४० पर्यटकीय स्थलमध्ये २० वटा स्थानलाई अन्तराष्ट्रिय र २० वटालाई राष्ट्रिय रुपमा चिनाउने सरकारको लक्ष्य छ। कर्णाली प्रदेश उद्योग, पर्यटन, वन तथा वातावरणमन्त्री नन्दसिंह बुढाले प्रदेशका महत्वपूर्ण पर्यटकीय स्थललाई अन्तराष्ट्रिय महत्वको पर्यटकीय गन्तव्यका रुपमा छनौट गरिएको बताए।'कर्णालीका १० वटै जिल्लाका पर्यटकीय स्थानको सूचीकरण गरिएको छ, उनले भने, 'हरेक पर्यटकीय स्थललाई व्यवस्थीत बनाएर पर्यटकको आकर्षण बढाइनेछ।' ४० पर्यटकीय गन्तव्य नेपाल भ्रमण वर्ष २०२० का लागि छनोट भएका कर्णालीका ४० पर्यटकीय गन्तव्यमा हुम्लाको लिमी उपत्यका र खार्पुनाथ सिमिकोट, मुगुको राराताल र छाँयानाथ, जुम्लाको चन्दननाथ, गुठिचौर पातारासी र सिँजा उपत्यका, कालिकोटको पचालझरना, चुलीमालिका, कोटदरबार पिली र मान्म बजारलाई पर्यटकीय स्थलको सूचीमा छनौट गरिएको हो। त्यस्तै, दैलेखको राकम कर्णाली र पञ्चकोशी सर्किट, सुर्खैतको काँक्रेविहार, बुलबुले ताल र पञ्चपुरी सर्किट, सल्यानको कुपिण्डे दह र छायाँनाथ तथा खैरावाङ मन्दिर, रुकुम पश्चिमको सिस्ने हिमाल र स्यार्पुताल मुसीकोट दरबार र डिग्रेमाई मन्दिर, जाजरकोटको भेरी मन्दिर, डोल्पाको माथिल्लो डोल्पा, से फोक्सुण्डो ताल र त्रिपुरासुन्दरी मन्दिर पर्यटकीय गन्तव्यको सूचीमा राखिएका छन्। पर्यटक आवागमन बढाउन जहाँज उडान माग कर्णालीमा पर्यटक आवागमन बढाउन सुर्खेतबाट सरकारी जहाज नियमित उडानको व्यवस्था गर्न माग गरिएको छ। नेपाल भ्रमण वर्ष २०२० सफल बनाउन गठित कर्णाली प्रादेशिक पर्यटन प्रबद्र्धन समितिको बैठकले सरकारको लक्ष्य हाँसिल गर्न सुर्खेतबाट कर्णालीका प्रर्यटकीय स्थलतर्फ आउजाउ गर्न सरकारी जहाज नियमित उडानका लागि व्यवस्था गर्नुपर्ने निष्कर्ष निकालेको हो। नियमित जहाँज उठानका लागि नेपाल सरकारसँग माग गरिएको समितिका सदस्य सचिव समेत रहेका कर्णाली सरकारको उद्योग, पर्यटन, वन तथा वातावरण मन्त्रालयका सचिव धीरेन्द्रकुमार प्रधानले बताए। कर्णाली प्रादेशिक पर्यटन प्रबद्र्धन समितिले राजु कार्कीको संयोजकत्वमा दिलबहादुर महत, देवराज जैसी, देवीकृष्ण रोकाया सदस्य र धिरेन्द्रकुकार प्रधान सदस्य सचिव रहेको पाँच सदस्यीय सचिवालय समेत गठन गरेको छ। नेपाल भ्रमण बर्ष २०२० को प्रचार प्रसार तथा कर्णालीको पर्यटन प्रबद्र्धनका लागि राष्ट्रिय तथा अन्तराष्ट्रियस्तरमा ख्याती प्राप्त पाँच जनालाई पर्यटन द्रूत चयन गर्ने र भदौ २५ गते डोल्पामा हुने महोत्सव सफल पार्ने समितिले निर्णय गरेको छ।"
झाडीमा लुकाएको तीन किलो यार्सा बरामद,गुलरिया : प्रहरीले बेवारिसे अवस्थामा हिमाली जडीबुटी यार्सागुम्बा बरामद गरेको छ। प्रहरी निरीक्षक बसन्त गौतमको कमाण्डमा रहेको गस्ती टोलीले बर्दियाको बाँसगढी नगरपालिक ५ बाट झाँडीमा राखिएको ३ हजार ५० ग्राम यार्सागुम्बा बरामद गरेको हो। पूर्वपश्चिम राजमार्गअन्र्तगत पक्की सडकको उत्तरतर्फ झाडीमा सेतो प्लाष्टिकको बोराभित्र रातो प्लाष्टिकमा सिंगो तथा टुक्रा पारी राखिएको ३ किलो ५० ग्राम जडीबुटी यार्सागुम्बा बरामद भएको जिल्ला प्रहरी कार्यालय बर्दियाका प्रहरी उपरीक्षक राजेशनाथ बास्तोलाले बताए। बोराभित्र दुईवटा प्लाष्टिकमा टुक्रा टुक्रा पारी राखिएको ९ सय ५० ग्राम र सिंगो २ किलो १०० ग्राम यार्सागुम्वा फेला पारेको र घटनाबारे अनुसन्धान भइरहेको एसपी बास्तोलाले जानकारी दिए।
वडाध्यक्षको निधन,"भोजपुर : पूर्वी पौवादुङ्मा गाउँपालिकाको१ श्यामशिलाका वडाध्यक्ष रुद्रबहादुर पाण्डेको निधन भएको छ। ७६ वर्षीय वडाध्यक्ष पाण्डेको शनिबार साँझ उपचारका क्रममा मृत्यु भएको हो । केही दिनदेखि निमोनियाबाट ग्रसित पाण्डेको जिल्ला अस्पताल भोजपुरमा उपचार हुन नसकेपछि विपी कोइराला स्वास्थ्य विज्ञान प्रतिष्ठान धरान रिफर गरिएको थियो। अस्पताल पुर्याउन नपाउँदै निधन भएको वडासदस्य दिपक सुवेदीले बताए। वडाध्यक्ष पाण्डेको निधनले सिंगो पौवादुङ्मा गाउँपालिकालाई अपुरणीय क्षति पुगेको गाउँपालिका अध्यक्ष किरण राईको बताए । 'हामीले जनप्रतिनिधि नभएर एक अभिभावक गुमाएका छौँ,' अध्यक्ष राईले भने, 'स्वच्छ, शालिन व्यक्तित्व उनको दुःखद निधनले सिंगो गाउँपालिका शोकमा डुबेको छ।हामीलाई मर्माहित तुल्याएको छ।'"
आगलागीबाट ४ गोठ जले,"गुलरिया : बर्दियाको राजापुर नगरपालिका७ स्थित तिलाहान टोलमा आगलागी हुँदा ४ गोठ जलेर नष्ट भएका छन्। शनिबार राति रामचरण चौधरी, शरण चौधरी, सुन्दरलाल थारु र हरिचरण थारुको गोठमा आगलागी भएको हो। रामचरण चौधरीको जस्तापाताले छाएको घरमा आगलागी हुँदा ५ क्विन्टल धान, ६ क्विन्टल गहुँ, साइकललगायतका सामग्री जलेको पीडितले बताए। सुन्दरलाल थारुको गोठमा राखिएको सम्पूर्ण सामग्री जलेर नष्ट भएको छ।हरिचरण थारुको गोठ, ३ बोरा चामल,एउटा बाख्रा जलेको छ। शरण चौधरीको भान्सा र गोठ दुवैमा आगलागी हुँदा सिसमका काठलगायत भाँडावर्तन जलेको राजापुर निवासी स्थानीय सागर विकले जानकारी दिए। इलाका प्रहरी कार्यालय राजापुरका शसस्त्र प्रहरी र स्थानीयको पहलमा दमकल प्रयोग गरी आगो नियन्त्रणमा लिइएको हो। राति करिब ३:३० आगलागी भएको हो। क्षतिको पूर्ण विवरण आउन बाँकी रहेको छ।"
स्याङ्जामा बोलबम : कालीको जल तिलिचोमा,"स्याङजा : स्याङजाको धार्मिक पर्यटकीय क्षेत्रको प्रचारप्रसार गर्न वालिङ बोलबम समितिले कालीगण्डकीको जल लगेर संसारकै अग्लो स्थानमा रहेको तिलिचो तालमा मिसाउने भएको छ। शान्तिका लागि भन्दै बोलबम समितिले डेढ दशकदेखि धार्मिक यात्रा सुरु गर्दै आएको छ। हरेक वर्ष साउन महिनामा नेपालका विभिन्न धार्मिकस्थलमा कालिगण्डकीको जल चढाउने गरिन्छ। सोही अभियानलाई निरन्तरता दिँदै समितिले धार्मिक प्रर्बद्धनका लागि मनाङको तिलिचो तालमा बोलबम यात्री आइतबार बिहान ७ बजेतिर त्यसतर्फ प्रस्थान गरेका छन्। सहभागी बोलबम यात्रीलाई वालिङ नगरपालिकाका कार्यवाहक प्रमुख कल्पना तिवारी, प्रमुख प्रशासकीय अधिकृत गुरुदत्त सुवेदी, प्रवक्ता केदार काफ्ले, वालिङ उद्योग वाणिज्य संघका अध्यक्ष शोभाकान्त पौडेल, पतंजली समितिका पण्डित नेत्र पराजुलीलगायत नगरबासीले यात्राको शुभकामनासहित बिदाइ गरे। २०२० लाई सरकारले पर्यटन वर्षका रुपमा मनाउने घोषणा गरेसँगै वालिङ बोलबमले पनि यस पटक धार्मिक पर्यटनमा प्रर्बद्धन गर्ने उदेश्यले धार्मिक यात्रा तय गरेको बोलबम समितिका अध्यक्ष दिपेन्द्र तिवारीले जानकारी दिए। बिहानबाट सुरु भएको यात्रा सोमबार लम्जुङ्को इशानेश्वर महादेव मन्दिरमा कालीगण्डकीको जल चढाएर अघि बढ्ने बताइएको छ। त्यसपछि तिलिचो तालमा जल मिसाएर फर्कने कार्यक्रम छ। यात्रामा एउटै गेरु रङको पोशाक लगाएका ९३ जना बोलबम यात्री यात्रामा सहभागी रहेको समितिका सचिव अशोक तिवारीले बताए। उनका अनुसार समितिले एक साताको यात्रा तय गरेको छ । १९ गतेदेखि यात्रा सुरु गरेर २० गते इशानेश्वर महादेवको पुजागरी बेसीशहरमा बास बस्ने,  गेत मनाङको खाङ्सार बेस क्याम्प र २३ गते तिलिचो ताल पुगेर फर्कने समय तालिका रहेको छ। २०६१ सालबाट बोलबम समितिले हरेक साउन महिनामा मुलुकका विभिन्न धार्मिक तीर्थस्थल पुगेका छन्। मुक्तिनाथबाट पहिलो यात्रा सुरु गरेको समितिको यो १४ औं संस्करणको यात्रा हो।चौधौं संस्करणमा आउँदा समितिले पूर्वमेचीदेखि महाकालीसम्मका १४ वटै भिन्दाभिन्दै तीर्थस्थलमा पुगेका छन्।"
असफल प्रेमले सुधारगृहमा पुगे नासु : जसको किरियासमेत भइसक्यो!,"काठमाडौं : दुई दशकअघि सरकारी जागिरे हुनु चानचुने कुरा थिएन। त्यो बेलाको सरकारी जागिरको सान बेग्लै हुन्थ्यो। बिहेबारीदेखि घरको बन्दोबस्ती तथा जीवनशैली नै फरक हुन्थ्यो। काठमाडौं टंगालका ५८ वर्षीय मनोहर केसी त्यो बेला सडक विभागको नायब सुब्बा थिए। त्यतिबेला उनी एक युवतीसँग गहिरो प्रेममा फसे।त्यही प्रेमबाट बिछोडिँदा उनी घर न घाटको भए।काठमाडौं महानगरपालिका ५ का वडाध्यक्ष रमेश डंगोलका अनुसार धादिङमा सडक विभागमा नायब सुब्बा भएर काम गर्थे, प्रेमबाट बिछोडिँदा मनोरोगी भए, त्यसपछि झण्डै २५३० वर्षदेखि सडकमै बास भयो।' हाँडीगाउँ आसपासका सडकमा एउटा हातले पाइन्ट समाउने र अर्का हातले रुपैयाँ माग्ने उनको दैनिकी बन्यो।बेलाबेलामा सडकको कागज टिपेर गोजी भर्थे। कसैले पाँच रुपैयाँ दिएपछि दोकान कुदिहाल्ने। स्थानीयका अनुसार पछिल्लो समय उनी मदिराको लतमा देखिन्थे। विगतमा परिवारले उपचार प्रयास पनि गरेको थियो । वडाध्यक्ष डंगोलले भने, 'नत सफल हुन सक्यो न परिवारमै अडेर बस्न सके।' आमा हुँदासम्म उनी केही समय घरमा पनि बस्ने गरेका थिए।आमाको शेषपछि भने उनको बास सडकमै भएको स्थानीय बताउँछन्। एकपटक सडकमा घुम्दाघुम्दै हराए।त्यही बेला सवारी दुर्घटनामा परेर एक व्यक्तिको शव ठ्याक्कै केसीको अनुहारसँग मिल्यो । परिवारले आफ्नै मान्छे भनेर १० दिनको किरियासमेत गरेको डंगोल सम्झन्छन्।महाराजगञ्जस्थित टिचिङ अस्पतालमा शव पहिचान गर्न उनी आफै गएका थिए। केसीले प्रविणता प्रमाणपत्र तह पास गरेका छन्।धादिङमा उनी जागिरमा छँदै मानसिक समस्या आएको स्थानीय बताउँछन्। मनोविद् डा नरेन्द्रसिंह ठगुले भने, 'प्रेम या कुनै पनि विषयबाट आघात भएका व्यक्तिमा डिप्रेसन देखिन सक्छ। जीवनप्रति नैराश्यता तथा एक्लोपन भएकाहरुको बेलैमा सही व्यवस्थापन गर्न नसकिए भने मासिक समस्या देखिन्छ। यस्तो समस्या आए मनोविमर्श सेवा र साइकोथेरापीका माध्यमबाट उपचार गर्नुपर्छ।' त्यस्ता व्यक्तिले आत्महत्यासमेत गर्नसक्ने उनले बताए। यसरी गरियो उद्धार आफ्नै गाउँको मान्छे सडकमा विक्षिप्त भएर हिँडेको देखेपछि डंगोले काठमाडौँ महानगरसँग समवन्य गरी मानव सेवा आश्रममा राखेका हुन्। वडाध्यक्ष डंगोल र वडा सदस्य मिनासिंह प्रजापति र उत्तम शर्माले उद्धार गरी उनलाई आश्रममा पुर्याइएको हो। वडा सदस्य प्रजापतिले उनी आफूले देखेदेखि सडकमा देखेको बताइन्। सुरुमा त्यति ठीकै अवस्थामा देखिने गरेका उनी विस्तारै गम्भीर मानसिक समस्यामा देखिएको उनले बताइन्। आश्रममा पुगेपछि केसीमा केही सकारात्मक परिवर्तन देखिन थालेको छ।आश्रमका प्रदेश संयोजक सुमन बर्तौलाका अनुसार चिकित्सकको रायअनुसार अवस्था हेरेर मनोरोगीको उपचार गर्ने गरिएको बताए पारिवारिक हिंसा, आपसी बेमेल, श्रीमान्को हेला घरपरिवारको बेवास्ता असफल प्रेमजस्ता कारणले मानिस मनोरोगी भएर सडकमा पुग्ने गरेका छन्।रासस"
सेकुम तालमा निलगिरी विम्व,"मुस्ताङ : पूर्वको भर्जिन हिमाल निलगिरीको प्रतिविम्व सेकुम तालमा देखिदा तालको सौन्दर्यता झनै बढेको छ।त्यहाँ पुगेका पर्यटकले यही तालमा परेको निलगिरी विम्व नियालेर आनन्द लिने गर्छन्। समुन्द्री सतहदेखि २ हजार ७ सय २५ मिटर अग्लो सेकुम ताल मुस्ताङको थासाङ२ नाकुम जंगलमाथिको लेकमा अवस्थित छ। किंवदन्ती अनुसार सदियौं पहिले थासाङमा पानीको खडेर पर्दा यही तालमा पूजाआजा गरेपछि पानी पर्छ भन्ने धार्मिक विश्वाश रहेको स्थानीय बताउँछन्। बेनीजोमसोम सडकखण्डबाट पश्चिम ३० मिनेटको ठाँडो पैदलयात्रापछि तालमा पुग्न सकिन्छ। नाकुमको अग्लाअग्ला सल्ला र धुपीका रुखहरु छिचोल्दै पदयात्रा गर्दै पुग्न सकिने सेकुम ताल पर्यटक प्रर्वद्धनको प्रचूर संम्भावना रहेको वडाध्यक्ष नरप्रसाद हिराचनले बताए। उनले प्राकृति श्रोतसाधनले धनी थासाङ गाउँपालिकामा महत्वपूर्ण गन्तव्य रहेको उल्लेख गरे। उनले यसको पूर्वाधार विकास तथा संरक्षणको खाँचो रहेको औंल्याए। धौलागिरी आइसफलको फेदमा अवस्थित सेकुम वातावरणीय दृष्टिले पनि सुन्दर स्थानमा छ।धौलागिरी बेस क्याम्प जाने विदेशी पदयात्री यही तालहुँदै जाने भएकाले पर्यटकीय दृष्टिले थप महत्व रहेको हो। तालमाथिको धौलागिरी हिमालको फेदमा हरियो प्राकृतिक खर्क छ। खर्क वरपर चरनक्षेत्रमा चरिरहेका याकचौरीको बथानले मोहित बनाइ दिन्छ। साँच्चै नै प्राकृतिक भूगोलले अनुपम बरदान पाएको सेकुम ताल पर्यटकीय संम्भावना अधिक छ। यस्तै, सेकुम ताल वरपर कालिगण्डकी करिडोरलगायत त्यस आसपासका तटियक्षेत्रमा रहेका सुन्दर बस्ती र खेतियोग्य भूभागले पर्यटकको प्यास मेटाइदिन्छ। प्रचारप्रसारको अभावले ओझेलमा परेको सेकुम ताल संरक्षणका लागि पछिल्लो समय स्थानीयस्तरमा पहल हुन थालेको छ। राष्ट्रिय निकुञ्ज तथा वन्यजन्तु विभागअन्तर्गतको अन्नपूर्ण संरक्षणक्षेत्र पोखरा,राष्ट्रिय प्रकृति संरक्षणकोष, अन्नपूर्ण संरक्षणक्षेत्र ,संरक्षणक्षेत्र व्यवस्थापन समिति र कोवाङका स्थानीयवासीले सेकुम ताल संरक्षणमा साझेदारी गर्दै आइरहेका छन्। पछिल्लो समय मुक्तिनाथ दर्शन तथा लोमान्थाङ र कोरलानाकाको अवलोकन भ्रमण गरी फर्किएका पर्यटक सेकुम ताल पुग्ने गरेको पाइएको छ। यस्तै, ताल वरपर पिकनिक स्पर्ट र सुन्दर दृष्य खिच्न फिल्म छायाङ्कन हव समेत भएको छ। थासाङ गाउँपालिकाले गत वर्षको वार्षिक बजेटमा सेकुङ तालसहित पर्यटकीय स्थलको पूर्वाधार विकासका लागि विस्तृत डिपिआर समेतसम्पन्न गरेको इन्जिनीयर विष्णुप्रसाद बास्तोलाले जानकारी दिए। उनका अनुसार तालको सौन्दर्यकरण वृद्धि गर्ने, सडक बाटो पूर्याउने, ताल वरपरको संरचनाको स्तरोन्नति गर्ने र पदमार्ग सुधार गर्ने लगायत छन्।"
"नवदुर्गा मन्दिरको 'खःमेय्': जसलाई दैनिक तेल दलेर, रक्सीसँगै मीठो खुवाइन्छ","भक्तपुर : भक्तपुर नगरपालिका ९ स्थित नवदुर्गा मन्दिरमा खःमेय् (राँगो) बाँधिएको छ। विजया दशमीअन्तर्गत महानवमीको दिन नवदुर्गा मन्दिरबाट खःमेय् दौडाएर जात्रा गरिन्छ। सोही जात्राको लागि आवश्यक पर्ने खःमेय् शुक्रबार नवदुर्गा मन्दिरमा बाँधिएको हो । नेपालभाषामा खःमेय् भनेको निख्खर कालो राँगो हो । सोही निख्खर कालो राँगोलाई दौडाएर गरिने जात्रालाई स्थानीय नेपालभाषामा खःमेय् ब्वाकेगु जात्रा भनिन्छ । नवदुर्गामा ल्याइएको खःमेय् मन्दिरकी नकीं कृष्णमाया बनमालाले स्वागत गर्दै पूजाआजा गरेकी थिइन्। नकीं कृष्णमायाले नै अब दसैंको नवमीसम्म उक्त खःमेय्को रेखदेख तथा हेरचाह गर्नेछिन्। जात्राको विधानअनुसार गाथामोगका दिन नवदुर्गा मन्दिरमा खःमेय् भित्र्याउनु खःमेय् बाँध्ने किलामा डोरी बाँध्नुपर्ने प्रचलन रहेको नवदुर्गा देवगणका नाइके कृष्णकुमार बनमालाले जानकारी दिए । उक्त डोरी बाँधिसकेपछि उपयुक्त खःमेय्को खोजी हुने उनी बताउँछन्। भक्तपुर नगरपालिका ८ निवासी कृष्णमाया गाइँजूले यस वर्षको खःमेय् ब्वाकेगू जात्राको लागि खःमेय् चढाएकी हुन्। तीन छोराहरु न्हुछेराम, कृष्णहरि र कृष्णश्यामको लगानीमा माता कृष्णमायाले ९० हजार रुपैयाँ जाने खःमेय् नवदुर्गालाई चढाएकी हुन् । उनले चार वर्षअघि नै खःमेय् चढाउने इच्छा व्यक्त गरेकी थिइन् तर नवदुर्गा देवगण जात्रा तथा मन्दिर व्यवस्थापन समितिमा पहिल्यै अरु दाताले नाम लेखाइसकेपछि चार वर्षमा उनको पालो आएको हो। 'चार वर्षअघि नै नवदुर्गा भवानीलाई खःमेय् चढाउने मनोकांक्षा राखेका थियौं,' जेठा छोरा न्हुछेरामले भने, 'खःमेय्को लागि राँगोसमेत हेरिसकेका थियौं, तर पालो पाइएन।' उनीहरुले भक्तपुरकै चाँगुनारायण नगरपालिका ८ सुडालका कृष्ण छुलयाजूले पालेको राँगो खःमेय्का लागि चढाएका छन्। भैंसीपालक छुलयाजूले साढे तीन वर्ष खःमेय्को रेखदेख गरेका छन् । उनले यस अवधिभर राँगो सामान्य बिरामीसमेत नभएको सुनाए। नवदुर्गा मन्दिरमा बाँधिएको खःमेय् हेर्न पुगेका सर्वसाधारण।तस्बिर : ईश्वरकाजी खाइजू 'उक्त राँगोलाई घाँसपराल र दानासँगै पिना, खुवा, काजु र बदाम खुवाएर पोलेको हुँ,' छुलयाजूले भने, 'साढे तीन वर्षको अवधिमा केही नराम्रो भएन।' उनले पालेको उक्त राँगोलाई १ लाख ८ हजार रुपैयाँसम्म दिन व्यापारी आएका थिए तर पहिल्यै खःमेय्को लागि भनिसकेको र देउताको लागि भएकाले ९० हजार रुपैयाँ बेचेका छन्। २०८१ सालसम्मलाई पुग्यो खःमेय् जात्रा व्यवस्थापन समितिका अनुसार २०८१ सालसम्मको लागि खःमेय् ब्वाकेगू जात्राको लागि खःमेय् चढाउने दाताहरु पुगेका छन् । समितिका अध्यक्ष विजेश बनमालाका अनुसार त्यसपछि पनि खःमेय् चढाउने इच्छा व्यक्त गर्ने दाताहरु धेरै आएका छन् । तर २०८१ सालसम्मको लागि दाताहरु निश्चित भएको उनले जानकारी दिए। उनका अनुसार २०७७ सालको लागि भक्तपुर नपा १२ का विजेन्द्र कर्माचार्य, २०७८ सालको लागि भक्तपुर नपा ३ का लक्ष्मण छुँजू र २०७९ को लागि भक्तपुर नपा १० का पदमबहादुर श्रेष्ठले खःमेय् चढाउने प्रतिबद्धता व्यक्त गरेका छन् । त्यस्तै २०८० सालको लागि भक्तपुर नपा ७ का रत्नभक्त दुमरु र २०८१ सालको लागि भक्तपुरको सूर्यविनायक निवासी विश्वराम सुवालले खःमेय् चढाउने प्रतिबद्धता जनाइसकेका छन् । खःमेय् : महिषासुर राक्षसको प्रतीक महिषासुर राक्षसको रुपमा भक्तपुरमा खःमेय् जात्रा मनाइँदै आएको छ। मध्य मल्लकालमा यस जात्राले बढी महत्व पाएको संस्कृतिकर्मी ओमप्रसाद धौभडेल बताउँछन्। उनहरुका अनुसार जात्राको खःमेय् निख्खर कालो, मोटोघाटो र जीउमा कुनै घाउ तथा चोटपटक नलागेको हुनुपर्छ। उनका अनुसार नवदुर्गा मन्दिर भित्र्याइएको खःमेय्लाई नकींले दिनहुँ तोरीको तेल दलिदिन्छिन् । मीठोमीठो खानेकुरा खुवाउँछिन्। खःमेय्लाई जाँडरक्सीसमेत खुवाइन्छ। जसले गर्दा खःमेय् मोटोघाटो हुनुका साथै उग्र स्वभावको बन्दै आउँछ। दसैंको महानवमीको दिन जात्रा गरिँदा सयौं भक्तजनको भीड छिचोलेर खःमेय्लाई करिब दुई किलोमिटर दौडाएर भक्तपुर नपा ९ स्थित ब्रह्मायणी मन्दिर पुर्याइन्छ। उक्त जात्राको क्रममा खःमेय्लाई हनुमन्ते खोलाबाट ब्रह्मायणी मन्दिर लगिन्छ । यसबेला भक्तजनहरुले खःमेय्माथि खोलाको पानी छ्यापाछ्याप गर्छन् । जुन दृश्य हेर्नेलायकको हुन्छ । यस कार्यलाई खःमेय्लाई चोख्याउने भनिने संस्कृतिकर्मी धौभडेल बताउँछन्। 'यसको अर्थ खःमेय्लाई ब्रह्मायणी पीठ लानुअघि शुद्ध स्नान गराएर चोख्याउनु हो,' उनी भन्छन्, 'यसरी शुद्ध स्नान गराउने बेला भक्तजनबीच पानी छ्यापाछ्याप गर्ने चलन कम रोचक हुँदैन।' यसरी ब्रह्मायणी मन्दिर पुर्याइएको खःमेय्लाई मासाहुती यज्ञको आयोजना गरी बध गरिन्छ । भक्तपुर तलेजुका रकमी खड्गीहरुले खःमेय्को रगत नवदुर्गा देवगणले चढाउने मुकुन्डोमा चढाउँछन् । यसरी नवदुर्गा देवगणलाई तृप्त गरेपछि बाँकी रगत माटोको भाँडोमा जम्मा गरिन्छ । यसलाई भैलकोंचा भनिन्छ । जुन भैलकोंचा नवदुर्गा द्योछेंमा लगेर राखिन्छ । साथै बध गरिएको खःमेय्को मासु भक्तजनले प्रसादको रुपमा लगेर आआफ्नो घरको भण्डार कोठामा राख्ने गर्छन् । उक्त मासु भण्डारकोठामा राख्दा धनधान्य हुने तथा अन्नको कहिल्यै कमी नहुने जनविश्वास रहेको छ।"
बसको ठक्करबाट पैदलयात्रीको मृत्यु,बर्दिबास : बसको ठक्करबाट महोत्तरीको बर्दिबासमा एक पैदलयात्रीको घटनास्थलमै मृत्यु भएको छ। मृतको पहिचान खुल्न सकेको छैन। जनकपुरबाट काठमाडौं जाँदै गरेको ना६ख १६११ नम्बरको बसले ठक्कर दिँदा उनको मृत्यु भएको हो। जिल्ला ट्राफिक प्रहरी कार्यालय बर्दिबासका प्रहरी जवान सजय साहका अनुसार बाटो काट्दै गर्दा उनलाई बसले ठक्कर दिँदा घटनास्थलमै मृत्यु भएको हो। ठक्कर दिएर भागेको बस प्रहरीको नियन्त्रणमा छ।
खानेपानी अभाव भएपछि धरानमा आन्दोलन,"धरान : एसियाली विकास बैंकको आर्थिक सहयोगमा धरान उपमहानगरपालिकाले सुरु गरेको एक अर्ब ७७ करोड रुपैयाँको धरान खानेपानी आयोजनाको काम अलपत्र परेको छ। चारपटक म्याद थप हुँदासमेत खानेपानी आयोजनाको काम समयमा सम्पन्न नभएपछि स्थानीय आन्दोलित भएका छन्। स्थानीयले धरान खानेपानी आयोजना निर्माणमा भएको आर्थिक अनियमितताको छानविन गरी दोषीलाई कारबाही गर्न माग गरेका छन्। धरान उपमहानगरपालिकाका पूर्वउपमेयर कृष्णनारायण पलिखेको नेतृत्वमा आन्दोलन सुरु भएको हो। पाँच वर्ष अगाडि निर्माण थालिएको धरान खानेपानी आयोजनाको काम सन् २०१७ सम्ममा निर्माण सम्पन्न हुनुपर्ने थियो। तर नेपालचीनको साझेदार ठेकेदार कम्पनी तेन्जिङ तुन्दि जेभीको चरम लापरवाहीका कारण खानेपानीे आयोजनाको काम अलपत्र अवस्थामा छ। नयाँ खरिद ऐन अनुसार ठूला आयोजनाको म्याद एक पटक मात्र थप्ने प्रावधान छ। ठेकेदारले समयमा काम नसक्दा चार पटकसम्म म्याद थप भएको छ। एसिशियाली विकास बैंकले एक अर्ब ७७ करोड ऋण अनुदान दिएपछि धरान उपमहानगरपालिकाले पाँच वर्ष अगाडि चारकोसे जङ्गलबाट डीप बोरिङ गरी खानेपानी आयोजनाको काम सुरु गरेको थियो। धरानको मंगलबारे, फुस्रे र पिण्डेश्वरमा खानेपानी ट्यांकी निर्माण गरीे धरान उपमहानगरपालिकाकाको साविकका १९ वडामा जमिन मुनि पाइप बिच्छाएको थियो। सबैतिर पानी नपुग्दा धारा जोडेका धरानबासी पानीको अभावमा छटपटाइरहेकाा छन्। कांग्रेस धरानका सभापति तिलक राईले खानेपानी आयोजनामा चरम भ्रष्टाचार र निर्माणमा लापरवाही भएकाले छानबिन गरी दोषीलाई कारबाही गर्न माग गरे। धरान १८ का वडाअध्यक्ष प्रविण राईले आफ्नो वडामा उपमहानगरको खानेपानी विस्तार नगरेको बताए। धरान खानेपानी परियोजनाका प्रमुख राजु पोखरेलले खानेपानी आयोजनाको काममा ढिलाई भएको स्वीकार गरे। उनले खानेपानी संस्थानसँग इन्टरकनेक्शनमा कुरा नमिल्दा पानी आपूर्तिमा समस्या भएको बताए।"
लेकसाइड रातभर खुल्दा शान्ति बिथोलियो भन्दै रिट,"पोखरा : पर्यटकीय सहर पोखराको बैदामका स्थानीयले फेवताल किनार (लेकसाइड) का डान्सबार, क्लब लगायत रात्रिकालीन व्यवसाय आचारसंहिताबिना राति अबेरसम्म खुल्दा शान्ति सुरक्षा खल्बलिएको भन्दै रिट दायर गरेका छन्। पर्यटन विकासका लागि पोखराको लेकसाइड २४ सै घण्टा खोल्नेबारे बहस चलिरहेको बेला स्थानीयले राति ९ बजे देखि ४ बजेसम्म अहिले सञ्चालनमा आएका डान्सबार, क्लब, दोहोरी साँझ लगायत यस्ता रात्रिकालीन व्यवसायबाट ध्वनि प्रदूषण, होहल्ला भएको भन्दै त्यसविरुद्ध उच्च अदालत पोखरामा रिट दायर गरेका हुन्। स्थनीय आमा समूह, सामुदायिक प्रहरी सेवा केन्द्र, होटल व्यवसायी समेत ४२ जनाले राति अबेर सम्म सञ्चालन हुने डान्स बार, क्याबिन, क्लब, दोहोरी साँझ, लगायतका पर्यटन व्यवसायका कारण शान्ति सुरक्षा खलबलीएको भन्दै गण्डकी प्रदेश सरकार, मुख्मन्त्रीको कार्यालय, स्थानीय प्रशासन लगायतलाई विपक्षी बनाई उच्च अदालत पोखरामा रिट दायर गरेका हुन्। रिटमा राति ९ बजे पछि बिहान ४ बजेसम्म पनि रेस्टुरेन्ट र डान्स क्लबमा होहल्ला हुने गरेकाले शान्तिसुरक्षामा जोखिम बढेको, होटलमा बस्ने पाहुना र स्थानीयलाई प्रत्यक्ष असर परेकाले तत्काल त्यस्ता व्यवसाय व्यवसाय राति बन्द गराउन अन्तरिम आदेश माग्दै रिट दायर गरिएको हो। यसरी रिट दायर गर्नेमा पश्चिमाञ्चल क्षेत्रीय होटल संघका अध्यक्ष विकल तुलाचन र पूर्वअध्यक्ष गोविन्दराज पहारी पनि छन्। उनीहरुले संस्थागत नभएर स्थानीय बासिन्दाको हैसियतमा सहभागिता जनाएको बताएका छन्। लेकसाइडलाई २४ सै घण्टा सञ्चालन गर्नुपर्ने पक्षमा आफू रहेको पश्चिमाञ्चल होटल संघका अध्यक्ष विकल तुलाचनले बताए। आचारसंहिता बनाएर शान्ति सुरक्षा कायम हुने गरी त्यस अनुसार अघि बढ्नुपर्छ, उनले भने, शान्ति सुरक्षाका लागि राति ९ बजे देखि आचार संहिता लागु हुने गरी अघि बढ्नुपर्छ। यो रिट पर्यटन व्यवसायकै हितमा रहेको पश्चिमाञ्चल होटल संघका पूर्वअध्यक्ष समेत रहेका स्थानीय गोविन्दराज पहारीले बताए। पर्यटकीय क्षेत्र लेकसाइडमा झैझगडा भएर विश्व पर्यटन बजारमा नराम्रो सन्देश जानु अघि सचेत रहेर आचारसंहिता बनाएर अघि बढ्नुपर्ने उनले सुनाए। पछिल्लो समयमा डान्सबारहरुले अदालतबाट धमाधम अन्तरिम आदेश ल्याएर कुनै आचारसंहिताबिना रातभर सञ्चालन हुने क्रम बढ्दा ध्वनि प्रदूषण बढेको, शान्ति सुरक्षा नभएको उनले बताए। रेस्टुरेन्ट एन्ड बार एसोसिसन अफ नेपाल (रेबान) पोखराका महासचिव गणेशबहादुर थापाले पर्यटन राजधानी पोखरामा आउने पर्यटकलाई २४ सै घण्टा सेवा सुबिधा दिने गरी सञ्चालन गर्न पाउनुपर्ने बताए। अन्नपूर्ण पदायात्रा क्षेत्रमा गएर राति फर्कने, देशका बिभिन्न ठाउँबाट राति अबेर आउने पर्यटकलाई सेवा सुविधा दिन नसक्ने हो भने पर्यटन उद्योग अघि बढ्न नसक्ने उनले बताए। पोखरामा निर्माण भइरहेको अन्तर्राष्ट्रिय विमानस्थल सन् २०२१ जुलाई महिना सम्पन्न भएर सञ्चालनमा आउने गरी काम अघि बढेको छ। यसपछि विमानस्थल राति पनि सञ्चालनमा आउने छ। त्यसपछि रातमा आउने पर्यटकलाई पनि सेवा सुविधा दिन र मनोरञ्जन दिन पनि अहिलेबाटै २४ सै घण्टा व्यवसायी सञ्चालन गर्नुको विकल्प नरहेको पोखरा पर्यटन परिषदका अध्यक्ष चिरञ्जीवी पोखरेलले बताए। यसका लागि अहिले नै रात्रिकालीन व्यवसाय निर्देशिका र मापदण्ड पालना गरी व्यवसाय सञ्चालन गरिनुपर्ने उनले बताए। लेकसाइडमा राति सञ्चालन हुने व्यवसायलाई मर्यादिन बनाउन, शान्ति सुरक्षा कायम गर्न पहल गर्न स्थानीय प्रहरी प्रशासन र मुख्यमन्त्रीलाई समेत ज्ञापनपत्र बुझाउँदा पनि समस्या समाधान नभएपछि अदालत जानुपरेको सामुलायिक सेवा केन्द्र बैदामकी अध्यक्ष मीना भट्टराईले बताइन्। रिट निवेदनमा रात्रिकालीन व्यवसायमा प्रयोग हुने संगीतको ध्वनि प्रदूषण नियन्त्रण गर्नु पर्ने, चर्को रंगीबिरंगी बत्ती व्यावसायिक प्रतिष्ठान बाहिर जान रोक्नुपर्ने, सडकमा होहल्ला, झैझगडा गर्ने, ध्वनि प्रदूषणमा रोक लगाउनु पर्ने, अवान्छित गतिविधि अनुगमनका लागि स्थायी समिति व्यवस्था गर्न र बेलुका ८ बजेदेखि अनुगमन थाल्नुपर्ने लगायतका माग रहेका छन्। व्यवसायीविरुद्ध परेको रिटमा उच्च अदालत पोखराले विपक्षीका नाममा कारण देखाउ आदेश जारी गरेको छ। अन्तरिम आदेश जारी गर्नुपर्ने नपर्नेबारे छलफल गर्न दुवै पक्षलाई सोमबार बोलाएको छ। अदालतले अवान्छिन र गैरकानुनी क्रियाकलाप हुन नदिने लगायत शान्ति सुरक्षाको उचित प्रबन्ध गर्न जिल्ला प्रशासन कार्यालय कास्कीलाई आदेश पनि दिएको छ। गण्डकी प्रदेश सरकारले पर्यटनलाई नै समृद्धिको मुख्य आधार मनेर विकासका योजना अघि सारेको छ। त्यसै अनुसार सन् २०१९ लाई आन्तरिक पर्यटन वर्ष घोषण गरेर मनाइरहेको छ। सन् २०२२ मा २० लाख पर्यटक प्रदेशमा भित्र्याउने योजनाका साथ अघि बढेको समयमा आएका पर्यटकले नै सेवा नपाउने गरी पर्यटकीय क्षेत्रलाई ९ बजे नै बन्द गर्ने गरी विरोध आउनु उचित नभएको पोखरा पर्यटन परिषदका पूर्व अध्यक्ष सूर्यबहादुर भुजेलले बताए।"
"सुनको मुल्य अहिलेसम्मकै उच्च, यस्तो छ बजार",काठमाडौं : सुनको भाउ अहिलेसम्मकै उच्च रहेको सुनचाँदी व्यवसायी महासंघले बताएको छ।आइतबार सुन तोलामा ५ सय रुपैयाँले बढेर ६३ हजार ३ सय पुगेको हो। सुन चाँदी व्यवसायी महासंघका अनुसार शुक्रबार ६५ हजार ८ सय रुपैयाँमा कारोबार भएको सुन आइतबार ५ सयले बढेर अहिलेसम्मकै उच्च भएको हो। यस्तै चाँदीको मूल्यमा पनि सामान्य वृद्धि भएको छ।चाँदी तोलाको ७७० रुपैयाँमा कारोबार भइरहेको महासंघले जनाएको छ।
बागमतीको जल लिएर भारत जाँदै गरेकी बोलबमयात्रीको मृत्यु,मलंगवा : सर्लाहीको बागमती नदीबाट जल लिएर मोटरसाइकलमा भारतको बिहार राज्यको मढियाधाम जाँदै गरेकी बोलबमयात्रीको मृत्यु भएको छ। चक्रघट्टा गाउँपालिका ९ बस्ने हृदय दासकी १७ वर्षीया छोरी रामशिला दासको मृत्यु भएको प्रहरीले जनाएको छ। बिआर ३० भि ७१८७ नम्बरको मोटरसाइकलमा जल लिएर मलंगवातर्फ आउँदै गरेका हृदय दासलाई विपरित दिशाबाट जाँदै गरेको नम्बर नखुलेको ट्याक्टरले ठक्कर दिएको थियो। मोटर साइकलको पछाडि सवार उनकी छोरी ट्याक्टरको ठक्करबाट गम्भीर भएकी थिइन्। उपचारका क्रममा आइतबार बिहान उनको मृत्यु भएको हो। दुर्घटनामा गम्भीर भएकी दासलाई सर्लाही अस्पताल मलंगवा ल्याएको थियो। त्यहाँ सामान्य उपचारपछि थप उपचारका लागि वीरगंजतर्फ लैजाँदै गर्दै सिमरामा मृत्यु भएको प्रहरीले जनाएको छ। शव पोष्टमार्टमका लागि सर्लाही अस्पतालमा राखिएको र ट्याक्टरको खोजी भइरहेको प्रहरीले जनाएको छ।
महिनामा एकदिन अनिवार्य श्रमदान,"धनकुटा : उमेर ७४ वर्ष। तर जोश जाँगर युवाको भन्दा कम छैन। धनकुटा२ सीमटोल भीरगाउँका लीमवहादुर राई गाउँका लागि उदाहरणीय बनेका छन्। गाउँ जोड्ने सडक मर्मत गर्न छरछिमेकीसँगै उनी पनि श्रमदानमा जुट्ने गरेका छन्। श्रमदानमा ढुँगा ओर्साने, सोलिङ बिछ्याउने काम गर्छन् उनी। राईमात्रै होइन वडा नम्बर २ का २२ टोल वस्ती संगठनमा आवद्ध स्थानीय वासिन्दा श्रमदान गर्नैपर्ने नियममा बाँधिएका छन्। २२ टोल वस्ती संगठनमा ९ सय ७५ घरपरिवार आवद्ध छन्। हरेक घरपरिवारबाट एकजना सदस्य सार्वजनिक काममा श्रमदान गर्न अनिवार्य उपस्थित हुनुपर्ने नियम छ। आफु मरेर गए पनि आफुले गरेको योगदान गाउँसमाजमा जीवन्त रहने भएकाले यस्ता काममा सहभागी हुन पाउँदा खुसी लागेको ७४ बर्षीय राईले बताए। उमेर छँदा पनि गाउँ समाजकै लागी खट्थे, उनले भने यो उमेरमा पनि सामाजिक काममै लागीरहेको छु। खुसी लाग्छ। गाउँघरमा हुने विकास निर्माणको काममा सबैलाई सहभागी गराउने उद्देश्यसहित धनकुटा२ वडा कार्यालयले महिनामा एक दिन अनिवार्य श्रमदान गर्नुपर्ने नियम बनाएपछि आफ्नो गाउँको विकासका स्थानीय सामुहिक रुपमा जुट्न थालेका हुन्। बाटो, खानेपानी, कुलो, विद्यालय, चौतारा, धार्मिकस्थल निर्माण, मर्मत तथा सरसफाइजस्ता कामका लागि महिनामा एकपटक सबैले श्रमदान गर्नुपर्ने नियम रहेको वडाध्यक्ष चन्द्रलाल तामाङले जानकारी दिए। जेठदेखी वडा समितिले औपचारिक निर्णय गरी यो नियम लागु गरेको हो। यो अभियान ७ महिनाअघि वडाका विभिन्न टोलमा स्वतफूर्त रुपमा चलेको थियो। स्थानीयवासी संगठित भएर वडालाई औपचारिक रुपमा निर्णय गर्न अनुरोध गरेपछि वडाले निर्णय गरेको थियो। श्रमदानमा आउने स्थानीयले आआफ्नो सीप र क्षमताअनुसार जानेका काम गर्छन्। श्रमदानमा नजानेले जरिवाना स्वरुप टोलबस्तीलाई पाँचसय रुपैयाँ बुझाउनु पर्छ। जरिवानावापतको रकम टोलबस्ती संगठनको खातामा राखिन्छ। यो काम पैसा उठाउनेभन्दा पनि गाउँमा विकास निर्माणका काममा सबैलाई सहभागी गराउनु रहेको वडाध्यक्षको भनाइ छ। वडाध्यक्ष तामाङ पनि श्रमदानमा जुट्ने गरेका छन्। उनी आवद्ध टोलबस्तीले तोकेको स्थानमा गएर अरुसँगै श्रमदानमा जुट्छन्। जनप्रतिनिधि पनि उपस्थिति हुँदा सबैलाई हौसला हुन्छ, उनले भने, जनसहभागिता उत्साह जनक छ। सोही टोलकी उषा राई पनि महिनाको एक पटक हुने श्रमदानमा सहभागी हुने गरेकी छन्। सबैको सहभागिताले सामुहिक एकताको विकास भएको पनि उनले बताइन्। भत्किएको बाटो तथा संरचना बनाउन सरकारको मुख ताक्दा कहिले बन्छ कहिले, उनले भनिन्, यसरी सबै जुटेर गर्दा समयमै काम बन्छ।"
नेपालका व्यापारी धम्क्याउन जहाजमा दिल्ली,"काठमाडौं : अपहरणको धम्की दिँदै नाटकीय ढंगले व्यापारीहरुसँग मोटो रकम माग गर्ने एक युवक पक्राउ परेका छन् । फोनमार्फत धम्की दिई व्यवसायीहरुसँग रकम बार्गेनिङ गर्ने ललितपुरका उदय गिरीलाई महानगरीय प्रहरी अपराध महाशाखाले पक्राउ गरेको हो। ललितपुर महानगरपालिका२४ धापाखेल बस्दै आएका ३० वर्षीय गिरीले नेपाली तथा भारतीय नम्बरको सिमकार्ड प्रयोग गरी फोनबाट धम्क्याउदै तीनजना घरजग्गा व्यवसायीसँग ७५ लाख रकम माग गरेका थिए । व्यवसायीले महाशाखामा रकम माग गरी धम्की दिएको भनी उजुरी गरेका थिए । उजुरीपछि अनुसन्धान गर्ने क्रममा गिरीलाई शुक्रबार ललितपुरबाट पक्राउ गरिएको महानगरीय प्रहरी अपराध महाशाखाका प्रवक्ता एसपी केदार ढकालले जानकारी दिए। गिरीले नेपालकै तराईमा गई नेपाली सिमबाट र भारतमा पुगी भारतीय सिमकार्डबाट व्यवसायीलाई धम्की दिएको एसपी ढकालले बताए । व्यवसायीलाई धम्क्याउनकै लागि गिरी प्लेन चढेर दिल्ली गएका थिए । दिल्ली पुगेर उनले भारतीय नम्बरबाट व्यवसायीहरूलाई पालैपालो फोन गरी धम्क्याउदै रकम मागेका थिए । साउन १० गते दिल्ली गएका उनी १२ गते फर्किएका थिए। गिरीले व्यवसायीहरुलाई तिमीहरुको परिवारको सबै विवरण थाहा छ, रकम नदिए अपहरण गर्छु भन्दै बार्गेनिङ गर्ने गरेको पीडितलाई उद्धृत गर्दै प्रहरीले जनकारी दिएको छ। गिरी यहअघि पनि जेल सजायँ भोगिसकेका अभियुक्त हुन् । उनले हतियार तथा खरखजना मुद्दामा ३ वर्ष जेल सजायँ भुक्तान गरिसकेका छन् । उनको कोठाबाट थुप्रै नेपाली र भारतीय सिमकार्ड बरामद गरिएको प्रहरीले जनाएको छ।"
दुर्घटनामा तीनको मृत्यु,काभ्रे : काभ्रेमा छुटाछुटै दुर्घटनामा ३ जनाको मृत्यु भएको प्रहरीले जनाएको छ।बिपी राजमार्गको रोशी गाउँपालिका८ गिम्दीवेशीमा मोटरसाइकल दुर्घटना हुँदा एकको मृत्यु भएको हो। काठमाडौंबाट बर्दिबास जाँदै गरेको ना ६२प ७३१६ नम्बरको मोटरसाइकल आफै अनियन्त्रित भएर दुर्घटना हुँदा मोटरसाइकल चालक धादिङ सल्यान३ घर भएका ३५ वर्षीय भोजनारायण श्रेष्ठको मृत्यु भएको हो। उनी कालिसिद्धी गण बर्दिबासमा कार्यरत नेपाली सेनाका अमलदार हुन्।उनको उपचारका क्रममा धुलिखेल अस्पतालमा मृत्यु भएको जिल्ला प्रहरी कार्यालय काभ्रेले जनाएको छ। अरनिको राजमार्गअन्तरगत बनेपा १० साझा पेट्रोल पम्पको मोडमा बनेपाबाट साँगातर्फ जाँदै गरेको बा५७प ९४६९ नम्बरको मोटरसाइकलाई काठमाडौंबाट बनेपा आउँदै गरेको बा १७ प ८११२ नम्बरको स्कारपियोले ठक्कर दिँदा मोटरसाइकलमा सवार दुईजना गम्भीर घाइते भएका थिए। घाइतेमध्ये बनेपा१२ कोटथुम्का २१ वर्षीया रविन थापाको उपचारको क्रममा अस्पतालमा निधन भएको इलाका प्रहरी कार्यालय बनेपाका प्रहरी निरीक्षक निरञ्जन भट्टराईले जानकारी दिए। सो दुर्घटनामा परी सोही ठाउँका सविन थापा घाइते भएका थिए। उनको शीर मेमोरियल अस्पतालमा थप उपचार भइरहेको प्रहरीले जनाएको छ। आइतबार दिउँसो १ बजे सोही ठाउँमा अर्को दुर्घटना भएको छ। बनेपाबाट साँगा जाँदै गरेको बा ९९प ३३९७ नम्बरको स्कुटीले बा ६ ख ७३१५ नम्बरको ट्रकलाई ओभेरटेक गर्ने क्रममा ट्रकको पछाडीको भागमा ठोक्किएर स्कुटरमा सवार एक पुरुषको मृत्यु भएको छ। उनको वतन खुल्न सकेको छैन।
नेपालतिर सर्दै मनसुनको रेखा : यस्तो छ तीन दिन वर्षात् र बाढीको सम्भावना,"काठमाडौं : केही स्थानमा मेघ गर्जन (चट्याङ पर्ने) तथा मध्य र पूर्वका पहाडी भूभागका एक दुई स्थानमा भारी वर्षाको सम्भावना रहेकाले सतर्कता अपनाउन जल तथा मौसम विज्ञान विभागले अनुरोध गरेको छ। आइतबार बिहान ६ बजे विभागले जारी गरेको बुलेटिनअनुसार पूर्व र मध्य पहाडी भूभागका एक दुई स्थानमा भारी वर्षाको सम्भावना छ। मनसुनको न्यून चापीय रेखा नेपालको तराई भूभाग भन्दा दक्षिणतिर रहेको र नेपालतर्फ सर्दै गरेको बुलेटिनमा जनाइएको छ। विभागले आइतबार केही स्थानमा मेघ गर्जनसहित पानी पर्ने जनाएको छ। मौसम पूर्वानुमान महाशाखाको बिहान ६ बजेको बुलेटिनअनुसार पूर्व र मध्य पहाडी भूभागका एक दुई स्थानमा भारी वर्षाको सम्भावना छ। सोमबार दिउँसो देशभर आंशिकदेखि सामान्य बदली रही केही स्थानमा मेघ गर्जनसहित हल्कादेखि मध्यम वर्षा हुने सम्भावना छ। पहाडी भूभागका एक दुई स्थानमा भारी वर्षाको सम्भावना रहेको महाशाखाले जनाएको छ। सोमबार राति देशको पश्चिमि भूभागका केही स्थानमा तथा मध्य र पूर्वका थोरै स्थानमा पनि मेघ गर्जन सहित हल्कादेखि मध्यम वर्षा हुने सम्भावना छ। पहाडी भूभागका एक दुई स्थानमा भारी वर्षाको सम्भावना रहेको महाशाखाले जानाएको छ। मंगलबा पश्चिमी भूभागमा सामान्यदेखि पूर्ण बदलि रहने सम्भावना छ। पश्चिम क्षेत्रका एक दुई स्थानमा पनि भारी वर्षाको सम्भावना रहेको बुलेटिनमा उल्लेख छ। मंगलबार राति देशको पश्चिमि भूभागका केही स्थानमा तथा मध्य र पूर्वका थोरै स्थानमा मेघ गर्जनसहित हल्कादेखि मध्यम वर्षा हुने सम्भावना छ। पश्चिम क्षेत्रका एक दुई स्थानमा भारी वर्षाको सम्भावना छ। बाढीको के छ सम्भावना ? यसैबीच बाढी पूर्वानुमान महाशाखाले आगामी तीन दिन देशका प्रमुख तथा मझौला नदीमा बहावको सतह पार हुने सम्भावना न्यून रहेको जनाएको छ। तर नदी तटीय क्षेत्रमा सतर्कता अपनाउन उसले अनुरोध गरेको छ। आइतबार र सोमबार पश्चिम राप्ती, बबई, कर्णाली र महाकाली नदी तटीय क्षेत्रमा सामान्य सतर्कता अपाउन उसले भनेको छ। ओखलढुङगा, रामेछाप, सिन्धुपाल्चोक, रसुवा, मकवानपुर, काठमाडौं उपत्यका र आसपास, दाङ, रोल्पा, रूकुम, दैलेख, सुर्खेत, कालिकोट, बझाङ, बाजुरा, डोटी, डडेलधुरा, बैतडी, दार्चुला लगायत आसपासका जिल्ला हुँदै बहने साना खोलाहरूमा आकस्मिक बहावको सम्भावना रहेको बाढी पूर्वानुमान महाशाखाले जनाएको छ। प्रदेश १, २, ५ र सुदूरपश्चिमका पहाड र चुरेबाट बहने केही ससाना नदीमा बहाव केही बढ्ने सम्भावना रहेकाले नदी तटीय क्षेत्रमा सतर्कता अपनाउन उसले भनेको छ।"
किशोरीमै आमा,"मिना बुढाथोकी सल्यान : शारदा नगरपालिका१ कि १५ वर्षीया किशोरी लक्ष्मी थापाले केहि दिनअघि जिल्ला अस्पतालबाट सुरक्षित प्रसूति सेवा लिइन्। उनी जस्तै सोही अस्पतालबाट सुरक्षित प्रसूति सेवा लिएकी १५ वर्षीया धना कुँवर पनि किशोरीमै आमा बनेकी छन्। स्कुले उमेरमै बिवाह गर्ने र आमा बन्ने किशोरीहरुको संख्या बढ्दो छ। एक वर्षको अवधिमा मात्रै साढे चारसयभन्दा बढी बालिकाले बच्चा जन्माएको जिल्ला अस्पतालको तथ्यांकमा छ। उमेर नपुगी बिहे गर्ने र आमा बन्नाले उनीहरुको स्वास्थ्यमा मात्रै होइन पढाई पनि रोकिएको छ। जिल्लामा बाल विवाह गर्नेको एकिन तथ्यांक नभए पनि जिल्ला अस्पताल सल्यानमा प्रसूति सेवा लिन आउने किशोरीको संख्या भने बढि छ। अस्पतालको तथ्यांकअनुसार एक वर्षको अवधिमा चार सय ४३ जना किशोरीले सुरक्षित प्रसूति सेवा लिएका छन्। जिल्ला अस्पतालमा कार्यरत स्टाफ नर्स कोपिला पुनले सानो उमेरमा आमा बन्दा किशोरी आमा र बच्चा दुवैको स्वास्थ्यमा समस्या देखिने गरेको बताइन्। कम उमेरका आमालाई धेरै रगत बग्ने, सुनिने, दिर्घकालमा पाठेघर खस्ने, पिसाव चुहिने समस्या हुन्छ उनले भनिन्, उनीहरुबाट जन्मिएका बच्चाको तौल पनि कम हुन्छ। यसले गर्दा बच्चा जन्मजात कुपोषित हुन्छन्। अभिभावकले नमाने पनि स्कुले उमेरमै प्रेम सम्बन्धमा बस्ने र आफै भागेर बिवाह गर्ने क्रम बढ्दै गएको छ। जिल्लाका ग्रामिण क्षेत्रमा अझै पनि घरायासी कामका लागि बढि सन्तान जन्माउने चलन कायमै छ। कर्णाली प्रदेशको सबैभन्दा बढी बाल बिवाह सल्यानमै हुने गरेको तथ्यांकले देखाएको छ। शारदा नगरपालिका उपप्रमुख सावित्रा बस्नेतले नगरभित्रका प्रत्येक विद्यालयमा बालबिवाह न्यूनिकरणका लागि किशोरकिशोरी शिक्षा कार्यक्रम सञ्चालन गर्ने बताइन्। स्थानीय सरकारले बालबिवाह न्यूनिकरणका लागि स्पष्ट नीति बनाउनुका साथै बालबिवाह गर्नेलाई कानुनी दायरामा ल्याउनुपर्ने मानव अधिकारकर्मी रामचन्द्र रेग्मीले बताए। शारदा नगरपालिका१० का वडाध्यक्ष रेशमबहादुर बुढाथोकीले बालबिवाह रोक्न चुनौती बन्दै गएको बताए। प्रहरी प्रमुख वीरेन्द्रबहादुर शाहीले गाउँमा बालबिवाह व्याप्त भए पनि प्रहरी र अदालतसम्म उजुरी नपर्ने गरेको बताए। हरेक घरमा बालबिवाह भइरहेका छन्। तर अहिलेसम्म प्रहरीकहाँ उजुरी परेका छैनन्। अभिभावक र बालबालिकालाई सँगै राखेर सचेतना फैलाउनसके मात्रै यो समस्या न्यूनिकरण हुनसक्छ उनले भने।"
ब्लड बैंकमा रगत अभाव,"वीरगन्ज : वीरगन्जको नारायणी अस्पतालमा सुत्केरी गराउन बिहीबार भर्ना भएकी अनिता देवीको शल्यक्रिया रगत अभावमा दुई दिनसम्म रोकियो। अस्पताल छेउमै रहेको रक्त संचार केन्द्रमा रगत अभावले श्रीमति अनिताको शल्यक्रिया दुई दिन रोकिएको सन्दिप साहले बताए। उनले भने,' दुई दिनपछि शनिबार एक दाताले रगत दिएपछि मात्र चिकित्सकले अप्रेशन गरे।' 'डाक्टरले अप्रेशन गरेर बच्चा निकाल्नुपर्छ, रगत लिएर आउनुस् भनेपछि ब्लड बैंकमा गए तर त्यहाँ रगत सकिएको रहेछ, सर्लाहीको पडरीयाका सन्दिपले भने, 'रगत पाएपछि दुई दिनपछि श्रीमतीको अप्रेशन भयो।' पर्सा, बारा, रौतहट र सर्लाही गरी चार जिल्लाका बिरामीलाई आपतकालीन अवस्थामा रगत आपूर्ति गर्न एक मात्र रक्त संचार केन्द्र वीरगन्जमा छ। तर, रक्त संचार केन्द्रमा रगतको मौज्दात नरहेका कारण रगत लिन केन्द्रमा धाउने आफन्त र कुरुवा रित्तो हात फर्कन बाध्य छन्। रक्त सन्चार केन्द्रमा वैशाखदेखि रगत अभाव भएपछि आपूर्तिमा समस्या भइरहेको केन्द्रका प्राविधिक धिरेन्द्र झा बताउँछन्। 'गर्मीमा रगत संकलन कम भइरहेको छ। तर, अस्पतालमा बिरामीको चाप अत्याधिक भएकाले रगतको माग बढी छ, झाले भने, 'अहिले केन्द्रमा दैनिक ५०५५ जना रगतका लागि आइरहेका छन्, तर रगत नपाउदा उनीहरु खाली हात फर्कन बाध्य छन्।' असार महिनायता रक्त संचार केन्द्रमा रगतको मौज्दात नरहेको रक्त संचार केन्द्र वीरगन्जका प्रमुख सौरभराज पाण्डेले बताए।रक्तादाताहरुको कमीका कारण केन्द्रमा रगतको अभाव हुन पुगेको केन्द्रका प्रमुख सौरभराज पाण्डले जानकारी दिए। 'गर्मी सुरु हुने बित्तिक्कै रक्तदान कार्यक्रममा कमी आयो। त्यससँगै असारमा अविलरल वर्षापछि आएको डुबान र बाढीको कारणले पनि पहिले निर्धारित भइसकेका ४५ वटा संस्थाको रक्तदान कार्यक्रम पनि रद्ध भयो, पाण्डेले भने, 'अहिले केन्द्रमा कुनै पनि समूहको एक पिन्ट पनि रगत जगेडामा छैन।' पाण्डेका अनुसार महिनामा मुस्किलले दुई तीनवटा संघ संस्थाले रक्तदान कार्यक्रम गरे पनि माग अत्याधिक रहेकाले संकलित रगत एक दुई दिनमै सकियो। रगत लिन आउने गम्भीर बिरामीका कुरुवालाई भने केन्द्रको सम्पर्कमा रहेका नियमित रक्तदातालाई बोलाएर रक्तदान गर्न लगाइने गरेको पाण्डले बताए। पाण्डेका अनुसार गत वैशाखमा ७ सय ६५ पिन्ट रगत संकलन भएको थियो। माग भने १ हजार ५० रहेको थियो। यस्तै जेठमा ७ सय १६ पिन्ट संकलन भएकोमा माग भने १ हजार १ सय १५ र असारमा ९ सय ८ पिन्ट संकलन भएकोमा माग भने १ हजार ४१ रहेको थियो । साउनमा दोश्रो सातासम्म करिब तीन सय पिन्ट मात्र रगत संकलन भएको भएपनि माग अत्याधिक भएका कारण संकलन भएको एक दुई दिनमा रगत सकियो। भारतीय बिरामी वीरगन्जमै आउँछन् भारतका सीमावर्ती बजार र गाउँबाट पनि बिरामी उपचारका लागि वीरगन्जमै आउने गर्छन्। जसकारण बिरामीको चाप बाक्लो हुने गरेको हो। भारतमा ब्लड बैंकले एक पिन्ट रगतको चेकजाँच शुल्क ५ हजारदेखि २० हजार भारुसम्म लिन्छ, पाण्डेले भने,' तर यहाँ हामीले एक हजार रुपैयाँ मात्रै लिन्छौं, चार्ज निक्कै सस्तो भएका कारणले पनि उताका अधिकांश बिरामी पनि वीरगन्जमै उपचारका लागि आउँछन्। बिरामीका आफ्नतले रगत दिन मान्दैनन् सर्वसाधारणमा अझै पनि रक्तदानसम्बन्धी चेतनाको अभावले तुलनामा रुपमा रगत संकलन हुन नसकेको केन्द्रका प्राविधिक बताउँछन्। रगत दान गर्दा शारीरिक कमजोरी हुने, दुब्लो पातलो मान्छेले रगत दिन नहुने, गर्मीमा रगत दिँदा बिरामी पर्नेजस्ता भ्रमका कारण रक्तदान गर्न हिच्किचाउने गरेको केन्द्रका प्राविधिक झाले बताए। अस्पतालको बेडमा आफ्नै श्रीमती, बावु आमा रगतको अभावमा छटपटाइ रहेका हुन्छन्, झाले भने, 'त्यस्ता बिरामीका आफन्त सकेसम्म कुनै संघसंस्थाको सिफरिस लिएर आउँछन्, सिफारिस पाएनन् भने हामीलाई हार गुहार गर्छन्, कतिपयले रगत दिनुपर्छ भन्ने डरले बिरामी आफ्नै बुवाआमा वा श्रीमती भएपनि आफू नातेदार रहेको भनेर ढाट्छन्।'"
"गैरपीडितलाई राहत, पीडित रित्तै","सिरहा : राहत वितरण भइरहेको खबर सुनेपछि घरको काम छाडेर शनिबार औरही गाउँपालिका४ का अमिरकादेवी यादव सुन्दर जनता मावि पुगिन्। पीडितको नामावलीअनुसार परिचय पत्र वितरण भइरहेको स्थानमा पुगेर उनले आफ्नो नाम खोज्न पढेलेखेका व्यक्तिलाई आग्रह गरिन्। तर, उनको नाम सूचीमा भेटिएन। राहत पनि पाइनन्। घरमै आएर वडाध्यक्ष, प्रहरी र रेडक्रसका प्रतिनिधिले नाम संकलन गरेर लगेका थिए तर, यहाँ पीडितको सूचीमा नाम पाइएन, उनले भनिन्, गाउँका गैरबाढीपीडितले आँखा अगाडी राहत लिएर गए। म रित्तो हात फर्किएँ। बाढीले घर भत्काएपछि छिमेकीको घरमा आश्रय लिइरहेकी उनले सुनाइन्। तीनजना छोराछोरीसहित छिमेकको घरमा जसोतसो समय बितिरहेको छ, उनले भनिन्, राहतको नाममा अहिलेसम्म केही पाएको छैन। गाउँमा ठूलाबडाले आफ्ना आसेपासेलाई पीडितको नाममा राहत दिएको पनि उनको आरोप छ। अमिरकादेवीजस्तै सो वडाका डोमु मुखिया, रामगणेश सदाय, सवित्रीदेवी यादव, सरितादेवी यादव पनि राहत पाउने आशामा त्यहाँ पुगेका थिए। तर वास्तविक पीडित उनीहरुको परिचय पत्र पाउने सूचीमा नाम नभएपछि रित्तो हात घर फर्किए। वडा नम्बर ४ का दुई दर्जनभन्दा बढी बाढीपीडितले वडाध्यक्ष उपेन्द्र यादवसँग नाम नभएको विषयमा गुनासो पोखेका थिए। वडाध्यक्षले पीडितको नाम संकलनमा राजनीति हुँदा यस्तो भएको जवाफ दिएका थिए। पीडितको नामावली संकलन गर्ने टोलीमा प्रत्येक राजनीति दलबाट प्रतिनिधि खटाएका थियौं, उनले भने, सबैले आआफ्नो पक्षका मात्र नाम संकलन गरेको देखियो। वडाध्यक्ष यादव समाजवादी पार्टीबाट निर्वाचित भएका हुन्। वडा नम्बर १, ४ र ५ का ३५० परिवारलाई रेडक्रस र प्रदेश सरकारले संयुक्त रुपमा राहत वितरण गरेको हो। राहत वितरण गर्न समाजवादी पार्टीका प्रदेश अध्यक्ष तथा प्रदेश २ का आर्थिक मामिला तथा योजनामन्त्री विजयकुमार यादव आएका थिए। प्रदेश सरकारबाट चामल २५ किलो, दाल ४ किलो, सुकुल (पटिया) १ थान, झुल १ थान, तेल १ लिटर, साबुन ११ थान पीडित परिवारलाई राहत स्वरुप वितरण गरिएको थियो। रेडक्रसले ३० किलो चामल, ४ किलो दाल, कम्बल र त्रिपाल ११ थानका दरले बाँडेका थिए। गैरबाढीपीडितले समेत राहत पाएको तर वास्तविक पीडित राहतबाट बञ्चित भएको स्थानीयको गुनासो छ। ठूलाबडाका आसेपासेले राहत पाए तर केही पीडित वञ्चित भएका छन्, एक स्थानीयले भने, राहतमा पार्टीगत राजनीति हुँदा यस्तो अवस्था भएको हो। राजनीतिका कारण पीडित झनै पीडामा परेको उनको भनाइ छ। राहतमा पनि गरिबभन्दा धनीकै बोलवाला देखियो, एक स्थानीयले भने। वडावडाबाट बाढीपीडितको विवरण आएको छ। केही व्यक्तिले नाम छुट भएको भन्दै गाउँपालिकामा निवेदन दिएका छन्, गाउँपालिका अध्यक्ष सिदार्थ यादवले भने, निवेदन दिएकाको घर निरिक्षण गरी उनीहरुलाई राहत उपलब्ध गराइनेछ। वास्तविक पीडितलाई राहतबाट बञ्चित नगराइने उनको भनाइ छ।"
सोलुखुम्बु क्याम्पसको अर्ब जुटाउने अभियान,"ओखलढुंगा : सोलुखुम्बुमा ५ सय विद्यार्थीलाई आवासीय सुविधासहितको उच्चशिक्षा उपलब्ध गराउन अभियान सुरु भएको छ। प्रथम सगरमाथा आरोही एडमन्ड हिलारीको पहलमा स्थापित सोलुखुम्बु बहुमुखी क्याम्पसले टुरिजम र माउन्टेनरिङ विषयमा निःशुल्क शिक्षा उपलब्ध गराउन लागेको हो। यसका लागि क्यापसले मेचीकाली अभियान थालेको छ। अभियानअन्तर्गत क्याम्पसले ७७ जिल्लाका ५ लाख व्यक्ति, ५ हजार सरकारी तथा गैरसरकारी संस्था र विश्वका २५ देशका नागरिकसँग सहयोग जुटाउँदै छ। यसलाई संसारकै धेरै नागरिकको सहभागितामा सञ्चालित पब्लिक क्याम्पस बनाइने क्याम्पस प्रमुख उद्धवकुमार शर्माले बताए। एक व्यक्तिसँग न्यूनतम १ सय रुपैयाँ सहयोग लिएर एक अर्बको अक्षयकोष बनाउने लक्ष्य क्याम्पसको छ। अभियान आगामी पाँच वर्ष चल्नेछ। कोषको ब्याजबाट ७७ जिल्लाका एक छात्र एक छात्रा गरी १ सय ५४ जनाका लागि बर्सेनि निःशुल्क प्राविधिक तथा व्यावसयिक शिक्षाको कोटासमेत उपलब्ध हुने बताइएको छ। स्वेदशी र विदेशीलाई पर्यटन तथा पर्वतारोहणसम्बन्धी शिक्षा दिने नेपालकै पहिलो क्याम्पसका रूपमा स्थापित गर्न अभियान थालिएको सहायक क्याम्पस प्रमुख निरञ्जन कट्टेलले जानकारी दिए। ०७६ असार मसान्तसम्म १ हजार २ जना व्यक्तिबाट १५ लाख ९८ हजार २ सय ९८ रुपैयाँ संकलन भइसकेको छ। अहिले नेपालभर र प्रथामिकताका साथ छिमेकी जिल्लामा अभियानअन्तर्गत क्याम्पसलाई इच्छादान लिने र क्याम्पसको सदस्यता हस्तान्तरण भइरहेको छ। क्याम्पस २०५० सालमा प्रथम सगरमाथा आरोही एडमन्ड हिलारी र ०२७ सालको एसएलसीका फोर्ड फस्ट आङरिता शेर्पाको पहलमा स्थापना भएको थियो। क्याम्पसको मेचीकाली विश्व अभियानको राष्ट्रपति विद्यादेवी भण्डारीले ०७५ फागुन ४ गते शुभारम्भ गरेकी थिइन्। त्रिभुवन विश्वविद्यालयबाट सम्बन्धन प्राप्त सोलखुम्बु बहुमुखी क्याम्पसमा अहिले शिक्षाशास्त्र, व्यवस्थापन र मानविकी संकायमा स्नातकोत्तर तहसम्म पठनपाठन हुन्छ। यो अभियान संसारका पब्लिक क्याम्पसका लागि नमुना हुने ओखलढुंगा क्याम्पसका क्याम्पस प्रमुख नारायणबहादुर सैंजुले बताए।"
लतितपुरमा पानीका स्रोत कोलिफर्मयुक्त,"ललितपुर : यूएनपार्क परिसरभित्र ज्वागलमा काठमाडौं उपत्यका खानेपानी लिमिटेड (केयूकेएल)ले पम्प स्टेसन बनाएको छ। स्टेसनले जमिनमुनिको पानी तानेर शुद्धीकरण गरी उपभोक्ताको घरमा पठाउँछ। फलामको मात्रा धेरै भएकाले पानी पिउन योग्य छैन। तैपनि उपभोक्ताकहाँ पानी पठाउनै पर्ने बाध्यता छ। दैनिक कम्तीमा दुई घण्टा पानी वितरण गरिन्छ। धाराकै पाइपबाट पठाउने पानी घरायसी प्रयोजनका लागि मात्र हुने केयूकेएल बताउँछ। घरायसी प्रयोजनका लागि मात्र भए पनि पैसा भने खानेपानीकै सरह तिर्नुपर्छ। केयूकेएल ललितपुर शाखाका जनसम्पर्क अधिकृत चिरञ्जीवी राउतका अनुसार ललितपुरमा दैनिक ९० लाख लिटर पानी बाँडिन्छ। तर यो मागभन्दा अत्यन्त थोरै हो। ललितपुरमा मात्र अझै १३ प्रतिशत जनता खानेपानी सुविधाबाट वञ्चित छन्। त्यसैले सर्वसाधारण वैकल्पिक स्रोतका रूपमा ट्यांकरको पानी, ढुंगेधारा, इनारमा निर्भर छन्। जिल्ला स्वास्थ्य कार्यालय ललितपुरले यस वर्ष पानीका १ सय २ नमुना परीक्षण गरेको थियो। तीमध्ये ५४ वटा उपयोग गर्न नमिल्ने थिए। स्वास्थ्य कार्यालय ललितपुरका ल्याब टेक्निसियन शंकर पौडेलका अनुसार ट्यांकर, ढुंगेधारा, इनार सबैतिर कोलीफर्म भेटिएको हो। पानीमा दिसाजन्य किटाणु भेटिनु नै कोलीफर्म हुनु हो, पौडेलले भने, मानिस र जनावरको दिसा पानीमा मिसिएपछि कोलीफर्मका जीवाणु देखिन्छन्। दूषित पानीका कारण छाला, फोक्सो, मिर्गौला, मूत्रथैलीको क्यान्सर, स्नायु प्रणालीमा असर, विस्मृति, निद्रा नलाग्ने, हात काम्ने, टाउको दुख्ने, दाँतमा दाग, मुटु र स्नायुमा असर पर्नेलगायत समस्या हुन सक्छन्। धेरै मानिस ढुंगेधारालाई पानीको मुख्य स्रोत मान्छन्। वलखु चिःबहालका ७३ वर्षीय बाबुकाजी महर्जन मंगलबजारस्थित पाटन दरबार स्वायरको ढुंगेधाराको पानी प्रयोग गर्छन्। त्यसको पानी सबैभन्दा चोखो र शुद्ध मान्छन्। तर स्वास्थ्य कार्यालयले गरेको परीक्षणमा ढुंगेधाराको पानीमा अत्यधिक मात्रामा कोलीफर्म भेटिएको थियो। विशेषगरी पानीका मुहानकेन्द्रित सर्वेक्षणमा दर्जनैाँ स्रोतको पानी परीक्षण गरिएको थियो। लुभु खानेपानी मुहान, लुभु खानेपानी वितरण केन्द्र, सक्कली स्टोर सानोगाउँ, सिद्धिपुर खानेपानी योजना, तृष्णा मिनरल वाटर कम्पनी, भालुखोला नल्लु, रसीडोल खानेपानी लामाटार, चापाखर्क लामाटार, ठेंचो, चापागाउँ, मूलडोल मुहानलगायत दर्जनौं ठाउँको पानी परीक्षण गरिएको थियो। स्वास्थ्य कार्यालयका उपप्रशाासक खगेश्वर गेलालले पानी वितरकको उचित नियमन नगरिँदा यस्तो भएको हो। शुद्धपानी पिउने अधिकार संविधानले प्रत्याभूत गरे पनि पानी व्यवसायी, वितरक र उपभोता कसैको ध्यान गुणस्तरमा नगएको उनको बुझाइ छ। अभावले गर्दा बेच्ने र किन्ने कसैले गुणस्तरको ख्याल गरेनन्, उनले भने, न त अन्य स्रोत नै विश्वसनीय छन्। केयूकेएलको योजना तथा सहयोग विभाग प्रमुख ज्ञानेन्द्र कार्कीले दूषित पानी वितरक सरकारी र निजी संस्था नियन्त्रण गर्न २०७० मा निर्देशिका बने पनि कार्यान्वयन नभएको बताए। स्वास्थ्य सेवा विभागले नयाँ निर्देशिका बनाउने तयारी गरेको छ। खानेपानी व्यवस्थापन बोर्ड, नगरपालिका, खाद्य संस्थान लगायतका प्रतिनिधिले बनाएको अनुगमन कमिटीले पानीको गुणस्तर सुधार्न पहल गर्ने भएका छन्। पानी वितरक संस्थाको वार्षिक दुईपटक अनुगमन भनिएको छ, कार्कीले भने, केयूकेएल, ट्यांकर व्यवसायी, बोतल व्यवसायी, खानेपानी संस्थान र विभागलगायत सबैको अनुगमन गरिनेछ। तर पानी वितरणमा संलग्न रहेका महालक्ष्मी नगरपालिकाको चापाखर्क मुहानका वितरक मधु पोखरेलले सबै दोष वितरकमा थुपार्न नमिल्ने बताए। क्लोरिन लगाउँदा गन्ध आयो भन्छन्, नलगाए कोलीफर्म भेटिन्छ, कतिपय अवस्थामा उपभोक्ताबाट पनि समस्या उत्पन्न भएको आरोप लगाउँदै उनले भने, केयूकेएल र सरकारले मात्र ठूलो परिमाणमा ब्लिचिङ पाउडर र क्लोरिन किन्न पाउँछन्। मुहानमा पानी सफा भए पनि ठाउँठाउँमा चुहावट हुँदा उपभोक्ताका घरमा पुग्दा दूषित हुने उनको अनुभव छ। केयुकेएलका जनसम्पर्क अधिकृत राउतले पानीका ट्यांकी बेलाबेला सफा गर्नुपर्ने बताए। लामो समय पानी भण्डारण गर्दा त्यसैमा फोहोर जम्ने भएकाले सचेत हुन आवश्यक छ। पुराना संरचनाअनुसार ढल र पानीका पाइप एकै ठाउँ भएकाले पनि कोलीफर्मयुत पानी खानुपरेको हो। ०७३ सालमा दूषित पानी प्रयोग गर्दा ललितपुरमा १ सय १९ जनामा हैजा देखिएको थियो। ठैब, गोदावरी, लुभू, लामाटार, पाटन, बगलामुखी आसपासका क्षेत्रमा पनि हैजा भेटिएको थियो। ३ वर्षअघि भंैसेपाटीमा घर बनाइरहेका २७ जना मजदुर एकैपटक बिरामी परेपछि पानी परीक्षण गरियो। पानीमा कोलीफर्म भेटिएको स्वास्थ्य कार्यालयले जनाएको छ। विद्यालय, प्रहरी चौकी र स्वास्थ्य संस्थाका पानीमा पनि कोलीफर्म विद्यालय, अस्पताल, प्रहरी चौकी, स्वास्थ्य संस्थामा प्रयुक्त पानीका स्रोतमा समेत कोलीफर्म भेटिएको स्वास्थ्य कार्यालयले जानकारी दिएको छ। सर्वेक्षणमा ७ स्कुलको पानीका नमुना समावेश गरिएको थियो। तीमध्ये बुङमतीको आदर्शशैल मावि, पुल्चोकको मदनस्मारक मावि र आइडियल मोडल स्कुल धोबीघाटको पानीमा कोलीफर्म भेटिएको ल्याब टेक्निसियन पौडेलले बताए। परीक्षणमा पाटन स्वास्थ्य विज्ञान प्रतिष्ठानले प्रयोग गर्ने ट्यांकी र चापागाउँ प्रहरी वृत्तको निजी तथा सार्वजनिक धारामा पनि अत्यधिक मात्रामा कोलीफर्म पाइएको छ। डिल्लीराज शाक्य पाटन, अशोक सिनेमा हल पछाडि बस्छन्। उनको घरमा खानेपानीको धारा छ। केयूकेएल ललितपुर शाखाले रिङरोडभित्र ६६ दिनमा एकपटक पानी वितरण गर्ने जानकारी पनि पाएका छन्। तर पानी कहिल्यै आउँदैन। तैपनि पानीको महशुल भने तिरिरहेका छन्।शाक्यका अनुसार पानीको समस्या समाधान गर्न टोलमा एउटा सार्वजनिक इनार बनाइएको छ। ललितपुर महानगरपालिकाको सहयोगमा। इनारको पानी प्रत्येक २ दिनमा एकपल्ट वितरण गरिन्छ। प्रतिघर ५ सय लिटर। पानी चलाएबापत् मासिक ७८ सय रुपैयाँ तिर्नुपर्छ। केयुकेएलको पानीभन्दा महँगो परे पनि, गुणस्तर जाँच गरिएको छैन। उठ्ने रकम मेसिन मर्मत, इनार सरसफाइ लगायतमा खर्च हुन्छ। धारामा पानी नआएपछि इनारको पानीमा निर्भर हुनुपरेको छ, शाक्यले भने, जहिल्यै अभाव कहिलेसम्म ?"
धन्न जोगियो मिर्गौला !,"काठमाडौं : काभ्रे वाङ्थलीका विष्णु खड्काले ख्यालख्यालमै भने मोटरसाइकल चढ्नुपर्ने। मिर्गौला किन्ने कोही छैन ? भन है साथी हो। उनले यसो भनेपछि मिर्गौला तस्कर सम्पर्कमा आइहाले। तस्करसँग सम्पर्क गराउनेमध्ये एक थिए, प्रहरीकै सई योगेन्द्रराज थपलिया। उनी सशस्त्र प्रहरी १ नम्बर गणमा कार्यरत थिए। उनले मिर्गौला किन्ने एक व्यक्ति सम्पर्कमा रहेको बताएपछि कुरा गर्न खड्का राजी भए। थपलियाले प्रहरीकै पूर्वहवल्दार थनितसिंह गुरुङकी दिदीलाई मिर्गौला चाहिएको सुनाए। त्यसबापत ५ लाख रुपैयाँ पाउने आश्वासन दिए। खड्काले उनको कुरा पत्याए। गुरुङ र उनका सहयोगी रमेश कार्कीसँग भारतको दिल्ली जान खड्का तयार भए। उनलाई गुरुङकी दिदी दिल्लीमा उपचाररत रहेको भनिएको थियो। दिल्ली पुग्नुअगावै उनले परिवारसँग सम्पर्क गर्न खोजे तर गुरुङले दिएनन्। दिल्लीस्थित एक अस्पतालमा मिर्गौला झिक्ने तय भयो। त्यही बेला साउन ११ गते खड्कालाई उद्धार गरिएको महानगरीय प्रहरी परिसर प्रवक्ता डीएसपी होबिन्द्र बागटीले बताए। महानगरीय प्रहरी वृत्त महाराजगन्जको टोलीले भारतीय प्रहरीको समन्वयमा उनलाई उद्धार गरेको हो। घटनामा संलग्न चार अभियुक्तलाई प्रहरीले नियन्त्रणमा लिएको छ। महानगरीय प्रहरी वृत्त महाराजगन्जका प्रमुख डीएसपी फडिन्द्र प्रसाईंले मिर्गौला तस्करी गर्न खोजेको आरोपमा सइसहित चार जनालाई पक्राउ गरिएको बताए। खड्कालाई फकाएर दिल्ली पुर्याएको आरोपमा पक्राउ पर्नेमा थपलिया, गुरुङ, कार्की र नारायण पराजुली छन्। थपलियालाई जागिरबाट निलम्बन गरिएको छ। थपलिया पनि मिर्गौला रोगी हुन्। भारतमै उपचार गराएर उनी फर्किएका थिए। उनलाई काकाका छोरोले मिर्गौला दिएका थिए। भारतमा रहँदा पूर्वहवल्दार गुरुङले आफ्नी दिदी मिर्गौलापीडित रहेकाले कोही बेच्ने भए खोजिदिन उनलाई आग्रह गरेका थिए। प्रहरी बयानमा गुरुङकै आग्रहमा खड्काको खोजी गरिदिएको थपलियाले स्वीकार गरेका छन्। पीडित भनिएका खड्काले पनि पैसाको लोभमा मिर्गौला बेच्न खोजेको देखियो, प्रसाईंले भने, तर, नेपालको सीमा कटाउँदा उनलाई बेहोस पारिएकाले अनुसन्धान गरेका हौैं। उनका अनुसार चारै जनाविरुद्ध मानव बेचबिखन तथा ओसारपसार कसुरमा अनुसन्धान भइरहेको छ। खड्काले सुनौली पुगेर परिवारसँग सम्पर्क गराइदिन आग्रह गर्दा जबर्जस्ती गरेपछि मात्रै आफू तस्करको फन्दामा परेको थाहा पाएछन्, उनले भने, यो धन्दामा अन्यको संलग्नताबारे खोजी गरिरहेका छौं। मध्यम परिवारका खड्का बालाजु र सामाखुसीमा होटलमा काम गर्थे। मनमैजुमा उनले साथीहरूसँग मिर्गौला बेचेर भए पनि मोटरसाइकल किन्ने बताएका थिए। उनी सम्पर्कविहीन भएपछि परिवारका सदस्यले खोजीका लागि प्रहरी गुहारेका थिए।"
जंगली च्याउले लिन्छ ज्यान,"विराटनगर : जंगली च्याउको तरकारी खाँदा गत मंगलबार पाँचथर फाल्गुनन्द५ की ४८ वर्षीया सुनीता चेम्जोङ बिरामी परेकी थिइन्। उनको उपचारका क्रममा विराटनगरमा मृत्यु भयो। सुनीताकी सासू सन्तमाया बिरामी परेकी छन्। बिर्तामोडमा सन्तमायाको उपचार भइरहेको छ। उदयपुरका छुट्टाछुटै स्थानमा जंगली च्याउ खाएर गत साउन ५ मा तीन परिवारका १२ जना बिरामी भए। त्रियुगा९ राजाबासमा एक परिवारका पाँच र कटारी४ सिसाघारीका दुई परिवारका सात जना बिरामी भएका हुन्। उनीहरु सबैको उपचार विराटनगरमा भयो। उसैगरी असार १८ गते बिरामी परेकी संखुवासभा चिचिला१ की पदमकुमारी राईको उपचारका क्रममा मृत्यु भयो। खाँदबारी अस्पतालमा उपचार हुन नसकेपछि ५९ वर्षीय राईलाई काठमाडैाँ लगिएको थियो। जंगलबाट च्याउ खोजेर ल्याई पकाएर खाएपछि पदमकुमारी र छिमेकी गौमाया राई बिरामी भएका थिए। गौमाया भने धरानमा उपचार गराएर घर फर्किएकी छन्। प्रदेश १ मा असारयता मात्र जंगली च्याउ खाएर ज्यान गुमाएका र उपचार गरी ज्यान जोगाएका केही घटना हुन् यी। विषालु च्याउ खाएर प्रदेश १ का जिल्लामा बर्सेनि ज्यान गुमाउनेको संख्या थपिँदो छ। बर्खामा जंगलमा उम्रिने च्याउको पहिचान नगरी खाँदा यो समयमा बिरामी हुने र ज्यान गुमाउनेको संख्या बढी हुने गरेको देखिन्छ। नागरिकमा सचेतना कमी हुँदा अकालमा ज्यान गुमाउनेको संख्या थपिने गरेको चिकित्सक बताउँछन्। जंगली च्याउ खानु जोखिम हुँदाहुँदै पनि खाएको देखिन्छ। धेरै त परिवार नै पनि बिरामी हुन्छन्, वरिष्ठ चिकित्सक शरद भट्टराई भन्छन्, जंगल, भीर, कान्ला, खोल्सा र बारीमा उम्रने च्याउ धेरैजसो विषालु हुन्छ। यसको सेवनबाट ज्यान जाने सम्भावना बढी हुन्छ। नेपालमा १ हजारभन्दा बढी प्रजातिका च्याउ पाइन्छन्। जसमध्ये १ सय १० प्रजातिका मात्र खानयोग्य मानिन्छन् । धेरैजसो च्याउ हेर्दा एकै प्रकारका हुने भएकाले छुट्याउन गाह्रो पनि हुन्छ । सामान्यतः खानयोग्य च्याउको माथिल्लो भाग छुँदा चिप्लो हुन्छ । खस्रो भए विषालु हुने कृषि विशेषज्ञ बताउँछन्। वनपाखा, खोला, घाँसे मैदानमा उम्रेका च्याउ खानुअघि विचार पुर्याउनुपर्ने चिकित्सक भट्टराईको भनाइ छ । उनका अनुसार तीतो स्वाद, नमीठो गन्ध, धेरै झुस, थरीथरीको रङ भएका च्याउ विषालु हुन् सक्छन् । छुँदा रङ परिवर्तन हुने वा भाँच्दा चोप निस्कने खालका च्याउ पनि विषालु हुन्छन् । विषालु च्याउ धेरै समयसम्म रहन्छ, जबकि खानयोग्य च्याउ केही दिनपछि कुहिएर जान्छ, उनी भन्छन्, विषालु च्याउमा खासै किरा नलाग्ने भएकाले लामो समय रहन्छ, यो हेर्दा सफा र आकर्षक देखिन्छ। कहिलेकाहीं खानयोग्य च्याउ पनि भण्डारण गर्ने तरिका नमिल्दा विषाक्त हुन सक्ने चिकित्सक बताउँछन्। पहाडी जिल्लामा वैशाखदेखि भदौसम्म जंगली च्याउ खाएर स्थानीयको ज्यान जाने गरेको प्रदेश १ प्रहरीको तथ्यांकले देखाएको छ। प्रदेश प्रहरी प्रवक्ता एसएसपी किशोर दाहालले यो समयमा सरदर वार्षिक पाँच जनाले ज्यान गुमाउने गरेको बताए। च्याउ खाएर र विषाक्त वस्तुको सेवनबाट मृत्यु हुनेको तथ्यांक एकै ठाउँमा राख्ने गरेका छौं, उनले भने, च्याउ खाएर सरदरमा एक आर्थिक वर्षमा प्रदेश १ मा पाँच जनाले ज्यान गुमाउने गरेका छन्। एकै परिवारका पाँच बिरामी जंगलबाट टिपेर ल्याएको च्याउ खाँदा सर्लाहीको बागमतीमा एकै परिवारका पाँच जना बिरामी परेका छन्। बागमती१२ का ४० वर्षीया राजकुमारी बोट र उनका छोराहरू कृष्ण, अमन, करण र बुहारी सुनीता बिरामी भएको इलाका प्रहरी हरिवनले जनाएको छ। हरिवनस्थित स्वाभिमान अस्पतालमा उनीहरूको उपचार भइरहेको छ।"
"ज्यानमारा पोखरी, डुबेर १५७ जनाको मृत्यु","दाङ : घोराही उपमहानगरपालिका१८ मसिनास्थित कृत्रिम पोखरीमा डुबेर तीन युवतीको ज्यान गयो। साउन ५ गते बेलुका पोखरीमा हातगोडा धुन गएका १६ वर्षीया अमृता विक, १९ वर्षीया झरना विक र वसन्ता विकको पोखरीमा डुबेर ज्यान गएको लियो। उनीहरू खेतमा रोपाइँ सकेर घर फर्कने बेला हातगोडा धुन पोखरीमा गएका थिए। घोराही उपमहानगरपालिकाले एक वडा एक पोखरीअन्तर्गत निर्माण गरेको पोखरीमा केही समयअघि नुहाउन गएका एक युवक बेपत्ता भए। उनको खोजीका लागि गोताखोरसमेत प्रयोग गर्नुपर्यो। तर पत्ता लागेन। केही दिनपछि युवकको शव पोखरीमै भेटियो। यी दुई घटनासँगै दाङमा एक वर्ष अवधिमा कृत्रिम पोखरीमा डुबेर ज्यान गुमाउनेको संख्या ११ पुगेको छ। मृत्यु हुनेमा ५ पुरुष र ६ महिला छन्। प्रहरीका अनुसार इनारमा डुबेर ४ जना र खोलामा डुबेर ९ जनाले ज्यानको ज्यान गएको छ। वातावरण सन्तुलनमा राख्न, सिँचाइ सुविधा तथा खानेपानीका लागि स्रोत बढाउन दाङमा कृत्रिम पोखरी बनाउने क्रम बढ्दो छ। तर पछिल्लो समय यी पोखरी मृत्यु स्थल बन्दै गएका छन्। एक वर्ष अवधिमा ५ नं प्रदेशका १२ जिल्लामा डुबेर एक सय ५७ जनाले ज्यान गुमाएको प्रदेश प्रहरी कार्यालय तुलसीपुरका प्रवक्ता तथा डिएसपी नवराज पोख्रेलले बताए। उनका अनुसार कृत्रिम तालमा डुबेर मर्नेको संख्या दाङमा बढी छ। नदी, ताल, पोखरी र इनारमा डुबेर रूपन्देहीमा ३३, कपिलवस्तुमा २८ र नवलपरासीमा ५ जनाको मृत्यु भएको छ। यस्तै पाल्पामा १३, अर्घाखाँचीमा एक, गुल्मीमा ६ र प्युठानमा १४ जनाको डुबेर ज्यान गएको छ। डुबेर मृत्यु हुनेमा रोल्पामा ३, रुकुम पूर्वमा एक, बाँकेमा ४ र बर्दियामा २२ रहेको प्रवक्ता पोखरेलले बताए। पोखरी खन्ने तर तारबार र कुनै संकेत चिह्न नराखिँदा अकालमा ज्यान गुमाउनेको संख्या बढेको घोराही१७ का अमर आचार्यले बताए। घोराही उपमहानगरपालिकाले २० वटा कृत्रिम पोखरी निर्माण गरेको छ। ती कुनैमा पनि व्यवस्थित तारबार लगाइएको छैन। उमहानगरले बनाएका पोखरीम डुबेर ६ जनाले ज्यान गुमाइसकका छन्। सुख्खा स्थानमा सिँचाइ गर्न यस्ता पोखरीले पानीको स्रोत बढाइदिएको छ। तर सावधानी नअपनाउँदा पोखरी ज्यानमारा बन्दै गएको छ। घोराही उपमहानगरपालिका प्रमुख नरुलाल चौधरीले सिँचाइ, पर्यटन र पानीको स्रोत संरक्षणका लागि नगरले पोखरी बनाइरहेको बबताए। उनले भने, हामीले पोखरी बनाउने र सचेतना मात्रै दिन हो, चौधरीले भने, यसमा सबै सचेत हुनुपर्छ। घोराही उपमहानगरले चार करोड लागतमा थप पोखरीहरु निर्माण गर्ने योजना बनाएको छ।"
पहाड सर्दै कालाजार र मलेरिया,"ओखलढुंगा : कालाजार र मलेरिया पहाडमा पनि देखिन थालेको छ। कोसी किनारका बस्तीमा कालाजार र मलेरियाको संक्रमण देखिएको हो। सगरमाथाका पहाडी जिल्ला ओखलढुंगा र खोटाङमा कालाजार र मलेरियाका बिरामी फेला परेका छन्। पोथी भुसुनाको टोकाइबाट सर्ने सरुवा रोग कालाजार र मलेरियाका पाँच जना बिरामी पहिचान भएका छन्। ओखलढुंगा सामाुदायिक अस्पतालमा आएका बिरामीको परीक्षणमा गत वर्षबाट दुवै रोग पहिचान भएको अस्पतालका तथ्यांक अधिकृत फणिन्द्र दानीले बताए। उनले कालाजार र मलेरियाका अतिरिक्त लहरेखोकीका बिरामीसमेत फेला परेको जानकारी दिए। ओखलढुंगाको मानेभञ्ज्यांग गाउँपालिका र सुनकोसी तथा खोटाङको हलेसी तुवाचुङ नगरपालिकाका दुधकोसी किनारका बस्ती कालाजारको जोखिममा रहेको दानीको भनाइ छ। अस्पतालले गरेको परीक्षणमा असोज, मंसिर र जेष्ठ महिनामा कालाजार फेला पारेको थियो। कालाजार मानेभञ्ज्यांग गाउँपालिका५ सुनकोसी गाउँपालिका ४ सिस्नेरी, र हलेसी तुवाचुङ नगरपालिकाको बाहुनीडाँडाका एक एक जना बिरामीमा देखा परेको छ। यो रोग लाग्दा लगातार ज्वरो आउने, फियो र कलेजो ठूलो भई पेट फुल्ने, कमजोरी महसुस हुने, शरीर कालो हुनेलगायत लक्षण देखिने स्वास्थ्यकर्मी बताउँछन्। जलवायु परिवर्तन र तराईबाट सामान गाडीमा पहाडमा लाने बढदो क्रमलगायत कारणले पहाडी जिल्लामा कालाजारको असर देखिन थालेको हो। जिल्ला स्वास्थ्य प्रमुख मोहन सुवेदीले भने, हालको चुनौति भनेकै रोग नियन्त्रणका लागि कार्यक्रम नै नभएका हिमाली र पहाडी जिल्लामा कालाजार देखिनु हो। कालाजार सार्ने भुसुनाको आकार लामखुट्टेको दाँजोमा अति सानो हुन्छ। कालाजार सार्ने भुसुना मार्न कोशी किनारका उबूँ, वाक्सा, थाक्ले, मानेभञ्ज्यांग, सिस्नेरी लगायतका ठाउँमा औषधी छरेर अभियान थालिएको सुवेदीले जानकारी दिए। रोग पहिचान भएका क्षेत्रलाई जोखिम मानेर भूसुना मार्ने वा रोग नियन्त्रणका अन्य उपाय अपनाउनु पर्ने सरोकारवालाहरुले बताएका छन्। मानेभञ्ज्यांग गाउँपालिकाको स्वास्थ्य शाखा प्रमुख विश्वराज दाहालले जिल्ला स्वास्थ्य कार्यालयसँगको सहकार्यमा भुसुना मार्ने औषधी छरेको बताए। कोसी किनारमा जनचेताना फैलाउन आवश्यक रहेको वडा अध्यक्ष उमेश कार्कीले जनाए। उनले कालाजार भुसुना नियन्त्रण अभियान जिल्लाभर आवश्यक रहेको बताएका छन्। त्यस्तै दुई नाबालकमा क्लिनिकल मलेरिया फेला परेको छ। सामुदायिक अस्पतालका तथ्यांक अधिकृत दानीका अनुसार दुई नाबालकमा औलो ज्वरोका रुपमा चिनिने मलेरिया दुई बालकमा देखिएको छ। पहाडमा समेत तराईको रोग फेला परेपछि स्वास्थ्य क्षेत्रमा चुनौति थपिएको दानीले बताए। यो रोग एनोफिलिज जातको पोथि लामखुट्टेको टोकाइबाट सर्छ। मारेर मात्रै सम्भव नरहेकाले झुल प्रयोग गरेर लामखुट्टेले टोक्नबाट जोगिनु उपयुक्त हुने उनले बताए। सरकारले मधेसका जिल्लामा कालाजार र मलेरिया नियन्त्रणसँग सम्बन्धित कार्यक्रम सञ्चालन गर्दै आएको छ। तर, पहाडी र हिमाली जिल्लामा यससम्बन्धी कार्यक्रम खासै छैनन्। सरकारले कालाजार नियन्त्रणका लागि अपनाउँदै आएको मधेस केन्द्रित नीतिमा परिवर्तन गर्नुपर्ने आवश्यकता देखिएको विशेषज्ञहरू बताउँछन्। उनीहरूका अनुसार बढ्दो गर्मी र यातायातको सुगमतासँगै पहाडी जिल्लाहरूमा कालाजारको असर देखिन थालेको हो।"
