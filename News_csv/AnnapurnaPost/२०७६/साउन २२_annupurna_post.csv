शीर्षक,विवरण
लोकतान्त्रिक पद्धतिविरुद्ध भारत,"जम्मुकश्मीर मामलामा भारतको निर्णय उसको आन्तरिक भए पनि यो कदमले अन्तर्राष्ट्रिय जगत्मा हलचल ल्याएको छ। भारतभित्र ७० प्रतिशतभन्दा बढीले यो कदमको समर्थन गरिसकेका छन्। बेलायतले सन् १९४७ मा रोपेको यो क्षेत्रको अशान्तिको बीउ अझै हुर्कंदै थियो जम्मुकश्मीरमा। भारतले अन्ततः अन्तिम अस्त्र प्रयोग गरी केन्द्रशासित अर्थात् दिल्लीको मोडल नै तय गर्यो, जुन भारतीय लोकतान्त्रिक संविधानको भावनाभन्दा बाहिरको विषय थियो। त्यही बीउकै कारण भारत र पाकिस्तानबीच पटकपटक युद्ध भयो भने आपसी विवाद र द्वन्द्व चलिरह्यो। यो क्षेत्रलाई भारत र पाकिस्तानले मात्र होइन विश्वजगत्ले विवादास्पद भनेर स्वीकार्यो। यद्यपि यसको समाधान दुईपक्षीय रूपमा निकाल्ने भारतले बताउँदै आएको थियो। विश्वकै ठूलो लोकतान्त्रिक मुलुकले लिएको यो कदमले लोकतन्त्रमाथि जनताको विश्वास अब के हुने भन्ने प्रश्न उठेको छ। किनकि भारत तथा पाकिस्तानप्रशासित कश्मीर मात्र होइन चीनसँग पनि केही भूभाग छ, जसलाई अक्साई कश्मीर भनिन्छ। तीन चिरा परेको कश्मीरको अधिकतम भूभाग भारतमै छ। यसलाई भारतले आफूमा रहेको जम्मुकश्मीरलाई दुई चिरा (लद्दाखबौद्धमार्गी बहुल र जम्मुहिन्दूबहुलकश्मीरमुस्लिम बहुल) पारेर उसको अस्तित्व र पुरानो सम्झौता अन्त्य गरेको छ। यो घटनामा भारतले सघन गृहकार्य मात्र होइन ब्याक च्यानल कूटनीतिको उपयोग गरेको देखिन्छ। यद्यपि यो निर्णयलाई यस क्षेत्रका कूटनीतिक जानकारले एकपक्षीय निर्णय भनिरहेका छन्। गृहमन्त्री अमित शाहले जम्मुकश्मीरको विषयमा प्रस्ताव राखे र त्यो प्रस्ताव राष्ट्रपति रामनाथ कोविन्दले जारी गरिदिँदा पुराना सर्त सबै खारेज भएका छन्। तत्कालीन सर्त (धारा ३७०) मानेर जम्मुकश्मीर भारतसँग गाभिएको थियो। पाकिस्तानसँग लड्न नसक्ने अवस्था भएपछि भारतको साथ लिएको र भारतसँगै मिलेको थियो। जम्मुकश्मीर र लद्दाख दुवै अब दिल्लीको इशाराबाट बाहिर जान सक्दैनन्। विश्व मञ्चमा छलफल हुने विषयमध्ये एक थियो, जम्मुकश्मीर। बलियो सरकार र अन्तर्राष्ट्रिय क्षेत्रमा आफ्नो प्रभाव बढाउँदै गएका बेला भारतले कश्मीरको पुरानो सहमति लत्याउँदा उसको नियतमाथि प्रश्न उठेको छ। यसको प्रभाव यो क्षेत्रको शान्ति खलबल्याउने र हस्तक्षेपकारी नीति लिनेतर्फ उन्मुख त हुँदैन भन्ने आशंका बढेको छ। भारतमाथि छिमेकको जुन आशंका रहन्थ्यो, त्यो रहिरहने अवस्था नरेन्द्र मोदी नेतृत्व सरकारले देखाएको छ। यो कदमको भारतीय कांग्रेसले विरोध गर्दै प्रजातन्त्रको हत्या भएको भन्दै कश्मीरमै पुगेर आन्दोलन गर्ने चेतावनी दिएको छ। तर, उसलाई कति जनताले साथ दिन्छन्, यो विषय महत्वपूर्ण रहने छ। किनकि भारतमा यो निर्णयले एकप्रकारको शान्ति आउने भन्दै यसलाई स्वागत गर्ने जमात ठूलो भए पनि कश्मीर पहिलेको अवस्थामा पुग्ने देखिँदैन। यसले क्षेत्रीय र अन्तर्राष्ट्रिय शक्तिलाई एकपटक उछाल्ने छ। अर्को पाटो, आफ्नो मुलुक बलियो बनाउन कुन हदसम्मको निर्णय लिन्छन् र नेताले कुन तवरको तयारी गर्छन् ? यसको जानकारीसमेत दिएको छ। राष्ट्र र राष्ट्रियता के हो ? अनि, कुन तवरमा आफ्नो मुलुकलाई बलियो पार्न नेतृत्व लाग्छ भन्ने भारतको वर्तमान नेतृत्वले देखाएको छ। भारतले यो कदम अन्तिम हतियारका रूपमा उपयोग गरेको हो। यो उपयोगले यस क्षेत्रलाई थप अस्थिर बनाउने हो कि भन्ने आशंका पनि उत्तिकै छ। विश्वकै ठूलो लोकतन्त्र भनिने भारत अन्ततः आफ्नै पद्धतिविरुद्ध उभिएको देखिन्छ। यो भारतलाई महँगो साबित हुन पनि सक्छ भने यस क्षेत्रको शान्तिमा एउटा बलियो कदमका रूपमा रहन सक्ने झिनो आशा पनि उत्तिकै छ। कश्मीरमा तनाव उत्पन्न भयो भने त्यसले निश्चय नै छिमेकीलाई असर पुर्याउने छ। हामी यति मात्र भन्न सक्छौं यो निर्णयले एसिया अशान्त नबनोस््।"
बाढीले पर्सामा ३ हजार ७ सय हेक्टर खेत बाँझो,"वीरगन्ज : असारमा आएको बाढी र डुबानका कारणले धान रोप्न नपाउँदा पर्सा जिल्लामा ३ हजार हेक्टरभन्दा बढि खेत बाँझो भएको छ। बाढी आउनुभन्दा पहिले रोपको धान र ब्याडमा रहेको डुबेर सखाप भएको छ। बीउ नपाइएका कारण किसानले दोहोरयाएर रोपाइँ गर्न नसकेकाले खेत बाँझै रहन पुगेको हो। बाढी र डुबानका कारण पर्सामा यो वर्ष धानको रोपाइँ नै कम भएको जिल्ला कृषि विज्ञान केन्द्र पर्साले बताएको छ। गत आर्थिक वर्षको तुलनमा यो वर्ष जिल्लामा ८ प्रतिशत कम धानको रोपाइ भएको केन्द्रका बाली सरंक्षण अधिकृत समसुल हकले जानकारी दिए। साउन १८ सम्म संकलन गरिएको तथ्याङकअनुसार पर्सा जिल्लमा ९२ प्रतिशत रोपाइँ भएको छ। गत आर्थिक वर्षमा गरिएको धान खेतीलाई आधार मानेर यो वर्ष पर्सा जिल्लामा ४६ हजार ३ सय ६० हेक्टरमा धानको खेती हुने अनुमान थियो। तर बाढी र डुबानका कारण ४२ हजार ६ सय ५१ हेक्टरमा मात्र धानको रोपाइँ भएको हकले बताए। अब धानको बीउ पनि नपाइने र रोपाइँको समय पनि बितिसकेका कारण थप रोपाइँ हुने सम्भावना नरहेको भन्दै हकले भने, रोपाइँ हुन नसकेका ३ हजार ७ सय ८ हेक्टर जग्गा यो वर्ष बाँझो नै रहने भयो। ' छरछिमेक र आसपासका गाँउ चहार्दा पनि बीउ नपाएपछि धान रोप्न नपाएर खेत बाँझै राख्न बाध्य भएको दुखेसो पर्सा झौवाका किसान दिपन रामको थियो। उनी भन्छन्,सालभरि (वर्ष भरि) लाई खान पुग्ने खेत बाढी र डुबानका कारण बाँझै रहयो, अब बालबच्चाको लालन पालन कसरी गर्ने भन्ने चिन्ताले अहिलेदेखि नै सताइरहेको छ।' ऋण खोजेर जेनतेन रोपेको रोपाइँ गरेको एक साता नबित्दै डुबानको पानीले नष्ट भएको र पछि दोहोर्याएर रोपाइँ गर्न खोजे पनि बीउ नपाइएकाले खेत बाँझै राख्न बाध्य भएको रामले बताए। जीराभवानी गाउपालिकाका १ पिपराका किसान शीवशंकर रायको पनि १८ कठ्ठा खेत , रोपाइँ गर्न नपाएका कारण बाँझै भयो। 'वर्षा कुरेर बसेका थियौँ, असार अन्तिमतिर पानी त पर्यो तर पाँचदिनसम्म लगातार परेको पानीले ब्याड र खेत डुबानमा परेर खेत रोप्न ढिला भयो', उनले भने,ब्याडमा राखेको बीउ डुबेर बिग्रियो। चारैतिर खोज्दा पनि बीउ नै पाइएन।' रोपिएको धानबालीमा पनि उत्पादन कम हुने जिल्लाका अधिकांश किसानहरुले रोपिएको धान बालीमा पनि डिएपी मल हाल्न पाएका छैनन्। रोपाइँ गरेपछि बजारमा डिएपी मलको अभाव भएको थियो। मल अभावमा उत्पादनमा कमी आउने भन्दै किसान चिन्तित छन्। 'खेत रोपेको महिनादिन पुग्न थाल्यो तर अहिलेसम्म डिएपी मल हाल्न पाएको छैन', पर्सा धोबीनी गाँउपालिकाको हरिहरपुरका किसान रामसुरत राउतले भने,रोपाइँकै बेला डिएपी मल हाल्नु पर्ने थियो तर बजारमा डिएपी मल नै पाइएन, मल नहालेपछि बाली सप्रिन पनि पाएको छैन।' बजारमा डिएपी मल नपाइएका कारण किसानहरुले धानबालीमा मल हाल्न नपाएको कृषि ज्ञान केन्द्रका बाली संरक्षण अधिकृत समसुल हकले बताए। 'अचेल किसानहरु रासायनिक मलमा मात्रै निर्भर छन्', हकले भने, 'तर यसपालि धान रोप्ने बेलादेखि नै बजारमा डिएपी मलको अभाव भएकाले अधिकांश किसानले मल हाल्नै पाएका छैनन्।' बालीमा किसानहरुले डिएपी मल नहालेका कारण यसपाली धानको उत्पादनमा कमी आउने निश्चित रहेको हकले बताए। डिएपी मलको मौज्दात नरहेकाले असारदेखि यता कृषि सामग्री कम्पनीले डिएपी मल वितरण गर्न सकेको छैन । कृषि सामग्री कम्पनी क्षेत्रीय कार्यालय वीरगन्जका प्रमुख गोविन्दप्रसाद पराजुलीले असारभन्दा पहिला प्रत्येक सहकारीलाई सातामा ५०५० बोरा डिएपी मल वितरण गरिएको तर असारदेखि कम्पनीमै डिएपी मल सकिएकोले त्यसयता वितरण गर्न नसकिएको बताए। तेश्रो मुलुकबाट भारतको विशाखापटना बन्दरगाहमा कम्पनीको एउटा कन्साइन्मेन्टको ५० हजार मेट्रिक टन डिएपी मल आइपुगेको जानकारी दिँदै उनले भने,उक्त मल साउन ३० सम्म वीरगन्ज आइपुग्छ होला, त्यसपछि डिएपी मलको अभाव हुँदैन।' तर साउन ३० पछि आउने डिएपी मल धानबालीका लागि प्रयोगमा नआउने कृषि प्राविधिकहरु बताउँछन्। कृषि ज्ञान केन्द्रका बाली संरक्षण अधिकृत समसुल हकले भने,धानबालीमा डिएपी मल रोपाइँ गर्ने बेलामै हाल्नुपर्छ, त्यसैले अहिले आउने भनिएको डिएपी मल अब धानबालीको लागि काम छैन, अब गहुँबालीमा त्यो मल उपयोग हुन्छ।'"
सुबिसुको सेवा बिहीबार साँझबाट सुचारु हुने,"काठमाडौं : आगलागीका कारण अवरुद्ध सुबिसुको सेवा बिहीबार साँझबाट सुचारु हुने भएको छ। बुधबार दिउँसो भिषण आगलागी हुँदा निजी क्षेत्रको इन्टरनेट सेवा प्रदायक कम्पनी सुबिसुको सेवा अवरुद्ध भएको थियो। बालुवाटारस्थ्ति सुबिसुको केन्द्रीय कार्यालयमा आगलागी हुँदा ठूलो भौतिक क्षति भएको छ। आगलागीका कारण बालुवाटारबाट सेवा लिएका १० प्रतिशत इन्टरनेट सेवाग्राही प्रभावित भएको सुबिसु केवल नेट प्रालिका अध्यक्ष सुधीर पराजुलीले बताए। उनका अनुसार इन्टरनेटको सबै सर्भर तथा डाटा सेन्टरको ९० प्रतिशत सञ्चालन थापाथलीबाट हुने गरेकाले बालुवाटारको सेवा अवरुद्ध हुँदा जम्मा १० प्रतिशत मात्रै हाम्रा इन्टरनेट सेवाग्राही प्रभावित भएका छन्। पराजुलीले भने, हाम्रो थापाथलीको डाटा सेन्टर चलेको छ। यसैबाट अधिकांश सेवाग्राहीलाई सुविधा दिएका छौं। बालुवाटारबाट दिइएको सेवामा अहिले करिब पाँच हजार ग्राहक मात्रै प्रभावित भएका छन्। प्रभावित सेवाग्राहीलाई पनि छिटोभन्दा छिटो सेवा दिने गरी बुधबारदेखि निरन्तर काम गरिरहेको सुबिसुले बताएको छ। सुबिसुका अनुसार क्रमशः सेवा सुचारु हुँदै पनि गएका छन्। अवरुद्ध सबै सेवा २४ घण्टाभित्रै पुनः सञ्चालन गरिसक्ने गरी काम भइरहेको पराजुलीको भनाइ छ। सुबिसुको बालुवाटार कार्यलयभित्रका करिब ९० करोड रुपैयाँ बराबरको इक्युपमेन्टको बीमा भएको छ। यो आगलामीमा कति क्षति भएको छ भन्ने बारेमा भने सामानको मूल्यांकन र क्षतिको पूर्ण विवरण संकलन गरेपछि मात्रै भन्न सकिने पराजुलीले बताए। सुबिसुको कार्यालयमा रहेको जेटेरेटरमा विद्युत सर्ट हुँदा आगलागी भएको अनुमान गरिएको छ। जेटेरेटरमा करिब दुई हजार लिटर तेल रहेको र त्यसमा आगो लागेकालै एकैपटक ठूलो आगोको मुस्लो देखिएको थियो। आगो निभाउन दुई घण्टा लागेको थियो। सुबिसु कार्यालयमा लागेको आगो यसरी नियन्त्रण भयो (२३ तस्बिर)"
पर्यटक बस र ट्रक ठोकिँदा ६ चिनियाँसहित ९ घाइते,"तनहुँ : सडक दुर्घटनामा ६ चिनियाँ पर्यटकसहित ९ जना घाइते भएका छन्। काठमाडौंबाट पोखरा जाँदै गरेको बा १ प ९१३ नम्बरको पर्यटक बस र ना ६ ख ५८६५ नम्बरको मालबाहक ट्रक व्यास नगरपालिकास्थित कमलाबारी मोडमा ठोकिँदा ९ जना घाइते भएका छन्। घाइतेमध्ये एक चिनियाँ पर्यटकको अवस्था गम्भीर छ। उनको पोखराको मणिपाल शिक्षण अस्पतालमा उपचार भइरहेको छ। अन्य चिनियाँ र बाँकी घाइतेको दमौलीको रत्नहरि मेमोरियल अस्पतालमा उपचार भइरहेको प्रहरीको भनाई छ। प्रहरी नायब उपरीक्षक लिलाराज लामिछानेका अनुसार घाइते हुनेमा पर्यटकका गाइड, बस चालक र ट्रक चालक समेत छन्। घाइतेहरूको नाम खुलेको छैन।"
"दुर्घटनामा एकको मृत्यु, एक घाइते",चितवन : पूर्वी चितवनको राप्ती नगरपालिका२ पिप्लेमा बुधबार दुई मोटरसाइकल एकापसमा ठक्कर खाँदा एक जनाको मृत्यु भएको छ भने एक जना घाइते भएका छन्। जिल्ला प्रहरी कार्यालय चितवनका अनुसार मृत्यु हुनेमा रत्ननगर नगरपालिका१ बस्ने २१ वर्षीय सञ्जय कँडेल रहेका छन्। पूर्वबाट पश्चिमतर्फ आउँदै गरेको ना ४० प १५८३ नम्बरको मोटरसाइकल र विपरीत दिशाबाट जाँदै गरेको ना३४प ७१६८ नंको मोटरसाइकल एकापसमा ठक्कर खाएको थियो। दुर्घटनामा घाइते ना ४० प १५८३ नंको मोटरसाइकल चालक कँडेलको उपचारका लागि भरतपुरतर्फ ल्याउँदै गर्दा बाटोमा नै मृत्यु भएको प्रहरीले जनाएको छ। अर्का मोटरसाइकल चालक खैरहनी नगरपालिका६ का ४८ वर्षीय शिवनारायण चौधरी घाइते हुनुभएको छ। चौधरीको पुरानो मेडिकल कलेजमा उपचार भइरहेको छ। अवस्था खतरामुक्त रहेको र दुवै मोटरसाइकल नियन्त्रणमा रहेको प्रहरीले जनाएको छ।
पोखरामा श्रृंखलाबद्ध चोरी : तीन महिनामा ११ वडा कार्यालय लुटिए,"पोखरा : पोखरामा चोरीको घटना बढ्दै गएका छन्। चोरबाट सबैभन्दा असुरक्षित पोखरा महानगरपालिकाका वडा कार्यालय भएका छन्। गत जेठ १२ गते पोखरा महानगरपालिकाका वडा नम्बर १२ को वडा कार्यालय फोडेर सुरु भएको कम्प्युटर चोरीको श्रृखला मंगलबार ११ औं श्रृंखलाको रुपमा पोखरा महानगरपालिका वडा नम्बर ६ बैदामको कार्यालय चोरी भएको हो। वडा कार्यालयको राजश्व शाखाको कोठा फोडी दुई वटा कम्प्युटर चोरी भएको वडा नम्बर ६ का वडाध्यक्ष जगतबहादुर पहारीले बताए। राति सवा १२ बजेतिर मास्क लगाएर अनुहार छोपेको मान्छेले चोरेको सीसी क्यामेरामा रेकर्ड रहेको उनले सुनाए। सीसी क्यामेराको रेकर्ड प्रहरीलाई बुझाइएको पनि उनले बताए। चोरले राजश्व शाखाको सीसी क्यामेरा पनि झिकेर लगेको छ। अहिलेसम्म पोखरा महानगरपालिकाको वडा नम्बर ५, १२, १३, १४, १५, १६, १९, २५, २९, ३१ वडामा चोरी भइसकेको छ। महानगरपालिकाले वडाबाटै कर लिने व्यवस्था गरेको छ। महत्वपूर्ण कागजात हुने कम्प्युटर एक पछि अर्को वडामा चोरी भएका हुन्। दुई महिना अघि पोखरा महानगरपालिका वडा नम्बर ३१ कार्यालयबाट एउटा ल्यापट र दुईवटा कम्प्युटर चोरी भएको वडाध्यक्ष कमलबहादुर थापाले बताए। 'कम्प्युटरका तथ्यांकका लागि चोरेको भनौँ भने हामी पारदर्शी रुपमा नै दिन्छौँ, त्यो किन गर्नुपर्यो ?' चोरी रहस्यमय रहेको शंका गर्दै उनले भने। अहिलेसम्म महानगरपालिकाका सबै वडाका कम्प्युटर, ल्यापटप, प्रिन्टर, मनिटरसहित ३० भन्दा बढी सामग्री चोरी भएको महानगरपालिकाका जिन्सी शाखा प्रमुख किरण कोइरालाले जानकारी दिए। सबै सामग्री गरी करिब २२ लाख बराबरको चोरी भएको उनले सुनाए। वडा नम्बर ७ मा भने स्थानीय निर्वाचन अघि कार्यालय फोडेर त्यहाँ रहेको २५ सय रुपैयाँ चोरी भएको थियो। वडा कार्यालयमा चोरी नियन्त्रणका लागि सीसी क्यामेरा राखिए पनि चोरले मास्क लगाएर चोरी गर्ने गरेकोले अनुसन्धानमा प्रहरीलाई समस्या परेको छ। कार्यालयको सीसी क्यामेरामा चोरले कम्प्युटर चोर्दै गरेको देखिन्छ तर मास्क लगाएर मुख पूरा ढाकेकोले चोर पक्राउ गर्न प्रहरीलाई समस्या परेको हो। चोरीका घटना हुन नदिन महानगपालिकाले कार्यालयको सुरक्षाका लागि अर्को व्यवस्था नहुँदा सम्म वडा स्तरीय बजेटबाट रात्रिकालिन कर्मचारी व्यवस्था गर्ने निर्णय गरेको पोखरा महानगरपालिकाका प्रवक्ता धनबहादुर नेपालीले बताए। यसै निणर्य अनुसार वडा कार्यालयमा चैत महिनादेखि वडाको सुरक्षाका लागि रात्रिकालिन कर्मचारी व्यवस्था गरेको वडा नम्बर ५ का वडाध्यक्ष समेत रहेका प्रवक्ता नेपालीले बताए। ५ नम्बर वडा कार्यालयमा गत माघ महिनामा राति कार्यालय फोरेर एउटा ल्यापटप र तीनवटा सीपीयु चोरी भएको थियो। पोखरामा चोरीका घटनामा संलग्न पक्राउ परिरहेको जिल्ला प्रहरी कार्यालय कास्कीका प्रमुख एसपी दानबहादुर कार्कीले बताए। वडा कार्यालय चोरी गर्ने भने अहिले सम्म पक्राउ नपरेको उनले बताए। सीसीक्यमेराको रेकर्ड हेरेर थप अनुसन्धान भइरहेको उनले सुनाए। चोरीका घटना न्यूनीकरण गर्ने अभियानका क्रममा १० दिन यता पोखराका विभिन्न स्थानमा चोरीमा संलग्न १२ जना भन्दा बढी पक्राउ परेको उनले बताए। यसरी पक्राउ पर्नेमा मोटरसाइकल चोरी गर्ने, नगद, मोबाइल लगायतका सामग्री चोरी गर्ने छन्। पक्राउ पर्नेमा १८ वर्ष भन्दा मुनीका धेरै रहेको जिल्ला प्रहरी कार्यालय कास्कीका प्रमुख कार्कीले बताए। अन्तर्राष्ट्रिय कानुनले १८ वर्षसम्मलाई नाबालक भनेकोले उनीहरुलाई बालसुधार गृहमा पठाउने गरेको उनले बताए। कहिले कुन कार्यालय चोरी भए ? २०७५ जेठ ३ गते : पोखरा१२ २०७५ माघ नौ गते : पोखरा५ २०७५ फागुन २३ गते : पोखरा १३ २०७५ पुस १ : पोखरा १४ २०७५ चैत १० गते : पोखरा १६ २०७५ पुस १६ गते : पोखरा २९ २०७६ असार १३ गते : पोखरा २५ २०७६ जेठ ६ गते : पोखरा ३१ २०७६ साउन २० गते : पोखरा ६"
प्राविधिक सीप विकासका लागि कोरियन विश्वविद्यालयसँग सम्झौता,"काठमाडौं : दक्षिण कोरियाको नेमसोल विश्वविद्यालय र काठमाडौंको सूर्योदय एजुकेसन फाउन्डेसनबीच औपचारिक शिक्षा र प्राविधिक सीप विकास आदान प्रदान गर्ने विषयमा सम्झौता भएको छ। काठमाडौंमा बुधबार सम्झौतापत्रमा विद्यालयका अन्तर्राष्ट्रिय तथा आन्तरिक सहयोग मामिला डिन डा युन ताय हुन र फाउन्डेसनका अध्यक्ष लक्ष्यबहादुर केसीले हस्ताक्षर गरे। दुई संस्थाबीच आपसी सम्बन्ध स्थापना भएपछि पढ्न चाहने तर अवसर नपाएका विद्यार्थीलाई यसबाट लाभ पुग्ने दुवै पक्षको अपेक्षा छ। डिन हुनले कोरियाको शिक्षा अब्बल रहेको दाबी गर्दै यसका लागि आफू नेपाली शिक्षाको क्षेत्रमा सहयोग गर्न तयार रहेको बताए। नेपालबाहेक चीन, भियतनाम लगायतका देशमा उच्च शिक्षाका कक्षा चलाइरहेका छौं, डिन हुनले थपे, औपचारिक र सीपमूलक दुवै शिक्षामा सहयोग गर्ने हाम्रो इच्छा हो। फाउन्डेसनका अध्यक्ष केसीले नेमसोलसँगको सम्बन्धबाट नेपाली जेहेन्दार विद्यार्थीमा लाभ पुर्याउने बताए। नेपाल पत्रकार मञ्चको निम्तोमा नेपालको शैक्षिक अवस्था अध्ययन र साझेदारिता सहमति पत्रमा हस्ताक्षर गर्न आएको टोलीले काठमाडौं विश्वविद्यालयसँग आपसी सम्बन्ध विस्तारका लागि प्रस्ताव गरेको छ। ललितपुरस्थित माइलस्टोल स्कुलसँग सम्झौता गरेको छ। मञ्चका अध्यक्ष युवराज विद्रोहीले मञ्चको सिफारिसमा विश्वविद्यालयले छात्रवृत्ति दिएर नेपाली विद्यार्थीलाई पढ्ने अवसर प्रदान गरेको जानकारी दिए।"
जीप दुर्घटनामा १२ घाइते,"बेनी : बेनी नगरपालिका३ हल्लेगौडामा बुधबार दिउँसो जीप दुर्घटना हुँदा १२ जना घाइते भएका छन्। बेनीदेखि भकिम्लीतर्फ जाँदै गरेको ग १ ज ७०५६ नम्बरको जीप दुर्घटनामा गीम्भर घाइते तीनजनालाई पोखरा पठाइएको जिल्ला प्रहरी कार्यालयले जनाएको छ। प्रहरीका अनुसार बेनी नगरपालिका३ का ७१ वर्षीय डम्मरबहादुर छन्त्याल, ५५ वर्षका रत्नबहादुर खत्री र बेनी७ मंगलाघाटका २५ वर्षीय विशाल शाक्यलाई पोखरा रिफर गरिएको हो। बेनपा ३ का २० वर्षीय इन्द्र बिक, ४० वर्षीया ज्ञानकुमारी श्रीस, बेनी७ मंगलाघाटकी २२ वर्षीया शान्त शाक्य, उनकी छोरी साइदा शाक्य, बरंजाका बिक्रम सुनार, ७० वर्षीया ठेगाना नखुलेकी सुवारा सुनार, बागलुङ नगरपालिका२ की २१ वर्षीय मञ्जु खत्री, बेनी३ की ३८ वर्षीया भूमिदेवी खत्री र ४५ वर्षका आइतराम बिकको बेनी अस्पतालमा उपचार भइरहेको छ। जिल्ला ट्राफिक प्रहरी कार्यालयका प्रमुख मित्रलाल ढकालले उकालो र साँघुरो सडकमा गाडी ब्याक भएर खसेको बताए। चालक यामबहादुर श्रीसलाई अनुसन्धानका लागि नियन्त्रणमा लिएको छ। घटनास्थल पुगेका ट्राफ्रिक प्रहरी बैकुण्ठ पौडेलले गाडी सडकदेखि २५ मिटर तल खेतमा खसेको जानकारी दिए। प्रहरी र स्थानीयबासीले घाइतेलाई उद्दार गरेका थिए।"
सिभिल अस्पतालमा अब अनलाइनबाटै टिकट,"काठमाडौं : सिभिल अस्पताल अनलाइन टिकट काट्न पाउने व्यवस्था गरेको छ। बिहीबार बिहान अनलाइन टिकट प्रणालीको सुरुवात गरिने अस्पतालका कार्यकारी निर्देशक डा।दीर्घराज आरसीले बताए। पहिलो चरण परीक्षणका रुपमा यो व्यवस्था गर्न लागिएको छ। अनलाइनबाट टिकट लिने व्यवस्थाको सुरुवातसाग घन्टौ लाम बसेर टिकट काट्नु पर्ने बाध्यताको अन्त्य हुने भएको छ। अब विरामीले लाइनको लागि ४ ठाउँ बस्नु पर्ने बाध्यता हुदैन, ३४ घण्टा लाइनमा पनि बस्नु पर्दैन,उनले भने, अनलाइनबाट टिकट बुकिङको व्यवस्था गरेका छा्रै। अब विरामी र आफन्तले घरमै बसेर मोबाइलबाट समेत टिकट काट्न सक्नेछन्। टिकट काट्नका लागि बिरामीले अस्पतालमा समेत पुग्न नपर्ने सुबिधा भएको छ। कार्यकारी निर्देशक डा आरसीले सानो स्केलबाट सुरुवात गरिने अनलाइन प्रणाली सफल भएका पूर्ण रुपमा लागू गरिने बताए। गाउँबाट आउने मान्छेले अनलाइनबाट काट्न सक्दैन, उनीहरुलाई पूरानै तरिकाबाट टिकट काट्ने व्यवस्था हुन्छ, उनले भने। सिभिलले प्रभु पे मोबाइल वालेटमार्फत ओपिडी टिकट काट्ने व्यवस्था गरेको हो। सिभिलमा दिनहु १ हजार विरामी उपचारको लागि आउने गरेका छन्।"
छोरी बलात्कार आरोपमा पक्राउ,नुवाकोट : आफ्नै छोरीलाई बलात्कार गरेको आरोपमा नुवाकोटमा प्रहरीले एक युवकलाई फक्राउ गरेको छ। धादिङ घर भई विदूर नगरपालिकामा डेरा गरि वस्ने एक मजदुर युवकले आफ्नै छोरीलाई बलात्कार गरेको उजुरी परेपछि पक्राउ गरिएको जिल्ला प्रहरी कार्यालय नुवाकोटले जनाएको छ। आफ्नै छोरीलाई बलात्कार गरेको आरोपमा ३७ वर्षिय बावुलाई पक्राउ गरी थप अनुसन्धान भइरहेको जिल्ला प्रहरी प्रमुख तथा प्रहरी उपरीक्षक कृष्णवहादुर पल्लिमगरले जानकारी दिए। मदिराले मातेका आरोपितले यही साउन १७ गते शुक्रवार बिहान २ बजे बलात्कार गरेको दावी गर्दै प्रहरीमा उजुरी परेको छ। विदुरस्थित जिल्ला प्रहरी कार्यालयमा पीडितकी आमाले उजुरी दिएपछि प्रहरीले वावुलार्ई पक्राउ गरी अनुसन्धान गरिरहेको प्रहरी प्रमुख पल्लिमगरले बताए। पक्राउ परेका युवकलाई हाडनाता करणी अन्तर्गत मुद्दा दर्ता गर्ने तयारी भएको छ। पक्राउ परेका युवकले आफ्नै १२ वर्षीया छोरीलाई शुक्रबार राती बलात्कार गरेको उजुरी परेको छ। यस सम्वन्धमा थप अनुसन्धान भइरहेको नुवाकोट प्रहरीले जनाएको छ।
सुबिसु कार्यालयमा लागेको आगो यसरी नियन्त्रण भयो (२३ तस्बिर),"तस्बिर : उमा विष्टदिपेन श्रेष्ठ काठमाडौं : बुधबार दिउँसो इन्टरनेट प्रदायक सुबिसुको कार्यालय बालुवाटारमा आगो लागेको छ। सुबिसुको मुख्य सर्भर रहेको कार्यालयमा आगलागी हुँदा हजारौँ सेवाग्राही प्रभावित भएका छन्। रिजर्भ राखिएको पेट्रोलियम पदार्थकै कारण आगो समयमै नियन्त्रण हुन सकेको थिएन। दिउँसो आगलागी भएकाले मानवीय क्षति भने हुन पाएन। प्रहरीले भौतिक क्षतिको विवरण संकलन भइरहेको बताएको छ। आगोले सुबिसु कार्यालयमा पूर्ण क्षति पुगेको छ। बालुवाटारस्थित सुविसु कार्यालयमा आगलागी आगो नियन्त्रणका लागि जुद्ध बारुणा यन्त्र, सशस्त्र प्रहरी, नेपाल प्रहरी, विमानस्थलको रेस्क्यु एण्ड फायर सर्भिस, नेपाली सेनालगायतको टोली पुगेको थियो।"
जीप दुर्घटनामा घाइते एकको मृत्यु,बेनी : बेनी नगरपालिका३ हल्लेगौडामा बुधबार दिउँसो जीप दुर्घटनाका घाइते एकजनाको मृत्यु भएको छ। बेनीदेखि भकिम्लीतर्फ जाँदै गरेको ग १ ज ७०५६ नम्बरको जीप दुर्घटनामा गम्भिर घाइते भएका बेनी३ भकिम्लीका ६५ वर्षका रत्नबहादुर खत्रीको मृत्यु भएको प्रहरी नायव उपरीक्षक महेन्द्रप्रसाद मरासीनिले जानकारी दिए। मरासिनीका अनुसार खत्रीको बेनी अस्पतालमा उपचारको क्रममा मृत्यु भएको हो। उनलाई पोखरा रिफर गर्ने तयारी गरिएको थियो। एक जनालाई बागलुङ र नौ जनालाई पोखरा रिफर गरिएको मरासिनीले बताए। एक जनाको बेनीमै उपचार भइरहेको छ। घाइत धेरै जसोको ढाड र टाउकोमा चोट लागेको छ।
युवाले गरे आत्महत्या,मुस्ताङ : मुस्ताङको थासाङ२ नाउँरिकोट निवासी एक युवाले झुन्डिएर आत्महत्या गरेका छन्। २६ वर्षीय सरोज परियार मंगलबार राति आत्महत्या गरेका हुन्। उनी मामासँगै जोमसोम एयरपोर्टमा बस्दै आएका थिए।मामाकै डेरा अगाडीको कोठामा टेलिफोनको तारको पासो लगाई झुन्डिएको अवस्थामा भेटिएको प्रहरीले जनाएको छ। शव पोष्टमार्टमका लागि जोमसोम अस्पतालमा पठाएको सूचना अधिकारी राजेन्द्रप्रसाद रेग्मीले जानकारी दिए।घटनाबारे अनुसन्धान भइरहेको प्रहरीले जनाएको छ।
सुनको भाउ निरन्तर उकालो,"काठमाडौं : नेपाली बजारमा सुनको भाउ बढ्दो क्रममा छ। बुधबार सुन तोलामा १५ सयले बढेर अहिलेसम्मकै महंगो भएको छ।आज सुन तोलाको ६९ हजार ५ सय रुपैयाँमा कारोबार भइरहेको सुन चाँदी व्यवसायी महासंघले जनाएको छ। साउन ३ गतेदेखि उकालो लागेको सुनको भाउ साउन १६ गतेसम्म घट्ने र बढ्ने क्रम जारी रह्यो।साउन १७ गतेदेखि सुनको भाउ निरन्तर वृद्धि भइरहेको छ।१७ साउनमा ८ सय रुपैयाँले बढेर सुन तोलाको  हजार ८ सय रुपैयाँमा कारोबार भयो। यस्तै, साउन १९ गते फेरी तोलामा ५ सय रुपैयाँले बढेर ६६ हजार ३ सय रुपैयाँमा कारोबार भयो।एकै दिन १५ सय रुपैयाँले बढेर साउन २० गते सुन तोलाको ६७ हजार ८ सय कायम भयो। यस्तै, मंगलबार फेरि सुन तोलामा २ सय रुपैयाँले बढेर ६८ हजार रुपैयाँमा कारोबार भयो। यस्तै, चाँदीको मूल्यमा पनि सामान्य वृद्धि भएको छ।चाँदी तोलामा १५ रुपैयाँले बढेर ८१० रुपैयाँ कायम भएको छ। नेपाल सुनचाँदी व्यवसायी महासंघका पूर्व अध्यक्ष तेजरत्न शाक्यका अनुसार अमेरिकाचीन व्यापार युद्धका कारण सेयर र डलरका लगानीकर्ता सुनतर्फ आकर्षित हुँदा सुनको मूल्य आकासिएको हो। सुन भाउ निरन्तर बढ्न थालेपछि नेपाली बजारमा सुनको कारोबार ठप्प भएको र सुन खरिद गर्ने भन्दा पुराना गहना बिक्री गर्ने ग्राहकको संख्या बढेको उनले बताए।"
एकीकृत परीक्षा प्रणाली चाहिन्छ,"नेपालमा अहिले ६ वटा विश्वविद्यालयमार्फत ५१ वटा कलेजबाट इन्जिनियरिङ विषयको पढाइ भइरहेको छ। तर यी सबै विश्वविद्यालयले इन्जिनियरिङ विषय पढ्न चाहने विद्यार्थी छनोटका लागि छुट्टाछुट्टै परीक्षा चलाइरहेका छन्। नेपालमा पढ्न चाहने सबै विद्यार्थीलाई एकै प्रकारको परीक्षा सञ्चालन गर्नुपर्छ। यसो गर्न सकियो भने इन्जिनियरिङ शिक्षाको स्तर बढ्छ। अर्को कुरा विदेशमा स्नातक तहमा यो विषय पढ्न चाहने विद्यार्थीलाई पनि प्रवेश परीक्षाको व्यवस्था गर्नुपर्छ। किनकि यहाँको प्रवेश परीक्षामा अनुत्तीर्ण भएका थुप्रै विद्यार्थी भारतमा गएर पढ्छन् र स्वदेश फर्केर रोजगारीमा लाग्छन्। अझ कतिसम्म देखिएको छ भने यहाँ प्रवेश परीक्षामै अनुत्तीर्ण भएका विद्यार्थीले भारतका शैक्षिक संस्थाबाट विशिष्ट श्रेणीमा उत्तीर्ण भएको प्रमाणपत्र बोकेर आउँछन्। तर उनीहरूलाई यहाँको रोजगारी बजारमा जानुअघि इन्जिनियरिङ काउन्सिलमा दर्ता गर्नुपर्ने प्रावधान राखिएको छैन। यसले गर्दा कतिपय अवस्थामा स्वदेशमा प्रवेश परीक्षा उत्तीर्ण भएर इन्जिनियरिङ पढेका विद्यार्थीभन्दा भारतमा पढेर आएकाहरूकै बोलवाला बढी हुन्छ। यसले स्वदेशमा पढेका विद्यार्थीलाई नमज्जा लाग्छ। अर्को कुरा विदेशी विश्वविद्यालयसँग सम्बन्धन लिएर नेपालमा सञ्चालित शैक्षिक संस्थाले जति विद्यार्थी भर्ना गर्न पनि पाउने तर हामीलाई भने निश्चित कोटा छुट्ट्याइएको छ। किन यसो गरियो ? हामीसँग पर्याप्त भौतिक संरचना छैन भने अनुगमन गर्नुपर्यो, संरचना बढाउन भन्नुपर्यो। होइन भने प्रशस्त संरचना भएका कलेजलाई किन कोटा तोकेर भर्नामा अवरोध खडा गरेको ? नियन्त्रण गर्न सक्दिन भन्ने बहानामा हामीलाई विद्यार्थी भर्ना गर्नबाट बञ्चित गराउनु भएन। भर्नामा कोटा नतोक्ने तर संरचनाको कडा अनुगमन गर्ने हो भने हामीलाई लगानी गर्न पनि सजिलो हुन्छ। यसले समग्र इन्जिनियरिङ शिक्षाको पनि स्तर बढाउने थियो। तर राज्यले यसतर्फ चासो दिएको छैन। अझ सकिन्छ भने इन्जिनियरिङ शिक्षाको विकास गर्न चाहने हो भने यस्ता कलेज सञ्चालकलाई राज्यले सहुलियतपूर्ण ऋण दिन सक्नुपर्छ। प्रस्तुती  सूर्यप्रसाद पाण्डे कुन विधामा कति आकर्षण ?"
खोलाले बगाउँदा बालिकाको मृत्यु,रुकुम : रुकुम (पश्चिम) एक बालिकाको खोलामा बगेर मृत्यु भएको छ। जिल्लाको आठविसकोट १३ भल्मासोताकी ८ वर्षीया माया थापाको खोलाले बगाउँदा मृत्यु भएको प्रहरीले जानकारी दिएको छ। बुधबार बिहान साढे ७ बज खोलाले बगाएर उनको मृत्यु भएको जिल्ला प्रहरी कार्यालय रुकुम (पश्चिम)का प्रमुख प्रहरी नायव उपरिक्षक सुमित खड्काले जानकारी दिए। भल्माका माया बिहान खोलामा बगेपछी परिवार र स्थानीयले खोजी गर्दा बगेको ठाउँ भन्दा करिब एक सय मिटर तल मृत अवस्थामा फेला परेको उनले बताए। यस अघि पनि यहाँ पहिरोले बगाउँदा एक महिलाको मृत्यु भएको थियो।
देशभर कति ऐलानी जग्गा ? कति मिचियो ?,"काठमाडौं : देशभर कति होला ऐलानी जग्गा ? यसप्रति सरकारी अधिकारी अनभिज्ञ छन्। भूमिव्यवस्था, सहकारी तथा गरिबी निवारण मन्त्रालयका प्रवक्ता जनकराज जोशी ऐलानी जग्गा प्रशासन प्रणालीमै नआएको बताउँछन्। ऐलानी कति छ, कति परिवार कुन ठाउँमा बसेका छन् भन्ने अभिलेख छैन, उनी भन्छन्, यसको अभिलेख तयार पार्नुपर्छ। जानकारका अनुसार पूर्व झापाबाट पश्चिम कञ्चनपुरसम्म तराईका जिल्लामा थुप्रै परिवार ऐलानीमा आश्रित छन्। यस्तै जग्गामा भए पनि पानी, बिजुली, सडकको व्यवस्था छ। समस्या भने ठूलो रहेको सरकारी अधिकारी स्वीकार गर्छन्। उच्चस्तरीय भूमिसुधार आयोगका पूर्वअध्यक्ष केशव बडालका अनुसार जनता ५ सय वर्षदेखि ऐलानीमा बसोबास गर्दै आएका छन्। उनीहरूले लालपुर्जा पाएका छैनन्। केही टाठाबाठाले भने लालपुर्जा हात परेका छन्। कञ्चनपुरका दैजी बजार, झलारी बजार, कलुवापुर, कृष्णपुर नगरपालिका, गुलरिया बजार, वाणी बाजरलगायत ऐलानीमा छन्। कैलालीका पहलमानपुर, भजनी, लम्की, चौमालामा सयौं बिघा ऐलानी छ। बाँकेको खजुरा कगाउँस्थित ऐलानीमा वर्षौंदेखि स्थानीय बसोबास गरिरहेका छन्। बर्दिया, मकवानपुर, उदयपुर, चितवन, दाङलगायत तराई र भित्री मधेसका अधिकांश जिल्लामा प्रशस्त ऐलानी जग्गा छ। सांसद नरबहादुर धामी कैलाली, कञ्चनपुरमा ५५५६ वर्षदेखि ऐलानी जग्गा भोगचलन गरेर बसेका थुप्रै परिवार रहेको बताउँछन्। बजारै ऐलानीमा छन्, उनी भन्छन्, मेरो क्षेत्रमा ८० प्रतिशत जनता ऐलानीमा बसेका छन्। उनीहरूलाई सुकुम्बासी भन्न नहुने उनको तर्क छ। उनका अनुसार सरकारले आह्वान (एलान) गरी बसाएका जनता लालपुर्जाबाट वञ्चित छन्। २०२० देखि २०४५ सम्म राज्यले बोलाएर बसाएका जनताले भोगचलन गरेका जग्गै ऐलानी भएको उनी बताउँछन्। सकेजति जंगल फाँडेर बस्न सरकारले अनुमति दिएको थियो। पहाडबाट तराई झरेकाहरूले १० बिघासम्म ओगटेका थिए। गर्मी, औलो र सर्पको सामना गर्न नसक्नेहरू पहाडै फर्किएका थिए। सरकारले आह्वान गर्ने क्रम २०४५ सम्म चलिरह्यो। त्यही बेला चारकोसे झाडी पनि फँडानी भयो, उनी भन्छन्, मेरै गाउँ (बैतडी)बाट ऐलानी खुल्यो भनेर तराई आएका थिए। भूमिव्यवस्थामन्त्री पद्माकुमारी अर्यालले संसद्मा पेस गरेको भूमिसम्बन्धी ऐन २०२१ लाई संशोधन गर्न बनेको विधेयकले यसबारे नबोलेको उनको भनाइ छ। अव्यवस्थित बसोबासीलाई जग्गा उपलब्ध गराउँदा भोगचलन गरी आएको सरकारी जग्गामध्ये तोकिएको क्षेत्रफलको हद नलाग्ने गरी वितरण गरिने प्रस्ताव विधेयकमा गरिएको छ। उनीहरूबाट रजिस्ट्रेसन प्रयोजनका लागि तोकिएको जग्गाको मूल्यांकनको २५ प्रतिशत दस्तुर लिई जग्गा उपलब्ध गराउने व्यवस्था पनि विधेयकले गरेको छ। सरकारले उपयुक्त ठहर्याएको अन्य कुनै सरकारी जग्गामा तोकिएको क्षेत्रफलको हद नबढ्ने गरी उपलब्ध गराउन सक्ने विधेयकमा छ। मुक्त कमैया र हलियालाई कानुनबमोजिम सरकारले उपलब्ध गराएको जग्गाको अनुपातमा मिल्ने गरी जग्गा उपलब्ध गराउने प्रस्ताव छ। २४ बिघा भोगचलन गर्नेलाई ५६ कट्ठा बाँड्ने कुरा सह्य नहुने उनको तर्क छ। ऐलानीको छुट्टै परिभाषा हुनुपर्ने उनको माग छ। यो विधेयक प्रतिगामी छ। यसबाट ऐलानीमा बसेका जनता अन्यायमा पर्छन्, उनी भन्छन्। अतिक्रमण गरी बसेकालाई धमाधम जग्गा दिने तर राज्यले बोलाएर बसेकालाई अन्याय गर्न नपाइने उनको भनाइ छ। भूमि अभियन्ता झलक सुवेदी राज्यले बोलाएर बसेका र खाली ठाउँ देखेर बस्न गएकालाई छुट्टाछुट्टै व्यवस्था गरिनुपर्ने बताउँछन्। राज्यले बोलाएर बसेकालाई त्यहीअनुसार व्यवस्था हुनुपर्छ, उनी भन्छन्, ओगटेर बसेकालाई त्यहीअनुसारको व्यवस्था हुनुपर्छ। विधेयकमा शक्तिशाली आयोगको प्रस्ताव गरिएको छ। त्यो आयोग बनेपछि ठाउँका ठाउँ जग्गा वितरण गर्ने मन्त्री अर्यालको भनाइ छ। सुकुम्बासी समस्या समाधान आयोगको नेतृत्व १२ जनाले गरे। ऐलानी जग्गाको समस्या भने जस्ताको तस्तै छ। मन्त्रालयका अनुसार आयोगले १ लाख ५४ हजारलाई ४६ हजार ६ सय ९४ बिघा जग्गा बाँडेको छ। ८ लाख ६० हजार भूमिहीन, सुकुम्बासीका निवेदन थन्किएका छन्। २०४७ मंसिर ९ मा गठित बलबहादुर राई नेतृत्वको आयोगले योजना मात्र बनाएको थियो। २०४८ मंसिर ९ मा तत्कालीन कृषिमन्त्री शैलजा आचार्यले आयोगको नेतृत्व गरिन्। त्यस बेला सुकुम्बासीको लगत संकलन गरिएको थियो। २ लाख ६३ हजार ३८ परिवारले निवेदन दिएका थिए। आयोगले ५४ हजार १ सय ७० परिवारको निवेदन छानबिन गर्यो। १० हजार २ सय ७८ लाई अस्थायी निस्सा र १ हजार २ सय ७८ परिवारलाई २ हजार २ सय ९६ बिघा वितरण गरियो। ०५१ मंसिर २९ मा ऋषिराज लुम्साली अध्यक्ष बने। त्यस बेला ५८ हजार ३ सय ४० परिवारलाई जग्गा वितरण गरियो। २४ हजार ४ सय ७० सुकुम्बासी, २४ हजार ५२ अव्यवस्थित बसोबासी, १ सय ९५ कमैया, ३ हजार ३ सय २ बाढीपहिरोपीडित थिए। २०५२ पुस २० मा बुद्धिमान तामाङ, २०५४ जेठ २१ मा चन्दा शाह, २०५४ फागुन ४ मा पुनः तामाङ, २०५५ असार १ मा तारणीदत्त चटौत, २०५६ मंसिर १६ मा गंगाधर लम्साल, २०६३ मा कैलाश महतो, २०६६ मंसिर २४ मा गोपालमणि गौतम, २०६८ मंसिर २० मा भक्तिप्रसाद लामिछाने र २०७१ मा शारदाप्रसाद पौडेल अध्यक्षता बने। विभागीय मन्त्रीको हैसियतमा सिद्धराज ओझा र अफताब आलम पनि आयोगको जिम्मेवारीमा रहे। आयोग समस्या समाधानभन्दा पनि टाठाबाठा र कार्यकर्तालाई जग्गा बाँड्नमा केन्द्रित भएको सरोकारवालाको आरोप छ। भूमिव्यवस्था मन्त्रालयका सचिव गोपीनाथ मैनाली ऐलानी जग्गामा बसोबास गर्नेहरू अव्यवस्थित बसोबासीमै पर्ने बताउँछन्। भूमिसम्बन्धी (आठौं संशोधन) ऐनमा अव्यवस्थित बसोबासी भन्नले नेपाल राज्यभर आफ्नो वा आफ्नो परिवारको नाममा दर्तावाल निजी जग्गा भई सरकारी ऐलानी, वन क्षेत्रमा घर, टहरा बनाई बसोबास गरेको व्यक्ति वा निजप्रति आ िश्रत परिवारका सदस्य जनाउने उल्लेख छ। के हो ऐलानी जग्गा ? नेपाली बृहत् शब्दकोषका अनुसार सरकारी रूपमा कसैको नाममा दर्ता नभएको खेतीयोग्य पर्ती जग्गा ऐलानी हो। सरकारले २०१२ मा राजीतिक पीडितलाई चितवनमा राखेको थियो। त्यस बेला सर्वसाधारण पनि जंगल फाँडेर बसेका थिए। सरकारले त्यस बेला चार बिघासम्म जग्गा वितरण गरेको थियो। त्यसपछि सरकारले २०२० मा बर्माबाट दोस्रो विश्वयुद्धका कारण बिचल्लीमा परेका नेपालीलाई स्वदेश फर्किन आह्वान (एलान) गर्यो। उनीहरूलाई तराईमा जंगल फाँडेर बस्न दिइयो। पहाडका जनतालाई २०२१ मा सरकारले ऐलान गर्यो। ऐलानी खुल्यो भनेपछि औलो र सर्पको जोखिम मोलेर पहाडबाट सयौं परिवार तराई झरे। यो क्रम २०४५ सम्म जारी रह्यो। यसरी लामो समयदेखि भोगचलन गरेका जग्गालाई ऐलानी भनिँदै आएको छ।"
बाँदर लखेट्न जाँदा भीरबाट लडेर मृत्यु,"सन्धिखर्क : मकैबारीमा पसेको बाँदर लखेट्ने क्रममा अर्घाखाँचीको मालारानी गाउँपालिकामा एकजनाको मृत्यु गएको छ। घरको बारीमा मकै खान आएको बाँदरलाई लखेट्ने क्रममा मालारानी गाउँपालिकामा२ अमीलेका ३६ वर्षीय विजय केसीको मृत्यु भएको हो। मंगलबार बिहान बाँदर लखेट्ने क्रममा भीरबाट लडेर मृत्यु भएको जिल्ला प्रहरी कार्यालयले बताएको छ।अर्घाखाँचीमा बादरले मकै खान थालेपछि कृषक चिन्तित बनेका छन्। जिल्लाका विभिन्न गाँउहरुमा बादरले मकै सखाप पार्न थालेको हो।बिहानदेखि बेलुकासम्म मकै बारीमा बस्दा पनि बाँदर धपाउन नसकेको कृषकको गुनासो छ। बाँदर नियन्त्रण गर्न स्थानीय सरकारले पहल नगरेको पनि हैन। सन्धिखर्क र छत्रदेव गाउँपालिकाले एक वर्षअघि गाउँ गाउँमा बाँदर हेरालुको समेत व्यवस्था गरेका थिए। एक वर्षअघि बाँदर हेरालुको व्यवस्था गर्दा पनि बादर नियन्त्रण गर्न नसकिएको सन्धिखर्क नगरपालिकाका नगर प्रमुख कमल प्रसाद भुसालले बताए। सन्धिखर्क नगरपालिकाको धरम्पानी, तुमकोट, किमडाडा, खाबडाडा, वागला, डिभर्ना, भुमिकास्थानको धनचौर ढिकुरा, शितगंगा नगरपालिका, पाणिनि गाउँपालिका, मालारानी गाउँपालिका र छत्रदेव गाउँपालिकाका अधिकांश गाउँमा बाँदरले आतंक मच्चाएको छ।"
हातहातै रोजगारी,"मुलुकभर अहिले ६ वटा विश्वविद्यालयले इन्जिनियरिङको पढाइ सञ्चालन गरिरहेका छन्। काठमाडौं : रविन श्रेष्ठ एक अन्तर्राष्ट्रिय संस्थामा सिभिल इन्जिनियरको रूपमा कार्यरत छन्। इन्जिनियरिङको आठौं सेमेस्टर पढ्दै गर्दा २०७२ सालमा मुलुकमा ठूलो भूकम्प आयो। धेरै धनजनको क्षति भयो। लगत्तै पुनर्निर्माणका लागि विदेशी तथा स्वदेशी संस्थाहरू सक्रिय भए, लगानी पनि प्रशस्तै भित्रियो। सोही क्रममा श्रेष्ठलाई पनि रोजगारीको अफर अयो। पढाइ सक्नेबित्तिकै उनी सिभिल इन्जिनियरको रूपमा सिन्धुपाल्चोक खटिए। अहिले मासिक ५० हजार रुपैयाँ उनको आम्दानी छ। अन्य संस्थाबाट पनि रोजगारीको अफर आइरहेको छ। भन्छन्, सुरुमा इन्जिनियर पढ्दा रोजगारी पाइन्छ कि पाइँदैन भन्ने ठूलो चिन्ता थियो। तर पढाइ सकिनेबित्तिकै रोजगारीमा लाग्न पाएँ, खुसी छु। रामहरि श्रेष्ठले पनि विज्ञान विषयमा दस जोड दुईको पढाइ सकेपछि थप अध्ययनका लागि ब्याचलर अफ कम्प्युटर एप्लिकेसन (बीसीए) विषय रोजे। उनी अहिले पाँचौं सेमेस्टर पढिरहेका छन्। तर एक सूचना प्रविधि (आईटी) सम्बन्धी कम्पनीमा रोजगारीमा पनि लागेका छन्। उनी बिहान कलेज पढ्छन्। दिउँसो रोजगारीमा जान्छन्। मासिक ३० हजार रुपैयाँ उनी जागिरबाट कमाउँछन्। सुरुमा कलेज भर्ना हुँदा पढाइ खर्च जुटाउन सकिँदैन कि भन्ने त्रासमा रहेका उनी अब भने आफ्नै कमाइले पढाइ पूरा गर्न सक्ने अवस्थामा पुगेका छन्। अहिले त थुपै्र संस्थाबाट रोजगारीको प्रस्ताव आएको छ। तर पढाइ पूरा नगरी धेरै ठाउँमा जागिर नखाने योजना बनाएको छु श्रेष्ठ भन्छन्। बीसीएको पढाइ पूरा गर्दासम्म झन्डै पाँच लाख रुपैयाँ श्रेष्ठले लगानी गर्नु पर्नेहुन्छ। तर अब यो पैसा तिर्न कुनै समस्या छैन मलाई श्रेष्ठ भन्छन्, पढाइ र रोजगारीलाई सँगसँगै लैजान केही कठिन त हुन्छ। तर दुःख गर्ने बेला यही हो भनेर दुवै कामलाई सँगसँगै अघि बढाइरहेको छु। कुनै बेला बेरोजगार इन्जिनियरको संख्या बढ्न थालेपछि उनीहरूलाई व्यंग्य गर्दै भन्ने गरिन्थ्यो , धरहराको टुप्पोबाट कसैले ढुंगा हान्यो भने त्यो ढुंगा इन्जिनियरलाई नै लाग्छ। यसको मतलव थियो, बेरोजगार इन्जिनियरहरू बजारमा यत्रतत्र छरिएर भौंतारिरहेका छन्। तर अब त्यस्तो अवस्थाको अन्त्य भएको एसोसियसन अफ इन्जिनियरिङ कलेज अफ नेपाल (एकोन) का महासचिव तथा सानेपास्थित सगरमाथा इन्जिनियरिङ कलेजका प्राचार्य रमेश श्रेष्ठ बताउँछन्। रोजगारीका लागि प्रशस्त सम्भावना भएका कारण पछिल्लो वर्ष इन्जिनियरिङको पढाइमा विद्यार्थी आकर्षण बढिरहेको छ। अझ स्वदेशमा मात्रै नभएर विदेशमा समेत रोजगारीको ढोका खुला भएका कारण विद्यार्थीबीच यो विषय निकै लोकप्रिय बनिरहेको छ। सूचना प्रविधिको बढ्दो विकास, विद्युत् आयोजनाको तीव्रतर निर्माण, नयाँनयाँ संरचनाको दु्रत विकासलगायतका कारण समग्र इन्जिनियरिङ विधामै लोकप्रियता बढिरहेको छ। कलेज अफ इन्फरमेसन टेक्नोलोजी एन्ड इन्जिनियरिङका सञ्चालकसमेत रहेका एकोनका उपाध्यक्ष सुधीर गुरागाईं पछिल्लो समय सूचना प्रविधिसम्बन्धी विषय पढेका विद्यार्थीले पढाइ सक्नेबित्तिकै रोजगारी पाउने गरेको बताउँछन्। नेपाली विद्यार्थी स्वदेशको स्तरीय शिक्षाकै कारण विदेशमा पनि प्रतिष्ठित कम्पनीहरूले रोजगारीमा लैजाने गरेको उनी बताउँछन्। अहिले त जापानले नेपालमा इन्जिनियर छानेर यही सीमित समयको जापानी भाषासम्बन्धी तालिम दिएर रोजगारीमा लैजान थालेको छ गुरागाईं भन्छन्, यहाँको स्तरीय पाठ्यक्रम, पढाइ र प्रोजेक्ट वर्क सँगसँगै हुने भएका कारण यहाँको पढाइ स्तरीय पढाइ भएको प्रमाणित हुन्छ। छन् समस्या पनि मुलुकभर अहिले ६ वटा विश्वविद्यालयले इन्जिनियरिङको पढाइ सञ्चालन गरिरहेका छन्। समग्रमा नेपालको इन्जिनियरिको पढाइ एसियामै स्तरीय मानिन्छ। तर स्पष्ट नीति र योजनाको अभावमा अझै पनि यो क्षेत्र रुमल्लिरहेको सगरमाथा इन्जिनियरिङ कलेजका प्राचार्य श्रेष्ठ बताउँछन्। उनका अनुसार सबै विश्वविद्यालयमा यो विषय पढ्ने विद्यार्थीलाई केन्द्रीकृत परीक्षा प्रणाली लागू गर्ने, विदेशमा स्नातक इन्जिनियरिङ पढ्न जानेलाई पनि प्रवेश परीक्षा सञ्चालन गर्ने पद्धतिको विकास गर्न सकिएमा यो क्षेत्रलाई अझ स्तरीय बनाउन सकिने उनको भनाइ छ। नेपालको प्रवेश परीक्षामा अनुत्तीर्ण भएकाहरू भारत गएर यही विषय पढ्छन्। तर उनीहरू त्यहाँ विशिष्ट श्रेणीमा उत्तीर्ण भएको प्रमाणपत्र लिएर आउँछन् र नेपालमा ख्याति कमाउँछन् श्रेष्ठ भन्छन्, भारतमा प्रमाणपत्रको लागि मात्र पढाउने संस्थामा भर्ना भएर प्रमाणपत्र लिएर आउनेहरूलाई नियन्त्रण गर्ने कुनै उपाय नेपालमा छैन। जसले यो पेसाको स्तरीयतालाई दाग लगाएको छ। कुन विधामा कति आकर्षण ? एकीकृत परीक्षा प्रणाली चाहिन्छ नेपालका इन्जिनियर संसारभर बिक्छन् किन इन्जिनियरिङ पढ्ने ? सुनको भाउ निरन्तर उकालो नेपालमा इन्जिनियरिङ पढाइ एसियाकै अब्बल"
विमानस्थलका अध्यागमन अधिकृत पक्राउ,काठमाडौं : त्रिभुवन विमानस्थलका अध्यागमन अधिकृत कमलप्रसाद पराजुली पक्राउ गरेका छन्। अख्तियार दुरुपयोग अनुसन्धान आयोगले बुधबार पराजुलीलाई पक्राउ गरेको हो। श्रम स्विकृति नलिई कतार दुवई तथा कतार दुवईमा ट्रान्जिट भइ विभिन्न अन्य मुलुकमा जाने व्यक्तिलाई प्रस्थान अनुमति दिएको पाइएको छ। अभिलेखसमेत नरहने गरी डिर्पाचर स्टाप लगाई दिने जस्ता गैरकानुनी क्रियाकलाप गरी अध्यागमन ऐन कानुनको बर्खिलाप हुने गरी आर्थिक लाभ लिएको आरोपमा उनी पक्राउ परेका हुन्। अध्यागमन अधिकृत पराजुलीलाई नियन्त्रणमा लिई अनुसन्धान प्रारम्भ गरिएको अख्तियार प्रवक्ता प्रदीपकुमार कोइरालाले जानकारी दिए।
आन्तरिक पर्यटकीय केन्द्र बन्दै मुहान पोखरी,"भक्तपुर : भक्तपुरको चाँगुनारायण नगरपालिका ६ नगरकोट र ७ वागेश्वरीको सीमामा रहेको मुहान पोखरी पुग्ने आन्तरिक पर्यटकको संख्या बढेको छ। मल्लकालमा भक्तपुर नगर क्षेत्रलाई खानेपानीको जोहो गर्न बनाइएको कृत्रिम पोखरीको नाउँबाट उक्त क्षेत्र मुहान पोखरी बन्न पुगेको हो। भक्तपुरकै मुख्य जलाधार क्षेत्र रहेको नगरकोट, वागेश्वरी र सुडालको जंगल क्षेत्रबाट आएका विभिन्न ससाना खोल्सा मिलेर बनेको महादेव खोलाको फेदमा यो पोखरी बनाइएको छ। वर्षामा उक्त पोखरी भरिएर आएको पानीबाट बन्ने झरनामा नुहाउन मुहान पोखरी पुग्नेको संख्या दैनिक बढिरहेको छ। पछिल्लो समय गर्मी बढेकाले मुहान पोखरी गएर नुहाउने तथा रमाइलो गर्नेको संख्या बढेको बढेयै छ। यहाँ अहिले दिनहुँ सर्वसाधारणको चहलपहल देखिन्छ। जसले गर्दा मुहान पोखरी आन्तरिक पर्यटकको आकर्षणको केन्द्र बन्न सफल भएको छ। स्थानीय मुहानपोखरी गणेश संरक्षण समितिका अध्यक्ष रमेश केसीका अनुसार अरु दिन करिब पाँच सय जना मुहान पोखरी पुग्छन्। शनिबार र बिदाका दिन यो संख्या पाँच हजार पुग्छ, अध्यक्ष केसीले भने, गएको तीन वर्षदेखि मुहान पोखरी पुग्ने आन्तरिक पर्यटकको संख्या बढिरहेको छ। गर्मीभर झरनामा नुहाउने, एकापसमा पानी छ्यापेर रमाइलो गर्नेको भिडभाड नै हुन्छ। मुहान पोखरीमा पानीसँग खेल्न पैसा लाग्दैन। निजी स्वीमिंग पुलमा जाँदा पैसा तिर्नुपर्छ। त्यसमाथि मुहान पोखरीमा जस्तो रमाइलो र मस्ती गर्न पाइँदैन। मुहान पोखरीमा जति पनि पानीमा खेलेर मज्जा लिन सकिन्छ। यहाँ एकापसमा पानी छ्यापछ्याप गरेर धीत नमरुञ्जेल खेल्न पाइन्छ। सेल्फी लिन पाइन्छ। पानीमा खेलेका फोटोहरु सामाजिक सञ्जालमा देखिएपछि यहाँ पुग्नेहरुको संख्या दिनानुदिन बढ्दो रहेको चाँगुनारायण नपा ७ का वडा अध्यक्ष ज्ञानबहादुर केसी बताउँछन्। मुहान पोखरी भक्तपुरबाट सबैभन्दा नजिकको जलाधार क्षेत्र हो, उनले भने, यहाँबाट नगरकोट, सुडाल, नाला, साँगा र काठमाडौंको साँखुसमेत पुग्न सकिन्छ। र यी गन्तव्यमा पुगेर यहाँ शीतलता प्राप्त पनि सकिन्छ। मुहान पोखरीमा पुग्ने आन्तरिक पर्यटकको संख्या बढेपछि चाँगुनारायण नपाले यहाँ शौचालय निर्माण तथा पसल कवल निर्माण गरिरहेको वडा अध्यक्ष केसीले जानकारी दिए। उनका अनुसार दुई पसल कवल र महिला तथा पुरुषको छुट्टाछुट्टै शौचालय निर्माण भइरहेको छ। अध्यक्ष केसीले मुहान पोखरी परिसरलाई विस्तार गरी उद्यान बनाउने प्रक्रिया अघि बढाइएको जानकारी दिए। अबको पाँच वर्षमा उक्त उद्यान तयार भएपछि मुहान पोखरीको मुहारै फेरिने उनको भनाइ छ। उद्यान निर्माणपछि मुहान पोखरीबाट बार्है महिना पानी बग्ने व्यवस्था मिलाउँछौं, अध्यक्ष केसीले भने, थप पोखरी निर्माण गर्छौँ । मुख्य झरनासम्म पुग्ने पदमार्ग बनाएर त्यसमा ढुंगा छाप्छौं। त्यस्तै प्रदेश ३ सरकारले मुहानपोखरीदेखि नगरकोट टावरसम्म पदमाग बनाउन एक करोड रुपैयाँ बजेट विनियोजन गरिसकेको उनले बताए। उक्त बजेटबाट मुहानपोखरीदेखि नगरकोट टावरसम्म करिब चार किलोमिटर पदमार्ग निर्माण गरिनेछ। उक्त पदमार्गमा ढुंगा छापिने अध्यक्ष केसीले बताए।"
नेपालमा इन्जिनियरिङ पढाइ एसियाकै अब्बल,"यहाँ पढ्ने विद्यार्थीको सैद्धान्तिक ज्ञानसँगै व्यावहारिक अभ्यास पनि उत्कृष्ट हुन्छ। विद्यालयस्तरीय पढाइ सकिएपछि कलेजको खोजीमा भौतारिने अधिकांश नेपाली विद्यार्थीको चाहना विदेश जाने हुन्छ। परिवारको आर्थिक हैसियतअनुसार विश्वविद्यालय छनोट गर्ने तथा अभिभावकको चाहना पनि आफ्ना छोराछोरीले अब्बल कलेजमै पढून् भन्ने हुन्छ। हरेक वर्षको नयाँ शैक्षिक सत्र सुरु हुँदा कुन कलेजमा पढ्ने, के पढ्ने, कति खर्चने र कसरी व्यवस्थापन मिलाउने भन्ने चटारो विद्यार्थीअभिभावक दुवैको चिन्ताको विषय पनि हो। तर, इन्जिनियरिङ क्षेत्रमा आफ्नो भविष्य देख्ने विद्यार्थीका लागि नेपालकै पढाइ दक्षिण एसियाकै अब्बल छ भन्ने विषयमा कमैको मात्र ध्यान पुग्ने गरेको छ। इन्जिनियरिङ अध्ययन गर्न चाहनेविद्यार्थीको निम्ति सैद्धान्तिक ज्ञानदेखि व्यावहारिक अभ्याससम्मको ज्ञान नेपालमै राम्रो छ, कान्तिपुर इन्टरनेसनल कलेजका निर्देशक प्रतापराज जोशी भन्छन्। उनका अनुसार अभिभावकको बुझाइ बाहिर पढेर आएको अवस्थामा मात्रै राम्रो भन्ने हुन्छ। नेपालमा गरिने अध्ययन र पढाइलाई राम्रोसँग नबुझी बाहिरै मात्र जान खोज्ने विद्यार्थीको जमात निकै ठूलो छ। छिमेकी मुलुक भारत होस् वा जुनसुकै अरू देशमा पुग्न विद्यार्थी लालायित हुने र अभिभावकको सोचाइ पनि बाहिर पढेको मात्रै राम्रो भन्ने छ। यसको तुलनामा नेपालकै इन्जिनियरिङको स्तर धेरै राम्रो भएको जोशीको बताउँछन्। यहाँ पढ्ने विद्यार्थीको सैद्धान्तिक ज्ञानसँगै व्यावहारिक अभ्यास पनि यही हुन्छ। हामीले खोजेजस्तो शिक्षा र सोहीअनुसारको अभ्यास विदेशमा हुँदैन्। त्यसैले बाहिर पढेर आउनेलाई व्यावहारिक अभ्यास कम हुँदा यहाँ आएर के गर्ने के नगर्ने भन्ने समस्या धेरैमा पाइन्छ। विदेशमा विश्वविद्यालयमा विद्यार्थी र प्राध्यापकबीचको सम्पर्क समय अर्थात् कलेज आवर जम्मा तीन हजार घण्टामात्रै छ। नेपालमा भने यस्तो कलेज समय ४२ सय घण्टा हुने भएकोले पनि नेपालको पढाइमा विद्यार्थी अब्बल हुने जोशी दाबी गर्छन्। नेपालमा हाल ६ वटा विश्वविद्यालय मातहत ५१ वटा इन्जिनियरिङ कलेज छन्। यी कलेजमा विभिन्न १४ वटा विधामा पढाइ हन्छ। नेपालमा पढेका विद्यार्थी बाहिर जाने क्रम बढिरहेको भए पनि यही पढ्नेको संख्या पनि निकै राम्रो छ। विद्यार्थीको बुझाइअनुसार कलेज छान्ने चलन यहाँ छैन्। अभिभावकले भनेको ठाउँमा पढ्ने र त्यसैलाई रोज्नुपर्ने बाध्यता विद्यार्थीमा छ। नेपालमा भएको अवसरलाई यही सदुपयोग गरेर उत्कृष्ट ज्ञान लिन सकिने बुझाइ नेसनल कलेज अफ इन्जिनियरिङका प्रमुख कार्यकारी अधिकृत (सीईओ) धनप्रसाद पौडेल बताउँछन्। विद्यार्थीले विदेशी विश्वविद्यालयको प्रमाणपत्र लिनु त राम्रो तर स्वदेश फर्किएर सेवा गर्नेको संख्या चाहिँ कम हुनुले पलायनलाई मात्रै प्रोत्साहन दिएको जस्तो देखिन्छ। समग्रमा नेपालकै इन्जिनियरिङ अध्ययनमा विद्यार्थीको रोजाइ विभिन्न विधा भए पनि सिभिल, कम्प्युटर, इलेक्ट्रोनिक र इलेक्ट्रिकलमा बढी माग छ। सगरमाथा इन्जिनियरिङ कलेजका प्राचार्य रमेश श्रेष्ठका अनुसार नेपालको इन्जिनिरिङ अन्तर्राष्ट्रिय स्तरमा पहिलेदेखि नै रिकनाइजेन हुन्थ्यो। नेपाली विद्यार्थी यही अध्ययन गरेर पनि अब्बल नै छन्। श्रेष्ठका अनुसार सरकारी होस् वा निजीमा इन्जिनियरिङको प्रस्तुति तथा छवि राम्रो छ। नेपालमै पढेका इन्जिनियरहरू लोकसेवा, नेपाल विद्युत् प्राधिकरण, दूरसञ्चार प्राधिकरण, नेपाल नागरिक उड्डयन प्राधिकरणसहितका निकायमा पुगेका छन्। अन्य क्षेत्रमा पनि नेपालमै पढेका र नेपाली निकै अब्बल भएको बुझाइ श्रेष्ठको छ। पूर्वाधारमा निजी कलेजले पनि राम्रो लगानी गरेका छन्। दक्षता बढाउन, सेवासुविधामा र विद्यार्थीको मागअनुसारको विधा थप हुँदै गएको छ। अरूको तुलनामा सम्भावना बढी भएर र तुरुन्त काममा खटिहाल्न पाइने भएकोले सिभिल र कम्प्युटर इन्जियिरिङको माग बढी छ। यो क्षेत्रमा जति जनशक्ति उत्पादन भए पनि अझै नपुगेको श्रेष्ठको बुझाइ छ। नेपालमा स्नातक सक्ने र बाहिर स्नातकोत्तरका लागि जाने विद्यार्थी कम मात्रै फर्कने भएकोले पनि जति उत्पादन भए पनि नपुगेको हो। बाहिर पढ्न गएका विद्यार्थीले उतै अवसर पाउने भएकोले करिब २० प्रतिशत मात्रै अध्ययन सकेर फर्कने गरेको बुझाइ उनको छ। अबको माग हाइड्रो र इलेक्ट्रिकलमा नेपालमा धमाधम पूर्वाधार निर्माण भइरहँदा इन्जिनियरको माग पनि बढ्दै गइरहेको छ। नेपालमा जति धेरै विकास निर्माणले गति लिँदै गयो दक्ष जनशिक्तसहितका इन्जिनियर उति नै बढी आवश्यक पर्छ। अहिले सिभिल र कम्प्युटर इन्जिनियरको माग भएकोले त्यतातर्फ नै विद्यार्थी जाने गरेका छन्। अबको आवश्यकता भनेको हाइड्रो र इलेक्ट्रिकल इन्जिनियरको हो। अब सुरु गर्ने विद्यार्थीले अध्ययन पूरा गर्दा कम्तीमा चार वर्ष लाग्ने र त्यो बेला पर्याप्त सम्भावना जलविद्युत्मा देखिन्छ। अबको आवश्यकता भनेकै हाइड्रो र इलेक्ट्रिकलमा बढी हुने बुझाइ पनि सम्बन्धित इन्जिनियरिङ कलेजको छ। ललितपुर इन्जिनियरिङ कलेज प्रिन्सिपल ललनकुमार तिवारीका अनुसार त्रिभुवन विश्वविद्यालयबाट उत्पादन भएका विद्यार्थीको वर्चस्व निकै राम्रो छ। सबै क्षेत्रमा बाहिर पढ्न जाँदा पनि नेपाली विद्यार्थीले पीएचडीमा होस् वा अन्य प्रयोगात्मक परीक्षामा राम्रो तुलनात्मक रूपमा नतिजा राम्रो छ। कोर्स डिजाइनको हिसाबले र अन्तर्राष्ट्रिय संस्थाको स्तरीकरणका हिसाबमा पनि नेपालको इन्जिनियरिङ अब्बल रहेको बुझाइ तिवारीको छ। एयर स्पेस इन्जिनियरिङ नेपालमै नेपालमा पहिलोपटक एयर स्पेस इन्जिनियरिङ पनि गत वर्षदेखि सुरु भएको छ। वार्षिक ४८ जनालाई त्रिविले स्नातक तहमा भर्ना लिएर पढाइ सुरु गरिरहेको छ। विद्यार्थीको चासो पनि यो क्षेत्रमा बढिरहेको छ। नेपालमा सुरु भएको यो विधामा अध्ययन गर्न बाहिर जानु नपर्ने र नेपालमा सस्तोमा एयर स्पेस इन्जिनियर उत्पादन हुने दाबी पुल्चोक इन्जिनियरिङ क्याम्पसका उपप्राध्यापक आयुष भट्टराईले बताए। पहिलो ब्याज तयार हुन चार वर्ष लाग्ने भए पनि अहिले अध्ययन गरिरहेका विद्यार्थी सबै नेपालमै बस्ने हो भने पनि अझै माग धान्न नसकिने अनुमान गरिएको छ। नेपालमा हवाई उड्डयनको विकास बढी रहेकोले पनि यस क्षेत्रको इन्जिनियरप्रतिको रुचि पनि बढ्न थालेको उल्लेख छ। विपन्न समुदायका १२ जनालाई जम्मा ६० हजार रुपैयाँमा नै कलेजले चारवर्षे अध्ययन सुविधा पनि दिएको छ। नेपाल बाहिर पढ्दा यो विधामा करिब २०२५ लाखदेखि ५० लाख रुपैयाँभन्दा बढी रकम गर्नुपर्ने बाध्यता छ। नेपालमा भने जम्मा ६ लाख रुपैयाँमै एयर स्पेस इन्जिनियरिङ अध्ययन पूरा गर्न पाइने पनि कलेजको भनाइ छ। कुन विधामा कति आकर्षण ? एकीकृत परीक्षा प्रणाली चाहिन्छ नेपालका इन्जिनियर संसारभर बिक्छन् किन इन्जिनियरिङ पढ्ने ?"
बालुवाटारस्थित सुविसु कार्यालयमा आगलागी,काठमाडौं : बालुवाटारस्थित सुविसु नेटवर्कको कार्यालयमा आगलागी भएको छ । बुधबार दिउँसो करिब १२ : ३० बजेतिर भएको आगलागी नियन्त्रणमा आएको छैन। दमकलको प्रयोग गरी आगो नियन्त्रणको प्रयास भइरहेको कमलपोखरी प्रहरी कार्यालयका प्रहरी जवान लोकेन्द चन्दले जानकारी दिए। घटनाको थप विवरण आउन बाँकी छ।
२४ तोला नक्कली सुनसहित २ जना पक्राउ,"धादिङ : २४ तोला नक्कली सुन जस्तै देखिने पहेँलो धातुसहित २ जनालाई जिल्ला प्रहरी कार्यालय धादिङको टोलीले मझिमटारबाट पक्राउ गरेको छ। धादिङको वेनिघाट रोराङ गाउँपालिका वडा नम्बर ९ मझिमटारस्थित पृथ्वीराजमार्गको बाटो हुँदै काठमाडौंबाट चितवनतर्फ जाँदै गरेको ना ५८ प ६५५३ नम्बरको मोटरसाइकल रोकेर चेकजाँज गर्दा नक्कली सुन जस्तै देखिने पहेंलो धातुसहित दुई जना पक्राउ गरेको जिल्ला प्रहरी कार्यालय धादिङका प्रहरी निरीक्षक एवंम् प्रवक्ता भोलामान सिंह अधिकारीले जानकारी दिए। पृथ्वीराजमार्गको बाटो हुँदै काठमाडौंबाट नक्कली सुन तस्करी भइरहेको छ भन्ने विशेष सूचनाको आधारमा अनुसन्धानमा खटिएको टोलीले मोटरसाइकलमा सवार २ जनालाई पक्राउ गर्न सफल भएको अधिकारीले बताए। मोटरसाइकलका चालक चितवन भरतपुर महानगरपालिका वडा नम्बर २ क्षेत्रपुरका सन्तोष बस्नेत र पछाडी सवार नवलपरासी जिल्ला मध्यविन्दु नगरपालिका वडा नम्बर ६ का गोकुलमान श्रेष्ठलाई चेकजाँच गर्दा सन्तोष बस्नेतले बोकेको झोलामा नक्कली रूपमा राजश्व छली लुकाई छिपाई राखी ल्याएको अवस्थामा  लेखिएको सुन जस्तै देखिने पहेँलो धातु ५ थान (जम्मा २४ तोला) फेला पारी बरामद गरिएको प्रहरीले जनाएको छ। पक्राउ परेका व्यक्तिहरुबाट एनएस २०० को रातो पल्सर मोटरसाइकल, सिमकार्डसहितको दुई थान मोबाइलसमेत बरामद गरिएको छ। दुबै जनालाई पक्राउ गरि थप अनुसन्धान एवं कारवाहीको लागि राजश्व अनुसन्धान विभाग हरीहरभवन ललितपुरमा पठाइएको इलाका प्रहरी कार्यालय गजुरी धादिङले जानकारी दिएको छ।"
आजको मौसम : मेघ गर्जनसहित वर्षा हुने,"काठमाडौं : पूर्वी तराई भूभागका केही स्थानहरूमा मेघगर्जनचट्याङसहितको वर्षा भइरहेको छ। जल तथा मौसम विज्ञान विभागको मौसम पूर्वानुमान महाशाखाको बुलेटिनमा बुधबार बिहान देशको पूर्वी भूभागका केही स्थानहरूमा मेघ गर्जन गराउने बादल सक्रिय भएको उल्लेख छ। 'मनसुनको न्यून चापीय रेखा औसत स्थानभन्दा उत्तर नेपालतर्फ सरेको छ।' बुलेटिनमा उल्लेख गरिएको छ, 'पूर्वी र मध्य नेपालमा एउटा न्यून चापिय क्षेत्रको असर पनि देखिएको छ।' मनसुनको न्यून चापिय रेखाको साविक स्थान भन्नाले भारतको उत्तरी राजस्थान, हरयाना, दिल्ली, दक्षिण उत्तर प्रदेश, दक्षिण बिहार, झारखण्ड र पश्चिम बंगाल हुँदै बंगालको खाडीसम्म जनाउँछ। बुधबार दिउँसो देशका पूर्वी र मध्य भूभाग, पश्चिमी भूभागमा आंसिक देखि सामान्य बदली हुने विभागले जनाएको छ। देशका केही स्थानहरुमा मेघ गर्जनचट्याङ्गसहित मध्यम वर्षा हुने सम्भावना रहेको विभागले जनाएको छ। मध्य र पूर्वी नेपालका एकदुई स्थानहरूमा भारी वर्षाको सम्भावना छ। राति पनि देशभर सामान्यतया बदली रही पूर्वी र मध्य भूभागहरूका केही स्थानहरुमा र पश्चिमी भूभागको एकदुई स्थानहरूमा मेघ गर्जनचट्याङ्गसहित मध्यम वर्षा हुने सम्भावना छ।"
२९ घर पहिरोको जोखिममा,"बेनी : पहिरो खस्न थालेपछि म्याग्दीको मालिका६ गोगनपानी गाउँ पहिरोको जोखिममा परेको छ। दिच्यामको लाम्पाटा डाँडाबाट पहिरो खसेको हो। यो गाउँमा २९ घरको बसोबास छ। ६ घर जोखिममा रहेको स्थानीय सुनील गुरुङले बताएका छन्। भिरालो पाखोमा भएको बस्ती माथिबाट खसेको पहिरोसँगै बग्ने हो कि भन्ने त्रास छाएको छ, उनले भने। उनका अनुसार पूर्णबहादुर गुरुङ, दिलबहादुर गुरुङ, दलबहादुर गुरुङ, तेजबहादुर गुरुङ, दलबहादुर जुग्जाली र मनवीर जुग्जालीको घर उच्च जोखिममा छन्। दिनमा घरको काम सकेर सुत्न आफन्तकहाँ जाने गरेको स्थानीय पूर्णबहादुर गुरुङले बताए। दिउँसो ठिकै भए पनि राति ढुक्क भएर बस्न सक्ने स्थिति छैन, उनले भने। भूमिगत पानीका कारण एक महिनाअघि सुरु भएको पहिरो अझै नरोकिएको स्थानीय सविन गुरुङले बताए। उनका अनुसार पहिरोले सयौं रोपनी खेतबारी पुरिएको छ। सिद्ध आधारभूत विद्यालय जाने मोटरबाटो बगाएको छ। विद्यार्थी र गाउँलेलाई आवतजावत गर्न समस्या भएको छ। वडाध्यक्ष सन्तोष सुवेदीले जोखिममा परेका घरलाई सतर्कता अपनाउन अनुरोध गरिएको बताए। तत्काल पहिरो रोकथाम सम्भव नभएकाले हिउँदमा नियन्त्रण योजनाको पहल गरिने उनले बताए। बेनीदरवाङ सडक सोमबार अपराह्नदेखि खुलेको छ। यो म्याग्दीको पश्चिमी क्षेत्रका तीन स्थानीय तहलाई जोड्ने सडक हो। दुखुखोला, बांगेपहिरो, टोलाबाङ क्षेत्रमा खसेको पहिरो पन्छाएर यातायातका साधन सञ्चालन गरिएको वडाध्यक्ष सुवेदीले बताए। गाउँपालिका, प्रहरी, यातायात ब्यवसायी र स्थानीयबासीको पहलमा सडक मर्मत गरिएको हो।"
बाजुरामा महिला तथा बालबालिका हराउने क्रम बढ्यो,"बाजुरा : जिल्लामा महिला तथा बालबालिका हराउने संख्या बढ्दो छ।जिल्ला प्रहरी कार्यालयमा आएका निवेदनका अनुसार गएको तीन आर्थिक वर्षमा एक सय ५२ जना महिला तथा बालबालिका हराएको तथ्याङ्क रहेको जिल्ला प्रहरी कार्यालयका सूचना अधिकारी जनकराज ढुंगानाले बताए। ढुंगानाका अनुसार आर्थिक वर्ष ०७३०७४ मा महिला र बालबालिका गरी ६१ जना हराएको उजुरी दर्ता भएको छ।६१ हराएकामध्ये ३२ जना फेला पारेको तथ्याङ्क छ भने ३२ जनाको खोज तलास भइरहेको बताए। यसैगरी ०७४०७५ मा महिला र बालबालिका गरी २७ जना हराएका छन्।२७ जनामध्ये १४ जना महिला तथा बालबालिका फेला पारेका छन् भने १३ जना खोज तलासमा रहेका छन्। त्यस्तै, गत आर्थिक वर्ष ०७५०७६ असारसम्ममा बालबालिका २० जना, महिला १९ जना र जिल्ला प्रहरी कार्यालय बाजुरा मातहतका इलाका र प्रहरी चौकीमा उजुरी नआएको तर बेवारिसे अवस्थामा फेला पारिएका बालबालिकामध्ये बालक चारजना र बालिका तीनजनासहित सातजना गरी ६४ जना हराएको तथ्याङ्क प्रहरी निरीक्षक ढुंगानाले जानकारी दिए। गएको आर्थिक वर्ष ०७५०७६ गत वर्षमा हराएका महिला तथा बालबालिकामध्ये खोजीबाट फेला परेका बालक १९, बालिका १५ र महिला ८ गरी ४२ जना भेटिएका छन्। बाँकी खोज तलास प्रक्रियामा रहेका एक बालक, तीन बालिका र ११ महिला गरी १५ जनाको खोजी भइरहेको सूचना अधिकारी ढुंगानाले जानकारी दिए। पहाडी जिल्लामा हराउने घटना कमै हुने गरेका थिए। यो वर्ष अत्याधिक बढेको प्रहरीले बताएको छ। सडक सञ्जालको पहुँचसँगै बढ्दो आवतजावत र अरुको नक्कल पहिलो समस्या हुने गरेको खप्तड छेडेदह गाउँपालिका३ का अध्यक्ष एवं बाल मनोविमर्शकर्ता दिपक रावतको भनाई छ। बाजुरा प्रहरीले जिल्लाका विभिन्न ठाउँबाट गएको आर्थिक वर्षमा १६ हजार ९ सय एक लिटर अवैध मदिरा बरामत गरी नष्ट गरेको बताएको छ।यस्तै १ सय २० रोपनीमा लगाएको गाजाका बोट फडानी गरेको छ। एक वर्षमा जिल्ला प्रहरी कार्यलय महिला तथा बालबालिका सेवा केन्द्रमा ५० वटा निवेदन आएकोमा ४८ वटा निवेदनको मिलापत्र गरेर बाँकी दुईवटा बाजुरा जिल्ला अदालत पठाएको छ। २० वटा लैंगिक हिसाका निवेदनमा सबै मिलापत्र गरेको छ। १० वटा बालविवाहका उजुरीमा १० जना जोडीलाई सम्झाएर अभिभावको जिम्मा लागएको जिल्ला प्रहरी कार्यलयक प्रमुख प्रहरी उपरीक्षक डिएपी उद्धव सिंह भाटले बताए। बाजुरामा रहेको छाउपडी न्यूनीकरणमा जिल्ला प्रहरी कार्यालयले ९ वटा स्थानीय तहमा ३ सय ८९ वटा छाउपडी गोठ पहिचान गरेर उनीलाई सम्झाई बुझाई १ सय ६८ वटा छाउपडी गोठ स्थानीयको पहलमा भत्काइएको छ। पछिल्लो समय बाजुरा प्रहरीको सक्रियताले गर्दा बाजुली जनाता उत्साहित भएका छन्। यसअघिका वर्षभन्दा यो वर्ष बाजुरामा हिंसाका घटनामा कमी आएको छ।"
नक्कली ४१ हजार नक्कली नोटसहित पक्राउ,उदयपुर : उदयपुरको पूर्वी क्षेत्र चौदण्डीगढी नगरपालिका५ मा नक्कली नोटसहित एक १६ वर्षीय किशोर पक्राउ परेका छन्। नेपाली १ हजार दरका ४१ वटा नक्कली नोट लिएर पसलमा सामान किन्न गएको बेला स्थानीय अनिल मियाँलाई प्रहरीले पक्राउ गरेका हो। स्थानीय एक किराना पसलमा सामान किन्न गएका किशोरले पसलमा दिएको नोट शंका लागेपछि चेक गर्दा नक्कली नोट पुष्टि भएको हो। नक्कली नोट देखेपछि स्थानीयले इलाका प्रहरी कार्यालय सुन्दरपुरमा खबर गरेका थिए।खबर प्राप्त गरेसँगै घटनास्थल पुगेको प्रहरी टोलीले किशोरलाई नोटसहित नियन्त्रणमा लिएको हो।
किन इन्जिनियरिङ पढ्ने ?,"मनीष पाण्डे । काठमाडौं : वैज्ञानिकहरू संसारलाई जस्तो छ त्यस्तै अध्ययन गर्छन्। इन्जिनियरहरूले यस्तो संसार बनाउँछन् जुन पहिले कहिल्यै भएको थिएन। विश्वमा जति पनि अकल्पनीय सुधार भएका छन्, त्यसमा इन्जिनियरहरूको अहम् भूमिका रहेको पाइन्छ। नयाँनयाँ आविष्कारमा रमाउने र आफूमा भएको ज्ञानले संसार परिवर्तन गर्ने शक्ति इन्जिनियरमा हुन्छ। यस्तै विभिन्न खोज र आविष्कारको माध्यम इन्जिनियरिङ पेसा वर्तमान समाजमा धेरै विद्यार्थीको सपना बनेको छ। २१औं शताब्दीको यो प्राविधिक युगमा इन्जिनियरिङ विषय भिन्न रचनात्मक कला भएका विद्यार्थीका लागि लोकप्रिय रोजाइ बनेको छ। इन्जिनियरिङ कुनै पेसा मात्र नभएर एउटा अवसर हो। विज्ञान र गणितका सिद्धान्त प्रयोग गरी प्राविधिक समस्याहरूको आर्थिक समाधान विकास गर्ने क्षमता इन्जिनियरमा हुन्छ। कुनै पनि काममा थोरै परि श्रमबाट धेरै परिणाम निकाल्नु इन्जिनियरको खुबी हो। कुनै पनि देशको पूर्वाधार जस्तै शिक्षा, सञ्चार, विभिन्न संरचनाहरू र विकासका लागि इन्जिनियरिङ क्षेत्रको भूमिका अपरिहार्य रहेको छ। इन्जिनियरलाई नेपालीमा अभियन्ता अर्थात् अभियानकर्ता पनि भनिन्छ। अँध्यारोतिर लम्किएको देशको भविष्यलाई विकासको उज्यालोतर्फ मोड्ने अभियानकर्ता इन्जिनियर हुन्। इन्जिनियरिङले नयाँनयाँ आविष्कारमा रमाउन सिकाउँछ। विभिन्न सीप सिकाउँछ। किताबी ज्ञानमा मात्र सीमित नभई त्यसलाई व्यवहारमा कसरी उतार्ने भन्ने शिक्षा इन्जिनियरिङबाट पाइन्छ। स्कुलमा न्युटन र आइन्स्टाइनजस्ता वैज्ञानिकको सिद्धान्त पढ्दा मनमा आएका प्रश्नहरूको उत्तर यहाँ पाइन्छ। याक्स र वाईको मान निकालेर के हुन्छ ? यो म्याट्रिक्स कता काम लाग्छ ? जस्ता प्रश्नको जवाफ यहाँ पाइन्छ। इन्जिनियररिङले वास्तविक जीवनमा आइपर्ने समस्याको समाधान गर्न सिकाउँछ। मानिसको संसारतर्फ हेर्ने दृष्टिकोण र सोचाइ परिवर्तन गराउँछ, जीवनशैली सुधार गर्छ। विद्यार्थीमा महत्त्वपूर्ण गुणहरू ल्याउँछ, विभिन्न अवसरहरू प्रदान गर्छ र कसरी त्यो अवसरको सही उपयोग गर्ने हो भन्ने समेत सिकाउँछ। किताबी ज्ञान, आफ्नो क्षेत्रको ज्ञानसँगै धेरै जीवनोपयोगी पाठ सिकाएर एउटा राम्रो मानिस इन्जिनियरिङले बनाउँछ। एउटा राम्रो विद्यार्थीले चारवर्षे इन्जिनियरिङ सकाएर निस्किँदा उज्ज्वल भविष्यतर्फ लम्किँदै आफ्नो जीवन सार्थक पार्न सक्ने भएर निस्किन्छ। नेपालमा पाँच विश्वविद्यालयसँग सम्बन्धन लिएर ५१ इन्जिनियरिङ कलेजहरू सञ्चालनमा छन्। जेठो रहेको त्रिभुवन विश्वविद्यालयको आंगिक क्याम्पसको रूपमा पुल्चोक, थापाथली, पश्चिमाञ्चल र पूर्वाञ्चल र पछिल्लो समय स्थापना भएको चितवन इन्जिनियरिङ कलेज सञ्चालनमा रहेका छन्। विभिन्न प्राइभेट कलेज पनि छन्। पुल्चोकमा एरोस्पेस, पश्चिमाञ्चलमा जियोम्याटिक्स र पूर्वाञ्चल क्याम्पसमा पढाइ हुने कृषि इन्जिनियरिङ अन्त कम पढाइ हुन्छन्। त्यसैगरी काठमाडौं विश्वविद्यालय र पोखरा विश्वविद्यालय पनि गुणस्तरीय इन्जिनियरिङ शिक्षा प्रदान गर्छन्। मध्यपश्चिम विश्वविद्यालयले नयाँ विषय हाइड्रोपावर इन्जिनियरिङ पनि पढाउन थालेको छ। प्लस टु साइन्स पढेपछि विद्यार्थीहरूले आफ्नोअनुसारको इन्जिनियरिङ पढ्न पाउँछन्। यस्तैगरी एसईई पछि पढिने डिप्लोमा इन्जिनियरिङ पनि केही कलेजहरूले पढाउने गरेका छन्। केही समय अगाडि भनिन्थ्यो, यदि धरहराबाट ढुंगा तल फालियो भने कुनै न कुनै बेरोजगार इन्जिनियरलाई लाग्छ, तर विडम्बना अहिले न धरहरा छ, न त धरहरा बनाउन सिपालु इन्जिनियर। भूकम्पपछिको पुनर्निर्माणमा देशलाई एक कुशल तथा दक्ष इन्जिनियरको खाँचो छ। नेपाल जस्तो पिछडिएको विकासोन्मुख देशमा इन्जिनियरिङ पढाइ निकै महत्त्वपूर्ण रहेको छ। गरिबी, बेथिति र एक कुशल नेतृत्वको अभावले डुब्न लागेको मेरो देशलाई किनारा लगाइदिन एउटा गुणवान् इन्जिनियररूपी माझीको आवश्यकता परेको छ। यो प्राविधिक युगमा अन्य धनी र बलवान् देशहरूको बीच नेपाललाई चिनाउन सक्ने इन्जिनियर देशलाई चाहिएको छ।  आइओइ पश्चिमाञ्चल क्याम्पस पोखरामा इलेक्ट्रिक इन्जिनियरिङ अध्ययनरत"
कुन विधामा कति आकर्षण ?,"स्वतन्त्र रूपमा व्यवसाय गर्न चाहने इन्जिनियरका लागि पनि प्रर्याप्त अवसर छ। काठमाडौं : उद्यमशीलता र रोजगारीको प्रचुर सम्भावना र अवसर भएको क्षेत्र हो, इन्जिनियरिङ। प्राविधिक शिक्षा भएकाले पनि यस क्षेत्रसम्बन्धी जनशक्तिको माग बढ्दो छ। इन्जिनियरिङ प्राचीन इतिहास भएको ज्ञान हो। भवन निर्माणदेखि सहर निर्माणसम्म, कुलो निर्माणदेखि हाइड्रोपावर तथा सफ्टवेयर बनाउनसम्म इन्जिनियरिङको आवश्यकता पर्छ। इन्जिनियरिङ आफैंमा एक संकाय हो। यसअन्तर्गत विभिन्न विषयहरू पढाइ हुन्छन्। हरेक विषयको आफ्नै कार्यक्षेत्र र स्कोप छन्। आधुनिक सभ्यतामा कुनै एक निर्माणका लागि एक क्षेत्रको इन्जिनियरिङ ज्ञानले मात्र पुग्दैन। नेपाल जस्तो विकासोन्मुख राष्ट्रमा इन्जिनियरको महत्त्व धेरै हुने काठमाडौं इन्जिनियरिङ कलेजका प्रोफेसर प्रिन्सिपल इ हिरेन्द्रमान प्रधान बताउँछन्। इन्जिनियरिङ रोजगारीका लागि मात्र अध्ययन गरिने विषय हैन। यसका विद्यार्थीले रोजगारी पनि सिर्जना गर्छन। इन्जिनियरले आफ्नै लगानीमा परामर्शदाता तथा निर्माण कम्पनी खोलेर अन्यलाई जागिर पनि दिने गरेका छन्। सरकारले कोटै तोकेर इन्जिनियरका लागि आवेदन माग गर्ने गरेको छ। कर्पोरेट हाउस, सरकारी कार्यालय, स्थानीय तह, दूरसञ्चार, उड्डयनलगायत सबैमा इन्जिनियरको माग छ। औद्योगिक प्रतिष्ठानमा पनि आवश्यकता अनुरूपको इन्जिनियर उपलब्ध हुन सकेका छैन। स्वतन्त्र रूपमा व्यवसाय गर्न चाहने इन्जिनियरका लागि पनि प्रर्याप्त अवसर छ। सिभिल इन्जिनियरिङ यस विधामा लोकप्रिय विषय हो। घर निर्माणदेखि सडक निर्माणसम्म यसको माग छ। पुनर्निर्माणतर्फ तथा समृद्धितर्फ अग्रसर नेपाली समाजलाई त यसको झनै आवश्यकता छ। त्यसबाहेक सिभिल इन्जिनियरिङबाट ब्याचलर गरेपछि मास्टर्समा विभिन्न क्षेत्रमा विशेषज्ञता हासिल गर्न सकिन्छ। सिभिल इन्जिनियरिङमा ब्याचलर गरेका विद्यार्थी हाइड्रोपावर, वाटर रिसोर्स, स्ट्रक्चरल इन्जिनियरिङ, इन्भारमेन्टल इन्जिनियरिङ, जियोटेक इन्जिनियरिङलगायत विषयमा दक्षता हासिल गर्न सक्छन्। २०७२ सालको महाभूकम्पपछि आर्किटेक्चर इन्जिनियरिङतर्फ पनि विद्यार्थीको रुचि बढ्दो क्रममा छ। आर्किटेक्चर इन्जिनियरिङ मूलतः घर निर्माणसँग सम्बन्धित छ। तर यसको स्कोप यतिमा सीमित छैन। आर्किटेक्चर इन्जिनियरिङमा ब्याचलर गरेकाले अर्बन प्लानिङ (सहरी योजना), कन्स्ट्रक्सनल म्यानेजमेन्टलगायत विषयमा विशेषज्ञता हासिल गर्न सक्छन्। कल्पित चौलागाईं थापाथली इन्जिनियरिङ कलेजमा आर्किटेक्चर १०औं सेमेस्टरमा अध्ययनरत छन्। अध्ययन पूरा हुनु अघि नै उनले आफ्नो भावी योजना तयार गरिसकेको छन्। ६ सेमेस्टरदेखि विभिन्न परामर्शदातासँग काम गरिरहेको उनले बताए। अध्ययनका क्रममा रहे पनि सीभीको आधारमा परामर्शदातासँग काम गर्ने अवसर पाएको उनी बताउँछन्। यसरी काम गर्दा उनले विभिन्न घरको पुलको, स्कुल, पोखरीको सुन्दरीकरण, पार्कको मास्टर प्लान, नगरपालिका तथा गाउँपालिकाको प्रशासन भवनको डिजाइन गर्ने अवसर प्राप्त गरेका थिए। साथै फुटबल र क्रिकेट स्टेडियमको पनि डिजाइन गरेका बताउँछन्। अध्ययन पूरा हुन तीन महिना बाँकी छ। जागिरका लागि थुप्रै अफर आएका छन्। तर आफ्नै कम्पनीमा काम गर्ने छु, उनी भन्छन्। यसका लागि कम्पनी दर्ता गर्ने तयारीमा रहेको उनी बताउँछन्। भूकम्प अघि घरको डिजाइन सिभिल इन्जिनियरले गर्ने गरे पनि पछिल्लो समय आर्किटेक्चर नै खोज्ने गरेका छन्। अहिले मुलुकमा अहिले मुलुकमा औद्योगिक कलकारखाना विस्तारले व्यापकता पाएको छैन। तर सरकारले विदेशी लगानी भित्र्याउनका लागि २०७५ चैतमा दोस्रो लगानी सम्मेलनको गरेको थियो। सरकार र नीति तर्फबाट करिब ३४ खर्ब रुपैयाँ बराबरको परियोजना सम्मलेनमा प्रस्तुत गरिएको थियो। विदेशी लगानीकर्ताको उत्साहजनक रूपमा लगानीका लागि प्रतिबद्धता जाहेर गरेका थिए। लगानी बोर्ड लगानीकर्ताले पेस गरेको आवेदनको मूल्यांकनमा छ। यसमा पनि औद्योगिक क्षेत्र विस्तार हुन्न सक्ने अपेक्षा गर्न सकिन्छ। ठूला औद्योगिक प्रतिष्ठान स्थापना भएसँगै इन्ड्रस्ट्रियल इन्जिनियरिङको माग बढ्दै जानेछ। मेकानिकल इन्जिनियरिङको यो एउटा अंग हो। यसमा विशेषतः उद्योग, कलकारखानाका लागि आवश्यक मेसिनहरूको निर्माण र मर्मतबारे पढाइन्छ। नेपालमा यसको ठूलो सम्भावना छ। विस्तारै देश औद्योगिकीकरणतर्फ गइरहेकाले यसको सम्भावना छ। इलेक्ट्रोनिक्स इन्जिनियरिङ सञ्चार प्रविधिका ससाना सामग्रीसँग सम्बन्धित छन्। कम्प्युटर इन्जिनियरिङसँग मिल्दोजुल्दो भए पनि यो हार्डवेयरसँग सम्बन्धित छ। तर नेपालमा भने कम्प्युटर इन्जिनियरिङ र इलेक्ट्रोनिक्स इन्जिनियरिङको कोर्स ७० प्रतिशतभन्दा बढी मिल्ने काठमाडौं इन्जिनियरिङ कलेजका सिनियर लेक्चरर इ श्याम दाहाल बताउँछन्। इलेक्ट्रोनिक्स इन्जिनियरिङ पनि राम्रो स्कोप भएको विषय हो। लेक्चरर दाहालका अनुसार सूचना प्रविधिको मेरुदण्ड हो। यसमा ब्याचलर गरेकाहरूले डाटा कम्युनिकेसन, डिजिटल सेटेलाइट कम्युनिकेसन, आर्टिफिसेल इन्टिलिजेन्स आदिमा दक्षता हासिल गर्न सक्छन्। आईटी क्षेत्र र दूरसञ्चारमा जागिरमा लाग्न सक्छन्। पछिल्लो समय सरकारी तथा निजी क्षेत्रमा आईटी इन्जिनियरको व्यापक माग छ। अहिले धेरै जस्तो कम्पनी र सरकारी कार्यालयमा आईटी इन्जिनियर राख्ने गरिएको छ। साथै यो विषयका इन्जिनियरले स्वतन्त्र रूपमा काम गरेर विभिन्न सफ्टवेयर, एप्स बनाएर लाखौं रुपैयाँ कमाउन सक्छन्। ह्वाइटहाउस इन्स्टिच्युसन अफ साइन्स एन्ड टेक्नोलोजीबाट कम्प्युटर साइन्समा स्नातक उत्तीर्ण गरेका एलेक्स मगर टचवयर आईटी नेपाल प्रालिका सञ्चालक तथा फुल स्ट्याक डेभलपरको रूपमा काम गर्दै छन्। उनी ६ सेमेस्टरमा अध्ययन गर्दा नै टचवयर आईटी इटालीको नेपाली प्रतिनिधिको आईटी क्षेत्रमा प्रवेश गरेका हुन्। टचवयरमा कार्यरत उनीसहित पाँचजना साथी मिलेर इटाली कम्पनीको साझेदारको रूपमा काम गरिरहेका छन्। उनको कम्पनीले थप पाँच इन्जिनियरलाई रोजगारी पनि प्रदान गरेको छ। कम्प्युटर इन्जिनियरिङ कम्प्युटरको सफ्टवेयरसँग सम्बन्धित छ। नयाँनयाँ सफ्टवेयर निर्माणका लागि यसको खाँचो पर्छ। यो कम्प्युटरको युग भएकाले पनि यसको स्कोप निकै बढी छ। यसको संसारभर उत्तिकै आकर्षण छ। इलेक्ट्रिकल इन्जिनियरिङले विद्युत्को काममा दक्ष बनाउँछ। यो विषयको अध्ययनले विद्युत् सामग्रीको निर्माणदेखि विद्युत् जडान र प्रवाहमा योग्य बनाउँछ। नेपालजस्तो जलविद्युत्को उच्च सम्भावना रहेको देशमा यसको महत्त्व हिलसाइड इन्जिनियरिङ कलेजका प्रबन्ध निर्देशक गोपीकृष्ण न्यौपाने बताउँछन्। राज्यले १५ वर्षमा १५ हजार मेगावट विद्युत् उत्पादन गर्ने लक्ष्य राखेको छ। यस क्षेत्रमा माग धान्न सक्नेगरी इन्जिनियर उत्पादन भइसकेको छैन। टेलिकम्युनिकेसनको क्षेत्रमा पनि इलेक्ट्रिकल इन्जिनियर आवश्यक पर्छ। मुलुकमा स्मार्ट सिटी, ठूला पूर्वाधार, जलविद्युत् आयोजना सम्पन्न गर्न धेर इन्जिनियरको आवश्यक पर्ने बताउँछन्। तत्कालीन समयमा सडक, पुललगायतको सिभिल इन्जिनियरले गर्नुपर्ने धेरै काम बाँकी छ। मेकानिकल इन्जिनियरिङ औद्योगिकीकरणको मेरुदण्ड मानिन्छ। उद्योग, कलकारखानामा आवश्यक पर्ने ठूलाठूला मेसिनहरूको निर्माणदेखि सवारीसाधनको निर्माणमा पनि यो इन्जिनियरिङ आवश्यक पर्छ। न्यौपानेका अनुसार देशको विकासमा मेकानिकल इन्जिनियरिङको ठूलो भूमिका हुन्छ। विकास निर्माणको सुरुआती चरणमा नेपाल भएकाले हरेक क्षेत्रमा इन्जिनियरको माग व्यापक छ। स्वदेशमा अध्ययन गर्ने विद्यार्थीहरू बेरोजगार बस्नुपर्ने अवस्था छैन। सस्तो मूल्यमा इन्जिनियरिङ पास गर्न चाहने विद्यार्थीको समस्या विकराल बन्दै गएको न्यौपाने बताउँछन्। इन्स्टिच्युट अफ इन्जिनियरिङको इन्ट्रान्स पास गर्ने विद्यार्थीलाई विदेशमा अध्ययन गर्नका लागि नो अब्जक्ेसन लेटर दिनुपर्ने उनको भनाइ छ। आईओईको इन्ट्रान्स पास नगर्ने पनि विदेशमा गएर इन्जिनियरको सर्टिफिकेट ल्याउने गरेका छन्। साथै, उनीहरूले इन्जिनियरिङका क्षेत्रमा काम गर्न सबल छन् भनेर मापन पनि गर्ने गरिएको छैन। यसका कारण पछिल्लो समय इन्जिनियरिङ क्षेत्र बदनाम बन्दै गएको न्यौपानेको भनाइ छ। अटोमोबाइल इन्जिनियरिङ नेपालमा नयाँ विषय हो। नेपालमा अटोमोबाइलको संख्या बढिरहेको तर यसमा काम गर्ने दक्ष जनशक्तिको अभाव छ। नेपालमा सवारीसाधन उत्पादन हुँदैन। चर्चित बजाज मोटरसाइकल एसेम्बलिङ सुरु भइसकेको छ। नेपालको लागि हुन्डाई मोर्टसको आधिकारिक विक्रेता लक्ष्मी इन्टरकन्टिनेन्टलले गाडी उत्पादन गर्ने भन्दै कम्पनी दर्ता गरिरहेको छ। दक्षिण कोरियाली कम्पनी मोट्रेक्सले प्लान्ट खोल्नका लागि लागनी बोर्डमा प्रस्ताव पेस गरेको छ। यसले पनि यो क्षेत्र सम्भावनाले भरिपूर्ण भएको देखाउँछ। अहिले नेपालमा सवारी बिक्री सवारी गरिरहेका कम्पनीमा माग अनुसारको अटोमोबाइल इन्जिनियर प्राप्त गर्न सकेका छैनन्। यी कम्पनीले विदेशीबाट इन्जिनियर लिएर काम गरिरहेका छन्। औषधि उपचारमा आवश्यक उपकरणको निर्माण तथा मर्मत एवं मेडिकल क्षेत्रमा आवश्यक अन्य सामग्रीको नेपालमा बायोमेडिकल इन्जिनियरिङको अध्ययन क्षेत्र हो। अस्पतालमा प्रयोग गरिने ईसीजी, एक्सरेजस्ता उपकरणहरूको निर्माण पनि यही इन्जिनियरिङले गर्छ। शरीरको एक भागको टिस्यु (तन्तु) विकास गरेर अर्को भागमा जोड्ने कामका लागि यही इन्जिनियरिङको आवश्यकता पर्छ। विषय अध्ययन गर्ने विद्यार्थी बेरोजगार बस्नुपर्ने छैन। यीबाहेक सर्भे इन्जिनियरिङ र एग्री इन्जिनियरिङ पनि आकर्षणका विषय बन्दैछन्। सर्भे इन्जिनियरिङ भूमिको नापजाँचसँग सम्बन्धित छ भने एग्री इन्जिनियरिङले कृषि उपकरणको निर्माण र मर्मतबारे ज्ञान दिन्छ।"
नेपालका इन्जिनियर संसारभर बिक्छन्,"नेपालको इन्जिनियरिङ पढाइलाई एसियामै अब्बल मानिन्छ । पढाईसंगै रोजगारीको राम्रो सम्भावना भएका कारण यो विधाप्रति विद्यार्थी आकर्षण पनि बढिरहेको छ । तर पनि यो क्षेत्रमा प्रशस्तै समस्या छन् । ती समस्याहरु के हुन् र समाधानका लागि कसको भूमिका कति भन्ने विषयमा एसोसियसन अफ इन्जिनियरिङ कलेज नेपालका अध्यक्ष लक्ष्मण पोखरेलसँग अन्नपूर्णकर्मी तुलसी सुवेदीले गरेको कुराकानी : इन्जिनियरिङ किन पढ्ने ? नेपालमा यो विधाको पढाइ कत्तिको प्रभावकारी छ ? नेपालमा पढाइएको ब्याचलर डिग्री (बीई) को इतिहास ४० वर्षको छ। पुल्चोक क्याम्पसमा सिभिल इन्जिनियरिङबाट यसको पढाइ सुरु भएको हो। अहिले २३ विभिन्न प्रकारका इन्जिनियरिङ ब्याचलर डिग्रीमा पढ्न पाइन्छ। विज्ञानले आविष्कार गरेको विषय मानव हितमा प्रयोग इन्जिनियरिङले गर्छ। इन्जिनियरिङ देशको समृद्धिसँग गाँसिएको छ। सरकारले ल्याएको समृद्ध नेपाल, सुखी नेपालीको अभियान इन्जिनियरिङ शिक्षासँग गासिन्छ। बिना इन्जिनियर यो देश समृद्ध हुन सक्दैन। सरकारले ल्याएका विभिन्न योजनाहरू कार्यान्वयन गर्न इन्जिनियरको आवश्यकता छ। इन्जिनियरिङ शिक्षा नेपालमै प्रभावकारी भइरहेको अवस्थामा विदेश पढ्न जानेहरूको संख्या पनि बढिरहेको छ नि ? नेपालमा इन्जिनियरिङ शिक्षा ब्याचलर तहका लागि २३ फ्याकल्टीमा पढाइ हुन्छ। ५१ वटा इन्जिनियरिङ पढाउने कलेज छन्। जसमध्ये ६ वटा युनिभर्सिटीमा इन्जिनियरिङको पढाइ हुन्छ। यीमध्ये त्रिभुवन, पोखरा र पूर्वाञ्चल युनिभर्सिटीले धेरै प्रतिशत ओगटेका छन्। त्रिविअन्तर्गतका १५ कलेजमा मात्रै चार हजारभन्दा बढी विद्यार्थीले इन्जिनियरिङ पढ्छन्। त्यस्तै पोखरा युनिभर्सिटीले दोस्रो र पूर्वाञ्चलले तेस्रो हिस्सा ओगटेको छ। आंगिक कलेजहरूले करिब ३० प्रतिशत इन्जिनियर उत्पादन गर्छन् भने सम्बन्धन प्राप्त कलेजहरूले ७० प्रतिशतभन्दा बढी इन्जिनियर उत्पादन गर्छन््। स्वदेशमै पढ्दा सबैसँग घुलमिल भइन्छ। तर विदेशको कुनै युनिभर्सिटीमा पढेर आउँदा यहाँ एक्लो भइन्छ र टिक्न गाह्रो हुन्छ। विद्यार्थीहरू सही परामर्शको अभावमा विदेश गइरहेका छन्। मेडिकल काउन्सिलले डाक्टरको लाइसेन्स परीक्षा लिन्छ। यस्तै व्यवस्था इन्जिनियरिङमा पनि आवश्यक छ कि ? नेपाल इन्जिनियरिङ काउन्सिलले इन्जिनियरिङ कलेजको गुणस्तरको अनुगमन गर्छ। गुणस्तर इन्जिनियर उत्पादन गर्न लाइसेन्सको परीक्षा लिनैपर्छ। नेपाल इन्जिनियरिङ काउन्सिलले नेपालमा भएका कलेजलाई मात्रै नियमन गरेको छ। संसारभरका कलेजलाई नियमन गर्न पाउँदैन। त्यसो हुनाले गुणस्तरयुक्त इन्जिनियर उत्पादन भएको छ कि छैन भन्ने परीक्षण गर्न पनि लाइसेन्स लिनै पर्छ। यो व्यवस्था लागू भएपछि विद्यार्थीमा पनि गुणस्तरयुक्त कलेजमा पढ्नुपर्छ भन्ने सोच पलाउँछ। अहिले इन्जिनियरिङ शिक्षाको मुख्य मुख्य समस्या के छन् ? अहिले नेपालमा भएका सरकारी कलेजहरूको आफ्नै समस्या होलान्। तर म निजी क्षेत्रका कलेज र शिक्षाको मात्रै कुरा गर्छु। यसमा निजी क्षेत्रको ४० वटा इन्जिनियरिङ कलेज आबद्ध छन्। सरकारको नीतिगत अस्पष्टता छ। त्यस्तै विद्यार्थी हकहितको भन्दा पनि गुन्डागर्दीको राजनीति हुँदा कलेजहरू पीडित छन्। नाजायज माग राखेर कलेजलाई दुःख दिने प्रवृत्ति बढ्दै गएको छ। कलेजका सञ्चालक जोखिम मोलेर भए पनि पूर्वाधार निर्माण गरेका छन्। तर सरकारको स्पष्ट नीति नहुँदा सञ्चालकले श्रीसम्पत्ति बेचेर कलेजमा लगानी गर्ने स्थिति छैन। कहिले शैक्षिक संस्था गुठीमा दर्ता गर्नुपर्ने, कहिले राष्ट्रियकरण गर्ने कुरा चल्छन्। यस्तो अवस्थामा इन्जिनियरिङ कलेजका सञ्चालक ढुक्कसँग बस्न सकेका छैनन्। यी समस्या समाधान गर्न सरकारले के कुरामा ध्यान दिनुपर्छ ? नीतिगत कुरामा धेरै विषय छलफल गर्ने विषयवस्तु छन्। नेपाल इन्जिनियरिङ काउन्सिलसँग बारम्बार छलफलमा पनि छौं। नीतिगत कुरामा गुणस्तरयुक्त बनाउन लाइसेन्स परीक्षा लागू गराउन अनुरोध गरिरहेका छौं। विद्यार्थी बिदेसिने क्रम बढ्दा पैसा पनि बाहिरियो। यी सबै जोगाउन लाइसेन्स परीक्षा अनिवार्य आवश्यक भइसकेको छ। पछिल्लो समयमा विदेशमा पढ्न चाहने विद्यार्थीलाई डलर सटहीलगायतमा कडाइ गर्न खोजिएको देखिन्छ, यसले इन्जिनियरिङ विषयलाई कस्तो प्रभाव पार्छ ? विदेशमा जाने विद्यार्थीका लागि डलरमा कडाइ गर्नु गरेको सरकारको नीति हुन सक्ला। हाम्रो देशको अर्थनीतिमा असर पार्ने शिक्षा पनि हो। शिक्षाका नाममा धेरै पैसा बाहिरिएको छ। विदेश पढ्न जाने प्रवृत्ति देशकै लागि चुनौती छ। कतिपय विद्यार्थी उतै बस्ने, यहाँको सम्पत्ति बेचेर उतै पलायन हुने प्रवृत्ति बढ्दै गएको छ। यसले अर्थतन्त्रमा जोखिम ल्याउँछ। यस हिसाबले यो व्यवस्थालाई नाजायन मान्न सकिँदैन। समग्रमा इन्जिनियरिङ शिक्षाको स्कोप कत्तिको छ ? इन्जिनियरिङ शिक्षा देशको समृद्विसँग गासिएको छ। अबको १० वर्षको प्लानिङ गर्दा मात्रै पनि ५०औं हजार इन्जिनियरको काम आउँछ। हालसम्म नेपाल इन्जिनियरिङ काउन्सिलमा सूचीकृत हुनेको संख्या ५२ हजार छ। त्यसमध्ये नेपालमा कार्यरत २० देखि २२ हजार इन्जिनियर होलान्। बाँकी इन्जिनियर विदेशमा छन्। तर संसारमा जहाँ गए पनि नेपाली इन्जिनियरले गरिखान सक्ने बनाएर पढाएका छौं। यहाँ पढेर विदेश जानुपर्ने बाध्यता सिर्जना नगर्न के गर्नुपर्ला ? राम्रो अवसर खोज्दै ६० प्रतिशतभन्दा बढी इन्जिनियर विदेश जान्छन्। तर पछिल्लो समयमा इन्जिनियर देश फर्कने क्रम बढ्दै गएको छ। कतिपयले देश फर्कौं अभियान चलाइरहेका छन्। अहिले नेपालभित्र प्रतिवर्ष सात हजार इन्जिनियर उत्पादन हुन्छन्। देश समृद्ध बन्दै जादाँ नेपालमै इन्जिनियरले काम पाउँछन्। विद्यार्थी तथा अभिभावकलाई केही सुझाव छ कि ? प्लस टुमा साइन्स पढेका विद्यार्थी तथा अभिभावकलाई इन्जिनियरिङ डिग्री अन्तर्राष्ट्रिय डिग्री भएकाले यही विषय पढ्न सुझाव दिन्छु। नेपालमा पढेको इन्जिनियर संसारभर बिक्छ। देश बन्यो, समृद्ध भयो भने अबको १० वर्षभित्रै लाखौं इन्जिनियरको खाँचो हुन्छ। त्यसैले गर्दा इन्जिनियरिङ पढ्ने, पढाउने कुरामा पछुताउनु पर्दैन। कुन विधामा कति आकर्षण ? एकीकृत परीक्षा प्रणाली चाहिन्छ"
मेयरले बेवारिसे झोलामा पाँच लाखको चेक र एक लाख नगद भेटेपछि,"बैतडी : बेवारिसे झोलामा एक लाख रुपैयाँ नगदसहित ५ लाख ४० हजारको चेक भेटिएको छ। जयपृथ्वीराजमार्ग अन्तर्गत सिगास गाउँपालिका र सूर्नया गाउँपालिकाको सीमाना नाचनथलीमा झोला भेटिएको हो। बझाङको जयपृथ्वी नगरपालिकाका मेयर वीरेन्द्र खड्कासहितको टोलीले रकमसहितको झोला भेटेको हो। धनगढी जाने क्रममा सडक छेउमा झोला देखिएको र नगरप्रमुखले कसैको महत्वपूर्ण सामग्री भएको हुन सक्छ भनेपछि आफूहरुले झोला ल्याएको मेयरसँगै रहेका जयपृथ्वी नगरपालिकाका स्वास्थ्य संयोजक जनक सिंहले जानकारी दिए। उनले भने हामीले सडक छेउमा झोला देख्यौं। कसैको महत्वपूर्ण झोला हुन सक्छ भनेर मेयरसापले ल्याउन आग्रह गर्नुभयो, उनले भने, त्यसपछि हामीले झोला हेर्दा बझाङकै मान्छेको नागरिकता भेटायौं। झोलामा बझाङ देउलीकोटका वसन्त बोहराको नागरिकता र अन्य प्रमाणपत्र फेला परेपछि बैतडी प्रहरीले नबुझाई सिधै धनगढी ल्याएको सिंहले बताए। उनले भने, झोला हेर्दा नागरिकता र प्रमाणपत्र मात्र नभइनगद एक लाख र ५ लाख ४० हजारको चेक पनि भेट्टायौं। झोलामा भेटिएको नागरिकता र अन्य प्रमाणपत्रको आधारमा सम्बन्धित व्यक्तिलाई खबर गरिसकिएको सिंहले बताए । उनले भने, बसन्त बोहराका दाजुसँग हाम्रो कुराकानी भइसकेको छ। वसन्त बोहरा साँझसम्म आइपुग्छन्। हामी सम्बन्धित मान्छेलाई झोला बुझाउनेछौं।फेला परेको बेवारीसे झोला प्रहरीको रहोबरमा सम्बन्धित व्यक्तिलाई बुझाउन आग्रह गरिएको जिल्ला प्रहरी कार्यालय बैतडीका प्रवक्ता प्रहरी निरीक्षक दीपक पातलीले जानकारी दिए। झोला कसरी छुटेको हो भन्ने अहिलेसम्म खुलेको छैन।"
चाबहिलवासी आन्दोलित,"काठमाडौं : चाबहिलचुच्चेपाटी सडकखण्ड विस्तारमा ढिलाइ हुँदा ढल फुटेर छरपस्ट भएको छ। ढल व्यवस्थापनमा चासो नदिएको भन्दै स्थानीय मंगलबार आन्दोलनमै उत्रिए। उक्त सडकमा यतिबेला ढल फुटेर बाटो हिलाम्मे बनेको छ। ढलका कारण चाबहिल र चुच्चेपाटी क्षेत्रमा हिँड्नै समस्या भएपछि स्थानीयले आक्रोशित भइ मंगलबार बिहान सडक अवरुद्ध गरे। तत्काल ढल व्यवस्थापन गरी सडक कालोपत्रे गर्नुपर्ने माग स्थानीयको छ । मुआब्जा विवादले वर्षौंदेखि सडक निर्माण लथालिंग छ। ढलका लागि ह्युम पाइप करिब ३ महिनादेखि राखिए पनि काम भएको छैन। सामान्य पानी पर्दा पनि ढल बग्ने पाइप बन्द भएर सडक हिलाम्मे हुन्छ। सवारी वारपार गर्न मुस्किल हुन्छ। सडक पेटीबाट हिँड्न सकिँदैन। हिँड्नै नसकिने सडक भएकाले स्थानीय आक्रोशित भएका हुन् । चाबहिलदेखि साँखुसम्म सडक विस्तार गर्न उपत्यका सडक विस्तार आयोजनाले ०७२ सालमा पहिलोपल्ट ठेक्का लगाएको थियो। १३ किलोमिटर लामो सडक ५ खण्डमा विभाजन गरी निर्माण भइरहेको छ। दुईपल्ट म्याद थपिँदा पनि ठेकेदारले सडक बनाएको छैन। ४ वर्षमा पनि अझै ५० प्रतिशत काम मात्र सकिएको छ । समस्या समाधान नभएकाले आन्दोलनमा उत्रिनु परेको स्थानीय शंकर श्रेष्ठले बताए। सडकमा सधैं समस्या छ। ४ वर्षमा पनि काम भएन। सडकमा नउत्री काम नभएकाले अवरोध गर्न बाध्य भएका हौं, उनले भने, कतिन्जेल यो सकस सहेर बस्ने ? स्थानीयले मंगलबार बिहान ९ बजेदेखि करिब १ घण्टा सडक अवरुद्ध गरेका थिए। सडक बन्द भएपछि तत्काल सुरक्षाकर्मी परिचालन गरिएको थियो। सुरक्षाकर्मीले बल प्रयोग नगरी समस्या समाधान गर्न वार्ता गर्ने गरी बाटो खुलायो । तत्कालको समस्या समाधान गर्न काठमाडौं महानगरपालिका७ को कार्यालयमा स्थानीय, ठेकेदारका प्रतिनिधि, वडाध्यक्ष, प्रदेश सांसद र सुरक्षाकर्मीसहित बैठक बसेको थियो। छलफलमा स्थानीयले सडक बनाउन ढिलो गर्दा समस्या भएको जानकारी गराए। तत्कालै ढल बनाएर काम सुरु गर्नुपर्ने प्रस्ताव स्थानीयले राखे। काममा ढिलाइ भएको हो, ठेकेदारका प्रतिनिधि श्रीधर देवले भने, तत्काल समस्या समाधान गर्न तत्कालै काम सुरु गर्छु । स्थानीयले वडाको समस्या समाधान गर्न वडाले पनि जिम्मेवारी लिनु पर्ने बताए। तर वडाध्यक्षले काम ठेकेदारले गर्नुपर्ने वडाले नगर्ने भनाइ राखे। वडाध्यक्षको भनाइले स्थानीय झन् आक्रोशित भए। उनीहरूले बैठकमै निकम्मा जनप्रतिनिधि चाहिँदैन भन्दै नाराबाजी समेत गरे । छलफलमा मंगलबारै काम सुरु गर्ने सहमति भएको छ। तत्काल सडकको हिलो सफा गर्नुपर्ने छ। ह्युम पाइप हटाएर ढल खन्न थाल्ने सहमति भएको छ। सहमतिअनुसार काम नथाले भोलि नै आन्दोलनमा उत्रने चेतावनी स्थानीयले दिएका थिए। ४ वर्ष देखि स्थानीय समस्यामा छन्, बैठकमा सहभागी प्रदेश ३ को क्षेत्र ४ क का प्रदेश सांसद नरोत्तम वैद्यले भने, त्यसैले आक्रोशित हुनु स्वाभाविक हो। काम नभएकोमा स्थानीय प्रतिनिधिले पनि जिम्मेवारी लिनुपर्छ । तर वडा नम्बर ७ का अध्यक्ष शुद्धकुमार डंगोलले यो काम आफूअन्तर्गत नभएकाले जिम्मेवारी लिन नसक्ने बताए। सडक विस्तार सरकारअन्तर्गतको काम हो, उनले भने, समस्या ठेकेदारको लापरवाहीले भएको हो। यो उसैले समाधान गर्छ। हामीले पहल गर्ने हो ।"
पहिरोलेले घर लगेपछि बिचल्ली,"दैलेख : पहिराले गुराँस गाउँपालिका२ बान्द्रेस्थित पुडेनी गाउँका १३ परिवार विस्थापित भएका छन्। दुई साताअघि पहिरो जाँदा ७० जनाको बास त्रिपालमुनि भएको छ। ५ सय मिटर माथिबाट खसेको पहिरोले एक घर बगाएको छ। गाउँका २४ घर उच्च जोखिममा छन्। पहिरोले बस्ती भासिएको छ। गाउँभरि सग्लो जमिन भेट्टाउनै मुस्किल पर्छ, स्थानीय लालमती सुनारले भनिन्, कति बेला पहिरो खसेर पूरै गाउँ बगाउने हो भन्ने ठेगान छैन। घरबारी बगाउने चिन्ताले रातभर निद्रा लाग्दैन। उनका अनुसार पहिरोले गाउँ वरपर चारवटा खहरे खोला बनेका छन्। गाउँको माथिल्लो भागमा ठूलो ढुंगा आएर अडिएको छ। श्रीमान् भारतमा छन्, उनले भनिन्, घरमा तीन छोराछोरी छन्। दुई वर्षअघि बनाएको घरको ऋण नतिर्दै पहिरोले बगायो। घरमा भएको सबै अन्नपात र लत्ताकपडा बगायो। अब के गरी खाने हो। पहिरोले लालमतीको घरभित्र रहेका खाद्यान्न, लत्ताकपडा, नागरिकतालगायत कागजपत्रसहित नगद ६० हजार रुपैयाँसमेत बगाएको छ। पहिरो खस्ने क्रम नरोकिएपछि पुडेनीवासी घरमा ताल्चा लगाएर बस्तीभन्दा ३ सय मिटर टाढा पाल टाँगेर बसेका छन्। एक वर्षअघि मात्रै घर बनाएकी ६६ वर्षीया गोल्मा वलीको व्यथा पनि उस्तै छ। घर बनाउँदाको ऋण तिरेकै छैैन, उनले भनिन्, घरछेउमै पहिरो गएको छ। फर्किएर अब त्यहीं बसौंला भन्ने आस छैन। कहिलेसम्म त्रिपालमुनि रात काट्नुपर्ने हो ? ६६ वर्षीया धनसरा विकले गाउँमा पहिलो पटक यस्तो ठूलो विपत्ति आएको बताइन्। खेतीयोग्य जमिन पहिरोले बगाएपछि घर लगाउने जग्गासमेत नहुँदा सुकुम्बासीजस्तो त्रिपालमुनि बस्न बाध्य भएको उनको भनाइ छ। जीविकोपार्जन गर्न फलफूल खेती गरेका धिर्जबहादुरको घरबारी पहिरोले बगाएको छ। केही आम्दानी गरौंला भनेर गाउँमै फलफूल खेती सुरु गरे। भएको सबै रकम त्यही खेतीमै लगानी गरेको थिएँ, उनले भने, बारीसँगै सबै खती बग्यो। अब पालमुनि बसेर यति ठूलो जहान कसरी पाल्ने हो ? गाउँपालिकाले दिएको एउटा त्रिपालले रातभरि वर्षा थेग्न मुस्किल परेको स्थानीय बताउँछन्। पीडितको दीर्घकालीन व्यवस्थापनको पहल भइरहेको गाउँपालिका अध्यक्ष खेमराज ओलीले बताए। गाउँपालिकाले दुई वर्षअघि निर्माण गरेको कच्ची सडकका कारण गाउँमा पहिरो खसेको स्थानीय जगत वलीले बताए। गाउँपालिकाको गौरवको आयोजना भनिने मुख्य सडक र सहायक मार्गको वर्षाभल पुडेनी गाउँमा पस्दा पहिरो खसेको उनको भनाइ छ। सिंगो गाउँ खहरे खोलामा परिणत भएको छ, उनले भने, स्थानीय सरकारले टोलटोलमा सडक पुर्याउन डोजर चलाएपछि पहिरोको विपत्ति निम्तिएको हो। इन्जिनियर हीरासिंह थापाका अनुसार पहिरोको जोखिमले पुडेनी गाउँका अधिकांश घर बस्न योग्य छैनन्। पहिरोले विस्थापित गर्भवती महिला, बालबालिका र वृद्धवृद्धालाई थप सकस छ। पहिरोको जोखिम दार्चुला : पहिरोका कारण महाकाली नगरपालिकाको बडाली गाउँका १३ घर जोखिममा परेका छन्। बस्तीमुनि पहिरो खस्ने क्रम नरोकिएको सशस्त्र प्रहरी बल ५० नम्बर गुल्मका गुल्मपति डम्बरबहादुर विष्टले बताएका छन्। उनका अनुसार १३ घरका सामान अन्तै सार्ने काम भइरहेको छ। लास्कु खोलाले बंगाबगडको तल्लो सडक बगाएको स्थानीय चक्रबहादुर बमले बताए। उनले दार्चुलातिंकर सडकसम्म जोडिएको बंगाबगडदल्लेख सडकखण्ड लास्कु खोलाले कटान गरेपछि यातायात सेवा ठप्प भएको बताए। श्रीबगडस्थित अपिनाम्पा संरक्षण क्षेत्र कार्यालयको पोस्टनजिकै काठे पुल बाढीले बगाएको छ। पोस्टसमेत जोखिममा परेको छ। पोस्टमा कार्यरत कर्मचारी सदरमुकाम झरेको कर्मचारी गोकर्ण अवस्थीले बताए। महाकाली२ बुढीचौराका बिरादत्त बडूको खेत बाढीपहिरोले बगाएको छ। विभिन्न ठाउँमा पहिरोका कारण महाकाली लोकमार्गअन्तर्गत पर्ने बैतडीदार्चुला सडक अवरुद्ध छ। गोकुलेश्वरखलंगा खण्डका विभिन्न स्थानमा पनि पहिरोका कारण सवारी साधन चल्न नसकेको यात्रु अकवरसिंह धामीले बताए। दार्चुलाबाट काठमाडांै, महेन्द्रनगर तथा धनगढीका लागि छुट्ने तथा जिल्ला भित्रिने सवारी साधन चल्न सकेका छैनन्। बंगाबगडमा पहिरो खस्दा दार्चुलाको खलंगा तथा बैतडीको गन्ना बसपार्कबाट छुट्ने तथा महेन्द्रनगर, धनगढी तथा काठमाडौंबाट भित्रिने सवारी साधन चल्न नसकेको यात्रु नवीन जोशीले बताए।"
"४० वर्षदेखि बजार, जग्गा वनकै नाममा","भालुबाङ (दाङ) : दाङको पूर्वीनाका भालुवाङमा सहरीकरण तीव्र रूपमा भइरहेको छ। पूर्वाधार निर्माणमा करोडौं खर्च भइसकेको भालुवाङ कसैको स्वामित्वमा छैन। तर भालुवाङमा अर्बौं लगानीका संरचना तयार भइसकेको छ। जिल्लाको एउटा स्थापित बजारका रूपमा पहिचान बनाइसकेको भालुबाङ बजारको मुख्य सहर नै लालपुर्जाविहीन छ। घरमालिकसँग कुनै स्थायी प्रमाण छैन, न जग्गाको छ। कोहीकोहीसँग नगर विकासले दिएको एउटा रसिद मात्र छ। पूर्वपश्चिम राजमार्गमा पर्ने भालुवाङ राप्ती गाउँपालिकामा पर्छ। चार दशकअघि सामान्य चिया झुपडी बाट सुरु भएको भालुवाङमा अहिले १० तलासम्मका महल ठडिएका छन्। भालुवाङ बजार क्षेत्रको सम्पूर्ण जमिन वनको नाममा छ। वनको जग्गा अतिक्रमण गरेर बस्ती बसेको र त्यसको हस्तान्तरण प्रक्रिया नहुँदा लगानी जोखिममा छ। भालुवाङवासीले जमिन र घरको स्वामित्व नभए पनि उधारो लगानी गरिरहेका छन्। बजारमा दिनमै करोडौं कारोबार गर्ने राष्ट्रिय स्तरका निजी बैंक स्थापित भइसकेका छन्। नागरिकको पूर्वाधारमा लगानी पनि बढिरहेको छ। सरकारी संरचनासमेत यस क्षेत्रमा स्थापना गरिएको छ। तर पनि स्वामित्व प्रदान गर्न सम्बन्धित निकाय तयार छैन। भालुवाङ रोल्पा, प्युठान, अर्घाखाँची र पूर्व दाङ देउखुरीका बासिन्दाको प्रमुख व्यापारिक केन्द्र हो। बजार करिब ३१ बिघाभन्दा बढी जमिनमा फैलिएको स्थानीयको भनाइ छ। यहाँ एक हजार एक सय घरधुरी छन्। चार ४ सय व्यवसायी व्यवसाय गर्दै आएका छन्। उद्योग वाणिज्य संघ भालुवाङका अध्यक्ष जगतप्रसाद पोख्रेलले बजार स्थापित भइसके पनि स्वामित्व पाउन नसकेको बताए। धेरै पटक यसमा लागियो तर सफल हुन सकेका छैनौं, उनले भने, बजारमा लगानी बढिरहेको छ तर लगानीको सुरक्षा छैन। राज्यको निर्णय कुरेर बस्नुपरेको छ। बजारवासीले जग्गाको कर पनि तिर्छन्। व्यापार गरेको कर तिरेका छौं, स्थानीय व्यापारी काशी शर्माले भने तर, राज्यले हामीलाई स्वामित्व दिएन। ४० वर्षदेखि यहाँ बजार बसेको छ, जंगलको नामनिसानै छैन। तैपनि राज्यले लालपुर्जा दिन किन कन्जुस्याइँ गरेको छ ? व्यापारीलाई अहिले बढी मार बैंकबाट ऋण खाँदा भएको छ। भालुवाङ बजारमा प्रतिमिटर जमिनको मूल्य करिब १५२० लाख रुपैयाँ छ। तर ऋणका लागि व्यापारीसँग धितो राख्न जमिनको पुर्जा छैन। यहाँ करोडौंको धनसम्पत्ति छ तर, हामीले बाहिर जग्गा किनेर ऋण खानुपरेको छ, अध्यक्ष पोखरेलले भने, सबैभन्दा गाह्रो व्यापारीलाई भएको छ, व्यापार व्यवसाय बढाउन खोज्यो, राज्यले प्रमाण खोज्छ तर, हामी केही दिन सक्ने अवस्थामा छैनौं। घरजग्गा किनबेचका लागि नगर विकास समितिले दिएको ३०५ रुपैयाँको रसिदलाई आधार बनाइन्छ। त्यस्तै नगर विकासले जमिनको वर्ग छुट्याएर कर लिने गरेको छ। २०६८ सालमा राजनीतिक दल र स्थानीय बासिन्दा लालपुर्जा माग्दै वन मन्त्रालयमा पुगेका थिए। उनीहरूले लालपुर्जा नपाएको गुनासो प्रधानमन्त्रीसँग पनि गरेका थिए। वन मन्त्रालयले वनको जमिन त्यत्तिकै दिन नपाइने तर, त्यसको सट्टा नम्बरी जमिन दिएमा भालुबाङ बजारको जमिन व्यक्तिका नाममा दिन सकिने जबाफ दिएको थियो। अनि यहाँका स्थानीयले रकम उठाएर बजारदेखि केही माथि पहाडी गाउँमा बजार क्षेत्र बराबरको जमिन किनेर सरकारलाई बुझाउने तयारी पनि गरेका थिए। तर, राजनीतिक दलहरुको खिचातानीले दल र स्थानीयबीचको दूरी बढायो र त्यो काम अघि बढ्न सकेन। स्थानीयबाट उठाएर दलका प्रतिनिधिले जग्गाको लालपुर्जा ल्याइदिन्छौं भन्दै लाखौं रुपैयाँ भागबन्डा गरेको उजुरी अख्तियारसम्म पुगेको छ। अहिले जग्गालाई वैधानिक र दर्तावाल बनाउन न दलहरु अघि सरेका छन् न त यहाँका स्थानीयलाई विश्वासमा लिन सकेका छन्। यसैका कारण हामी अझैं पुर्जावाल हुन सकेका छैनौं, स्थानीय अनम जीसीले भने। राप्ती गाउँपालिकाका अध्यक्ष नुमानन्द सुवेदीले पुर्जा नभए पनि लगानी बढिरहेको बताए। अब यो क्षेत्रलाई डोजर लगाएर खाली बनाउन सकिँदैन। निकास खोज्नुको विकल्प छैन, उनले भने।"
