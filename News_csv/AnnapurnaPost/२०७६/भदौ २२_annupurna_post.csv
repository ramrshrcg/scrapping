शीर्षक,विवरण
मेलम्चीमा सरकारी मसल,"मेलम्ची खानेपानी आयोजना अझै कहिले काठमाडौं आइपुग्छ अन्योल छ। यो सरकारको नीति तथा कार्यक्रम (२०७६७७) मा मेलम्ची खानेपानी आयोजना एक वर्षमा पूरा गरिने उल्लेख छ। अर्थात् २०७६ सालभित्र मेलम्चीको पानी उपत्यका ल्याउने सरकारी घोषणा सार्वभौम संसद्मा भएको थियो। घोषणापछि खानेपानी मन्त्रालयअन्तर्गतको मेलम्ची खानेपानी विकास समिति (बोर्ड) ले मेलम्चीको बाँकी कामका लागि पन्ध्रमहिने टेन्डर गर्यो। एकातिर सरकारले संसद्लाई एक वर्षभित्र पूरा हुने घोषणा गर्ने र अर्कातिर सरकारी निकायबाट पन्ध्रमहिने टेन्डर आह्वान गर्यो। राजनीतिक नेता, प्रशासक र प्राविधिकबीच तालमेल नमिलेको यो ज्वलन्त उदाहरण हो। यस्ता घोषणा र कृत्यले सरकारको जनविश्वास गुम्दै गएको यो पछिल्लो पुष्टिसमेत हो। दुईतिहाइको सरकारले मेलम्ची अब यो मितिमा आउँछ भनिरहँदा सर्वसाधारणले हाँसेर उडाउन थाल्ने अवस्था सरकारका यस्तै रबैयाले उत्पन्न भएको हो। स्थानीय मजदुर, आपूर्तिकर्ता, उपठेकेदार गरी एक अर्ब ६८ करोड रुपैयाँ भुक्तानी सीएमसीले दिन बाँकी छ। उसको धरौटी सरकारले जफत गरिसकेको छ। अब सीएमसी फर्केर आउने सम्भावना छैन। नेपालकै लगानीकर्ता, मजदुर, स्थानीय आपूर्तिकर्ताकै पैसाबाट मेलम्चीको ९७ प्रतिशत काम पूरा भएको कसैले बिर्सनु हुँदैन। तर सरकारले उनीहरूको घरखेत लिलाम हुन लागेको, काम गरेको पैसा नपाएको तथ्यप्रति बेवास्ता गर्दै मसल प्रयोग गरेर काम अघि बढाउन खोज्यो। त्यसको स्थानीयले प्रतिरोध गरे। प्रशासनले गोली चलायो। प्रजातान्त्रिक पद्धति भएको मुलुकमा तानाशाहले जस्तो जनतामाथि ठाडै गोली हान्ने काम भयो। यसले सरकारको दम्भ देखायो। आपूर्तिकर्तासित वार्ता नै नगरी उनीहरूलाई पेलेरै जाने नीति लिएको सरकारले मसलकै भरमा बाँकी काम सम्पन्न गराउँछु भन्नु अधिनायकवाद हो। यो भत्र्सनायोग्य छ। हिजो एउटा रूख काटिँदा त्यसको पर्यावरणीय असर पर्न नदिने सर्त राख्ने एसियाली विकास बैंक (एडीबी) समेत सरकारी मसलमा मौन समर्थक रहेको देखिन्छ। गृहमन्त्रीका रूपमा पूर्वमाओवादी नेता रामबहादुर थापा छन्। उनकै आदेशअनुसार सिन्धुपाल्चोकका प्रमुख जिल्ला अधिकारी गोमादेवी चेमजोङबाट गोली हान्ने आदेश भयो। दुई मजदुर सख्त घाइते भए। प्रशासनबाट यस्तो आदेश हुनुमा अर्काे राजनीतिक स्वार्थले काम गरेको देखिन्छ। सीएमसीले छाडेर बाँकी रहेको काम आयोजना प्रमुखले वार्ताका आधार मा आफूखुसी व्यक्तिलाई दिएका थिए। ती व्यक्तिले माओवादीकै पूर्वकार्यकर्तालाई मेलम्चीको उपठेक्का दिएको छ। त्यसैको संरक्षणका लागि गृहमन्त्रीसमेत उत्साहित भएका हुन्। नत्र मजदुरहरूले तलब, ज्याला नपाएको विषयमा भेला हुँदैमा र शान्तिपूर्ण रूपमा प्रशासनलाई दबाब दिँदैमा गोली नै हान्नुपर्ने कुनै अवस्था उत्पन्न भएको थिएन। आफ्ना दलका कार्यकर्ताले ठेक्का नपाए, पाएको ठेक्कामा काम गर्न नपाए गोली ठोक्दै हिँड्ने गृहमन्त्रीको कृत्य निन्दनीय छ। सरकारले स्थानीय आपूर्तिकर्ताहरूको बाँकी भुक्तानीका लागि कुनै पहल गरेको छैन। निषेधाज्ञा लगाएका भरमा कुनै पनि विकास निर्माण हुने भए राष्ट्रिय गौरवदेखि सबै विकास निर्माणका आयोजना, जहाँ पीडित जनताको आवाज मुखरित हुन्छमा गोली ठोक्दै हिँडे भइहाल्यो। मेलम्ची आयोजनाको बाँकी काम बिनाअवरोध सम्पन्न गर्न मजदुर र स्थानीय आपूर्तिकर्ताको माग सम्बोधन पहिलो सर्त हो। यसलाई पन्छाएर मसल प्रयोग गरेरै अघि बढ्छु भन्ने सोच सरकारको छ भने त्यो मूर्खता मात्र होइन, सरकारको तानाशाही र अधिनायकवादी शैली हो, जुन लोकतन्त्रमा शोभनीय हुँदैन। सरकारले मसल होइन, वार्ता गर्नुपर्छ। मजदुर र आपूर्तिकर्तालाई रकम भुक्तानी गर्न मिल्दैन, कानुनले दिँदैन भनेर तर्कमात्र अघि सार्ने हो भने ठेकेदारले ठेक्का लिनुअघि राखेको धरौटी केका लागि ? नेपालमा काम गरेर भाग्ने हरेक ठेकेदारले नेपालीलाई मारेर, ऋणमा डुबाएर हिँड्दै जाने अनि सरकारले ठेकेदारको भुक्तानी दिन मिल्दैन भनेर पन्छिने हो भने राज्यको के अर्थ ? राज्यले आफ्ना नागरिकको हक, हित रक्षा गर्नु उसको कर्तव्य होइन ? मेलम्चीका ठेक्कापट्टा र भुक्तानीमा भएका गोलमाल ढाकछोप गर्न र भोलि सार्वजनिक होला भन्ने डरले प्रधानमन्त्रीका केही सल्लाहकारलाई ठूलो भय छ। तसर्थ मेलम्चीमा उच्चस्तरीय छानबिन समिति गठन गर्ने, दोषीउपर कारबाही गर्ने र काम गरेका मजदुरलाई भुक्तानी दिनु सरकारको दायित्व हो। अनि मात्र मेलम्चीको बाँकी काम पूरा हुनेछ।"
सिरहामा पनि डेंगुका बिरामी,"सिरहा : सिरहाको गोलबजार नगरपालिकामा ९ जना डेंगुका बिरामी फेला परेका छन्। उनीहरूमध्ये मेयर देवनाथ साहकै घरका चार बिरामी छन्। बिरामीको काठमाडौं, धरान र विराटनगरमा उपचार भइरहेको छ। डेंगुको प्रकोप देखिएपछि नगरपालिकाले लामखुट्टे नियन्त्रणका लागि औषधि छर्किन थालेको छ। नगरपालिकाका स्वास्थ्य शाखा संयोजक पवन पंजियारका अनुसार वडा नम्बर ४ का ७ जना र वडा ३ का २ जनामा डेंगु संक्रमण देखिएको हो। डेंगु संक्रमण फैलिन नदिन औषधि छर्ने र कसरी बच्नेबारे प्रचार प्रसार थालिसकेको उनले जानकारी गराए। लामखुट्टे नियन्त्रण अभियान चलाउने योजना अन्तर्गत औषधि छर्ने काम हुन सकेको थिएन, मेयर साहले भने, डेंगु सक्रमित देखिएपछि तत्कालै स्वास्थ्य शाखालाई नियन्त्रण गर्ने योजना बनाउन निर्देशन गरेको छु। नगरको सम्वेदनशील क्षेत्रमा फोबिङ्ग (औषधी छर्ने कार्य) र डेँगुबाट बच्ने सन्देशमूलक सूचना सम्पे्रषण सुरु भइसकेको उनले बताए। डेँगु रोगका लामखुट्टे सफा र स्थिर पानीमा बस्ने भएकोले त्यस्ता ठाउँहरूलाई पहिचान गरी नष्ट गर्नुपर्ने स्वास्थ्य संयोजक पंजियारले बताए। घर वरपर फालिएको खाली बोतल, गाडी तथा मोटरसाइकलका टायर, कुलर, गमलाजस्ता ठाउँहरूमा पानी जम्न नदिने उनले स्थानीयहरूसँग आग्रह गरे।"
बहुविवाहको मुद्दामा गाउँपालिका अध्यक्ष प्रहरी हिरासतमा,"प्यूठान : गौमुखी गाउँपालिका प्यूठानका अध्यक्ष विष्णुकुमार गिरीलाई बहुविवाहको मुद्दाले प्रहरी हिरासत पुर्याएको छ। पत्नीले बहुविवाहको मुद्दा दर्ता गरेपछि आइतबार साँझ गिरी आफैं जिल्ला प्रहरी कार्यालय प्यूठान पुगेका हुन्। भदौ १० गते गौमुखी गाउँपालिका ४ पुँजा बस्ने पत्नी सीता केसीले गिरीविरुद्ध मुद्दा दायर गरेकी थिइन्। प्रहरी नायव उपरीक्षक नरेन्द्रबहादुर कार्कीका अनुसार उनलाई हिरासतमा राखेर अनुसन्धान सुरु भएको छ। आइतबार साँझ हाम्रो सम्पर्कमा आउनुभयो, कार्कीले भने, अनुसन्धान सुरु भएको छ। निष्कर्षमा नपुग्दासम्म हिरासतमा राख्छौँ। अध्यक्ष गिरीले आफूले दोस्रो विवाह नगरेको दाबी गरेका छन्। विवाह लुकेर गर्ने कुरा होइन, उनले भने, विवाह गर्नैपरे सबैलाई खवर गर्छु। गिरीले यसअघि सम्बन्ध विच्छेदको मुद्दा हारेका थिए। गिरी दम्पत्ति १० वर्षदेखि अलग बस्दै आएका छन्। यसअघि सम्बन्ध विच्छेदको मुद्दा आफूले हारेको प्रतिक्रिया दिँदै गिरीले सम्पत्तीको विषयमा मुद्दा चलिरहेको बताएका छन्। पत्नी केसी दुई छोरीसँगै विजुवारमा कोठा भाडामा बस्दै आएकी छन्। उनले दोस्रो विवाह गरेको प्रमाणको आधारम मुद्दा दायर गरेको दाबी गरेकी छन्। गिरीले बहुविवाह गरेको प्रमाणित भएमा मुलुकी अपराध संहिताको दफा १७५ को उपदफा ४ बमोजिम सजाय भोग्नुपर्ने अधिवक्ता डा शिवराज पण्डितले बताए। दफा १७५ को उपदफा ४ मा बहुविवाह प्रमाणित १ वर्षदेखि ५ वर्षसम्म कैद र दश हजारदेखि ५० हजार रुपैयाँसम्म जरिवाना हुने उल्लेख।"
वडाध्यक्ष कुट्ने वडाध्यक्ष पक्राउ,"ओखलढुंगा : छिमेकी वडाका वडा अध्यक्षमाथि कुटपिट गर्ने चम्पादेवी गाउँपालिका ८ का वडा अध्यक्ष अजय लुइटेल पक्राउ परेका छन्। लुइटेल आइबार साँझ पक्राउ परेका हुन्। उनलाई पक्राउ गरेर प्रहरी कार्यालयमा राखिएको जिल्ला प्रहरी कार्यालय ओखलढुंगाका डीएसपी पुष्पराज मल्लले जानकारी दिए। डीएसपी मल्लले अनुसन्धान सुरु भएको जानकारी दिए। लुइटेलले चम्पादेवी गाउँपालिकाको कार्यालयमै सोही गाउँपालिका वडा नम्बर ७ का वडा अध्यक्ष सुरेश थापालाई गत असार ३० गते कुटपिट गरेका थिए। थापाले गाउँपालिकामा काम गरिरहेको अवस्थामा दिउँसो ३ बजे मादक पदार्थ सेवन गरेर आएका लुइटेलले निहुँ खोज्दै कुटपिट गरेको भन्दै जिल्ला प्रहरी कार्यालय ओखलढुंगामा गत साउन १ गते उजुरी दिएका थिए। उजुरीपछि उनी सम्र्पकमा नरहेको प्रहरीले बताउँदै आएको थियो। उनलाई पटकपटक कार्यालयमा हाजिर हुन आउने ताकेता गरे पनि अटेर गरेपछि प्रहरीले पक्राउ गरेको हो। लुइटेलविरुद्ध सार्वजनिक शान्तिविरुद्धको कुसरमा मुद्दा दर्ता भएको छ। एक वडाध्यक्षले अर्का वडाध्यक्षलाई कुटे : कुट्ने फरार, कुटाइ खाने प्रहरीमा स्थानीयले अध्यक्ष थापासहित गाउँपालिकाका प्रमुख प्रशासकीय अधिकृत तुलसीराम भगत र सुब्बा ईश्वर ढुंगानालाई समेत कुटपिट गर्ने धम्की दिएको अडियो रेर्कड प्रहरीमा बुझाएका थिए। अडियोमा लुइटेलले थापालाई कुटेको र अरु दुई कर्मचारी प्रमुख प्रशासकीय अधिकृत तुलसीराम भगत र सुब्बा ईश्वर ढुंगानालाई आफुले मागेको चेक नकाटेको भन्दै ठिक पार्छु भनेको सुन्न सकिन्छ। आफुलाई धेरै पटक धम्की आएको र पछिल्लो पटक ०७६ असार ३० गते आफुमाथि कार्यालयमै आक्रमण भएको पीडित थापाले बताए। उनले गाउँपालिकामा कर्मचारी र अन्य जनप्रतिनिधीले असुरक्षा महसुस गरेको र सुरक्षाका लागि कानुनी उपचार खोजेको बताए। लुइटेल कांग्रेसबाट निर्वाचित अध्यक्ष हुन् भने थापा नेकपाका जिल्ला सदस्य। अध्यक्ष, उपाध्यक्षसहित बहुमत कार्यपालिका सदस्य जितेको कांग्रेस र नेकपाबीच गाउँपालिकाको बजेट लगायतका विषयमा लामो समयदेखि विवाद हुँदै आएको छ। थापा र लुइटेलबीच गाउँपालिकाका योजनालगायतका विषयमा विवाद हुने गरेको थियो।"
कुखुरा तस्करी गर्ने आठ भारतीय पक्राउ,"विराटनगर : ब्रोइलर कुखुरा तस्करी गर्ने आठ भारतीय पक्राउ परेका छन्। एक सय ४४ कुखुरासहित आठ भारतीय नागरिकलाई प्रहरीले विराटनगर १५ बाट पक्राउ गरेको हो। मोरङ प्रहरीका डीएसपी घनश्याम श्रेष्ठका अनुसार पक्राउ पर्नेमा भारत विहार स्लामपुरका २१ वर्षीय मोहम्मद सेनदेन, २२ वर्षीय आजाद अली, मोहम्मद अजबुल, अजात अली, १७ वर्षीय मोहम्मद इरफन, १८ वर्षीय मोहम्मद मुस्तक, मोहम्मद मनु र मोहम्मद मजेबुल रहेका छन्। डीएसपी श्रेष्ठका अनुसार पक्राउ परेका भारतीय नागरिकले लामो समयदेखि कुखुरा तस्करी गर्दै आएका थिए। पक्राउ परेकाहरुलाई आवश्यक कारबाहीका लागि पशु क्वारान्टाइन चेक पोष्ट विराटनगरमा बुझाइएको उनको भनाइ छ। बरामद कुखुरा आइतबार नै नष्ट गरिएको छ। बर्डफ्लुलगायतका पंक्षीजन्य रोग भित्रने सम्भावनालाई मध्यनजर गर्दै भारतबाट कुखुरा आयातमा सरकारले रोक लगाएको छ।"
"नेपालबाट चीनतिर गाई तस्करी, पाँच पक्राउ",नुवाकोट : गाई तस्करी गरी चीन पुर्याउने ५ जनालाई प्रहरीले पक्राउ गरेको छ। विभिन्न ठाउँबाट गाई संकलन गरी चीनको केरुङ लैजादै गरेका ५ जनालाई प्रहरीले नुवाकोटबाट पक्राउ गरेको हो। नुवाकोटस्थित वट्टारमा शनिबार पुरिएको अवस्थामा जिउँदो गाई भेटिएपछि उनीरुलाई पक्राउ गरिएको प्रहरी उपरिक्षक अविनारायण काफ्लेले जानकारी दिए। कस्पाङ गाउँपालिका३का ३६ वर्षे राज तामाङ र ५४ वर्षे आइत तामाङविरुद्ध प्रहरीले मुद्धा दायरसमेत गरेको छ। पक्राउ परेका अन्य ३ जनामाथि अनुसन्धान भइरहेको जिल्ला प्रहरी कार्यालय नुवाकोटका प्रहरी नायव उपरिक्षक राजेश थापाले जानकारी दिए। तामाङद्वयलाई वट्टार हावाघरबाट पक्राउ गरिएको हो भने अन्य ३ जनालाई वेत्रावतिबाट पक्राउ गरिएको नुवाकोट प्रहरीले बताएको छ। उद्दार भएका गाईहरु केरुङतर्फ निकास गर्न खोजिएको भन्ने जानकारी आएकोले घटनाको विशेष अनुसन्धान हुनुपर्ने स्थानीयले बताएका छन्। तस्करीबाट उद्दार गरिएका एकदर्जन गाईहरु हावा घरमा रहेको किरियापुत्रीको भवन निर्माणस्थलसँगै राखिएको छ।
भक्तपुरमा डेंगु संक्रमित २० पुगे,"भक्तपुर : भक्तपुरमा लामखुट्टेको टोकाइबाट हुने डेंगू संक्रमितको संख्या २० पुगेको छ । आइतबार डेंगु संक्रमण आशंका गरिएका नौजनाको ल्याब परीक्षणमा चारजनामा संक्रमण पुष्टि भएको जिल्ला जनस्वास्थ्य कार्यालय भक्तपुरका अधिकृत पार्थमणि न्योपानेले जानकारी दिए । आइतबारसम्ममा भक्तपुरमा डेंगू संक्रमितको संख्या २० पुगेको उनले बताए । भक्तपुरमा गएको भाद्र १३ गते पहिलोपटक डेंगु संक्रमित भेटिएको थियो । सुरुमै भक्तपुर अस्पतालमा कार्यरत एक कर्मचारीमा डेंगु संक्रमण पुष्टि भएको थियो। भक्तपुरमा डेंगु संक्रमित आउन थालेपछि भक्तपुर अस्पतालमा परीक्षण किटको व्यवस्था गरिएको छ । अस्पतालमा किट व्यवस्था भएपछि परीक्षणमा आएकामध्ये आइतबारसम्म १४ जनामा डेंगू संक्रमण पुष्टि भएको अस्पतालले जनाएको छ । यसअघि टेकु अस्पताल रिफर गरिएकामध्ये ६ जनामा डेंगूको संक्रमण देखिएको थियो । जिल्ला जनस्वास्थ्य कार्यालयका अनुसार भक्तपुरमा गत वर्षको तुलनामा यस वर्ष डेंगू संक्रमण बढेको छ । कार्यालयको तथ्यांकअनुसार गएको वर्ष तीन जनामा मात्रै डेंगू देखिएको थियो । तर चालू आर्थिक वर्षको साउनमा एकजनामा मात्रै देखिएको डेंगू संक्रमण भदौको तेस्रो सातासम्म १९ जनामा डेंगू पुष्टि भइसकेको छ । भक्तपुरमा डेंगू संक्रमण बढेपछि प्रत्येक स्वास्थ्य चौकी र नगर जनस्वास्थ्य शाखामार्फत समुदायको तल्लो तहसम्म डेंगूबारे जनचेतना अभियान चलाइएको छ । चिकित्सकले दिउँसो टोक्ने लामखुट्टेबाट बच्न सर्वसाधारणलाई सुझाव दिएका छन् । पानी जमेका खाल्डाखुल्डी पुर्ने, झ्याम्म भएका झाडीहरु फाडेर इन्सेक्टिसाइड छरेर डेंगू संक्रमण गर्ने लामखुट्टे नष्ट गर्न उनीहरुले सुझाव दिएका छन् ।"
मुस्ताङको लोमान्थाङमा गाडीसँगै उक्लियो लामखुट्टे,"लोमान्थाङ : मुस्ताङको लोमान्थाङमा लामखुट्टे देखापर्न थालेका छन्। समुन्द्री सतहदेखि ३८ सय मिटर उचाईमा रहेको चिसो उपत्याकामा पनि लामखुट्टे देखिन थालेको हो। अघिल्ला वर्षहरुमा लोमान्थाङमा लामखुट्टे देखिन्नथे। यो वर्षबाट यहाँ लामखुट्टे देखिन थालेको स्थानीय पेमा याङ्दु गुरुङले जानकारी दिइन्। उनका अनुसार मोटर आएसँगै लोमान्थाङमा लामखुट्टे देखिन थालेका छन्। गर्मी भूभागमा पाइने लामखुट्टे चिसोमा कसरी पुगे र कसरी बाँच्न सके?, मुस्ताङ घुम्न पुगेका मिथुन गुरुङको जिज्ञासाको छ। मुस्ताङको सदरमुकाम जोमसोममा २०५३ सालमा पहिलो पटक लामखुट्टे देखिएको अन्नपूर्ण संरक्षण क्षेत्र आयोजना लोमान्थाङस्थित रेन्जर पोस्टमा काम गरिसकेका राजु आचार्यलाई सम्झना छ। अहिले जोमसोममा लामखुट्टे देखिनु सामान्य भएको छ। तर, लोमान्थाङमा नै लामखुट्टे देखिएको कुरा आफुलाई जानकारी नभएको अन्नपूर्ण संरक्षण क्षेत्र आयोजना मुस्ताङका कार्यालय प्रमुख तुलसी प्रसाद दाहालले बताए। पछिल्लो सममा सवारी साधन बेनी, पोखरा हुँदै एकैदिनमा मुस्ताङ पुग्छन्। गाडीको सिटमुनी रहेका लामखुट्टे सोझै लोमान्थाङसम्म पुगेको हुन सक्ने कार्यालय प्रमुख दाहालको अनुमान छ। हिमालपारीकव् जिल्ला मुस्ताङ स्याडोरेन जोनको रुपमा चिनिन्छ। तर, पछिल्ला वर्षहरुमा बढी पानी पर्न थालेको स्थानीयले बताउँदै आएका छन्। वर्षा बढेकै कारण पछिल्लो समय मुस्ताङका घरहरुमा भएको माटोको ढलानबाट पानी चुहिन थालेको छ। यहीकारण जिल्लावासीले सिमेन्टको ढलान गर्न थालेको एक्याप लोमान्थाङ इलाका संरक्षण कार्यालयका सुचना अधिकृत रामबहादुर गुरुङले बताए। लामखुट्टे लोमान्थाङसम्म पुग्नुको कारण सडक सञ्जाल रहेको प्राध्यापक करण बहादुर शाहले बताए। सवारी साधनमा राखेर बोरामा लगिने खाद्यन्न, लगायतका सामानसँगै लामखुट्टे त्यहाँ पुगेको उनको अनुमान छ। हाइअल्टिच्युटमा लामखुट्टे भेटिनुसँग जलवायु परिवर्तनको कुनै सम्बन्ध नरहेको उनी बताउँछन्। लामखुट्टे धेरै गर्मीमा र धेरै चिसोमा बाच्न सक्दैन। समुन्द्र सतहदेखि बढी उचाई हुनु भनेको सूर्य नजिक हुनु पनि हो। त्यसैले वर्षा याममा दिउँसो तापक्रम बढी हुन्छ र त्यहाँ गाडीबाट गएका लामखुट्टे बाच्न तापक्रम प्रयाप्त हुन्छ, उनले भने।"
काबुलमा मारिएकाको शव ल्याउन प्रचण्डको पहल,"काठमाडौं : अफगानिस्तानको काबुलमा गत सोमबार भएको बम विस्फोटमा मारिएका चितवनका कृष्णबहादुर थापा र रोल्पाका चन्द्र पुनको शव नेपाल ल्याउन पूर्वप्रधानमन्त्री पुष्पकमल दाहाल 'प्रचण्ड' ले पहल गरेका छन्। तीजका दिन राति अफगानिस्तानको राजधानी काबुलस्थित ग्रिन भिलेज क्याम्पमा भएको आत्मघाती विस्फोटमा भरतपुर महानगरपालिका२१ का थापा र रोल्पाका पुनको बम विस्फोटमा परी मृत्यु भएको थियो । मृतक थापाकी बहिनी सावित्री अधिकारीका अनुसार शुक्रबार पूर्वप्रधानमन्त्री समेत रहेका अध्यक्ष दाहालले भारतीय दूतावास र नेपालको परराष्ट्र मन्त्रालयका अधिकारीलाई टेलिफोन गरी ती शव नेपाल ल्याउनका लागि पहल गरिदिन आग्रह गरेका हुन्। यस विषयमा दाहालले चासो दिएर नियमितरुपमा ती निकायमा सम्पर्क गरिरहेको पनि उनले जानकारी दिइन्।प्रचण्डको टेलिफोन लगत्तै शनिबार उनीहरूको मृत्युको प्रमाणपत्र आएको, सोमबार साँझसम्ममा शब आइसक्ने जानकारी प्राप्त भएको र मृतकका परिवारले पाउन सक्ने क्षतिपूर्तिका विषयमा पनि पहल भइरहेको बहिनी अधिकारीले जानकारी दिइन्। 'गार्दा वर्ल्ड' नामक क्यानेडियन सुरक्षा कम्पनीमा उनीहरु कार्यरत थिए । पैँतालिस दिनको बिदा सकेर काबुल फर्किएको नवौं दिनमा थापाको आत्मघाती आतङ्कवादीको हमलामा परी मृत्यु भएको थियो । विगत १० वर्षदेखि क्यानेडियन सुरक्षा कम्पनीमा सुरक्षा गार्डको रुपमा कार्यरत थापा अन्तिम पटकका लागि भन्दै काबुल गएको उनकी श्रीमती लक्ष्मीदेवीले बताइन्। मृतक थापाका बावु, आमा, श्रीमती र दुई छोरा छन्।रासस"
सकियो बझाङको विर्सती मेला,"बझाङ : ऐतिहासिक धार्मिक विर्सती मेला सम्पन्न भएको छ। हरेक वर्ष भदौ २० गते लाग्ने यो मेलामा दुर्गादेवीको पूजा गर्नुका साथै डेउडा खेल, भलिवल प्रतियोगिता नाचगान गरेर मनाइन्छ। यो वर्ष पनि २० गते रातिबाट ३ दिनसम्म मेला चलेको थियो। मेलामा रेखा जोशी, उमाशंकर जोशी लगायतका कलाकारले डेउडा गाएका थिए। मेलामा प्रतिनिधिसभा सदस्य भैरव बहादुर सिंहबाट उद्घाटन गरिएको थियो। जिल्लाको दुर्गाथली गाँउपालिका र छविसपाथी भेरागाँउपालिकाको बिच केन्द्र बिसौना चौरमा यो मेला लाग्ने गरेको छ। देवीदुर्गाको मन्दिर भएको स्थान थलीको जिउलोमा अहिलेसम्म पनि खाली छुट्टा मेला जाने प्रचलन छ। थली जिउलोको एक छेउबाटै भत्तजनहरु खाली खुट्टा हिडेर मन्दिर जाने प्रचलन छ।"
मातृका यादव र प्रभु साह भने  खातुन बहिनी तिमीलाई न्याय दिलाउँछौं,"काठमाडौं : उद्योग, वाणिज्य तथा आपूर्ति मन्त्री मातृका यादव र नेकपा नेता प्रभु साहले एसिड आक्रमणबाट पीडित पर्सा जिल्लाकी मुस्कान खातुनलाई न्याय दिलाउने वाचा गरेका छन्। कीर्तिपुरस्थित नेपाल क्लेफ्ट एन्ड बर्न सेन्टरको आइसियूमा रहेकी खातुनलाई भेट्न पुगेका नेताद्वय यादव र साहले उनको उपचारमा कुनै कमी नगर्न अस्पताललाई अनुरोध गरे। 'म पनि यही छु, पार्टीका प्रदेश अध्यक्ष प्रभु साह पनि यहि हुनुहुन्छ, हामी यस विषयमा चिन्तित छौँ र यसलाई गम्भीरतापूर्वक लिएका छौँ', मन्त्री यादवले भने,'एउटा निर्दोष बालिकामाथि यसरी जुन आक्रमण भएको छ यो ठूलो अपराध हो, यस्ता खालका अपराधमा संलग्नलाई कुनै पनि हालतमा माफ गर्न सकिदैन।' वीरगंजस्थित रेशमकोठीको त्रिभुवन हनुमान उच्च मावि कक्षा ९ मा अध्ययनरत १५ वर्षीया मुस्कान खातुनमाथि शुक्रबार विहान ६ बजेतिर गणेशमानचोक नजिकै एसिड प्रहार भएको थियो। एसिडले पोलेर चिच्याउन थालेपछि स्थानीयले उनलाई अस्पताल पुर्याएका थिए। मुस्कानको अनुहार हात र शरीरको केही भाग एसिडले जलेको छ । नारायणी अस्पतालमा प्रारम्भीक उपचार गरेर उनलाई काठमाडौं ल्याइएको हाे। अहिले उनको कीर्तिपुरस्थित अस्पतालमा उपचार भइरहेको छ।"
कर्णालीमा मदिरा सेवन गर्न लाइसेन्स,"प्रकाश उपाध्याय जुम्ला : कर्णाली प्रदेश सरकारले मदिरा सेवन गर्नेलाई अनिवार्य लाइसेन्स लिनुपर्ने व्यवस्था गर्न लागेको छ। मदिरा सेवनकै कारण हिंसा बढेको भन्दै यस्तो व्यवस्था गर्न लागिएको कर्णली प्रदेशका आन्तरिक मामिला तथा कानुनमन्त्री नरेश भण्डारीले जानकारी दिए। कर्णालीमा अब मदिरा सेवन गर्न पनि प्रमाणपत्र लिनुपर्नेछ, त्यसको लागि कर्णाली प्रदेश सरकारले तयारी थालेको छ उनले भने, समाजमा मदिरा सेवनकै कारण हिंसा बढेकाले यस्तो नीति ल्याउन लागिएको हो। पूर्णरूपमा मदिरा बन्द गर्न नसकिने भन्दै उनले नियमनका लागि मदिरा बेच्ने र खानेलाई अनिवार्य लाइसेन्सको व्यवस्था गर्न लागिएको बताएका हुन्। जुम्लामा पत्रकारसँग कुराकानी गर्दै उनले कर्णालीमाजथाभावी मदिरा विक्री वितरण तथा सेवन गर्ने काम न्यूनिकरणका लागि लाइसेन्स लिने व्यवस्था अपरिहार्य भएको तर्क गरे। प्रदेश सरकारले यसका लागि कानुन बनाउने उनको भनाइ छ। होटेलमा मदिरा तथा लागुऔषध सेवन गर्ने कार्य बढेको उल्लेख गर्दै होटलमा बस्ने हरेक व्यक्तिको पहिचानसहितको तीन पुस्ते विवरण र फोन नम्बर अनिवार्य राख्नुपर्ने, माधक पदार्थ बिक्री गर्नकोलागि निश्चित स्थान र खानका लागि निश्चित समय तोक्ने जस्ता ब्यवस्था कानुनमै उल्लेख गरिने उनले बताए।"
भाइरलले गाउँ नै थला,"सुर्खेत : भाइरल ज्वरो र रुघाखोकीले सुर्खेतमा एउटा गाउँ नै थला परेको छ। जिल्लाको बराहताल गाउँपालिकाको चेपाङ गाउँ थला परेको हो। करिब ४ सय घरधुरी रहेको यो गाउँमा दुई सातादेखि भाइरल ज्यरोको संक्रमण फैलिएको छ। उपचार र औषधि नहुँदा अहिले गाउँका अधिकांश बासिन्दा थलिएका छन्। अधिकांश गाउँले बिरामी भएपछि उनीहरूलाई उपचारका लागि बड्डिचौर र वीरेन्द्रनगर ल्याउन थालिएको छ। गाउँमा सिटामोलसमेत नहुँदा बिरामी बोकेर उपचारका लागि ल्याउनुपर्ने बाध्यता छ। वराहताल वडा नम्बर ५ स्थित सामुदायिक स्वास्थ्य एकाइमा सिटामोलसमेत नभएको स्थानीयले बताएका छन्। भाइरलले थला परेका बिरामी छिटो सन्चो हुने आसमा दुई घण्टाको बाटो हिँडेर बड्डिचौर र वीरेन्द्रनगर आउने गरेका छन्। भाइरल ज्वरो र रुखाखोकीले गाउँ नै थला परेको छ, स्थानीय युवराज वलीले भने, गाउँमा उपचार सम्भव नभएपछि बिरामीलाई वीरेन्द्रनगर लैजाने गरिएको छ। गाँउमा यातायातको पहुँच नभएकाले स्ट्रेचरमा बोकेर बिरामी ल्याउनुपर्दा झनै समस्या भएको उनको भनाइ छ। स्वास्थ्य चौकीमा बिरामीको भीड नै लाग्ने गरेको छ, उनले थपे, गाउँमा एम्बुलेन्स जाने बाटो नै छैन, स्टेचरमा बोकेर बिरामीलाई बड्डिचौरसम्म ल्याउनुपर्छ। सामुदायिक स्वास्थ्य एकाइमा जाँदा सिटामोल पनि नपाइने गरेको उनको गुनासो छ। दुई सातादेखि उपचारका लागि बिरामीको भीड लागेको सामुदायिक स्वास्थ्य एकाइ प्रमुख भुवन पौडेलले जानकारी दिए। उपचारका लागि दैनिक १५१६ जना बिरामी आइरहेका छन्, पौडेलले भने, यो भाइरलको सिजन नै हो, बिरामीहरू दिन प्रतिदिन बढिरहेका छन्। विशेषगरी बालबालिका र वृद्धवृद्धा भाइरल ज्वरोबाट थला परेका छन्। जथाभाबी पोलेको मकै र बेलौती खाँदा पनि विद्यार्थीलाई चाँडो भाइरल संक्रमण हुने गरेको उनको भनाइ छ। बिरामी परेको लामो समयसम्म पनि उपचार नगराउने र अन्तिम अवस्थामा मात्र वीरेन्द्रनगर जाने गरेको उनी बताउँछन्। यातायातको पहुँच नभएकाले स्ट्रेचरमा बोकेर बिरामी ल्याउनुपर्दा झनै समस्या भएको छ। स्थानीय मेडिकल सञ्चालक नारायण खनालले पनि दुई सातादेखि चेपाङ गाउँमा भाइरलको संक्रमण देखिएको बताए। गाउँमा भाइरलको संक्रमण फैलिएको छ, उनले भने, यातायात नहुँदा बिरामीलाई औषधि पुर्याउन समस्या भएको छ। गाउँमा मोटरबाटो नभएको र औषधि अभावले बिरामीको प्राथमिक उपचारमात्र हुने गरेको उनले बताए। बराहताल गाउँपालिका५ का वडाध्यक्ष तिलक मर्साङलीले विशेषगरी तल्लो चेपाङ गाउँमा भाइरलका बिरामी बढेको बताए। गाउँका बालबालिकामा भाइरलको संक्रमण देखिएको छ, मर्साङीले भने, उपचारमा कुनै कमी हुन नदिन सामुदायिक स्वास्थ्य एकाइलाई निर्देशन दिएको छु। गाउँसम्म मोटरबाटो नहुँदा बिरामीलाई स्ट्रेचरमै बोकेर अस्पतालसम्म ल्याउनुपर्ने बाध्यताले सकस भएको हो। गाउँमा औषधि पुर्याउन मुस्किल परेको स्थानीय मेडिकल सञ्चालक नारायण खनाल बताउँछन्। जिल्ला स्वास्थ्य कार्यालय सुर्खेतका प्रमुख वरिष्ठ जनस्वास्थ्य अधिकृत चेतनिधि वाग्लेले बिरामी बढ्दैमा डराउनुपर्ने अवस्था नरहेको बताए। जिल्ला स्वास्थ्य कार्यालयसँग औषधि र जनशक्ति पर्याप्त रहेकाले समस्या चाँडै नियन्त्रणमा आउने उनको भनाइ छ।"
कोसीपीडितले कहिले पाउँछन् न्याय ? यस्तो छ आन्दोलन (भिडियो),"विराटनगर : क्षतिपूर्ति माग्दै कोसी पीडितले सुरु गरेको अनशन २३ दिनदेखि जारी छ। सम्बन्धित निकायले न्यसका लागि चासो नदिएको पीडितले गुनासो गरेका छन्। कोसी नदी कटान डुबान संघर्ष समितिले तीन बुँदे माग राख्दै कोसी ब्यारेजमा रिले अनशन सुरु गरेका हुन्। अनसनका विषयमा केन्द्र सरकारले मुख नखोल्दा कोसीपीडित थप समस्यामा पर्दै गएको संघर्ष समितिका सहसंयोजक ज्योती झाको भनाइ छ। साउन ३२ यता अनसन बसेको एक महिना हुन लाग्यो, हाम्रो माग कोसी सम्झौता कार्यान्वयन गर्नुपर्छ भन्ने हो, झाले भने, बाबुबाजे देखिको माग अझै सुनुवाइ भएको छैन, नेपाल सरकार लाचार बनेको देखिन्छ, झाले भने। नेपालभारतबीच २०११ वैशाख १२ मा भएको सम्झौता कार्यान्वयन हुनुपर्ने, कोसी योजनाले अधिग्रहण गरेको जग्गामा मात्र पाइलट च्यानलको काम हुनुपर्ने, सम्झौता अनुसार पीडित नेपाली नागरिकलाई जागिर दिनुपर्ने, कोसीबाट प्रभावित परिवारका लागि विद्यालय र अस्पताल खोल्नुपर्ने तथा नेपाली भूभागमा कोसी योजनाले कुनै कामकारबाही सुरु गर्नुअघि नेपाल सरकारसँग अनुमति लिनुपर्नेलगायत माग अघि सारेका छन्। प्रदेश १ को सुनसरी र प्रदेश २ को सप्तरीबीचमा रहेको सप्तकोसी नदीमा पुल निर्माणका क्रममा भारत सरकारले अधिग्रहण गरेको तीन जिल्लावासीको सयौं बिघा नम्बरी जग्गाको मुआब्जा ७३ वर्ष नाघिसक्दासम्म भारतले दिएको छैन।"
जनभावना क्युएएका लागि सिफारिश,"काठमाडौं : विश्व विद्यालय अनुदान आयोग (युजीसी)ले नेपालमा उच्च शिक्षा सुधारका लागि गुणस्तर सुनिश्चितता एवं प्रत्यायन (क्युएए) कार्यक्रम लागू गर्न थालेपछि शैक्षिक गुणस्तर क्रमश : सुधार आउन थालेको सरोकारवालाले बताएका छन्। अनुदान आयोगले सरकारी, सामुदायिक तथा निजी क्याम्पसको गुणस्तर मापन गर्दै क्युएए प्रदान गर्दै आएको छ। गुणस्तर मापनका लागि उसले मूल्यांकन टोली (पीआरटी) गठन गरी टोलीको सुझावका आधारमा क्युएए प्रमाणपत्र दिँदै आएको छ। पीआरटीले क्युएए प्रक्रियामा जान चाहने उच्च शैक्षिक संस्थाको ८ आधारमा मूल्यांकन गरी प्रमाणपत्र प्राप्तिका लागि सिफारिस गर्दछ। नीति नियम, पाठ्यक्रम सम्बन्धी पक्ष, पढाई सिकाई र मूल्यांकन प्रणाली, अनुसन्धान, परामर्श, भौतिक पूर्वाधार र सिकाईका स्रोत, विद्यार्थी हित र दिशानिर्देश, सूचना प्रणाली, सार्वजनिक सूचना वितरण प्रणालीलाई मूल्यांकनका आधार आयोगले बनाएको छ। हालै आयोगको पूर्वमूल्यांकन टोलीले दक्षिण ललितपुरको अग्रणी सामुदायिक क्याम्पस जनभावनालाई क्युएए प्रमाणपत्र प्राप्तिका लागि सिफारिस गरेको हो। अनुदान आयोगले प्राडामनप्रसाद वाग्लेको संयोजकत्वमा विदेशी विज्ञ प्राडा महालिंग डोंग्रे, प्राडा पुष्पराज शर्मा, प्राडा माला मल्ल, अनुदान आयोगका क्युएए अधिकृत गोपाल आचार्यको टोलीले जनभावनाको स्थलगत अवलोकन तथा एसआरआर प्रतिवेदन अध्ययन गरी क्युएएका लागि सिफारिस गरेको हो। मूल्यांकन टोलीले जनभावना क्याम्पसको भदौ १७ देखि २० सम्म चारदिनसम्म अध्ययन अवलोकन गरी सिफारिस गरेको हो। मूल्यांकन टोलीले क्याम्पस व्यवस्थापन समितिसहित, प्राध्यापक, विद्यार्थी, कर्मचारी, एल्मुनाई, स्थानीयसँग छलफल गरेको थियो। २०७५ मंसिरमा जनभावनाले बुझाएको स्व मूल्यांकन प्रतिवेदन (एसएसआर) पछि आयोगले प्राडा मनप्रसाद वाग्लेकै संयोजकत्वको दुई सदस्यीय टोलीले वैशाख ७ देखि ९ गतेसम्म स्थलगत अनुगमन गरेको थियो। जनभावनाले २०७२ एलओआए पाएको थियो। अनुदान आयोगको क्युएए विभागका अनुसार हालसम्म देशभरिका सरकारी, सामुदायिक तथा निजीस्तरका ३६ शैक्षिक संस्थाले क्युएए प्रमाणपत्र पाइसकेका छन्। नेपालमा हाल सामुदायिक र प्राइभेट गरी एक हजार एक सय ६६, आंगिक ६० गरी कुल एक हजार दुई सय २६ वटा क्याम्पस छन्। आयोगमा त्रिविबाट सम्बन्धन प्राप्त ४५० वटा क्याम्पस दर्ता भएका छन्। अहिले ९ वटा विश्वविद्यालय छन्। नेपालमा २०३९ सालबाटै सामुदायिक क्याम्पस सञ्चालन गर्न थालिएको हो। पूर्वाञ्चल विश्वविद्यालयअन्तर्गत ६ र नेपाल संस्कृत विश्वविद्यालयअन्तर्गत २ वटा सामुदायिक क्याम्पस छन्। नेपालमा सन् १९९० को राजनीतिक परिवर्तनसँगै तत्कालीन सरकारले सन् १९९३ मा विश्वविद्यालय अनुदान आयोग गठन गरी नेपालको उच्च शिक्षाको मापन र सुधारका प्रयास थालिएको हो। उच्च शिक्षा सुधारका लागि विश्व बैंकको सहयोगमा सन् १९९७ देखि सन् २००२ सम्म पहिलो र सन् २००७ देखि सन् २०१४ सम्म दोस्रो उच्च शिक्षा सुधार परियोजना सम्पन्न भइसकेको छ भने तेस्रो उच्च शिक्षा सुधार परियोजना सन् २०१४ मा सुरू भई सन् २०२० मा सम्पन्न हुनेछ। विश्वविद्यालय अनुदान आयोगको क्युएए विभागले नेपालका उच्च शैक्षिक संस्थामा गुणस्तर कायम र सुधार प्रक्रिया गराई गुणस्तरको प्रमाणपत्र प्रदान गर्न सहजीकरण गर्दै आएको छ। विश्वविद्यालय अनुदान आयोगको उच्च शिक्षासम्बन्धी गुणस्तरको मापदण्ड पूरा गरी उच्च शिक्षा प्रदान गर्ने सरकारी, सार्वजनिक वा निजी विश्वविद्यालय, क्याम्पसलाई अनुदान आयोगले क्युएए प्रदान गर्दै आएको छ। अनुदान आयोगले गुणस्तर सुनिश्चिता प्रत्यायन समिति बनेको छ। आयोगमा क्युएएका लागि छुट्टै विभाग पनि गठन भएको छ। क्युएए प्र्रक्रियामा जाने स्वीकृति एलओआई पाई सकेका संस्थाले दोस्रो चरणमा प्रवेश गरी स्वअध्ययन प्रतिवेदन (एसएसआर) प्रतिवेदन विश्वविद्यालय अनुदान आयोगमा बुझाउनु पर्छ। आयोगले एसएसआर प्रतिवेदन विज्ञको मूल्यांकन टोली पियर रिभ्यु टिम (पीआरटी) खटाउँछ। एसएसआर प्रतिवेदनका आधारमा शैक्षिक संस्थाको भ्रमण गरी संस्थाको प्रमाणिकरण गरिन्छ। विज्ञको मूल्यांकन टोलीको सिफारिसको आधारमा आयोगको बैठकले क्युएए प्रमाणपत्र दिने प्रचलन छ। केही वर्षयता सरकारले सामुदायिक क्याम्पसलाई अनुदान आयोगमार्फत सहयोग गर्दै आएको छ। आयोगले सामुदायिक क्याम्पसलाई नियमित अनुदान र भौतिक अनुदान दिँदै आएको छ। नियमित अनुदान क्याम्पसको उपलब्धिका आधारमा ३ लाखदेखि १२ लाख रुपैयाँसम्म हुने गरेको छ। भौतिक अनुदानतर्फ भवनलगायत पुस्तकालय, उपकरण खरिद, इन्टरनेट जडान, फर्निचर खरिदजस्ता शीर्षकमा बर्सेनी सहयोग गर्छ। यसैगरी एउटा साइकल पार गरी नसकेका क्याम्पसलाई विशेष अनुदान भनेर थोरै रकम सहयोग गर्दै आएको छ।"
फोहोर कहाँ फाल्ने ?,"इटहरी : इटहरीलाई सफा राख्न इटहरी उपमहानगरपालिकाले मासिक ४ लाख रुपैयाँभन्दा बढी खर्च गर्छ। बेला बेलामा विभिन्न संघसंस्थाले सरसफाइ कार्यक्रम पनि गरिरहेकै हुन्छन्, तर मुख्य चोकमा फोहोर फाल्ने एउटै डस्टबिन छैन। डस्टबिन नहुँदा इटहरी बजारभरि सडकमै थुपारिएका छन्। केही स्थानीय व्यवसायीले पोकोमा फोहोर संकलन गरेर राखे पनि केहीले भने पसल बन्द गर्दा बाटो छेउमा फालिदिन्छन्। बाहिरबाट आउने यात्रुसँग त झन् बाटैमा फोहोर फाल्नुको कुनै विकल्प छैन। सडकमा फालिएका फोहोर चाडपर्वको समयमा कहिलेकाहिँ दुईतीन दिनसम्म पनि नउठ्ने गरेको स्थानीय खेमराज बरालले बताए। फोहोर संकलन गर्ने गाडीले पनि भोलिपल्ट बिहान १० बजेतिर मात्र काम थाल्छ। त्यसबीचमा छाडा गाईवस्तु र कुकुरले फोहोरको पोका खोतले भने त वरपर सबै छरपस्ट पारिदिन्छन्। झन्डै सय मिटर हिँडे होला, डस्टबिन नदेखेपछि छेउमै फोहोर फाल्नु पर्यो, इलामका सरोज श्रेष्ठले भने, नगरपालिकाले फोहोर व्यवस्थापनको लागि ठाउँ ठाउँमा फोहोर फाल्ने डस्टबिन राखे राम्रो हुन्थ्यो। इटहरीको फोहोर व्यवस्थापनको जिम्मा वेस्ट इन्भारो मेनेजमेन्ट कम्पनिले लिएको छ। कम्पनिले फोहोर संकलन गर्ने, ल्यान्डफिल साइटमा लगेर फाल्ने र त्यहाँ बायोग्यास निकाल्ने योजना बनाएर काम गरिरहेको कम्पनिका व्यवस्थापक मानध्वज मोक्तान बताउँछन्। तर फोहोर संकलन नै प्रभावकारी नहुँदा उठाएको फोहोर पनि ल्यान्डफिलको साटो जंगलमा लगेर जलाइने गरिएको छ। कम्पनिले फोहोर प्रशोधन गर्ने मेसिन ल्याउने पैसा जुटाउन लामो समय लगाएपछि इटहरीमा नगरपालिकाले १३ करोड खर्चेर बनाइदिएको ल्यान्डफिल साइट प्रयोगमा आउन सकेको छैन। यता इटहरी उपमहानगरपालिकाले पनि डस्टबिन राख्ने योजना गत वर्ष नै बनाएको पनि काम हुन नसकेको स्वीकार गरेको छ। इटहरी उपमहानगरपालिकाका वातावरण शाखा प्रमुख पुष्प चौधरीका अनुसार डस्टबिन राख्न ४० लाख रुपैया बजेट छुट्याइएको छ। अन्य सहयोगसमेत थपेर यो वर्ष नगर क्षेत्रमा प्रत्येक १०० मिटरको दुरीमा कुहिने र नकुहिने फोहोरका लागि डस्टबिन राख्ने र प्रत्येक घरमा पनि बाँड्ने योजना बनाएको उनले बताए।"
पञ्चाङ्ग निर्णायक समितिले निकाल्यो घटस्थापना र टीकाको साइत,काठमाडौं : पञ्चाङ्ग निर्णायक समितिले दसैंको टीकाको साइत सार्वजनिक गरेको छ। असोज २१ गते मंगलबार विजयदशमी परेको छ। विजयादशमीका दिन बिहान १० बजेर ३५ मिनेटमा टीका ग्रहणका लागि उत्तम रहेको पञ्चांग निर्णायक समितिका सदस्य सचिव सूर्य ढुंगेलले जानकारी दिए। उनका अनुसार १२ गते आइतबार बिहान १० बजेर ३५ मिनेटमा घटस्थापनाका लागि उत्तम समय छ।
"मापसेले निम्त्याएको त्यो दुर्घटना, प्रहरीले झन्डै लुकायो","भरतपुर : भरतपुर महानगरपालिकाको मूल सडकमा शनिबार राति भएको एक दुर्घटना प्रहरीले गोप्य राख्न खोजेको भेटिएको छ। राति करिब ११ बजतिर भएको सडक दुर्घटनामा बा २१ च ७४२ नम्बरको गाडी सडक किनारमा रहेको बिजुलीको पोलमा ठोक्किएको थियो। तर भरतपुर महानगर १० चौबिसकोठीको व्यस्त चोकमा घटेको यो घटना ट्राफिक प्रहरी कार्यालय र नेपाल प्रहरी कन्ट्रोल रुम कतै पनि दर्ता भएको भेटिएन। अन्नपूर्णले प्रहरी कन्ट्रोलको १०० र ट्राफिक प्रहरीको १०३ मा सम्पर्क गर्दा उक्त दुर्घटनाबारे रिपोर्टिङ भएको र दर्ता भएको भेटिएन। फिल्डमा खटिएका प्रहरीदेखि, गस्तीमा खटिएकासम्मले यसबारे सूचना दिन मानेनन्। डीएसपी तहसम्मबाट पनि घटनाबारे जानकारी पाइएन। ट्राफिक प्रहरीका इन्सपेक्टर चन्द्र गिरीले ९ बजेपछि ट्राफिकको ड्युटी सकिने भएकोले आफूहरूलाई घटनाबारे थाहै नभएको बताए। 'हाम्रो ड्युटीपछि जिल्ला प्रहरीले गस्ती गर्छ। उसैले हेर्छ', उनको प्रतिक्रिया थियो। ट्राफिक प्रहरीले घटनाबारे थाहै नभएको दाबी गरेपछि अन्नपूर्णले जिल्ला प्रहरी कार्यालयको रेकर्ड हेर्यो। तर त्यहाँ पनि राति कुनै दुर्घटना भएको उल्लेख थिएन। डीएसपी तहसम्मले घटनाबारे अनभिज्ञता देखाए। चितवनका एसपी दानबहादुर मल्लले पनि पहिलो प्रयासमा घटनाबारे बताउन मानेनन्। दोस्रोपटक बल्ल उनले घटनाबारे बुझेको बताए। 'मापसेको घटना रहेछ', उनले भने, 'त्यही अनुसार कारबाही हुन्छ।' ट्राफिक प्रहरी तथा नेपाल प्रहरीमा घटनाबारे किन केही रेकर्ड नभएको भन्ने प्रश्नको उनको जवाफ थियो 'त्यहाँ प्रहरीको गस्ती टोली थियो। गस्ती टोलीले नै भेटेर उद्दार गरेपछि के को रेकर्ड ? न कसैको उजुरी, न केही।' दुर्घटनामा परेको गाडी चलाएका थिए स्थानीय व्यवसायी मनोजराज श्रेष्ठले। भरतपुर १ का श्रेष्ठ लालिगुराँस डेन्टलका सञ्चालक हुन्। उनी जेसिसका अभियन्ता पनि हुन्। अहिले उनी जिल्ला प्रहरी कार्यालय चितवनको नियन्त्रणमा छन्। बा २१ च ७४२ नम्बरको गाडी बिजुलीको पोलमा ठोक्किएर माथि चढेको थियो। उक्त बिजुलीको पोल नै भाँचिएको थियो। तर उनलाई चोटपटक लागेन। उनी सामान्य अवस्थामा रहेको एसपी मल्लले बताए। मापसेले ठूलै दुर्घटना निम्त्याएकाले अरु केही कारबाही हुन्छ कि भन्ने अन्नपूर्णको प्रश्नमा मल्लले त्यो कारबाही विद्युत प्राधिकरण वा सडक विभागले गर्न सक्ने बताए। 'हामीले कारबाही गर्ने मापसेमा हो सचेत बनाएर छोड्ने हो', उनले भने, 'उहाँ हाम्रो नियन्त्रणमा हुनुहुन्छ। छोडेका छैनौँ। क्षतिपूर्ति भराउने निकाय छन्।' गाडी ठोक्किएर भाँचिएको बिजुलीको पोल आइतबार बिहानै गुपचुप फेरिएको छ।"
ओझेलमा आगेजुङ गुम्बा,"फिदिम : पाँचथरको फालेलुङ गाँउपालिका१ लसुनेमा रहेको आगेजुङ साङ्छ्यो बौद्ध गुम्बा ओझेलमा परेको छ। लामा दोर्जे लाङठ्योलले २०१५ सालमा स्थापना गरेको यो गुम्बा प्रदेश १ कै सबैभन्दा पुरानो मानिन्छ। धार्मिक पर्यटनको प्रचुर सम्भावना बोकेको यो गुम्बा प्रचारप्रसार र संरक्षण अभावमा ओझेलमा परेको हो। व्यक्तिगत लगानीबाट स्थापना गरिएको गुम्बामा बौद्ध शिक्षा दिने गरिन्थ्यो। तर अहिले बौद्ध शिक्षा अध्यापन पनि बन्द छ। गुम्बाबाट हजारौं लामा उत्पादन भएको इतिहास छ, घेदुङ संघ पाँचथरका अध्यक्ष जंग तामाङले भने, माओवादी द्वन्द्व चर्किएको बेलादेखि गुम्बामा अध्यापन बन्द भएको हो। माओवादी द्वन्द्वको समयमा असुरक्षा बढेपछि बौद्ध शिक्षा अध्यापन रोकिएको लामाहरू बताउँछन्। अध्यापन रोकिएपछि पूर्वमा लामा अभाव हुन थालेको तामाङले बताए। अहिले लामा अभाव हुने गरेको छ, तामाङले भने, आगेजुङ गुम्बामा बौद्ध शिक्षा बन्द भएपछि दार्जिलिङबाट लामा बोलाएर काम चलाउनुपर्ने भएको छ। राज्यले लामा शिक्षा अध्यापन फेरि थाल्न चासो नदिँदा समस्या भएको बौद्ध धर्मावलम्बीको गुनासो छ। २०४२ सम्म लामा दोर्जे लाङठ्योलले व्यक्तिगत तवरबाट गुम्बा सञ्चालन गरेका थिए। त्यसपछि गुम्बा संरक्षण समिति गठन गरी समितिको मातहत सञ्चालन हुँदै आएको छ। भक्तजन र दाताको सहयोगबाटै सञ्चालन भएको यो गुम्बा संरक्षणका लागि राज्यका कुनै पनि निकायले चासो दिएनन्। पछिल्लो समय गुम्बालाई सरकारबाटै सञ्चालन गर्ने व्यवस्था मिलाइएको छ। तैपनि गुम्बाको संरक्षण र बौद्ध शिक्षा विकास तथा अध्यापनमा राज्यले बेवास्ता गर्दा गुम्बा ओझेलमा परेको आगेजुङ गुम्बाका लामा तेन्जिङ शेर्पाले बताए। तेन्जिङले २०४९ सालदेखि गुम्बामा लामाको जिम्मेवारी सम्हालेका हुन्। कुनैबेला पूर्वमै नाम कमाएको गुम्बा संरक्षणमा कसैले पनि चासो नदिएकाले ओझेलमा पर्दै गएको हो। भौगोलिक रूपमा निकै सुन्दर ठाउँमा रहेको यो गुम्बा बौद्धको ऐतिहासिक स्थलसमेत हो। गुम्बा व्यवस्थापन समिति पुल्चोक ललितपुरबाट केही सहयोग गरेको छ। गुम्बामा बौद्ध शिक्षा अध्यापन फेरि सञ्चालन गर्न राज्यले चासो दिनुपर्ने बौद्ध धर्मावलम्बीहरूको माग छ। यो गुम्बा नजिकै मेची अञ्चलकै सबैभन्दा पुरानो संस्कृत विद्यापीठ छ। जोरपोरी आसपासमै किराँत धर्मावलम्बीहरूको माङ्हिमसमेत रहेकाले यो स्थानलाई धार्मिक पर्यटनको त्रिवेणीका रूपमा विकास गर्नुपर्ने स्थानीयहरू बताउँछन्।"
१६ किलो सुन काण्डका आरोपित कारागार चलान,गोरखा : १६ किलो सुन तस्कर गरेको आरोपमा पक्राउ परेका धनकमल गुरुङलाई जिल्ला अदालत गोरखाले कारागार चलान भएका छन्। जिल्ला अदालत गोरखामा केहीदिनअघि भएको थुनछेक आदेशपछि जिल्ला न्यायधीश रमेशकान्त अधिकारीले उनलाई पुर्पक्षका लागि थुनामा राख्ने आदेश दिएका स्रेस्तेदार विनोदप्रसाद अधिकारीले जानकारी दिए। धार्चे १ यारुका व्यवसायी धनकमल गुरुङलाई सोही गाउँपालिकाको ३ खोर्लाको ओडारमा लुकाएको १६ किलो सुनसहित गत साउन ९ गते प्रहरीले नियन्त्रणमा लिएको थियो। बरामद भएको सुनसहित गुरुङलाई प्रहरीले अनुसन्धानका लागि राजस्व अनुसन्धान विभागमा बुझाएको थियो। विभागले उनलाई मुख्य प्रतिवादी बनाउँदै जिल्ला अदालत गोरखामा मुद्दा दर्ता गरेको थियो। उनीविरुद्ध राजस्व चुहावट (अनुसन्धान तथा नियन्त्रण) ऐन २०५२ तथा विदेशी विनिमय नियमित गर्ने ऐन २०१९ अनुसार मुद्दा दर्ता गरी अनुसन्धान भइरहेको स्रेस्तेदार अधिकारीले बताए। विभागले गुरुङविरुद्ध ३५ करोड ६६ लाख ७२ हजार रुपैया जरिवाना गर्न माग गरेको उनले बताए।
"लुटपाट गिरोहमा कसरी भयो विप्लव नेता, भगौडा सैनिक र सशस्त्रका जवानको सहकार्य ?","काठमाडौं : राजधानीका होटलमा हतियार देखाएर लुटपाट गर्ने योजनामा संलग्न गिरोहमा विप्लवका नेता, भगौडा सैनिक र सशस्त्र प्रहरी जवान संलग्न भएको पाइएको छ। गोगंबुको मुस्ताङ होटलमा पेस्तोल देखाएर लुटपाट गर्न लागेका ८ जनालाई प्रहरीले शनिबार पक्राउ गरेपछि लुटपाट गिरोहमा नितान्त फरक संगठनका तीन पक्षको सहकार्य भएको खुलेको हो। प्रहरी अनुसन्धानबाट राजधानीका विभिन्न होटलमा हतियार देखाएर लुटपाट गर्ने धन्दामा उनीहरु सक्रिय भएको खुलासा भएको हो। हतियारसहित बसेको सूचनाका आधारमा छापा मार्दा उनीहरुको साथबाट २ थान पेस्तोल, २ थान म्यागजिन र ४ राउण्ड गोलीलगायतका सामान फेला परेको महानगरीय प्रहरी परिसर टेकुका प्रवक्ता होबिन्द्र बोगटीले जानकारी दिए। पक्राउ पर्नेमा एउटै डान्सबारका तीनजना संचालक छन्। उनीहरुले बाहिर आफूहरु होटल सञ्चालक भएको बताउने तर हतियार देखाएर लुटपाट गर्ने गरेको प्रहरी अनुसन्धानबाट खुलेको छ। पक्राउ परेका भगौडा सैनिकसमेत रहेका गोरखाका कुशल अधिकारी, नुवाकोटका रामबहादुर तामाङ, नुवाकोटकै धर्मराज तामाङ छन्। उनीहरु गोगंबु हाई रेष्टुरेनट एण्ड डान्सबारका संचालक हुन्। पक्राउ पर्ने अन्यमा रसुवासका योर्साङ घले नेत्रविक्रम चन्द विप्लव नेतृत्वका नेता तथा पूर्वलडाकु हुन्। त्यसैगरी गुल्मी घर भइ हलचौर बस्ने बहालवाला सशस्त्र प्रहरी जवान युवराज भण्डारी, नुवाकोटका राजन तामाङ, नुवाकोटका पिटर तामाङ, धादिङका विजय तामाङ रहेका छन्। प्रहरीले गिरोहको साथबाट प्रहरीले नै प्रयोग गर्ने हतियार बरामद भएको आशंका गरेको छ। यद्यपि सबै अक्षर मेटिएकाले अनुसन्धान गर्नुपर्ने बोगटीले बताए। पेस्तोलसँगै प्रहरीले त्यसमा प्रयोग हुने ७६२ एमएमको चार राउण्ड गोली बरामद गरेको हो। प्रहरी अनुसन्धानबाट बौद्धमा एक करोड बढी गरगहना भएको घरमा लुटपाटको योजना गरिरहेकोसमेत खुलेको छ। गिरोहले सुन विक्री गर्ने भन्दै लुटपाट गरेको प्रहरी अनुसन्धानबाट खुलेको छ। नवलपरासी बर्दघाटका योगेश विकलाई त्यसैगरी लुटपाट गरेको उजुरी परेपछि प्रहरीले अनुसन्धान अगाडि बढाएको थियो। बाबुको उपचार गर्न गंगालाल अस्पताल आएका विकलाई सुन किन्न दबाब दिएर लुटपाट गरेपछि उनले प्रहरीमा उजुरी गरेका थिए। उनी बालकृष्ण सुनचाँदी पसल सञ्चालक हुन्। प्रहरीले उनीहरुमाथि थप अनुसन्धान भइरहेको बताएको छ।"
हतियार देखाएर होटल लुटपाट गर्ने गिरोहमा भगौडा सैनिक र सशस्त्र,"काठमाडौं : राजधानीका होटलमा हतियार देखाएर लुटपाट गर्ने योजनामा संलग्न गिरोहमा भगौडा सैनिक र सशस्त्र प्रहरी संलग्न भएको पाइएको छ। गोगंबुको मुस्ताङ होटलमा पेस्तोल देखाएर लुटपाट गर्न लागेका ८ जनालाई प्रहरीले शनिबार पक्राउ गरेको थियो। प्रहरी अनुसन्धानबाट राजधानीका विभिन्न होटलमा हतियार देखाएर लुटपाट गर्ने धन्दामा उनीहरु सक्रिय भएको खुलासा भएको छ। रसुवाबाट सुन लुट्ने योजनापनि उनीहरुको रहेको प्रहरीको प्रारम्भिक अनुसन्धानले देखाएको छ। हतियारसहित बसेको सूचनाका आधारमा छापा मार्दा उनीहरुको साथबाट २ थान पेस्तोल, २ थान म्यागजिन र ४ राउण्ड गोली लगायतका सामान फेला परेको महानगरीय प्रहरी परिसर टेकुका प्रवक्ता होबिन्द्र बोगटीले जानकारी दिए। पक्राउ पर्नेमा एउटै डान्सबारका तीन जना संचालक छन्। भगौडा सैनिकसमेत रहेका गोरखाका कुशल अधिकारी, नुवाकोटका रामबहादुर तामाङ,नुवाकोटकै धर्मराज तामाङ छन्। उनीहरु गोगंबु हाई रेस्टुरेन्ट एण्ड डान्सबारका संचालक हुन्। पक्राउ पर्नेहरुमा गुल्मी घर भइ हलचौर बस्ने बहालवाला सशस्त्र प्रहरी जवान युवराज भण्डारी, नुवाकोटका राजन तामाङ, नुवाकोटका पिटर तामाङ, धादिङका विजय तामाङ र रसुवाका योर्साङ घलेसमेत रहेका छन्। प्रहरीले घटनाको विस्तृत विवरण दिउँसो २ बजे पत्रकार सम्मेलनमा दिने भएको छ।"
धादिङमा बस र ट्रक ठोक्किए : १८ जना घाइते,धुनीवेशी (धादिङ) : धादिङको धुनिबेशी नगरपालिका६ धार्केमा बस र ट्रक जुध्दा १८ जना यात्रु घाइते भएका छन्। काठमाडौबाट महादेववेशीतर्फ ग्यास लैजाँदै गरेको ना १ क २१७४ नम्बर को ट्रक र मुग्लिनबाट काठमाडौतर्फ जाँदै गरेको ना ६ ख १७३७ नम्बर को मकालु बस आपसमा ठोक्किँदा दुर्घटना भएको हो। बस र ट्रकमा सवारमध्ये १८ जना घाइतेको धार्केस्थित शिवदर्शन अस्पताल र स्थानीय मेडिकलमा उपचार भइरहेको छ। सबै घाइतेको अबस्था सामान्य रहेको इलाका प्रहरी कार्यल खानिखोलाका प्रहरी निरीक्षक रुकबहादुर खड्का जानकारी दिए ।
रुद्राक्षको क्लिप र विषादीयुक्त दाना हटाइने,"भोजपुर : आकर्षक र महँगो मोलमा बेचबिखन हुने रुद्राक्षलाई अप्राकृतिक आकारमा ढाल्न दानामा लगाइएका क्लिप र विषादी हालिएका दाना हटाइने भएको छ। षडानन्द नगरपालिकाले गृह मन्त्रालयको निर्देशनअनुरूप नगरसभाबाटै त्यस्ता क्लिप र रुद्राक्षका दाना नष्ट गर्ने निर्णय गरेको हो। रुद्राक्ष कृषक र व्यापारीले क्लिप लगाएको र दानामा विषादी प्रयोग गरेको प्रमाणित भए तत्काल नष्ट गर्ने निर्णय गरेको मेयर वीरबल राईले बताए। नगरपालिका क्षेत्रभित्र उत्पादन गरिने रुद्राक्षको बजारमा नकारात्मक सन्देश जान नदिन यस्तो निर्णय गरिएको उनको भनाइ छ। हाम्रो क्षेत्रमा उत्पादित रुद्राक्षको ख्याति निकै राम्रो छ। तर पछिल्लो समय उत्पादनमा देखिएका यस्ता विकृति तथा अनैतिक कार्यलाई नियन्त्रण गर्न नयाँ निर्णय गरेका हौँ, उनले भने। क्लिप र विषादीयुक्त दाना नष्ट गर्नाले कृषककै हित र रुद्राक्षको दिगो व्यापारमा सहयोग पुग्ने मेयर राईको भनाइ छ। मुख्य आम्दानीको स्रोत रहेको नगरपालिका क्षेत्रमा वार्षिक २० करोड रुपैयाँ बराबरको कारोबार हुने गर्छ। विषादी र क्लिप प्रयोग गरिएका रुद्राक्ष बिक्रीमा रोक लगाउन गत साउन २६ गतेको नगरसभाबाटै निर्णय पारित गरिएको हो। यता नगरपालिकाको निर्णयप्रति कृषकहरू रुष्ट भएका छन्। निर्णयप्रति आपत्ति जनाउँदै उनीहरूले रुद्राक्षमा लगाइने भिटामिन र मलखादलाई विषादीको नाम दिएर फलेका दाना नै मास्ने आफूखुसी निर्णय गरेको आरोप लगाएका छन्। स्थानीय कृषक देवराज पुरीले भने, कृषकले रुद्राक्षमा किरा, कमिला नलागोस् भनेर प्रयोग गरेको औषधि (फर्टिलाइजर) लाई विषादी भनेर व्यापारीले गलत प्रचार गरिरहेका भरमा नगरपालिकाले दाना नै मास्ने निर्णय गर्यो। यसमा हामी किसानको घोर आपत्ति छ।' विषादी र क्लिप प्रयोग गरिएका रुद्राक्ष नष्ट गर्ने निर्णयबाट किसान रुष्ट बनेका छन्। रुद्राक्ष व्यावसायी संघका केन्द्रीय अध्यक्ष मनोज चापागाईले पनि केही व्यापारीको लहलहैमा लागेर नगरपालिकाले किसानको बगानै पसेर विषादी हालेको भन्दै नष्ट गर्ने काम उचित नभएको बताए। रुद्राक्ष व्यवसायी र कृषकलाई करको दायरामा ल्याउन र रुद्राक्ष व्यवसायबाटै नगरपालिकाको आर्थिक स्तरोन्नतिमा सहयोग पुर्याउन नगरले यो निर्णय लिएको उपमेयर मेरिका राईले बताइन्। क्लिप हाल्ने र विषादी हाल्ने गतिविधि रोक्न नगरपालिकाले इलाका प्रहरी प्रशासन, उद्योग वाणिज्य संघ र रुद्राक्ष व्यवसायीसँग सहकार्य गरेको उनले बताइन्। नगरपालिकाका उपमेयर राईले नगरले नीति बनाइसकेको र निर्णयप्रति सबै रुद्राक्ष व्यवसायी र कृषकलाई कार्यान्वयनमा साथ दिन अनुरोध गरिएको बताइन्। नगरपालिकाले केही स्थानमा रुद्राक्षमा लगाएको क्लिप हटाउन थालिसकेको छ। यो वर्षबाट नगरपालिका क्षेत्रको कुल उत्पादन र कुल निर्यातको तथ्यांक संकलन तथा अभिलेख राखिने नगरपालिकाले जनाएको छ।"
१० हजार घुससहित प्रहरी सहायक निरीक्षक पक्राउ,सिन्धुली : अस्थायी ट्राफिक प्रहरी पोस्ट नेपालथोक दुम्जा सिन्धुलीमा कार्यरत प्रहरी सहायक निरीक्षक श्यामबहादुर माझीलाई १० हजार रुपैयाँ नगद घुससहित अख्तियार दुरुपयोग अनुसन्धान आयोगले नियन्त्रणमा लिएको छ । उनलाई अख्तियार दुरुपयोग अनुसन्धान आयोग टङ्गाल काठमाडौंको टोलीले रकमसहित रंगेहात नियन्त्रणमा लिएको हो । माझीले काठमाडौंबाट सिन्धुली हुँदै बाहिरिने सवारी साधनलाई साँझ ७ बजेपछि सिन्धुली सदरमुकाम आउन रोक्ने र पैसा दिएपछि मात्र आउन दिने गरेको भन्ने सूचना तथा उजुरीका आधारमा अख्तियारको टोलीले सेवाग्राहीसँग उक्त रुपैयाँ लिइसकेको अवस्थामा शनिबार राति पक्राउ गरिएको आयोगका प्रवक्ता प्रदिपकुमार कोइरालाले जनाए। उनलाई उनकै कार्यकक्षबाट रंगेहात रकमसहित नियन्त्रणमा लिइ अनुसन्धान भइरहेको कोइरालाले जनाए ।
"एम्बुलेन्स पल्टिँदा एकको मृत्यु, चार घाइते","बर्दिबास : पैदल यात्रीलाई जोगाउने क्रममा महोत्तरीको बर्दिबास ३ मा एम्बुलेन्स पल्टिँदा एक जनाको मृत्यु भएको छ। चार जना घाइते भएका छन्। एम्बुलेन्समा सवार ५० वर्षीय तारा बादीको मृत्यु भएको जिल्ला ट्राफिक प्रहरी कार्यालय बर्दिबास महोत्तरीका इन्स्पेक्टर प्रकाशबहादुर सिंहले जनाए। दुर्घटनामा बर्दिबासका एम्बुलेन्स चालक चित्रबहादुर बुढाथोकी, मृतकका छोरा उवेश बादी, छोरी गंगा बादी घाइते भएका छन्। पैदल यात्री धनुषाको मिथिला नगरपालिका ४ रोशा बराइली पनि घाइते भएका हुन्। उनको दाहिने खुट्टा भाँचिएको छ। घाइतेको उपचार बर्दिबासस्थित शुभ स्वस्तिक हस्पिटलमा भइरहेको छ। प्रहरीका अनुसार घरायसी झगडामा उवेश लगायत घाइते भएका थिए। घाइतेहरूलाई एम्बुलेन्सबाट अस्पताल लाँदै गर्दा एम्बुलेन्स दुर्घटनामा परेको थियो।"
चौविसै घण्टा बलिरहन्छन् सडकबत्ती,"जनकपुरधाम : जनकपुर सहरमा वर्षौंपहिले गाडिएका बिजुलीका पोल खिया लागेर ढल्ने अवस्थामा छन्। कतिपय जरा नै खियाले समाप्त भइसकेका पोलमा अहिले पनि लिड बल्ब झुन्ड्याइएका छन्। यी बल्ब कहिल्यै निभ्दैनन्। राति होस् वा दिनमा चौविसै घण्टा बलिरहन्छन्। जनकपुर विद्युत् प्राधिकरणका उपप्रबन्धक सूर्यनारायण मण्डलले विद्युत् प्रवाह गर्ने प्राधिकरणको जिम्मेवारी भए पनि सडक बत्तीको जिम्मेवारी सम्बन्धीत क्षेत्रका स्थानीय तहमै हुने बताउँछन्। स्थानीय तहले चासो नदिँदा सडकका पोलामा राखिएका बत्ती सँधै बलिरहेका हुन्छन्। जानकी मन्दिर, रेल्वे स्टेसन, भानुचोक, रामानन्द चोक लगायत दर्जनौं क्षेत्रमा दिनभर बिजुली बलिरहन्छ। बिजुलीको पोलमा बल्व लगाउँदा उपमहानगरपालिकाले प्राधिकरणसँग सँग कुनै समन्वय नगरेको उनले बताए। पोलमा कसले बल्ब झुन्डयाएको हो, हामीलाई थाहै हुँदैन। दर्जनौं स्थानमा स्वीच लगाउन अनुरोध गरे पनि कसैले टेरेको पाइँदैन उनले भने। लाइन गएको बेलाबाहेक अन्य समयमा सडकबत्ती बलिरहने स्थानीय युवा सुशिल कर्ण बताउँछन्। बत्ती निभाउन प्राधिकरणमा फोन गरिहन्छौं। तर कसैले वास्ता गर्दैननन् उनले थपे। यसबारे प्राधिकरणको केन्द्र क्षेत्रीय कार्यालय र वितरण केन्द्रलाई थाहा हुँदाहुँदैसमेत वेवास्ता गर्ने गरेको स्थानीय बताउँछन्। नगरपालिका, प्राधिकरण र क्षेत्रीय कार्यालय वा वितरण केन्द्रका प्रमुखले चाहेमा यस्ता निरन्तर बलिरहने बत्तीका लागि स्वीचको व्यवस्थापन गर्नसक्ने स्थानीय विन्देश्वर पण्डितले बताए। प्राधिकरण कर्मचारीले नगरपालिकाबाट लिन्छन् तर विद्युत्को सदुपयोग भइरहेको छ वा छैन भनेर अनुगमन गरेको पाइँदैन उनले भने। गत आर्थिक वर्ष २०७४०७५ मा धनुषामा विद्युत् चुहावट ३९ प्रतिशतबाट घटेर ३२ प्रतिशतमा झरेको जनकपुर विद्युत् प्राधिकरण क्षेत्रीय कार्यालयले जनाएको छ। नागरिकले १८ घण्टासम्म लोडसेडिङको मार खेप्नुपरेको बेला चुहावट बढाउन भूमिका खेलेको भन्दै प्राधिकरणका कार्यकारी निर्देशक कुलमान घिसिङ जंगिए। देशैभरका कर्मचारी सरुवा गरेर सक्षम, योग्य व्यक्ति उचित ठाउँमा पठाएको दाबी गर्दै आए पनि यहाँ उनकै कर्मचारीले गरेको काम र परिणामबारे अनुगमन गर्न भ्याएका छैनन्। दिनभरी सडक बत्ती बल्नुको कारणबारे वितरण केन्द्रका प्रमुख सूर्यनारायण मण्डलले नगरपालिकाको क्षेत्राधिकारमा पर्ने बताउँदै पन्छिए। सबै काम नगरपालिकाले हेर्छ, जति बत्ती बाले पनि हामीले त्यसको महसुल उठाएका छौं उनले भने। २०७३०७४ सम्मको विद्युत् महशुल अर्थ मन्त्रालयमार्फत प्राधिकरणले मिटर नराखि बिलिङ हुने प्रक्रियामार्फत महशुल भुक्तान उनले जानकारी दिए। तर त्यसयता दुई वर्षको महशुल नगरपालिकाले बुझाउन बाँकी नै छ। मुज्जफरपुर ढल्केवर प्रसारण लाईनबाट ३३ केभीबाट २०० मेगावाट विद्युत् आयात गर्दै आएको छ। जसमध्ये जनकपुरधाम क्षेत्रमा २० मेगावाट खपत भइरहेको ढल्केवर सवस्टेसनका प्रमुख रितेश गुप्ताले बताए। जनकपुरधाम उपमहानगरपालिकाकी उपप्रमुख रिता मिश्रले बल्बसँगै स्वीच लगाउने प्रक्रिया अघि बढेको जानकारी दिइन्। उनले एक महिनादेखि नै बल्ब लागेको पोलमा स्वीच जडानको काम भइरहेको बताइन्।"
हलियाका नाममा बलियाको राज,"बाजुराडडेलधुराजाजरकोट : बाजुराको बूढीनन्दा१ पीपलडालीका मनवीरे लुहारले हलो नजोते परिवार भोकै हुन्छ। उनले साहुको खेतमा काम गरेबापत वर्षमा एक बोरा धान र एक बोरा गहुँ पाउँछन्। भन्छन्, त्यसले खान पुग्दैन। बाँकी समय कोल्टी बजारमा मजदुरी गर्छु। अर्का स्थानीय गंगराम लुहारको पीडा पनि उस्तै छ। साहुको हलो नसमाते खान पुग्दैन, उनी भन्छन्, आफूसँग जग्गा छैन। साहुकोमा नगएर कहाँ जाने ? यो गाउँमा दलित समुदायका २८ परिवारको बसोबास छ। उनीहरू गैरदलितको हलिया बसेका छन्। सरकारले हलियामुक्त घोषणा गरेको ११ वर्ष भइसकेको छ। तर, उनीहरूको पुनःस्थापना हुन सकेको छैन, दलित अगुवा प्रेम विक भन्छन्, त्यही भएर हलिया बस्न बाध्य छन् दलित। बाजुरामा १ हजार ७ सयभन्दा बढी हलियाको अवस्था एकनासको छ। उनीहरू साहुसँग गुनासो पनि गर्दैनन्। गुनासो कसरी गर्नु ? साहुले ऋण माग्छ। हलियासमेत छुटाइदिन्छ, जयमल विक भन्छन्, अनि के गरेर खाने ? अधिकारकर्मी गोरख सार्कीका अनुसार बूढीनन्दासहित हिमाली, जगन्नाथ र स्वामिकार्तिक खापर गाउँपालिकामा अझै हलिया प्रथा कायमै छ। सरकारले २०६५ भदौ २१ गते मुक्त हलिया घोषणा गरेको थियो। सरकारी तथ्यांकले १ हजार ६ सय ३४ जना हलिया रहेको देखाउँछ। यो क्षेत्रमा काम गर्ने संस्था भने १७ सय रहेको दाबी गर्छन्। १ हजार ३ सय ११ ले मात्र परिचयपत्र पाएको जिल्ला प्रशासनको तथ्यांकले देखाउँछ। ऋण मिनाहा, पुनःस्थापना, मुक्तिपछि आइपर्ने सुरक्षा व्यवस्थालगायत कुरा कार्यान्वयन नहुँदा फेरि हलिया बसेको हलियामुक्ति समाजका अगुवा डबल विकको भनाइ छ। जसको परिचयपत्रै बनेन डडेलधुराको गन्यापधुरा२ का नरजित टमाटाले हलो जोत्दै गरेको तस्बिर मुक्त हलिया परिचयपत्रमा छापिएको छ। उनले भने परिचयपत्र पाएका छैनन्। मैले हलो जोतेको फोटोले मुक्त हलिया पहिचान भयो र सबैले मुक्ति पाए, उनी भन्छन्, तर, मेरै परिचयपत्र बनेन। परिचयपत्र पाएका धेरै मुक्त हलियाका लागि जग्गा खरिद गरी घरसमेत बनिसकेका छन्। लगत संकलनमै मेरो नाम छुटाइदिएका कारण मैले परिचयपत्र पाइनँ, उनी भन्छन्, परिचयपत्र नपाएपछि जग्गा र घर पाउने त कुरै भएन। मुक्त हलियाभित्र पनि टाठाबाठा र पहुँच भएकाहरूले जग्गा खरिद गरी घर बनाएको उनको आरोप छ। मेरो घरनजिकै दुई दाजुभाइले जग्गा पाएर घर बनाएका छन्। पहुँच भएकाहरूका लागि सबै हुने रहेछ, उनी भन्छन्, हामी कुनै दलको भएनौं र परिचयपत्र पनि पाएनौं। डडेलधुरामा २ हजारको संख्यामा मुक्त हलियाले परिचयपत्र नपाएको अनुमान छ। सरकारी तथ्यांकअनुसार २ हजार ५ सय ५१ जनाले परिचयपत्र पाएका छन्। २ हजार ६ सय ३४ जनाको नाम मन्त्रालयमा पेस गरिए पनि १ सय ९० जना सम्पर्कमा नआएको मालपोत कार्यालयले जनाएको छ। स्थानीय तहले गन्यापधुरा र नवदुर्गा गाउँपालिकामा पुनः तथ्यांक संकलन गरेका छन्। नवदुर्गा गाउँपालिका अध्यक्ष कविन्द्र विष्टका अनुसार उनको गाउँपालिकामा मात्रै ५ सय ५७ परिचयपत्र पाउनबाट छुटेका छन्। गन्यापधुरामा ५ सय १७ जना छुटेको गाउँपालिका अध्यक्ष नवलबहादुर मल्ल बताउँछन्। गन्यापधुरा१ मा पर्ने भेटाको मुक्त हलिया बस्ती सामुदायिक वनमा छ। २०६६ मा असिग्राममा बाढीले क्षति पुर्याएपछि १८ परिवार वनमा बस्न थालेका हुन्। सम्झौता अवधि सकिएको चार वर्ष नाघेको मुक्त हलिया दीपक कामी बताउँछन्। मुक्त हलियाले पुनःस्थापना छिटो नगरे र छुटेकाको तथ्यांक संकलन गर्न माग गरेका छन्। उनीहरूले जिल्ला सदरमुकामको तुफानडाँडा चोकबाट बसपार्कसम्म र्याली निकालेका थिए। सरकारले पुनः तथ्यांक संकलन नगरे आन्दोलन गर्न बाध्य हुने हलिया मुक्ति समाज डडेलधुराका अध्यक्ष भरत सार्कीको भनाइ छ। नेपाल राष्ट्रिय दलित समाज कल्याण संघ डडेलधुराका अध्यक्ष सुन्दर जैरुका अनुसार वास्तविक हलिया तथ्यांकमा छुटेका छन्। अमरगढी३ की हीरादेवी पल्ले सरकारले केही रकम दिए पनि हलियाका नाममा बलियाले राज गरेको बताउँछिन्। झनै सास्ती जाजरकोट जुनीचाँदे दहका मानसिंह दमाई ११ वर्षअघि हलियाबाट मुक्त हुँदा खुसी थिए। उनी बुवाको बिडो थाम्दै स्थानीय बहादुर बस्नेतकहाँ हलिया बसेका थिए। हलियाबाट मुक्त भएपछि के के न पाइएला भन्ने सोचेका थियौं, उनी भन्छन्, तर, सरकारले जग्गा किन्ने २ लाख रुपैयाँबाहेक केही दिएको छैन। उनले त्यो रकमले ६ रोपनी पाखो जग्गा किने। त्यहाँको उब्जनीले खानलाउन नपुग्ने उनी सुनाउँछन्। हलिया मुक्तिपछि स्वतन्त्र भए पनि नौ जनाको परिवार पाल्न मुस्किल परिरहेको छ। पहिलेभन्दा झन् सास्ती भएको उनको भनाइ छ। अर्का स्थानीय गानो दमाईका हजुरबुवा सय रुपैयाँ ऋण तिर्न नसक्दा गाउँकै मुने बस्नेतकहाँ हलिया बस्नुपरेको थियो। उनका छोरा कमारो पनि हलिया भए। हाम्रो तीन पुस्ताले हलिया बस्नुपर्यो। मैले पनि आधा जीवन हलिया भएर बिताएँ, उनी भन्छन्, मेरा छोराहरूले त्यस्तो दासतापूर्ण अवस्था भोग्नु नपरोस्। सरकारले पुनःस्थापनाका लागि ठोस कार्यक्रम नल्याएको उनको दुखेसो छ। सरकारले घर बनाउन ३ लाख २५ हजार, जग्गा किन्न २ लाख र घर मर्मत गर्न १ लाख २५ हजार रुपैयाँ दिने गरेको छ। जिल्ला मालपोत कार्यालयका अनुसार हलियाको अवस्थाका आधारमा क देखि घ वर्गसम्म श्रेणी विभाजन गर्ने र आवश्यकता हेरी एउटा कामका लागि सहयोग गर्ने सरकारी नीति छ। जाजरकोटमा ४ सय ४४ हलिया परिवारमध्ये २ सय २ परिवारको प्रमाणीकरण भएको छ। अन्य परिवारको प्रमाणीकरण बाँकी रहेको मालपोत प्रमुख अभिबहादुर गिरी बताउँछन्।"
छोरी माग्न जाँदा दाउराको भारी,"गोरखा : कतिपय गाउँमा विवाहका बेला दाइजोको मोलमोलाइ हुन्छ। छोरीको विवाह गर्न बाबुआमाले निकै ऋण बोक्नुपर्छ। नेपालमा यस्ता ठाउँ पनि छन्, जहाँ दाइजोका नाउँमा एक रुपैयाँ कारोबार हुँदैन। उत्तरी गोरखाका गुरुङ समुदायको बसोबास रहेका बस्तीमा केटाले दाउराको भारी दिएर विवाहको प्रस्ताव गर्छन्। दाउरा स्वीकार भए विवाह पनि स्वीकारेको अर्थ लाग्छ। केटीले जसको भारी हो बोकेर उसकै घरमा लगेर छाडिन् भने अस्वीकार गरेको बुझ्नुपर्छ। यस्तो प्रथा धार्चे गाउँपालिकाका लापुलगायत सातवटै वडाका गाउँबस्ती, बारपाक स्वाँरा, सौरपानी, घ्याच्चोकमा प्रचलित छ। यसरी गरिएको विवाहमा न लाखौं खर्च, न झन्झट। केटाले आफूलाई मन पर्ने केटीको घरमा दाउराको भारी लगेर राखिदिन्छ, धार्चे गाउँपालिका५ यमगाउँका टेकबहादुर गुरुङ भन्छन्, फिर्ता गरेनन् भने केटी विवाह गर्न सहमत भई भनेर केटाले बुझ्छ। अनि बिस्तारबिस्तार केटीको घरमा गएर काममा सघाउन थाल्छ। केटी र उसका अभिभावकको मन जितेपछि विवाह पक्का हुन्छ। यसरी विवाह गरेपछि छोराको छेवरमा रीत पुर्याउने चलन छ। छोराछोरी बोकेर बिहे प्रायः बुबाआमाको बिहे छोराछोरीले हेर्दैनन्। तर उत्तरी गोरखाका गुरुङ समुदायमा सन्तान भइसकेपछि विधिवत् रुपमा विवाह गर्ने चलन छ। छेवर हुनुअघि छोराछोरी बोकेर र दाजुभाइ खलकका आठ, दसजना जन्ती लिएर दुलहीको घरमा जाने चलन छ। त्यहाँ जाँदा दुलहीको बुबाआमा, दाजुभाइ खलकका लागि बोकाको फिला, रक्सी र रोटी लग्ने टेकबहादुर गुरुङ बताउँछन्। ससुरालीमा पुगेपछि सम्धीसम्धीले दैलामा बसेर अक्षता र पैसा तीन फेरसम्म साटासाट गर्छन्। ढोकामा भाले काटेपछि दुलहा पक्षले घरभित्र प्रवेश पाउँछन्, गुरुङ भन्छन्, घरभित्र दहीको टीका लगाउने, दुलहालाई सेतो फेटा र दुलहीलाई पछ्यौरा लगाउने काम हुन्छ। मेरो छोरीलाई नुहाइदिन सक्छौं ? मेरो छोरीको जुम्रा हेरिदिन सक्छौं, मेरो छोरीलाई खान लाउन दिन सक्छौं ? भनेर एकतले बाचा, दुईतले बाचा, तीनतले बाचा बाँध्ने काम हुन्छ। सातवटा बत्ती टेक्न लगाएर भूतप्रेत भगाउने काम गरेपछि खानपिन हुन्छ। छरछिमेक, गाउँघर निम्ता गर्ने चलन छैन। छिमेकमा विवाह छ भनेपछि स्तस्फूर्त रुपमा इष्टमित्र, छरछिमेक आउँछन्। उनीहरु नाचगान गरेर रमाइलो गर्छन्। भोलिपल्ट दुलहादुलही फर्किने चलन छ। मामा चेलीफुपू चेलीको हक अधिकांश समुदायमा मामाकी छोरी वा फुपूकी छोरीलाई दिदीबहिनी मानेर पुज्ने चलन छ। उत्तरी गोरखाका संस्कृतिसम्बन्धी ज्ञाता टेकबहादुर गुरुङ भन्छन्, हाम्रो संस्कारअनुसार मामा चेली वा फुपू चेलीलाई हक लाग्छ। हक लाग्ने अथवा अरू जोकोही केटी मन पर्यो भने मगनी गरिदिन केटाले बुबाआमालाई अनुरोध गर्छ। केटाका बुबा र दाजुभाइ खलक रक्सीको ठेकिपोङ लिएर केटीको घरमा मगनीका लागि जान्छन्। केटीका माइती खलकले पोङ स्वीकार गरे भने विवाहको लगन जुराइन्छ। विवाह गर्नुअघि वर्ग मिलाउने परम्परा रहेको उनी बताउँछन्। सर्प वर्गसँग गरुड वर्ग मिल्दैन। बाघ वर्गसँग भेँडा, बिरालो तथा बाँदर वर्ग नमिल्ने उनले बताए। गरीबीका कारण केटा पक्षले रीत पुर्याउन नसके केटी पक्षले नै दुवै पक्षलाई बोलाएर खुवाउने चलन छ। दाइजो दिने चलन छैन। कसैलाई छोरीलाई केही दिन मन लाग्यो भने चरेसको थाल, तामाको गाग्री, रक्सी पार्ने भाँडासेट (खोकिया) मात्र दिन्छन्।"
दुई दशकदेखि आन्दोलन,"बैतडी : भारतसँग सीमा जोडिएको बैतडीको झुलाघाट नाका पुरानो नाका हो। मध्यपहाडी लोकमार्गको अन्तिम बिन्दु पनि झुलाघाट नै हो। यहाँ पक्की पुल नहुँदा आवातजावतमा समस्या परेको छ। सुदूरपश्चिम प्रदेशको मात्रै नभएर कर्णाली प्रदेशका पनि विभिन्न जिल्लाका नागरिक यो नाका भएर रोजगारीका लागि भारत जाने गर्छन्। पुल नभएकै कारण यो नाका अहिले ठप्प जस्तै छ। करिब दुई दशकदेखि आन्दोलन गरे पनि यहाँका नागरिकको पक्की पुलको माग पूरा हुन सकेको छैन। झुलाघाटमा मोटरेबल पुल नहुँदा यस क्षेत्रको आर्थिक समृद्धिमा बाधा पुगेको उद्योग वाणिज्य संघ बैतडीका अध्यक्ष नरबहादुर चन्दले बताए। उनले भने पुल बनाउँछौं भन्दै सबैले आश्वासन मात्रै दिए, तर अहिलेसम्म कसैले काम गरेका छैनन्। पटकपटक प्रधानमन्त्रीको भारत भ्रमणमा पनि एजेण्डा बन्ने गरे पनि निर्माणमा कुनै पहल नभएको दशरथचन्द नगरपालिकाका स्थानी विनोदबहादुर चन्दले बताए। पुल नभएकै कारण हामीले करोडौंको व्यापार घाटा सहनुपरेको छ उनले आक्रोश पोखे। करिब डेढ सय वर्षअघि इष्ट इण्डिया कम्पनीले नेपालभारत सीमा नाका झुलाघाटस्थित महाकाली नदीमा बनाएकोे जिर्ण झोलुङ्गे पुलकै सहारामा स्थानीयले आउजाउ गर्दै आएका छन्। दुईचार जनाभन्दा धेरै एकपटक हिँड्न नमिल्ने पुल जिर्ण भएकै कारण दैनिक आवातजावत गर्न समस्या भइरहेको चन्दले बताए। दुवै देशले पक्की सडक निर्माण गरे पनि मोटरेबल पुल नहुँदा भारतको उत्तराखण्ड राज्यका नागरिकसमेत पीडित बनेको भारतको झुलाघाट व्यापार संघका अध्यक्ष संजीव जोशीले बताए। उनले भने पक्की पुल निर्माण भएपछि नेपालीलाई मात्र होइन, सीमावर्ती भारतीय नागरिकलाई पनि सहज हुनेछ। यसले दुई देशबीचको व्यापारमा पनि बृद्धि हुनेछ। पुल निर्माणका लागि २०५५ सालदेखि सर्वे गर्ने गरिएको छ। सर्वेअनुसार ९० मिटर लामो मोटरेबल पुल निर्माण गर्नुपर्नेछ। २०५६ सालमा पुलेको डीपीआरसमेत बनेको थियो। ६ करोड लागन अनुमान गरियो। २०५६ सालतिर पुल निर्माणका लागि भारतीय पक्षबाट सर्वे भएको हो। सर्वेपछि पुल बन्नेमा आशावादी थियौं झुलाघाट बजार व्यवस्थापन समितिका अध्यक्ष जयसिंह भाटले भने, अहिलेसम्म पुल बन्ने कुनै संकेत छैन। हामीले धेरैपटक सरोकारवाला गुहार्यौं। तर कसैले पनि सुनुवाइ गरेनन्। पुल निर्माणकै लागि बैतडीवासीले २०५९ सालदेखि आन्दोलन गर्दै आएका छन्। धेरैपटक आन्दोलन गर्दा पनि माग पूरा नभएको भन्दै स्थानीयले पुल निर्माणमा दवाव दिन अनसन बस्ने तयारी गरेका छन्। हामीले प्रशासन अगाडि अनिश्चितकालीन रिले अनसन सुरु गर्नेछौं। सरकार पुल बनाउने विषयमा गम्भीर देखिँदैन, अब अनसनको विकल्प छैन उद्योग वाणिज्य संघका अध्यक्ष चन्दले भने। सुदूरपश्चिम प्रदेशका प्रसिद्ध पर्यटकीय धार्मिक स्थलमा भारतको उत्तराखण्ड राज्यबाट वार्षिक हजारौंको संख्यामा धार्मिक पर्यटक आउने गर्छन्। तर पक्की पुल नहुँदा अपेक्षा अनुसार पर्यटक आउन सकेका छैनन् अर्का स्थानीय गणेश थापाले भने। सुदूरपश्चिममा पहाडि जिल्लाका अधिकांश नागरिक उपचारका लागि भारत नै जाने गरेका छन्। पुल नभएकै कारण गम्भीर प्रकृतिका बिरामीलाई समयमै अस्पताल पुर्याउन समस्या परेको अर्का स्थानीय यज्ञराज बोगटीले बताए।"
५० मिटरमा दुई पुल !,"रोल्पा : माडीखोलामा नजिकै दुईवटा पुल देख्दा जोकोहीलाई अचम्म लाग्न सक्छ ! धेरै नदी र खोलामा पुल नभएकाबेला एकै ठाउँमा दुईवटा पुल देख्दा आश्चर्य लाग्नु स्वभाविक हो। तर करिब ५० मिटर दूरी नजिक पक्की र बेलीब्रीज देखिने अवस्था आउनुमा लामो कथा छ। एक दशकदेखि यो खोलामा पक्की पुल निर्माण कार्य अलपत्र थियो। दुईवटा पिलर ठड्याएर लामा धमे्रन्द्र जेभी कन्ट्रक्सनका ठेकेदार बसन्त डिसीले पुल अलपत्र छाडेका थिए। प्यूठान चकचकेस्थित सडक डिभिजन कार्यालय र निर्माण कम्पनीबीच २०६६ असार १९ गते ठेक्का सम्झौता भएको थियो। सम्झौता अवधि सकिन लागेका बेला पुल निर्माण गर्न झुल्किएका ठेकेदारले डिजाइन इष्टिमेट गलत भएको भन्दै काम रोके। पुनः डिजाइन इष्टिमेट गरेर ठेक्का सम्झौता गरेपछि दुईवटा पिलर ठड्याएर ठेकेदार बेपत्ता भए। पुल अलपत्र पारेपछि सरकारले ठेक्का सम्झौता रद्द गरेर पुनः टेन्डर आव्हान गर्यो। २०७५ असार ३० गते सडक डिभिजन र निर्माण कम्पनी एसिट टिकराज जेभीसँग नयाँ ठेक्का सम्झौता भयो। ३ करोड ३५ लाखमा सम्झौता भएको पुल १७ महिनामा सम्पन्न गर्नुपर्ने अवधि थियो। तर एक दशकसम्म अलपत्र परेको पुल ११ महिनामै सम्पन्न भयो। निर्माण व्यवसायी राजवीर सम्झौता अवधिभन्दा पहिले नै पुल सम्पन्न गरे। जिल्लाकै सामरिक महत्वको पुल भएकाले अहोरात्र खटिएर निर्माण सम्पन्न गरेँ उनले भने, समयमै पुल बनेपछि सबै स्थानीय खुसी छन्। धेरैले मलाई धन्यवाद दिइरहेका छन्। पुल नहुँदा पश्चिमी रोल्पाका आधा दर्जन बढी स्थानीय तह र छिमेकी जिल्ला दाङ, सल्यान, रुकुम आवतजावतमा निकै सास्ती हुने गरेको थियो। सदरमुकाम लिबाङसँग जोडिने पुल नबन्दा वर्षात्का बेला यातायातका साधन चल्न सक्दैनथे। हिउँदको समयमा तत्कालीन जिल्ला विकास समितिले खोलामा अस्थायी काठेपुल निर्माण गरेर यातायात सुचारु गर्दै आएको थियो। विकल्पमा बेली ब्रीज अस्थायी काठेपुल निर्माणमा बर्सेनि लाखौं रकम खर्च हुन थालेपछि विकल्पमा बेलीब्रीजको निर्माण गरिएको हो। २०७२ सालमा यहाँ बेलीब्रीज राखिएको ५ नम्बर प्रदेश सांसद दिपेन्द्रकुमार पुन बताउँछन्। पुल अलपत्र रहेपछि सर्वसाधारणले नेतालाई ठेकेदारबाट पैसा खाएर पुल नबनाएको भन्दै गाली गर्न थालेपछि विकल्पमा बेलीब्रीज बनाउनुपरेको उनको भनाइ छ। ठेक्का तोड्न र नयाँ सम्झौता गरी पुल बनाउन समय धेरै लाग्ने भएपछि वैकल्पिक रुपमा बेलीब्रीज निर्माण गरिएको थियो। ७३ दशमलव ४० मिटर लम्बाई र तीनवटा स्पाम रहेको पक्की पुल निर्माण भएपछि स्थानीय उत्साहित बनेका छन्। ठेकेदारले पुल अलपत्र पारेपछि हामीले खुवै गाली खानुपर्यो उर्जा, जलस्रोत तथा सिंचाइमन्त्री वर्षमान पुनले भने, निर्माण व्यवसायी इमान्दार भएर मात्र सरकार सफल हुनसक्छ। ठेकेदारकै कारण बर्सेनि करोडौंका भौतिक पूर्वाधार निर्माण अधुरा हुँदै आएको मन्त्री पुन बताउँछन्। एक दशकदेखि शिलान्यास गरेर अलपत्र परेको पुल सम्पन्न भएपछि पनि मन्त्री पुनले नै पुनः उद्घाटन गरे। पक्की पुल निर्माणमा खड्क दल गणका नेपाली सेनाकोसमेत ठूलो सहयोग रह्यो। पुलको पखेरामा रहेको कडा चट्टान कटान गर्न नेपाली सेनाले सहयोग गरेको थियो। पक्की पुल बनेपछि अब बेलीब्रीज कहाँ लैजाने भन्ने चर्चा सुरु भएको छ। जिल्लाका विभिन्न स्थानीय तहका जनप्रतिनिधिले जिल्ला भित्रका अन्य नदी र खोलामा जडान गर्नुपर्ने बताएका छन्। रोल्पा नगरपालिकाका प्रमुख पूर्ण केसीले लिबाङबाजबाङ सडक खण्डमा बेलीब्रीज आवश्यक रहेको बताए। कतिपयले नगरपालिकाकै ९ नम्बर वडा ह्वामा जोड्ने धाङ्सी खोलामा जडान गर्न आवश्यक रहेको बताउँदै आएका छन्।"
