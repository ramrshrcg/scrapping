शीर्षक,विवरण
सांसदहरूको उदासीनता,"ठूला चाडबाडको बिदाइपछि मुलुक सामान्य अवस्थामा फर्किसकेको छ । सरकारी अड्डादेखि सडकसम्म चाप बढिसकेको छ । तर जनप्रतिनिधिहरू भने अझै मूल काममा फर्किएका छैनन् । संसद् अधिवेशन चालु नरहेको अवस्थामा संसदीय समिति (मिनी पार्लियामेन्ट) का बैठक बसेर जनजीविका र जनसरोकारका विषयमा गहन छलफल गर्नुपर्नेमा सांसदहरू बेपत्ता छन् । भारतले कालापानी, लिपुलेकलगायतका नेपाली भूमि मिचेर एकतर्फी नक्सा सार्वजनिक गरेपछि त्यस विषयमा छलफल गर्न बुधबार राज्य व्यवस्था समितिको बैठक बस्यो । बल्लबल्ल कोरम पुगेर त्यस विषयमा प्रधानमन्त्रीसँग छलफल गर्ने निष्कर्षमा समितिमा पुग्यो । धानमा बाला नलागेपछि दसैंको मुखमा धानबालीमा आगो लगाएका कृषकका समस्याबारे छलफल गर्न बोलाइएको कृषि समितिमा कोरम नै पुगेन । ६ महिनादेखि गोप्य छाप लगाएर प्रतिवेदन लुकाएको अन्तर्राष्ट्रिय सम्बन्ध समिति नेपाली भूमि भारतले मिच्दा पनि छलफलमा जुट्न सकेको छैन । नेपाली भूमि मिचिँदा पनि सरकारको धारणा, प्रयास र पहलबारे जनताले जान्न पाउने संसदीय समितिका बैठक नै नबस्दा सर्वत्र अन्योल छ । छिमेकी भारतले नेपालको सीमा मिचेर एकतर्फी नक्सा सार्वजनिक गर्दा पनि जनप्रतिनिधि मौन छन् । एकाध ठाउँमा भाषणबाहेक जनप्रतिनिधिहरूले आफ्नै देशको सीमारक्षाका लागि गहन छलफलसमेत गरेका छैनन्, जुन उदेकलाग्दो छ । राष्ट्रिय सरोकार, अखण्डता र सार्वभौमिकताबारे छलफल गर्ने थलो भनेकै जनप्रतिनिधि रहेको संसद् हो । तर, संसदीय समितिहरूको रहस्यमय मौनता र उदासीनताबारे प्रश्न उठ्नु स्वाभाविक हो । जनजीविकाका प्रश्नदेखि मुलुकको अखण्डता र सार्वभौमिकताका विषयमा छलफल गर्ने स्थल नै चुप बस्दा सर्वसाधारण मात्र सडकमा उफ्रिँदैमा निकास निस्कन सक्दैन । भारतीय कदमविरुद्ध सत्तासीन दलका युवा विद्यार्थी सडक तताइरहेका छन् । सरकारले भारतले सार्वजनिक गरेको नक्सालाई मान्यता नदिने बताइसकेको छ । जनस्तरबाट भारतको कदमको व्यापक विरोध छ, तर संसदीय समिति मौन छन् । संसद्को राज्य व्यवस्था समितिले प्रधानमन्त्रीसँग छलफल गर्ने तय गरे पनि अरू सांसदहरूको भूमिका प्रभावकारी देखिएको छैन। छिमेकी भारतसँग सम्बन्धमा चिसोपना आउन नदिई कूटनीतिक रूपमा समस्या समाधानका लागि आवश्यक निर्देशन र सुझाव दिनुपर्ने हो, संसदीय समितिहरूले । चाडबाडमा जनताले भोगेका समस्या, बढ्दो सवारी दुर्घटना, महँगीलगायत अहिले सर्वसाधारणका मुख्य सरोकारका विषय हुन् । तर यिनमा गहन छलफल गरी सरकारलाई आवश्यक निर्देशन दिने र जनजीवन सहज बनाउनेतर्फ सांसद र संसदीय समितिको ध्यान पटक्कै गएको छैन । संसद् अधिवेशन नभएका बेला पनि संसदीय समितिले जनसरोकारका विषयमा छलफल गर्न सक्छन् । मिनी पार्लियामेन्ट मानिने संसदीय समितिमै मसिनो र गहन ढंगले विषयवस्तुमाथि छलफल हुने गर्छ । तर सांसदहरूले भत्ता पकाउने उद्देश्यले मात्र भूमिका निर्वाह गरेका हुन् कि भन्ने आभाष भइरहेको छ । अर्कातर्फ जनप्रतिनिधिहरू एकपछि अर्को अपराधमा मुछिँदै जानुले संसद्को गरिमा र महत्व घट्दै गएको छ । सत्ताको बलमा जे पनि गर्न सकिन्छ भन्ने दम्भ, अहंकार र घमण्डका कारण यौन दुव्र्यवहारदेखि फौजदारी अभियोगमा भटाभट सांसदहरू पक्राउ पर्न थालेका छन् । यसले सांसद मात्र होइन, सिंगो व्यवस्था नै बद्नाम हुने खतरा देखिँदै छ । विगतमा पनि सुत्केरी भत्ता, पजेरो काण्ड, सांसद खरिदबिक्रीकै कारण संसदीय व्यवस्थाप्रति आम जनताका घृणा उत्पन्न भई निरंकुशतालाई मलजल पुगेको थियो । संसदीय व्यवस्थामा चुनाव जित्नु र हार्नु सामान्य प्रक्रिया हो । सत्तामा जानेले जनअपेक्षाअनुसार काम नगरे अर्को चुनावमा विपक्षीलाई जनताले मत दिन सक्छन् । तर व्यवस्थाप्रति नै जनतामा वितृष्णा उत्पन्न हुने कामका सत्तापक्ष र प्रतिपक्ष दुवै मुछिनु भनेको लोकतन्त्रका लागि शुभसंकेत मान्न सकिन्न । बढ्दो महँगी, अराजकता, विकासको धिमा गतिसँगै जनप्रतिनिधिहरू नै ठूलाठूला अपराधमा मुछिनु र जनतामा निराशा उत्पन्न हुँदै जानुले राजनीतिक दल र सांसदहरू बेलैमा सचेत बन्नैपर्छ । संसद्लाई प्रभावकारी र जीवन्त बनाउने काम सांसदहरूको हो । सांसदहरूले व्यक्तिगतदेखि संसदीय समितिहरूले सामूहिक रूपमा जनताका पक्षमा गर्ने निर्णय र कामले नै संसद्को प्रभावकारिता बढाउने हो । तर सांसदहरू मुख्य काम छाडेर सरुवा र बढुवाका फाइल बोक्दै मन्त्रालयहरूमा धर्ना दिने, ससाना आयोजनामा पनि कमिसन खोज्ने र चार करोड बजेट विनियोजनमा मात्र सीमित हुनेजस्ता कार्यले संसद्प्रति अविश्वास बढ्दै जान्छ । जनप्रतिनिधिहरूले जनताका पक्षमा प्रभावकारी काम गरेको दिन मात्र तिनको गरिमा र उचाइ पनि बढ्न जान्छ ।"
विदेशी सम्बन्धनका १५ कलेजसँग स्पष्टीकरण,"काठमाडौं : विदेशी सम्बन्धन लिएका १५ वटा कलेजको अनुमति रद्द गर्न सरकारले प्रक्रिया थालेको छ। मापदण्ड पालना नगरेको, सूचनाको बेवास्ता गरेको, नवीकरण नगरेको तथा धरौटी रकम अध्यावधिक नगरेपछि स्पष्टीकरण सोधिएको शिक्षा, विज्ञान तथा प्रविधि मन्त्रालयले जनाएको छ। मन्त्रालयले तोकेका सर्त पालनामा बेवास्ता गरेकाले यी कलेजको अनुमति रद्द गर्न लागिएको शिक्षामन्त्री गिरिराजमणि पोखरेलको भनाइ छ। यी कलेजले शैक्षिक कार्यक्रम सञ्चालन गर्न मन्त्रालयबाट अनुमति लिने बेला धरौटी रकम बुझाउनुपर्छ। मन्त्रालयको उच्च शिक्षा महाशाखाका अनुसार दुईवर्षे कार्यक्रमका लागि १० लाख र चारवर्षेलाई २० लाख रुपैयाँ जम्मा गर्नुपर्छ। यसबाहेक हरेक वर्ष विद्यार्थी संख्याअनुसार १ हजार ५ सयका दरले शुल्क बुझाएर नवीकरण गर्नुपर्ने व्यवस्था छ। यीमध्ये अधिकांशले कानुनी सर्त पालना गरेका छैनन्। १२ वटाले बेलायतको क्याम्ब्रिज विश्वविद्यालयबाट ए (एड्भान्स) लेभलको अनुमति पाएका थिए। तीनवटाले भने अन्य विषय पढाउने अनुमति लिएका थिए। स्पष्टीकरण सोधिएका कलेजमा एजे वाइल्ड इन्स्टिच्युट अफ एड्भान्स स्टडिज, ब्रिजवाटर इन्टरनेसनल, मल्पी इन्टरनेसनल, क्यापिटल कलेज एन्ड रिसर्च सेन्टर, एभरेस्ट एजुकेसन फाउन्डेसन, काठमाडौं भ्याली, पेन्टागन एजुकेसन नेटवर्क, ओरियन्ट, सरिन भ्याली स्कुल (एपेक्स लाइफ स्कुल), साउथ वेस्टर्न स्टर्न छन्। यिनीहरू काठमाडौंका हुन्। यी कलेजले ए लेभल सञ्चालन गर्ने अनुमति लिएको मन्त्रालयले जनाएको छ। बुटवलका स्काई इन्टरनेसनल र वेस्टर्न मेगालाई पनि स्पष्टीकरण सोधिएको छ। स्काईले एसिया प्यासिफिक युनिभर्सिटी अफ टेक्नोलोजी एन्ड इन्नोभेसनबाट मास्टर्स अफ साइन्स इन इन्फर्मेसन टेक्नोलोजी र मास्टर्स अफ बिजनेस एडमिनिस्ट्रेसनको सम्बन्धन लिएको थियो। वेस्टर्नले मलेसियाको लिंकन युनिभर्सिटी कलेजको सम्बन्धनमा चारवर्षे ब्याचलर अफ होटल म्यानेजमेन्ट र दुईवर्षे एमबीए पढाइ सञ्चालन गर्न अनुमति लिएको थियो। धनगढीको वेस्टर्न इनटरनेसनल बिजनेस स्कुललाई पनि स्पष्टीकरण सोधिएको छ। उसले डेल्टा इन्टरनेसनल युनिभर्सिटी अफ न्यू ओरलियन्सको सम्बन्धनमा चारवर्षे बीबीए र दुईवर्षे एमबीएको अनुमति लिएको थियो। स्पष्टीकरण सोधिएकामा पोखराका कसमस इन्टरनेसनल र गण्डकी बोर्डिङ हाइयर सेकेन्डरी स्कुल पनि छन्। दुवैले क्याम्ब्रिजको सम्बन्धनमा ए लेभलको पढाइ सञ्चालनको अनुमति लिएका थिए। काठमाडौंको ओरियन्ट, बुटवलको स्काई इन्टरनेसनल तथा वेस्टर्न मेगा र धनगढीको डेल्टा इनटरनेसनल कलेज भने सञ्चालनमै रहेको मन्त्रालयले जनाएको छ।"
"दशगजाको घर, डरैडर","नरैनापुर (बाँके) : गत ८ असारमा १६० दशमलव ८ मिलिमिटर वर्षा हुँदा बाँकेको नरैनापुर गाउँपालिकाका रोशनपूर्वा, घोडदौडिया, वहाउपूर्वालगायत एक दर्जन सीमावर्ती गाउँ डुबानमा परे। बस्तीदेखि मुस्किलले पाँच सय मिटर दुरीको सीमावर्ती क्षेत्रमा भारतले बनाएको बाँधजस्तै अग्लो सडकको निकास नहुँदा वर्षात्को पानी बाढी बन्यो। धेरै घरमा पानी पस्यो। अन्नबाली नष्ट भए। डुबानलगत्तै गाउँपालिका अध्यक्ष इस्तिायाक अहमद शाहले निरीक्षण गरेको फोटो मिडियामा भाइरल बन्यो। प्रमुख जिल्ला अधिकारी, प्रदेश र प्रतिनिधिसभा सदस्य पनि पुगेर गाउँलेलाई राहतको आश्वासन दिए। शुक्रबार बिहान नरैनापुर४ घोडदौडिया गाउँ पुग्दा स्थानीयले राहत वितरण गर्न आएका सरकारी अधिकारी सम्झेर डुबानको फेहरिस्त सुनाएका थिए। सडकमा पानीको निकास छैन। गाउँ डुबे। कसैले केही दिएन, स्थानीय विद्याराम यादवले दुःखेसो पोखे। अशोककुमार श्रीवास्तव सडक बन्नुअघि कहिल्यै गाउँ नडुबेको बताउँछन्। वडा नम्बर ४ का सदस्य घिराउ पठान पनि राहतका लागि पहल गर्न आग्रह गर्दै थिए। गाउँपालिकाका प्रमुख प्रशासकीय अधिकृत दलबहादुर बस्नेतले बाढी पीडितलाई राहत कतैबाट वितरण नभएको स्विकारे। यो बस्तीमा पाँच सय घर छन्। दशगजामै जोडिएको भारतीय गाउँमा डेढ सय घर सबै डुबानको समस्या झेल्छन्। भारतको बहराइच र श्रावस्ती जिल्लासँग जोडिएको बाँकेमा ६५ किलोमिटर सीमा क्षेत्र छ। सशस्त्र प्रहरी बलका अनुसार भारतीय पक्षले अहिलेसम्म सीमामा ४४ किलोमिटर सडक निर्माण गरिसकेको छ। सडक दशगजादेखि सय मिटरदेखि एक किलोमिटरको दुरीमा छ। जुन २ फिटदेखि ६ फिटसम्म अग्लो छ। कतिपय ठाउँमा अझै अग्लो छ। नेपालगन्ज उपमहानगरपालिकाको जमुनाहादेखि पूर्वदक्षिणमा डुडुवा र नरैनपुर गाउँपालिकासम्म राजमार्ग जस्तो देखिने यो सडक धेरैजसो पक्की छ।भारतले बाँकेको नरैनापुर गाउँपालिका ४ नरैनापुरमा दशगजाबाट एक सय मिटरको दुरीमा बनाएको पक्की सडक। नरैनापुर२ रोशनपूर्वामा त अहिले पनि बाढीको पानी दशगजामै भैंसी बस्ने आहाल छ। त्यहाँ हाँस तैरिरहेको देख्न पाइन्छ। नेपाल र भारतका दुवैतिरका घरको चापाकलको फोहर पानी त्यहीं पुग्दा पानी सुक्न पाउँदैन। पानी जमेकै ठाउँको उत्तरपूर्वमा अजिजुल रहमानको घर र पसल छ। बाढीले बस्ती डुबेको थियो। पानीको निकास छैन। पहिले बाटो नै बन्द थियो। अहिले अलिक सुकेको छ, उनले भने। उनको आँगनमै भेटिएका वडा नम्बर २ का अध्यक्ष मसुद अहमद शाह सुरुमा त दशगजा क्षेत्र छुन मिल्दैन भनेर पन्छिए। एकछिनपछि उनै पठानसँग आग्रह गरे, केही ट्राली माटो भरिदेउ न। कति पर्छ, लागेको पैसा म दिउँला। घोडदौडिया र रोशनपूर्वा मात्र होइन, सीमाका धेरै गाउँका सयौं घर यही भारतीय सडकका कारण डुबानको चपेटामा छन्। सडक सञ्जाल र सञ्चार सम्पर्क नभएर राज्यको उपेक्षामा रहेको बाँकेको विकट बघौडा क्षेत्रका बासिन्दा नेपाली भएर पनि भारतीय बजारमा परनिर्भर हुँदा पनि रमाउँथे। उनीहरू दशगजामा घर छ, मलाई के को डर छ भन्थे। यतिबेला त्यही सडकका कारण दशगजामै बस्ने डुबानको सबैभन्दा बढी जोखिममा छन्। सधैंको सास्ती लक्ष्मणपुर भारतले एकलौटी रुपमा निर्माण गरेको लक्ष्मणपुरस्थित राप्ती ब्यारेज (लक्ष्मणपुर बाँध) र कलकलवा तटबन्धले बाँकेका नरैनापुर, डुडुवा र राप्ती सोनारी तीन गाउँपालिकाका धेरै गाउँ (साबिकका ९ गाविस) हरेक वर्ष डुबानमा पर्दै आएका छन्। राप्ती नदीमा बाढी आउँदा भारतले लक्ष्मणपुर बाँधका १४ वटा गेट लगाइदिन्छ। यसले राप्ती नदी, गन्धेली, सोतिया र डुडुवा नालाको पानी निकास नभएर नेपाली भूमि डुबानमा पर्छ। सयौं बिघा खेतीयोग्य जमिन बगर बनेको छ। साबिक होलिया र बेतहनी गाविस (हाल डुडुवा१ र २) का धेरै बस्ती नै सरेका छन्। डुडुवा१ को सिंगो सन्तलिया गाउँ हजरत सामुदायिक वनको छेउ उचुवामा सरेको छ। वडाध्यक्ष पटेश्वर वर्मा भन्छन्, पुस्तौं पुस्ता बिताएको सन्तलिया गाउँ वर्षामा सधैं डुबानमा पर्छ। त्यसैले सबैले बस्ती सारे। यो बस्तीमा नेपालीका ७०८० घर थिए। लक्ष्मणपुर बाँध र कलकलवा तटबन्धबाट बाँकेका मात्र ६० हजारभन्दा बढी बासिन्दा प्रभावित भइसकेको लक्ष्मणपुर बाँधपीडित संघर्ष समितिको दाबी छ। सीमामा बस्नेहरू अहिले भनिरहेका छन्, दशगजामा घर छ। डरै डर छ।"
"सुस्तामा सीमा अतिक्रमण : जनता बोल्छन्, बोल्दैन सरकार","बुटवल : भारतीय पक्षबाट सीमा अतिक्रमणका कारण वर्षाैंदेखि पीडित छन्, नवलपरासीका सुस्तावासी। १४ हजार हेक्टर जमिन अतिक्रमणमा परेको छ। सीमामा स्तम्भ छैनन्। हामीले वर्षाैंदेखि रोइकराइ गर्दै आएका छौं तर राज्यले सुनेन, सुस्ता बचाऔं अभियानका उपाध्यक्ष आदम खाँ भन्छन्, सीमास्तम्भ स्पष्ट नभएको बहानामा भारतीय नागरिकले नेपालीमाथि थिचोमिचो गर्दै आएका छन्। दुई देशका स्थानीय प्रशासनको सहमतिमा २०६२ सालमा अस्थायी सीमा तोकेर तत्कालका लागि समस्या समाधानको उपाय निकालिएको थियो। धनैया रेता गाउँको १९ हजार ४ सय ८० हेक्टर जग्गासहितको जंगल क्षेत्र कसैले पनि जोतभोग नगर्ने समझदारी भएको उपाध्यक्ष खाँ सुनाउँछन्। छलफलमा भारतीय पक्षले आधाआधा बाँडेर लिन प्रस्ताव राखेको थियो। सुस्तावासीले विरोध जनाएपछि कसैले प्रयोग नगर्ने सहमतिमा छाडिएको थियो। तैपनि बेलाबेला अतिक्रमण प्रयास भइरहेको छ। गाउँमा उत्पादन गरिएको भेली डुंगामार्फत परासीतर्फ ल्याउँदै गरेका सुस्तावासी । सुस्ताको क्षेत्रफल ४० हजार ९ सय ८० हेक्टर हो। विवादमा ल्याएर कसैले नचलाउने सहमति भएको जग्गाबाहेक सुस्तावासीले ७ हजार हेक्टर मात्र उपभोग गर्दै आएका छन्। अरू समयमा सशस्त्र प्रहरीको गस्ती हुने भएकाले भारतीय मौन रहन्छन्, उनी भन्छन्, तर वर्षात्मा खोलाको बहाव बढेपछि सशस्त्र प्रहरी जान सक्दैनन्। त्यही समय कसैले जोतभोग नगर्ने गरी छाडिएको जग्गा खनजोत सुरु गर्छन्। अर्का स्थानीय लैला बेगमका अनुसार सशस्त्र प्रहरी नभए बाँकी भूमि पनि भारतीयले अतिक्रमण गर्ने थिए। पटकपटक नापनक्सासहित स्थायीस्तम्भ बनाउन हामीले सरकारसँग माग गर्यौं, उनी भन्छन्, काठमाडौंमा अनशन बस्दा सुस्तावासीले ज्यानसमेत गुमाए। तर, सरकारले भूमि रक्षा र सीमास्तम्भ बनाउन भारत सरकारसँग पहल गरेको छैन। हामी कहिलेसम्म भारतीयसँग लडिरहने ? सुस्ता गाउँ । तस्बिर : हरि शर्मा सुस्ता गाउँपालिका४ सुस्ता गाउँमा २ सय ६५ घरधुरी छन्। त्यहाँको जनसंख्या ३ हजार १ सय ३३ जनसंख्या छ। वर्षांैदेखि बसोबास गर्दै आएका अधिकांश स्थानीयसँग नागरिकता छैन। ३ सय ५० जनाको मात्र नागरिकता छ। सीमा मिचेर भारतको प्रहरी चौकी रूपन्देहीको बेलहिया नाकामा नेपाली भूमि अतिक्रण गरी भारतले उत्तर प्रदेश प्रहरी चौकी बनाएको छ। स्थानीयले विरोध गरिरहे पनि भारत पछि हटेको छैन। मर्चवारस्थित बगौलीको मन्झरियाको २० बिघा नेपाली भूमिमा भारतीय हस्तक्षेप छ। दसगजाछेउ सात वर्षदेखि नेपाली किसानले खेती गर्न पाएका छैनन्। डन्डा नदीले सीमा छुट्याए पनि ५२८एच स्तम्भ रहेको जमिन भारतीयले कब्जामा राखेको स्थानीय अब्दुल रहमान फकिर बताउँछन्। डन्डा नदीपारिको सो जमिनमा भारतीय सुरक्षा गस्ती चल्छ। त्यसको आडमा भारतीयले जंगल फाँडेर काठ लैजाने गरेका छन्। नेपाली किसानले लगाउने खेतीसमेत मासिदिने गरेको उनी बताउँछन्। लालपुर्जा नेपाली, भूमि भारतमा कपिलवस्तु र भारतको बलरामपुरसँग सीमा जोडिएको दसगजा क्षेत्रमा २५ वटा सीमास्तम्भ छैनन्। कृष्णनगर पश्चिम क्षेत्रको अर्रा नदी आसपासको सीमा क्षेत्रमा क्रसबोर्डर अकुपेसनका कारण सीमास्तम्भ नबनाइएको हो। त्यहाँ सीमा सर्भेका क्रममा भारतको संरक्षणमा रहेको जंगल क्षेत्र नेपालतर्फ र नेपाली किसानले खेती गर्दै आएको क्षेत्र भारततर्फ परेको छ। यस क्षेत्रका ३ मुख्य, १६ सहायक र ६ साना सीमास्तम्भ निर्माण हुन नसकेको सशस्त्र प्रहरी बल नम्बर २८ गण तौलिहवाका गणपति सशस्त्र प्रहरी उपरीक्षक जनक पुरी बताउँछन्। नेपालभारत संयुक्त सर्भे टोलीको नापीमा नेपालतर्फ परेको भारतको भूमिमा नेपाली किसानको लालपुर्जा छ। भारततर्फ रहेको नेपाली भूमिमा भारतीय जंगल छ, नेपालभारत सीमा सर्भेक्षण टोलीका एक अधिकृत भन्छन्, दुई देशका उच्च अधिकारीको वार्ता र सहमतिपछि मात्रै यी स्थानमा सीमास्तम्भ स्थापना गर्न सकिन्छ। स्रोतका अनुसार बढी मात्रा भारततर्फको भूमि र जंगल नेपालभारत सर्भे टोलीको नापीअनुसार नेपालतर्फ परेका कारण सीमास्तम्भ निर्माणमा भारतीय पक्षबाटै रोकावट भएको छ। जग्गाको तिरो तिरेको तिर्यै बर्दियाको गुलरियामा थपुवा, लट्कनिया, सुरजपुर, चौगुर्जी, राजापुरमा भिम्मापुर, खैरीचन्दनपुर, मानपुर र गेरुवामा जमुनी कण्ठपुरलगायत सीमावर्ती क्षेत्र अतिक्रमण चपेटामा छन्। खुला सिमानाका कारण नेपाली भूमि अतिक्रमणमा परेको भारतीय सीमावर्ती गुलरिया नगरपालिका१० का वडाध्यक्ष वीरेन्द्रकुमार चौधरी बताउँछन्। गुलरिया बान्धुपुरमा रहेको रंग नपोतिएको जंगे पिलर। तस्बिर : यादव आचार्य जमिन भारतीय पक्षले कब्जा गर्दा थपुवाका किसान खेतीपातीबाट वञ्चित छन्। पीडितले बर्सेनि सरकारलाई तिरो बुझाउँछन्। कर तिरेको आफ्नै जमिन भोगचलन गर्न नपाएपछि सीमा क्षेत्रका नागरिक समस्यामा छन्। नदी कटानलगायत बाढीका कारण सयौं बिघा सरकारी जमिन भारततर्फ पसेको छ। जिल्लाका सिमाना सोझ्याउन समयमै पहल नगरे कालान्तरमा यसको ठूलै क्षति व्यहोर्नुपर्छ, उनी भन्छन्। पिलर सारियो दाङको गढवा८ कोइलावास खबरी खोलामा रहेको सीमास्तम्भ २५ वर्षदेखि ६ मिटर वर सारिएको तथ्य खुलेको छ। यसबारे प्रशासनलाई जानकारी गराए पनि सुनुवाइ नभएको वडाध्यक्ष सद्धाम सिद्दिकी बताउँछन्। २३ वर्षअघि सीमास्तम्भ मर्मत गर्दा पनि पुरानो स्थान छाडेर नयाँमा राखिएको उनको भनाइ छ। सीमास्तम्भ पहिले तल थियो, अहिले माथि सारेका छन्। झन्डै ५६ मिटर नेपालतिर सीमास्तम्भ सारिएको छ, उनी भन्छन्, २५ वर्षपहिलेको अवस्था हेर्दा सीमा सरेको छ। हरि शर्मानवलपरासी, यादव आचार्यबर्दिया, गोपाल भण्डारीकपिलवस्तु"
सप्तरीका ४५० पिलर गायब,"राजविराज : सप्तरीमा नेपाल र भारत सीमा छुट्याउने साढे चार सय स्तम्भ गायब छन् । नेपालभारत सीमा क्षेत्रमा कतै सीमा स्तम्भ गायब छ भने कतै भारतीय पक्षबाट सीमा मिचेर साना स्तम्भ गाडिएको छ । ठूलो पिलर र सानो पिलरको फरक हेरे सजिलै नेपाली सीमा मिचिएको छुट्याउन सकिन्छ, तिलाठी कोइलाडी गाउँपालिका १ का ६८ वर्षीय जगतानन्द झाले भने । नेपालभारतको सिमानामा मुख्य ३४, सानो २८३ तथा सहायकसमेत गरी ६५० सीमा स्तम्भ अवस्थित हुनुपर्ने हो । अहिले दुई सय मात्र रहेको जिल्ला प्रशासन कार्यालय सप्तरीले जनाएको छ । गत वर्ष फेला परेको २०२ स्तम्भमध्ये पातो र रामनगर कोदरकट्टीका दुईवटा स्तम्भ यस वर्ष खोलाले बगाएको सशस्त्र प्रहरी बल ६ नम्बर गणका एसपी उद्धव न्यौपाने बताउँछन् । हराएका स्थानमा नयाँ नबनाइएकाले र पुराना स्तम्भ मर्मत नगरिएकाले भारतीय अतिक्रमण बढेको र भारत बिहार सुपौल जिल्ला कुनौलीका बासिन्दाले दसगजा क्षेत्रमा खेती गरिरहेको स्थानीय बताउँछन् । २२३ नम्बरको मुख्य स्तम्भ चारपाँच दशकअघि करिब सात सय मिटर दक्षिणतर्फ रहेको सीमारक्षक देवनारायण यादव दाबी गर्छन् । उतिबेला सखुवा काठको स्तम्भ बाढीले बगाएपछि भारतले सीमा मिचेर सिमेन्टको बनाएको उनको भनाइ छ । यादवले भने, कहिले जमिन अतिक्रमण गरेर, कहिले नाकाबन्दी त कहिले नयाँ नक्सा सार्वजनिक गरेर अनि नदीमा जबरजस्ती बाँध बाँधेर भारतले दुःख दिइरहेको छ । सीमा मिचेर स्तम्भ गाड्न थालेपछि दुई दशकअघिदेखि विरोध गरेको तिलाठी कोइलाडीका ६६ वर्षीय राजनारायण झाले बताए । उनले भने, नेपालभारतको संयुक्त टोलीले देखाएको स्थानभन्दा भारतीय एसएसबीले दबाबमा सीमा मिचेर फरक ठाउँमा गाडेको हो । तिलाठी कोइलाडी र कुनौलीस्थित नेपाल र भारत सिमामा रहेको दशगजा क्षेत्रमा लगाइएको धानबाली काट्दै एक भारतीय महिला । तब्बिर : मनोहर पोखरेल दसगजाछेउमै खेत भएका ५५ वर्षीय नवीन झाले पिलर नम्बर २२३६ देखाउँदै भने, वास्तविक सर्भे हुने हो भने यो पिलर पाँच सय मिटर दक्षिण पुग्छ । भारतले सीमा हेर्न ३३ किलोमिटरमा एसएसबीको क्याम्प राखे पनि नेपालतर्फ प्रहरी उपस्थिति अत्यन्त पातलो छ । सशस्त्र डीएसपी बद्रीनारायण चौधरीका अनुसार सीमा सुरक्षार्थ बोदे बर्साइनमा सुरक्षा बेस क्याम्प तथा रामनगर कोदरट्टी, छिन्नमस्ता, पातो, बननियाँ, तिलाठी, को बर्साइनमा बोर्डर आउट पोस्ट छ । सप्तरीमा कोसी नदीदेखि पश्चिम बलान खोलासम्म भारतसँग जोडिएको नेपाली सीमाको लम्बाइ ७८ किलोमिटर छ । सीमा सुरक्षार्थ खटिएका सशस्त्र प्रहरीको ध्यान भन्सार नाका छलेर आउनेजाने अवैध समान रोक्न केन्द्रित रहेकाले सीमा अवलोकन, निरीक्षण र सुरक्षा हुन नसकेको स्थानीयको गुनासो छ । सीमावस्था गन्जागोल रहेको र २१ स्थानमा दसगजा छुट्याउन नसकिने अवस्थामा रहेकोले आँखाले हेरेको र बुझेको भरमा सीमा चलिरहेको सशस्त्र प्रहरीको भनाइ छ । आफ्नो स्वाधीनता बचाउन हामी सबै एकजुट हुनुपर्छ । भारतीय ज्यादतीविरुद्ध जनता बोलिरहेका छन् । सरकार पनि प्रस्ट बोल्नुपर्छ, सीमारक्षक यादव भन्छन्, अतिक्रमित सम्पूर्ण जमिन फिर्ता गराउन राजनीतिभन्दा माथि उठेर सबै एकजुट हुनुपर्छ ।"
भारतले नक्सामा नेपाली भूमि राख्नु बलमिच्याइँ हो : परराष्ट्रमन्त्री,"काठमाडौं : परराष्ट्रमन्त्री प्रदीप ज्ञवालीले भारतको बलमिच्याइँका कारण नेपाली सीमा मिचिएको बताएका छन्। राज्य व्यवस्था तथा सुशासन समितिको बैठकमा बोल्दै मन्त्री ज्ञावालीले आइतबार यस्तो बताएका हुन्। 'ऐतिहासिक प्रमाणका आधारमा लिपुलेककालापानीलिम्पियाधुरा नेपालकै भूमि हो, हामीसँग प्रर्याप्त प्रमाण छन्', उनले भने,'यति हुँदाहुँदै पनि भारतले आफ्नो नक्सामा नेपाली भूमि राख्नु बलमिच्याइँ हो, समस्या सामधान गर्न सरकारले कूटनीतिक कदम चाल्छ।' विगतका सरकार निरंकुश तानाशाही हुँदा र नेताले सत्तालाई बढी प्रथामिकता यस्तो समस्या निम्तिएको मन्त्री ज्ञावालीले प्रष्ट पारे। अहिलेको सरकारले निडर भएर आफ्नो भूमिको सुरक्षा गर्ने समेत उनले बताए। 'विगतमा सरकार निरंकुश तानाशाही हुँदा र नेताहरुले सत्तालाई बढी प्रथामिकता दिँदा सीमा खुम्च्याउने काम भएको छ। त्यो बेला कूटनीतिक महल हुन सकेन', मन्त्री ज्ञावालीले भने,'अहिलेको सरकारले राष्ट्रियता, स्वाधिनता र सीमा सुरक्षाको विषयमा निडर भएरअघि बढ्छ।' शनिबार भारतीय नक्सामा नेपाली भूमि समेटिएको विषयमा छलफल गर्न प्रधानमन्त्री केपी ओलीले सर्वदलीय बैठक बोलाएका थिए । सर्वदलीय बैठकमा सहभागी प्रमुख प्रतिपक्षीलगायत सम्पूर्ण दलले भूमि रषामा राष्ट्रिय सहमति हुनुपर्नेमा जोड दिएका थिए । सीमा विवादको विषयमा आन्दोलनरत पक्षलाई उत्ताउला अभिव्यक्ति नदिनसमेत प्रधानमन्त्रीले आग्रह गरेका छन् । सरकारले भारतलाई मैत्रीपूर्ण ढंगले तथ्यतथ्यांक राखेर सम्झाएरै आफ्नो भूभाग फिर्ता लिने प्रधानमन्त्रीको भनाइ छ ।"
रामग्राममा खोजिँदै बुद्धको अस्तु,"परासी : बुद्ध सम्बन्धि थप पुरातात्विक प्रमाण संकलन गर्न रामग्राम स्तुप क्षेत्रमा अनुसन्धान सुरु भएको छ। यहाँ बुद्ध महापरिर्वाणपछिको अस्तुधातु राखिएको बताइन्छ। अस्तुधातु राखिएको स्थान भनिएकाले रामग्राम लुम्बिनीपछिको महत्वपूर्ण स्थान मानिएको छ। बेलायत युनिभर्सिटी (दुराहम) पुरातात्विक विभाग र लुम्बिनी विकास कोषका विज्ञहरूबाट भूभौतिक सर्भे (जियो फिजिक्स) प्रविधिमार्फत अनुसन्धान सुरु गरिएको हो। रामग्राम स्तुप पश्चिम नवलपरासीको रामग्राम नगरपालिका७ स्थित उजैनीमा छ। रामग्राम स्तुप क्षेत्रमा चुम्बिकीयसहित विभिन्न चारवटा प्रविधिबाट सर्भे सुरु गरिएको हो। पुरातात्विक सामग्री संकलन गर्न अघर(ड्रिलजस्तो प्रविधि), स्थलगत सर्भेक्षण, जियो फिजिक्स र नक्सांकनबाट काम सुरु गरिएको लुम्बिनी विकास कोष पुरातत्व शाखाका प्रमुख हिमालकुमार उप्रेतीले बताए। नेपालीसहित तीन जना विदेशीहरूको विज्ञ टोलीले सर्भे सुरु गरेको छ। विश्वसम्पदा सूचीको प्रक्रियामा रहेको रामग्रामलाई आवश्यक पर्ने प्रमाण जुटाउन पनि यो सर्भे सुरु गरिएको उप्रेतीको भनाइ छ। १० लगाएर सर्भे गरेपछि रामग्राम क्षेत्रको उत्खननसमेत हुनेछ। प्रविधिअन्तर्गत जमिनको सतहदेखि २ मिटर तलसम्म एक्सरे गरिनेछ। मेसिन प्रयोग गर्न नसके अघरको माध्यमबाट २०२० सेन्टिमिटरको माटो निकाल्दै परीक्षण गरिने बताइएको छ। अघरले मानव बस्तीको बसोबास कहिलेसम्मको थियो भन्ने पत्ता लाग्छ। यस्तै, स्थलगत सर्भे र नक्सामार्फत पुरातात्विक सामग्री संकलन गरिनेछ। सर्भेपछि रामग्राम स्तुप क्षेत्रमा प्राचीन बिहार, मानव बस्ती, अन्वेषण, बुद्धकालमा प्रयोग भएका अन्य सामग्रीको अवस्थाबारेमा पत्ता लाग्ने बेलायती युनिभर्सिटीका प्रोफेसर रविन कनिङघमले बताए। यसअघि सन १९९७, १९९९ र गतवर्ष (सन २०१८) मा पनि सर्भे सुरु गरिएको थियो। १९९७ र १९९९ मा भएको सर्भेमा बुद्धकालीन अन्वेषणहरू फेला परेको थियो। त्यसैको आधारमा १९९९ देखि २००४ सम्म पुरातत्वविद् शुक्रसागर श्रेष्ठको नेतृत्वमा चार पटकसम्म उत्खनन गरिएको पुरातत्व विभागका वरिष्ठ पुरातत्वविद् रामबहादुर कुँवरले बताए। त्यसबेला मौर्य र गुप्तकालीन सामग्रीहरू फेला परेका थिए। यस्तै, सन् २०१८ मा गरिएको सर्भेमा ठूलो बिहार, पोखरीलगायतका बुद्धकालीन सामग्रीहरू फेला परेपछि थप प्रमाण संकलन गर्न अहिलेको सर्भे सुरु गरिएको कुँवरको भनाइ छ। रामग्राम स्तुप क्षेत्र २४ बिघा क्षेत्रफलमा फैलिएको छ। अहिलेको सर्भेले पुरातात्विक दृष्टिकोणले स्तुपले ओगटेको वास्तविक क्षेत्रफल पनि निकाल्ने छ। सर्भे सुरु भएपछि स्थानीयले यसको संरक्षण र विकास हुनेमा विश्वास लिएका छन्। स्थानीय शम्भु उपाध्यायले सरकारी उदासिनताका कारण पछि परेको रामग्राम स्तुपको सर्भेले यस क्षेत्रको विकास र संरक्षण हुने विश्वास व्यक्त गरे। पटकपटक उत्खनन र संरक्षणका लागि सरकारसँग आग्रह गरे पनि वास्ता नगरेको उनले बताए। ढिलै भएपनि काम सुरु भएको छ। यसले रामग्राममा रहेका थप बुद्धकालीन सामग्री संकलन हुने विश्वास छ, उनले भने। रामग्राम नगरपालिकाका प्रमुख नरेन्द्रकुमार गुप्ताले स्तुपको विकासका लागि नगरपालिकाले सरकारसहित विभिन्न दातृ संस्थासँग आग्रह गर्दै आएको बताए। उनले विश्व सम्पदा सूचीमा सूचीकृत प्रक्रियामा रहेको रामग्राम स्तुपको पछिल्लो सर्भेले त्यसलाई सहयोग पुग्ने विश्वास व्यक्त गरे। बुद्धका ८ अस्तुधातुमध्ये सबै स्थानको निकालिए पनि यस क्षेत्रको निकाल्न नसकिएको बुद्ध किवंदत्तिमा उल्लेख छ। यहाँको अस्तु आठौं हो। अन्तिम अस्तु रहेको रामग्राममा विभिन्न देशबाट पर्यटकहरू आउने गरेका छन्। आवश्यक संरचना निर्माणसहित यसको संरक्षण हुन नसक्दा पर्यटकहरू केही समय बसेर जाने गरेका छन्।"
राजमोलाई सघाउन सहमत भए नेकपा बागी उम्मेदवार घर्ती,"बागलुङ : बागलुङ क्षेत्र नम्बर२ का प्रदेशसभा सदस्य उपनिर्वाचनमा बागी उम्मेदवारी दिएका नेकपाका नेता शेरमान घर्ती राष्ट्रिय जनमोर्चा (राजमो)का उम्मेदवारलाई सघाउने भएका छन्। नेकपा र राजमोबीच गठबन्धन गर्ने सहमति विपरित उम्मेदवारी दिएर गाउँ पसेका घर्तीको उम्मेदवारी फिर्ता गराउन नेकपाले ठूलो कसरत गर्नु परेको छ। उम्मेदवारी फिर्ताको अन्तिम समयमा तिव्र दबावपछि मनोनयन फिर्ता लिन तयार भएका शेरमानलाई ढोरपाटन नगरपालिकाका मेयर देवकुमार नेपालीको पहलमा हेलिकप्टरमार्फत सदरमुकाम ल्याइए पनि उम्मेदवारी फिर्ता गर्न समय सकिएका कारण प्रयास विफल भएको थियो। यद्यपि नेकपाले अन्तिम विकल्पको रुपमा घर्तीलाई पत्रकार सम्मेलन गरेर विज्ञप्तीमार्फत बागी उम्मेदवारी फिर्ता र राजमो उम्मेदवारलाई सघाउने उद्घोष गराउन सफल भएको जिल्ला अध्यक्ष इन्द्रलाल सापकोटाले जानकारी दिए। मुख्य निर्वाचन अधिकृतको कार्यालयबाट भने निर्धारित समयमा कुनै पनि उम्मेदवारले आधिकारीक रुपमा मनोनयन फिर्ता नगरेको मुख्य निर्वाचन अधिकृत वासुदेव न्यौपानले जानकारी दिए। आफूलाई उपेक्षा गरिएको गुनासो र विभिन्न एजेण्डासहित स्वतन्त्र रुपमा दर्ता गराएको उम्मेदवारी केन्द्र र जिल्ला तहका नेताहरुले पुरा गर्ने प्रतिवद्धता व्यक्त गरेपछि फिर्ता लिएको घर्तिले बताए। स्वभाविक रुपमा मेरा पार्टीप्रति केही गुनासो र पश्चिम क्षेत्रलाई फरक जिल्लाको रुपमा स्थापित गर्ने लगायतका माग थियो, शेरमानले भने, केन्द्रका नेताले मेरा मागलाई सक्दो पुरा गर्ने वचन दिनुभएको छ, त्यसैले उम्मेदवारी फिर्ता गरेको हुँ। २५ वर्ष राजमोको राजनीतिमा बिताएर तत्कालीन माओवादी प्रवेश गरेका घर्तीले अब राजमो उम्मेदवारलाई चुनाव जिताउन लाग्ने बताए। पश्चिमको राजनीतिमा सक्रिय घर्ती २५ वर्ष राजमोमा सक्रिय भएर तत्कालीन बोबाङ गाविसको अध्यक्षसमेत भएका थिए। पार्टीप्रति असन्तुष्टि जनाउदै उनी नेकपा माओवादी केन्द्रमा प्रवेश गरेका थिए। उनी माओवादीका तर्फबाट स्थानीय तहको चुनावमा ढोरपाटन नगरपालिकाको मेयरमासमेत चुनाव लडेका हुन्। वाम गठबन्धन तोड्नका लागि भित्र र बाहिरबाट अनेक षड्यन्त्र भइरहेका छन्, त्यसकै अशंको रुपमा यो घटना भएको हो, नेकपा जिल्ला अध्यक्ष सापकोटाले भने,शेरमानजी लामो समयदेखि वाम आन्दोलन र अभियानमा क्रियाशिल हुनुहुन्छ, उहाँको पार्टीले ढिलोचाडो त्याग र योगदानको कदर गर्छ। बागी उम्मेदवारी फिर्ता लिएसँगै अब नेकपा राजमो बीचको वाम गठबन्धन र नेपाली कांग्रेसबीच मुख्य प्रतिस्पर्धा हुनेछ। यस क्षेत्रमा २०७४ को प्रदेश सभा निर्वाचनमा पनि साविकको नेकपा एमाले, राजमो र माओवादी केन्द्र वाम गठबन्धन बनाएर चुनावी मैदानमा उत्रिएका थिए। जसमा राजमोका उम्मेदवार टेकबहादुर घर्ती ११ हजार ८ सय ८४ मत प्राप्त गरेर विजय बनेका थिए। घर्तीका प्रत्यासी नेपाली कांग्रेसका जीत शेरचन जो अहिले पनि उम्मेदवार छन्। उनले ८ हजार ६ सय ६४ मत प्राप्त गरेका थिए। उक्त चुनावमा ३ हजार २ सय ६० मतको अन्तर थियो। २०७० सालको निर्वाचनमा भने जिल्लाका तिनै क्षेत्रमा कांग्रेसले जित हात पारेको थियो। उपनिर्वाचनमा अब आठ राजनीतिक दलसहित एक स्वतन्त्र उम्मेदवार चुनावी मैदानमा छन्। कांग्रेसबाट शेरचन, राजमोबाट खिमविक्रम शाही, समाजवादी पार्टीबाट अशोकुमार बिक, राप्रपा संयुक्तबाट निमबहादुर भण्डारी, राप्रपाबाट गणेशबहादुर कुँवर, राष्ट्रिय जनमुक्ति पार्टीबाट यामबहादुर आले, संघीय लोकतान्त्रिक राष्ट्रिय मञ्चबाट अनिलकुमार राई, मंगोल नेशनल अर्गनाइजेशनबाट मित्रबहादुर मगर र स्वतन्त्र उम्मेदवार सन्तोष भण्डारी छन्।"
भूमि रक्षामा राष्ट्रिय सहमति,"काठमाडौं : कालापानी क्षेत्रमा भारतले नेपाली भूमि मिचेकामा सबै राजनीतिक दल एकमत देखिएका छन्। उनीहरूले उच्चस्तरीय कूटनीतिक पहल गरी फर्काउन सरकारलाई अभिभारा दिएका छन्। भारतले कालापानी, लिपुलेक र लिम्पियाधुरासहित ठूलो नेपाली भूमि आफ्नो नक्सामा राखेपछि मुलुकभर विरोध प्रदर्शन चर्किएको छ। सरकारले उक्त भूमि नेपालको भएको भन्दै भारतको एकपक्षीय ढंगबाट हुने कुनै पनि निर्णय मान्य नहुने चेतावनी दिएको थियो। यसबारे राष्ट्रिय सहमति जुटाउन प्रधानमन्त्री केपी ओलीले शनिबार सर्वपक्षीय बैठक बोलाएका हुन्। बैठकमा सहभागी दलका शीर्ष नेता, पूर्वपधानमन्त्री एवं कूटनीतिक विज्ञहरूले सीमा रक्षामा कटिबद्ध भएर लाग्न सरकारलाई आग्रह गरे। राष्ट्रिय सहमति र एकतालाई आधार बनाएर प्रभावकारी कूटनीतिक माध्यमबाट वार्ता अगाडि बढाउनुपर्ने सर्वपक्षीय बैठकको निष्कर्ष छ। नेपालको भूमि फिर्ता ल्याउन सरकारले अगाडि बढाउने सबै कदममा साथ रहने प्रतिबद्धता सबै दलले व्यक्त गरेको परराष्ट्रमन्त्री प्रदीप ज्ञवालीले जानकारी दिए। अभूतपूर्व राष्ट्रिय सहमति भएको छ। यसले सरकारलाई बलियो आडभरोसा मिलेको छ, परराष्ट्रमन्त्री ज्ञवालीले बैठकपछि पत्रकारसँग भने, सबैको एउटै सोच कालापानी निर्विवाद नेपाली भूमि हो जसमा कालापानी, लिपुलेक र लिम्पियाधुरा पर्छन् भन्ने हो। राष्ट्रियताका विषयमा एकपटक फेरि सबै दल एकै स्थानमा आएका हुन्। संविधान जारी भएपछि भारतले लगाएको आर्थिक नाकाबन्दीका समयमा पनि दल, सञ्चारमाध्यम, नागरिक समाज र सर्वसाधारण एकै स्थानमा उभिएका थिए। अहिले भारतले अघि सारेको नक्सामा नेपाली भूभाग परेको विषयमा पनि सबै एकै स्थानमा उभिएका हुन्। बैठकमा प्रधानमन्त्री ओलीले सीमाबारे राष्ट्रिय सहमतिले प्रभावकारी रूपमा वार्ता गर्न सरकार अग्रसर हुने बताएका थिए। यो राष्ट्रिय एकतालाई आधार बनाएर वार्ता अगाडि बढ्छ। हामी ससाना कुरामा अल्झदैनौं। हामी मित्रता सुदृढ गर्ने पक्षमा छौं। कूटनीतिक माध्यमबाटै निकास निस्कन्छ भन्नेमा हामी विश्वस्त छौं, प्रधानमन्त्रीलाई उद्धृत गर्दै परराष्ट्रमन्त्री ज्ञवालीले भने, अब सरकारले आन्तरिक छलफल गर्छ र विभिन्न आफ्ना संयन्त्रमार्फत वार्ता अगाडि बढाउँछ। ओलीले सीमा विवादका समस्या समाधान गर्न राष्ट्र नै एकजुट हुनुपर्ने भन्दै सरकार राष्ट्रिय भावनालाई दृढता र स्पष्टताका साथ कूटनीतिक रूपमा सीमाका समस्या समाधान गर्न अग्रसर रहेको बताएका थिए। हामी समग्र दक्षिण एसियामा समृद्धि, विकास र रूपान्तरण देख्न चाहन्छौं। त्यसैले यस क्षेत्रका मुलुकहरुले यस्ता विवादमा अल्झिनु हुँदैन। नेपालले पर्याप्त तथ्य र प्रमाणसहित कालापानी क्षेत्र नेपालको हो भनिसकेपछि विवाद समाधान हाम्रा लागि मात्र हैन भारतका लागि पनि आवश्यक छ, प्रधानमन्त्री ओलीले भने। प्रधानमन्त्री ओलीले हिजोका शैली स्वीकार्य नभएको भन्दै २१ औं शताब्दीमा सबै पक्षको संवेदनशीलताका पक्षमा सरकार रहेको बताए। ओलीलाई उद्धृत गर्दै बैठकमा सहभागी एक नेताले अन्नपूर्णसँग भने, हिजोका भाषा र शैली स्वीकार्य छैनन् र आज सहनुपर्ने आवश्यकता पनि छैन। अब समग्र पक्षमा छलफल गरिन्छ। यस विषयमा सरकार संवदेनशील छ। उत्ताउला अभिव्यक्तिले वातावरण बिगार्छ। भारतलाई हामी मैत्रीपूर्ण ढंगले तथ्यतथ्यांक राखेर सम्झाएरै आफ्नो भूभाग फिर्ता लिन्छौं। बैठकमा प्रधानमन्त्री ओलीले सीमाबारे राष्ट्रिय सहमतिले प्रभावकारी रूपमा वार्ता गर्न सरकार अग्रसर हुने बताएका थिए। उनले आवश्यक परे प्रधानमन्त्री तहबाट संवाद हुने बताए। नेपालभारत संयुक्त सीमा कार्यदल छ। त्यो कार्यदललाई कालापानी र सुस्तामा काम गर्ने क्षेत्राधिकार छैन। परराष्ट मन्त्रालयका सचिवस्तरीय संयन्त्र छ, उनले भने, परराष्ट्रमन्त्रीस्तरमा पनि संयन्त्र छ। यसलाई पनि प्रभावकारी रूपमा अगाडि बढाउँछौं। संघीय संसद्मा रहेका सबै दलका प्रतिनिधि, पूर्वप्रधानमन्त्री, पूर्वपरराष्ट्रमन्त्री, विषय विज्ञ सहभागी सर्वपक्षीय बैठकले नेपाली भूमि आफ्नो नक्साभित्र राख्ने भारत सरकारको कदमको विरोध गरेका हुन्। भारतले नक्सामा राखेको भूमि नेपाली भएकोमा कुनै विवाद नरहेको भन्दै उनीहरूले भारतीय समकक्षीसँग सीधा कुरा गर्न कुरा गर्न प्रधानमन्त्री केपी शर्मा ओलीलाई सुझाएका छन्। सर्वपक्षीय बैठकमा सहभागी केही विज्ञहरुले भने नेपालस्थित भारतीय राजदूत मञ्जिवसिंह पुरीलाई बोलाएर धारणा बुझ्न पनि सरकारलाई सुझाव दिएका छन्। दशकौंदेखि नेपाली भूमि अतिक्रमण गरेर सैनिक क्याम्प खडा गरेको भारतले आइतबार औपचारिक रुपमै नेपाली भूमि समेटिएको नक्सा सार्वजनिक गरेको थियो। भारतीय कदमको नेपालका दलका साथै नागरिकस्तरमै चर्काे विरोध गरिरहेका छन्। कांग्रेस सभापति एवं पूर्वप्रधानमन्त्री शेरबहादुर देउवाले भारतीय नक्सामा समेटिएका भूमि नेपाली भएकोमा विवाद नरहेको भन्दै कूटनीतिक प्रक्रियाबाट समाधान खोज्न सुझाव दिए। कालापानी नेपालकै भूमि हो, यो विवादको विषय नै होइन, बैठकपछि देउवाले भने, कालापानीपूर्वका हाम्रा सबै भूभाग फिर्ता लिन सरकारले उच्चस्तरीय कुटनीतिक र राजनैतिक पहल गर्नुपर्छ। देउवाले भारतद्वारा अतिक्रमित भूमि फिर्ता लिन सरकारले गर्ने कूटनीतिक पहलमा आफ्नो पार्टीको साथ र समर्थन रहने धारणा बैठकमा राखेको कांग्रेस प्रवक्ता विश्वप्रकाश शर्माले बताए। समाजवादी पार्टीका संघीय अध्यक्ष एवं पूर्वप्रधानमन्त्री डा बाबुराम भट्टराईले राजनीतिक तहबाटै सीमा विवाद सुल्झाउनुपर्ने सुझाव दिएका छन्। उनले सर्वपक्षीय बैठकमा चारबुँदे लिखित सुझाव पेस गरेका थिए। परराष्ट्र सचिवस्तरीय संयन्त्रले काम गर्न नसकेको भन्दै प्रधानमन्त्रीले भारतीय समकक्षीसँग सीमा विवादबारे पहल गर्नुपर्ने सुझाव दिए। इपीजी प्रतिवेदन अड्किएर बसेको छ। यसबाट धेरै समस्या समाधान हुन्छ। प्रधानमन्त्रीले भारतीय प्रधानमन्त्रीसँग पहल गर्दा उपयुक्त हुन्छ, उनले बैठकमा भने, अब उच्च राजनीतिक स्तरबाटै नयाँ संयन्त्र बनाएर, राजनीतिक आयोग नै बनाएर, यसको समाधान गर्नु उपयुक्त हुन्छ। त्यसका निम्ति हाम्रा प्रधानमन्त्रीले भारतीय प्रधानमन्त्रीसँग पहल गरेर सीमासम्बन्धी विवाद हल गर्न उच्चस्तरीय राजनीतिक आयोग बनाउनु उपयुक्त हुन्छ। तत्काल प्रधानमन्त्रीले पहल गर्नुहोस्। उनले लिम्पियाधुरादेखि लिपुलेकसम्मको भूमि नेपालकै भएको प्रशस्त आधार रहेको पनि बताए। सन् १८५६ मा बनेको नक्सामा पनि महाकालीको सिमाना लिम्पियाधुरा नै उल्लेख छ। २०१५ सालको चुनाव, २०१८ सालमा पनि नेपालले जनगणनामा पनि गरिसकेको तथ्य छ, भट्टराईले भने, नेपाली पक्षले बलियो तथ्य बटुलेर भारतसँग यसको हल गर्नुपर्छ। काली नदी लिम्पियाधुराबाटै निस्किएको तथ्य छ, नेपालले पेस गर्न सक्नुपर्छ। मन्त्रिपरिषद्का पूर्वअध्यक्ष खिलराज रेग्मीले प्रधानमन्त्री तहमै समाधान खोज्न सुझाव दिए। यो विषयलाई अब प्रधानमन्त्री तहमै संवाद गर्नुपर्छ, उनले भने।राप्रपाका अध्यक्ष एवं पूर्वपरराष्ट्रमन्त्री कमल थापाले नेपाली भूमि मिचिएकोमा सबै दल एक ठाउँमा रहेको उल्लेख गर्दै भारतीय सेना फिर्ता गर्न सरकारले कूटनीतिक पहल गर्नुपर्ने बताए। यी भूभाग नेपालको हो, होइन भनेर विवाद गर्नु जरुरी छैन, ती भूभागबाट यसअघि विसं २०१८ तिरै जनगणना भएको छ, मालपोत उठाएको छ, तिरो उठाएको रेकर्ड छ, अध्यक्ष थापाले भने, अतिक्रमित भूमि फिर्ता लिन र कालापानीबाट भारतीय सेना फिर्ता पठाउन प्रभावकारी ढंगबाट प्राथमिकताका साथ कूटनीतिक पहल गर्नुपर्छ। उनले सीमा रक्षाका लागि सरकार गम्भीर हुनुपर्नेमा जोड दिएका थिए। पूर्वपरराष्ट्रमन्त्री डा प्रकाशचन्द्र लोहनीले भारतले हालै जारी गरेको रानजीतिक नक्साबारे नेपालस्थित भारतीय राजदूतको धारणा बुझ्नुपर्ने सुझाव सर्वपक्षीय बैठकमा सहभागी सबैले दिएको बताए। त्यो भूमि हाम्रै हो भन्नेमा विवाद छैन। नेपाली भूमि मिचिएको भन्नेमा सबै एकैमत छन्, राप्रपा संयुक्तका अध्यक्षसमेत रहेका पूर्वपरराष्ट्रमन्त्री लोहनीले भने, यसबारे सरकारले भारतीय राजदूतलाई बोलाएर आधिकारिक धारणा बुझ्नुपर्छ। नेपालले एक इन्च पनि आफ्नो भूमि गुमाउनुहुँदैन। पूर्वपरराष्ट्रमन्त्री भेषबहादुर थापाले पनि कूटनीतिक पहलबाट सीमा समस्या समाधान गर्न सुझाव दिएका थिए। सरकारले नागरिक तहबाट भइरहेको दाबीले सरकारलाई सहयोग पुगे पनि दुई मुलुकबीचको सम्बन्धमा खलल पुर्याउने कुनै गतिविधि नगर्न नागरिकलाई आग्रह गरेको छ। कतिपय पूर्वराजदूतले सीमासुरक्षाका लागि नेपाली सेनालाई खटाउनुपर्ने समेत बताएका छन्। सीमा सुरक्षाका लागि अर्धसैनिक बल सशस्त्र प्रहरी बलको पूर्ण निगरानीमा हुनुपर्ने भनाइ उनीहरूको थियो। उत्ताउला अभिव्यक्तिले वातावरण बिगार्छ। भारतलाई हामी मैत्रीपूर्ण ढंगले तथ्यतथ्यांक राखेर सम्झाएरै आफ्नो भूभाग फिर्ता लिन्छौं।  प्रधानमन्त्री केपी ओली कालापानीपूर्वका हाम्रा सबै भूभाग फिर्ता लिन सरकारले उच्चस्तरीय कूटनीतिक र राजनीतिक पहल गर्नुपर्छ। कांग्रेस सभापति शेरबहादुर देउवा सीमा विवाद हल गर्न उच्चस्तरीय राजनीतिक आयोग बनाउन प्रधानमन्त्रीले पहल गर्नुपर्छ।  समाजवादी संघीय अध्यक्ष बाबुराम भट्टराई अतिक्रमित भूमि फिर्ता लिन र कालापानीबाट भारतीय सेना फिर्ता पठाउन कूटनीतिक पहल गर्नुपर्छ।  राप्रपा अध्यक्ष कमल थापा अभूतपूर्व राष्ट्रिय सहमति भएको छ। यसले सरकारलाई बलियो आडभरोसा मिलेको छ।  परराष्ट्रमन्त्री प्रदीप ज्ञवाली"
टनकपुरको जग्गा भारतीय कब्जामै,"महेन्द्रनगर : टनकपुर बाँधको १४५७ हेक्टर (३६ एकड) नेपाली भूमि भारतीय कब्जामा छ। भारतले सन् १९०८ मा विद्युत् उत्पादन गर्न महाकाली नदीमा एकतर्फी बाँध बनाएको थियो। सन् १९१० मा बाढीले बाँध बगाएपछि भारत सरकारले राणा सरकारलाई बाँध निर्माण गर्न जग्गा उपलब्ध गराउन पत्र पठायो। भारतीय आग्रहपछि राणा सरकारले कञ्चनपुरको ब्रह्मदेवसहित दोधाराचाँदनीको १२०९ हेक्टर (२९८८ एकड) जग्गा दिएको थियो। सीमाबारे जानकार ऋषिराज लुम्साली भन्छन्, भारतमा निर्मित अहिलेको शारदा नहर त्यतिबेला नेपाली भूमिमा थियो। ब्रह्मदेवसहित दोधाराचाँदनीको सट्टाभर्नाबापतको जग्गा भारतले बर्दियामा दिएको भने पनि टनकपुरमा पाउनुपर्ने १४५७ हेक्टर फिर्ता नदिएको लुम्साली बताउँछन्। नेपालले पनि वैधानिक हिसाबले त्यो जग्गा फिर्ता लिन सकेको छैन, लुम्साली भन्छन्, सरकारले ताकेता नगरेसम्म जग्गा फिर्ता गर्न भारत तयार हुनेछैन। कञ्चनपुरको ब्रह्मदेवमा नेपालकोे २९ हेक्टर जमिनमा भारतको टनकपुर जलविद्युत् आयोजनाको जलाशय छ। २०४८ जेठ १३ गते प्रधानमन्त्री बनेका गिरिजाप्रसाद कोइराला र तत्कालीन भारतीय प्रधानमन्त्री पीभी नरसिंह रावबीच टनकपुर सम्झौता भएको थियो। सम्झौताअनुसार टनकपुर बाँधका लागि भारतलाई नेपालले २९ हेक्टर भूभाग उपलब्ध गराएको थियो। टनकपुरको जग्गाबापत २ मेगावाट विद्युत् नेपालले पाउने टनकपुर सम्झौतामा उल्लेख रहेको लुम्सालीले बताए। तर कोइरालाले टनकपुर आयोजनामा समान हकको साटो राष्ट्रघाती सम्झौता गरेको भन्दै उनको विरोध भएको थियो। त्यसपछि २०५२ सालमा टनकपुर सम्झौतालाई एकीकृत महाकाली सन्धिसँगै मिसाएर वैधता दिइएको लुम्सालीले जानकारी दिए। महाकाली नदीको एकीकृत विकाससम्बन्धी गरिएको उक्त सन्धिको धारा (२) को उपधारा २ क मा भारतले टनकपुर बाँधबाट नेपालले पाउने पानी प्रवाह गर्न हेड रेगुलेटर र नेपालको सीमासम्म नहर निर्माण गर्नुपर्ने उल्लेख छ। यस्तै, भीमदत्त नगरपालिका१ भाषीदेखि १२ सय मिटर नेपालभारत जोड्ने टनकपुर लिंकरोड पनि भारतीय लगानीमै निर्माण गर्ने उल्लेख छ। तर हालसम्म न लिंकरोड बनेको छ न नेपालले पाउनुपर्ने जग्गा उपलब्ध गराइएको छ। भारतीय पक्षले केही दिनअघि नेपाली सीमासम्म नहर निर्माण गर्न सीमांकन गरेको छ। नेपालले दसगजासम्म सडक निर्माण गरिसकेको छ। भारतीय पक्षले आफ्नो भागको परेको सडक निर्माण नगर्दा लिंकरोड दसगजा पुगेर रोकिएको छ। नेकपाका कञ्चनपुर जिल्ला सचिव तथा प्रदेशसभा सदस्य तारा लामा तामाङले गिरिजाप्रसाद कोइराला प्रधानमन्त्री हुँदा टनकपुरमा राष्ट्रघाती सम्झौता भएको आरोप लगाए। स्थानीयका अनुसार टनकपुर सन्धिबाहेक अन्य क्षेत्रमा पनि भारतले सीमा मिच्दै आएको छ। कञ्चनपुरको उत्तरतर्फ पर्ने टनकपुर बाँधछेउको नेपाली भूमिमा भारतले एकलौटी सडक निर्माण गरेको छ। भीमदत्त नगरपालिका९ ब्रह्देव बजार छुनेगरी भारतीय पक्षले सडक विस्तार सुरु गरेको हो। भारतीय पक्षले ब्रह्मदेव बजारसम्म आफ्नै भूमि भएको दाबी गर्दैै आएको छ। टनकपुर बाँध निर्माण गर्दा ३ नम्बर पिलर हराएको थियो। अहिले उक्त पिलर नदीको बीचमा रहेको स्थानीय बताउँछन्। बाँध निर्माण सुरुदेखि नै टनकपुरमा विवाद छ। गत वर्ष भीमदत्त नगरपालिकाले नेपालकै भूमिमा सडक निर्माण गर्न खोज्दा भारतीय एसएसबीले रोकेको थियो। उक्त सडक अहिले सम्म निर्माण भएको छैन।"
शास्त्रीय आधार छ लिपुलेक नेपालकै हो : जगद्गुरु,"काठमाडौं : नेपालका जगद्गुरु बालसन्त मोहनशरण देवाचार्यले लिपुलेक नेपालमै रहेको बलियो प्रमाण शास्त्रमा भएको बताएका छन्। नेपालको कुम्भलाई भारतका सबै अखडा र सन्त समाजले स्वीकार गर्दै आफूलाई सम्मान गरेको जानकारी दिन शंखमूलस्थित आश्रममा आइतबार आयोजना गरेको पत्रकार सम्मेलनमा उनले यस्तो बताएका हुन्। सञ्चारकर्मीको जिज्ञासामा देवाचार्यले भने, मानस खण्डमा प्रष्ट उल्लेख छ, लिपुलेक नेपालको दार्चुला जिल्लामा पर्छ। उनका अनुसार, दार्चुलाको दारुक वनमा लिपुलेक पर्छ। लिपु पर्वत वेदव्यासको तपस्थली हो, शंकर भगवान् प्रकट भएको स्थान यही पर्वत हो, उनले भने, पानीको हाहाकार भएको बेला उनले जटामा त्रिशूल प्रहार गर्दा गंगा बग्न थालिन् त्यही गंगा महाकाली भएर बगिरहेको छ। राजनीतिक रुपमा समस्या समाधान गर्ने काम सरकारको भएको भन्दै शास्त्रीय प्रमाणका आधारमा लिपुलेकमा कुनै विवाद नहुने उनले तर्क गरे। लामो विवादपछि वर्षौंको अध्ययन अनुसन्धान गरी नेपालको सुनसरीस्थित चताराधाममा कुम्भ लाग्न सक्ने शास्त्रीय प्रमाण तय गरी जगद्गुरुले कुम्भ लगाउन थालेका हुन्। कौशिकी नदी किनारमा १६० वर्षअघि कुम्भ लागेको लगायतका प्रमाण पेश गरेपछि भारतको काशी विद्धत सभाले उनलाई जगद्गुरुको उपाधि दिएको थियो। कुम्भ लागे पनि केही भारतीय सन्त आदिले कुम्भ भारतबाहेक अन्यत्र नहुनेजस्ता तर्क आइरहेको बेला भारतका चार स्थानमा कुम्भ लगाउने अखडा र सन्तले बालसन्तलाई सम्मान गरेका छन्। अनावश्यक तर्क र विवाद निकालेका बेला वृन्दावनमा गतसाता मलाई सम्मान गर्नुले नेपालमा अब विद्धानसँगै सबै अखडा र सन्तले कुम्भ स्वीकारेको पुष्टि भएको छ, जगद्गुरु बालसन्तले भने, यो नेपालकै गर्वको विषय हो। नेपालका जगद्गुरुलाई अखिल भारतीय श्रीपञ्चका रामानन्दी, झाँडिया, राधावल्लभीय, मालाधारी, विष्णुस्वामी, हरिव्यासी महानिर्वाणी, रामानन्दी निर्वाणी, हरिव्यास निर्वाणी, रामानन्दी निरालम्बी र रामदिगम्बर अखडाबाट सम्मान गरिएको हो। उनलाई श्रीनिम्बार्क संस्कृत महाविद्यालयले पनि अभिनन्दन गरेको छ।"
"सुनको भन्सार दर बढ्यो, कति ल्याउँदा कति तिर्नुपर्छ ?",काठमाडौं : सरकारले विदेशबाट फर्केका यात्रुले ल्याउने सुन तथा सुनका गहनामा भन्सार महसुल दर बढाएको छ।पछिल्लो समय सुन आयातमा तस्करी बढेपछि सरकारले यस्तो निर्णय गरेको हो। मन्त्रिपरिषद्ले अर्थ मन्त्रालयको प्रस्तावलाई सम्बोधन गर्दै सुनमा नयाँ भन्सार महसुल दर निर्धारण गरेको हो ।सुनको भन्सार महसुलमा करिब २१ प्रतिशतले वृद्धि भएको छ । नयाँ दर अनुसार पहिलो ५० ग्रामसम्म सुन ल्याउने यात्रुले प्रति दश ग्राम ७ हजार पाँच सय रुपैयाँका दरले भन्सार महसुल तिर्नुपर्ने हुन्छ । यसभन्दा पहिले सोही मात्राको सुनमा प्रति १० ग्राम ६ हजार दुई सय रुपैयाँ मात्रै तिर्नुपर्थ्यो।
रूप ज्योतिलाई थप पाँचदिन हिरासतमा राख्न आदेश,"काठमाडौं : उद्योगपति तथा पूर्व अर्थराज्यमन्त्री रूप ज्योतिलाई अनुसन्धानका लागि पाँच दिनको म्याद थपिएको छ। जिल्ला अदालत काठमाडौंले आइतबार म्याद थपेर अनुसन्धानका लागि अनुमति दिएको हो। हाउजिङ कारोबारका नाममा ठगी गरेको आरोपमा उद्योगपति रुप ज्योति बिहीबार बेलुका त्रिभुवन अन्तराष्ट्रिय विमानस्थलबाट पक्राउ परेका थिए। विमानस्थलबाट उनीसँगै छोरी सुरुचीलाई पनि पक्राउ गरेको हो। बोगटीका अनुसार बालुवाटारका वीरेन्द्रमान श्रेष्ठलगायतलाई ज्योतीले बाँसबारीस्थित हाउजिङको फ्ल्याट एक करोड २६ लाख रुपैयाँमा पास गरिदिन्छु भनेर पैसा बुझेका थिए। सोही ठगी काण्डमा संलग्न भएको आरोपमा छोरीलाई पनि पक्राउ गरिएको प्रहरीको दाबी छ। उजुरीका आधारमा ज्योतीलाई पक्राउ गर्न प्रहरीले २०७५ मंसिरमा पक्राउ पूर्जी जारी गरेको थियो। तर, ज्योतीले सर्वोच्च अदालत गई निषेधाज्ञा जारी गराएका थिए। सर्वोच्चले आफ्नै अन्तरिम आदेशको विपक्षमा गत मंगलबार फैसला सुनाएपछि ज्योति पक्राउ परेका हुन्।"
सम्वृद्धिको कामना गर्दै भैरहवामा मनाइयो मोहम्मद जयन्ती,"भैरहवा : मुस्लिम सामुदायका धर्म गुरु पैगम्बर हजरत मोहम्मद मुस्ताफाको १४ सय ९४ औं जन्मोत्सव मुलुकभरका साथै भैरहवामा पनि हर्षोउल्लासका साथ मनाइएको छ। मुलुकको सम्वृद्धिको कामना गर्दै भैरहवामा पैगम्बर हजरत मोहम्मद जन्मोत्सव हर्षोउल्लासका साथ मनाइएको हो । जन्मोत्सवको अवसरमा रुपन्देहीको भैरहवामा आइतबार र्याली निकालिएको छ । मुस्लिम सामुदायको विभिन्न संघसंस्था, मदरसा, मस्जिदलगायतको आयोजनामा गल्लामण्डीबाट सुरु भएको र्याली नारायण पथ, बुद्ध चोक, देवकोटा चोक, बैंक रोडलगायतका स्थानमा परिक्रमा गरिएको छ। हजारौंको संख्यामा निकालिएको र्यालीमा प्रदेश नम्बरमा ५ का प्रदेशसभा सदस्य सन्तोष पाण्डेय, पूर्व भूमीसुधार राज्यमन्त्री हकिकुल्लाह खाँ, पूर्व संविधानसभा सदस्य इस्तियाक अहमद खानलगायतको सहभागिता रहेको थियो। र्यालीमा सहभागीले प्ले कार्ड, धार्मिक वस्त्र, धार्मिक झण्डा, राष्ट्रिय झण्डा सहित जन्मोत्सवको खुशीयालीमा नारा लगाएका थिए । बजारमा र्यालीको परिक्रमा सकिएपछि भैरहवास्थित गल्लामण्डीको रहमानिया मस्जिदमा आयोजना गरिएको कार्यक्रममा वक्ताहरुले सरकारसँग मोहम्मद जयन्तीको दिनमा सार्वजनिक विदा दिनुपर्ने, हज कमिटीलाई व्यवस्थित बनाउनुपर्ने, मदरसालाई अन्य सरकारी विद्यालयसरह सेवा सुविधा दिनुपर्ने लगायतका माग गरे । सरकारले मोहम्मद जयन्तीमा सार्वजनिक विदा दिने मुस्लिम संयुक्त संघर्ष समितीसँग केही वर्षअघि सम्झौता गरेपनि कार्यान्यवन नगरेकोमा मुस्लिम वेलफेयर सोसाइटीका सचिव मोहम्मद अकिलले दुःख व्यक्त गरे। कार्यक्रममा उपस्थित सम्पूर्ण सहभागीले संयुक्तरुपमा मुलुकको सम्वृद्धिका लागि प्राथना गरेका छन्। हजरत मोहम्मदको जन्म इस्लामी पात्रो हिजारी सम्वतको रबीउल औवल महिनामा साउदी अरबको मक्कमा बिबि आमिनाको कोखबाट भएको बताइन्छ । उनको निधन ६३ वर्षको उमेरमा सउदीकै मदिनामा भएको थियो । मोहम्मदको जन्मदिनमा विभिन्न नाअत शरिफ वाचन गर्ने तथा उनका उपदेश र वाणिको स्मरण गर्ने गरिन्छ । जन्मदिनको खुसियालीमा मुस्लिम समुदायले जश्ने ईद मिलादुन्नबी (रबीउल औवल) को रुपमा मनाउने गर्दछन्।"
'विप्लव इलाका' मा सेनाको शिविर,"कालिकोट : विप्लव नेतृत्वको नेकपाले आफ्नो आधार इलाका दाबी गर्दै आएको नरहरीनाथ गाउँपालिकामा नेपाली सेनाले निशुल्क स्वास्थ्य शिविर संचालन गरेको छ । जिल्लाकै अति विकट क्षेत्र विप्लव नेतृत्वको आधार इलाका भनेर दाबी गरिएको नरहरीनाथ गाउँपालिकाको कुमालगाउँमा नेपाली सेनाको रणसुर गुल्म कालिकोटको आयोजनामा एक दिने निशुल्क स्वास्थ्य शिविर संचालन गरिएको हो। जिल्लाकै कान्छो पलाँता भनेर चिनिने नरहरीनाथ गाउँपालिकामा यसअघि कुनै पनि निकायले विशषेज्ञ स्वास्थ्य सेवासहितको निशुल्क स्वास्थ्य शिविर संचालन गरेका थिएनन् । जिल्लाकै एक मात्र प्राथमिक स्वास्थ्य केन्द्र भएपनि सधैं डाक्टरको दरबन्दी रिक्त रहँदै आएको छ । वर्षौंदेखि ३ महिना डाक्टर बस्दा ३ वर्ष खाली हुने प्राथमिक स्वास्थ्य केन्द्र कुमालगाउँमा नरहरीनाथ गाउँपालिकावासी विशेषज्ञ स्वास्थ्य सेवाबाट बन्चित छन् । जिल्लाभरीको विकट र नागरिकको मागका आधारमा गाउँपालिका, जिल्ला प्रशासन कार्यालयको समन्वयमा एक दिने विशेषज्ञ स्वास्थ्य सेवासहितको निशुल्क स्वास्थ्य शिविर आयोजना गरिएको रणसुर गुल्म कालिकोटका गुल्मपती मेजर उत्तम कटुवालले बताए । उनले नेपाली सेनाका तीनजना डाक्टर सुलभ श्रेष्ठ, सुयस तिमिल्सेना र जितेन्द्र महत्वसहितको टोली नरहरीनाथ गाउँपालिकामा आएर स्थानीयको स्वास्थ्य जाँच र निशुल्क औषधि वितरण गरिएको बताए। मेजर कटुवालका अनुसार शिविरमा ५ सय १२ जनाले सेवा लिएका छन् । गाउँमा डाक्टरले बिरामी जाँचसहित निशुल्क निशुल्क औषधि समेत वितरण गरेपछि स्थानीय निकै खुसी भए । नरहरीनाथ गाउँपालिका ३ निवासी ७७ वर्षीय वीरबहादुर बुढाले हाड जोर्नी दुख्ने, शरीर झमझम्याउने समस्या नेपाली सेनाका डाक्टरसँग राख्न पाउँदा खुसी लागेको बताए। उनले भने, 'सेनाको कपडा देखे पनि डर लाग्थ्यो । तत्कालीन माओवादीले सुरुवात गरेको जनयुद्धका बेला राज्य र बिद्रोही दुवै पक्षबाट निकै सास्ती खेपियो । सेनाभित्र पनि डाक्टर हुँदा रहेछन् । आज आफ्नो समस्या सेनालाई भनेर चेकजाँचका साथै औषधि पनि पायौँ।' यस्तै विप्लव नेतृत्वको नेकपाका पार्टी प्रवक्ता एवं पूर्वमन्त्री खड्गबहादुर विश्वकर्मा प्रकाण्डको गाउँ नरहरीनाथ गाउँपालिका ६ माल्कोट निवासी शुशिला बटालाले आँखाको उपचार गराएपछि आँखाको दुखाइमा ठूलो राहात भएको बताइन् । उनले आफ्ना छोरा नातीजस्ता सेनाका डाक्टरले गाउँमा आएर आँखाको उपचार गरिदिँदा भगवान फेला पारेजस्तो अनुभूति भएको बताइन् । शिविरमा नेपाल प्रहरी र जिल्ला प्रशासन कार्यालयले नागरिक सुनुवाइ र कृषि, वन, आयुवेर्द, टेलिकम, जिल्ला आँखा उपचार केन्द्र लगायतका सरकारी निकायले सेवा दिएका थिए। प्रमुख जिल्ला अधिकारी कृष्णचन्द्र पौडेलको समेत उपस्थिति रहेको नागरिक सुनुवाई कार्यक्रममा स्थानीयले नेपाल प्रहरी र जिल्ला प्रशासनले दिने सेवा सुविधाको विषयमा जिज्ञासा राखेका थिए । जिल्ला प्रहरी प्रमुख डिएसपी श्यामबाबु ओलीयाले जिल्लाका सरकारी सेवाबाट निकै टाढाको दूरीमा रहेको नरहरीनाथका स्थानीयका समस्या, गुनासा, प्रहरीको सेवालाई प्रभावकारी बनाउन नागरिकको सुझाव संकलन, विप्लव समुहका गतिविधिको निगरानी, गाउँमा लुकिरहेका अपराधको खोजी र समस्यामा परेका नागरिकलाई कानुनी उपचारका लागि प्रहरीकहाँ आउने उत्प्रेणा जोगाउन गाउँमा नागरिक सुनुवाई गरिएको बताए । उनका अनुसार प्रहरीले पछिल्लो समय जिल्लामा विप्लव समुहका गतिविधिको पनि उच्च निगरानी गरिरहेको छ ।"
धुमधामका साथ मनाइयो नेपालगन्जमा 'मोहम्मद डे',"नेपालगन्ज : इस्लाम धर्मका प्रवर्तक हजरत मोहम्मद पैगम्बर सल्लाह अलैवसल्लामको १४३८ औं जन्म जयन्ती नेपालगन्जमा हर्षोल्लासपूर्ण रुपमा मनाइएको छ। आइतबार दिनभर मदिना नामको झण्डा र नेपालको झण्डा बोकेका इस्लाम धर्मालम्बीले नगर परिक्रमा गरेका थिए । नेपालगन्ज ४ जामा मस्जिददेखि सुरु भएर घोसीटोल, फत्तेवाल आँखा अस्पताल, डीएसपी रोड, एमपी स्कुल, रानी तलाउ, एकलैनी, त्रिभुवन चोक, वीपी चोक, धम्बाझी, न्यरोहुँदै गौसिया मस्जिदमा गएर समापन भएको थियो।दिनभर गाडीमा चर्को स्वरमा माइक बजाउँदै इस्लाम धर्मालम्बीले नगर परिक्रमा गरेका थिए।"
पण्डितले अब नागरिकता हेरेर मात्र विवाह गराउने,"जाजरकोट : विवाहमा केटाकेटीको नागरिकताको प्रमाणपत्र हेरेर मात्र काम गर्न यहाँका पण्डित सहमत भएका छन् । जिल्लामा बालविवाह गर्नेको सङ्ख्या दिनदिनै बढ्न थालेकाले प्रहरीसँगको सहकार्यमा पण्डितले यस्तो प्रतिबद्धता जनाएका हुन् । विवाह गराइदिनुअघि जन्मदर्ता र नागरिकताको प्रमाणपत्र हेरेर मात्र विवाहको काम गर्न पण्डित सहमत भएको जिल्ला प्रहरी कार्यालयका प्रमुख तथा प्रहरी नायब उपरीक्षक श्यामबहादुर खत्रीले बताए। उनले भने, 'वरबधुको जन्मदर्ता र नागरिकताको प्रमाण हेरर मात्र वैवाहिक कार्यक्रम अघि बढाइने निर्णय भएको छ, यदि यसो नगरिए कारवाही भोग्नुपर्नेछ ।'पछिल्लो समय बालविवाह बढ्यो भन्ने व्यापक गुनासो आएकाले पण्डित पनि उमेर नपुगेका केटाकेटीको विवाह नगराउन सहमत भएका हुन् एक तथ्याङ्कअनुसार जिल्लामा १९ वर्ष नपुग्दै ७४ प्रतिशत बालबालिकाको विवाह हुने गरेको छ । उमेर नपुग्दै बालविवाह गर्ने र त्यसैका कारण घरेलु हिंसा, बहुविवाह, सम्बन्धविच्छेदलगायत घटना बढ्दै गएपछि प्रहरीले विवाहमा प्रत्यक्ष संलग्न हुने पुरोहितलाई प्रशिक्षण दिएर यस्तो प्रतिबद्धता गराएको हो । बालविवाह गर्ने केटाकेटीले आमाबाबुको सहमतिमा मागी विवाह वा भागी विवाह गर्ने गर्दछन् । त्यसपछि सामाजिक परम्पराअनुसार पुरोहित बोलाएर विधिपूर्वक सिन्दूर हालेपछि विवाहले वैधता पाउने चलन बढेकाले यसलाई चिर्न यस्तो अभियान चलाइएको प्रहरी नायव उपरीक्षक खत्रीले बताए। उमेर नपुगेका केटाकेटीले विवाह गरिदिनु पर्यो भनी बोलाए भने हामी जाँदैनौं उल्टै सम्झाएर पठाइदिने अभियानमा लाग्छौं, ३० वर्षदेखि पुरोहित्याइँको काम गर्दै आएका भेरी नगरपालिका मटेला निवासी सत्यप्रसाद शर्माले भने, 'प्रहरीको प्रशिक्षणले हाम्रो आँखा खोलिदिएको छ, हामीले मात्र इमान्दारिता देखायौँ भने पनि बालविवाह निकै घट्छ ।' जिल्लाका १५ पुरोहितको सहभागिता रहेको सो प्रशिक्षणमा बालविवाहले आमा र शिशुको स्वास्थ्यमा देखापर्न सक्ने असर, सामाजिक समस्या, रोजगारीमा पर्ने असर र नियन्त्रणका उपायबारे छलफल भएको थियो । प्रहरीले जिल्लामा आमा समूह र स्कुले विद्यार्थीलाई बालविवाहविरुद्ध प्रशिक्षण दिइरहेको प्रहरी नायव उपरीक्षक खत्रीले जानकारी दिए। उमेर नपुगेकाको विवाह गराउने पुरोहित, लमी र अभिभावकलाई तीन वर्षसम्म कैद र ३३ हजार जरिवानाको कानुनी व्यवस्था छ। जाजरकोटमा बालवविवाह न्यूनीकरणका लागि बहुआयमिक विकास मञ्चलगायत संस्थाले काम गर्दै आएपनि ती सबै कार्यक्रम प्रभावहीन देखिएका छन्। रासस"
सप्तरीका ४५० पिलर गायब,"राजविराज : सप्तरीमा नेपाल र भारत सीमा छुट्याउने साढे चार सय स्तम्भ गायब छन् । नेपालभारत सीमा क्षेत्रमा कतै सीमा स्तम्भ गायब छ भने कतै भारतीय पक्षबाट सीमा मिचेर साना स्तम्भ गाडिएको छ । ठूलो पिलर र सानो पिलरको फरक हेरे सजिलै नेपाली सीमा मिचिएको छुट्याउन सकिन्छ, तिलाठी कोइलाडी गाउँपालिका १ का ६८ वर्षीय जगतानन्द झाले भने । नेपालभारतको सिमानामा मुख्य ३४, सानो २८३ तथा सहायकसमेत गरी ६५० सीमा स्तम्भ अवस्थित हुनुपर्ने हो । अहिले दुई सय मात्र रहेको जिल्ला प्रशासन कार्यालय सप्तरीले जनाएको छ । गत वर्ष फेला परेको २०२ स्तम्भमध्ये पातो र रामनगर कोदरकट्टीका दुईवटा स्तम्भ यस वर्ष खोलाले बगाएको सशस्त्र प्रहरी बल ६ नम्बर गणका एसपी उद्धव न्यौपाने बताउँछन् । हराएका स्थानमा नयाँ नबनाइएकाले र पुराना स्तम्भ मर्मत नगरिएकाले भारतीय अतिक्रमण बढेको र भारत बिहार सुपौल जिल्ला कुनौलीका बासिन्दाले दसगजा क्षेत्रमा खेती गरिरहेको स्थानीय बताउँछन् । २२३ नम्बरको मुख्य स्तम्भ चारपाँच दशकअघि करिब सात सय मिटर दक्षिणतर्फ रहेको सीमारक्षक देवनारायण यादव दाबी गर्छन् । उतिबेला सखुवा काठको स्तम्भ बाढीले बगाएपछि भारतले सीमा मिचेर सिमेन्टको बनाएको उनको भनाइ छ । यादवले भने, कहिले जमिन अतिक्रमण गरेर, कहिले नाकाबन्दी त कहिले नयाँ नक्सा सार्वजनिक गरेर अनि नदीमा जबरजस्ती बाँध बाँधेर भारतले दुःख दिइरहेको छ । सीमा मिचेर स्तम्भ गाड्न थालेपछि दुई दशकअघिदेखि विरोध गरेको तिलाठी कोइलाडीका ६६ वर्षीय राजनारायण झाले बताए । उनले भने, नेपालभारतको संयुक्त टोलीले देखाएको स्थानभन्दा भारतीय एसएसबीले दबाबमा सीमा मिचेर फरक ठाउँमा गाडेको हो । तिलाठी कोइलाडी र कुनौलीस्थित नेपाल र भारत सिमामा रहेको दशगजा क्षेत्रमा लगाइएको धानबाली काट्दै एक भारतीय महिला । तब्बिर : मनोहर पोखरेल दसगजाछेउमै खेत भएका ५५ वर्षीय नवीन झाले पिलर नम्बर २२३६ देखाउँदै भने, वास्तविक सर्भे हुने हो भने यो पिलर पाँच सय मिटर दक्षिण पुग्छ । भारतले सीमा हेर्न ३३ किलोमिटरमा एसएसबीको क्याम्प राखे पनि नेपालतर्फ प्रहरी उपस्थिति अत्यन्त पातलो छ । सशस्त्र डीएसपी बद्रीनारायण चौधरीका अनुसार सीमा सुरक्षार्थ बोदे बर्साइनमा सुरक्षा बेस क्याम्प तथा रामनगर कोदरट्टी, छिन्नमस्ता, पातो, बननियाँ, तिलाठी, को बर्साइनमा बोर्डर आउट पोस्ट छ । सप्तरीमा कोसी नदीदेखि पश्चिम बलान खोलासम्म भारतसँग जोडिएको नेपाली सीमाको लम्बाइ ७८ किलोमिटर छ । सीमा सुरक्षार्थ खटिएका सशस्त्र प्रहरीको ध्यान भन्सार नाका छलेर आउनेजाने अवैध समान रोक्न केन्द्रित रहेकाले सीमा अवलोकन, निरीक्षण र सुरक्षा हुन नसकेको स्थानीयको गुनासो छ । सीमावस्था गन्जागोल रहेको र २१ स्थानमा दसगजा छुट्याउन नसकिने अवस्थामा रहेकोले आँखाले हेरेको र बुझेको भरमा सीमा चलिरहेको सशस्त्र प्रहरीको भनाइ छ । आफ्नो स्वाधीनता बचाउन हामी सबै एकजुट हुनुपर्छ । भारतीय ज्यादतीविरुद्ध जनता बोलिरहेका छन् । सरकार पनि प्रस्ट बोल्नुपर्छ, सीमारक्षक यादव भन्छन्, अतिक्रमित सम्पूर्ण जमिन फिर्ता गराउन राजनीतिभन्दा माथि उठेर सबै एकजुट हुनुपर्छ ।"
दुर्गन्ध फैलाउनेलाई ३६ हजार जरिवाना,"ललितपुर : ललितपुर महानगरले जनवारको हड्डी, रौँ र छाला बालेर दुर्गन्ध फैलाउने तीन जनालाई ३६ हजार जरिवाना गरेको छ। महानगरले कार्तिक १८ गते राति हड्डी पोल्दै गर्दा पक्राउ परेका तीन जनालाई जनही १२ हजारका दरले जरिवाना गरेको हो। महानगर प्रहरीका इन्स्पेक्टर सुवर्ण व्यञ्जन्कारका अनुसार अब उप्रान्त त्यस्ता कार्य नदोहोर्याउने सर्तमा छोडिएको हो। फेरि पनि यस्ता काममा संलग्न भएमा ५० हजार भन्दा धेरै जरिवाना लिने सहमति भएको छ, उनले भने। नखिपोटस्थित बुद्ध मार्ग युवा क्लबले उजुरीका आधारमा प्रहरीले राजेश शेर्पा, भारतीय नागरिक साजीत मुस्लिम, फेसल मुस्लिमलाई सातदोबाटो प्रहरीको टोलीले नियन्त्रणमा लिएको थियो। वातावरण सम्बन्धि मुद्धा आफ्नो मातहतमा नभएको भन्दै सातदोबाटो प्रहरीले कात्तिक १९ गते महानगरपालिकालाई बुझाएको थियो। किन पोलियो राँगाका हड्डी र रौं ? ललितपुरको कुम्भेश्वरमा राँगाका हड्डी संकलन केन्द्र वषौंदेखी चलिआएको छ। उक्त केन्द्रमा विभिन्न ठाउँका वधशालाबाट राँगाका हाडखोर एकैठाउँ राखेर भारत पठाउने गरिन्छ। नेपाल राष्ट्रिय खड्गी समाजका महासचिव नन्दकिशोर शाहीका अनुसार भारतले करिब तीन सातादेखि राँगाको हड्डी निर्यातमा रोक लगाएको छ। भारतले निर्यात रोक लगाएपछि संकलन केन्द्रमा हाडखोर राख्ने ठाउँ नपुगेपछि नख्खु खोलाको छेउमा लगेर पोलिदै आइएको थियो। उनले भने, पक्राउ पर्नेहरु संकलन केन्द्रमा हड्डी अनलोड गर्ने काम गर्थे। तर केहीदिनदेखि उनीहरुलाई हड्डी पोल्ने काममा लगाइएको थियो। उपत्यकामा दैनिक ६ सय राँगा काटिन्छन्। यसरी काटिएका राँगाका हड्डी पाटनको कुम्भेश्वरको संकलन केन्द्रमा राखिन्छ। निर्यात ठप्प भएपछि संकलन भएका हड्डी नख्खु खोला किनारमा लगेर जलाइएको उनीहरुको भनाइ छ। महानगरपालिकाका प्रमुख प्रशासकीय अधिकृत प्रेमप्रसाद भट्टराईका अनुसार बिहीबार र शुक्रबार बयान लिएपछि जरिवाना गरेर उनीहरुलाई छोडिएको हो। भेटेनरी अस्पताल तथा पशु सेवा विज्ञ केन्द्र ललितपुरका प्रमुख डाक्टर नारायण श्रेष्ठका अनुसार खड्गी समाजले विगत लामो समयदेखि राँगाको हाडखोर सुकाएर हेटौंडा लैजाने गरेको छ। हेटौंडा पुरयाएपछिमात्र हड्डी भारत पठाउदै आएको थियो। खड्गी समाजले हड्डी निर्यातका लागि वातावरण मिलाइदिन तथा व्यवस्थित नष्ट गर्न पाउनुपर्ने माग गरेको छ। पक्राउ परेका कामदार मात्र भएको महासचिव शाहीको भनाइ छ।"
"सुनको मूल्य बढ्यो,यस्तो छ बजार",काठमाडौं : नेपाली बजारमा सुनको मूल्य ४ सय रुपैयाँले बढेको छ। आइतबार सुन तोलामा ४ सयले बढेर ७१ हजार रुपैयाँमा कारोबार भइरहेको नेपाल सुन चाँदी महासंघले जनाएको छ।आज तेजावी सुनको मूल्य ७० हजार ७ सय रुपैयाँ कायम गरिएको छ। यस्तै चाँदीको मूल्यमा पनि वृद्धि भएको छ।आज चाँदी तोलाको ८४० रुपैयाँमा कारोबार भइरहेको छ।शुक्रबार चाँदी ८३५ रुपैयाँमा किचबेच भएको थियो।
अदालतका नासु घुससहित पक्राउ,काठमाडौं : अख्तियार दुरुपयोग अनुसन्धान आयोगले जिल्ला अदालत पश्चिम रुकुम मुसिकोटका नायब सुव्बा रमेशकुमार खड्का घुससहित पक्राउ परेका छन्। नायब सुव्बा खड्काले अदालतबाट फैसला भइसकेको मुद्दामा मालपोत कार्यालयलाई जग्गा दाखिल खारेज दर्ता पुर्जी उपलब्ध गराउनु पर्नेमा नगराई पटक पटक मोलमोलाई गरी १५ हजार रकम लिइरहेको अवस्थामा अख्तियारको टोली पक्राउ परेको हो। उनले ग्राहकसँग ६० हजार घुसको बार्गेनिङ गरेका थिए । नासु खड्कालाई १५ हजार घुस रकम माग लिइरहेको अवस्थामा रुकुम पश्चिम मुसिकोट नगरपालिका १ खलंगास्थित राप्ती होटल एण्ड लज अगाडि जिल्ला प्रहरी कार्यालय जाने बाटोबाट नियन्त्रणमा लिइ अनुसन्धान भइरहेको अख्तियारले जनाएको छ।
"बसले मोटरसाइकललाई ठक्कर दिँदा श्रीमान्को मृत्यु, श्रीमती घाइते",पथलैया : बाराको पथलैयामा आइतबार दिउँसो बसले मोटरसाइकललाई ठक्कर दिँदा एकको मृत्यु भएको छ । दुर्घटनामा एक महिला घाइते भएकी छिन। दुर्घटनामा परेका दुबै श्रीमान् श्रीमती हुन्। पथलैया(अमलेखगञ्ज सडकखण्डअन्तर्गत जीतपुरसिमरा उपमहानगरपालिका १ स्थित आधाभार नजिक जंगलमा दुर्घटना हुँदा हेटौंडा ४ का उदयराज सापकोटाको घटनास्थलमै मृत्यु भएको हो । दुर्घटनामा दुर्गा सापकोटा घाइते भएकी छिन। गम्भीर घाइते उनको सिमरस्थित अल्पाइन अस्पतालमा उपचार भइरहेको छ । प्रहरी चौकी पथलैयाका अनुसार वीरगन्जबाट हेटौडातर्फ जाँदै गरेको ना ७ ख २०२ नम्बरको बसले विपरित दिशाबाट आइरहेको ना५५प ६४४१नम्बरको मोटरसाइकललाई ठक्कर दिएको हो । दुर्घटनालगत्तै प्रहरीले घाइते महिलालाई उद्दार गरि अस्पताल पठाएको थियो । इलाका प्रहरी कार्यलय सिमराका प्रहरी नायब उपरीक्षक गोविन्द पुरिले मृतकको शव शल्यपरीक्षणका लागि वीरगन्जस्थित नारायणी अस्पताल पठाइएको जानकारी दिए।
जुवाखालमा भेटिएका सेनका मेजरलाई प्रहरीमा बुझाइयो,"काठमाडौं : जुवाखालबाट पक्राउ परेका नेपाली सेनाका मेजर राजेन्द्र शाहीलाई सेनाले प्रहरीसमक्ष उपस्थित गराएको छ। प्रधानमन्त्री केपी शर्मा ओलीका एडीसीसमेत रहेका सेनानी शाहीलाई सेनाले महानगरीय प्रहरी वृत्त, महाराजगञ्जमा हाजिर गराएको हो। आइतबार विज्ञप्ति सार्वजनिक गर्दै सेनाले शाहीलाई प्रहरीमा बुझाएको उल्लेख गरेको छ। कार्तिक १५ गते काठमाडौं जिल्ला टोखा नगरपालिका१० सामाखुशीस्थित खरीबोट इलाकाबाट जुवामा संलग्न रहेको भनी नेपाल प्रहरीद्वारा पक्राउ गरी सैनिक प्रहरी गण, जंगी अड्डामा बुझाइएका सेनानी राजेन्द्र शाहीलाई अनुसन्धानको लागि आज प्रहरी समक्ष उपस्थित गराइएको छ, विज्ञप्तिमा भनिएको छ, अनुसन्धानका लागि महानगरीय प्रहरी वृत, महाराजगञ्जबाट सेनानी राजेन्द्र शाहीलाई उपस्थित गराइ दिनको लागि पत्राचार भई आएकोमा उक्त वृतमा उपस्थित गराइएको हो। सेनाको विज्ञप्तिमा गल्ती गर्ने सबैलाई नियम अनुसार कडा कारबाही गर्ने उल्लेख गरेको छ।"
पैगम्बर महम्मदको जन्मोत्सव,"मलंगवा : मुस्लिम समुदायका धर्म गुरु पैगम्बर हजरत मोहम्मद मुस्ताफाको १४ सय ९४ औँ जन्मोत्सव सर्लाही सदरमुकाम मलंगवामा पनि मनाइएको छ। मुलुकको समृद्धिको कामना गर्दै मलंगवामा पैगम्बर हजरत मोहम्मद जन्मोत्सव मनाइएको हो। मुस्लिम समुदायको विभिन्न संघसंस्था, मदरसा, मस्जिदलगायतको आयोजनामा मलंगवालगायत जिल्लाका विभिन्न गाउँमासमेत र्याली निकालिएको हो। धार्मिक वस्त्र, धार्मिक झन्डा, राष्ट्रिय झन्डासहित मुस्लिम समुदाय नगर परिक्रमा गरेका छन्। इस्लामी पात्रो हिजारी सम्वतको रब्बिउल औवल महिनामा पैगम्बर महम्मदको जन्म भएकाले यो दिन हरेक वर्ष मुस्लिम समुदाय जन्म जयन्ती मनाउँदै आएका छन्।"
यस वर्षको विद्यापति पुरस्कार घोषणा,"जनकपुरधाम : जनकपुरधाम : विद्यापति पुरस्कार घोषण गरिएको छ। यो पुरस्कार प्रत्येक वर्ष विवादित हुँदै आएको छ। आवेदनको आधारमा पुरस्कृत गर्ने भएपछि प्रत्येक वर्ष विवादित हुँदै आएको हो। यस वर्ष मैथिली भाषा, साहित्यमा योगदान गरेका व्यक्तिलाई पुरस्कार दिने घोषणा गरेको छ । कोषले मैथिलीको विभिन्न विधामा योगदान दिएका पाँचजनालाई चयन गरेको छ । विद्यापति पुरस्कारका लागि १५ जनाले आवेदन दिएका थिए।जसमध्ये पाँचजनालाई यस वर्षको विद्यापति पुरस्कारका लागि छनोट गरिएको छ । विद्यापतिको स्मृति दिवसको अवसरमा घोषणा गरिएको पुरस्कारमा मैथिली भाषासाहित्य पुरस्कार धनुषाको रघुनाथपुर निवासी चन्द्रशेखर उपाध्यायलाई दिने निर्णय गरिएको छ ।मैथिलीका महा कवि विद्यापतिको नाममा स्थापित सो पुरस्कारको राशि २ लाख रुपैयाँ छ । त्यस्तै नेपाल विद्यापति पुरस्कार धनुषाको धनौजी गाउँपालिका निवासी लक्ष्मण मण्डल, मैथिली अनुवाद पुरस्कार सुनसरीका शिवनारायण पण्डित, मैथिली अनुसन्धान पुरस्कार सप्तरीका पत्रकार दिनेश यादव र मैथिली पाण्डुलिपी पुरस्कार जनकपुरका उपेन्द्र नागवंशीलाई दिने निर्णय गरेको छ । यी चार विद्याका पुरस्कारको राशि १ लाख रहेको छ । पुरस्कारका लागि चयन समितिमा प्राडा आशासिन्हा, हिमांशु चौधरी, अनितारानी मण्डल र नवीनकुमार मिश्र थिए । विद्यापति पुरस्कार २०६८ सालदेखि प्रत्येक वर्ष वितरण हुँदै आएको छ । यसअघि भाषा अनुवाद पुरस्कारका लागि कलाकार निर्देशक मूरलीधर मिझारलाई दिएपछि उनले अस्विकार गरेका थिए।"
नेविसंघ डडेलधुराले जलायो मोदीको पुत्ला,"डडेल्धुरा : नेपाली भूभाग मिचेको भन्दै नेविसंघ डडेलधुराले भारतीय प्रधानमन्त्री नरेन्द्र मोदीको पुत्ला दहन गरेका छन् । जिल्ला सदरमुकामको भिमदत्त चोकमा प्रधानमन्त्री मोदीको पुत्ला दहन गरेका हुन् । भारतले सार्वजनिक गरेको नक्सामा नेपालका भूभाग कालापानी, लिपुलेलाई पनि समेटेको भन्दै नेविसंघले विरोध गरेको हो । सरकारले कूटिनीतिक तबरबाट समस्याको समाधान गर्न पहल गर्नुपर्ने नेविसंघ डडेल्धुराको सुझाव छ ।"
जीप खोलामा खस्दा दुई घाइते,बेनी : बेनीदरवाङ सडकअन्तर्गत बेनी नगरपालिका ४ सिंगाको घुमाउने भीरबाट जीप खोलामा खस्दा दुईजना घाइते भएका छन् । दरवाङदेखि बेनी आउँदै गरेको बा १६ च ८११० नम्बरको बोलेरो जीप शनिबार राती १०२० बजेतिर म्याग्दी खोलामा खसेको थियो । दुर्घटनामा मंगला गाउँपालिका २ सिमलचौरका अन्दाजी ३० वर्षका सुन्दर खड्का र ३० वर्षका ललीत बानिया घाइते भएको जिल्ला प्रहरी कार्यालयका प्रहरी निरीक्षक ध्रुवप्रसाद शर्माले बताए । बेनी अस्पतालमा उपचार गराइरहेका उनीहरुको टाउको र खुट्टामा चोट लागेको छ । खतरामुक्त रहेका उपचारमा संलग्न चिकित्सकले बताएका छन् । तातोपानी प्रहरी चौकीबाट गएको टोलीले घाइतेको उद्धार गरेर बेनी पठाएको थियो।
बिग्रदै डा केसीको स्वास्थ्य : सुविधा सम्पन्न अस्पतालमा लान सुझाव,"धनबहादुर भण्डारी डडेलधुरा : सात दिनदेखि अनसनरत डा गोविन्द केसीको स्वास्थ्य अवस्था बिग्रदै गएको डडेल्धुरा अस्पतालले जनाएको छ। स्वास्थ्य अवस्था बिग्रदै गएपछि आइतबार साँझ विज्ञप्ति सार्वजनिक गर्दै अस्पतालले सुविधा सम्पन्न ठाउँमा लान सुझाव दिएको छ। अस्पतालमा विज्ञप्तिमा केसीको ब्लड प्रेसर घटेको, मुटुको चाल वृद्धि भएको, रगतमा अक्सिजनको मात्रा घटेको र मिर्गौलामा समस्या देखिएको उल्लेख गरिएको छ। अनसनरत डा केसीको स्वास्थ्य अवस्था दिन प्रतिदिन जटिल बन्दै गएको कारण उहाँको स्वास्थ्य अवस्था चिकित्सकीय हैसियतले अस्पतालको क्षमता भन्दा बाहिर गएको बखत डडेलधुरा अस्पतालबाट कुनै पनि किसिमको जटिलता व्यवस्थापन गर्न नसकिने ब्यहोरा यसै विज्ञप्तिबाट जनकारी गरिन्छ, अस्पतालको विज्ञप्तिमा भनिएको छ। स्वास्थ्य अवस्था खराब बन्दै जाँदा केसीको उपचारका लागि आवश्यक पर्ने आईसीयू सेवा, दक्ष जनशक्ति अस्पतालमा नभएको विज्ञप्तिमा उल्लेख छ। डा केसी कात्तिक १८ गतेदेखि डडेलधुरामा १७ औं अनसन बनेका हुन्। आइतबार उनी अनसन बसेको ७ औँ दिन हो। डा केसीले भने आइतबार नै पत्रकारसँग कुरा गर्दै आफू अन्तिम समयसम्म पनि डडेलधुरामै बस्ने बताएका छन्। सरकार पक्षका मानिसले अहिलेसम्म आफ्नो आन्दोलनलाई चासो दिएका छैनन्, डा केसीले भने, सरकारले जनताका मागलाई लत्याउने प्रयास गरिरहेको छ, अब पनि सुनुवाइ नभए कडा आन्दोलनमा जान्छु। केसीको जीवन रक्षाको माग गर्दै डडेलधुराबासीले आन्दोलन सुरु गरेका छन्। आइतबार भएको आन्दोलनपछिको कोणसभालाई सम्बोधन गर्दै नागरिक समाजका लवराज चटौत, पत्रकार महासघं डडेलधुराका अध्यक्ष मानबहादुर साउद, राप्रपा नेपालका नेता गोविन्द खडायतलगायतले केसीको पक्षमा बोलेका थिए।"
विद्यालयबाट फर्किंदै गर्दा भीरबाट लडेर शिक्षिकाको मृत्यु,जाजरकोट : जाजरकोटमा भीरबाट लडेर एक शिक्षिकाको मृत्यु भएको छ । बारेकोट गाउँपालिका २ लिम्सास्थित वीरेन्द्र ऐश्वर्य माविकी शिक्षिका २८ वर्षीया भगवती शाहीको भीरबाट लडेर मृत्यु भएको हो । बारेकोट ३ बुढागाउँ निवासी शाही विद्यालयबाट फर्कने क्रममा घर नजिकैको भीरबाट लडेर गम्भीर घाइते भएकी थिइन्। टाउकोमा गम्भीर चोट लागेकी उनलाई उपचारका लागि स्वास्थ्य संस्था लैजाँदै गर्दा आइतबार बाटोमै मृत्यु भएको गाउँपालिका अध्यक्ष महेन्द्र शाहले बताए ।
टनकपुरको जग्गा भारतीय कब्जामै,"महेन्द्रनगर : टनकपुर बाँधको १४५७ हेक्टर (३६ एकड) नेपाली भूमि भारतीय कब्जामा छ। भारतले सन् १९०८ मा विद्युत् उत्पादन गर्न महाकाली नदीमा एकतर्फी बाँध बनाएको थियो। सन् १९१० मा बाढीले बाँध बगाएपछि भारत सरकारले राणा सरकारलाई बाँध निर्माण गर्न जग्गा उपलब्ध गराउन पत्र पठायो। भारतीय आग्रहपछि राणा सरकारले कञ्चनपुरको ब्रह्मदेवसहित दोधाराचाँदनीको १२०९ हेक्टर (२९८८ एकड) जग्गा दिएको थियो। सीमाबारे जानकार ऋषिराज लुम्साली भन्छन्, भारतमा निर्मित अहिलेको शारदा नहर त्यतिबेला नेपाली भूमिमा थियो। ब्रह्मदेवसहित दोधाराचाँदनीको सट्टाभर्नाबापतको जग्गा भारतले बर्दियामा दिएको भने पनि टनकपुरमा पाउनुपर्ने १४५७ हेक्टर फिर्ता नदिएको लुम्साली बताउँछन्। नेपालले पनि वैधानिक हिसाबले त्यो जग्गा फिर्ता लिन सकेको छैन, लुम्साली भन्छन्, सरकारले ताकेता नगरेसम्म जग्गा फिर्ता गर्न भारत तयार हुनेछैन। कञ्चनपुरको ब्रह्मदेवमा नेपालकोे २९ हेक्टर जमिनमा भारतको टनकपुर जलविद्युत् आयोजनाको जलाशय छ। २०४८ जेठ १३ गते प्रधानमन्त्री बनेका गिरिजाप्रसाद कोइराला र तत्कालीन भारतीय प्रधानमन्त्री पीभी नरसिंह रावबीच टनकपुर सम्झौता भएको थियो। सम्झौताअनुसार टनकपुर बाँधका लागि भारतलाई नेपालले २९ हेक्टर भूभाग उपलब्ध गराएको थियो। टनकपुरको जग्गाबापत २ मेगावाट विद्युत् नेपालले पाउने टनकपुर सम्झौतामा उल्लेख रहेको लुम्सालीले बताए। तर कोइरालाले टनकपुर आयोजनामा समान हकको साटो राष्ट्रघाती सम्झौता गरेको भन्दै उनको विरोध भएको थियो। सीमा अतिक्रमणबारे बेखबर पश्चिम तराईमा विवाद उस्तै सीमाको पीडामा तराईबासी, साढे चार सय सीमा स्तम्भ गायब सीमामा पिलर देखिन्छ, दशगजा देखिँदैन सीमाको जिम्मा सेनालाई दिनुपर्छ : हिरण्यलाल श्रेष्ठ सर्वदलीय बैठक : सीमाबारे मोदीसँग सीधा कुरा गर्न प्रधानमन्त्रीलाई सुझाव १२ घण्टादेखि सीमा बन्द सर्वदलीय बैठकमा नेपालभारत सीमाबारे बाबुरामका चार सुझाव त्यसपछि २०५२ सालमा टनकपुर सम्झौतालाई एकीकृत महाकाली सन्धिसँगै मिसाएर वैधता दिइएको लुम्सालीले जानकारी दिए। महाकाली नदीको एकीकृत विकाससम्बन्धी गरिएको उक्त सन्धिको धारा (२) को उपधारा २ क मा भारतले टनकपुर बाँधबाट नेपालले पाउने पानी प्रवाह गर्न हेड रेगुलेटर र नेपालको सीमासम्म नहर निर्माण गर्नुपर्ने उल्लेख छ। यस्तै, भीमदत्त नगरपालिका१ भाषीदेखि १२ सय मिटर नेपालभारत जोड्ने टनकपुर लिंकरोड पनि भारतीय लगानीमै निर्माण गर्ने उल्लेख छ। तर हालसम्म न लिंकरोड बनेको छ न नेपालले पाउनुपर्ने जग्गा उपलब्ध गराइएको छ। भारतीय पक्षले केही दिनअघि नेपाली सीमासम्म नहर निर्माण गर्न सीमांकन गरेको छ। नेपालले दसगजासम्म सडक निर्माण गरिसकेको छ। भारतीय पक्षले आफ्नो भागको परेको सडक निर्माण नगर्दा लिंकरोड दसगजा पुगेर रोकिएको छ। नेकपाका कञ्चनपुर जिल्ला सचिव तथा प्रदेशसभा सदस्य तारा लामा तामाङले गिरिजाप्रसाद कोइराला प्रधानमन्त्री हुँदा टनकपुरमा राष्ट्रघाती सम्झौता भएको आरोप लगाए। स्थानीयका अनुसार टनकपुर सन्धिबाहेक अन्य क्षेत्रमा पनि भारतले सीमा मिच्दै आएको छ। कञ्चनपुरको उत्तरतर्फ पर्ने टनकपुर बाँधछेउको नेपाली भूमिमा भारतले एकलौटी सडक निर्माण गरेको छ। भीमदत्त नगरपालिका९ ब्रह्देव बजार छुनेगरी भारतीय पक्षले सडक विस्तार सुरु गरेको हो। भारतीय पक्षले ब्रह्मदेव बजारसम्म आफ्नै भूमि भएको दाबी गर्दैै आएको छ। टनकपुर बाँध निर्माण गर्दा ३ नम्बर पिलर हराएको थियो। अहिले उक्त पिलर नदीको बीचमा रहेको स्थानीय बताउँछन्। बाँध निर्माण सुरुदेखि नै टनकपुरमा विवाद छ। गत वर्ष भीमदत्त नगरपालिकाले नेपालकै भूमिमा सडक निर्माण गर्न खोज्दा भारतीय एसएसबीले रोकेको थियो। उक्त सडक अहिले सम्म निर्माण भएको छैन।"
"दशगजाको घर, डरैडर","नरैनापुर (बाँके) : गत ८ असारमा १६० दशमलव ८ मिलिमिटर वर्षा हुँदा बाँकेको नरैनापुर गाउँपालिकाका रोशनपूर्वा, घोडदौडिया, वहाउपूर्वालगायत एक दर्जन सीमावर्ती गाउँ डुबानमा परे। बस्तीदेखि मुस्किलले पाँच सय मिटर दुरीको सीमावर्ती क्षेत्रमा भारतले बनाएको बाँधजस्तै अग्लो सडकको निकास नहुँदा वर्षात्को पानी बाढी बन्यो। धेरै घरमा पानी पस्यो। अन्नबाली नष्ट भए। डुबानलगत्तै गाउँपालिका अध्यक्ष इस्तिायाक अहमद शाहले निरीक्षण गरेको फोटो मिडियामा भाइरल बन्यो। प्रमुख जिल्ला अधिकारी, प्रदेश र प्रतिनिधिसभा सदस्य पनि पुगेर गाउँलेलाई राहतको आश्वासन दिए। शुक्रबार बिहान नरैनापुर४ घोडदौडिया गाउँ पुग्दा स्थानीयले राहत वितरण गर्न आएका सरकारी अधिकारी सम्झेर डुबानको फेहरिस्त सुनाएका थिए। सडकमा पानीको निकास छैन। गाउँ डुबे। कसैले केही दिएन, स्थानीय विद्याराम यादवले दुःखेसो पोखे। अशोककुमार श्रीवास्तव सडक बन्नुअघि कहिल्यै गाउँ नडुबेको बताउँछन्। वडा नम्बर ४ का सदस्य घिराउ पठान पनि राहतका लागि पहल गर्न आग्रह गर्दै थिए। गाउँपालिकाका प्रमुख प्रशासकीय अधिकृत दलबहादुर बस्नेतले बाढी पीडितलाई राहत कतैबाट वितरण नभएको स्विकारे। यो बस्तीमा पाँच सय घर छन्। दशगजामै जोडिएको भारतीय गाउँमा डेढ सय घर सबै डुबानको समस्या झेल्छन्। भारतको बहराइच र श्रावस्ती जिल्लासँग जोडिएको बाँकेमा ६५ किलोमिटर सीमा क्षेत्र छ। सशस्त्र प्रहरी बलका अनुसार भारतीय पक्षले अहिलेसम्म सीमामा ४४ किलोमिटर सडक निर्माण गरिसकेको छ। सडक दशगजादेखि सय मिटरदेखि एक किलोमिटरको दुरीमा छ। जुन २ फिटदेखि ६ फिटसम्म अग्लो छ। कतिपय ठाउँमा अझै अग्लो छ। नेपालगन्ज उपमहानगरपालिकाको जमुनाहादेखि पूर्वदक्षिणमा डुडुवा र नरैनपुर गाउँपालिकासम्म राजमार्ग जस्तो देखिने यो सडक धेरैजसो पक्की छ।भारतले बाँकेको नरैनापुर गाउँपालिका ४ नरैनापुरमा दशगजाबाट एक सय मिटरको दुरीमा बनाएको पक्की सडक। नरैनापुर२ रोशनपूर्वामा त अहिले पनि बाढीको पानी दशगजामै भैंसी बस्ने आहाल छ। त्यहाँ हाँस तैरिरहेको देख्न पाइन्छ। नेपाल र भारतका दुवैतिरका घरको चापाकलको फोहर पानी त्यहीं पुग्दा पानी सुक्न पाउँदैन। पानी जमेकै ठाउँको उत्तरपूर्वमा अजिजुल रहमानको घर र पसल छ। बाढीले बस्ती डुबेको थियो। पानीको निकास छैन। पहिले बाटो नै बन्द थियो। अहिले अलिक सुकेको छ, उनले भने। उनको आँगनमै भेटिएका वडा नम्बर २ का अध्यक्ष मसुद अहमद शाह सुरुमा त दशगजा क्षेत्र छुन मिल्दैन भनेर पन्छिए। एकछिनपछि उनै पठानसँग आग्रह गरे, केही ट्राली माटो भरिदेउ न। कति पर्छ, लागेको पैसा म दिउँला। घोडदौडिया र रोशनपूर्वा मात्र होइन, सीमाका धेरै गाउँका सयौं घर यही भारतीय सडकका कारण डुबानको चपेटामा छन्। सडक सञ्जाल र सञ्चार सम्पर्क नभएर राज्यको उपेक्षामा रहेको बाँकेको विकट बघौडा क्षेत्रका बासिन्दा नेपाली भएर पनि भारतीय बजारमा परनिर्भर हुँदा पनि रमाउँथे। उनीहरू दशगजामा घर छ, मलाई के को डर छ भन्थे। यतिबेला त्यही सडकका कारण दशगजामै बस्ने डुबानको सबैभन्दा बढी जोखिममा छन्। सधैंको सास्ती लक्ष्मणपुर भारतले एकलौटी रुपमा निर्माण गरेको लक्ष्मणपुरस्थित राप्ती ब्यारेज (लक्ष्मणपुर बाँध) र कलकलवा तटबन्धले बाँकेका नरैनापुर, डुडुवा र राप्ती सोनारी तीन गाउँपालिकाका धेरै गाउँ (साबिकका ९ गाविस) हरेक वर्ष डुबानमा पर्दै आएका छन्। राप्ती नदीमा बाढी आउँदा भारतले लक्ष्मणपुर बाँधका १४ वटा गेट लगाइदिन्छ। यसले राप्ती नदी, गन्धेली, सोतिया र डुडुवा नालाको पानी निकास नभएर नेपाली भूमि डुबानमा पर्छ। सयौं बिघा खेतीयोग्य जमिन बगर बनेको छ। साबिक होलिया र बेतहनी गाविस (हाल डुडुवा१ र २) का धेरै बस्ती नै सरेका छन्। डुडुवा१ को सिंगो सन्तलिया गाउँ हजरत सामुदायिक वनको छेउ उचुवामा सरेको छ। वडाध्यक्ष पटेश्वर वर्मा भन्छन्, पुस्तौं पुस्ता बिताएको सन्तलिया गाउँ वर्षामा सधैं डुबानमा पर्छ। त्यसैले सबैले बस्ती सारे। यो बस्तीमा नेपालीका ७०८० घर थिए। लक्ष्मणपुर बाँध र कलकलवा तटबन्धबाट बाँकेका मात्र ६० हजारभन्दा बढी बासिन्दा प्रभावित भइसकेको लक्ष्मणपुर बाँधपीडित संघर्ष समितिको दाबी छ। सीमामा बस्नेहरू अहिले भनिरहेका छन्, दशगजामा घर छ। डरै डर छ। दशगजामा तारबार लगाउँदै भारत, नेपाली भूभाग डुबान हुने खतरा भारतीय एसएसबीको दादागिरी : हतियारसहित नेपाल प्रवेश, दशगजा अतिक्रमण दशगजाका मुसहरको दशा वर्षात नहुँदा पनि डुबानमा दशगजाको यो गाउँ पश्चिम तराईमा विवाद उस्तै सीमाको पीडामा तराईबासी, साढे चार सय सीमा स्तम्भ गायब सीमामा पिलर देखिन्छ, दशगजा देखिँदैन सीमाको जिम्मा सेनालाई दिनुपर्छ : हिरण्यलाल श्रेष्ठ सर्वदलीय बैठक : सीमाबारे मोदीसँग सीधा कुरा गर्न प्रधानमन्त्रीलाई सुझाव १२ घण्टादेखि सीमा बन्द सुस्तामा सीमा अतिक्रमण : जनता बोल्छन्, बोल्दैन सरकार"
"सुस्तामा सीमा अतिक्रमण : जनता बोल्छन्, बोल्दैन सरकार","बुटवल : भारतीय पक्षबाट सीमा अतिक्रमणका कारण वर्षाैंदेखि पीडित छन्, नवलपरासीका सुस्तावासी। १४ हजार हेक्टर जमिन अतिक्रमणमा परेको छ। सीमामा स्तम्भ छैनन्। हामीले वर्षाैंदेखि रोइकराइ गर्दै आएका छौं तर राज्यले सुनेन, सुस्ता बचाऔं अभियानका उपाध्यक्ष आदम खाँ भन्छन्, सीमास्तम्भ स्पष्ट नभएको बहानामा भारतीय नागरिकले नेपालीमाथि थिचोमिचो गर्दै आएका छन्। दुई देशका स्थानीय प्रशासनको सहमतिमा २०६२ सालमा अस्थायी सीमा तोकेर तत्कालका लागि समस्या समाधानको उपाय निकालिएको थियो। धनैया रेता गाउँको १९ हजार ४ सय ८० हेक्टर जग्गासहितको जंगल क्षेत्र कसैले पनि जोतभोग नगर्ने समझदारी भएको उपाध्यक्ष खाँ सुनाउँछन्। छलफलमा भारतीय पक्षले आधाआधा बाँडेर लिन प्रस्ताव राखेको थियो। सुस्तावासीले विरोध जनाएपछि कसैले प्रयोग नगर्ने सहमतिमा छाडिएको थियो। तैपनि बेलाबेला अतिक्रमण प्रयास भइरहेको छ। गाउँमा उत्पादन गरिएको भेली डुंगामार्फत परासीतर्फ ल्याउँदै गरेका सुस्तावासी । सुस्ताको क्षेत्रफल ४० हजार ९ सय ८० हेक्टर हो। विवादमा ल्याएर कसैले नचलाउने सहमति भएको जग्गाबाहेक सुस्तावासीले ७ हजार हेक्टर मात्र उपभोग गर्दै आएका छन्। अरू समयमा सशस्त्र प्रहरीको गस्ती हुने भएकाले भारतीय मौन रहन्छन्, उनी भन्छन्, तर वर्षात्मा खोलाको बहाव बढेपछि सशस्त्र प्रहरी जान सक्दैनन्। त्यही समय कसैले जोतभोग नगर्ने गरी छाडिएको जग्गा खनजोत सुरु गर्छन्। अर्का स्थानीय लैला बेगमका अनुसार सशस्त्र प्रहरी नभए बाँकी भूमि पनि भारतीयले अतिक्रमण गर्ने थिए। पटकपटक नापनक्सासहित स्थायीस्तम्भ बनाउन हामीले सरकारसँग माग गर्यौं, उनी भन्छन्, काठमाडौंमा अनशन बस्दा सुस्तावासीले ज्यानसमेत गुमाए। तर, सरकारले भूमि रक्षा र सीमास्तम्भ बनाउन भारत सरकारसँग पहल गरेको छैन। हामी कहिलेसम्म भारतीयसँग लडिरहने ? सुस्ता गाउँ । तस्बिर : हरि शर्मा सुस्ता गाउँपालिका४ सुस्ता गाउँमा २ सय ६५ घरधुरी छन्। त्यहाँको जनसंख्या ३ हजार १ सय ३३ जनसंख्या छ। वर्षांैदेखि बसोबास गर्दै आएका अधिकांश स्थानीयसँग नागरिकता छैन। ३ सय ५० जनाको मात्र नागरिकता छ। सीमा मिचेर भारतको प्रहरी चौकी रूपन्देहीको बेलहिया नाकामा नेपाली भूमि अतिक्रण गरी भारतले उत्तर प्रदेश प्रहरी चौकी बनाएको छ। स्थानीयले विरोध गरिरहे पनि भारत पछि हटेको छैन। मर्चवारस्थित बगौलीको मन्झरियाको २० बिघा नेपाली भूमिमा भारतीय हस्तक्षेप छ। दसगजाछेउ सात वर्षदेखि नेपाली किसानले खेती गर्न पाएका छैनन्। डन्डा नदीले सीमा छुट्याए पनि ५२८एच स्तम्भ रहेको जमिन भारतीयले कब्जामा राखेको स्थानीय अब्दुल रहमान फकिर बताउँछन्। डन्डा नदीपारिको सो जमिनमा भारतीय सुरक्षा गस्ती चल्छ। त्यसको आडमा भारतीयले जंगल फाँडेर काठ लैजाने गरेका छन्। नेपाली किसानले लगाउने खेतीसमेत मासिदिने गरेको उनी बताउँछन्। लालपुर्जा नेपाली, भूमि भारतमा कपिलवस्तु र भारतको बलरामपुरसँग सीमा जोडिएको दसगजा क्षेत्रमा २५ वटा सीमास्तम्भ छैनन्। कृष्णनगर पश्चिम क्षेत्रको अर्रा नदी आसपासको सीमा क्षेत्रमा क्रसबोर्डर अकुपेसनका कारण सीमास्तम्भ नबनाइएको हो। त्यहाँ सीमा सर्भेका क्रममा भारतको संरक्षणमा रहेको जंगल क्षेत्र नेपालतर्फ र नेपाली किसानले खेती गर्दै आएको क्षेत्र भारततर्फ परेको छ। यस क्षेत्रका ३ मुख्य, १६ सहायक र ६ साना सीमास्तम्भ निर्माण हुन नसकेको सशस्त्र प्रहरी बल नम्बर २८ गण तौलिहवाका गणपति सशस्त्र प्रहरी उपरीक्षक जनक पुरी बताउँछन्। नेपालभारत संयुक्त सर्भे टोलीको नापीमा नेपालतर्फ परेको भारतको भूमिमा नेपाली किसानको लालपुर्जा छ। भारततर्फ रहेको नेपाली भूमिमा भारतीय जंगल छ, नेपालभारत सीमा सर्भेक्षण टोलीका एक अधिकृत भन्छन्, दुई देशका उच्च अधिकारीको वार्ता र सहमतिपछि मात्रै यी स्थानमा सीमास्तम्भ स्थापना गर्न सकिन्छ। स्रोतका अनुसार बढी मात्रा भारततर्फको भूमि र जंगल नेपालभारत सर्भे टोलीको नापीअनुसार नेपालतर्फ परेका कारण सीमास्तम्भ निर्माणमा भारतीय पक्षबाटै रोकावट भएको छ। जग्गाको तिरो तिरेको तिर्यै बर्दियाको गुलरियामा थपुवा, लट्कनिया, सुरजपुर, चौगुर्जी, राजापुरमा भिम्मापुर, खैरीचन्दनपुर, मानपुर र गेरुवामा जमुनी कण्ठपुरलगायत सीमावर्ती क्षेत्र अतिक्रमण चपेटामा छन्। खुला सिमानाका कारण नेपाली भूमि अतिक्रमणमा परेको भारतीय सीमावर्ती गुलरिया नगरपालिका१० का वडाध्यक्ष वीरेन्द्रकुमार चौधरी बताउँछन्। गुलरिया बान्धुपुरमा रहेको रंग नपोतिएको जंगे पिलर। तस्बिर : यादव आचार्य जमिन भारतीय पक्षले कब्जा गर्दा थपुवाका किसान खेतीपातीबाट वञ्चित छन्। पीडितले बर्सेनि सरकारलाई तिरो बुझाउँछन्। कर तिरेको आफ्नै जमिन भोगचलन गर्न नपाएपछि सीमा क्षेत्रका नागरिक समस्यामा छन्। नदी कटानलगायत बाढीका कारण सयौं बिघा सरकारी जमिन भारततर्फ पसेको छ। जिल्लाका सिमाना सोझ्याउन समयमै पहल नगरे कालान्तरमा यसको ठूलै क्षति व्यहोर्नुपर्छ, उनी भन्छन्। पिलर सारियो दाङको गढवा८ कोइलावास खबरी खोलामा रहेको सीमास्तम्भ २५ वर्षदेखि ६ मिटर वर सारिएको तथ्य खुलेको छ। यसबारे प्रशासनलाई जानकारी गराए पनि सुनुवाइ नभएको वडाध्यक्ष सद्धाम सिद्दिकी बताउँछन्। २३ वर्षअघि सीमास्तम्भ मर्मत गर्दा पनि पुरानो स्थान छाडेर नयाँमा राखिएको उनको भनाइ छ। सीमास्तम्भ पहिले तल थियो, अहिले माथि सारेका छन्। झन्डै ५६ मिटर नेपालतिर सीमास्तम्भ सारिएको छ, उनी भन्छन्, २५ वर्षपहिलेको अवस्था हेर्दा सीमा सरेको छ। हरि शर्मानवलपरासी, यादव आचार्यबर्दिया, गोपाल भण्डारीकपिलवस्तु २३ जिल्लाका ७१ ठाउँमा सीमा विवाद चीनतर्फ पनि सीमा विवाद सीमा अतिक्रमणबारे बेखबर पश्चिम तराईमा विवाद उस्तै सीमाको पीडामा तराईबासी, साढे चार सय सीमा स्तम्भ गायब सीमामा पिलर देखिन्छ, दशगजा देखिँदैन सर्वदलीय बैठक : सीमाबारे मोदीसँग सीधा कुरा गर्न प्रधानमन्त्रीलाई सुझाव"
स्वास्थ्य संस्था टाढा हुँदा उपचारमा धामीकै भर,"गोरखा : चुमनुब्री गाउँपालिका३ न्याककी महिला स्वास्थ्य कार्यकर्ता लक्ष्मी गुरुङ बिहान बनाएर ६ बजे नै बारीको काममा जान्छिन्। आठ बजे खाना खान आउँछिन्। नौ बजे पुनः काममा गएपछि एकैचोटि साँझ ६ बजे फर्कन्छिन्। समयमै खान नपाउँदा उनलाई ग्यास्ट्रिकको समस्या छ। गाउँका प्राय सबैलाई ग्यास्ट्रिकको समस्या रहेको उनी बताउँछिन्। ४४ घरधुरी रहेको न्याक गाउँमा स्वास्थ्य संस्था छैन। सिर्दिवास स्वास्थ्यचौकी न्याकका लागि सबैभन्दा नजिकको स्वास्थ्यचौकी हो। त्यहाँसम्म पुग्न चार घण्टा लाग्छ। बिरामीलाई त स्वास्थ्य संस्था पुग्न सकस नै हुन्छ। रातभर ग्यास्ट्रिकका कारण पेट दुखेर रून्छन्। भोलिपल्ट बिहान उठेर काममा नगइ सुखै छैन, स्थानीय दिपेस गुरुङ भन्छन्, यहाँ सामान्य समस्या हुँदा बिरामी नै भएको ठान्दैनन्। नजिक उपचार गर्ने ठाउँ नहुँदा रोग पालेर बस्नुको विकल्प छै। सिकिस्त भएपछि मात्रै काठमाडौं जाने गरिन्छ। न्याक गाउँमा करिब १५२० जना क्षय रोगका बिरामी छन्। गाउँको घर होचो हुन्छ। अनि दाउराको चुलोमा खाना बनाउँदा बेस्सरी धुवाँ उँठ्छ। भान्से मात्र होइन, परिवारलाई नै समस्या हुन्छ। त्यसमाथि पनि गाउँका धेरैजसो धुम्रपान, मध्यपान गर्छन् उनले थपे, त्यसैले क्षयरोगी धेरै भएका हुन्। सिकिस्त भएपछि सहरमा उपचार गर्न जाने अधिकांशमा क्षयरोग नै देखिन्छ। औषधि उपचारका लागि समय धेरै लाग्ने भएकैले गाउँका अधिकांश बिरामी धामीझाँक्री कहाँ नै जान्छन्। बाटो धेरै उकालो र समय धेरै लाग्ने हुँदा गाउँका सबै उपचारका लागि धामीकहाँ नै जान बाध्य भएको अर्की स्थानीय ललीता गुरुङले बताइन्। स्वास्थ्य संस्था टाढा भएका कारण स्वास्थ्यप्रति हेलचœयाइँ गर्ने परम्परा रहेको सिर्दिवास स्वास्थ्यचौकीकी स्वास्थ्यकर्मी सोनी गुरुङ बताउँछिन्। यहाँ आउने अधिकांश बिरामीमा क्षयरोग भेटिएको छ, उनले भनिन्, काठमाडौंका अस्पतालमा पुगेका यहाँका बिरामीमा पनि क्षयरोग भेटिएको सुनिन्छ। समयमै परीक्षण गर्न नआउने र नियमित औषधि नखाने गर्नाले बिरामी बढेको उनले बताइन्।"
सुनसरीका २० स्थानमा अतिक्रमण,"धरान : भारतीयले सुनसरीको दक्षिणी क्षेत्रमा २० ठाउँमा नेपाली भूमि अतिक्रमण गरेका छन्। ती ठाउँमा उनीहरूले फुसका घर बनाएको र खेतीपाती गरेको सशस्त्र प्रहरी सीमा सुरक्षा कार्यालय सुनसरीका प्रमुख कृष्ण ढकाल बताउँछन्। उनका अनुसार सुनसरीमा चारवटा मुख्य र १९ सहायक सीमास्तम्भ हराएका छन्। आफू सुनसरीमा आउनुअघि नेपाली भूमि र दसगजामा भारतले गेट बनाएकाले हटाउन समस्या भएको उनको भनाइ छ। कोसी गाउँपालिकाको भान्टाबारीस्थित सशस्त्र प्रहरीको चेकपोस्टनजिकै दसगजा क्षेत्र अतिक्रमण गरी स्वागतद्वार बनाएको हो। यसबारे सुनसरी प्रशासन भने बेखबर पाइएको छ। सरकारले भने अतिक्रमित भूमि फिर्ता गर्न चासो देखाएको छैन। बर्जु, देवानगन्ज, हरिनगरा, भोक्राहा नर्सिङ र कोसी गाउँपालिकामा भारतले अतिक्रमण गरेको छ। भारतको विहार राज्यसँग सिमाना जोडिएका साबिकका श्रीपुर, हरिपुर, नरसिंह, लौकही, घुस्की, बसन्तपुर, देवानगन्ज, अमडुवा, राजगन्ज सिनुवारी गाविसमा भारतले अतिक्रमण गरेको इनरुवाका पूर्वमेयर गोपाल कोइराला बताउँछन्। भारतीयले अतिक्रमित भूमिमा ५ सयभन्दा बढी घरटहरा बनाएर बस्ती बसाएको उनको भनाइ छ। साहेवगन्जमा भारतीयले बस्ती बसाउँदा पनि सरकारले नेपाली भूमि खाली नगर्नु दुर्भाग्यपूर्ण रहेको उनी बताउँछन्। उनका अनुसार राणा प्रधानमन्त्री भीम शमशेरले बसाएको भीमनगरको पूरै बस्ती भारतीय अतिक्रमणमा परेको छ।सुनसरीको कोसी गाउँपालिका भान्टाबारीमा दसगजा मिजेर भारतले बनाएको स्वागतद्वार। भारतले वर्षौंदेखि सुनसरीको दक्षिणी क्षेत्रका सीमास्तम्भ हराउने र नेपाली भूमि अतिक्रमण हुने क्रम नरोकिएको प्रदेश १ का वन, वातावरण तथा पर्यटनमन्त्री जगदीशप्रसाद कुशियत बताउँछन्। नेपाली भूमि अतिक्रमण निरन्तर छ, उनी भन्छन्, नेपाली भूमि फिर्ता गराउन तत्काल संघीय सरकार लाग्नुपर्छ। आफूले भर्खर जिल्लाको नेतृत्व सम्हालेका कारण स्थलगत अनुगमन गरी नेपाली भूमि खाली गराई संरक्षण गर्ने काम अगाडि बढाउने प्रमुख जिल्ला अधिकारी राजेश पौडेलको भनाइ छ। दुवै देशका नापी विभागका कर्मचारीले अतिक्रमित भूमि निरीक्षण गरी त्यहाँ बनाइएका घरटहरा भत्काउने सहमति गरे पनि कार्यान्वयन भएको छैन।"
ट्याक्टर दुर्घटनामा चालकको मृत्यु,डोटी : डोटीको शिखर नगरपालिका १० खन्नेखोलामा ट्याक्टर दुर्घटना हुँदा चालकको मृत्यु भएको छ । शनिबार बेलुका ७ बजे दिपायलबाट डडेल्धुरातर्फ जाँदै गरेको से २ त २६५१ नम्बरको ट्याक्टर दुर्घटना भएको जिल्ला प्रहरी कार्यालयका सूचना अधिकृत प्रहरी निरीक्षक कर्णबहादुर बोहराले जानकारी दिए। दुर्घटनामा घाइते भएका ट्याक्टर चालक धनगढी उपमनपा ४ उत्तरबेहडी कैलाली घर भएका ३२ वर्षीय अनिल चौधरीको उपचारको क्रममा प्रादेशिक अस्पताल कैलालीमा आइतबार बिहान मृत्यु भएको प्रहरीले जनाएको छ।
लोकसेवामा आवेदन ७५ प्रतिशतले घटे,"काठमाडौं : लोकसेवा आयोगलाई गत आर्थिक वर्ष विज्ञापन होलिडेका रूपमा रह्यो। आयोगका विज्ञापनमा दरखास्त दिने उम्मेदवार ७५ प्रतिशतले घटेका छन्। समायोजनका कारण सरकारले न्यून संख्यामा मात्र कर्मचारी माग गरेकाले विज्ञापनमा असर देखिएको हो। गत आवमा संघतर्फ १ लाख ४३ हजार ८ सय ४० जनाले आवेदन दिएका थिए। खरिदारमा सबैभन्दा बढी ६४ हजार ७ सय ३३ दरखास्त परेको आयोगको प्रतिवेदनमा उल्लेख छ। कुल दरखास्तको २९ प्रतिशत प्रदेश २ ले ओगटेको छ। त्यसमा पनि सबैभन्दा बढी सर्लाही, सप्तरी, धनुषा, बारा, महोत्तरी र सिरहाका छन्। सबैभन्दा कम मनाङ, मुस्ताङ, रसुवा, नवलपरासी (पश्चिम) र डोल्पाबाट परेको छ। सबैभन्दा बढी २१ देखि २५ वर्ष उमेर समूहका ३५ प्रतिशत उम्मेदवार छन्। दरखास्त दिने उम्मेदवारको औसत उमेर २६ वर्ष छ। संघमा परेको न्यून दरखास्तको क्षतिपूर्ति स्थानीय तहको विज्ञापनले गरेको आयोगका सहप्रवक्ता देवीप्रसाद सुवेदीले बताए। संघीय मामिला तथा सामान्य प्रशासन मन्त्रालयमार्फत प्राप्त मागका आधारमा स्थानीय तहका विभिन्न सेवा र तहमा ९ हजार १ सय ६१ पदका लागि विज्ञापन गरिएको थियो। त्यसमा ५ लाख २८ हजार ९ सय ६८ जनाको आवेदन परेको थियो। ९७ वटा निकायमा लोकसेवाको प्रतिनिधित्व छ। समीक्षा अवधिमा सुरक्षा निकाय र संगठित संस्थाका गरी २८ निकायका ३ हजार ४६ विज्ञापनबाट २४ हजार ४ सय ७२ पद संख्या पदपूर्तिका लािग विज्ञापन प्रकाशन गर्ने सहमति प्रदान गरियो। सुरक्षा निकाय तथा संगठित संस्थातर्फका विज्ञापनमा ३ लाख ३८ हजार ३ सय ९१ दरखास्त सम्बन्धित निकायमै संकलन भए। उक्त विज्ञापनका लागि आयोगबाट लिइएका लिखित परीक्षामा १ लाख ९८ हजार ६ सय ८२ उम्मेदवार सहभागी भए। तीमध्ये ३७ प्रतिशत महिला र ६३ प्रतिशत पुरुष छन्। ६ सय ५९ वटा विज्ञापनको लिखित नतिजा प्रकाशन गरिएको छ। न्याय सेवा कानुन समूहको उपसचिव (दलित समावेशी समूह)को विज्ञापनमा दरखास्त नपरेको आयोगका सहप्रवक्ता सुवेदीले बताए। समीक्षा अवधिमा ४ हजार ५ सय ७४ जना उम्मेदवार स्थायी नियुक्तिका लागि सिफारिसमा परे। महिला १ हजार ४ सय ४८ (३२ प्रतिशत) र पुरुष ३ हजार १ सय २६ (६८ प्रतिशत) छन्। सिफारिस हुने उम्मेदवारको औसत उमेर २९ वर्ष छ। सबैभन्दा बढी प्रदेश २ बाटै स्थायी नियुक्तिका लागि सिफारिस भएका छन्। ९ सय ४० (२० प्रतिशत) उम्मेदवार प्रदेश २ बाट सिफारिस भएको आयोगले जनाएको छ। सबैभन्दा बढी उम्मेदवार सिफारिस जिल्लामा सर्लाही, रौतहट, रूकुम (पूर्व), गुल्मी, स्याङजा र सुर्खेत छन्। सबैभन्दा कम तेह्रथुम, सोलुखुम्बु, लमजुङ, सिन्धुपाल्चोक र मुगुका छन्। मनाङ, मुस्ताङ, डोल्पा र रसुवाबाट कोही स्थायी नियुक्तिमा परेनन्। आव २०७४७५ का विज्ञापनबाट प्रतिवेदन अवधि आव २०७५७६ मा समावेशी प्रतियोगितातर्फ १ हजार ८ सय ८३ जना (कुल सिफारिसको ४१ प्रतिशत) उम्मेदवार सिफारिस भए। समावेशी पदपूर्ति व्यवस्था लागू भएपछि १२ वर्षमा ६ समावेशी समूहका विज्ञापनबाट उल्लेख्य संख्यामा सिफारिस भयो। आयोगका अध्यक्ष उमेश मैनालीले हालै राष्ट्रपति विद्यादेवी भण्डारीलाई प्रतिवेदन बुझाएका थिए।"
तिलौराकोटमा कन्थक स्तुपको उत्खनन सुरु,"कपिलवस्तु : शाक्यमुनि बुद्धका पिता राजा शुद्धोधनको प्रशासनिक राजदबार क्षेत्र तिलौराकोटसँगैको कन्थक स्तुपको उत्खनन् कार्य सुरु गरिएको छ। उत्खनन् कार्यमा सरकारको पुरातत्व विभाग, लुम्बिनी विकास कोष, बेलायतको दुर्हम विश्वविद्यालय, राष्ट्रिय तथा अन्तर्राष्ट्रिय विज्ञको टोली सहभागी रहेको विभागका अधिकृत रामबहादुर कुँवरले बताए। उत्खनन् २० दिनसम्म चल्नेछ। उत्खनन्का लागि लुम्बिनीस्थित होटल कासाईका सञ्चालक जापानी नागरिक डा तोकुसिन कासाईले आर्थिक सहयोग गरेकोे विभागले जनाएको छ। तिलौराकोट दरबार क्षेत्रको पूर्वी द्वारनजिक कन्थक स्तुप छ। शाक्यमुनि बुद्धले २९ वर्षको उमेरमा राजदरबार त्याग गर्दा कन्थक नामक घोडाको सवार गरी अनोमा नदीसम्म पुगेका थिए। अनोमा नदी हाल भारत उत्तर प्रदेशको बस्ती जिल्लामा पर्छ। सो नदीलाई अहिले भारतमा अमी नदीको नामले चिनिने पुरातत्वविद् बताउँछन्। कन्थक घोडामा सवार भई अनोमा नदीसम्म पुगेका राजकुमार सिद्धार्थले नदी किनारमा सबै आभूषण तथा पोशाक त्यागी सन्यास जीवन सुरु गरी ज्ञानको खोजीमा निस्केका थिए। अनोमा नदीबाट फर्केको कन्थक घोडा तिलौराकोट दरबार क्षेत्रको पूर्वी गेटनजिक आई स्वेच्छाले देह त्याग गरेको बौद्ध धर्म ग्रन्थमा उल्लेख छ। कन्थक घोडाले देह त्याग गरेको स्थानमा कन्थक स्तुप निर्माण गरिएको पुरातत्वविद् बताउँछन्। कन्थक स्तुपको संरचनाको खोजी गर्न यो उत्खनन् गर्न लागिएको कुँवरले बताए। यसअघि सन् २०१५ मा गरिएको उत्खनन्बाट कन्थक स्तुपको दक्षिणतर्फ ३ सय गुना ४ सय मिटरको क्षेत्रफलमा २ वटा बिहारको संचरना र २ वटा पोखरीसमेत जियोफिजिक्स सर्भेबाट जमिनमुनि फेला परेको थियो। सन् १८९९ मा भारतीय पुरातत्वविद् पीसी मुखर्जीले पहिलोपटक यस क्षेत्रमा भ्रमण गरी पुरातात्विक स्थलहरूको उत्खनन् गरेको लुम्बिनी विकास कोषका पुरातत्व अधिकृत हिमाल उप्रेतीले बताए। यसअघिका वर्षमा तिलौराकोट दरबार क्षेत्रभित्र रहेको समयमाई मन्दिर किनार, दरबारको मध्य संरचनापरिसर क्षेत्रको उत्खनन् भइसकेको उनले बताए। उनले भने, कन्थक स्तुपबाहेक पुरातात्विक स्थानको उत्खनन् जनवरीबाट सुरु हुन्छ। दरबार क्षेत्रको वरपर अन्वेषण, नक्सांकन र भिजिटर सर्भेको काम पनि सञ्चालन यसै वर्ष हुने उनको भनाइ छ।"
३ सय विद्यार्थीका लागि २ शिक्षक,"जनकपुरधाम : अति विपन्न र दलित परिवारका ३ सय बढी बालबालिका अध्ययनरत महोत्तरीको मधवा विद्यालय मात्र २ शिक्षकको भरमा सञ्चालित छ। मनरा सिसवा नगरपालिका १० मधवा गाउँमा सञ्चालित हनुमानदत्त विश्वनाथ जनता सरकारी प्राथमिक विद्यालय नेपालकै पुरानो शैक्षिक संस्था मध्येको एक हो। २०१० सालमा सरकारी मान्यता पाए पनि विद्यालय भने सय वर्षभन्दा पहिल्यै स्थापना भएको दाता परिवारको दाबी छ। तर सरोकारवालाको ध्यान पुग्न नसक्दा विद्यालयको अवस्था दयनीय बन्दै गएको छ। बालविकासदेखि कक्षा ५ सम्म अध्ययनका लागि यस क्षेत्रका मुसहर, चमार, डोम, हलखोर, मुस्लिम र अति विपन्न परिवारका बालबालिकाको एकमात्र शैक्षिक थलो मधवा हो। शिक्षक अभावका कारण बालबालिकालाई सम्हाल्न र अध्ययन अध्यापनमा निकै कठिनाइ रहेको प्राध्यापक तीर्थनाथ झा बताउँछन्। हामी दुई शिक्षकले नै विद्यालयको सम्पूर्ण अभिभारा बोक्नु परेको छ, प्रअ झा भन्छन्, शिक्षक पठाउन सम्बन्धित कार्यालयलाई पटक पटक अनुरोध गरे पनि कुनै सुनवाइ भएन। दलित र विपन्न परिवारका बालबालिका पढ्ने हुनाले कसैले पनि विद्यालयतर्फ ध्यान नदिएको शिक्षक रामयादव राउतले बताए। उनले भने, बालबालिकालाई पढाउनुभन्दा पनि घेरेर राख्ने गरिएको छौं। बालविकासमा एक महिला शिक्षिका बबिता पाण्डे छन्। तर बालविकासमा पनि चाप निकै बढी रहेकाले पढाउन गाह्रो भएको उनी बताउँछिन्। यहाँ शिक्षक दरबन्दी पनि छैन, उनले भने, हामीले जिल्ला शिक्षा समन्वय समिति र स्थानीय जनप्रतिनिधिलाई पनि शिक्षक दिन गुहायौं तर थप शिक्षक आउँदैनन्। चार वर्ष एउटा कक्षाकोठा २०१० सालमा अनुमति प्राप्त मधवा विद्यालय २५ वर्ष पुरानो एक कोठामा पछिल्लो चार वर्षसम्म सञ्चालित थियो। चार वर्षअगाडि तत्कालीन जिल्ला शिक्षा कार्यालयको सहयोगमा दुईटा कक्षा थप गरियो। त्यसमध्ये एउटा कोठा प्रायः बन्दै हुन्छ। विद्यालय प्रयोजनका लागि खरिद गरिएका निर्माण सामग्री एउटा कोठामा थन्क्याइएको हुन्छ। दुईवटा कोठामै ३ सय जति विद्यार्थीलाई अटाउन निकै समस्या रहेको शिक्षक बताउँछन्। २०६९ सालमा असमान नेपालले विद्यालयको जर्जर अवस्था हेरेर दुई कोठाको भवन निर्माण सुरु गरेको थियो। तर भवन बनाउँदा २५ प्रतिशत अनुदान स्थानीय स्तरबाट सहयोग गर्नुपर्ने थियो। स्थानीय स्तरबाट सहयोग नहुँदा भवनको काम बीचमै रोकियो। गत आर्थिक वर्षमा प्रदेश सरकारले विद्यालयमा दुई कोठे भवन निर्माणको काम सुरु गयो। तर निर्माण सुरु भए पनि रकम निकासा नहुँदा काम अड्केको छ।"
पुराना घरेलु सामग्रीको संग्रहालय,"सन्धिखर्क : सन्धिखर्क नगरपालिका ४ बांगलामा बैकुण्ठपुरी संग्रहालय स्थापना भएको छ। बांगलाको आमडाँडामा स्थापित संग्रहालयमा लोप हुने अवस्थामा रहेका पुराना भाँडाकुँडा तथा प्रयोग गर्ने सामान राखिएका छन्। पहिला बाबुबाजेले प्रयोग गरेका तर अहिलेका पुस्ताले नदेखेका सामाग्री संग्रहालयमा छन्। जेष्ठ नागरिक जिल्ला संघले बनाएको संग्रहालयमा कपडा राख्ने काठको मदुस, घ्यू राख्ने हर्पे, तेल राख्ने चौंठी, मोही पार्ने काठको ठेको, मदानी, दही जमाउने काठको आरी राखिएको छ। उखु पेल्ने काठको कोल, तेल पेल्ने काठको कोल, धान कुट्ने ढिकी, मकै पिस्ने झातो, खेतबारी जोत्ने हलो, असारमा हिलोमा लगाउने खोक, काठको दुध निकाल्ने डाडु, काठका चप्पल लगायतका वस्तु संग्रहालयको मुख्य आकर्षणको रूपमा रहेको अभियन्ता नीमबहादुर रिजालले बताए। बाबुबाजेले प्रयोग गरेका पुराना वस्तुको लोप हुन थालेको र भावी पुस्तालाई सो कुराको जानकारीसमेत नहुने भएकाले संग्रहालय बनाएर पुराना वस्तु संकलन गरिएको हो, रिजालको भनाइ छ। पानी आउँदा ओढ्ने सिउ, धर्मशालामा राखिने घैंटो, भजनमा बजाउने खैंजडी, डाला, सुपा, तमाखु खान प्रयोग गरिने, हुका, चिलिम, पुराना टेप रेकर्ड, भोटे ताल्चा, दाउ, बाँसको काँगियोलगायत थुप्रै वस्तु संग्रहालयमा राखिएको छ। रुखमा बनाइएको घर र घरमै पालेको कछुवा तथा कमलको फूल पनि आकर्षणको केन्द्रको रूपमा रहेका छन्। बैकुण्ठपुरी संग्रहालयको बिहीबार प्रदेश नम्बर ५ का सामाजिक विकासमन्त्री सुदर्शन बरालले उद्घाटन गरे।"
विदेशी सम्बन्धनका १५ कलेजसँग स्पष्टीकरण,"काठमाडौं : विदेशी सम्बन्धन लिएका १५ वटा कलेजको अनुमति रद्द गर्न सरकारले प्रक्रिया थालेको छ। मापदण्ड पालना नगरेको, सूचनाको बेवास्ता गरेको, नवीकरण नगरेको तथा धरौटी रकम अध्यावधिक नगरेपछि स्पष्टीकरण सोधिएको शिक्षा, विज्ञान तथा प्रविधि मन्त्रालयले जनाएको छ। मन्त्रालयले तोकेका सर्त पालनामा बेवास्ता गरेकाले यी कलेजको अनुमति रद्द गर्न लागिएको शिक्षामन्त्री गिरिराजमणि पोखरेलको भनाइ छ। यी कलेजले शैक्षिक कार्यक्रम सञ्चालन गर्न मन्त्रालयबाट अनुमति लिने बेला धरौटी रकम बुझाउनुपर्छ। मन्त्रालयको उच्च शिक्षा महाशाखाका अनुसार दुईवर्षे कार्यक्रमका लागि १० लाख र चारवर्षेलाई २० लाख रुपैयाँ जम्मा गर्नुपर्छ। यसबाहेक हरेक वर्ष विद्यार्थी संख्याअनुसार १ हजार ५ सयका दरले शुल्क बुझाएर नवीकरण गर्नुपर्ने व्यवस्था छ। यीमध्ये अधिकांशले कानुनी सर्त पालना गरेका छैनन्। १२ वटाले बेलायतको क्याम्ब्रिज विश्वविद्यालयबाट ए (एड्भान्स) लेभलको अनुमति पाएका थिए। तीनवटाले भने अन्य विषय पढाउने अनुमति लिएका थिए। स्पष्टीकरण सोधिएका कलेजमा एजे वाइल्ड इन्स्टिच्युट अफ एड्भान्स स्टडिज, ब्रिजवाटर इन्टरनेसनल, मल्पी इन्टरनेसनल, क्यापिटल कलेज एन्ड रिसर्च सेन्टर, एभरेस्ट एजुकेसन फाउन्डेसन, काठमाडौं भ्याली, पेन्टागन एजुकेसन नेटवर्क, ओरियन्ट, सरिन भ्याली स्कुल (एपेक्स लाइफ स्कुल), साउथ वेस्टर्न स्टर्न छन्। यिनीहरू काठमाडौंका हुन्। यी कलेजले ए लेभल सञ्चालन गर्ने अनुमति लिएको मन्त्रालयले जनाएको छ। बुटवलका स्काई इन्टरनेसनल र वेस्टर्न मेगालाई पनि स्पष्टीकरण सोधिएको छ। स्काईले एसिया प्यासिफिक युनिभर्सिटी अफ टेक्नोलोजी एन्ड इन्नोभेसनबाट मास्टर्स अफ साइन्स इन इन्फर्मेसन टेक्नोलोजी र मास्टर्स अफ बिजनेस एडमिनिस्ट्रेसनको सम्बन्धन लिएको थियो। वेस्टर्नले मलेसियाको लिंकन युनिभर्सिटी कलेजको सम्बन्धनमा चारवर्षे ब्याचलर अफ होटल म्यानेजमेन्ट र दुईवर्षे एमबीए पढाइ सञ्चालन गर्न अनुमति लिएको थियो। धनगढीको वेस्टर्न इनटरनेसनल बिजनेस स्कुललाई पनि स्पष्टीकरण सोधिएको छ। उसले डेल्टा इन्टरनेसनल युनिभर्सिटी अफ न्यू ओरलियन्सको सम्बन्धनमा चारवर्षे बीबीए र दुईवर्षे एमबीएको अनुमति लिएको थियो। स्पष्टीकरण सोधिएकामा पोखराका कसमस इन्टरनेसनल र गण्डकी बोर्डिङ हाइयर सेकेन्डरी स्कुल पनि छन्। दुवैले क्याम्ब्रिजको सम्बन्धनमा ए लेभलको पढाइ सञ्चालनको अनुमति लिएका थिए। काठमाडौंको ओरियन्ट, बुटवलको स्काई इन्टरनेसनल तथा वेस्टर्न मेगा र धनगढीको डेल्टा इनटरनेसनल कलेज भने सञ्चालनमै रहेको मन्त्रालयले जनाएको छ। शुल्क समायोजन : एमबीबीएसमा विद्यार्थी भर्ना नगर्ने निजी कलेजको चेतावनी निजी मेडिकल कलेज आफैँ चलाउन सरकारलाई अनेरास्ववियूको आग्रह नेशनल मेडिकल कलेज प्रकरण : सुरक्षा माग्दै विद्यार्थी प्रशासनमा कलेजको ठगीविरुद्ध विद्यार्थी आन्दोलित शिक्षामन्त्री भन्छन्, आयोगको सबै सुझाव सरकारले मान्नु पर्दैन नर्सिङ्ग पढ्न भर्ना भएका ३० छात्रालाई कलेजले यसरी ठग्यो (भिडियो) शिक्षाशास्त्र पढेर मात्र शिक्षक बन्न नपाइने"
जहाँ चिच्याएर वर मागिन्छ,"पाल्पा : प्रायजसो मन्दिरमा भगवानसँग मनमनै वर तथा आशिरवाद माग्ने गरिन्छ।तर पाल्पाको एक मन्दिरमा भने भक्तजनले चिच्याएरै वर माग्ने मेला सुरु भएको छ। तिनाउँ गाउँपालिका ४ सत्यवती बज्यै देवीसँग परम्परादेखि नै भक्तजनले चिच्याएर वर माग्दै आएका छन्। सत्यवती बज्यै देवी कानले नसुन्ने भएकाले भक्तजनले चिच्याएर वर माग्ने चलन रहेको मन्दिरका पुजारी सुनवीर गाँहाले जानकारी दिए। आज अर्थात् कार्त्तिक २४ गते देखि २६ गतेसम्म सत्यवती बज्यैको मन्दिरमा चिच्याएर वर माग्ने ३ दिने मेला सुरु भएको छ । यस वर्ष सत्यवती बजैको दर्शन तथा पूजाआजा गर्न विशेष साइत जुरेकाले गत वर्षभन्दा धेरै भक्तजन सहभागी हुने मन्दिर व्यवस्थापन समितिको अपेक्ष छ। यस वर्ष कार्तिक महिनामा बाला चर्तुरदशी र पूर्णिमा पर्ने सत्यवती बज्यैको दर्शन गर्ने उत्तम समय रहेको बुढापाका तथा मन्दिरका पुजारीले जनाएका छन्।साइत जुरेको समयमा सत्यवती बज्यैको दर्शन गरेमा मनको इच्छा पूरा हुने जनविश्वास रहेको छ । विगतका वर्षमा कार्तिक चर्तुरदशीका दिन भक्तजन सत्यवती बज्यैको मन्दिरमा वास बस्ने, पूजा पाठ गर्ने, बिहान देवीसँग चिच्याएर वर मागी झिसमिसेमै बाटो लाग्ने चलन आजकल परिमार्जित भएको छ । केही वर्षदेखि कार्तिक शुक्लपक्षको त्रियादशीको दिनदेखि पूर्णिमासम्म रात दिन सत्यवती बज्यैको पूजा पाठ गरी चिच्याएर वर माग्ने परम्परा सुरु भएको छ । यस वर्ष साइत जुरेकाले मेलामा ३ लाख भक्तजनले सत्यवती बजैको दर्शन गर्ने गाउँपालिकाका अध्यक्ष ओमबहादुर घर्तिमगरले बताए । मेलाकै कारण सत्यवती कोल्डाडा क्षेत्रका बासिन्दाको वर्ष दिनको आम्दानी जुट्ने गरेको छ । सत्यवती मन्दिर र ताललाई धार्मिक पर्यटकीय क्षेत्रको रुपमा विकास गरी स्थानीय श्रोत साधनको परिचालन गरी आर्थिक तथा सामाजिक एव सांस्कृतिक पक्षलाई माथि उठाउने गरी गाउँपालिकाले काम गर्ने अध्यक्ष घर्ती मगरले बताए । तानसेन र बुटवल क्षेत्रबाट आउने भक्तजन पैदल २ घण्टाको उकालो हिँडेपछि मन्दिरमा पुग्ने गर्दछन्। प्रत्येक वर्ष मन्दिर बाट संकलन हुँदै आएको रकम मन्दिर र ताल संरक्षणमा र केही रकम गाउँपालिकालाई सहयोग गर्दै आएको वडाध्यक्ष दानबहादुर गाहाले बताए ।"
रामग्राममा खोजिँदै बुद्धको अस्तु,"परासी : बुद्ध सम्बन्धि थप पुरातात्विक प्रमाण संकलन गर्न रामग्राम स्तुप क्षेत्रमा अनुसन्धान सुरु भएको छ। यहाँ बुद्ध महापरिर्वाणपछिको अस्तुधातु राखिएको बताइन्छ। अस्तुधातु राखिएको स्थान भनिएकाले रामग्राम लुम्बिनीपछिको महत्वपूर्ण स्थान मानिएको छ। बेलायत युनिभर्सिटी (दुराहम) पुरातात्विक विभाग र लुम्बिनी विकास कोषका विज्ञहरूबाट भूभौतिक सर्भे (जियो फिजिक्स) प्रविधिमार्फत अनुसन्धान सुरु गरिएको हो। रामग्राम स्तुप पश्चिम नवलपरासीको रामग्राम नगरपालिका७ स्थित उजैनीमा छ। रामग्राम स्तुप क्षेत्रमा चुम्बिकीयसहित विभिन्न चारवटा प्रविधिबाट सर्भे सुरु गरिएको हो। पुरातात्विक सामग्री संकलन गर्न अघर(ड्रिलजस्तो प्रविधि), स्थलगत सर्भेक्षण, जियो फिजिक्स र नक्सांकनबाट काम सुरु गरिएको लुम्बिनी विकास कोष पुरातत्व शाखाका प्रमुख हिमालकुमार उप्रेतीले बताए। नेपालीसहित तीन जना विदेशीहरूको विज्ञ टोलीले सर्भे सुरु गरेको छ। विश्वसम्पदा सूचीको प्रक्रियामा रहेको रामग्रामलाई आवश्यक पर्ने प्रमाण जुटाउन पनि यो सर्भे सुरु गरिएको उप्रेतीको भनाइ छ। १० लगाएर सर्भे गरेपछि रामग्राम क्षेत्रको उत्खननसमेत हुनेछ। प्रविधिअन्तर्गत जमिनको सतहदेखि २ मिटर तलसम्म एक्सरे गरिनेछ। मेसिन प्रयोग गर्न नसके अघरको माध्यमबाट २०२० सेन्टिमिटरको माटो निकाल्दै परीक्षण गरिने बताइएको छ। अघरले मानव बस्तीको बसोबास कहिलेसम्मको थियो भन्ने पत्ता लाग्छ। यस्तै, स्थलगत सर्भे र नक्सामार्फत पुरातात्विक सामग्री संकलन गरिनेछ। सर्भेपछि रामग्राम स्तुप क्षेत्रमा प्राचीन बिहार, मानव बस्ती, अन्वेषण, बुद्धकालमा प्रयोग भएका अन्य सामग्रीको अवस्थाबारेमा पत्ता लाग्ने बेलायती युनिभर्सिटीका प्रोफेसर रविन कनिङघमले बताए। यसअघि सन १९९७, १९९९ र गतवर्ष (सन २०१८) मा पनि सर्भे सुरु गरिएको थियो। १९९७ र १९९९ मा भएको सर्भेमा बुद्धकालीन अन्वेषणहरू फेला परेको थियो। त्यसैको आधारमा १९९९ देखि २००४ सम्म पुरातत्वविद् शुक्रसागर श्रेष्ठको नेतृत्वमा चार पटकसम्म उत्खनन गरिएको पुरातत्व विभागका वरिष्ठ पुरातत्वविद् रामबहादुर कुँवरले बताए। त्यसबेला मौर्य र गुप्तकालीन सामग्रीहरू फेला परेका थिए। यस्तै, सन् २०१८ मा गरिएको सर्भेमा ठूलो बिहार, पोखरीलगायतका बुद्धकालीन सामग्रीहरू फेला परेपछि थप प्रमाण संकलन गर्न अहिलेको सर्भे सुरु गरिएको कुँवरको भनाइ छ। रामग्राम स्तुप क्षेत्र २४ बिघा क्षेत्रफलमा फैलिएको छ। अहिलेको सर्भेले पुरातात्विक दृष्टिकोणले स्तुपले ओगटेको वास्तविक क्षेत्रफल पनि निकाल्ने छ। सर्भे सुरु भएपछि स्थानीयले यसको संरक्षण र विकास हुनेमा विश्वास लिएका छन्। स्थानीय शम्भु उपाध्यायले सरकारी उदासिनताका कारण पछि परेको रामग्राम स्तुपको सर्भेले यस क्षेत्रको विकास र संरक्षण हुने विश्वास व्यक्त गरे। पटकपटक उत्खनन र संरक्षणका लागि सरकारसँग आग्रह गरे पनि वास्ता नगरेको उनले बताए। ढिलै भएपनि काम सुरु भएको छ। यसले रामग्राममा रहेका थप बुद्धकालीन सामग्री संकलन हुने विश्वास छ, उनले भने। रामग्राम नगरपालिकाका प्रमुख नरेन्द्रकुमार गुप्ताले स्तुपको विकासका लागि नगरपालिकाले सरकारसहित विभिन्न दातृ संस्थासँग आग्रह गर्दै आएको बताए। उनले विश्व सम्पदा सूचीमा सूचीकृत प्रक्रियामा रहेको रामग्राम स्तुपको पछिल्लो सर्भेले त्यसलाई सहयोग पुग्ने विश्वास व्यक्त गरे। बुद्धका ८ अस्तुधातुमध्ये सबै स्थानको निकालिए पनि यस क्षेत्रको निकाल्न नसकिएको बुद्ध किवंदत्तिमा उल्लेख छ। यहाँको अस्तु आठौं हो। अन्तिम अस्तु रहेको रामग्राममा विभिन्न देशबाट पर्यटकहरू आउने गरेका छन्। आवश्यक संरचना निर्माणसहित यसको संरक्षण हुन नसक्दा पर्यटकहरू केही समय बसेर जाने गरेका छन्।"
