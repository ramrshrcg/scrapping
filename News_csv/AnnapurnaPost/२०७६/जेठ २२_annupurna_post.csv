शीर्षक,विवरण
रित्ता कुर्सीको प्रहसन,"सदनमा जब मूल विषयले प्रवेश पाउँछ सांसदहरू बैठक कक्षबाट फुत्तफुत्त बाहिर निस्कन्छन्। न बोल्नेमा उत्साह छ, न सुन्नेमा जाँगर। केही दिनदेखि संसद्मा बजेटमाथि सैद्धान्तिक छलफल जारी त छ, तर कर्मकाण्डी मात्रै। हाई काढ्दै अल्छी पारामा माइकको छेउमा पुगेर सांसदहरु बोल्छन्, तर सुन्ने दर्शक रित्ता कुर्सी मात्र। आखिर आफ्नो मूल जिम्मेवारी बिर्सेर सांसदहरू जान्छन् कहाँ ? किन उनीहरू भत्ता पचाउन मात्रै हाजिर गर्छन् ? एक वर्षको राज्य कोषमाथिको बहसमा सांसदहरूको उत्साह किन देखिँदैन ? बजेटका सबल र कमजोर पक्षमाथि जमेर बहस गर्न सांसदहरू किन तयार हुँदैनन् ? गम्भीर प्रश्न उठेका छन्। बजेट निर्माणअघि संसद्मा बजेटका सिद्धान्त र प्राथमिकतामाथि प्रिबजेट छलफल हुन्छ। सांसदहरूले घोक्रो सुकाएर बोल्छन्, तर सांसदका सुझाव बजेटमा समेटिँदैनन्। बजेट आउँछ अर्थमन्त्रीको चाहना र योजनाअनुसारको। त्यसपछि संसद्मा परम्पराले निरन्तरता पाउँछ, सत्तापक्षका सांसद बजेटको पक्षमा, विपक्षी दलका सांसद विपक्षमा। सांसदहरूमा उत्साह घट्नुको मनोविज्ञान भन्छ, हामीले बोलेर के हुन्छ ? जनप्रतिनिधिमा यस्ताखाले मानसिकता विकास हुनु भनेको लोकतन्त्र र यसका मूल्यमान्यता कमजोर हुनु हो। बोलेर के हुन्छ भन्ने कमजोर मानसिकता छाडेर बोल्दा सरकारले सुन्नुपर्ने बाध्यात्मक अवस्था कसरी सिर्जना गर्ने भन्नेतर्फ ध्यान पुर्याउन जरुरी छ। संसद्का आवाज सुन्न सरकारलाई बाध्य पारियो भने सांसदले ससाना योजनाका लागि सिंहदरबारका कोठाकोठा धाउनु पर्दैन। सत्तालाई जनताका पक्षमा काम गर्न, जनताका पक्षमा उभिन मार्गदर्शन गर्ने भनेकै संसद् हो। संसद्मै सुत्ने हो भने सत्ताधारीलाई त हाइसन्चो हुने नै भयो। सांसदहरू चुप बस्ने हो भने बलिया र सत्ताको चाबी हातमा हुनेका क्षेत्रमा मात्र बजेट खनिने परम्परा अन्त्य हुन सक्दैन। ६ करोडको योजना बाँड्ने अधिकार प्राप्त हुँदैमा सिंगो निर्वाचन क्षेत्रको काँचुली फेर्न सकिँदैन भन्ने हेक्का सांसदहरूमा हुनु जरुरी छ। नागरिकले आफ्ना आवाज सीधै सरकारसमक्ष पुर्याउन नसक्ने भएकाले त्यसका माध्यम जनप्रतिनिधि हुन्। जनताका दैनन्दिन समस्यादेखि देशको मुहार फेर्नेसम्मका नीति तथा कार्यक्रममाथि जमेर बहस गर्नुपर्छ सांसदहरूले। सिटामोल नपाएर मृत्युवरण गर्ने कर्णालीका जनतादेखि पुसमाघको ठिहीमा खाली खुट्टा हिँड्ने तराईमधेसका मुसहरसम्म समस्या जनताका प्रतिनिधिले सुन्नु पर्दैन ? सरकारलाई झक्झक्याउनु पर्दैन ? सिटामोल नपाउने र खाली खुट्टा हिँड्ने ती नागरिकले आफ्ना लागि बजेट परेनपरेको कसरी थाहा पाउँछन् ? एक छाकका लागि संघर्ष गर्ने जनताको सर्वांगीण विकासको कुरा सांसदहरूले उठाउनुपर्छ कि पर्र्दैन ? प्रतिनिधिहरुले संसदमार्फत यी विषय उठाउन सके मात्र सरकारको आँखा खुल्न सक्छ। नत्र हुनेखानेका लागि पेट भर्ने साधनमात्र हुनेछ बजेट। निमुखा, आवाजविहीनलाई राहतभन्दा बजेटले महँगीको सास्ती मात्र दिनेछ। बजेट निर्माण गर्नेलाई आफूले सबै क्षेत्र र समुदायलाई समेट्नेको अनुभूति हुनु स्वाभाविक हो। उसलाई नागरिकका धड्कन सुन्ने बनाउने दायित्व सांसदहरूको हो। विभिन्न प्रकारका फाइल र कार्यकर्ताका लस्कर लगाएर सिंहदरबारका चोटाकोठा चहार्ने सांसदहरू आफ्नो मूल दायित्वबाट च्यूत हुन मिल्दैन। जनताले नीति निर्माण बनाउन आफ्नो अमूल्य मत दिएर पठाएका सांसदहरु भत्ता पचाउन हाजिर गर्दै संसद्बाट टाप कस्ने हो संसद्कै गरिमा र मर्यादा कमजोर हुनेछ। सभामुखले पनि सांसदहरुलाई संसद्मा उपस्थिति गराउने र सांसदले उठाएका विषयमा सरकारलाई तत्काल जबाफ दिन रुलिङ गर्नैपर्छ।"
डुन्डुरे खोलामा कहिले बन्ला पुल ? सामान ओसार्न पल्टीकै सास्ती,"खनियावास (धादिङ) : उत्तरी धादिङलाई जिल्ला सदरमुकामसँग जोड्ने डुन्डुरे खोलामा पक्की पुल बन्न ढिलाई हुँदा सडक पुगेको ठाउँसम्मका स्थानीयहरू पल्टीकै सास्ती खेप्न बाध्य छन्। रुवीभ्यालीका स्थानीयले जिल्ला सदरमुकामबाट लगेका दैनिक उपभोग्य बस्तु तथा निर्माण सामग्री डुन्डेरे खोलामा पुर्याएपछि अनलोड गर्नुपर्ने र मानिसले बोकेर खोला तारेपछि फेरि अर्को गाडीमा लोड गरेर झार्लाङ र सेर्तुङसम्म लैजाने झन्झट बेहोर्दै आएका छन्। यात्रुबाहक जिप र बसले भने डुन्डुरेसम्म मात्रै यात्रुहरूलाई पुर्याउने गरेका छन्। धादिङ जिल्लामा मानवबस्ती रहेको सवैभन्दा माथिल्लो क्षेत्रको ठाउँ हो रुवीभ्याली गाउँपालिका अन्तर्गत पर्ने साविकको तिप्लिङ गाविस। जिल्ला सदरमुकामदेखि तिप्लिङ जोड्ने सडक दामन पाख्रिन स्मृति मार्गको नाम नै धादिङवेशीसाँङकोषतिप्लिङ सडक राखिएको छ। तर उक्त सडक निर्माण सुरु भएको ३५ वर्ष नाघिसक्दा पनि खनियावास गाउँपालिकाको डुन्डुरे खोलामा पुल बन्न नसक्दा उत्तरी धादिङलाई जिल्ला सदरमुकामसम्म सडक सञ्जालमा जोड्न कठिन हुँदै आइरहेको छ। डुन्डुरेखोलामा पुल नबनेकै कारण उत्तरी धादिङको रुवीभ्याली गाउँपालिका अन्तर्गत पर्ने साविकको तिप्लिङ, सेर्तुङ, लापा र खनियावास गाउँपालिका अन्तर्गत पर्ने झार्लाङ गाविस जिल्ला सदरमुकामसँग सडक सञ्जालले जोडिएको छैन। सेर्तुङको बोराङसम्म सडक खनिएपनि डुन्डुरेखोलामा पुल नहुँदा सवारी साधन खोला वारी नै रोकिने गरेका छन्। डुन्डुरेखोलामा हाल मानिस र खच्चड वारपार गर्न झोलुङ्गे पुल छ। झोलुङ्गे पुल छेवैमा पक्की पुल बन्दै गरेको छ। दुई पहाडको खोँचमा गहिरो खोला रहेको र त्यही खोँचको बीचमा पुल बनाउनु पर्दा भौगोलिक रुपमा कठिनाइ भएपछि केही सवारी साधन बन्दै गरेको पुल पारी नै रहेका छन्। पुल बन्न ढिलाइ हुँदा स्थानीय गाडी परिवर्तन गरेर सामान लोड गर्दै। पक्की पुल नभएकाले स्थानीय सास्ती खेप्न बाध्य छन्। जिल्ला सदरमुकामबाट लगिएको दैनिक उपभोग्य सामान एउटा गाडीमा डुन्डुरे खोलासम्म लैजाने गरिएको छ भने त्यहाँ पुगेर मानिसहरुले पल्टी गरेर झोलुङ्गे पुल कटाएपछि फेरि अर्को गाडीमा लोड गरेर सेर्तुङसम्म लैजाने गरिएको छ। लापा लैजाने सामान भने सडक नै नबनेका कारण खच्चडले ओसार्ने गरेका छन्। पुल बनेको अवस्थामा हिउँदयाममा सेर्तुङसम्म गाडी पुग्ने गरेको सेर्तुङका स्थानीय धनबहादुर तामाङले बताए। उनले भने, पुल बन्न ढिला भएको छ, अहिले डुन्डुरे खोलामा ल्याएर पल्टी गर्दागर्दा धेरै सास्ती खेपिसकियो। पल्टी गराउँदा ज्याला पनि धेरै लाग्ने भएकाले खाद्यसामग्रीको समेत मुल्य बढ्ने गरेको तामाङले बताए। स्थानीयहरूको वर्षौँको माग र पहलपछि स्थानीय सडक पुल कार्यक्रम (एलआरबीपी) ले पुल बनाउने सम्झौता गरेपनि डिजाइन नै गलत भइदिएपछि पुल निर्माणमा ढिलाइ भएको हो। स्थानीय सडक पुल कार्यक्रम अन्तरगत डुन्डुरे खोलामा पाइ आकारको स्ट्रिल ट्रस्ट ब्रिज बनाउको लागि गत आर्थिक वर्षमै आरजे कन्सट्रक्सनहिम्दुङ एन्ड थोकर कम्पनीले ठेक्का पाएको थियो। गत अगस्ट महिनासम्ममा नै पुल बनाइसक्नुपर्ने सम्झौता भएपनि भौगोलिक अवस्थाका कारण डिजाइन नै सुधार गर्नुपरेकाले पुल निर्माणमा ढिलाइ भएको साइड इन्चार्ज राम सिंह तामाङले जानकारी दिए। उनले भने, सम्झौता भएपछि डिजाइन अनुसार डुन्डुरे खोलामा पुल बनाउन सक्ने अवस्था रहेन, बीचमा डिजाइन सुधार गर्न समय लागेकाले पुल बन्न ढिलाइ भएको हो। अहिले डिजाइन सुधार गरिएपछि स्टिल ट्रस्ट ब्रिज बन्ने क्रममा रहेको तामाङले बताए। पूर्वाधार विकास कार्यलय नुवाकोटका इन्जिनियर विष्णु रिजालले पनि सम्झौता गरेपछि पुलको डिजाइन सुधार गरिएकाले प्राविधिक रुपमै पुल बन्न ढिला भएको बताए। अहिले डुन्डुरे खोलाको दुवैतर्फ ट्रस्टको लागि फाउन्डेसन बनाउने काम भइरहेको छ। जिल्ला समन्वय समितिका संयोजक जगन्नाथ नेपालको अनुसार आगामी असार मसान्तसम्म ठेकेदार कम्पनीलाई पुल बनाइसक्न निर्देशन दिइएको छ। तर भौगोलिक रुपमा विकट क्षेत्र रहेकाले तथा ट्रस्टका सामान लैजान समस्या पर्ने भएपछि आगामी असार मसान्तसम्ममा पनि काम सकिने छाँटकाट देखिएको छैन। डुन्डुरे खोलामा पुल निर्माण सम्पन्न भएपछि उत्तरी धादिङको विकास निर्माणमा कोशेढुङ्गा सावित हुने रुवीभ्याली गाउँपालिका वडा नं १ लापाका वडा अध्यक्ष पेम्वा घलेले बताए। पुल निर्माण भएपछि यहाँ कृषि उत्पादन बजारसम्म लैजान सहज हुन्छ, पेम्वाले भने, अहिले खच्चड र मानिसले बोकेर सामान ओसार्नुपर्दा बजारमुल्य भन्दा दोब्बर तेब्बर हुने सामानहरु सस्तो मुल्यमै गाउँमा पुग्न सक्छन्।"
कोरला नाका र लोमान्थाङ जाने गाडीलाई 'टाइम कार्ड',"मुस्ताङ : उत्तरदक्षिण जोड्ने राष्ट्रिय गौरवको आयोजना कालिगण्डकी करिडोर,बेनीजोमसोमकोरला सडक आयोजनाले बुधबारदेखि लागु हुनेगरी मुस्ताङको लोमान्थाङ र उत्तरी कोरलानाका जान सवारी साधनलाई 'टाइम कार्ड' (समय तालिका) लागु गरेको छ। आयोजनाले मुस्ताङको वारागुङ मूक्तिक्षेत्र गाउँपालिकाको कागबेनीस्थित भीरमा ब्रेकर लगाएर सडक चौडा गनुपर्ने भएकाले १५ दिनका लागि समय तालिका सार्वजनिक गरेको हो। सडक डाइभर्सन गरी सडक चौडा गर्न असहज देखिएकाले उपल्लो मुस्ताङ जाने गाडीलाई समय तालिका मिलाइएको करिडोर सडकका आयोजना प्रमुख मुकुन्द अधिकारीले जानकारी दिए। तालिका अनुसार बिहानको ४ बजेदेखि बिहान ९ बजे र बिहान ११ बजे देखि अपराह्न ४ बजेसम्म गाडी आवतजावत गर्न पाइने छैन। बिहान ९ बजे देखि ११ बजे २ घण्टा र अपराह्न ४ बजेदेखि बेलुकाको समयमा मात्र गाडी वारपार गर्न पाइने व्यवस्था मिलाइएको हो। तोकिएको १५ दिनभित्र करिब २ सय मिटर भीर कटिङ गर्ने लक्ष्य लिएको आयोजना प्रमुख अधिकारीले खुलाए। कोरला सडकखण्डको पहिलो प्याकेज जोमसोम पक्की पुलदेखि ताङ्वे सम्मको १८ किलोमिटर सडक स्तरोन्नति र चौडा गर्ने जिम्मा ब्रजगुरु खड्गकृष्ण जेभीले पाएको छ। यस्तै उपल्लो मुस्ताङको नेचुङ भन्सार देखि कोरला सम्मको १८ किमी ग्राभेल सडक यसअघि नै सडकलाई हस्तान्तरण गरिसकेको छ।"
तिलगंगा आँखा अस्पतालसँगको सम्झौता परिमार्जन गर्न सिफारिस,"काठमाडौं : पशुपतिनाथको सम्पत्ति संरक्षण तथा गुठी जग्गा अध्ययन एवं छानविन समितिले पशुपति क्षेत्र विकास कोषले पाशुपत क्षेत्रमा रहेको तिलगंगा आँखा अस्पतालसँग ४९ वर्षका लागि गरेको सम्झौता परिमार्जन गर्न सिफारिस गरेको छ। २०७२ भदौ ३ गते कोषका तत्कालीन कोषाध्यक्ष तारानाथ सुवेदीले अस्पतालका प्राध्यापक डा सन्दुक रुइतबीच चक्रपथ जोडिएको पाँच रोपनी जग्गा प्रतिरोपनी वार्षिक ४० हजार रुपैयाँ तिर्ने गरी सम्झौता भएको थियो। समितिका संयोजक डा मिलनकुमार थापाले बुधबार कोषका सदस्यसचिव डा प्रदिप ढकाललाई ६२४ पृष्ठको प्रतिवेदन बुझाउँदै यस्तो सिफारिस गरेका हुन्। समिति संस्कृति, पर्यटन तथा नागरिक उड्डयान मन्त्रालयले बनाएको हो। सम्झौता पत्रको दफा ९ मा सम्झौताको अवधि ४९ वर्षको हुने जनाइएको छ। संयोजक थापाले भने, सो विषयमा कोष सञ्चालक परिषद्बाट निर्णय भएको नदेखिएकाले समयानुकूल परिमार्जन गर्न पशुपति क्षेत्र विकास कोष सञ्चालक परिषद्मा पेश गर्न सिफारिस गर्दछौं। सदस्यसचिव ढकालले पाशुपत क्षेत्रमा रहेका पशुपतिनाथका नामका जग्गा खोजी र जग्गावापत लिने भाडा आदिमा पुनरावलोकन गर्ने काम अघि बढाइने बताए।"
पशुपतिको सुन गायब : ५६ वर्षमा जम्मा ९ किलो,"काठमाडौं : धर्म हुने भन्दै पशुपतिनाथमा सुन चढाउन चाहने धेरै हुन्छन्। चढाउँछन् पनि। तर, त्यही सुन अभिलेखमा नराखी गायब पार्ने पनि हुँदा रहेछन्। पशुपतिनाथ मन्दिरमा ५६ वर्ष अवधिमा चढाएको सुन जम्मा ९ किलो पाइएको छ। २०४५ देखि २०५२ सम्म चढाइएको सुनको विवरण अभिलेखमा छैन। २०३५, २०३६, २०४२, २०४३, २०४४, २०५३, २०६० र २०६३ को सुन पनि अभिलेखमा छैन। मिति उल्लेख छ, तर सुनको विवरण छैन, एक कर्मचारीले अन्नपूर्णसँग भने, यो सुन ढुकुटीमा नराखी गायब बनाइएको अनुमान सहजै गर्न सकिन्छ। उनका अनुसार मुचुल्का देखियो, लगत प्राप्त भयो तर सुनको मात्रा खुलाइएको छैन। सुन मूल ढुकुटीमा राख्ने गरिन्छ। त्यसमा लेखिएजति छछैन पनि खुल्दैन। सर्वोच्च अदालतको २०६६ पुस २७ को परमादेशका कारण यसलाई खोलेर हेर्न मिल्दैन। पशुपतिनाथको सम्पत्ति संरक्षण तथा गुठी जग्गा अध्ययन एवं छानबिन समितिले बुधबार पशुपति क्षेत्र विकास कोषका सदस्यसचिव डा प्रदीप ढकाललाई बुझाएको प्रतिवेदनमा मुचुल्का भए पनि सुन नभएको देखिएको हो। संस्कृति, पर्यटन तथा नागरिक उड्डयान मन्त्रालयले कोषका कोषाध्यक्ष डा मिलनकुमार थापाको संयोजकत्वमा गठन गरेको उक्त समितिले ६२४ पृष्ठको प्रतिवेदन तयार पारेको छ। त्यसमा पशुपतिको सुनलगायत चलअचल सम्पत्ति ठूलो मात्रामा यताउता पारिएको देखाइएको छ। समितिले खोजमा २०२० मंसिर ५ गते पहिलोपटक पशुपतिनाथलाई सुन चढाइएको अभिलेख भेट्टाएको छ। पहिलोपटक ३ तोला ३ मासा ७ लाल सुन अर्पण गरिएको थियो। यसलगत्तै मंसिर १५ गते ९ तोला ८ मासा ९ लाल सुन मन्दिरमा चढाइएको थियो। यसपछि २०२१ देखि २०२६ सालसम्म कसैले पनि पशुपतिनाथमा सुन चढाएको अभिलेख नदेखिएको संयोजक थापाले जानकारी दिए। प्रतिवेदनअनुसार पशुपतिनाथमा जम्माजम्मी ९ किलो २७६६४ ग्राम सुन रहेको पाइएको छ। त्यो २०१९ सालदेखि २०७५ सालसम्ममा भक्तजनले चढाएर विवरणमा राखिएको मात्र हो। त्यस्तै ३ सय १६ किलो ५८६ ग्राम चाँदी पाइएको छ। संयोजक थापाले पशुपतिनाथको मूल ढुकुटीमा रहेको अभिलेखका आधारमा खोजी गरिएको बताए। पशुपतिनाथको २३१ रोपनी जग्गा कसले खायो ? तिर्ने भाडा वर्षको ५१ हजार, उठाउने दिनकै लाख पशुपतिनाथको जग्गा खै ? गौशालामा ५२ बिघा जग्गा अतिक्रमण पशुपतिनाथको कमाइ सवा अर्ब गौशालाको जग्गा खाली गराउने अदालतको फैसला कार्यान्वय भएन अब उपत्यकामा रात्रिकालीन सम्पदा यात्रा : पशुपतिलाई ३५ करोड पशुपतिनाथमा नौ किलो सुन ! पशुपतिमा गुठीको जग्गा ११ हजार रोपनी पशुपतिको बी १३ खाली गराउन सिफारिस थापाका अनुसार पशुपतिनाथ भण्डार तहविलबाट प्राप्त तायदाती मुचुल्का अनुसार २०१९ देखि २०६८ सालसम्म आठ किलो २३२ ग्राम सुन र एक सय ७५ किलो ४५८ ग्राम चाँदी मूल ढुकुटीमा दाखिला भएको देखिएको थियो। प्रतिवेदनमा २०६८ चैतमा पशुपति क्षेत्र विकास कोष ऐन र नियमावली आएपछि सुन र चाँदी थपिएको देखिएको छ। जसअनुसार २०५९ देखि २०७५ सम्म कोषको सम्पत्ति संरक्षण महाशाखाबाट प्राप्त विवरणमा एक हजार ४४६४ ग्राम सुन र एक लाख ४१ हजार एक सय २८७५ ग्राम चाँदी थपिएको हो। कोषका पूर्वकोषाध्यक्ष गणेश अधिकारीले विगतमा पशुपतिनाथको वार्षिक आम्दानीबाट सुन किन्ने तर अभिलेख नराख्ने प्रवृत्ति पनि देखिएकाले सुन कहाँ गयो भनेर प्रश्न उठाउन सक्ने ठाउँ रहेको बताए। उनले भने, कोष स्थापनाकाल (२०४३ साल) का सदस्यसचिव वसन्त चौधरीले पनि सुन चढाउने तर पूर्ण रूपमा अभिलेख नराख्ने कारण ठ्याक्कै तथ्यांक नहुने आशंका गर्नुभएको थियो। अधिकारीका अनुसार बाला चतुदर्शीका दिन वर्षभरिको रकमबाट सुन किन्ने चलन थियो। उनले भने, मन्दिरको मूल ढुकुटी खोल्न नपाइने सर्वोच्चको आदेशले पनि गरगहना र सम्पत्तिको यकिन गर्न समस्या छ। कोषका पूर्वसदस्यसचिव डा गोविन्द टण्डनले पनि वर्षभरिको भेटी जम्मा पारी सुन किन्ने चलन रहेको तर त्यसको तथ्यांक चुस्तदुरुस्त राखिएको भन्नेमा ग्यारेन्टी नदेखिएको बताए। उनले भने, २०६८ सालअघि सुन चढाए पनि दर्ता गराइहाल्ने चलन देखिँदैन। यसरी चढाए भन्ने हुन्थ्यो केही पछि दर्ता गरेको पनि देखियो, केही नगरेको पनि हुनसक्छ। कोषका एक सदस्यले सुनको चुस्त अभिलेख नभएकाले शंका गर्ने ठाउँ भएको दाबी गरे। इतिहासविद् डा सुरेन्द्र केसीले लोकतन्त्र आए पनि आयव्ययमा पशुपतिनाथमा अझै पनि सबै विषयको पारदर्शिता नदेखिएको बताए। संयोजक थापाले छानबिन समितिले एक वर्ष लगाएर गरेको अध्ययन कम्तीमा पाँच वर्ष लगाएरमात्र पूर्णता हुने बताए। उनले भने, खासगरी २०६८ सालमा ऐन र नियमावली बन्नुअघि सुन र सम्पत्तिको विषयमा जति दाखिला छ त्यो पूर्ण छैन भन्ने देखिन्छ, यसको गहन छानबिन गर्नैपर्छ।"
विश्व वातावरण दिवसमा वृक्षरोपण र बिरुवा वितरण,"सिन्धुली : ४७औं विश्व वातावरण दिवसको अवसरमा सिन्धुलीको सनुकोसी गाउँपालिकाले वृक्षरोपण र सरसफाई गरी सवारी साधनमा सरसफाई स्टिकर टाँसेको छ । गाउँपालिकाको सुख्खा क्षेत्रलाई हराभरा बनाउँदै आयआर्जन समेत गर्ने उद्देश्यले सुनकोसी गाउँपालिकामा एक घर एक वृक्षरोपणका लागि ७ हजार विभिन्न जातका फलफूलका बिरुवा रोपिएको हो । प्रदेश नम्बर ३ का सांसद राजन दाहालले बुधबार गाउँपालिकामा आयोजित एक कार्यक्रममा गाउँपालिकाका ७ वटै वडाका ६ हजार ९ सय घरधुरीलाई न्युनतम एक फलफूलका बिरुवा वितरण गरेका हुन् । यस्तै एक सय बढी फलफूलका विरुवाहरु गाउँपालिका क्षेत्र तथा अन्य सार्वजनिक कार्यालयको क्षेत्रमा वृक्षारोपण गरिएको गाउँपालिकाकी अध्यक्ष दीपा बोहोरा दाहालले बताइन् । आँप, लिची, कटहर, सिनकौली, अम्बा, कागती, धुपी लगायत विभिन्न एक दर्जनबढी जातका फलफूल लगायत विरुवा वितरण तथा वृक्षारोपण गरिएको उनले बताइन् । यस्तै पूर्वाबाट काठमाडौं भित्रने र बाहिरिने सवारी साधनका कारण राजमार्गमा अत्याधिक फोहोर बढेको भन्दै गाउँपालिकाले आफ्नो क्षेत्रभित्र सबै सवारी साधनबाट निस्कने फोहोरलाई अनिवार्य डस्टवीनमा हाल्न र सरसफाईमा ध्यान दिन भन्दै सयौं सवारी साधनमा सरसफाई सम्बन्धी स्टीकर टाँसेको छ । समुदायप्रहरी साझेदारी कार्यक्रम अन्तरगत गाउँपालिकाले एक हजार भन्दा बढी सावरी साधनमा सूचनामुलक स्टीकर टाँसेको बताइएको छ ।"
त्रिशूलीमा जिप खस्दा बेपत्ताको खोजी जारी,"नुवाकोट : त्रिशूलीरसुवागढी सडकको गुम्चेस्थित त्रिशूली नदीमा जिप दुर्घटनामा वेपत्ता भएकाको खोजी कार्य जारी छ। दुई महिला सहित तीनजना बेपत्ता छन्। आमा छोदिङमो गाउँपालिका ४ गोल्जुङका ४८ वर्षिय पासाङदे घले, १९ वर्षीया कामीयाङजेन तामाङ र २० वर्षिया ल्येतङ घले वेपत्ता छन। जिप नदीमा खस्दा तीनजनाको मृत्यु भएको थियो। घाइतेहरुको काठमान्डौस्थित विभिन्न अस्पतालहरुमा उपचार भइरहेको छ।"
दार्चुलाका दुर्गम बस्तीमा खडेरीले सुके पानीका मुहान,"दार्चुला (कुणी) : दार्चुलाका दुर्गम बस्तीमा सुक्खायाम सुरु भएसँगै खानेपानीको समस्या चुलिएको छ। मुहान सुक्दा जिल्लाका दर्जन बढी बस्तीमा खानेपानीको हाहाकार हुन थालेको छ। शैल्यशिखर नगरपालिका, लेकम र मालिकार्जुन गाउँपालिकाका विभिन्न बस्तीमा फागुनदेखि खानेपानी अभाव सुरु हुन्छ। यहाँका दर्जनौं बस्तीमा खानेपानी अभाव छ । विशेषगरी लेकम गाउँपालिकाको कुणी, सल्ला, रातामाटा, खरकडा, रिठाचौपाता, उचाकोट, बडीपुरमा भने समस्या बढी रहेको स्थानीय चन्द्रदेव जोशीले बताए। पहिले खानेपानीका २ योजना बने तर, संरक्षण नहुँदा सुक्खायाममा समस्या भोग्नुपरेको हो, उनले भने, ती खानेपानी योजनाका धारा र पाइप अझै छन। तर, मुहानमा पानी नहुँदा योजनाबाट स्थानीयले उपभोग गर्न पाएका छैनन्। अहिले शैल्यशिखर र मालिकार्जुनका सीमा क्षेत्र दोबाटाको १२ किमि टाढाको मुहानबाट पानी ओसार्नुपर्छ । त्यहाँ पनि बस्तीका लागि ३ र ४ दिनपछि करिब डेढ घण्टाका लागि पानी आउने गरेको छ । नजिक भएका पानीका मुहान सुक्दा सर्वसाधारणलाई पानीको जोहो गर्न समस्या परेको हो । खेतीपाती, सिँचाइ तथा अन्य प्रयोजनका लागि त परै जाओस् पिउनसमेत पानी नपाउने अवस्था आएको छ, शैल्यशिखर नगरपालिका७ वनतोलीका कृष्णसिंह बोहराले भने, स्थानीय सबै मुहानमा पानी सुकिसकेको छ । पानी नसुक्ने मुहान पुग्न २ घण्टाभन्दा बढी हिँड्नु पर्छ। गाउँनजिक मुहान नहुँदा धेरै टाढाबाट पाइपमार्फत पानी वितरण गर्नुपर्ने स्थिति छ, उनले भने, एउटै मुहानको पानी ४ गाउँमा वितरण गरिएको छ। अहिलेको सिजनमा मूलमा पानी कम हुँदै गएपछि गाउँमा दुई दिनपछि पानी आउने पालो पुग्ने गरेको मालिकार्जुन गाउँपालिका ५ डाँडाकोटका दानी गिरीले बताए। गाउँमा पानी नआउने दिन गाउँभन्दा तल रहेको अढाई घण्टाको दूरीमा रहेको न्वालो (कुवा) बाट पानी बोक्नुपर्ने बाध्यता रहेको उनले बताए। जिल्लाका पानीका मूल बाढीपहिरोले क्षतिग्रस्त बनाएपछि समस्या भएको जिल्ला खानेपानी कार्यालयले जनाएको छ । जलवायु परिवर्तन र पूर्वाधार निर्माणले पानीका मूलहरूमा असर पर्दा पछिल्ला वर्षमा खानेपानीको समस्या बढदै गएको मालिकार्जुन गाउँपालिकाका अध्यक्ष नरेन्द्रसिंह धामीले बताए । दीर्घकालीन समाधान गर्न बृहत योजना बनाउनु आवश्यक रहेको उनले बताए। गतवर्ष मात्र खानेपानीको क्षेत्रमा १८ करोड रुपैयाँ खर्च भए पनि अझै समस्या समाधान हुन सकेको छैन।"
दलित समुदायभित्रै चरम विभेद : प्रेम विवाह गर्दा परिवारै विस्थापित,"बैतडी : जिल्लाको डिलाशैनी गाउँपालिका३ पङसेरामा २०६७ सालअघिसम्म मन्दोदरी दमाईको परिवार राम्रोसँग बसिरहेको थियो।२०६७ सालमा मन्दोदरीका छोरा नरेशले गाउँकै भागरथी ओडसँग प्रेम विवाह गरेपछि उनका दुःखका दिन सुरु भए। दमाईको छोराले ओडको छोरीसँग विवाह गरेको भन्दै माइती पक्षले गाउँमा बस्न नदिएपछि नरेशको परिवार अहिले सदरमुकाममा भौतारिरहेको छ।'हाम्रो छोरी किन भगाएको भन्दै पटकपटक कुटपीट गरे। रातिको समयमा पनि घरमै आएर कुटपीट गर्न थाले। गाउँमा बस्न सक्ने स्थिति नभएपछि घर छोडेर न्यायको खोजिमा यहाँ आएको हुँ, 'नरेशले अन्नपूर्णसँग भने,' देश जातीय छुवाछुतमुक्त घोषणा भइसक्दा पनि ममाथि तल्लो जातको दलित भन्दै अन्याय भएको छ।' २०६७ सालयता पटकपटक कुटपीट हुने भएपनि गाउँमै मिलाउँदै बस्दै गरेको नरेशले गुनासो गरे। 'ससुराले माने पनि गाउँलेले त भाँडले हाम्रो छोरी लाने भन्दै गालीगलौज र कुटपीट गर्न थालेपछि घर छोडेर सदरमुकाम बस्न बाध्य भएको हुँ,' उनले भने। आमा,श्रीमती, छोरा र बहिनीसहित सदरमुकामको एक होटेलमा बसिरहेका नरेशले आफूलाई दैनिक छाक टार्न समेत समस्या भएको बताए। उनको परिवार यही जेठ १ गतेबाट पूर्णरुपमा विस्थापित भएको हो। उनले होटेलमा बसेर परिवा पाल्न नसक्ने स्थिति भएपछि दुई छोरीलाई दिदीको जिम्मा लगाएका छन्। गाउँमा पसल सञ्चालन गरिरहेको र गाईवस्तु पालेर आत्मनिर्भरताको बाटोमा लागिरहेका बेला गाउँलेले बस्न नदिएको नरेशकी श्रीमती भागरथीले गुनासो गरिन्। उनले भनिन्, 'हामीभन्दा तल्लो जातसँग पोइल जाने भन्दै माइती पक्षका गाउँलेले पटक पटक कुटपीट गरे। गाउँमा बस्नसक्ने अवस्था नभएपछि विस्थापित हुनु परेको हो।' गाउँलेले आफूलाई समेत कुटपीट गरेको नरेशकी आमा मन्दोदरीले बताइन्। उनले भनिन्, 'घर जानै डर लागेको छ। कान्छो छोरो गाउँमै छ। उसले यता नआउनु खतरा छ, भनिरहेको छ।कसरी घर फर्कने?' २०७४ सालदेखि गाउँनजिकैको महादेव माविका शिक्षक नरेशलाई जागिरबाट समेत निकालेको उनले गुनासो गरिन्। 'आफूभन्दा ठूलो जातको छोरीसँग विवाह गरेकै कारण मेरो छोरालाई जागिरबाट निकालियो' उनले भनिन्,' मेरो छोराले के नै गल्ती गरेको थियो र?' यो विषयमा प्रमुख जिल्ला अधिकारी आनन्द पौडेलले केही दिनअघि राजनीतिक दल, दलित अधिकारकर्मी र अन्य सरोकारवालासँग छलफल गरेको बताए। उनले नरेश दमाइको केसमा गम्भीर रुपमा छलफल भएको बताए।उनले भने, 'छलफलका क्रममा विभिन्न कुरा उठेका छन्। हामीले नरेशलाई गाउँमै बस्ने वातावरण मिलाउने विषयमा नै छलफल गरेका छौं। घटनाले अदालतमा प्रवेश पाइसकेकाले थप विषयमा छलफल गर्न मिलेन।' नरेशलाई विद्यालयबाट अवकाश दिनुको कारणसहित अवकाश पत्र विद्यालयलाई पठाउन निर्देशन दिएको प्रमुख जिल्ला अधिकारी पौडेलले बताए।उनले नरेशको श्रीमतीले सञ्चालन गरेको पसलबाट धेरैले उधारोमा खाएर रकम नदिएको पनि भेटिएको छ।उनले भने,' सात दिनभित्र सो उधारो रकम असुल गर्नु भनेका छौं।' नरेशलाई विद्यालयबाट निकाल्नुको कारण माग गरिएको र सुरक्षा चाहिएको खण्डमा सुरक्षा दिने निर्णय गरिएको पौडेलले बताए।"
अवैध सामान : सशस्त्र छोड्ने नेपाल प्रहरी समात्ने,"भैरहवा : रुपन्देहीको नेपाल भारत सीमा सुनौली नाकाबाट भन्सार छली गरेर भित्र्याइएका मोटर पार्टसका साम्रगी प्रहरीले बरामद गरेको छ।सशस्त्र प्रहरी बल नेपाल नम्बर ३८ गुल्मको टोलीले रुपन्देही कार्यालयको अगाडीबाटै भित्र्याइएको लाखौँ मूल्य बराबरको मोटर पाटर्स साम्रगी नेपाल प्रहरीले बरामद गरेको हो।साम्रगीसँगै तस्करीमा प्रयोग गरिएको गाडी समेत प्रहरीले नियन्त्रणमा लिएको छ। तस्करले मोटर पार्ट्सले भरिएको कार्टुन मोटरसाइकलमार्फत सशस्त्र प्रहरी बल कार्यालयकै अगाडीबाट ल्याएको प्रहरीलाई प्राराम्भिक बयान दिएका छन्। उनीहरुले उक्त साम्रगी भैरहवाको शान्तिनगरमा डम्प गरेका थिए।भन्सार छली नियन्त्रणका लागि स्थापना गरिएको सशस्त्र प्रहरी कार्यालय अगाडी चेकजाँच प्वाइन्ट समेत राखिएको छ। तर, सशस्त्र प्रहरीले तस्करलाई छुट दिँदा उनीहरुले दिउँसै खुलेआम तस्करीको साम्रगी भित्र्याउने गरेको खुलेको छ। तस्करले मोटरसाइकलमा भन्सार छलेर ल्याएको मोटर पार्टस साम्रगी भैरहवाको शान्तिनगरबाट भ्यानमा लोड गरी बुटवल लैजाने क्रममा बरामद गरिएको रुपन्देहीका एसपी हृदय थापाले जानकारी दिए। उनले तस्करीमा प्रयोग गरिएको लु १ ज ३३०१ नम्बरको भ्यान र भ्यान चालक पाल्पाका बसन्तबहादुर राजकोटीलाई नियन्त्रणमा लिइएको बताए।उनका अनुसार उक्त गाडीबाट ठूला ५ वटा कार्टुनमा विभिन्न किसिमका मोटर पार्ट्सका साम्रगी बरामद भएको छ। बरामद साम्रगी, गाडी र चालकलाई आवश्यक अनुसन्धानका लागि राजश्व अनुसन्धान कार्यालय बुटवलमा बुझाइने जिल्ला प्रहरी कार्यालय रुपन्देहीले जनाएको छ।"
पशुपतिको बी १३ खाली गराउन सिफारिस,"काठमाडौं : श्रीपशुपतिनाथको सम्पत्ति संरक्षण तथा गुठी जग्गा अध्ययन तथा छानविन समितिले पशुपति क्षेत्र विकास कोषलाई पाशुपत क्षेत्रमा रहेको बी१३ क्षेत्र खाली गर्न सिफारिस गरेको छ। बी१३ क्षेत्रमा अधिग्रहण प्रभावितलाई मुआब्जा समेत वितरण भइसकेको समितिले जनाएको छ। समितिका संयोजक डा मिलनकुमार थापाले बुधबार ६२४ पृष्ठको प्रतिवेदन सार्वजनिक गर्दै उक्त सिफारिस गरेका हुन्। कोषको गुरुयोजना कार्यान्वयनका लागि नेपाल सरकारबाटै बी१३ अधिग्रहण भएको थियो। प्रतिवेदनमा भनिएको छ, बी१३ क्षेत्रमा अधिग्रहण प्रभावितलाई मुआब्जा वितरण भइसकेकाले मुआब्जा पाउने व्यक्तिले हालसम्म घर खाली नगरेको अवस्था देखिएकाले तत्काल सो क्षेत्र खाली गराउन समिति सिफारिस गर्दछ। यसैगरी काठमाडौंस्थित गोठाटारमा रहेको कोषको ५३४ रोपनी जग्गालाई व्यवस्थित गर्न आवश्यक पूर्वाधार तयार पारी बी१३ क्षेत्रका अधिग्रहण प्रभावित घरजग्गावालालाई स्थानान्तरण गर्न पनि सुझाएको छ। प्रतिवेदन सार्वजनिक कार्यक्रममा कोषका सदस्यसचिव डा प्रदीप ढकालले कोषले पशुपतिनाथका नाममा रहेका सबै जग्गाको खोजी गरी व्यवस्थित गर्ने बताए।"
प्रम रोजगार कार्यक्रमअन्तर्गत भद्रपुरमा १४९ कामदार खटाइयो,"भद्रपुर (झापा) : भद्रपुर नगरपालिकाले झापामा पहिलो पटक प्रधामन्त्री रोजगार कार्यक्रम सुरुवात गरेको छ। नगरपालिकाको सभाहल भद्रपुरमा बुधबार आयोजित कार्यक्रममा रोजगार कार्यक्रम सुरु गरिएको हो। कार्यक्रमअन्तर्गत छनोट भएकाहरूले बुधबारदेखि काम थालेका हुन्। कार्यक्रमअन्तर्गत नगरपालिकाभित्रका महिला १२ सय ४० र पुरुष ७१७ सहित जम्मा १९ सय ५७ जनाले दरखास्त दिएका थिए। ती मध्ये पहिलो चरणमा १४९ जना छनोट गरिएको नगरपालिकाका कार्यकारी अधिकृत तुलसीबहादुर श्रेष्ठले बताए। छानिएका कामदारले दिनको ५१७ रुपैयाँका दरले हाजिरा पाउने छन्। उनीहरूलाई भद्रपुरका १० वटा वडामा आवश्यक्ता अनुसार काममा खटाइने रोजगार समिति संयोजक टिकाराम पाण्डेले बताए। उनका अनुसार नगर सरसफाई, सडक निर्माण, वृक्षारोपण, विद्यालय भवन स्तरोन्नति लगायत काममा उनीहरूलाई खटाइने छ।"
पशुपतिनाथमा नौ किलो सुन !,"काठमाडौं : पशुपतिनाथ मन्दिरमा नौ किलो सुन रहेको पाइएको छ। २०१९ सालदेखि २०७५ सालसम्ममा भक्तजनले चढाएको सुन नौ किलो २७६६४ ग्राम पुगेको हो।श्रीपशुपतिनाथको सम्पत्ति संरक्षण तथा गुठी जग्गा अध्ययन तथा छानविन समितिको प्रतिवेदनले नौ किलो २७६६४ ग्राम सुनसँगै तीन सय १६ किलो ५८६ ग्राम चाँदी रहेको खोजी गरेको हो। पशुपति क्षेत्र विकास कोषले बुधबार प्रतिवेदन सार्वजनिक गरेको हो। समितिका संयोजक एवं कोषका कोषाध्यक्ष डा मिलनकुमार थापाले श्रीपशुपतिनाथको मूल ढुकुटीमा रहेको अभिलेखलाई आधार बनाएर खोजी गर्दा नौ किलो सुन र तीन सय १६ किलो चाँदी पशुपतिनाथको नाममा रहेको जायजेथा फेला परेको जानकारी दिए। पशुपतिनाथको २३१ रोपनी जग्गा कसले खायो ? पशुपतिनाथको जग्गा खै ? पशुपतिनाथको कमाइ सवा अर्ब थापाका अनुसार, पशुपतिनाथ भण्डार तहविलबाट प्राप्त तायदाती मुचुल्का अनुसार २०१९ देखि २०६८ सालसम्म आठ किलो २३२ ग्राम सुन र एक सय ७५ किलो ४५८ ग्राम चाँदी मुल ढुकुटीमा दाखिला भएको देखिएको थियो। प्रतिवेदनमा २०६८ चैतमा पशुपति क्षेत्र विकास कोष ऐन र नियमावली आएपछि सुन र चाँदी थपिएको देखिएको छ। जसअनुसार, २०५९ देखि २०७५ सम्म कोषको सम्पत्ति संरक्षण महाशाखाबाट प्राप्त विवरणमा एक हजार ४४६४ ग्राम सुन र एक लाख ४१ हजार एक सय २८७५ ग्राम चाँदी थपिएको हो।"
मस्जिदमै मेयरमाथि हातपात,रौतहट : राजपुर नगरपालिकाका मेयर कुटिएका छन्। इद पर्व मनाउन चन्दा माग गर्दा विवाद भएपछि मंगलबार राति रौतहटको राजपुर नगरपालिकाका मेयर शेख सकिललाई राजपुरको मह्मुदिया मस्जिदमाथि कुटपिट भएको हो। इद पर्व मनाउने क्रममा राति मेयर सकिल मस्जितमा गएको समयमा केही व्यक्तिले चन्दा मागेका थिए।इदको अघिल्लो दिन मंगलबारसम्म मेयरले सहयोग रकम नदिएपछि आक्रोशित बनेका शेख कासिमलगायतका व्यक्तिले मेयर सकिलमाथि आक्रमण गरेको प्रहरीले जनाएको छ। मस्जिदमा गएको बेला स्थानीयले आफूसँग सहयोग रकम मागेको र पैंसा बोकेको छैन भोलि दिन्छुभन्दा टर्चलाइटले प्रहार गरेको मेयर सकिलले बताए। उनको आँखा नजिकै तथा टाउकोमा चोट लागेको छ। राति नै सदरमुकाम गौरमा उपचार गर्न लगिएको र त्यहाँबाट बिरगंज उपचारका लागि लगिएको थियो। राजपुरको मस्जिदमा मेयरमाथि हातपात भएको जिल्ला प्रहरी कार्यालय रौतहटका डीएसपी नविन कार्कीले जानकारी दिए ।मेयरमाथि आक्रमण गरेका व्यक्ति फरार रहेकाले खोजी भइरहेको डीएसपी कार्कीले बताए।
विश्व वातावरण दिवसमा नगर सरसफाई (फोटोसहित),"धनगढी : विश्व वातावरण दिवसको अवसरमा धनगढी उपमहानगर सरसफाई गरिएको छ। बुधबार बिहान उपमहानगरका मेयर नृपबहादुर वडको अगुवाईमा विभिन्न संघ संस्थाको सहभागितामा सरसफाई गरिएको हो। सरसफाई कार्यक्रम गरिरहँदा सर्वसाधरणको भने सहभागिता हुन सकेन्।उपमहानगरका जनप्रतिनिधि विभिन्न संस्थाका प्रतिनिधि सरसफाई गरिरहँदा व्यवसायी रमेत भएका थिए। सरसफाई कार्यक्रममा उपमहानगरका कर्मचारीको समेत सहभागिता भएन्। धनगढी कैलाली नालाबाट सुरु भएको सरसफाई कार्यक्रम जिल्ला प्रहरी कार्यालय कैलालीसम्मको सडकमा सरसफाई गरेको हो।सरसफाई कार्यक्रममा नेपाल प्रहरी र शसस्त्रको समेत सक्रिय सहभागिता रहेको हो। सहरवासी इमान्दार नहुँदा नगरलाई स्वच्छ र सफा गर्न नसकेको मेयर नृपबहादुर वडले बताए।'नगरको गाडी बिहान फोहोर उठाउन आइरहेको हुन्छ,उनले भने, 'तर, सडक नजिक घर भएका र व्यवसायीले सडकमा फोहोर फाल्ने गरेका छन्।' उपमहानगरले हरेक शनिबार सरसफाई कार्यक्रम समेत सञ्चालन गरेको छ। तर, पनि नगरमा यत्रतत्र फोहोर नै हुने गरेको छ।नागरिकमा सार्वजनिक ठाउँ सफाई गर्नुपर्छ भन्ने चेतना नआएसम्म नगरलाई फोहोरमुक्त बनाउन नसकिने मेयर नृप वडको तर्क छ।"
उजाड भूमिमा बिरुवा रोपेर मनाइयो वातावरण दिवस,"गुलरिया : विश्व वातावरण दिवसको अवसरमा बर्दियाका उजाड भूमिमा वृक्षारोपण गरिएको छ। 'स्वच्छ वायु, स्वस्थ जीवन' भन्ने मूल नाराका साथ जिल्लाका विभिन्न ठाउँमा वृक्षारोपण गरिएको हो। बर्दिया राष्ट्रिय निकुञ्ज तथा डिभिजन वन कार्यालय बर्दियाले उजाडलगायत सार्वजनिक स्थानमा वृक्षारोपण गरेका हुन्। ठाकुरद्वारा स्थित बर्दिया राष्ट्रिय निकुञ्जको आयोजनामा उजाड जमिनमा वृक्षारोपण गरिएको चोरी शिकार नियन्त्रण युवा परिचालन अभियानका अध्यक्ष हेमन्त आचार्यले बताए। अभियानका युवा, मध्यवर्ती क्षेत्र व्यवस्थापन समिति, राष्ट्रिय प्रकृति संरक्षण कोष बर्दिया संरक्षण कार्यक्रम, बालक्लब, संघ संस्थालगायत स्थानीयको सहभागीतामा वृक्षारोपण गरेका हुन्।उनले भने मध्यवर्ती क्षेत्रका सामुदायिक वनले पनि दिवसका अवसरमा वृक्षारोपण गरेका छन्। डिभिजन वन कार्यालय बर्दियाले गुलरियास्थित कोटही मन्दिर परिसरमा वृक्षारोपण गरेको अधिकृत द्रोणराजशर्माले बताए। मन्दिर क्षेत्रमा करिब १ सय ५० वटा विभिन्न प्रजातीका विरुवा रोपिएका छन्।"
विश्व वातावरण दिवसमा साइकल र्याली,"नेपालगन्ज : विश्व वातावरण दिवसको अवसरमा नेपालगन्जमा साइकलसहितको र्याली निकालिएको छ। संघीय सरकारको वन तथा वातावरण मन्त्रालयले आयोजना गरेको विश्व वातावरण दिवस२०७६ को कार्यक्रममा र्यालीको अग्रभागमा नेपालगन्ज साइक्लिङ्ग क्लबले साइकल र्याली निकालेको हो। र्यालीमा वन तथा वातावरणमन्त्री शक्ति बस्नेत सहभागी थिए।र्यालीमा वन तथा वातावरणको क्षेत्रमा काम गर्ने विभिन्न संघ संस्था पनि सहभागी थिए। नेपालगन्ज साइक्लिङ्ग क्लबले वातावरण जोगाउन साइकल प्रयोगमा जोड दिएको छ। क्लबका सचिव गगन थापा भन्छन्, 'एक लिटर इन्धनले उत्सर्जन गर्ने कार्वनडाइअक्साइडलाई खपत गर्न ८ वटा वयस्क बिरुवा चाहिन्छन्। इन्धनवाला सवारी साधनको विकल्पमा साइकल प्रयोग गरियो भने पनि वातावरणलाई सन्तुलित्त राख्न मद्दत पुग्छ।' उनले भने,' साइकल प्रयोगले न ध्वनी प्रदुषण हुन्छ, न वायु प्रदुषण।'"
जीप दुर्घटना : प्रहरी निरीक्षकले चालक फेर्न १० लाख लिएको आरोप,नवलपुर : आर्थिक प्रलोभनमा पारेर नक्कली सवारी चालक खडा गरेको आरोपमा पूर्वी नवलपरासी इलाका प्रहरी कार्यालय गैंडाकोटका प्रहरी निरीक्षक लोकबहादुर जिसीलाई अख्यितार दुरुपयोग अनुसन्धान आयोगले अनुसन्धान सुरु गरेको छ। आर्थिक प्रलोभनका कारण सवारी ज्यान मुद्दामा चालक फेरेको आरोपसहितको उजुरी परेपछि अख्तियारले अनुसन्धान सुरु गरेको हो।गत वैशाख ११ गते पूर्वपश्चिम राजमार्गको गैंडाकोटमा जीपले ठक्कर दिँदा मोटरसाइकलको पछाडी बस्ने महिलाको मृत्यु भएको थियो। मोटरसाइकल चालक गम्भीर छन्। प्रहरी निरीक्षक जिसीले जीप चालक फेर्न १० लाख रुपैयाँ लिएको आरोप छ। जीप चालकको लाइसेन्स नभएपछि जिसीले लाइसेन्स भएका किसुन महतोलाई नक्कली चालक बनाएर मुद्दा प्रक्रिया अघि बढाएको उजुरी परेपछि आयोगले अनुसन्धान थालेको हो। लेनदेनको विषयमा आफूलाई जानकारी नभएपनि घटनाको अनुसन्धानका लागि बोलाएपछि प्रहरी निरीक्षक जिसी आफै आयोगमा पुगेको जिल्ला प्रहरी कार्यालय नवलपुरका उपरीक्षक मोहनप्रसाद पोखरेलले बताए।
करेन्ट लागेर ९ वर्षीया बालिकाको मृत्यु,धादिङ : निलकण्ठ नगरपालिका ५ खाल्टे देउरालीमा करेन्ट लागेर ९ वर्षीया बालिकाको मृत्यु भएको छ। स्थानीय सुस्मिता मगरको आफ्नै घरमा करेन्ट लागेर मृत्यु भएको प्रहरीले जानकारी दिएको छ। घरमा रहेको विद्युतको स्वीच रहेको प्लगमा माइक्रोफोनको तार घुसाउदा सुस्मितालाई हातमा करेन्ट लागेको थियो। उनको घटनास्थलमै मृत्यु भएको स्थानीयलाई उद्धृत गर्दै प्रहरीले बताएको छ। घटनापछि प्रहरी घटनास्थल प्रहरी पुगेर शवको जाँच मुचुल्का गरी शवलाइ पोष्टमार्टमका लागि सदरमुकाम ल्याइएको छ।
पशुपतिमा गुठीको जग्गा ११ हजार रोपनी,"काठमाडौं : पशुपतिनाथ मन्दिरको नाममा गुठी संस्थानअन्तर्गत ११ हजार रोपनी जग्गा रहेको तथ्य फेला परेको छ। पाशुपत क्षेत्रभित्र एक सय ९५ गुठी रहेको र सो मातहतमा ११ हजार दुई सय ६१ रोपनी तीन पैसा एक दाम जग्गा रहेको भेटिएको हो। पशुपति क्षेत्र विकास कोषका कोषाध्यक्ष एवं श्रीपशुपतिनाथको सम्पत्ति संरक्षण तथा गुठी जग्गा अध्ययन तथा छानविन समितिका संयोजक डा मिलनकुमार थापाले बुधबार प्रतिवेदन सार्वजनिक गर्दै उक्त तथ्य सार्वजनिक गरेका हुन्। यसअघि पाशुपत क्षेत्रमा गुठीको जग्गा कति थियो भन्ने यकिन कोषलाई नै थिएन। थापाका अनुसार, गुठी संस्थानले असुलउपर गरी पशुपति क्षेत्रभित्र चलाउनु पर्ने महास्नान लगायतका विभिन्न १९५ वटा गुठीको जग्गा ११ हजार दुई सय ६१ रोपनी तीन पैसा एक दाम जग्गा रहेको भेटिएको हो। पशुपति क्षेत्रभित्र एक सय १९ वटा पाटी, पौवा र सत्तल छन्। समितिको खोजले कोषमातहतका तीन कार्यालयमा रहेको जग्गाबारे अन्नपूर्ण पोष्टले यसअघि नै समाचार सार्वजनिक गरिसकेको छ। तीन कार्यालय र गुठीको यो गरी कोषको जग्गा १८ हजार तीन सय ४२ रोपनी दुई आना दुई दाम रहेको छ। कोषले अधिग्रहणबाट एक हजार पाँच सय पाँच रोपनी दुई आना दुई पैसा जग्गा प्राप्त गरेको छ।"
मेयरले वडाको बजेट रोकिदिएपछि विकास निर्माणको काम ठप्प,"सिरहा : सिरहाको लहान नगरपालिकामा ४ र २० को चालु आर्थिक वर्षमा विनियोजन गरिएको योजनाको बजेट मेयर मुनि साहले रोक्का गरेका छन्।अख्तियारी रोक्का भएपछि वडास्तरीय विकास निर्माणका काम ठप्प भएका छन्। मेयर साहले निजी सचिवालयबाट पत्र काटेर प्रमुख प्रशासकीय अधिकृतलाई यी दुई वडामा विकास निर्माणमा विनियोजित बजेट कार्यान्वयन गर्न प्राविधिक समस्या भएकाले बजेट रोक्का गरेको साह बताएका छन्। नगरसभाबाट वडा नम्बर ४ मा वडा अध्यक्षमार्फत सञ्चालन गर्ने योजनाका लागि ३३ लाख, वडा नम्बर २० मा ३८ लाख र वडा कार्यालय सञ्चालनका लागि ७७ लाख रुपैयाँ विनियोजन गरेको थियो। केही योजनामा उपभोक्ता समिति गठन भइसकेका छन्।तर, त्यसको पनि भुक्तानी रोक्का भएको छ। वडास्तरीय योजनाबाट १ लाख ८१ हजार मात्रै भुक्तानी भएको वडा नम्बर ४ का अध्यक्ष रामनाथ पंडितले बताए। उनका अनुसार बाँकी सबै काम र भुक्तानी मेयरले रोक्का गरेका छन्। 'दुई महिनादेखि नै वडास्तरीय योजनाको काम गर्न नगरपालिकाबाट झन्झट दिँदै आएको थियो, काम सम्पन्न भएको योजनाको भुक्तानी, उपभोक्ता समितिलाई कार्यादेश दिँदैनथ्यो, उनले भने, 'पछि आएर बजेट रोक्का गरेको पत्र नै दियो।' आर्थिक वर्ष सक्न केहीदिन बाँकी रहँदा यसरी विकासको काम रोक्नु दुर्भाग्य रहेको उनको आरोप छ। वडा नम्बर ४ र नगरपालिका बीच फोहोर व्यवस्थापन विषयमा उत्पन्न भएको विवादका कारण यस वडाको बजेट रोक्का गरिएको बुझिएको छ। वडाअध्यक्ष पंडित र वडावासीले फोहोर व्यवस्थापन केन्द्रलाई नगरपालिकाले भण्डारणको रुपमा प्रयोग गरेको भन्दै त्यहाँ फोहोर फाल्न रोक लगाएका छन्। स्थानीयले फोहोर फाल्न रोक लगाएपछि नगरपालिकाले २२ दिनदेखि फोहोर उठाउन छाडेका छन्। आफ्नो वडामा बजेट रोक्का गरिएको पत्र नआएको वडा नम्बर २० का वडा अध्यक्ष गणेश चौधरीले बताए। 'बजेट रोक्का गरेको सुनेको छु, तर पत्र पाएका छैन्,' उनले भने, 'आफ्नो वडामा उपभोक्ता समिति नै ढिलो बनेको छ। कामहरु सुरु हुन सकेको छैन्।' फोहोर फाल्ने विवादले वडा नम्बर ४ को बजेट रोक्का गरेको मेयर साहले पनि स्वीकार गरेका छन्। त्यस्तै, वडा नम्बर २० मा वडा सदस्य र स्थानीयले नगरपालिकामा उजुरी गरेपछि रोक्का गरिएको मेयर साहले बताए।'वडाको निर्णय प्रक्रियामा वडा सदस्यलाई आफूलाई वडाअध्यक्षले कुनै सोधपुक्ष नगरेको र स्थानीयले वडाको योजनामा वडाअध्यक्ष मनपरी गरेको भन्दै नगरपालिकामा उजुरी गरेको छ,' मेयर साहले भने, 'त्यही भएर बजेट रोक्का गरिएको छ।'समस्या समाधानका लागि छलफल चलिरहेकाले केही दिनमै फुकुवा हुने उनले बताए।"
कहिले पुग्ला चान्जामा सडक ?,"चान्जा(प्यूठान) : प्यूठान नगपालिका ५ स्थित जुम्रिकाँढाको ठूलोगाउँबाट थोरैमात्र माथि चढेपछि चान्जाको यात्रा सुरु हुन्छ। ठूलोगाउँबाट करिव साढे तीन किलोमिटर यात्रा पार गरेपछि पुग्न सकिने चान्जा गाउँ नगरपालिकाकै सबैभन्दा दुर्गम क्षेत्र हो। यहाँ न सडक पुगेको छ, नत बिजुली, पानी। भरपर्दो संचारसमेत छैन्। विकासका सबै सूचकले ओझेलमा परेको यस गाउँका नागरिकले नगरपालिकाले तय गरेको कर बुझाउछन्। नुनतेल र चामल लिनका लागि बजार पुग्ने बाटो छैन्। जताततै हारगुहार गर्दा पनि सुनुवाइ नभएपछि गाउँले आफँै कस्सिएर जसोतसो पैदल हिँड्ने गोरेटो बाटो बनाए। गोरेटो बनाउदा गाउँलेहरु रातभर जंगलमै जाग्राम बस्नुपर्यो। उनीहरुले साढे तीन किलोमिटर गोरेटो बाटो कुटो, कोदालो लगाएर बनाए। गाउँसम्म पुग्न पुरै जंगलको बाटो हिड्नुपर्ने उक्त गोरेटोमा यहाँका नागरीक भगवान भरोसा मा यात्रा गर्ने गर्छन्। अप्ठ्यारो भीर। साँघुरो गोरेटो बाटोमा केही यूवा मोटरसाइकलमै यात्रा गर्छन्। वृद्धवृद्धा हिँडेर बजार पुग्न सक्दैनन्। बिरामी हुँदा अस्पताल पुग्ने उपाय छैन्। जीवनलाई जोखिममा राखेर भीरको अप्ठ्यारो बाटोमा ओहोरदोहोर गर्न स्थानीय वर्षौदेखि बाध्य छन्। चान्जामा २५ घरधुरी छन्। नुनतेलको जोहो गर्न घन्टौँ जंगलकै बाटो हिड्नुपर्छ। नगरबासी हौँ भन्दा आत्मग्लानी हुन्छ,स्थानीय सामाजिक अगुवा किमबहादुर जिसीले भने,विकासको कुनै पूर्वाधार छैनन्। कष्टकर जीवन बिताउनु परेको छ। तर, नगरपालिकाले तोकेको कर गाउँलेले बुझाइरहेका छन्। चान्जामा चार कक्षादेखि माथिसम्म पढ्ने विद्यालय छैनन्। कुटानीपिसानीका लागि जुम्रिकाँढा वा छिमेकी रोल्पाको लुंग्रि गाउँपालिका सिमगिठामा पुग्नुपर्छ। पहिलोपटक चान्जा पुगेका विजुवारका स्थानीय विनोद भण्डारीले आफ्नो जीवनकालकै अनुभवमा पहिलो कठिन यात्रा गरेको सुनाए। विजुवारबाट अग्लो क्षेत्रमा भएकाले घुम्न जान मन लाग्यो,मोटरसाइकलमा यात्रा गरेका उनले भने,बीच बाटोमा पुगेपछि यता न उता भयौँ। यस गाउँका स्थानीयको कष्टपूर्ण दैनिकी देखेर भावुक बनाएको उनले सुनाए। के गर्दैछन् जनप्रतिनिधि ? निर्वाचित जनप्रतिनिधि चुनिएपछि नगरपालिकाले पहिलो बैठक यही गाउँमा बस्यो। पहिलो बैठकले सबैका घरमा सोलार बत्ती जडान गर्ने निर्णय गर्यो। गाउँलेले जतसोतसो सौर्य उज्यालो त पाए। तर, सोँचे अनुसार बत्ती उपभोग गर्न पाएनन्। आफ्नै जिल्लामा उत्पादन भएको १२ मेगावट क्षमताको झिमरुक जलविद्युत आयोजनाले उनीहरुको जीवनशैलीमा कुनै अर्थ राखेन्। वडाबाट बजेट विनियोजन गरेर पुग्ने अवस्था छैन्,वडा अध्यक्ष लछुमन भण्डारीले भने,प्रदेश वा संघीय सरकारले नै प्राथमिकतामा योजना पार्नसके विकास गर्न सकिन्थ्यो। नगरक्षेत्रकै सबैभन्दा दुर्गम गाउँ भएकाले न्यूनतम विकासका पूर्वाधार पुर्याउन चुनौति थपिएको सुनाए। यसवर्ष ट्रयाक खुलेको जानकारी गराउँदै नगरप्रमुख अर्जुनकुमार कक्षपतीले आगामी वर्षदेखि प्राथमिकतामा राखेर योजना संचालन हुने जानकारी दिए। तत्कालका लागि पैदल हिड्न पदमार्ग निर्माण भएको उनले बताए। आगामी नीति तथा कार्यक्रम दुर्गम क्षेत्रलाई पहिलो प्राथमिकतामा राखेर बनाउने उनको भनाइ छ। गाउँ छाड्न मान्दैनन् स्थानीय सिंगो गाउँलालाई नै बस्ती स्थानान्तरण गर्ने सोच नगरपालिकाले बनायो। २५ घरधुरीलाई एकीकृत वस्ती निर्माण गरेर स्थानान्तरण योजना नगरपालिकाको थियो। तर, आफू जन्मेको थातथलो छाड्न नमानेपछि नगरपालिकाले विस्तृत कार्ययोजना बनाउन पाएन्। गाउँ नछाडी गाउँमै विकास ल्याइदिन स्थानीयले जनप्रतिनिधीसँग माग राखेका छन्।"
जनप्रतिनिधिलाई कानुन सिकाउँदै बार,"कालिकोट : जिल्लाका ९ वटै स्थानीय तहमा गठित न्यायिक समितिका पदाधिकारीलाई कानुन सिकाउन थालिएको छ। कानुनी शब्द र ज्ञानको अभावमा न्याय निरुपण गर्न समस्या भएपछि स्थानीय तहमा न्याय सम्पादनको जिम्मेवारी पाएका न्यायिक समितिका पदाधिकारीलाई बारले कानुन सिकाउन थालेको हो। जिल्ला बार इकाइ जुम्लाको आयोजना, कालिकोट जिल्ला बारको समन्वय तथा जाइकाको सहयोगमा कालिकोटका स्थानीय तहका न्यायिक समितिका पदाधिकारी र कर्मचारीलाई कानुन र मुद्दाको फैसला गर्ने तरिका सिकाइएको छ। सर्बोच्च बारका महासचिव अधिवक्ता बिष्णु लुईटेल, जुम्ला बारका कार्यबाहक अध्यक्ष अधिवक्ता पदमबहादुर शाही, कालिकोट बारेका पूर्व अध्यक्ष अधिवक्ता हिक्मतबहादुर बिष्ट, अधिवक्ता नारायणप्रसाद भट्टराई, अभिवक्ता बलप्रसाद संज्याल लगायतका अधिवक्ताले जिल्लाका ९ वटै स्थानीय तहका न्यायिक समितिका पदाधिकारी र कर्मचारीलाई भेला गराएर कानुन सिकाउन थालेका हुन्। स्थानीय तहमा हुने विवाद र मुद्दाको निरुपण गर्न हरेक गाउँपालिकामा उपाध्यक्ष र नगरपालिकामा उपप्रमुखको नेतृत्वमा न्यायिक समिति गठन भएका छन्। सामान्य खालका विवाद र मुद्दामा मिलापत्र र फैसला गर्ने अधिकार पाएका गाउँका न्यायाधीश कानुनी शब्द, स्थानीय तह संचालन ऐन २०७४, नयाँ मुलुकी संहितामा भएको व्यवस्था, फैसला र मिलापत्रको लिखत तथा अभिलेख राख्ने तरिका र फैसला गर्ने उपायबारे सिक्न थालेका छन्। कालिकोट बारका पूर्व अध्यक्ष अधिवक्ता हिक्मततबहादुर बिष्टले जिल्लाका ९ वटै स्थानीय तहका न्यायिक समितिका पदाधिकारी तथा कर्मचारीलाई न्याय निरुपणसम्बन्धी स्थानीय तहको कानुन अभिमुखीकरण गरिएको बताए। उनले भने, 'यो अभिमुखीकरणले न्यायिक समितिलाई न्याय निरुपणका लागि ठूलो सहयोग पुग्नेछ। कार्य सम्पदनमा पनि थप सहजता आउनेछ।' उनले भने, 'जनताले आँगनमै न्याय पाऊन् भन्ने उद्देश्यले बनेका न्यायिक समितिलाई सक्रिय बनाउनका लागि संविधान, ऐन, नियम, न्यायिक समितिको काम कर्तव्य र अधिकार, मुद्धाको प्रकृति र मुद्दाको मिलापत्रबारे व्यावहारिक ज्ञान आवश्ययक छ । कानुन सिक्न मान्म आएकी नरहरीनाथ गाउँपालिकाका उपाध्यक्ष मनशोभा बुढाले बारेले दिएको कानुनसम्बन्धी अभिमुखीकरणले आफूलाई काम गर्न सहजता हुने बताइन्। उनले भनिन्, 'हामीलाई कानुनबारे जानकारी नै थिएन। मुद्दा र उजुरी आउँदा कसरी टुंगो लगाउने भन्नेमा अल्झिएका थियौँ।' न्यायिक समिति त गठन भयो तर न्यायिक कार्यसम्पादनले गति लिन सकेको थिएन। आफूहरूलाई कानुनी शब्दको ज्ञान नभएको र गाउँपालिकाका कर्मचारी पनि प्रशासनतर्फका भएकाले न्याय सम्पादन गर्न कठिन हुने गरेको उनको भनाइ छ। उनले कालिकोटमा तीन दिनसम्म संचालन भएको कानुनसम्बन्धी अभिमुखीकरणले जनतालाई सहजरूपमा न्याय प्रवाह गर्न सकिने बताइन्। यस्तै तिलागुफा नगरपालिका५ का वडाअध्यक्ष टिकाराम न्यौपानेले कानुनी जटिलताका कारण न्यायिक समितिलाई मुद्धाको छिनोफानो गर्न समस्या परिरहेको बताए। उनले कानुनी व्यवस्थाका बारेमा जानकारी नहुँदा भोग्नु परेका समस्या अब नदोहोरिने बताए।"
इटहरीका मेयर उपस्थित कार्यक्रममा सहभागी नहुने पत्रकारको निर्णय,"इटहरी : इटहरीका मेयर द्वारिकलाल चौधरीले पत्रकारलाई दिएको धम्कीले पत्रकार असुरक्षित रहेको नेपाल पत्रकार महासंघले निष्कर्ष निकालेको छ। महासंघ सुनसरी शाखाको बुधबारको बैठकले असुरक्षाकै कारण मेयर सहभागी र उपमहानगरपालिकाले गरेका कुनै पनि कार्यक्रममा पत्रकारले सहभागी नहुने निर्णय गरेको छ। महासंघ प्रदेश समितिका अध्यक्ष विक्रम लुइटेल र महासचिव विवेक गौतमको उपस्थितीमा भएको बैठकले यस्तो निर्णय गरेको हो। महासंघ शाखा अध्यक्ष अमर खड्काका अनुसार मेयर चौधरीले सार्वजनिक रुपमा माफी मागेर सुरक्षाको वातावरण नबनाउन्जेल कार्यक्रममा सहभागी नहुने निर्णय गरेको छ। यस्तै बैठकले मेयरले प्रतिनिधित्व गरेको पार्टी नेकपा र इटहरी उपमहानगरपालिकाको कार्यपालिकाको आधिकारीक धारणासमेत मागेको छ। उनको पार्टी र उपमहानगरपालिकाको कार्यपालिका अहिलेसम्म मौन रहेको छ। मेयर चौधरीले दिएको नाकको हड्डी भाँचिदिन्छु, एक करोड रुपैयाँमा सुपारी दिएको छु भन्ने जस्ता धम्कीका कारण पत्रकार विराट गौतम (अनुपम) विस्थापित हुने अवस्थामा पुगेको भन्दै महासंघले जिल्ला प्रशासन कार्यालय सुनसरीमा सुरक्षासमेत माग गरेको छ। दिउँसो पुगेको महासंघको टोलीले सुरक्षा माग गरेको हो। चौधरीले सञ्चारमाध्यमबाटै यस्तो धम्की दिँदै आएका छन्। आफ्नो भ्रष्टाचारविरोधी आन्दोलन र आफूविरुद्ध लागेको भन्दै पत्रकार गौतमलाई धम्की दिएका हुन्। यसअघि पनि मेयर चौधरीले पत्रकारमाथि दुव्र्यवहार गरेका थिए। पछि महासंघको अल्टिमेटमपछि विज्ञप्ति जारी गर्दै माफी मागेका थिए। तर पछि फेरि पत्रकार धम्कीको श्रृंखला दोहोरिएपछि घटनालाई पत्रकार महासंघ प्रदेश समिति र केन्द्रले नै चासो दिइरहेको छ। महासंघको बैठकपछि आयोजित पत्रकार सम्मेलनमा बोल्दै नेपाल पत्रकार महासंघ प्रदेश समिति अध्यक्ष लुइटेलले प्रदेश सरकारले मिसन टोली नै बनाउन लागेको जानकारी दिए। केन्द्रमा सरकारले कानुनमार्फत् र स्थानीय तहमा भौतिक आक्रमणमार्फत् पत्रकारलाई तह लगाउन खोजेको आरोप लगाए। उनले मेयरमाथि कारवाही गर्नुपर्ने बताए। उनले समाचारमा चित्त नबुझे अन्य प्रक्रिया हुँदाहुँदै भौतिक आक्रमणको धम्की दिनुले पत्रकारमाथिको असुरक्षा बढाएको बताए।"
गौरीशंकर संरक्षण क्षेत्रमा दुर्लभ हिमचितुवा देखियो,"दोलखा : विश्वमै दुर्लभ मानिएको हिमचितुवा दोलखाको गौरीशंकर संरक्षण क्षेत्रमा फेला परेको पुष्टि भएको छ। गौरीशंकर संरक्षण क्षेत्र आयोजनाले विगु गाउँपालिका१, लामाबगरको लप्ची उपत्यकामा गरेको क्यामेरा ट्रयापिङ तथा स्थलगत अध्ययनबाट संरक्षण क्षेत्र भित्र हिमचितुवा भएको पुष्टि भएको हो। बुधवार आयोजनाको मुख्य कार्यालय उत्तरी दोलखाको सिंगटीमा पत्रकार सम्मेलनको गरी गौरीशंकर संरक्षण क्षेत्र भित्र हिमचितुवा भएको जानकारी दिइएको हो। हिउँ चितुवा मध्ये एशिया र हिमालय पर्वतमा मात्र बसोबास गर्ने प्राणी हो। चीनको तिब्बतसँग सीमा जोडिएको उत्तरी दुर्गम लप्ची उपत्यकाका विभिन्न ११ स्थानमा इन्फ्रारेड सेन्सरयुक्त क्यामेरा जडान गरी ८ महिना अघि थालिएको अनुसन्धानमा हिमचितुवाका तस्बिर खिचिएको गौरीशंकर संरक्षण क्षेत्र आयोजनाका प्रमुख सत्यनारायण शाहले जानकारी दिए। २०७५ असोजदेखि २०७६ वैशाखसम्म गरिएको अध्ययनले सामुन्द्रिक सतहबाट ४०८७ मिटरमाथि हिमचितुवाका तीनवटा तस्बिर खिचिएको प्रमुख शाहको भनाइ छ। यसअघि रेकर्ड नभएको सुनौलो बिरालोको भिडियो समेत लप्ची उपत्यकामा जडित क्यामेरामा रेकर्ड भएको उनले बताए। गौरीशंकर संरक्षण क्षेत्रमा हिमचितुवा भए नभएको बारेमा एकिन गर्न विशेष अनुसन्धान भएको हो। अनुसन्धानमा आयोजनाका संरक्षण अधिकृत विष्णुप्रसाद पाण्डे, नेपाल इन्जिनियरिङ कलेजका उपप्राध्यापक डा नारायणप्रसाद कोजु, प्राकृतिक स्रोत संरक्षण सहायक शंकरमान थामी र स्नातकोत्तर तहमा अध्ययनरत विद्यार्थी विजय बस्यालको समूहले लप्ची उपत्यकामा क्यामेरा ट्रयापिङ तथा स्थलगत अनुसन्धान गरेको थियो। विश्वप्यापी उष्णताको प्रभाव पनि सो क्षेत्रमा न्यून देखिएकाले वन्यजन्तुका लागि उपयुक्त क्षेत्रको रुपमा लप्ची उपत्यका रहेको उपप्राध्यापक डा कोजुले बताए। लप्ची उपत्यकामा मासुजन्य पदार्थ पूर्णत बर्जित भएकाले जंगली जनावरको संरक्षणका दृष्टिले उपयुक्त मानिन्छ। अन्तरराष्ट्रिय संरक्षण संघ (आइयुसीएन)ले दुर्लभ प्रजातिको रुपमा सूचीकृत हिमचितुवाको संख्या विश्वमा १० हजारभन्दा कम भएको अनुमान गरेको थियो। नेपालमा यसको संख्या तीनसयदेखि पाँचसयसम्म रहेको अनुमान छ। गौरीशंकर संरक्षण क्षेत्र भित्र यसको संख्या ३ देखि ५ सम्म हुन सक्ने अध्ययनमा संलग्नको भनाइ छ। नेपालको कञ्चनजंघा, मकालु वरुण, सगरमाथा, लाङ्टाङ, मनासलु, अन्नपूर्ण, सेफोक्सुन्डो, ढोरपाटन, अपिनाम्पालगायत हिमाली क्षेत्रमा हिमचितुवा भएको रेकर्ड छ।"
मोटरसाइकल दुर्घटनामा तीन घाइते,विराटनगर : मोरङको धनपालथान गाउँपालिका६ कदमाहामा बुधबार मोटरसाइकल दुर्घटनामा परेर तीनजना घाइते भएका छन्। रंगेलीविराटनगर सडकखण्डमा पश्चिमबाट पूर्वतर्फ जाँदै गरेको मे ४ प ७४१ नम्बरको मोटरसाइकलले बालकलाई ठक्कर दिँदा दुर्घटना भएको इलाका प्रहरी कार्यालय रंगेलीका इन्स्पेक्टर कवीन्द्र कार्कीले बताए। उनका अनुसार बाटो काट्ने क्रममा ठक्कर दिँदा १० वर्षीय अंकित साह गम्भीर घाइते भएका छन्। दुर्घटनामा मोटरसाइकल चालक रतुवामाई नगरपालिका२ झुर्कियाका ३६ वर्षीय रितलाल राजवंशी र पछाडि सवार २८ वर्षीय यादकुमारी राजवंशी घाइते भएको प्रहरीले जनाएको छ।घाइते तीनैजनाको गोल्डेन अस्पताल विराटनगरमा उपचार भइरहेको प्रहरीले जनाएको छ।
स्यानटरी प्याड बनाउन जुटे सूदुरका महिला,"बझाङ : साइपाल गाउँपालिका काँडा घर भएकी पार्वती दमाइले महिनावारी भएका बेला प्रयोग गर्ने स्यानटरी प्याडको नाम समेत सुनेकी थिइनन्। तर, उनलाई छाउ हुँदा प्रयोग गरिने कपडा पसलमा पाइन्छ भन्ने कुरा थियो। त्यहाँका सबै महिला महिनावारी हुँदा धेरैजसोले कपडा पनि प्रयोग गर्दैनन्।कुनै कुनै महिलाले पुरानो कपडाका टुक्रा प्रयोग गर्ने गरेको स्थानीय महिला बताउँछन्। गाउँमै स्यानटरी प्याड पाइन थालेपछि काँडाका महिलालाई सजिलो भएको छ।'महिनावारी भएको बेला प्याड प्रयोग नगर्दा धेरै फोहोर हुन्थ्यो। पछाडी रगत लागेको हुँदा छाउ भएकी महिला परैबाट थाहा हुन्थ्यो, स्थानीय कलसा विकले भनिन्,' प्याड पाइन थालेपछि सबैलाई सजिलो भएको छ। हिजोआज स्कुले छात्राले प्याड प्रयोग गर्न थालेका छन्। साइपाल गाउँपालिकाले महिलाको महिनावारी स्वच्छतामा सुधार गर्न प्याड स्थानीयस्तरमै उपलब्ध गर्ने उद्देश्यले गाउँमै प्याड बनाउने तालिम दिएको हो। यहाँका दमाई जातीका १० महिला २ पुरुषलाई तालिम दिएपछि प्याड गाउँमै उपलब्ध हुने गरेको गाउँपालिका अध्यक्ष राजेन्द्र धामीले बताए। उनले भने,' हेर्दा सानोजस्तो लाग्छ तर यसले महिलाको महिनावारी स्वच्छतामा सुधार ल्याएको छ।' तालिमका लागि गाउँपालिकासँगको साँझेदारीमा सुआहारा कार्यक्रमबाट आर्थिक तथा प्राविधिक सहयोग गरेको पनि उनले जानकारी दिए। तालिम लिएका महिलाले आआफ्नो घरमा यो साताबाट स्यानटरी प्याड तयार पारिरहेका छन्। काँडाका स्थानीय जोगी सार्कीले तालिम लिएपछि प्याड घरमै बनाएर बिक्री गर्दा खर्च जुटेको बताए। बझाङमा छाउपडी पर्था अझैं छ। महिनावारी भएका बेला रगत व्यवस्थापन गर्न नसक्दा फोहोर हुने भएकाले घरभन्दा टाढा गोठमा राखिने प्रचलन छ। धेरै स्थानीय तहले गाउँगाउँमा र विद्यालयमा स्यानटरी प्याड नि:शुल्क वितरण गर्ने र गाउँ घरमै प्याड बनाउन तालिम उपलब्ध गराएपछि महिलालाई सजिलो भएको छ। महिनावारी स्वच्छता र पोषण सुधारमा पनि सरकार तथा गैरसरकारी निकायले विशेष जोड दिन थालिएका छन्।"
झुटो जाहेरी दिने पक्राउ,"गुलरिया : डकैती गरेको अभियोगमा झुठा जाहेरी दिएका मधुवन नगरपालिकाका ५ जनालाई बर्दिया प्रहरीले पक्राउ गरेको हो। बर्दिया जिल्ला अदालतले जरिवाना तोकेका उनीहरु फरार थिए। बर्दिया जिल्ला अदालतको ०७३ साल मंसिर ५ गतेको फैसलाअनुसार झुठा जाहेरी दिएकाले ३ हजार रुपैयाँ जरिवाना तोकिएका मधुवन नगरपालिका७ का मिठ्ठु सार्की, फगुना थारु, रामकिसन थारु, सुमन चौधरी र लालरानी चौधरीलाई प्रहरीले पक्राउ गरेको जिल्ला प्रहरी कार्यालय बर्दियाका प्रहरी उपरिक्षक राजेशनाथ बास्तोलाले जानकारी दिए। ०७३ साल असार ३१ गते राती हातहतियारसहित नकाबधारी समुहमा आएका भारत उत्तर प्रदेश बहराईच जिल्ला तहशिल नानपारा सुजौली बस्ने सुनिलकुमार गुप्ता, दिनेश साहानी, बिनोद साहानी र आशिषकुमार गुप्ताले घरमा डकैत गरी नगद तथा जिन्सी लुटेको भन्दै कारवाहीका लागि उजुरी दिएका थिए। उजुरी परेका भारतीयलाई पक्राउ गरी बर्दिया जिल्ला अदालतमा पेश गरीएकोमा उनीहरुले अदालतबाट सफाई पाए। उजुरी झुठा ठहर भएपछि बर्दिया जिल्ला अदालतले उजुरी दिनेलाई नै जनही ३ हजार रुपैयाँ जरिवाना तोकेको उपरिक्षक बास्तोलाले बताए। झुठा उजुरी दिने फरारलाई पक्राउ गरी आवस्यक कारवाही गर्न बर्दिया जिल्ला अदालत बुझाइएको उनले जानकारी दिए।"
सय रुपैयाँ घुस दिने चालक प्रहरीको फन्दामा,विराटनगर : ट्राफिक प्रहरीलाई घुस दिन खोज्ने ट्रक चालक प्रहरीकै फन्दामा परेका छन्।प्रदेश ट्राफिक प्रहरी कार्यालय इटहरीले प्रहरीलाई घुस दिएको आरोपमा मिनि ट्रकका चालक हेमबहादुर विकलाई पक्राउ गरेको हो। धनकुटाको चौबिसे गाउँपालिका ६ का १९ वर्षीय हेमबहादुर विकले सवारी चालक अनुमति पत्र नलिई सवारी चलाइरहेको अवस्थामा ट्राफिक प्रहरीले कारवाही गर्दा ड्युटीमा खटिएका प्रहरी जवान पोषराज खतिवडालाई सवारी दर्ता किताब (ब्लु बुक)मा च्यापरेर ५० रुपैयाँका दुई थान नोट घुस दिन खोजेका थिए। भोजपुरबाट इटहरी हुँदै झुम्कातर्फ जाँदै गरेको को १ ख २६११ नम्बरको खाली ग्यासको सिलिण्डर लिएको मिनि ट्रकका चालक समेत रहेका विकलाई पक्राउ गरी आवश्यक इलाका प्रहरी कार्यालयमा बुझाइएको प्रहरी उपरीक्षक भीमबहादुर दाहालले बताए। पूर्वमा सवारी दुर्घटना बढेको भन्दै ट्राफिक प्रहरी कार्यालय इटहरीले शून्य सहनशीलताको कार्यक्रमलाई अगाडि बढाएको उनको भनाई छ। प्रहरी उपरीक्षक दाहालले ट्राफिक प्रहरीलाई प्रलोभनमा पारेर सवारी नियम उल्लंघन गर्नेलाई ठाउँका ठाउँ कारवाही गर्ने चेतावनी समेत दिएका छन्।
१० तस्बिर : नेपालगन्जमा इदको रमझम,नेपालगन्ज : नेपालगन्जको इदगाहमा हजारौं इस्लाम धर्मावलम्वीले एक साथ सामुहिक नमाज पढेर इद उल फित्र (इद) मनाएका छन्। एक महिना लामो रमदान पर्व (रोजा) पूरा गरी बुधबार इदगाहमा सामुहिक नमाज पढेर इद मनाइएको हो। सुर्खेत रोडको वीपी चोकमा बिहान ८ बजेदेखि ९ बजेसम्म सडक नै ठप्प पारी धर्मावलम्वीहरुले सडकमै नमाज पढेका थिए। सामूहिक नामाजपछि एक आपसमा अंकमाल गर्दै खुसियालीसाथ इदको शुभकामना आदान प्रदान गरेका थिए। सहरी विकास मन्त्री मोहम्मद इस्तियाक राईसँग अंकमाल गर्नेको भीड नै लागेको थियो। सरकारले इद उल फित्रका अवसारमा आज बुधबार बिदा दिएको छ।
गुँड बनाउने तोप चराको गज्जब कला (फोटो फिचर),काठमाडौँ : कीर्तिपुरको भत्केपाटीमा रहेका यी गुँड निकै आकर्षक छन्। कला र मेहनत मिलाएर बनाइएका यी गुँडहरु तोप चराका हुन्। गुँड बनाउने आकर्षक कलाले गर्दा तोप चरालाई इन्जिनियर चरा पनि भनिन्छ। रुखमा झुन्डिएर हावाका झोक्कासँगै हल्लिरहेका यी गुँड तोप चराका भालेले बनाएका हुन्। उनीहरुले पोथीलाई लोभ्याउन घाँसपात जम्मा गरेर सकेजति राम्रा गुँड बनाउँछन्। प्रजननको समयमा तोप चरा विभिन्न ठाउँबाट काठमाडौँ आउँछन्। भालेले पोथी फकाउन निकै मेहनतले गुँड बनाउँछन्। पोथी आफूलाई मन परेको गुँड छानेर बस्छन्। त्यही गुँडमा फूल पार्छन्। पोथीले गुँड मन नपराए तोप चराका भालेले पुन: नयाँ गुँड बनाउँछ। फेरि पोथी फकाउने प्रयास गर्छ। आफ्नो प्रजनन अवधि सकिएपछि यिनीहरु काठमाडौँबाट फर्कन्छन्।
सामुदायिक विद्यालयमा विद्युतीय पुस्तकालय,"ओखलढुंगा : बेलायतमा रहेका भूतपूर्व गोर्खा सैनिकले चन्दा उठाएर ओखलढुंगाको सिद्धिचरण नगरपालिका वडा नं ८ को चम्पादेवी माद्यमिक विद्यालयमा विद्युतीय पुस्तकालय स्थापना गरेका छन् । पुस्तकालय ओखलढुंगा जिल्ला समाज युकेका संयोजक कृष्ण गुरुङ र गैह्र आवासीय नेपाली संघ पब्लिक पुस्तकालयका अन्तर्राष्ट्रिय सदस्य शिवजी श्रेष्ठको समन्वयमा स्थापना गरिएको हो । ओखलढुंगा जिल्ला समाज युकेमार्फत ३ लाख रुपैयाँ लागतमा विद्युतीय पुस्तकालय सञ्चालनमा ल्याइएको छ । विद्यार्थीहरुलाई खोज तथा अध्ययनमा सहज बनाउने उद्देश्यले पुस्तकालय स्थापना गरिएको हो । पुस्तकालयमा ४ वटा कम्प्युटर र एउटा प्रोजेक्टर मार्फत् विद्यार्थीलाई खोज तथा अध्ययनको व्यवस्था मिलाइएको संयोजक कृष्ण गुरुङले बताए । विद्युतीय पुस्तकालयको प्राविधिक व्यवस्थापन नेपाल लाइब्रेरी फाउण्डेशनले गरेको छ । अफलाइन सिस्टमबाट चल्ने पुस्तकालयमा सबै उमेर समूहका ७ हजार विभिन्न विषयका पुस्तक, ५ हजार भिडियो, अडियो, एनिमेशन, पाठ्यपुस्तकका क्रियाकलापलगायतका शैक्षिक सामग्री उपलब्ध रहेको नेपाल लाइब्रेरी फाउण्डेसन ई लाइब्रेरी इकाइ प्रमुख वसन्त श्रेष्ठले जानकारी दिए । निजी स्रोतबाट सञ्चालित १९६ विद्यार्थी रहेको सो विद्यालयमा विद्युतीय पुस्तकालय स्थापना भएपछि विद्यार्थीहरु खुसी भएका छन् । पुस्तकालयका कारण विद्यालयको शैक्षिक उपलब्धिमा सुधार आउने विद्यालयका प्रधानाध्यापक प्रेमकुमार केसीको भनाइ छ । ओखलढुंगामा यो सहित हालसम्म ३ वटा सामुदायिक विद्यालयमा विद्युतीय पुस्तकालय स्थापना भएका छन् ।"
महानगरका महिला घरमै सुत्केरी,"पोखरा : नरमिला विकलाई डाक्टरले सुत्केरी हुने मिति साउन ६ गते तोकेका थिए। तर त्यसभन्दा ४९ दिनअघि नै उनी सुत्केरी भइन्। पोखरा महानगर२० मौजा गाउँकी उनलाई स्थानीय स्वास्थ्यकर्मीले प्रसूतिको मिति आउँदा पश्चिमाञ्चल क्षेत्रीय अस्पताल जान सुझाएका थिए। डाक्टरले दिएको समयभन्दा डेढ महिनाअघि उनलाई घरमै व्यथा लाग्यो। त्यो पनि राति। बजार झर्न सम्भव भएन। रातको समय, कच्ची बाटो। गाडी नपाउने समस्या त छँदैछ। स्थानीय स्वास्थ्यकर्मीका अनुसार पोखराबाट गाडी रिजर्भ बोलाउन सक्ने आर्थिक अवस्था पनि नरमिलाको परिवारसँग रहेनछ। धन्य मंगलबार स्वास्थ्यकर्मी पुग्दा नरमिला र बच्चाको स्वाथ्य ठिक थियो। घरै पुगेर सुत्केरीलाई चाहिने औषधी र बच्चाका लागि नाभीमा लगाउने मलम दियौं, स्वास्थ्यकर्मी शिव गिरीले भने, बच्चाको तौल ३ दशमलव ३ किलो रहेछ। घरमै सुत्केरी हुने नरमिला मौजाकी एक्ली महिला होइनन्। गएको माघमा जीविका गुरुङ घरमै सुत्केरी भइन्। त्यसअघि मंसिरमा रोशनी गुरुङले पनि घरमै बच्चा जन्माइन्। मौजा स्वास्थ्य चौकीका प्रमुख अहेब विवेककुमार बर्माका अनुसार २०७४ सालयतामात्रै मौजाका १० महिला घरमै सुत्केरी भए। तीमध्ये वन्दना विक बाटोमै सुत्केरी भएकी थिइन्। पोखरा महानगरका विभिन्न वडामा ८ वटा बर्थिङ सेन्टर छन्। ३३ मध्ये दर्जनौं वडा पहाडी गाउँमा पर्छ। २०७४ सालयतामात्रै महानगरभित्र ११० महिला घरमै सुत्केरी भएको महानगरको स्वास्थ्य महाशाखाको रेकर्डले देखाएको छ। मौजामा अस्पतालमात्रै होइन बर्थिङ सेन्टर पनि छैन। सरकारले शून्य होम डेलिभरीको नीति लिएको छ। तर देशकै ठूलोमध्येको पोखरा महानगर२० मौजालाई सरकारको नीतिले छोएको छैन। अलिकति पैसा भएका र सक्नेहरु सुत्केरी हुनुअघि नै पोखरा बजार झर्छन्। नहुनेहरु घरमै सुत्केरी भइरहेका छन्, स्वाथ्यकर्मी गिरीले भने। पोखरा बजारबाट १५ किलोमिटरको दुरीमा रहे पनि कच्ची सडकमा बाह्रैमास गाडी नगुड्ने उनले सुनाए। पोखरा २० का वडाध्यक्ष सिम गुरुङ महानगरमा पटकपटक भन्दा पनि बर्थिङ सेन्टर नखुलेको बताउँछन्। धन्न नरमिला र उनका सन्तानको स्वाथ्य ठिक रहेछ, केही भइहालेको भए ? , उनले भने, म वडाध्यक्ष भएर आएदेखि भनेको भन्यै छु तर महानगरले बर्थिङ सेन्टर स्थापना गरेको छैन। वडाध्यक्ष गुरुङले पोहोरको नगरसभादेखि हरेक कार्यपालिका बैठकमा यो माग राख्दै आएको सुनाए। भन्छन्, न कर्मचारीले सुन्छन्, न मेयर, उपमेयरले नै। वडाध्यक्ष गुरुङ थोरै जनसंख्या छ भनेर महानगरले आफ्नो ठाउँप्रति बेवास्ता गरेको गुनासो गर्छन्। मान्छे एकजनाको पनि ज्यान जानु भएन, यो संवेदनशील कुरा हो भन्दा पनि योजनै पार्दैनन्, उनले भने। स्वाथ्य चौकी प्रमुख बर्माका अनुसार चौकीमा सुत्केरी गराउन आवश्यक उपकरण हुँदैनन्। गर्भवती जाँचमात्रै चौकीमा हुन्छ। सुत्केरी हुने समय आउन लाग्दा प्रसूतिका लागि सूचीकृत संस्थामा जान गर्भवतीलाई सुझाउने गरेको बर्माको भनाइ छ। उनले बर्थिङ सेन्टरका लागि सुत्केरी बेड, अक्सिजन, टाँका लगाउने सेट र प्रसूतिकर्मीको २४ घन्टै ड्युटी हुनुपर्ने जानकारी दिए। पोखरा महानगरको स्वास्थ्य महाशाखा प्रमुख हेमन्त शर्माले मौजा गाउँमा बर्थिङ सेन्टर स्थापनाबारे छलफल भइरहेको बताए। प्रस्ताव लैजाने सोचमा छु, उनले भने।"
प्रभात माविले मनायो स्वर्ण जयन्ती,"नेपालगन्ज : बाँकेको बैजनाथ गाउँपालिकाको प्रभात माध्यमिक विद्यालयले स्वर्ण जयन्ती मनाएको छ। राष्ट्रपति विद्यादेवी भण्डारीको प्रमुख आतिथ्यमा बुधबार स्वर्ण जयन्ती मनाएको हो। राष्ट्रपति भण्डारीले स्वर्णस्तम्भको अनावरण पनि गरेकी थिइन्। उनले शिक्षा क्षेत्रको विकासका लागि सरकारलाई ध्यानाकर्षण गराउने बताइन्। कार्यक्रममा प्रदेश ५ सरकारी कृषि, भूमि व्यवस्था तथा सहकारीमन्त्री आरती पौडेल, संघीय सांसद पूर्णकुमारी सुवेदी, महेश्वर गहतराज 'अथक' र नन्दलाल रोकायले बाँकेको विकासका लागि सरकारले प्राथमिकता दिनुपर्नेबारे राष्ट्रपतिलाई ध्यानाकर्षण गराएका थिए। बैजनाथ ५ को यो विद्यालय जिल्लाका राम्रा सामुदायिक विद्यालयमध्ये एक हो। पूर्वमन्त्री दलबहादुर सुनार विद्यालय व्यवस्थापन समितिको अध्यक्ष छन्। विद्यालयले यही वर्षदेखि प्राथमिक तहका विद्यार्थीलाई लक्षित गरी बस संचालन गरेको छ। स्कुल बस खरिदमा अभिभावकको पनि सहयोग रहेको छ। स्वर्ण जयन्तीको अवसरमा १८ जना चन्दा दातालाई सम्मान गरिएको थियो।"
दुर्घटनामा घाइते भएका दुईको मृत्यु,विराटनगर : मोरङमा दुर्घटनामा परेर घाइते भएका दुई जनाको उपचारका क्रममा बुधबार मृत्यु भएको छ। कोसी राजमार्गअन्तर्गत बुढीगंगा गाउँपालिका३ मा को २७ प ७३७५ नम्बरको मोटरसाइकलले ठक्कर दिँदा ६५ वर्षीय सत्यनारायण माझीको मृत्यु भएको हो। जेठ १७ गते शुक्रबार मोटरसाइकलले ठक्कर दिँदा पैदल हिंडिरहेका माझी घाइते भएका थिए । उनको उपचारका क्रममा विराट टिचिङ अस्पतालमा बुधबार बिहान मृत्यु भएको प्रहरीले जनाएको छ । दुर्घटनामा परेर घाइते भएका मोटरसाइकल चालक सुनसरी दुहवी नगरपालिका१ का २३ वर्षीय समीर हुसेनको विराट टिचिङमै उपचार भइरहेको छ। त्यस्तै पूर्वपश्चिम राजमार्गअन्तर्गत बेलबारी नगरपालिका१० लक्ष्मीमार्गमा मोटसाइकलको ठक्करबाट ५५ वर्षीय प्रितीबहादुर राईको मृत्यु भएको छ। भोजपुरको अरुण गाउँपालिका७ घर भएका राईलाई पैदल हिँडिरहेका बेला जेठ ३ गते को ३३ प ९५ नम्बरको मोटरसाइकलले ठक्कर दिएको थियो। राईको उपचारका क्रममा न्युरो अस्पताल विराटनगरमा बुधबार बिहाननै मृत्यु भएको प्रहरीले जनाएको छ। प्रहरीका अनुसार दुर्घटनापछि चालक सुनसरी रामधुनी नगरपालिका५ का ३५ वर्षीय सुनिल राईलाई नियन्त्रणमा लिएर घटनाको अनुसन्धान सुरु गरिएको छ।
विश्व वातावरण दिवस : शान्तिधाममा वृक्षारोपण,"उदयपुर : विश्व वातावरण दिवसको अवसरमा उदयपुरमा विभिन्न प्रजातिका १ सय २६ वटा बोटविरुवा रोपिएको छ। 'स्वच्छ वायु स्वास्थ जीवन' भन्ने मुलनाराका साथ डिभिजन वन कार्यालयको आयोजनामा सदरमुकाम गाईघाटस्थित शान्तिधाममा विरुवा रोपिएको हो। त्रियुगा नदी किनारामा झण्डै एक विघा क्षेत्रफल ओगटेको शान्तिधाममा जिल्ला समन्वय समितिका प्रमुख खड्गबहादुर परियारले लिच्चिको बोट रोपेर उद्घाटन गरेका थिए।कार्यक्रममा सहभागीले लिच्चि,आँप, कटहर, अमला, मसला, बाँस, टिक, खयरलगायतका विभिन्न प्रजातिका बिरुवा रोपिएको थियो। कार्यक्रममा बोल्दै प्रमुख परियारले विरुवा रोप्नुभन्दा पनि त्यसको संरक्षणमा मुख्य ध्यान दिनुपर्ने बताए। उनले रोपिएका बीउको संरक्षण र सम्र्बद्धनका लागि आयोजकलाई ध्यान दिन आग्रह गरे। उनले वृक्षारोपणले उजाड क्षेत्र र लोपन्मुख बिरुवाको संरक्षण र संवद्र्धनका साथै हरियालीमा परिणत हुने हुँदा स्थानीयमा अपनत्व हुनुपर्नेमा जोड दिए। वातावरणीय हिसाबले सम्वेदनशील र विगतको डम्पिङ साइडको रुपमा प्रयोग हुँदै आएको शान्तिधामलाई डिभिजन वन कार्यालयको आर्थिक सहयोगमा हरियाली प्रर्वद्धन कार्यक्रम सुरुवात गर्ने समेत घोषणा गरेको छ।"
"डोम परिवारको पीडा : आगो चल्छ, पानी चल्दैन","जनकपुरधाम :गाउँमा कसैको मृत्युभयो भने दाहसंस्कार गर्न डोमको हातको आगो चाहिन्छ। हाम्रो हातको आगोले दाहसंस्कार गर्दा पुण्य हुन्छ, ५५ बर्षीय देवा मल्लिक डोमले भने, हामीले बनाएको सुपली, ढाला भगवान्लाई चढाइन्छ। तर, हाम्रो पानी छोइन्छ। जनकपुरधामबाट पाँच किमि पूर्व धनुषाको हंसपुर नगरपालिका३ कठपुल्लामा दुई सय घरधुरी छ। जहाँ देवाको परिवार २५ वर्षदेखि बसोबास गर्दै आएको छ। कानुनी रुपमा छुवाछुत अन्त्य भएको धेरै भइसकेको छ। तर, देवा अझै समाजमा छुवाछुतको मार खेपिरहेका छन्। समाजमा सम्मानपूर्वक बाँच्न पनि पाएका छैनन्। पुस्तौंदेखि खेप्दै आएको छुवाछुतको व्यवहारले उनको परिवार आजित छ। अछुत जातिका रुपमा देवाका परिवार अपहेलना सहन बाध्य छन्। गाउँका हाटबजार, होटलमा प्लेटमा खान दिदैन। गिलासमा चिया पानी पिउन दिदैन, देवाका जेठा छोरा जगदीशले भने, कागजमा खाजा दिन्छन्। पसल बाहिर भुँइमा बसेर खानुपर्छ। प्लाष्टिकका गिलासमा पानी र चिया दिन्छ। मधेशको अल्पसंख्यक जातिको सूचीमा पर्छ डोम। दुनियाँ कहाँबाट कहाँ पुगिसक्यो, जगदिसले भने, हाम्रो समाज अझै मान्छेलाई अछुत जाति भनेर हेला गरिरहेको छ। श्रम र सीप स्वीकार्ने समाजले पानी अझै चलाएको छैन। देवाको श्रीमती कुनोदेवी हंसपुर नगरपालिकामा सरसफाईसम्बन्धी काम गर्छिन्। बर्ष दिनमा तीस हजारमा तीन सय कम तलब दिए, उनले भनिन्। बजारमा प्लाष्टिकका समान आएपछी बाँसका सामाग्रीबाट बनेका सुपली, नाङलो, ढाला विक्न छाडेका छन्। चार्ड पर्व बाहेक अन्य समयमा बाँसका सामग्री बिक्न छाडेको उनको भनाइ छ। बसाइ ओइलानी जग्गामा छ। प्लाष्टिकले छाएको सानो छाप्रोमा उनीहरुले हिउँद बर्खा कटाउँदै आएका छन्। बर्षामा घर चुहेर हैरानी हुन्छ। गर्मीमा आगलागी हुने डर। हावाहुरीले घर उडाउला भन्ने डर, देवाका छोरा विजयले भने, सरकारले घर बनाइदिए हुन्थ्यो। भोकै भए पनि आरामले सुत्न पाइन्थ्यो। डोम परिवारले समाजलाई छुवाछुतको व्यावहार नगरिदिन आग्रह गरेका छन्। डोम बस्तीमा छैन धारा र शौचालय डोम भान्से राखेपछि विद्यालयको खाजा बन्द"
'सूदुरपश्चिम प्रदेशको नीति तथा कार्यक्रम खुद्रा पसलजस्तो',"धनगढी : सत्तापक्षले सुदूरपश्चिम प्रदेशको नीति तथा कार्यक्रमको बचाउ गर्दै समर्थन गरेको छ भने प्रतिपक्षीले कार्यान्वयन हुनै नसक्ने भन्दै आलोचना गरेको छ।प्रदेश सरकारले प्रदेश सभामा जेठ १९ गते प्रस्तुत गरेको आर्थिक वर्ष २०७६७७को नीति तथा कार्यक्रम माथि मंगलबारदेखि सुरु भएको छलफलमा सत्तारूढ घटक नेकपाले आलोचनात्मक समर्थन जनाएको छ। कांग्रेसका सांसदले विकास निर्माण र प्रदेश समृद्धिका मुद्दामा आफूहरु विपक्षमा नउभिने बताउँदै सरकारको नीति कार्यक्रम मीठा शब्दले भरिएको र परिचालन हुने स्रोतसाधनका बारेमा बेवास्ता गरिएको विचार व्यक्त गरे। प्रमुख प्रतिपक्षी दल नेपाली कांग्रेसका सांसद डिल्लीराज पन्तले प्रदेश सभामा प्रस्तुत नीति तथा कार्यक्रम खुद्रा पसलजस्तो भएको टिप्पणी गरे। 'विगतमा पनि वितरणमुखी बजेट ल्याएर आलोचित भएको सरकारले फेरि पनि त्यसैमा टेकेर ल्याउनु कतिको उपयुक्त छ, उनले भने, 'कार्यक्रममा अल्पकालिन, मध्यकालिन र दीर्घकालिन योजना हुनुपर्ने हो, त्यो देखिएन।' यस्तै प्रतिपक्ष कांग्रेसका अर्का सांसद गोविन्द बोहराले नीति कार्यक्रम सदैव प्रचारमुखी मात्र भएको बताए।प्रदेशमा जलस्रोतको प्रचूर सम्भावना हुँदाहुँदै पनि ठूलो परियोजना कार्यक्रममा समावेश नहुने विडम्बना भएको बोहराले बताए। 'जलस्रोतको धनी प्रदेशमा त्यो अनुसारको योजना कार्यक्रममा छैन्, उनले भने, 'बसाईसराई रोक्नका लागि पनि पहाडमा ठूला परियोजना ल्याउन आवश्यक छ।' उनले प्रदेशमा रोजगारीको समस्यालाई समाधान गर्ने गरी कार्यक्रममा नल्याएको भन्दै आलोचना गरे। 'कागजमा कार्यक्रम राम्रो देखाउने तर, कार्यान्वयनमा पक्ष कमजोर भए त्यसको कुनै सार्थकता हुने छैन।' सांसद कर्णबहादुर मल्लले कार्यक्रम उत्कृष्ट भएको तर, कार्यान्वयनमा चुनौति थपिने बताए। नीति तथा कार्यक्रमको आलोचना गर्ने जिम्मा प्रतिपक्ष दलका सांसदलाई दिएको सत्तारुढ सांसदले कार्यक्रमको खुलेर बचाउ गरे।सत्तापक्षका सांसद लिलाधर भट्टले नीति कार्यक्रमका केही बुँदा समसामयिक र उत्कृष्ट भएपनि कतिपय बुँदामा रहेका कुरा महत्वाकांक्षी भएकाले कार्यान्वयनमा चुनौती रहने स्पष्ट संकेत गरे। प्रदेश सरकारले राम्रो नीति कार्यक्रम ल्याउन प्रयास गरेकोमा उनले प्रशंसा गरे।उनले प्रतिपक्षको आलोचनाविनाको कार्यक्रम लोकतान्त्रिक नहुने तर्क गरे।सत्तारुढ सांसद मेहश दत्तजोशीले प्रदेश सरकारको नीति कार्य क्रम जनताको तत्कालका आवश्यता पूर्ति गर्न र प्रदेश समृद्धिका बाटोमा डोर्याउन केन्द्रित रहेकाले यसको कार्यान्वयनमा सबैले सहयोग गर्नुपर्ने बताए। प्रदेश सरकोरको नीति तथा कार्यक्रममाथिको छलफल जारी छ। मंगलबारको प्रदेश सभामाप्रतिपक्ष र सत्तापक्ष गरी १० जना सांसदले छलफलमा भाग लिएका थिए। सांसद दिव्यश्वरी शाह, दीर्घ सोडारी, बलदेव रेग्मी, कुन्तीजोशीलगायतले छलफलमा भाग लिएका हुन्।"
तीन महिना बन्धक बनाएर सामूहिक बलात्कार,"जनकपुरधाम : धनुषा बटेश्वरकी कक्षा ९ मा पढ्ने दलित किशोरी फागुन ११ गते साँझ बहिनीसँग खेतबाट घर फर्कंदै थिइन्। दिदीबहिनी आफ्नै सुरमा हिँडिरहेका थिए। अकस्मात् उनीहरूका अगाडि तीनजना चढेको मोटरसाइकल रोकियो। बहिनी डराएर घरतिर भाग्न सफल भइन्। साँझ चौरीमा नशालु पदार्थ नाकमा सुँघाएर बेहोस बनायो। आँखामा कालोपट्टी बाँधी अपहरण गर्यो, पीडित किशोरीले भनिन्, हातखुट्टा डोरीले बाँधिदियो। एउटा सुई लगाइदियो। त्यसपछि के भयो थाहा छैन। अनि त्यो समूहले उनलाई रातारात भारतको मझपरपुर पुर्यायो। किशोरीलाई तीन महिनासम्म बन्धक बनाइयो र उनीमाथि सामूहिक बलात्कार भयो। किशोरीको हातखुट्टामा दाम्लोले बाँधेको डाम छ। शरीरभर पोलेका फोका छन्। कुटपिटको नीलडाम छन्। घरमा बन्धक बनाएर राखे, रड र लठ्ठीले कुटे, पीडित किशोरीले भनिन्, हातखुट्टा बाँधेर सुई लगाइदिन्थ्यो अनि बेहोस बनाएर राख्थ्यो। राम्रोसँग खाना र सुत्न नपाएकी ती किशोरीले भनिन्, होसमा आउँदा रुन्थें। मुखमा कपडा कोचिदिन्थे। कञ्चटमा पेस्तोल राखेर मारिदिन्छु भन्थे। फेरि सुई लगाएर बेहोस बनाइदिन्थे। सकिला खातुन भन्ने महिला र तीनजना केटाले मदिरामा लठ्ठ भएर आफूलाई सताउने गरेको उनले बताइन्। उनले भनिन्, शौचालय जाँदा खुट्टामा बाँधेको डोरी अलि खुकुलो परिदिन्थे। तर बाटामा रड र लठ्ठी बोकका केटाहरू निगरानीमा हुन्थे। जेठ ५ गते उनी पापीको चंगुलबाट भागेर जनकपुर आउन सफल भएकी छन्। अहिले उनी जनकपुर अञ्चल अस्पतालमा उपचार गराइरहेकी छन्। उनी राम्ररी बोल्न र हिँड्न सक्दिनन्। खर्च अभावमा पोसिलो आहार खुवाउन नसकिएको पीडितकी आमा बताउँछिन्। उनले भनिन्, साथीहरूसँग सापटी मागेर दबाई खरिद गरिरहेको छु। किशोरीको आर्थिक अवस्था कमजोर छ। उनको जीवन रक्षाका लागि जनकपुरका पत्रकार शैलेन्द्र महतो (क्रान्ति) ले एक पिन्ट रगत दिएका छन्। ती दिदी भगवान् सकिलाले एक दिन केटाहरूसँग यो केटी धेरै हल्ला गर्छे, अब छिट्टै तह लगाउनुपर्छ भन्नेर कुरा गरेको सुनें, किशोरीले भनिन्। त्यसपछि बिक्री गर्न लागे भनेर उनी निकै डराइन्। अनि रातको समयमा उनले झ्यालको दुलोबाट एक महिलालाई दुःख सुनाइन्। ती महिलाको सहयोगमा उनी नेपाल फर्कन सफल भएकी हुन्। ती दिदीले बिहानै अटोवाला काकालाई बोलाउनुभयो। मलाई दुई हजार रुपैयाँ पनि दिनुभयो। ती दिदी मेरा लागि भगवान् नै हो। केहीबेर अटोमा यात्रापछि उनी भिठ्ठामोडको बस चढेर नेपाल आएकी हुन्। अनि जनकपुरको रामान्दचोकमा आएर प्रहरीमा उजुरी दिइन्। नर्स बन्छु उनका बुवाआमा गरिब छन्। त्यसैले उनलाई कसले उपचार गरिदिन्छ भन्ने चिन्ता छ। उनले भनिन्, कक्षा ९ मा पढ्दै गर्दा ममाथि घटना भयो। अब पढेर नर्स बन्छु। उनकी आमा अरूको खेत अधियाँमा लिएर काम गर्छिन्। त्यहींबाट हुने आम्दानीले उनीसहित दुई बहिनीलाई लालनपालन हुँदै आएको छ। ती किशोरीले भनिन्, पापीहरूलाई सरकारले सजाय देओस्, म पहिला पढ्छु अनि बेटीहरूको रक्षाका लागि लड्छु। एकजनाविरुद्ध मुद्दा महोत्तरी लोहारपट्टी नगरपालिका२ सुखैनियाका २२ वर्षीय रवानी राईन कवारीविरुद्ध किशोरी अपहरण, शरीर बन्धक र जबरजस्ती करणीको मुद्दा दर्ता भएको डिएसपी रामेश्वर कार्कीले बताए। रवानीसहित चार जनाले भारतमा बन्धक बनाई बलात्कार गरेको उजुरी परेको छ। चारैजना फरार छन्। कार्कीले भने, पीडित बालिकाको मेडिकल गराएका छौं। करणी भएको पुष्टि भयो। सबै तथ्य संकलन गरेर अनुसन्धान सुरु गरिएको उनले बताए। भारतीय प्रहरीसँग दोषी पक्राउ गर्न समन्वय भइरहेको छ, कार्कीले भने।"
विद्यार्थीलाई पढाइभन्दा यार्सा प्यारो,"जाजरकोट : वीरेन्द्र हिमालय मावि तल्लुमा कक्षा ९ मा अध्यनरत छात्र रामबहादुर बस्नेत जेठको पहिलो साता यार्सागुम्बा खोज्न डोल्पातिर लागे। उनलाई पढाइ भन्दा वर्षभरीको पढाइ र घरखर्च कसरी जुटाउने पीरलो छ। त्यसैले नै उनी विद्यालयको पढाइ छाडेर यार्सा टिप्न पाटनतर्फ लागे। पहिलोपटक ७ कक्षामा पढ्नेबेला यार्सा खोज्न डोल्पा गएका उनी त्यसपछि लगातार यार्सा खोज्न जाने गरेका छन्। खर्च कटाएर ५० हजारदेखि एक लाख रुपैयाँसम्म बचत गर्न सकिने बताउँछन्। उनी मात्र होईन सोही विद्यालयका ७ कक्षादेखि माथिका धेरैजसो विद्यार्थी यार्सा खोज्न पढाइ छाडेर डोल्पाका पाटनतिर लागेका छन्। विद्यार्थीहरु यार्सागुम्बा खोज्न डोल्पाका पाटनतिर हिँडेपछि पूर्वी जाजरकोटका विद्यालयमा विद्यार्थी संख्या निकै घटेको छ। वर्षभरीको पढाइ तथा घरखर्च जुटाउन विद्यार्थी यार्सा खोज्न पाटनतिर हिँडेपछि विद्यालयमा पढाइ पनि प्रभावित भएको छ। अहिले तल्लो कक्षाका भन्दा माथिल्लो कक्षाका विद्यार्थी विद्यालयमा भेटाउनै मुस्किल हुने गरेको छ। विद्यार्थी लेकतर्फ लागेपछि शिक्षकहरु पनि विद्यालयमा आएर हाजिर गरेर फर्कने गरेको नलगाड १० रोलीका नरबहादुर ध्यारले बताए। वर्षेनी यार्सा सिजनमा जिल्लाका पूर्वी र उत्तरी क्षेत्रका विद्यालयको दुई महिना पठनपाठन अवरुद्ध हुने गरेको छ। गरिबीको कारण पढाइ खर्चको जोहो गर्न विद्यार्थीे यार्सा खोज्न जाने गरेको नलगाड नगरपालिका शिक्षा शाखा प्रमुख बलवीर विकले बताए। यार्सा प्रभावित क्षेत्रका विद्यार्थीलाई यार्सा खोज्न जान नदिई नियमित पठनपाठन गर्न कडा निर्देशन दिँदा पनि विद्यालय नै खाली हुने गरी विद्यार्थी लेकतिर लागेको उनको भनाइ छ। नलगाड नगरपालिकाका ७२ सामुदायिक विद्यालयमध्ये २४ बढी विद्यालय अहिले सुनसान छन्। जनविकास आधारभुत विद्यालय नलगाड नगरपालिका १० रावतगाउँका प्रधानाध्यापक शेरबहादुर थापा भन्छन्, हामीले यसअघि पटकपटक बालबालिकालाई पाटन नलैजान अभिभावकलाई आग्रह गयौं, तर कसैले मानेनन्। यसले गर्दा वर्सेनी बालबालिकाको शिक्षामा असर पर्ने गरेको छ। बारेकोट गाउँपालिकाको सक्ला, नायकवाडा, रोकायगाउँ, रामीडाडाँ तथा नलगाड नगरपालिकाको लहँ भगवती, रग्दा, खगेनकोट लगायतका विद्यालयका विद्यार्थी यार्सा खोज्न डोल्पातर्फ लागेका छन्।"
विश्व वातावरण दिवस : ६ तस्बिरमा हेर्नुहोस् सिंहदरबारमा वृक्षारोपण,"काठमाडौं : विश्व वातावरण दिवसका अवसरमा मुख्य प्रशासनिक केन्द्र सिंहदरबारमा वृक्षा रोपण गरिएको छ। 'एक नेपाली एक फलफूलका बिरुवा रोपण' नाराका साथ सिंहदरवारभित्र राष्ट्रिय योजना आयोगको कार्यालय परिसरमा वृक्षारोपण गरिएको हो। परिसरमा विभिन्न प्रजातिका वृक्ष रोपी दिवस मनाइएको हो। प्रधानमन्त्री केपी शर्मा ओलीले वृक्ष रोपेका छन्। त्यस्तै, उपप्रधान तथा रक्षामन्त्री ईश्वर पोखरेल, गृहमन्त्री रामबहादुर थापा, सामान्य प्रशासनमन्त्री लालबाबु पण्डित, खानेपानी तथा सरसफाईमन्त्री बिना मगर,उद्योग बाणिज्य तथा आपूर्तिमन्त्री मातृकाप्रसाद यादवलगायतले वृक्षा रोपेका हुन्। कार्यक्रममा उच्च तहका सरकारी कर्मचारी, नेपाली सेना, नेपाल प्रहरीलगायतको सहभागीता थियो।प्रत्येक वर्ष जुन ५मा विश्व वातावरण दिवस मनाइने गरिन्छ।आज विश्वभर विभिन्न कार्यक्रम गरी विश्व वातावरण दिवस मनाइँदैछ। बिरुवा रोप्दै गृहमन्त्री रामबहादुर थापा। बिरुवा रोपे पानी हाल्दै उपप्रधान तथा रक्षामन्त्री ईश्वर पोखरेल। बिरुवा रोपेर माटोले मिलाउँदै खानेपानी तथा सरसफाईमन्त्री बिना मगर।"
