शीर्षक,विवरण
कोरोना नियन्त्रणको चुनौती,"चीनको हुपे प्रान्तबाट फैलिएको नयाँ प्रजातिको नोबेल कोरोना भाइरसले धेरै मुलुकमा त्रास फैलाएको छ। दुई दर्जन मुलुकमा फैलिसकेको यस भाइरसले महामारी ल्याउन थालेपछि विश्व स्वास्थ्य संगठन (डब्लूएचओ)ले विश्वव्यापी स्वास्थ्य संकटको घोषणा गरेको छ। तथापि, अन्तर्राष्ट्रिय यात्रा र व्यापारमा कुनै किसिमको प्रतिबन्ध सिफारिस गरिएको छैन। डब्लूएचओले समेत चीनलाई धेरै उच्च जोखिम मुलुकका रूपमा घोषणा गरेको छ। विश्वभर उच्च जोखिम देखिएको छ। यो भाइरसबाट मानिस कसरी संक्रमित भएका छन् भन्ने सम्बन्धमा वैज्ञानिक तवरबाट अझै पुष्टि हुन सकेको छैन। हाल यस विषयमा अनुसन्धान भइरहेको छ। यो भाइरसले मानिस र पशुहरूमा संक्रमण गर्छ। चीनमा १० हजारभन्दा बढीमा कोरोना भाइरसको संक्रमण देखिएको छ। १५ हजार दुई सय ३८ जना निगरानीमा छन्। भाइरस संक्रमणले उपचारमा संलग्न चिकित्सकसहित दुई सय १३ चिनियाँको मृत्यु भइसकेको छ। चीनबाहेक अन्य १९ मुलुकमा संक्रमितहरू फेला परेका कारण नियन्त्रणको चुनौती बढेको छ। भाइरसको केन्द्र मानिएको चीनको हुपे प्रान्तको राजधानी उहानमा दुई सयभन्दा बढी नेपाली विद्यार्थी बन्दीसरहको जीवन बिताउन बाध्य भएका छन्। कोठाभित्र थुनिएर बस्न बाध्य भएका उनीहरू स्वदेश फर्कन आतुर छन्। छिमेकी मुलुक भारत, बंगलादेश, माल्दिभ्स लगायतले आफ्ना नागरिकलाई फिर्ता लगिसकेका छन्। नेपाल सरकारले पनि नेपाली विद्यार्थीलाई संक्रमण नहुँदै फर्काउनुपर्छ। राज्यले अभिभावकको भूमिका निर्वाह गर्दै नेपालीलाई उद्धार गरी स्वदेश फर्काउन विलम्ब गर्नु हुँदैन। चार्टड विमानबाट उद्धार गरी अभिभावकीय दायित्व सरकारले पूरा गर्नुपर्छ। चीनसँग नेपालको सीधा हवाई सम्पर्क छ। नेपाल भ्रमण वर्ष, २०२० मनाइरहेको बेला संक्रमणको जोखिम झन् बढेको छ। नेपालमा धेरै आउने पर्यटकमा भारतीयपछि चिनियाँ पर्छन्। पर्यटक आगमन अधिक हुने स्थानहरू पोखरा, चितवन, लुम्बिनीलगायत क्षेत्रमा विशेष निगरानी राख्नुपर्ने आवश्यकता देखिएको छ। त्यस्तै चीनसँग सीमा जोडिएका तातोपानी र केरुङ नाकामा रहेको हेल्थ डेस्कलाई थप सुदृढ बनाउनुपर्ने टड्कारो देखिएको छ। यस्तो अवस्थामा त्रिभुवन विमानस्थल लगायतका स्थानमा विशेष निगरानी गर्नुपर्ने अवस्था छ। गत माघ ९ गते चीनको उहानबाट स्वदेश फर्किएका नेपाली विद्यार्थीको र्याल र रगतको नमुना परीक्षण गर्दा भाइरस भेटिएको पुष्टि भइसकेको छ। स्वास्थ्यमा संकटकाल घोषणापछि नेपाललगायत अल्पविकसित मुलुकले झन् बढी सतर्कता अपनाउनुपर्ने अवस्था छ। सरकारले स्वास्थ्य तथा जनसंख्या मन्त्री भानुभक्त ढकालको संयोजकत्वमा उच्चस्तरीय अनुगमन समिति बनाइसकेको छ। त्यस्तै स्वास्थ्य सचिवको अध्यक्षतामा निर्देशक समिति र गुणस्तर मापन तथा नियमन महाशाखाका प्रमुखको अध्यक्षतामा स्वास्थ्य प्राविधिक समिति गठन गरेर संक्रमण व्यवस्थापनको पूर्वतयारी गरेको छ। विभिन्न विमानस्थल एवं नाकाहरूमा स्थापना गरिएका हेल्थ डेस्कलाई स्रोतसाधन, प्रविधि, उपकरण र जनशक्तिले चुस्त पार्नुपर्छ। कोरोना भाइरसका कारण हुने रोगको हालसम्म कुनै खास उपचार पत्ता लागेको छैन। यस भाइरसविरुद्ध हालसम्म कुनै खोप उपलब्ध छैन। भाइरसले निम्त्याएका लक्षणका आधारमा उपचार गर्नुपर्ने अवस्था छ। रोग नियन्त्रण र संक्रमितको उपचारका लागि चीन सरकारले अपनाएका उपायहरूको उच्च मूल्यांकन गर्नुपर्छ। संकटको यो घडीमा नआत्तिनुका साथै अफवाह र हल्लाबाट समेत जोगिनुपर्छ। भाइरसको संक्रमणबाट आफू जोगिने र अरूलाई बचाउनेतिर ध्यान दिनुपर्छ। भाइरसको जोखिम न्यूनीकरणका लागि नियमित रूपमा साबुन पानीले हात धुनुपर्छ। खोक्दा, हाच्छ्युँ गर्दा नाक र मुख छोप्नुपर्छ। फ्लुजस्ता लक्षण देखिएमा चिकित्सकसँग परामर्श लिनुपर्छ। जंगली तथा घरपालुवा पशुपन्छीसँगको असुरक्षित सम्पर्कबाट टाढा रहनुपर्छ। पशुजन्य मासु तथा अन्डा राम्रोसँग पकाएर मात्र खानुपर्छ। यस्ता चेतनामूलक सन्देश सरकारले जनस्तरसम्म पुर्याउनुपर्छ। रोग फैलनबाट रोक्नुपर्ने पहिलो चुनौती देखिएको छ। रोगको सम्बन्धमा अफवाह फैलन नदिन र नागरिकलाई सुसूचित गराउन सरकारले सूचना प्रवाहलाई चुस्त पार्नुपर्छ। रोग निदानका लागि राष्ट्रिय जनस्वास्थ्य प्रयोगशालालाई व्यवस्थित बनाउनुपर्छ। नेपालले यसअघि संक्रामक रोगहरूविरुद्ध पाएको सफलतालाई कायम राख्नुपर्छ। कोरोना भाइरसविरुद्ध प्रवद्र्धनात्मक, उपचारात्मक तथा प्रतिकारात्मक सेवामा ध्यान दिनुपर्छ।"
दुुई महिनामै उप्कियो पिच,"काठमाडौं : स्वयम्भूनजिक कारखानाचोकबाट भित्र छिर्ने सात सय मिटर सडक नागार्जुुन नगरपालिकाले दुुई महिनाअगाडि कालोपत्रे गर्यो। अहिले सडकमा कालोपत्रे उप्किएर खाडल बनेका छन्। मपदण्ड पूरा नगरी बनाएका कारण कालोपत्रेले दुुई महिना पनि नथामेको नागार्जुुन नगरपालिका४ का स्थानीयले बताए। नगरपालिकाले मापदण्ड पूरा नगरी पिच गरेको देखिन्छ, एक स्थानीयले भने, कालोपत्रे देखाउन मात्र गरिएको रहेछ। उक्त सडक बनाउन नगरपालिकाले ०७५ चैतमा कालिञ्चोक कन्स्ट्रक्सनसँग सम्झौता गरेको थियो। तर, वर्षात्को मौसम भएकाले त्यस बेला काम सुुरु नभएको नगरपालिकाका इन्जिनियर कञ्चन खनालले बताए। त्यसपछि कात्तिक मसान्तपछि कालोपत्रे गरियो। २० एमएको मोटाइको पिच गर्न ५४ लाख ९१ हजार रुपैयाँमा कालिञ्चोक कन्स्ट्रक्सनसँग ठेक्का सम्झौता भएको जानकारी दिए। कालोपत्रे दुुई महिना नबित्दै उप्किएको हो, उनले भने, ढललगायतका कारण पनि कालोपत्रे उप्किएको हुुन सक्छ। लामो समयसम्म ढलको समस्याले गर्दा पिच गर्न सम्भव थिएन। तर, सबैले काम छिटो गरौं भन्न थालेपछि चिसो अवस्थामै सडक कालोपत्रे गरिएकाले उप्किएको इन्जिनियर खनालको भनाइ छ। हामीले ढलको समस्या भएकाले तत्काल काम नगर्ने भनेका थियौं, उनले भने, सबैको दबाबका कारण चिसोमै काम गर्यौं। त्यो पनि एउटा कारण बन्यो। तर, यति छिट्टै कालोपत्रे उप्किएकाले ठेकेदारले मापदण्डविपरीत बनाएर अनियमितता गरेको स्थानीयको आशंका छ। नगरपालिकाले ठेकेदारको काम सन्तोषजनक नभएको भनेर पत्र काटिसकेको इन्जिनियर खनालले बताए। हामीले कालिञ्चोक कन्स्ट्रक्सनका नाममा पत्र काटिसकेका छौं, उनले भने, ठेकेदारलाई पुुनः काम गर्न लगाउँछौं।"
सामाजिक सञ्जालमा विज्ञापन : भुक्तानीमा कडा नियन्त्रण,"काठमाडौं : सामाजिक सञ्जालबाट गरेको विज्ञापनको भुक्तानी बैंकिङ प्रणालीबाहिर गएर गरे कारबाही भोग्नुपर्ने भएको छ। अनौपचारिक माध्यमबाट विदेशमा भुक्तानी पठाउने र विदेशबाट त्यसरी रकम प्राप्त गर्ने कार्य गैरकानुनी हो, राष्ट्र बैंकले भनेको छ, त्यसरी कारोबार गरेको पाइएमा कानुनबमोजिम कारबाही हुनेछ। राष्ट्र बैंकले शुक्रबार सूचना जारी गर्दै फेसबुक, ट्विटर, युट्युबजस्ता सामाजिक सञ्जालमा विज्ञापन गरेबापत पैसा तिर्दा वा लिँदा बैंकिङ प्रणालीको प्रयोग गर्न भनेको हो। विज्ञापन एजेन्सीहरूका अनुसार गुगल र सामाजिक सञ्जालको विज्ञापनमा वार्षिक डेढ अर्ब रकम बाहिरिने गरेको अनुमान छ। यो अनुमानभन्दा बढी रकम बाहिरिएको हुन सक्ने सूचनाप्रविधिका विज्ञ बताउँछन्। त्यस्तो विज्ञापनमा नेपालीले पैसा खर्चिरहेका छन् भने युट्युबजस्ता इन्टरनेट प्लेटफर्ममार्फत धेरैले विदेशबाट पैसा आर्जन गरिरहेका छन्। गीत, हास्यव्यंग्यलगायत सामग्री युट्युबमा राखेर नेपालीले ठूलो कमाइ गरिरहेको विवरण सार्वजनिक हुने गरेका छन्। त्यस्तो आम्दानीबाट नेपाली बैंकमा विदेशी मुद्रा जम्मा हुन सकेको छैन। त्यही कारण भुक्तानी र प्राप्ति अनौपचारिक माध्यमबाट गरिनुहुन्न भन्ने मान्यतामा विदेशी विज्ञापन बजारलाई कडाइ गर्न लागिएको राष्ट्र बैंकका अधिकारीले बताएका छन्। त्यस्तो किसिमको कारोबारलाई व्यवस्थित गर्न के गर्नुपर्छ ? हामी छलफल गर्न तयार छौं, राष्ट्र बैंकको विदेशी विनिमय व्यवस्थापन विभाग प्रमुख बमबहादुर मि श्र भन्छन्, हामी वैधानिक पद्धतिको विकास होस् भन्न चाहन्छौं। ट्विटर, फेसबुकजस्ता संस्थाले नेपालबाट औपचारिक रूपमा पैसा लैजाने वा ल्याउने वैधानिक बाटो नभए त्यसलाई वैधानिकीकरण गर्नुपर्ने विभाग प्रमुख मि श्र बताउँछन्। यसका लागि राष्ट्र बैंकले विज्ञापन एजेन्सीलाई पनि विदेशी विनिमय कारोबार गर्ने इजाजत दिन लचक हुने संकेत गरेको छ। यो वर्षको मौद्रिक नीतिमा सामाजिक सञ्जालमा हुने विज्ञापनको भुक्तानीलाई व्यवस्थित गर्ने उल्लेख थियो। त्यसको कार्यान्वयन मात्र अघि बढाएका हौं, उनी भन्छन्। सरोकारवालाले नेपालबाट पुँजी पलायन गर्न, नेपालमा तस्करी बढाउन र रेमिट्यान्स आम्दानीको वास्तविक विवरण लुकाउन यस्ता प्रकारका विज्ञापन भुक्तानीले सघाउ पुर्याएको बताउँदै आएका छन्। उनीहरूका अनुसार अमेरिका, अस्ट्रेलिया र युरोपेली मुलुकबाट आउने रेमिट्यान्सको केही हिस्सा यस्ता विज्ञापनमा खर्च हुने गरेको छ। रेमिट्यान्सको डलर विदेशमै विज्ञापन गर्न खर्च गरेपछि तिनका आफन्तलाई भने नेपालमा तस्करीको आम्दानीले सट्टाभर्ना गर्ने गरेको उनीहरूको भनाइ छ। इन्टरनेटमा आधारित विज्ञापनको बाह्य भुक्तानीलाई औपचारिक माध्यममा ल्याउन नसक्दा मुलुकको भुक्तानी सन्तुलनको तथ्यांक तथ्यपरक हुन सकेको छैन। कति पैसा नेपाल भित्रियो र कति बाहिरियो भन्ने वास्तविक तथ्यांक प्राप्त हुन नसकेपछि अर्थतन्त्रको खास रूप देख्न पाइँदैन। यस्तो व्यवधानलाई चिर्न नसक्दा सरकार र केन्द्रीय बैंकले आफ्नै अर्थव्यवस्थाको लगाम गुमाउन सक्छन्। विज्ञापन बजारमा प्रभाव प्रिज्मा एडभरटाइजिङका प्रमुख रञ्जित आचार्य नयाँ व्यवस्थाले सामाजिक सञ्जालमा हुने विज्ञापन बजार केही हदसम्म प्रभावित हुने बताउँछन्। अहिलेको उपभोक्ता सामाजिक सञ्जालमै छ, उनी भन्छन्, त्यसकारण सबै कारोबार रोक्नेभन्दा व्यवस्थित गर्न कानुनी बाटो खोल्नुपर्छ। ठूलो कारोबार हुने मुलुकहरूमा गुगल, फेसबुक, युट्युबले कार्यालय नै खोले पनि नेपालजस्तो सानो बजारमा त्यसो गरेका छैनन्। अहिलेकै अवस्थामा बैंकिङ प्रणालीबाट पैसा पठाउन असहज रहेको उनी बताउँछन्। उनका अनुसार यसबाट बाहिर जाने पैसा रोकिए पनि परम्परागत सञ्चारमाध्यममा विज्ञापन बढ्ने आधार भने छैन। अहिले कोही पनि युट्युब छाडेर नेपाली टेलिभिजन हेर्न थाल्दैनन्। नेपाली कार्यक्रम पनि टेलिभिजनभन्दा युट्युबमा हेर्न सजिलो भएको छ, उनी भन्छन्, विज्ञापनको बजार परम्परागत आमसञ्चारमाध्यममा फर्किने सम्भावना ज्यादै कम छ। फेसबुक, युट्युब केही पनि नचल्ने अवस्थामा मात्रै त्यसो होला, जुन सम्भव छैन। सानातिना नीतिगत परिवर्तनले उपभोक्ताको बानी परिवर्तन नहुने उनी बताउँछन्। यस्तो व्यवस्थाले विदेशी मुद्रा आर्जन गर्ने (मूलतः युट्युब च्यानल)हरूलाई भविष्यमा करको दायरामा ल्याउन सघाउ पुग्ने जानकार बताउँछन्। मि श्र भने कर प्रशासन आफ्नो कार्यक्षेत्र नभएकाले त्यता चासो नरहेको प्रस्ट्याउँछन्। हाम्रो ऐनअनुसार हामीले करको कुरा गर्न मिल्दैन, उनी भन्छन्, विदेशी मुद्राको सञ्चिति र करोबारसँग चाहिँ यो मुद्दा जोडिन्छ। विदेशी विनिमय नियमित गर्ने ऐनले कुनै पनि किसिमको विदेशी मुद्रा कारोबार राष्ट्र बैंकबाट इजाजत लिएर मात्र गर्नुपर्ने भन्ने व्यवस्था छ। ऐनले बिगोको तीन गुणासम्म जरिवाना भराउन सक्ने र १ करोडभन्दा बढी बिगो भए ३ वर्षसम्म कैद सजाय हुने व्यवस्था गरेको छ। राजनीतिक नियुक्तिका पदमा बहाल रहेका व्यक्तिले त्यस्तो बदमासी गरे थप दुई वर्ष कैद र दोब्बर सजाय हुन्छ।"
चीनबाट फर्काइँदै नेपाली,"काठमाडौं : कोरोना भाइरसबाट अति प्रभावित चीनको हुपे प्रान्तमा रहेका नेपालीलाई तत्काल स्वदेश फर्काइने भएको छ। बेइजिङस्थित नेपाली दूतावासले उनीहरूलाई फर्काउन प्रक्रिया अघि बढाएको छ। यसका लागि नेपालबाट विशेष जहाज पठाउने तयारी भएको दूतावासले जनाएको छ। यस्तै, आइतबार बिहानसम्म फारम भर्न समय तोकिएको छ। सोहीअनुसार नेपालीले फारम भरेर दूतावासमा पठाउन थालेका छन्। स्वदेश फर्काउँदा विभिन्न प्रक्रिया पूरा गर्नुपर्ने भएकाले सर्तसहित सहमतिपत्र तयार पारिएको हो। विमानबाट नेपाल ल्याउँदा खाना त्यहीं राख्ने, बसेको स्थानबाट अन्यत्र जान नदिने, परीक्षणपछि मात्र पठाइनेजस्ता उपाय अवलम्बन गरिनेछ। अन्य मुलुकले आफ्ना नागरिकलाई लैजाँदा पनि यस्तै नियम लगाएको जानकारी हुपेमा रहेका विद्यार्थीले दिएका छन्। त्यहाँ चिकित्सा शिक्षा अध्ययन गरिरहेकाहरूले यो विषयमा जोड दिएका हुन्। हुपे प्रान्तभित्र भाइरसप्रभावित मुख्य क्षेत्र उहानसहित विभिन्न सहरमा रहेका नेपालीमा संक्रमण भने देखिएको छैन। कोरोना त्रासका कारण उनीहरूले त्यहाँ बन्दी जीवन बिताइरहेका छन्। १२ दिनदेखि बन्दी अवस्थामा रहेको समाचार शनिबार अन्नपूर्णमा प्रकाशन भएपछि सरकारले उनीहरूको उद्धार गर्ने विषयमा निर्णय लिएको हो। सरकारले फिर्ता लैजाने भनेको सुनियो। खुसी लागेको छ, उहानमा रहेकी प्रमिला देवकोटाले अन्नपूर्णसँग भनिन्, जतिसक्दो छिटो हामीलाई यहाँबाट लगियोस्। सोमबारसम्म सरकारले उनीहरूलाई स्वदेश ल्याउन सक्ने जनाइएको छ। भाइरस संक्रमणको शंका भएकालाई चीनमै अब्जरभेसनमा राख्ने सर्त फारममा राखिएको छ। उहानबाट ल्याउने नेपाली पनि सरकारले तोकेको स्थानमा बस्नुपर्ने हुन्छ। तोकेको क्वारेन्टाइनमा बस्ने सर्तमा विद्यार्थीले हस्ताक्षर गरेर पठाउनुपर्ने र त्यसको हार्डकपी फर्किने दिन दिनुपर्ने दूतावासको सूचनामा उल्लेख छ। सरकारले भनेबमोजिम सतर्कता अपनाउन तयार रहेको नेपाली विद्यार्थीले बताएका छन्। सरकारले तोकेको स्थानमा बस्नुपर्ने जानकारी दिएको देवकोटाले सुनाइन्। इमेल वा विच्याटमा दूतावासले पठाएको कागजातको सर्त मान्ने भन्दै हस्ताक्षर गरी नेपाली विद्यार्थीले दूतावास फिर्ता पठाइसकेका छन्। अन्य विदेशीलाई पठाउँदा पनि चीनले यस्तै प्रतिबद्धता खोजेको थियो। दूतावासको वेबसाइटमा आवेदन फारम राखेर नेपाली विद्यार्थीलाई भर्न आह्वान गरिएको छ। जहाज तयारी अवस्थामा संस्कृति, पर्यटन तथा नागरिक उड्ययनमन्त्री योगेश भट्टराईले चीनमा रहेका नेपाली विद्यार्थीलाई स्वदेश फर्काउन जहाज तयारी अवस्थामा राखिएको बताएका छन्। कोरोना भाइरस र यसबाट पर्यटन क्षेत्रमा परेको असरका विषयमा भएको छलफलमा मन्त्री भट्टराईले चीनमा अध्ययनरत विद्यार्थीलाई फिर्ता ल्याउन प्रक्रिया अघि बढाइएको जानकारी दिए। नेपाली विद्यार्थी चीनमा सुरक्षित रहेको जानकारी लिइरहेको पनि उनले सुनाए। नेपालीको सुरक्षा ग्यारेन्टी गर्छौ : चिनियाँ दूतावास चिनियाँ दूतावासले चीनमा रहेका नेपालीको सुरक्षामा चीन सरकारले कुनै कमी नगरेको बताएको छ। कोरोना भाइरसबाट जीवन रक्षा र उपचारको ग्यारेन्टी चीनले गरेको दूतावासले विज्ञप्तिमार्फत जनाएको छ। उहान र आसपास सहरमा नेपाली विद्यार्थी रहेकाले उनीहरूको जीवन र मेडिकल केयरको ग्यारेन्टी गरिएको छ, दूतावासकोे विज्ञप्ति लेखिएको छ, यस्तो अवस्थामा अध्ययनरत नेपालीको अधिकार र इच्छाको रक्षा गर्न चीन सदैव तयार छ। त्यसमा पहलकदमी गरिरहेको छ। धेरै नआत्तिन र ढुक्क हुन हामी आग्रह गर्दछौं। चीनमा रहेका नेपालीको सुरक्षा र स्वास्थ्योपचारको सुनिश्चितता गर्छौं। दूतावासले संक्रमणका कारण नेपालको पर्यटनमा परिरहेको असरबारे चीन जानकार रहेको जनाएको छ। यो समस्यापछि अधिकतम चिनियाँ नेपाल आउने आश्वासन उसले दिएको छ।"
कैलालीमा प्रहरी र प्रदर्शनकारीबीच झडप : १० घाइते,टीकापुर : कैलालीको लम्कीचुहा नगरपालिका४ बलियामा सुरक्षाकर्मी र प्रदर्शनकारीबीच झडप भएको छ ।सडक दुर्घटनामा परी शनिबार ज्यान गुएका लम्कीचुहा नगरपालिका ६ लुहारपुरका मायाराम चौधरीको ज्यान गएको थियो । मृतक चौधरीले चलाएको से २ प १८५० नम्बरको मोटरसाइकल दुर्घटना हुँदा चौधरीको घटनास्थलमै मृत्यु भएको थियो। पीडितले न्याय पाउनु पर्ने माग गर्दै प्रदर्शनकारीले दिनभर पूर्वपश्चिम राजमार्ग अवरुद्ध गरेका थिए । शुक्रबार रातिदेखि नै पूर्वपश्चिम राजमार्ग अवरुद्ध गरेका मृतकका समर्थक र प्रहरीबीच राजमार्ग खुलाउने विषयमा विवाद हुँदा झडप भएको हो । प्रदर्शनकारीले प्रहरीमाथि ढुङ्गा र इँटाका टुक्रा प्रहार गर्दा १० भन्दा बढी सुरक्षाकर्मी घाइते भएका छन् भने प्रदर्शनकारी समेत घाइते छन् । भीड नियन्त्रण लिन प्रहरीले दर्जन बढी अश्रुग्यास प्रहार गरेको थियो। प्रदर्शनका कारण पूर्वपश्चिम राजमार्ग आइतबार दिनभर ठप्प रहेको छ । राजमार्ग ठप्प हुँदा सयौं सवारी साधन र यात्रीहरु अलपत्र परेका छन् । घटनाबारे ईलाका प्रहरी कार्यालयमा पीडितपक्षसँग छलफल भइरहेको छ । प्रदर्शनकारीको ढुङ्गा प्रहारबाट आफूलाईसमेत सामान्य चोट लागेको प्रहरी नायब उपरीक्षक मनोहरप्रसाद भट्टले जानकारी दिए । मोटरसाइकल दुर्घटनामा परी ज्यान गुमाएका चौधरी पक्षधरले ठक्कर दिने सवारी दोषी तत्काल पत्ता लगाइ कारबाही गर्न र उचित क्षतिपूर्तिको माग गरिरहेका छन् । मृतकको शव पोष्टमार्टमका लागि टीकापुर अस्पतालमा राखिएको छ । पीडित पक्षले भने दोषीलाई कारबाही नगरेसम्म शव नबुझ्ने अडान लिएका छन् । प्रहरीले ठक्कर दिएको हुनसक्ने आशंकामा से १ च १७०० नम्बरको एम्बुलेन्स र चालक कालुसिंह भुललाई नियन्त्रणमा लिएर अनुसन्धान सुरु गरेकाे छ ।
चन्द्रागिरी नगरपालिकाका प्रमुख प्रशासकीय अधिकृत एक लाख घुससहित पक्राउ,काठमाडौं : चन्द्रागिरी नगरपालिकाका प्रमुख प्रशासकीय अधिकृत युवराज पौडेल एक लाख घुससहित पक्राउ परेका छन्। अख्तियारका प्रवक्ता प्रदिप कोइरालाका अनुसार आइतबार दिउँसो सेवाग्राहीको गुनासोपछि पुगेको अख्तियारको टोलीले उनलाई घुससहित पक्राउ गरेको हो। सेवाग्राहीको गुनासोपछि अख्तियारको टोलीले उनलाई एक लाख रुपैयाँसहित पक्राउ गरेको कोइरालाले बताए। उनले पौडेलमाथि अनुसन्धान सुरु भएको बताएका छन्।
महायज्ञबाट एक करोड १४ लाख संकलन,"भक्तपुर : भक्तपुरको चाँगुनारायण नगरपालिका १ स्थित चाँगुनारायण माध्यमिक विद्यालयमा आयोजित सप्ताहव्यापी ज्ञान महायज्ञबाट एक करोड १४ लाख रुपैयाँ संकलन भएको छ। जसमध्ये ६६ लाख रुपैयाँ नगद र ४८ लाख रुपैयाँ सहयोगको प्रतिबद्धता व्यक्त भएको हो। चाँगुनारायण माविमा प्राविधिक शिक्षाको अध्यापन गर्न गराउन आर्थिक संकलन गर्ने उद्देश्यले उक्त महायज्ञ गरिएको थियो। जसअनुसार एकहप्ते महायज्ञबाट उक्त आर्थिक सहयोग संकलन भएको महायज्ञका संयोजक उद्धव खड्काले जानकारी दिए। विद्यालय व्यवस्थापन समितिका अध्यक्षसमेत रहेका खड्काले महायज्ञ सञ्चालन गर्न करिब १५ लाख रुपैयाँ खर्च भएको बताए। उनले अपेक्षाकृत आर्थिक संकलनबाट विद्यालयमा प्राविधिक शिक्षा सञ्चालन सुनिश्चित भएको सुनाए। महायज्ञबाट अपेक्षाकृत आर्थिक सहयोग संकलन भएको छ, अध्यक्ष खड्काले भने, विद्यालयमा अब प्राविधिक शिक्षा सञ्चालन सुनिश्चित भयो। महायज्ञ मूल समारोह समितिका कोषाध्यक्ष विष्णुहरि थापाले महायज्ञमा उपस्थित प्रदेश सांसद कृष्णलाल भँडेलले आफ्नो संसद विकास कोषबाट १० लाख रुपैयाँको योजना उपलब्ध गराउने प्रतिबद्धता गरेका छन्। त्यस्तै जिल्ला समन्वय समिति भक्तपुर प्रमुख नवराज गेलालले १० लाख, चाँगुनारायण नगरपालिका १ का अध्यक्ष राजेश खड्काले १५ लाख, वडा नं ३ का अध्यक्ष श्यामसुन्दर धिमालले १२ लाख र वडा नं ४ का अध्यक्ष बुद्धिलाल महर्जनले १० लाख रुपैयाँ बराबरको योजना सञ्चालन गर्ने प्रतिबद्धता व्यक्त गरेको कोषाध्यक्ष थापाले जानकारी दिए। त्यस्तै विद्यालयका पूर्वविद्यार्थी प्रकाश सापकोटाले एक लाख रुपैयाँ सहयोग गर्ने प्रतिबद्धता जनाएका छन्। दुवाकोटस्थित नेपाल इञ्जिनियरिङ कलेजले एक लाख ५१ हजार रुपैयाँ आर्थिक सहयोग गरेको छ। भागवत मागिखाने भाँडो : कमल नयनाचार्य सप्ताहव्यापी महायज्ञको आइतबार समापन गर्दै मुक्तिनाथ बाबा आश्रमका सञ्चालक कमल नयनाचार्यले अहिले भागवतलाई मागिखाने भाँडो बनाउन थालेको भन्दै आपत्ति जनाए। सत्कर्म तथा राम्रो उद्देश्यको लागि भन्दा पनि पैसा कमाउनकै लागि भागवत आयोजना गर्ने प्रवृत्ति बढेको उनको भनाइ थियो। त्यसैले सबै ठाउँमा हुने भागवतमा जानसमेत डराउनुपर्ने अवस्था आएको उनले स्पष्ट पारे। भागवत मागिखाने भाँडो बन्न थालेको छ, स्वामी कमल नयनाचार्यले भने, जेल बसेकाहरुले समेत भागवत चलाउन थालेका छन्। त्यसैले सबै भागवतमा जान डराउनुपर्ने स्थिति आएको छ। उनले विद्यालयमा आधुनिक शिक्षामात्रै नदिई नैतिक शिक्षा तथा अध्यात्म एवं ब्रह्म शिक्षा दिनसमेत आह्वान गरे। नैतिक शिक्षासँगै अध्यात्म एवं ब्रह्म शिक्षाको लागि आफूहरु तयार रहेको उनले सुनाए। आधुनिक शिक्षाले घरपरिवार र समाज बिग्रन थालेको छ। शिक्षा विकृत हुन् थालेको छ, उनले थपे, त्यसैले शिक्षामा सुधार आवश्यक छ। शिक्षा सुध्रिए सबै क्षेत्र सुध्रिन्छ। कार्यक्रममा भवन विभागका महानिर्देशक वरिष्ठ इञ्जिनियर मणिराम गेलाल, जिल्ला समन्वय समिति भक्तपुर प्रमुख नवराज गेलाल, चाँगुनारायण नपाकी उपप्रमुख वीणा बाँस्तोला, विद्यालयका प्रअ दधिराम गेलाललगायतले शिक्षा विकासमा महायज्ञ सफल भएको धारणा राखे। समापन समारोहमा स्वामी कमल नयनाचार्यले महायज्ञ सञ्चालन गर्न उल्लेखनीय योगदान तथा सहयोग गर्ने पुराण वाचक माधवप्रसाद कुइँकेल र उनको समूहका सदस्यलगायतका महानुभावहरुलाई सम्मान गरेका थिए।"
बालिका अपहरण गरेर १६ लाख फिरौती माग्ने आफन्त पक्राउ,"भक्तपुर : बालिका अपहरणपछि बुबासँग १६ लाख रुपैयाँ फिरौती माग्ने एक युवकलाई प्रहरीले पक्राउ गरेको छ। बालिकालाई भने सकुशल उद्धार गरिएको छ। भक्तपुरको मध्यपुर थिमि नगरपालिका ९ निकोसेरास्थित विद्यालयबाट ६ वर्षीया बालिकालाई अपहरण गरेका सर्लाहीको लालबन्दी नपा ५ स्थायी घर भएका २० वर्षीय आशीष थापालाई नियन्त्रणमा लिइएको हो। अपहरणमा परेकी बालिकालाई भक्तपुरकै सूर्यविनायक नगरपालिका ७, घ्याम्पेडाँडाबाट सकुशल उद्धार गरिएको हो। बालिका अपहरण गर्ने उनकै आफन्त हुन्। उनले विद्यालय प्रशासनलाई झुक्याई यूकेजीमा पढ्ने ६ वर्षीया बालिकालाई अपहरण गरेको महानगरीय प्रहरी परिसर भक्तपुरले जनाएको छ। बालिकाको अपहरण गरेपछि थापाले बालिकाका बुबालाई फोन गरी १६ लाख रुपैयाँ नदिए ज्यान मार्नेसम्मको धम्की दिएको परिसरका प्रवक्ता प्रहरी नायब उपरीक्षक दीपक गिरीले जानकारी दिए। बालिका अपरहण भई निजका बुबासँग १६ लाख रुपैयाँ फिरौती मागेको जानकारी प्राप्त हुनासाथ महानगरीय प्रहरी परिसर भक्तपुर, महानगरीय प्रहरी वृत्त ठिमीको साथै महानगरीय अपराध महाशाखाको संयुक्त प्रहरी टोली परिचालन भएको प्रनाउ गिरीले बताए। संयुक्त प्रहरी टोलीले व्यापक खोजतलास गर्ने क्रममा अपहरित बालिकालाई सोही स्कुलका पूर्वविद्यार्थीहरुको सहयोगमा जिल्ला भक्तपुर सूर्यविनायक नपा ७ घ्याम्पेडाँडाबाट सकुशल उद्धार गरिएको उनले बताए। परिसरका प्रमुख प्रहरी उपरीक्षक सविन प्रधानले अपहरणकारी थापा बालिकाका आफन्त नै रहेको अनुसन्धानमा खुलेको जानकारी दिए। अपहरणकारी स्कुल गएर प्रिन्सिपलसँग कुरा गरेर बालिकाकी बुबाले बोलाउन पठाएको भनेर बालिकालाई लिएर गएको अनुसन्धानमा देखिएको छ, उनले भने, स्कुलबाट निस्केपछि बालिकालाई मोटरसाइकलमा घ्याम्पे डाँडा पुर्याएपछि बालिकाकी बुबालाई फोन गरेर फिरौती मागेको देखिन्छ। उनका अनुसार बालिकालाई घ्याम्पेडाँडा छाडेर अपहरणकारी थापा बालिकाकी बुबासँग फिरौती रकम लिन भनी भक्तपुर हुँदै मध्यपुर थिमि फर्केका थिए। प्रहरीले अनुसन्धानकै क्रममा अपहरणकारीलाई साँझ ५:०० बजे मध्यपुर थिमिको गट्ठाघरबाट पक्राउ गरिएको प्रहरी उपरीक्षक प्रधानले जानकारी दिए। हात बाँधेर घ्याम्पेडाँडामा छाडिएकी बालिका रोईकराई गरेपछि स्थानीयले फेला पारेर उनलाई स्कुल पुर्याएको प्रहरीले जनाएको छ। बालिकालाई आइतबार मध्यान्ह १२ः३० बजे स्कुलबाट अपहरण गरेर लगिएको थियो। बालिकालाई भने १:३० बजे स्थानीयले भेट्टाएको प्रहरीले जनाएको छ। घटनाबारे थप अनुसन्धान भइरहेको भक्तपुर प्रहरीले जनाएको छ।"
कार प्रयोग गरी चोरी ! गिरोह नै प्रकाउ,"काठमाडौं : उपत्यकाका विभिन्न स्थानमा दिउँसै चोरी गर्ने गिरोह पक्राउ परेको छ।सामान र नगदसहित चारजनाको समूहलाई बूढानीलकण्ठ १३ को चुनिखेलबाट पक्राउ गरेको प्रहरी उपरीक्षक मुकेश कुमार सिंहले जानकारी दिए। पक्राउ पर्नेमा दोलखाका ३० वर्षीय रवि कार्की, काठमाडौं बुढानिलकण्ठ नगरपालिकाका १९ वर्षीय राजन खनाल र २० वर्षीय उपेन्द्र खरेल र खोटाङ घर भएका हाल काठमाडौंको गोकर्णेश्वर नगरपालिकामा बस्दै आएका ४३ वर्षीय मौलबहादुर विक रहेका छन्।विक सुनचाँदी पसलका संचालक हुन्। उनीहरुको साथबाट १ लाख ६० हजार नगदसहित एकथान सामसुङ मोबाइल र एक थान पर्स बरामद गरेको छ। यी सबै सामान बिष्णुबहादुर कार्कीको डेराबाट यही माघ १५ गते चोरी भएका सामान हुन्। उपेन्द्र खरेलको समूहले दुईचार दिनअघिदेखि बिष्णु कार्कीको डेरा रेकी गरी घरमा कोही नभएको मौका पारी चोरी गरेको अनुसन्धानाट खुल्न आएको छ। उनीहरुले कार्कीको डेराबाट २ लाख नगद, २० तोला सुनका गरगहना र एक थान सामसुङ मोबाइल चोरी गरेका थिए। उनीहरुले चोरीमा प्रयोग गरिएको कार रवी कार्कीको नाममा रहेको पाइएको छ। खरेलले उक्ता कार एकजना महिलासँग तीन लाखमा खरिद गरेको अनुसन्धानबाट खुलेको छ। उक्त समूहले विष्णु कार्कीको डेराबाट चोरी गरेको ७ तोला सुन गोकर्णेश्वर नगरपालिका  स्थित निश्चल सुनचाँदी पसलमा बिक्री गरेको पाइएको छ। सो समूहले १७ हजार रकम बुढानिलकण्ठस्थित ब्याम्बो कटेजमा खर्च गरेको खुल्न आएको छ।सोही समूहले सुन बिक्रीबाट आएको रकम नयाँ बसपार्कस्थित वेब डान्सबारमा खर्च गरेको प्रहरीको अनुसन्धानले देखाएको छ। प्रहरीले उपेन्द्र खरेल र राजन खनाललाई टोखास्थित भिमबहादुर पुनको घरमा चोरी गरेको विरुद्ध वृत्त महाराजगन्जमा चोरी मुद्दा चलाइएको छ।"
साइकलको बहु फाइदा,"काठमाडौं : पाठेघरको मुखको क्यान्सरविरुद्ध जनचेतना जगाउने र साइकलमैत्री समाज निर्माणको अभियानमा थप टेवा पुर्याउने उद्देश्यले अन्नपूर्ण मिडिया नेटवर्कले हरेक वर्ष आयोजना गर्दै आएको साइकल र्याली शनिबार भएको छ । साइकल र्यालीको यो छैटौं संस्करण हो । अन्नपूर्ण मिडिया नेटवर्कले आफ्नो सामाजिक उत्तरदायित्व कार्यक्रम अन्नपूर्ण सम्बन्ध मार्फत विभिन्न सामाजिक गतिविधि सञ्चालन गर्दै आएको छ । यो साइकल र्याली पनि त्यसैको एउटा पाटो हो । साइकल र्याली कार्यक्रममा सहभागी विशिष्ट व्यक्तिले व्यक्त गरेका भनाइको सम्पादित अंश : साइकलमैत्री सडक बनाउने योजना योगेश भट्टराई संस्कृति, पर्यटन तथा नागरिक उड्डयन मन्त्री क्यान्सरसँग लड्ने यो कार्यक्रमले महत्त्वपूर्ण भूमिका खेल्छ। युवा समुदायलाई स्वास्थ्य क्षेत्रमा जोड्ने यो कार्यक्रम राम्रो छ। काठमाडौंको हिजोको सौन्दर्यलाई अहिलेको विभिन्न परिस्थितिले धक्का दिएको छ। जसकारण यहाँको सौन्दर्य पुरानो अवस्थामा विद्यमान छैन। तर, हामीले यसलाई परिवर्तन गर्न नसक्ने भन्ने छैन। काठमाडौंभित्र कसरी साइकलमैत्री वातावरण बनाउन सकिन्छ भन्ने विषयमा हामीले छलफल गरिरहेका छौं। विश्वसम्पदा सूचीमा परेका स्वयम्भू, वसन्तपुर दरबार, भक्तपुर दरबार, चाँगुनारायण मन्दिरलगायत क्षेत्रलाई साइकल ट्रेलले जोड्न सकियो भने राम्रो हुन्छ। यसका लागि हामीले परामर्श गरिरहेका छौं। रामेश्वर राय यादव श्रम तथा रोजगारमन्त्री जनचेतना बढाउने र क्यान्सर रोगविरुद्ध लड्न सिकाउने यो कार्यक्रम एकदमै महत्त्वपूर्ण छ। यस कार्यक्रमले स्वास्थ्य क्षेत्रमा जनचेतना बढाओस् भनेर शुभकामना दिन चाहन्छु। कुलमान घिसिङ कार्यकारी निर्देशक, नेपाल विद्युत् प्राधिकरण साइकल फिजिकल फिटनेसका लागि एकदमै महत्त्वपूर्ण हुन्छ। आजको कार्यक्रम पनि क्यान्सरविरुद्धको जनचेतनाका विशेष महत्त्वको छ। साइकल चलाउनु वातावरणीय दृष्टिले पनि राम्रो हो। साइकल लेनलाई व्यवस्थित गरी साइकल यात्रीलाई प्रोत्साहन गर्न सके प्रदूषण पनि कम हुन्छ। त्यति मात्र होइन, रोगसँग लड्ने क्षमता पनि बढ्छ। प्राडा जगदीश अग्रवाल, डिन, चिकित्सा शास्त्र अध्ययन संस्थान यो कार्यक्रमले मानिस स्वस्थ रहन साइकल चलाउनुपर्छ भन्ने सन्देश दिएको छ। क्यान्सरविरुद्धको जनचेतनासमेत साइकल यात्राले दिएको छ। यसले क्यान्सर रोगको पहिचान छिटो गर्ने र चहिचान गर्नका लागि केके गर्न सकिन्छ भन्ने सन्देश दिन्छ। साइकल यात्राले मानिसको स्वास्थ्य र वातावरण सुधार्न महत्त्वपूर्ण भूमिका निर्वाह गर्छ। मदनकृष्ण श्रेष्ठ, वरिष्ठ कलाकार पहिलेपहिले चितवनमा छोरी मान्छेले साइकल चड्दा मान्छेहरू दंग पर्थे। जनचेतना भएको सचेत मानिस मात्र साइकल चढ्छ भन्ने सोचाइ हुन्थ्यो। त्यसैले साइकल चढेको देखेपछि छोरी मान्छे अगाडि बढिरहेका छन् भन्ने सोचाइ मानिसमा हुने गथ्र्यो। तर, अहिले विभिन्न किसिमका मानिसले आफ्नै कारणले साइकल चढिरहेका छन्। पछिल्लो समय स्वस्थ रहन साइकल चढिरहेका छन्। साइकल चढ्दा राम्रो हुन्छ भन्ने जनचेतना फैलिरहेको छ। साइकल यात्रा गर्ने मन हुँदाहुँदै पनि धेरै मानिसले यसो गर्न पाएका हुँदैनन्। साइकल लेन राम्रो नहुँदा र सडक असुरक्षाका कारण साइकल चढ्न डराइरहेका हुन्छन्। त्यसैकारण सरकारले सडकमा सबैभन्दा बढी साइकलमा प्राथमिकता दिनुपर्छ र साइकल लेन बनाउनुपर्छ।तुल्सी घिमिरे, चलचित्र निर्देशक पहिले कामका लागि मात्र साइकल चलाइन्थ्यो। अहिले शारीरिक कसरतका लागि चलाइन्छ। अहिलेका नयाँ पुस्ता स्वाथ्यका लागि साइकल चलाउन रुचाउँछन्। स्वस्थकर वातावरणका लागि पनि साइकल चलाउनु उपयुक्त मानिन्छ, त्यसैले पनि यसको महत्त्व छ। तर, हाम्रो सहरमा यसका लागि खासै उपयुक्त सडक भने छैनन्। सडक व्यवस्थित गर्न सके साइकलयात्रीलाई प्रोत्साहन हुन्थ्यो। सुशील पन्त, अध्यक्ष, क्यान्सर केयर फाउन्डेसन समयमा उपचार गरियो भने क्यान्सर निको हुन्छ। यो कुरा धेरै मान्छेलाई थाहा छैन। त्यसैले क्यान्सरपीडित बढिरहेका छन्। अधिकांश महिलामा पाठेघरको क्यान्सरको समस्या देखिएको छ। यसका लागि पनि आजको कार्यक्रमले सचेतना फैलाउन सहयोग गर्छ। यो कार्यक्रमको उद्देश्य भनेको क्यान्सर हुन नदिन र भएपछि पनि निको हुन्छ भन्ने जनचेतना फैलाउनु हो। रत्न श्रेष्ठ, अध्यक्ष, नेपाल साइकल सोसाइटी साइकल यात्रा गर्न सहरमा धेरै समस्या छ। एउटा ट्राफिक समस्या, अर्को सडकको समस्या। जसले गर्दा दुर्घटना पनि दिनदिनै बढिरहेको छ। वातावरण प्रदूषण पनि बढिरहेको छ। सवारीसाधन खर्च, वातावरणीय प्रदूषण, यात्रामा समयको बचत आदिको विकल्पका रूपमा साइकल यात्रालाई लिन सकिन्छ। साइकल छोटो दूरीका लागि एकदमै महत्त्वपूर्ण हुन्छ। सहरको आधारभूत विकासको आधार साइकल लेनलाई लिन सकिन्छ। यस ढंगले विकास गरियो भने साइकल यात्राको महत्त्व बढ्दै जान्छ। सर्वेन्द्र खनाल महानिरीक्षक, नेपाल प्रहरी क्यान्सरविरुद्ध जनचेतना जगाउनका लागि यो साइकल र्याली आयोजना गरिएको छ। साइकल यात्रा जनचेतनाका लागि एकदमै महत्त्वपूर्ण छ। साइक्लिङलाई वान अफ द बेस्ट एक्ससाइज भनिन्छ। त्यसैले पछिल्लो समय साइकल यात्रालाई शारीरिक कसरतका रूपमा पनि लिइन्छ। यसमा धेरै खर्च नहुने र स्वास्थ्यमा पनि राम्रो हुने भएकाले साइकल यात्रा सबैको रोजाइमा परेको हो। त्यति मात्र होइन, साइकल यात्राले हाम्रो पर्यावरणलाई समेत बचाउने भएकाले यो अत्यावश्यक छ। मानिसको स्वास्थ्यदेखि वातावरणीय सुरक्षासम्मका कुरा साइकयात्रा फाइदाजनक भएकाले विश्वमा साइकल यात्रीको संख्या बढिरहेको छ। बुद्धिबहादुर तामाङ साइक्लिङमा स्वर्णपदक विजेता साइकल चलाउनु स्वास्थ्यका लागि एकदमै राम्रो कुरा हो। वातावरण प्रदूषण कम गर्न पनि साइकलले महत्त्वपूर्ण भूमिका खेल्छ। मैले साइकल चलाउन थालेको करिब १२ वर्ष जति भयो। मैले खेलाडीको भूमिकामा देश विदेशमा गएर विभिन्न प्रतियोगितामा भाग लिएको छ। नेपालको तर्फबाट यसरी खेल्न पाउँदा एकदमै खुसी लाग्छ। म खेलाडीका रूपमा मात्र साइकल चलाउँदिनँ, सडकमा त्यसै साइकल चलाउँदा छुट्टै किसिमको आनन्द आउँछ। साइकल चलाउनु खेल खेल्नु मात्र होइन। साइकल चलाउने बानीले धेरै राम्रो हुन्छ। स्वास्थ्य र वातावरणीय दृष्टिबाट पनि साइकल यात्रा फलदायी छ। सुयोगमान सिंह बस्न्यात, साइकल अभियन्ता म अहिले १० वर्षको भएँ। चार वर्षको उमेरदेखि साइकल चलाउँदै आएको हुँ। नेपालका धेरै ठाउँ साइकलबाटै यात्रा गरेको छु। सबैभन्दा लामो दूरी २५० किलोमिटर टाढा जनकपुरसम्मको यात्रा दुईपटक गरिसकेँ। यसबाहेक छोटो दूरीसमेत गरेर ४४ वटा यात्रा साइकलमा गरेको छु। यसरी साइकलमा यात्रा गर्दा मलाई एकदम रमाइलो महसुस हुन्छ। साइकलमा यात्रा गर्दा हाम्रो स्वास्थ्य राम्रो हुन्छ। साइकलको प्रयोगले वातावरण पनि स्वच्छ रहन्छ। तर, हामीलाई साइकल चलाउन अहिले उपत्यकाको सडकमा सहज छैन। ठूला सवारीले पनि उत्तिकै पेलेर सवारी चलाउँछन्। साइकल लेन छुट्टै बनाएर कुदाउन पाइयो भने। सुरक्षित महसुस गर्न सकिन्छ। युवराज चौलागाईं, गायक साइकल यात्राको ठूलो महत्त्व छ। साइकल चलाउन मन पर्छ। केही समय अघिसम्म म साइकल चलाउने गर्थें। साइकल चलाउनाले रोगसँग लड्न सक्ने क्षमता बढाउँछ। वातावरणीय हिसाबले पनि यसको महत्त्व छ। अहिले काठमाडौं उपत्यकाका सडक साइकलमैत्री छैनन्। सरकारले सडकलाई साइकलमैत्री बनाए साइकल यात्रीलाई प्रोत्साहन मिल्थ्यो। डासन्तोष उपाध्याय, मिस्टर नेपाल २०१९ साइकल चलाउनाले फिजिकल एक्ससाइज हुन्छ। जसले हामी स्वस्थ्य रहन सक्छौं। सहरको जामको समस्या कम हुन्छ। साइकल यात्रा वातावरणमैत्री पनि हुन्छ। विश्वको प्रदूषित सहरमध्ये हाम्रो सहर पनि एउटा हो। साइकल यात्रालाई प्रोत्साहन गर्न सके वातावरण प्रदूषण कम हुन्छ। साइकललाई हामीले अल्टरनेट ट्रान्सपोर्टका रूपमा विकास गर्न सके बढी फाइदा हुन्छ। सडकमा साइकल लेनको विकास भएको छैन। लेनलाई व्यवस्थित गर्न सके साइकल चालकलाई सहज हुन्थ्यो। सरकारले नीति बनाएर साइकलमा यात्रा गर्न प्रोत्साहन गर्नुपर्छ। सुदीप पौडेल उपाध्यक्ष, नेपाल साइक्लिङ संघ साइकल यात्रा स्वस्थ्य रहन एकदमै महत्त्वपूर्ण छ। यसले खेलकुद र पर्यटन क्षेत्रमा समेत महत्त्वपूर्ण भूमिका खेल्न सक्छ। पहिलेपहिले नेपालमा काम गर्नेहरूले मात्र साइकल चलाउँथे। तर, अहिले स्वस्थ्य रहन पनि साइकल चलाउन थालिएको छ। उपत्यकाको ट्राफिक जाम हेर्दा समय बचत गर्न पनि साइक्लिङ एकदमै महत्त्वपूर्ण छ। प्रस्तुति : आकाशउपेन्द्र अन्नपूर्ण साइकल र्यालीमा उत्साहजनक सहभागिता (तस्बिरसहित) सागमा स्वर्ण पदक विजेता साइक्लिङ खेलाडीलाई सम्मान अन्नपूर्ण साइकल र्यालीको भव्य उद्घाटन (फोटोफिचर) तस्बिरमा अन्नपूर्ण साइकल र्याली अन्नपूर्ण लक्की ड्रमा कसले, के पुरस्कार पाए ?"
ढल सिधै सिर्सियामा,"वीरगन्ज : कुनै बेला सिर्सिया नदीमा कलकल सङ्लो पानी बग्दथ्यो, गाउँले नदीमै नुहाउँथ्यौं, यही नदीको पानी खेतमा सिँचाइ गरेर अन्न फलाउँथ्यौं, वीरगञ्ज महानगरपालिका २४ रामगढवाका वृद्ध ६५ वर्षीय समसुल अन्सारी तीन दसकअघिको दैनिकी सम्झँदै भन्छन्। तर अहिले नदी यति प्रदुषित र विषालु भइसकेको छ कि दुर्गन्धले नाक थुनेर हिँड्नुपर्छ। नदीको पानी खाएका चौपया बिरामी पर्छन्। सिर्सिया पर्सा र बाराको बीचबाट बग्छ। यो दर्जनौं गाउँका लाखौंको जीवनसँग गाँसिएको छ। तर, औद्योगिक प्रदूषणले नदीको पानी दुर्गन्धित मात्रै होइन, अतिक्रमणको चपेटामा पनि परेको छ। छाला, डिस्टिलरी, टेक्स्टाइल, घ्यू, साबुन लगायतका उद्योगबाट निस्कने रसायनयुक्त पानी खोलामा बगाइन्छ। जीवजन्तुका सडेगलेका छाला, रौं, खरानी, लेदो लगायतका विकार प्रशोधन नगरी नदीमा सिधै बगाउने र फालिन्छ। वीरगन्ज महानगरपालिकाले पनि पदमरोड, रानीघाट, आदर्शनगर, छपकैया लगायतका स्थानको ढल नदीमा मिसाएको छ। सिर्सियाको प्रदूषणले बारा र पर्साका दर्जनभन्दा बढी गाउँ स्थानीय समस्यामा छन्। सिमरा, बकुलिया, लोहसन्डा, रमौली, सगरदीना, रामपुर टोकनी, छातापिपरा, नितनपुर, गम्हरगाँव, बेहरा, बलुवा, पर्साको श्रीसिया, ताजपुर, भलुही, रामगढवा, परवानीपुर र वीरगञ्ज महानगरपालिकाको रामवन, रामगढवा, विन्दवासिनी, रानीघाट, अशोकवाटिका, छपकैयाका गाउँवासी सिर्सिया प्रदूषित भएपछि किसानले नदीबाट खेतमा सिँचाइ गर्न पाएका छैनन्। रामगढवाका किसान रमेश पटेलका अनुसार, प्रदूषण नभएका ताकाको समयमा दर्जनौं गाउँका किसानले नदीमै पम्पसेट लगाएर खेतमा सिँचाइ गर्दै आएका थिए। उनी भन्छन्, कुनै बेला यही नदीको पानीबाट सात आठ सय बिघाको खेतमा सिँचाइ हुन्थ्यो, सिँचाइका लागि कुनै समस्या नै थिएन, अहिले त विषालु देखिने यो एक थोपा पानी पनि खेतमा पटाउन हिम्मत आउँदैन। नदी छेउका बासिन्दा तथा पशु चौपायामा छालासम्बन्धी रोगको संक्रमण पनि देखिने गरेको छ। नारायणी अस्पतालका चिकित्सक उदनारायण सिंहका अनुसार, आसपासका गाउँबाट आउने छालाका बिरामीमा घाउखटिरा, लुतो र हातगोडा चिलाउने समस्या बढी देखिन्छ। नदीको प्रदूषण रोक्न माग गर्दै अभियन्ता पछिल्लो तीन महिनादेखि फेरि चरणबद्ध आन्दोलन गर्दै आएका छन्। सिर्सिया नदी एवं वीरगन्ज प्रदूषणमुक्त अभियानका अभियन्ताले वीरगन्ज महानगर, जिल्ला प्रशासन कार्यालय र प्रधानमन्त्रीको कार्यालयमा ज्ञापन पत्र बुझाइसकेका छन्। सुनवाई नभएपछि एक महिना पहिले घण्टाघर चोकमा धर्ना दिए। मंसिरमा नदीको प्रदूषण रोक्न माग गर्दै १५ हजारले हस्ताक्षर गरे। प्रमुख जिल्ला अधिकारीमार्फत प्रधानमन्त्रीको कार्यालयमा पनि पठाएको अभियानका संयोजक सुरेन्द्र कुर्मीले बताए। सिर्सिया हाम्रो जीवनशैली र सभ्यतासँग जोडिएको सम्पदा हो, प्रकृति सेवा प्रतिष्ठानका अध्यक्ष सरदार जसपाल सिंह भन्छन्। बारा रामपुरटोकनीको नारायणी छाला उद्योग, लिपनीमालको मोरियम एण्ड मारियम लेदर इण्डष्ट्रिज, वीरगन्ज बहुअरीको नेशनल लेदर इन्डष्ट्रिज, लिपनीबिर्ताको ग्लोबल लेदर टेनिग इन्डष्ट्रिज, नेपाल लेदर र रामपुरटोकनीको एभरेष्ट छाला उद्योगलाई कारबाही गर्न माग गरिएको थियो। यस्तै त्रिवेणी टेक्सटाइल इन्डष्ट्रिज, अरनिको टेक्सटाइल, सिद्धि टेक्स्टाइल, डायमन्ड टेक्सटाइल, न्यु अनिल टेक्सटाइल, इष्टर्न टेक्सटाइल, हिमाल डिष्टिलरी प्रालि, सूर्या एग्रो प्रोडक्सन एन्ड कुसुम आयल, विनायक एग्रो प्रालि, शिवशक्ति घ्यू उद्योग, शिवशक्ति सोप इन्डष्ट्रिज, पूजा सप एन्ड केमिकल इन्डष्ट्रिज, हुलास स्टील, भगवती स्टिल, जय विश्वकर्मा इन्डष्ट्रिज, साल्ट एन्ड स्वीट र हिमाल स्टिलले पनि नदीमा प्रदूषण गरेको प्रदिवेदनमा उल्लेख छ। अनुगमन समितिले जिल्ला प्रशासन कार्यालयमा त्यतिबेलै बुझाएको प्रतिवेदन अहिलेसम्म कार्यान्वयन हुन सकेको छैन। अनुगमन समितिका संयोजक रितेश त्रिपाठी भन्छन्, निकै मेहनत गरेर २५ पृष्ठको प्रतिवेदन प्रशासनलाई बुझायौं। नौ वर्ष बित्दा पनि कार्यान्वयन भएन। महानगरपालिकाका मेयर विजयकुमार सरावगीले सिर्सियाको सफाई र सौन्दर्यीकरणका लागि संघीय सरकारसमक्ष सिर्सिया करिडोर प्रस्ताव गरिएको बताए। झन्डै २ सय करोडको लागत अनुमान गरिएको करिडोरको डीपीआर तयार पार्ने काम भइरहेको छ। पर्साका प्रमुख जिल्ला अधिकारी जितेन्द्र बस्नेतले भने सिर्सियामा देखिएको प्रदूषणको समस्याका विषयमा छलफल गर्न सर्वपक्षीय बैठक बोलाउने तयारी गरेको बताए।"
प्रदेशस्तरीय फुटबल : रौतहट र महोत्तरी भिड्दै,"वीरगन्ज : वीरगन्जमा जारी प्रदेश २ स्तरीय प्रथम गिरिजाप्रसाद कोइराला गोल्डकप फुटबलमा आइतबार रौतहट र महोत्तरी भिड्दैछन् । वीरगन्जको आदर्शनगर रंगशालामा यी दुई समूह बीचको खेल दिउँसो २ बजे देखि सुरु हुनेछ । यसअघ शनिबार भएको उद्घाटन खेलमा धनुषाले पर्सालाई हराएको थियो । उद्घाटन खेलमा धनुषाले ट्राइबेकरमा ४२ गोलले हराएको हो । निर्धारित ८० मिनेटको खेलमा दुवै टोलीबाट एक एक गोलको बराबरी भएपछि खेल ट्राइबेकरमा धकेलिएको थियो । ट्राइबेकरमा धनुषाका लागि चार खेलाडीले गोल गर्न सफल भएका थिए । तर पर्साका चारमध्ये दुई खेलाडीले प्रहार गरेको बल, धनुषाको गोलपोष्टको जाली चुम्न असफल भएपछि धनुषाले खेल ४२ ले जितेको थियो । जिपी कोइराला फाउण्डेसन पर्साले आयोजना गरेको प्रतियोगिताको उद्घाटन नेपाली कांग्रेसका केन्द्रीय सदस्य रमेश रिजालले गरेका थिए । उद्घाटन समारोहमा एन्फाका अध्यक्ष कर्मा छिरिङ शेर्पा, कांग्रेस केन्द्रीय सदस्य अजय चौरसीया, जिल्ला सभापति अजय द्धिवेदी , राजपाका सहमहासचिव निजामुदिन समानीलगायतले प्रतियोगिताको सफलताका लागि शुमकामना मन्तव्य व्यक्त गरेका थिए। माघ २५ गते सम्म चल्ने प्रतियोगितामा प्रदेश २ का आठवटै जिल्लाका जिल्ला फुटबल संघका टिमले भाग लिएका छन् । आठ वटा टिमलाई दुइ समूहमा विभाजन गरिएको छ । समूह 'क' मा पर्सा, बारा, धनुषा र सिराहा छन् । समूह 'ख' मा महोत्तरी, रौतहट, सर्लाही र सप्तरी छन् । प्रतियोगिताको उपाधी विजेता टिमले एक लाख ५१ हजार नगद र उपविजेता टिमले ७५ हजार रुपैयाँ नगदसहित कप र मेडल पाउने फाउण्डेसनका सचिव सरोज चौरसियाले जानकारी दिए ।"
मुक्तिनाथको हिउँ पन्छाउँदै सुरक्षाकर्मी (तस्बिरसहित),"जोमसोम : धार्मिक पर्यटकीय गन्तव्य मुस्ताङको मुक्तिक्षेत्रमा शनिबार सुरक्षाकर्मीले सरसफाई तथा हिउँ पन्छ्याउने काम गरेका छन् । जिल्ला प्रशासन कार्यालय मुस्ताङको समन्वयमा शैनिक उच्चशिखर शिक्षालयका शैनिक जवान, सशस्त्र प्रहरी , नेपाल प्रहरी, अन्नपूर्ण संरक्षणक्षेत्र आयोजना एक्याप पर्यटक चेकपोष्ट र स्थानीयबासी लगायतले मुक्तिनाथको पहिलोद्वारदेखि मन्दिर परिसरको बाटोमा थुप्रिएको हिउँ पन्छ्याएका हुन् । जारी सिजनमा लगातार ३ पटक परेको हिमपातले मुक्तिनाथ रानीपौवा बजारदेखि मुक्तिनाथद्वारसम्मको करिव २ किलोमिटर पैदल बाटोमा २ फिट हिउँ जमेपछि तिर्थालुलाई मन्दिर पुग्न कठिनाइ परेको थियो । ३ वटै सुरक्षाकर्मीका करिव ६० जवान, एक्याप र स्थानीयबासी गरी ८० जना बढीको समूहले बाटोमा जमेको हिउँ पन्छ्याउने कार्य गरेको मुस्ताङका निमित्त सहायक प्रमुख जिल्ला अधिकारी घनश्याम गौतमले जानकारी दिए । यस्तै, सुरक्षाकर्मीले पैदलमार्गका साथै मन्दिर परिसरको हिउँ पन्छ्याएको सहायक प्रजिअ गौतमले बताए । यसअघि रानीपौवा बजारदेखि मुक्तिनाथसम्मको दुरीमा बाक्लो हिउँ जमेकाले मुक्तिनाथ दर्शन गर्ने तिर्थालुलाई असहज हुँदै आएको थियो । बजारबाट मन्दिर जाने जीर्ण उकालो बाटो त्यसमाथि हिउँको चाङले स्वदेशी तीर्थालुभन्दा भारतीय तीर्थालुलाई बढी समस्या पर्दै आइरहेको थियो । बाँक्लो हिउँमा पैदल यात्रा गर्दा तीर्थालुलाई लडेर चोटपटक लाग्ने गर्थ्यो । हिउँले भरिएको पैदल मार्गमा स्थानीयले तीर्थालुलाई बोकर वा स्टेचरमा राखेर लाने र ल्याउने गरेका थिए । सुरक्षाकर्मीले बाटोको हिउँ पन्छ्याएपछि तीर्थालुलाई अब आउजाउमा केही सजिलो भएको प्रहरी नायव उपरीक्षक तुलबहादुर कार्कीले उल्लेख गरे । यस्तै, वारागुङ मुक्तिक्षेत्र गाउँपालिकाले कागबेनीदेखि मुक्तिनाथ बसपार्कसम्मको १२ किलोमिटर कालोपत्रे सडकको हिउँ डोजर लगाएर पन्छ्याएको छ। पालिकाले सवारी साधनमार्फत मुक्तिनाथ आउजाउ गर्ने सवारीको सहजताका लागि डोजर खर्च व्यवहोर्ने गरी ४ दिन लगाएर हिउँ पन्छ्याएको अध्यक्ष फेञ्चोक छेप्तेन गुरुङले जानकारी दिए । सडकको हिउँ पन्छ्याएपछि अहिले निर्वाध मुक्तिनाथ आउजाउ गर्न सजिलो भएको अध्यक्ष गुरुङले बताए।"
हिंसाले निम्त्याउँदै पारिवारिक द्वन्द्व,"सुर्खेत : बढ्दो गरेका घरेलु हिंसाका कारण पारिवारिक द्वन्द्व बढेको छ। घरेलु हिंसाकै कारण अधिकांश जोडी पारपाचुके गर्ने अवस्थामा पुगेका छन्। सँगै बस्ने वाचा गरे पछि एक अर्काप्रति विश्वास घट्दै जाँदा समाधानको रूपमा सम्बन्धविच्छेदलाई रोज्न थालेका छन्। घरेलु हिंसा भन्ने बित्तिकै महिलामाथि मात्र हुने हिंसाका रूपमा चित्रण गरिएको हाम्रो समाजमा पुरुषमाथि पनि घरेलु हिंसाका घटना बढ्न थालेका छन्। केही समयअघि सम्म महिला मात्र सम्बन्ध विच्छेदका लागि अदालतसम्म जाने कर्णालीमा पुरुष पनि आफूमाथि हिंसा भएको भन्दै अदालत पुग्न थालेका छन्। नयाँ मुलुकी संहिलो पुरुषलाई पनि सम्बन्धविच्छेदका लागि अदालतको ढोका खोलेपछि आफूमाथिको हिंसाबारे खुलेर बोल्न थालेको जिल्ला अदालत सुर्खेतले जनाएको छ। तथ्यांक अनुसार गतवर्ष सम्बन्ध विच्छेदका लागि एक सय ४९ मुद्दा दताए भएका थिए। तर यो वर्ष करिब दोब्बर बढेको देखिएको छ। चालू वर्षको हालसम्म दुई सय २१ सम्बन्धविच्छेदका मुद्दा दर्ता भएका छन्। संहिला लागू भएको केही समयमात्रै भए पनि सम्बन्ध तोड्न अदालतसम्म पुग्ने पुरुषको संख्या बढ्दो क्रममा छ। ५९ वटा मुद्दा पुरुषले दर्ता गराएका छन्। यीमध्ये अधिकांश पुरुषले आफूमाथि पत्नीले घरेलु हिंसा गरेको आरोप लगाएका छन्। पतिपत्नीको पारपाचुकेपछि बालबालिकाको भने विचल्ली हुने गरेको छ। बाआमा छुट्टिएपछि केही मामाघरमा त केही बुवातिरका बाजे बज्यैसँग बस्न बाध्य छन्। पुरुषले दिएका मुद्दामा पत्नी सम्पर्कमा नआएको, विदेशबाट पठाएको रकम अपचलन गरेको, रकमसहित अर्कैसँग हिँडेको र अवैध सम्बन्ध राखेको जस्ता आरोप छन्। महिलाका मुद्दामा भने घरसमाजका अगाडि कुटपिट गरेको, अर्की पत्नी ल्याएको, खान लाउन नदिएको जस्ता आरोप छन्। अदालतमा परेको निवेदन र त्यहाँ उल्लेख गरिने आरोप अनुसार पछिल्लो समय पुरुषमाथि पनि हिंसा बढ्दै गएको देखिन्छ। पत्नीले हिंसा गरेको भनेर बाहिर भन्दा समाजमा बहिस्कृत हुने त्रास मान्ने पुरुष पनि अदालतमै पुगेर आफूमाथि विभिन्न प्रकारले हिंसा भएको बोल्न थालेको जिल्ला अदालत सुर्खेतका स्रेस्तेदार भुपाल भण्डारीले बताए। स्रेस्तेदार भण्डारीले अदालतमा आउने पुरुषहरूले आर्थिक र मानसिक हिंसा गर्ने गरेको आरोप लगाउने गरेका छन्। कमाइभन्दा अधिक खर्छ गर्ने, नदिएको खण्डमा पारिवारिक कलह सिर्जना गर्ने र आफ्नो कमाइ एक्लै सदुपयोग जस्ता आरोप छन्, भण्डारीले भने। उनकाअनुसार चालुू आर्थिक वर्षको ६ महिना यतामात्रै अदालतमा दर्ता भएका ३४ घरेलु हिंसाका मुद्दामध्ये ९ वटा पुरुष हिंसाका मुद्दा छन्। आर्थिक क्षेत्रमा महिलाको पहुँच बढेसँगै उनीहरू बाहिरै व्यस्त हुने र घरमा बस्ने पुरुषहरू हिंसामा परेको महसुस गर्न थालेका छन्, भण्डारीले भने, समय नदिने, अनावश्यक रोकटोक गर्ने र महिलाले कमाएको सम्पत्ति पुरुषलाई नदिने गरेको जस्ता गुनासो पनि लिएर आएका छन्।"
"सुनसरी दुर्घटना : मृत्यु हुनेको संख्या ४ पुग्यो, १३ घाइते (अपडेटभिडियाेसहित)","इटहरी : पूर्वपश्चिम राजमार्गअन्तरगत रामधुनी नगरपालिका२ को सखुवागाछिमा आइतबार बिहानै भएको दुर्घटनामा मृत्यु हुनेको संख्या चार पुगेको छ। हायस र रात्रि बस ठोक्किएर भएको दुर्घटनामा हायसका चालक धादिङका २८ वर्षीय दिपक खड्का, झापा घर भएका काठमाडौ बस्ने ७५ वर्षीय हेमराज कोइराला र ६५ वर्षीय डोलमाया कोइरालाको घटनास्थलमै मृत्यु भएको हो । चन्द्रगढी घर भएर भक्तपुर बस्ने १७ वर्षीया गरिमा गौतमको धरानस्थित बीपी कोइराला स्वास्थ्य विज्ञान प्रतिष्ठानमा उपचारको क्रममा ज्यान गएको प्रहरीले जनाएको छ। पूर्वतर्फ आइरहेको ना ६ ख ७९५ नम्बरको बस र पश्चिमतर्फ गइरहेको बा ५ ख ३१५७ नम्बरको हायस जुध्दा भएको दुर्घटनामा १३ घाइते भएका छन् ।घाइतेमध्ये तीनजनाको अवस्था गम्भीर छ।घाइतेको विराटनगरस्थित गोल्डेन अस्पतालमा उपचार भइरहेको छ। गम्भीर दुईजना घाइतेको इटहरीस्थित एपेक्स अस्पतालमा उपचार भइरहेको छ।"
दुुई महिनामै उप्कियो पिच,"काठमाडौं : स्वयम्भूनजिक कारखानाचोकबाट भित्र छिर्ने सात सय मिटर सडक नागार्जुुन नगरपालिकाले दुुई महिनाअगाडि कालोपत्रे गर्यो। अहिले सडकमा कालोपत्रे उप्किएर खाडल बनेका छन्। मपदण्ड पूरा नगरी बनाएका कारण कालोपत्रेले दुुई महिना पनि नथामेको नागार्जुुन नगरपालिका४ का स्थानीयले बताए। नगरपालिकाले मापदण्ड पूरा नगरी पिच गरेको देखिन्छ, एक स्थानीयले भने, कालोपत्रे देखाउन मात्र गरिएको रहेछ। उक्त सडक बनाउन नगरपालिकाले ०७५ चैतमा कालिञ्चोक कन्स्ट्रक्सनसँग सम्झौता गरेको थियो। तर, वर्षात्को मौसम भएकाले त्यस बेला काम सुुरु नभएको नगरपालिकाका इन्जिनियर कञ्चन खनालले बताए। त्यसपछि कात्तिक मसान्तपछि कालोपत्रे गरियो। २० एमएको मोटाइको पिच गर्न ५४ लाख ९१ हजार रुपैयाँमा कालिञ्चोक कन्स्ट्रक्सनसँग ठेक्का सम्झौता भएको जानकारी दिए। कालोपत्रे दुुई महिना नबित्दै उप्किएको हो, उनले भने, ढललगायतका कारण पनि कालोपत्रे उप्किएको हुुन सक्छ। लामो समयसम्म ढलको समस्याले गर्दा पिच गर्न सम्भव थिएन। तर, सबैले काम छिटो गरौं भन्न थालेपछि चिसो अवस्थामै सडक कालोपत्रे गरिएकाले उप्किएको इन्जिनियर खनालको भनाइ छ। हामीले ढलको समस्या भएकाले तत्काल काम नगर्ने भनेका थियौं, उनले भने, सबैको दबाबका कारण चिसोमै काम गर्यौं। त्यो पनि एउटा कारण बन्यो। तर, यति छिट्टै कालोपत्रे उप्किएकाले ठेकेदारले मापदण्डविपरीत बनाएर अनियमितता गरेको स्थानीयको आशंका छ। नगरपालिकाले ठेकेदारको काम सन्तोषजनक नभएको भनेर पत्र काटिसकेको इन्जिनियर खनालले बताए। हामीले कालिञ्चोक कन्स्ट्रक्सनका नाममा पत्र काटिसकेका छौं, उनले भने, ठेकेदारलाई पुुनः काम गर्न लगाउँछौं।"
बलात्कार आरोपित एसएसपी राणाले गरे आत्मसर्मपण,"धरान : बलत्कारको आरोप लागेका संघीय प्रहरी कार्यालय धरानका प्रमुख निलम्बित एसएसपी शौरभ राणाले आत्मसर्मपण गरेका छन्। आइतबार जिल्ला प्रहरी कार्यालय सुनसरीमा हाजिर भएर उनले आत्मसर्मपण गरेका हुन्। प्रहरीले जिल्ला अदालत सुनसरीबाट पक्राउ पुर्जीको अनुमति लिए पश्चात राण आइतबार आफैं जिल्ला प्रहरी कार्यालय सुनसरीमा हाजिर भएका हुन्। राणा प्रहरी सम्पर्कमा आए पश्चात घटनाको अनुसन्धान गर्ने बाटो खुलेको छ। झापाकी एक महिलाले राणाले आफूलाई पटकपटक बलत्कार गरेको भन्दै जिल्ला प्रहरी कार्यालय सुनसरीमा जबरजस्ती करणी मुद्दा दर्ता गरेपछि गृहमन्त्रालयले राणालाई पदबाट निलम्बन गरेको थियो। निलम्बन परेपछि फरार रहेका राण आइतबार आफै जिल्ला प्रहरी कार्यालय सुनसरीमा हाजिर भएको डिएसपी विनोद शर्माले जानकारी दिए। राणालाई गृहमन्त्रालयले शुक्रबार पदबाट निलम्बन गरेको थियो। आफै प्रहरी कार्यालयमा हाजिर भएका राणलाई अनुसन्धानका लागि अदालतमा उपस्थित गराई म्याद थप गरिने डिएसपी शर्माले बताए। झापा विर्तामोड घर भएकी लिम्बु थरकी विवाहित महिलाले राणाविरुद्ध जबरजस्ती करणी ऐन अन्र्तगत मुद्दा दर्ता गरेकी हुन्। एसएसपी राणामाथि जिल्ला प्रहरी कार्यालय झापामा डीएसपी हुँदादेखि नै जबरजस्ती गरेको आरोप छ। पीडित महिलाको बीपी कोइराला स्वास्थ्य विज्ञान प्रतिष्ठान धरानमा शुक्रबार नै स्वास्थ्य परीक्षण भएको छ। पीडित महिलाले एसएसपी राणाले जिल्ला प्रहरी कार्यालय सुनसरी, प्रदेश ट्राफिक प्रहरी कार्यालय इटहरी र संघीय प्रहरी कार्यालय धरानको प्रमुख हुँदासमेत आफूलाई बारम्बार डरधम्की दिएर जबरजस्ती करणी गरेको बयान प्रहरी समक्ष दिएकी छन्।"
छाउगोठ भत्काउन गएका प्रहरीलाई भैंसी बाँध्ने किलाले हानेपछि,"अछाम : अछाममा छाउगोठ भत्काउने अभियानमा संलग्न प्रहरीमाथि कुटपिट भएको छ । बान्नीगढी जयगढ गाउँपालिका ३ धारासैनमा छाउगोठ भत्काउने अभियानमा संलग्न प्रहरी चौकी जयगढमा कार्यरत प्रहरी हवल्दार धनबहादुर कैलामाथि कुटपिट भएको प्रहरीले जनाएको छ। धारासैनकी अन्दाजी ५४ वर्षीया धना साउदले प्रहरी हवल्दार कैलामाथि भैंसी बाँध्ने किला प्रहार गरेको प्रहरीले जनाएको छ । गोठ भत्काउने पूर्वजानकारी नभएको र एक्कासी आएर गोठ भत्काउन थालेपछि साउदले कैलामाथि भैंसी बाँध्ने किला प्रहार गरेको स्थानीयले बताए । हवल्दार कैलाको मेरुदण्डमा निलडाम हुनेगरी चोट लागेको बताइएको छ। साउदलाई प्रहरीले नियन्त्रणमा लिएको जिल्ला प्रहरी कार्यालय अछामका प्रहरी नायब उपरीक्षक दीपक भारतीले बताए । उनले भने, ' महिलालाई नियन्त्रणमा लिएका छौं, छाउगोठ भत्काउने अभियानमा अवरोध गर्ने जो कोहीलाई पनि कानुनी दायरामा ल्याइनेछ ।' प्रहरीले पुस ९ देखि माघ १७ गतेसम्म ४ हजार ५ सय ८७ छाउगोठ भत्काएको छ। जिल्लामा ३२ हजार भन्दा बढी छाउ गोठ रहेका छन्।"
'कर्मयोगी बद्री पहाडी समाजसेवा पुरस्कार' स्थापना,"काठमाडौं : मानव अधिकार तथा शान्ति समाजले कर्मयोगी बद्री पहाडी समाजसेवा पुरस्कारस्थापना गरेको छ । समाजसेवी एवं पूर्व प्रशासक बद्रीप्रसाद पहाडीको नाममा स्थापित यो पुरस्कार प्रत्येक वर्ष पहाडीको जन्मदिन चैत १ गते वितरण गरिने छ । समाजसेवाप्रशासनको क्षेत्रमा विशिष्ट योगदान गरेका एक जनालाई रु १ लाख १० हजार नगद र सम्मानपत्रसहित उक्त पुरस्कार प्रदान गरिने छ । यसका लागि अक्षय कोष स्थापनार्थ पहाडी परिवारबाट रु १० लाख नगद प्राप्त भएको छ । पुरस्कार छनौटका लागि शान्ति समाज केन्द्रीय कार्य समितिका सभापति उत्तम पुडासैनीको संयोजकत्वमा संस्थापक महासचिव सुवास ढकाल, संस्थापक सदस्य कृष्ण कँडेल, वरिष्ठ उपसभापति गोबिन्द खनाल, उपसभापति रेनुका पौडेल, महासचिव सुशील बस्नेत र शान्ति समाज अनुशासन समितिका संयोजक डिकप्रसाद घिमिरे सम्मिलित छनौट समिति गठन गरिएको छ ।"
माटोसँग कृष्णकुमारको ५० वर्षे साइनो (भिडियो),"भक्तपुर : भक्तपुर मध्यपुर थिमीका कृष्णकुमार प्रजापति उमेरले ६१ पुगे। पुर्खौली थलो डिदु टोलमा उनले पुर्खौली पेसा नै अँगालेका छन्। उनले माटोको भाडा बनाउने पेसा अँगालिरहेका हुन्। गिलो माटोलाई प्रयोग गर्न मिल्ने भाँडो बनाउन थाल्दा कृष्णकुमारको उमेर कलिलै थियो। ११ वर्षीया हुँदादेखि नै उनले माटोसँग कामको साइनो गाँसेका हुन्। उनले यो पेशाको सुरुवात २०२६ सालदेखि गरेका हुन्। कालो कपाल सेतो भइसकेको छ। तर, उनको काम रोकिएको छैन। कति माटो पकाए र कति भाँडा बनाए त्यो संख्या थाहा छैन। तर, गिलो माटो मुछ्दा र माटो पोल्दापोल्दै उनको उमेर पनि पाकिसकेको छ। उमेर जति पाके पनि उनले माटो पोल्न भने छोडेका छैनन्। पहिले कृष्णकुमार तिहारमा बाल्ने दियोदेखि जाँड राख्ने घ्याम्पोसम्म बनाउँथे। अहिले घ्याम्पोलाई रबरको भाँडोले प्रतिस्थापन गरेको छ। घ्याम्पो जस्तै अरू भाँडा पनि आधुनिक भाँडाले प्रतिस्थापन गरिसकेका छन्। अहिले खाना पकाउने कसौडी, गाग्रो पनि हटिसक्यो, उनले भने, अहिले अलिअलि हाँडी र अलि धेरै फूलको गमला जान्छ। त्यसैले अहिले पहिले जस्तो धेरै थरिका भाँडा बनाउँदैनन्। विशेषगरी फूल रोप्ने गमला मात्र बनाउँछन्। उनलाई गमला बनाउन चार जनाले सहयोग गर्छन्। ती सबै उनका परिवारका सदस्य हुन्। परिवारका १५ मध्ये पाँचजना यही पेसामा छन्। कोही सानै छन्। ती स्कुल जान्छन्। गमलाको व्यापारले १५ जनाको परिवारको छाक टरेको छ भने केटाकेटीको पढाई खर्च पुगेको छ। कमाई त त्यै, खाने पिउने र केटाकेटीको पढाई खर्च पुग्या छ, उनले भने। गमलाको मूल्य त्यसको साइजअनुसार हुन्छ। कुनै ठूला हुन्छन्, कुनै साना। इन्चमा नापेर ठूलो सानो गमलाको मूल्य निर्धारण हुन्छ। कृष्णकुमारलाई बजारको भने त्यति धेरै चिन्ता छैन। उनले बनाएका भाँडा कन्ट्याक्टमा घरमै लिन आउँछन्। हरेक महिना उत्पादन भएका दुईदेखि तीन हजार हाँडी र गमलाको भाँडा किन्न घरमै आउँछन्। पछिल्लो समय उनले हिटरको चुह्लोसमेत बनाउन थालेका छन्। आधुनिकतासँगै माटोको भाँडा प्रयोग गर्ने घटे पनि कृष्णकुमारले पुर्खौली पेसा छाडेका छैनन्। आधुनिकतामा उनी मौलिकताको स्वाद पस्किरहेका छन्। तर उनलाई पुर्खौली पेसाले आधुनिकतासँग प्रतिस्पर्धा गर्न नसक्नेमा भने चिन्तित छन्। तैपनि नयाँ कदम चाल्न सकेका छैनन्। भिडियो : विकास कार्की"
"सुनसरीमा हायस र बस ठोक्किदा तीनको मृत्यु, चार घाइते",इटहरी : हायस र नाइट बस एकआपसमा ठोक्किदा तीन जनाको मृत्यु भएको छ। महेन्द्र राजमार्गस्थित इनरुवाको सखुवागाछिमा आइतबार बिहान दुर्घटना भएको हो। दुर्घटनामा चार जना घाइते भएका छन्। घाइतेको संख्या अझै बढ्न सक्ने पुर्व क्षेत्रीय ट्राफिक प्रहरी कार्यालय इटहरीले जानकारी दिएको छ। पुर्वतर्फ आइरहेको ना ६ ख ७९५ नम्बरको बस र पश्चिमतर्फ गइरहेको बा ५ ख ३१५७ नम्बरको हायस एक आपसमा जुधेका हुन्। घाइतेहरुलाई उपचारको लागि अस्पताल लगिएको छ। मृतकको सनाखत भएको छैन। विस्तृत विवरण आउन बाँकी छ। तस्बिर : मिलन
कानुनी सहायताबारे पीडित अनविज्ञ,"ओखलढुंगा : असहाय, आर्थिक अवस्था कमजोर भएका पक्षलाई निःशुल्क कानुनी सहायताका लागि ओखलढुंगा जिल्ला अदालत र उच्च अदालत विराटनगरको ओखलढुंगा इजलासमा फरक फरक दुईजना वैतनिक कानुन व्यवसायी छन्। तर सेवाग्राही भने त्यस्ता वकिलसम्म निकै कम मात्रै पुग्छन्। निःशुल्क कानुनी सहायता पाइन्छ भन्ने कानुनी साक्षरता नहुँदा निजी वकिललाई महँगो शुल्क तिरेर न्यायका लागि अदालत गुहार्न पीडित बाध्य भएको महिला अधिकारकर्मी पेमडोमा शेर्पा बताउँछिन्। शेर्पाका अनुसार अदालतमा पाइने निःशुल्क सेवाबारे सर्वसाधारणलाई जानकारी नहुँदा यस्तो समस्या आएको हो। प्राइभेट वकिल व्यस्त भइरहँदा वैतानिक वकिल निकै फुर्सदिला भएका छन्। जिल्लामा त निःशुल्क सेवा लिन आउनेको संख्या नगन्य छ तर, उच्चमा चाँही चार जिल्लाका सेवाग्राही आउने भएकाले अलिक व्यस्त नै भइन्छ, उच्च अदालत विराटनगरको ओखलढुंगा इजलासका वैतनिक वकिल टुकराज निरौलाले भने। निरौलाका अनुसार कानुनी साक्षरता कम हुँदा कतिपय पीडित पैसा तिरेर मुद्दा गर्न प्राइभेट वकिलसँग जान बाध्य छन्। निःशुल्क कानुनी सहायता पाइन्छ भन्ने जानकारी नहुँदा प्राइभेट वकिललाई पैसा तिरेर फिराद लेखाएको लिखुका मिठे सार्कीले बताए। अदालतमै निःशुल्क काम गर्ने वकिल हुने कुरा थाहा नपाएको उनको भनाइ छ। वैतनिक वकिलमार्फत निःशुल्क कानुनी सहयोग लिन सक्ने सेवाग्राहीसमेत प्राइभेट फर्मका कानुन व्यवसायीको माध्यमबाट आउँछन्। उच्च अदालत विराटनगरको ओखलढुंगा इजलाशका वरिष्ठतम न्यायाधीश विदुरविक्रम थापाले सेवाग्राही सम्म हामीले कानुनी शिक्षा पुर्याउन नसकेको बताए। उनले भने हामीकहाँ आएर यो सेवा लिन सजिलो छ। यसबारे अधिकांश औपचारिक कार्यक्रमहरूमा भन्ने गरेका छौँ। वैतनिक कानुन व्यवसायीलाई मासिक ४ पटक कारागारमा पठाएर कानुनी सहयोगबारे सोधपुछ गर्ने काममा लगाएरै तलब पकाउने गरेको न्यायधीश थापाको भनाइ छ। वैतनिक कानुन व्यवयासीहरू पनि निजि ल फर्मकै काममा बढी व्यस्त हुने गरेका छन्। वैतनिक कानुनी सहायताका लागि सम्बन्धित पक्षले अदालतमा अनुरोध गरेपछि अदालतले वकिल बोलाएर काम दिने चलन छ। त्यसरी नै अदालतमा दर्ता गर्न सकिने ४९ प्रकारका निवेदनका ढाँचा (टेम्प्लेट) हरू अदालतमा निःशुल्क पाइन्छ। त्यस्ता निवेदन भर्न नजानेमा पनि सहयोगसमेत गर्ने गरिन्छ। तर सेवाग्राहीले महँगो शुल्क तिरेर कानुन व्यवसायीलाई लेख्न लगाउँछन्। कानुनी साक्षरता नपुग्दा लक्षित वर्गका पक्षले न्याय पाउन पैसा खर्च गर्नुपर्ने अवस्था रहेको अधिवक्ता गुरुबहादुर वस्नेतले बताए। नागरिकस्तरसम्मै कानुनी साक्षरता आवश्यक रहेको र स्थानीय सरकारले चासो दिनुपर्ने उनको भनाई छ। सर्वसाधारणले अदालत भन्नेबित्तिकै अलि टाढाको निकाय जस्तो ठान्ने चलन अन्त्य नभएको अदालतका रजिस्टार बलराम लम्सालले बताए। उनले भने, पहिले भन्दा केही कम भएपनि कानुनी शिक्षा पुर्याउन बाँकी छ। उच्च अदालतले विद्यार्थीहरूलाई समेत साप्ताहिक रुपमा अदालत अवलोकनको व्यवस्था गर्ने तयारी गरेको जनाएको छ। मुद्दा फर्स्यौट उत्साहजनक उच्च अदालत विराटनगरको ओखलढुंगा इजलाशले स्थापनाको तीन वर्षसम्म मुद्दा फर्स्यौट उत्साह जनक रूपमा अघि बढेको तथ्यांक सार्वजनिक गरेको छ। चालू आर्थिक वर्षमा पौष मसान्तसम्म नयाँ दर्ता २ सय १ र जिम्मेवारी सरेको १ सय ५३ गरि कुल ३ सय ५४ मुद्दा रहेकोमा २ सय १६ फर्स्यौट गरेको छ। १ सय ५६ फस्र्योटको लक्ष्य राखिएकोमा लक्ष्य भन्दा बढी अर्थात ६१ प्रतिशतले फर्स्यौट भएको हो। १८ महिना नाघेको मुद्दा संख्या शून्य रहेको छ भने १ वर्ष नाघेको मुद्दा संख्या दुईवटा मात्र छन्। ओखलढुंगा इजलाश मातहतका चारवटा जिल्ला अदालत मध्ये मुद्दा दर्ताको संख्याको आधारमा उदयपुरमा सबैभन्दा बढी चाप छ। उदयपुरमा चालु आवमा जिम्मेवारी सरेको र नयाँ दर्ता गरि कुल ८ सय ६२ मुद्दा मध्ये पुष सम्म २ सय २३ फर्स्यौट भएका छन्। खोटाङ जिल्ला अदालतमा १ सय ९३ मुद्दा मध्ये ५८फर्स्यौटभएका छन्। त्यसैगरि सोलुखुम्बुमा जम्मा १ सय ७३ मुद्दामा ५१ वटा फर्स्यौट भएका छन्। ओखलढुंगामा २ सय ९४ मुद्दा संख्यामा १ सय १२ फर्स्यौट भएको तथ्यांक छ।"
बनेको १० वर्षपछि पुल सञ्चालन,"विराटनगर : मोरङको रतुवामाई र झापा गौरीगञ्जको सिमाना भएर बग्ने रतुवा खोलामाथिको पक्की पुल निर्माण सम्पन्न भएको १० वर्षपछि सञ्चालनमा आएको छ। पश्चिममा रतुवामाई नगरपालिका३ र पूर्वमा गौरीगञ्ज गाउँपालिका५ जोड्ने पुल ०६६ सालमा १० करोड रुपैयाँ लागतमा निर्माण भएको थियो। नौवटा पिलर उठाएर पुल डिभिजन कार्यालयले बनाएको दुई सय मिटर लम्बाईको पुल १० फिट अग्लो भए पनि पूर्वपश्चिम दुवैतर्फ पुलसम्म पुग्ने बाटै थिएन। जमिनको सतहभन्दा पुलको मुखको भाग निकै अग्लो थियो। दुवैतर्फ बाटो नभएकाले ठूलो धनराशि खर्च गरेर बनाइएको हुलाकी सडक अन्तर्गतको पुल प्रयोगविहीन हुँदा स्थानीयलाई असहज भइरहेको थियो। रतुवामाई र गौरीगञ्जले आआफ्नोपट्टि ड्याम उठाउँदै पुललाई जोड्ने अस्थायी बाटो बनाइदिएपछि पुल सामान्य हिसाबमा सञ्चालनमा आएको हो। निर्माण सम्पन्न भएको लामो समयसम्म संघीय सरकारले बेवास्ता गरेपछि स्थानीय तहले आफ्नै बजेट खर्चिएर तत्काललाई पुल सञ्चालनमा ल्याएका हुन्। पुल सुचारु भएसँगै साना सवारीसाधन सञ्चालन हुन थालेका छन्। स्थानीय बासिन्दालाई पुलबाट वारपार र आवतजावत गर्न सजिलो भएको छ। रतुवामाईका हरि यादवले पुल निर्माण भइसक्दा पनि लामो समयसम्म सञ्चालनमा नआउँदा स्थानीय बासिन्दा दुःखी भएको बताए। हिउँदमा खोलो सानो हुँदा जसोतसो हिँडेर पनि तर्न सकिन्छ, उनले भने, बर्खामा भेलबाढी आउँदा वारपार गर्न सकिँदैन। पुल नहुँदा खोलाबाट धेरै जोखिमपूर्ण यात्रा गर्नुपर्ने यादवको भनाइ छ। ढिलै भए पनि अस्थायी बाटो बनेर पुल सञ्चालनमा आएपछि गाडी गुड्न थालेका छन्, उनले भने, सर्वसाधारणलाई खोला वारपार गर्नदेखि लिएर स्थानीय उत्पादनलाई बजारसम्म पुर्याउन निकै सहज भएको छ। पुल सञ्चालनमा ल्याउने क्रममा ड्याम उठाउँदै पुलसम्म पुग्ने बाटो बनाउन गौरीगञ्जले आठ लाख रुपैयाँ खर्च गरेको गाउँपालिका प्रमुख बाबुराजा श्रेष्ठले बताए। श्रेष्ठले उपभोक्ता समितिमार्फत बोरामा बालुवा हालेर ड्याम उठाउँदै पुलको दायाँबायाँ तारजाली गरिएको जानकारी दिए। श्रेष्ठले तारजाली र माटोको थप व्यवस्थापन गर्दै पुलको दुईतिरको बाटोलाई ग्राभेल गरेर मजबुत बनाउने प्रयास भइरहेको बताए। रतुवामाईले आफ्नै एस्काभेटर प्रयोग गर्दै लगभग ३ लाख रुपैयाँ खर्च गरेर पुलसम्म पुग्ने बाटो बनाएपछि सवारीसाधन सञ्चालन हुन थालेको नगर प्रमुख रविन राईले बताए। राईले वैशाखसम्म पनि आयोजनाले केही नगरे दुवै स्थानीय तहले आफ्नै स्रोतसाधन प्रयोग गरी पुलसम्म पुग्ने बाटोलाई स्थायित्व प्रदान गर्दै दीर्घकालीन रूपमा यातायात सञ्चालन गर्ने वातावरण बनाउने जानकारी दिए। रतुवामाई नगरपालिकाको एउटा टोल रतुवा खोलापारि पनि छ। यो पुल गौरीगञ्ज र रतुवामाईका अधिकांश स्थानको लाइफलाइन भएको मेयर राईको भनाइ छ। राईका अनुसार एक जनाले डुंगा चढेको सय र बाँसको पुलबाट तरेको ५० रुपैयाँसम्म तिर्नुपर्ने अवस्था थियो। निर्माण सकेपछि पुल डिभिजन कार्यालय इटहरीले लम्बाई कम भएको भन्दै बढाउने प्रयत्न गरे पनि सडक विभागको पुल महाशाखाले अनुमति दिएन। प्रयोगविहीन अवस्थामै पुल एक वर्षअघि संघीय सरकार मातहतको हुलाकी सडक आयोजनालाई हस्तान्तरण गरियो। हुलाकी सडक आयोजना इटहरी शाखाका डिभिजन इन्जिनियर रमेश सिंहले सुरुमै पुलको डिजाइन गर्दा विचार नगरिएको बताए। डिजाइनमा ख्याल नगरिँदा निर्माण भइसक्ने बेलामा खोला पुलको दुईतिरबाट बग्न थाल्यो, उनले भने, पुल डिभिजन कार्यालयले पनि जिम्मा लिएजति मात्रै काम पूरा गरेर छाडिदिएपछि बनेको पुल सञ्चालनमा नआएको हो। उनले डिभिजनबाट आयोजनाले पुल निर्माण सम्पन्न भएर ठेक्का फरफारक गरेको फाइल मात्रै बुझेको जानकारी दिए। सडकको ठेक्का लागिसकेको छ। तर, पुल भने सञ्चालनमा छैन, इन्जिनियरले भने, सडक विभागअन्तर्गतको पुल महाशाखामा नयाँ डिजाइन पुगिसकेका कारण त्यहाँबाट आउने निर्णय पर्खिएर बसेका छौं। अहिले पुलको सन्दर्भमा कुनै थप काम गर्न सक्ने अवस्था छैन।"
"कवाडी कारखानामा आगलागी, दुई घाइते (भिडियो)","ललितपुर : ललितपुरको बखुण्डोलस्थित एक कवाडी कारखानामा आगलागी भएको छ। उत्तर काेरियाली दूतावास नजिकै रहेको कवाडी कारखानामा आगलागी भएको हो। महानगरी प्रहरी परिसर ललितपुरका प्रमुख टेकप्रसाद राईका अनुसार बिहान सवा ११ बजेतिर आगो लाग्न सुरु भएको हो। अहिले आगलागी नियन्त्रणमा आइसकेको उनले जानकारी दिए । आगलागी करिब एक घण्टापछि पाँचवटा दमकलको सहायतामा नेपाली सेना, सशस्त्र प्रहरी तथा प्रहरीले नियन्त्रणमा लिन सफल भएको हो। आगलागीमा दुईजना सामान्य घाइते भएका छन् । उनीहरूको खुट्टामा आगोले पोलेको प्रहरीले जनाएको छ। दुबैका उपचारका लागि अल्का अस्पताल पुर्याइएको परिसर प्रमुख राईले बताए।"
बन्दिपुर फेस्टिभल : खानादेखि क्याटवाकसम्म (फोटो फिचर),"पोखरा : तनहुँको पर्यटकीय गाउँ बन्दिपुरमा रेवान बन्दिपुर फेस्टिभल आयोजना भएको छ। रेष्टुरेण्ट एण्ड वार एसोसिएसन (रेवान) काठमाडौं, पोखरा र सौराहाको आयोजनामा पर्यटन प्रवद्धनका लागि बन्दिपुर फेस्टिभल आयोजना भएको हो । क्षेत्रीय होटल संघ बन्दिपुर बजार इकाइ, उद्योग वाणिज्य संघ बन्दिपुर बजार र बन्दिपुर पर्यटन विकास समितिको सहआयोजना भएको फेस्टिभलमा सडकमै विभिन्न खानाका परिकारको स्वाद लिँदै आन्तरिक तथा वाह्य पर्यटकले सांस्कृतिक कार्यक्रम अवलोकन गरेका थिए । फेस्टिभलमा नेवारी, गुरुङ, मगरलगायत विभिन्न जातीको सांस्कृतिक नृत्य प्रस्तुत गरिएको थियो । चर्चित युवा गायक निशान भट्टराईले सांगीतिक प्रस्तुति दिएका थिए । आर एन आर ग्रुपको इभेन्ट म्यानेजमेण्टमा भएको फेस्टिभलमा विभिन्न संस्कृति झल्कने नेपालमै उत्पादन भएका पोशाकमा मोडल र्याम्पमा उत्रेका थिए । बन्दिपुर गाउँपालिकाको पुरानो बजारको सडकमा भएको फेसन सोमा युवतीले नेपाली उत्पादन अल्लो, सिल्क, पस्मिना, कटनका आकर्षक डिजाइनका पोशाकमा क्याटवाक गरेका थिए । काठमाडौं र बन्दिपुरका ९ जना युवती आर्कषक पोशाकमा र्याम्पमा उत्रेका थिए । नेपाल भ्रमण वर्षको अवसरमा आयोजित फेस्टिभलमा नेपाली उद्योगबाट उत्पादित कपडाको प्रवद्धन गर्न समेत फेसन सो आयोजना भएको आर एन आर ग्रुपका अध्यक्ष मञ्जु श्रेष्ठले बताइन्। फेस्टिभलको उद्घाटन कार्यक्रममा बोल्दै भिजिट नेपाल २०२० का संयोजक सुरज बैद्यले कल्चर, हेरिटेज र नेचर हेर्न पर्यटकलाई आकर्षित गर्नुपर्ने बताए ।उनले भिजिट नेपाल २०२० मा कति नम्बर पर्यटक आए भन्ने भन्दा पनि नेपालको संस्कृति, प्रकृतिको विश्व पर्यटन बजारमा प्रचारप्रसार गरी नेपाल आउने वातावरण बनाउनुपर्ने बताए। नेपाल सुरक्षित छ भन्ने सन्देश दिन पनि नेपाल भ्रमण वर्ष विश्व पर्यटन बजारमा महत्वपूर्ण हुने उनले बताए । देशभरका पर्यटकीय सहरको पर्यटन प्रवद्धन गर्ने उद्देश्य अनुसार पहिलो चरणमा बन्दिपुरमा रेवान महोत्सवको आयोजना गरिएको आयोवक संस्था रेवानका केन्द्रीय अध्यक्ष अरनीकोराज भण्डारीले बताए । पर्यटकीय सम्भावना भएर पनि पछि परेका अन्य सहरमा पनि यस्तो कार्यक्रमको आयोजना गरिने उनले सुनाए । यस्तो महोत्सवले गाउँको पर्यटन प्रवद्धमा महत्वपूर्ण रहने क्षेत्रीय होटल संघ बन्दिपुर बजार इकाइका अध्यक्ष विपित प्रधानले बताए । कार्यक्रममा बन्दिपुर गाउँपालिकाका अध्यक्ष पूर्ण सिंह थापा, जिल्ला समन्वय समिति तनहुँका अध्यक्ष शान्तरमण वाग्ले लगायतले पर्यटनबाटै समृद्धि सम्भव भएकाले पर्यटन विकास र प्रवद्धनमा लाग्नुपर्नेमा जोड दिए।"
बिचफाँटामा बीओपी स्थापना,"महेन्द्रनगर : नेपालभारत सीमा जोडिएको कञ्चनपुरको पुनर्वास नगरपालिका९ बिचफाँटामा सशस्त्र प्रहरीको बोर्डर आउट पोस्ट (बीओपी) स्थापना गरिएको छ । सशस्त्र प्रहरीका सुदूरपश्चिम प्रदेश प्रमुख गोविन्द क्षेत्री र नेकपाका प्रमुख सचेतक तथा सुदूरपश्चिम प्रदेशसभा सदस्य तारा लामा तामाङले शनिबार बीओपीको उद्घाटन गरे। सीमा सुरक्षा र सीमावर्ती क्षेत्रमा हुने आपराधिक क्रियाकलाप न्यूनीकरण गर्न बीओपी स्थापना गरिएको सशस्त्र प्रहरी बल ३५ नम्बर गण हेडक्वार्टर शैलेश्वरीले जनाएको छ। सशस्त्र प्रहरी बल ३५ नम्बर गणका गणपति वीरबहादुर साहुले कञ्चनपुर जिल्लाका १३ स्थानमा बीओपी राखिने बताए। भारतसँग सीमा जोडिएका कञ्चनपुरका १३ स्थानमा बीओपी स्थापना हुन्छ, ६ स्थानमा स्थापना भैसकेका छन्, उनले भने। अन्य स्थानमा पनि छिट्टै बीओपी स्थापना हुन्छ। उनले कञ्चनपुरको बेलडाँडी, पूर्ववास, ब्रह्मदेव, दोधारा चाँदनी, बैलौरी र पुनर्वासको आनन्द बजारमा बीओपी स्थापना भैसकेको बताए। यसअघि सीमाक्षेत्रमा सशस्त्रको उपस्थिति न्यून रहे पनि बीओपी स्थापनाले सिमानामा निगरानी बढ्ने सशस्त्रका एक अधिकृतले बताए। थोरै जनशक्तिले धेरै दुरी हेर्नुपर्ने बाध्यता थियो। बीओपी स्थापनाले सहज भएको छ, उनले भने, छोटो दुरीमा बीओपी स्थापना हुँदै छन्, अब सीमामा निगरानी बढ्छ। नेपालभारत सिमानामा बीओपी स्थापनाले सीमाक्षेत्रको रक्षा तथा आपराधिक क्रियाकलापमा न्यूनीकरण हुने अपेक्षा गरिएको छ। हाल करिब २० किलोमिटरको दूरीमा बीओपी रहेको भए पनि जिल्लामा १३ स्थानमा स्थापना भएपश्चात् ६७ किलोमिटरको दुरीमा बीओपी रहने सशस्त्रको ३५ नम्बर गणका गणपति साहुले बताए।"
सुस्तमनस्थितिकी किशोरीको भाइ पढाउने इच्छा,"अछाम : साँफेबगर नगरपालिका१४ पातलकोट भासुवनकी भग बोहरा १८ वर्षकी भइन्। उनी सुस्तमनस्थितिकी हुन् ।उनी राम्रोसँग आफूलाई सम्हाल्न सक्दिनन्। तर, उनको काँधमा दुई भाइबहिनीको लालनपालनको जिम्मेवारी थपिएको छ। कान्छो भाइ पुष्कल सरस्वती प्रावि कक्षा ८ मा पढ्छन् ।बहिनी दिपा बोहरा १६ वर्षकी भइन्।उनी स्कुल जादिनन्। जेनतेन गरी दुई दिदीले भाइको पढाइ खर्च जुटाइ रहेका छन् । गाउँमा पुल निमार्णको काम भइरहेको छ।दिपा त्यहीँ ढुंगा बोक्न जान्छिन्। सकिनसकी भग दाउरा घाँस काट्न वन जान्छिन् । यिनीहरुकी आमा बितेको १२ वर्ष भयो। घर छाउन खर काट्न गएकी आमाको भीरबाट लडेर मृत्यु भएको थियो। बुवाको गत जेठमा मृत्यु भएको हो। पुष्कल दुई वर्ष हुँदा उनकी आमा मृत्यु भएको हो। उनलाई आमाको नाम समेत याद छैन । 'कहिले पेटभरि खाना खान्छौं त कहिले आधा पेटमै सुत्छौं भगले भनिन्,' अरुले बुवाआमा भनेको सुन्दा रहर लाग्छ, भाइ आमाबुवालाई सम्झेर रुने गर्छ।' भगकी दुई दिदीको विवाह भइसकेको छ।पढ्ने मन हुँदाहुँदै पनि स्कुल जान नपाएको भगले बताइन् । उनले भनिन्, भाइको पढाइ खर्च जुटाउन गाह्रो छ, सरकारी स्कुलमा पनी पैंसा चाहिन्छ। पुलको ढुंगा बोकेर भाइको पढाइ खर्च जुटाइरहेकी छु।बुवाआमा नहुनेको कोही आफ्नो हुँदैनरहेछ। उनले भावुक हुँदै भनिन्,'कहीबाट आर्थिक सहयोग मिले भाइ पढाउन सजिलो हुनेथियो।'"
