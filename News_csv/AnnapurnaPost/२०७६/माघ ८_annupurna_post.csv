शीर्षक,विवरण
उखु किसानलाई फेरि धोका : कहिले पाउँलान् भुक्तानी ?,"काठमाडौं : चिनी मिलले सम्झौता पालना गरेका भए मंगलबार (माघ ७) भित्र उखु किसानले पुरानो बाँकी सबै भुक्तानी पाउनुपथ्र्यो। सरकारले दिलाएको विश्वासपछि त्यही आसमा उनीहरू आन्दोलन त्यागेर पुस १८ मा जिल्ला फर्किएका थिए। तर, गरिब किसान फेरि जिल्याइए। आठ चिनी उद्योगले किसानलाई १ अर्ब २ करोड रुपैयाँ दिन बाँकी छ। आफैंले तोकेको म्यादमा जम्मा ३ उद्योगले १६ करोड १४ लाख रुपैयाँ मात्रै उपलब्ध गराएको उद्योग विभागले जनाएको छ। हामीले जति प्रयास गरे पनि उद्योगीहरू अटेर गरी सम्पर्कमै आउन मानेनन्, उद्योग, वाणिज्य तथा आपूर्ति मन्त्रालयका एक अधिकारीले भने, चिनी उद्योगबाट अझै १ अर्बभन्दा बढी रकम भुक्तान हुन बाँकी छ। अटेरी उद्योगीविरुद्ध कस्तो कारबाही गर्ने भनेर मन्त्रालय छलफलमा जुटेको छ। यसै साता मन्त्रालयका तर्फबाट कठोर नीति अवलम्बन गर्ने संकेत स्रोतले गरेको छ। उद्योगमन्त्री लेखराज भट्टको रोहवरमा उखु किसान संघर्ष समिति र मन्त्रालयका तर्फबाट सहसचिव दिनेश भट्टराईबीच उक्त सम्झौता भएको थियो। मन्त्रालयले उद्योगीबाट १८ दिनभित्र सम्पूर्ण बक्यौता रकम किसानलाई उपलब्ध गराउने वाचा गरेको थियो। विभागका महानिर्देशक जीवनप्रकाश सिटौलाका अनुसार महालक्ष्मी सुगर मिलले २१ करोड ४० लाखमध्ये ११ करोड ५० लाख रुपैयाँ उपलब्ध गराएको छ। उक्त मिलले ९ करोड ९० लाख बक्यौता तिर्न बाँकी छ। भुक्तानी गर्नुपर्ने समयसीमा तोकिए पनि मंगलबार भने कुनै उद्योगी सम्पर्कमा आएनन्, उनले भने। अन्नपूर्ण सुगर मिलले ४२ करोड रुपैयाँमध्ये ३ करोड ९० लाख किसानलाई भुक्तानी गरेको जानकारी विभागमा आएको छ। उसले अब ३८ करोड १० लाख तिर्न बाँकी छ। श्रीराम सुगर मिलले पुरानो सबै गरी २६ करोड ७७ लाख ७८ हजार भुक्तानी गर्न बाँकी छ। इन्दिरा सुगर मिलले ७४ लाख रुपैयाँ भुक्तानी गरेको र १० करोड ४८ लाख चुक्ता गर्न बाँकी छ। श्रीराम सुगरले म्यादभित्र एक पैसा पनि भुक्तान नगरेको महानिर्देशक सिटौलाले बताए। बागमती खाँडसारी सुगर उद्योगले ८ करोड ५० लाख, महाकालीले ६२ हजार, लुम्बिनीले ८ करोड, बाबा वैजनाथले २५ लाख ५६ हजार र इन्दिरा सुगर मिलले १० करोड ४८ लाख रुपैयाँ किसानलाई भुक्तानी गर्न बाँकी छ। उद्योगीले समयसीमाभित्र बक्यौता रकम उपलब्ध नगराएपछि मन्त्रालयमा मंगलबारै सचिवस्तरीय बैठक बसेको थियो। बैठकमा श्रीराम सुगर मिलका हितेश गोल्छा र महालक्ष्मी सुगर मिलका प्रतिनिधिलाई डाँकिएको थियो। गोल्छाले आफूले तिर्नुपर्ने सम्पूर्ण रकम जग्गा बिक्री गरेर उपलब्ध गराउने भनेर किसानसँग तमसुक गरेको जानकारी दिएका थिए। मन्त्रालयले मंगलबारै श्रीराम सुगर मिलको जग्गा बिक्री गर्न आवश्यक सहयोग गरिदिन भूमि व्यवस्था मन्त्रालयलाई पत्राचार गरेको छ। महालक्ष्मीले यथाशिघ्र बाँकी रकम भुक्तान गर्ने मन्त्रालयको बैठकमा वाचा गरेको थियो। मन्त्रालय स्रोतका अनुसार अन्नपूर्ण सुगर मिलको हकमा उद्योग मन्त्रालयले ऊर्जालाई पत्राचार गरी त्यहाँबाट पाउनुपर्ने भुक्तानी तत्कालै अन्नपूर्णलाई उपलब्ध गराइदिन आग्रह गरेको छ। ऊर्जा मन्त्रालयबाट अन्नपूर्ण सुगर मिलले ठूलो रकम भुक्तानी लिन बाँकी छ। त्यो रकम आएपछि किसानलाई भुक्तानी दिने वाचा उद्योगीले गरेपछि मन्त्रालयले ऊर्जा मन्त्रालयमा पत्राचार गरी अन्नपूर्णले पाउनुपर्ने रकम तत्कालै उपलब्ध गराइदिन पत्राचार गरिएको हो, मन्त्रालय स्रोतले भन्यो। किसानले उखु उद्योगबाट २०७० सालदेखिको बक्यौता रकम पाएका छैनन्। रकम प्राप्त गर्न बर्सेनि स्थानीयस्तरमा आन्दोलन गरे पनि सुनुवाइ नभए पनि उनीहरूले पुस १० गतेदेखि राजधानीको माइतीघर मण्डलामा साताव्यापी आन्दोलन गरेका थिए। उखु किसान संघर्ष समितिको अगुवाइमा भएको आन्दोलनमा उद्योग मन्त्रालयले पुुस १८ गते लिखित सम्झौता गर्दै सम्पूर्ण बक्यौता रकम उपलब्ध गराइदिने वाचा गरेको थियो। समितिका सचिव हरेश्याम रायले सरकारले तोकेको समयमा उद्योगीले बक्यौता रकम उपलब्ध नगराएकाले किसानलाई संगठित गरी पुनः राजधानीमा आन्दोलन गर्ने तयारीमा लागेको बताए। सहमतिअनुसार बक्यौता रकम माघ ७ गतेभित्र उपलब्ध भएन, राज्यले बाचा पूरा गरेन, उनले भने, पीडित किसानलाई संगठित गरी अब वारपारको आन्दोलन गर्न निकट समयमै राजधानी आउँदै छौं। उद्योगलाई सम्पर्कमा ल्याउन गृहलाई पत्राचार लुम्बिनी, बागमती र अन्नपूर्ण सुगर मिलका सञ्चालकलाई सम्पर्कमा ल्याइदिन गृह मन्त्रालयलाई पत्राचार गरिएको महानिर्देशक सिटौलाले बताए। उनका अनुसार अन्य उद्योगका सञ्चालक र प्रतिनिधि सम्पर्कमा आइरहे पनि लुम्बिनी, बागमती र अन्नपूर्णका कोही पनि आएका छैनन्। तीनवटै उद्योगका उद्योगीलाई सम्पर्कमा ल्याइदिन गृह मन्त्रालयलाई मंगलबार पत्राचार गरेका छौं, उनले भने।"
सापकोटा साझा नेता,"काठमाडौं : नेकपाले अग्नि सापकोटालाई सभामुख उम्मेदवार तय गरेपछि कांग्रेसदेखि अधिकारवादीले सर्वोच्चमा विराचाराधीन मुद्दाको प्रसंग उठाए। काभ्रेका अर्जुन लामाको हत्या आरोपी सापकोटालाई सभामुख प्रस्ताव गरेकोमा नेकपाप्रति असन्तुष्टि देखियो। कुन पदमा कस्तो प्रवृत्ति ? छनोट उचित भएन भने पदको गरिमा त धरापमा पर्छ नै, कांग्रेस प्रवक्ता विश्वप्रकाश शर्माले ट्विट गरे। यस्तोमा विपक्षी कांग्रेसले के गर्छ भन्ने चासो थियो। तर, कांग्रेसले सापकोटालाई साझा नेता बनाउन मैदान खाली गरेको छ। प्रतिनिधिसभाको सभामुखमा मंगलबार सापकोटाको मात्र उम्मेदवारी परेपछि १२ गते बस्ने प्रतिनिधिसभा बैठकले निर्विरोध निर्वाचित घोषणा गर्नेछ। संसद्को गरिमा र भूमिकाका कारण यसको नेता साझा बन्नुपर्छ भन्ने मान्यता कांग्रेसले राखेको हो, कांग्रेस सचेतक पुष्पा भुसालले अन्नपूर्णसँग भनिन्, सत्ताको नेतृत्व गर्ने पार्टी र प्रमुख विपक्षी मिलेर संसद्लाई प्रभावकारी र सशक्त बनाउनुपर्ने खाँचो छ। त्यसो त उम्मेदवारी दिए पनि संसद्को गणितले कांग्रेसले जित्ने अवस्था छैन। मधेस केन्द्रित राजपाको समेत समर्थन जुटाएपछि सत्तासीन नेकपाका उम्मेदवारका पक्षमा झण्डै दुई तिहाई बहुमत पुग्ने अवस्था छ। विपक्षी दलको धर्म निर्वाह गर्न र आफ्नो असहमति जनाउन कांग्रेसले पनि सभामुखमा उम्मेदवारी दिनुपर्नेमा पार्टीभित्र माग थियो। तर पछिल्ला केही दिनमा संक्रमणकालीन न्याय सम्पादनमा शीर्ष नेतृत्वबीच भएको सहमति र उपसभामुखको लोभ का कारण पनि कांग्रेसले उम्मेदवारी नदिएको कांग्रेसकै नेताहरू बताउँछन्। सचेतक भुसाल भने परिवर्तनलाई संस्थागत गर्न पनि सत्तापक्ष र विपक्षी मिल्नुपर्ने अवस्था रहेको र उपसभामुखबारे सत्तापक्षले नै सोच्नुपर्ने तर्क गर्छिन्। त्यसो त कांग्रेसले निवर्तमान सभामुख कृष्णबहादुर महराविरुद्ध पनि उम्मेदवारी दिएको थिएन। महरा पनि निर्विरोध निर्वाचित भएका थिए। सापकोटालाई निर्विरोध बनाउन सत्तासीन नेकपाका अध्यक्ष पुष्पकमल दाहालले मंगलबार बिहान कांग्रेस वरिष्ठ नेता रामचन्द्र पौडेलसँग प्रस्ताव गरेका थिए। दाहालले कांग्रेस सभापति शेरबहादुर देउवासँग पनि यो विषयमा कुराकानी गरेका थिए। संयोग नै मान्नुपर्छ, महरा र सापकोटाको उम्मेदवारीका समर्थक र प्रस्तावक एकै व्यक्ति छन्। महराको प्रस्तावकमा संसदीय दलका उपनेता सुवास नेम्वाङ थिए भने सापकोटाका प्रस्तावक पनि नेम्वाङ नै छन्। सापकोटालाई सभामुख बनाउनुपर्ने प्रस्तावको समर्थक प्रमुख सचेतक देव गुरुङ र पूर्व सभामुख ओनसरी घर्तीमगर छन्। राजपाका लक्ष्मणलाल कर्ण पनि उक्त प्रस्तावका समर्थक छन्। महरा सभामुख बन्दा नेकपाको एकता भइसकेको थिएन भने अहिले दुई दल एक भए पनि भागबण्डा को राजनीति कायमै छ। राष्ट्रियसभा निर्वाचनमा सत्तासीन नेकपासँग चुनावी तालमेल गरेको राजपाले समेत नेकपाका सापकोटालाई समर्थन जनाएको छ। नेकपा संसदीय दलका उपनेता नेम्वाङले राजपा नेता कर्णलाई फोन गरी समर्थन जनाउन आग्रह गरेका थिए। राजपाले पनि उपसभामुख पद आफूले पाउने आश नेकपासँग गरेको छ। संसद्को नेतृत्व साझा हुनुपर्छ भन्ने मान्यता साथ समर्थन जनाएका हौं, कर्णले भने, अरु विषयमा छलफल भइरहेको छ। तर नेकपाका नेताहरू भने सभामुख निर्वाचनपछि मात्र उपसभामुखबारे छलफल हुने बताउँछन्। सभामुख निर्वाचित भएपछि उपसभामुखको निर्वाचन प्रक्रिया अघि बढ्छ नेकपा संसदीय दलका उपनेता नेम्वाङले भने, उपसभामुख कसलाई दिने भन्नेमा टुंगो लागेको छैन। नेकपाको झण्डै दुई तिहाई मत भएका बेला संसद्को नेतृत्व लिनु सापकोटाका लागि प्रमुख चुनौति हो। सत्तापक्षसँग स्पष्ट बहुमत भएका बेला सभामुखले निष्पक्ष र स्वतन्त्र भूमिका निर्वाह गर्न अप्ठ्यारो हुने जानकारहरू बताउँछन्। जननिर्वाचित र सार्वभौम संस्थाको ओझ, गरिमा, मूल्य मान्यता उच्च बनाइराख्न भगिरथ प्रयत्न गर्नेछु उम्मेदवारी दर्तापछि सापकोटाले प्रतिवद्धता जनाए।"
नेकपा सदस्यता नवीकरण : तीन महिनाभित्र गर्नुपर्ने,"काठमाडौं : आगामी ०७७ चैत मसान्तभित्र एकता महाधिवेशन गर्ने प्रस्ताव पार्टीमा गरेको सत्तारुढ दल नेकपाले संगठित सदस्यता नवीकरण र अभिलेखीकरणका लागि तीनमहिने कार्यविधि तय गरेको छ। केन्द्रीय संगठन विभागले बनाएको कार्यविधिलाई सचिवालयले अनुमोदन गरेर कार्यान्वयन गर्न पठाएको नेकपाले जनाएको छ। दुई अध्यक्ष प्रधानमन्त्री केपी ओली र पुष्पकमल दाहालको हस्ताक्षरपछि पार्टीले विशेष परिपत्र ७ मार्फत् कार्यविधि पार्टी पंक्तिमा पठाएको छ। केन्द्रीय कार्यालयसँग संगठित सदस्यको आधिकारिक अभिलेख छैन। साबिक एमाले र माओवादी केन्द्रको एकतायता नेकपाले संगठित सदस्यता नवीकरण गर्न सकेको छैन। अब उसले तत्कालीन एमाले र माओवादीमध्ये साबिक कुन पार्टीको संगठित सदस्य रहेको पहिचानसमेत खुल्ने अभिलेख राख्ने भएको छ। एकताको अघिल्लो दिन (०७५ जेठ २ गते) सम्मको साबिक दुवै पार्टीका सदस्यलाई सदस्यता नवीकरण गर्न उसले तीन महिना समय तोकेको छ। अभिलेख सम्बन्धित भूगोलका प्रदेश र विशेष प्रदेश कमिटीले जिल्ला, गाउँ, नगर कमिटीलाई माघ मसान्तसम्म उपलब्ध गराउनुपर्ने परिपत्रमा उल्लेख छ। ओलीदाहालले गरेको सर्कुलरमा भनिएको छ, ०७५ जेठ २ सम्म कायम पार्टी सदस्यलाई संगठित सदस्य मानी ०७६ चैत मसान्तभित्र संगठित सदस्यता नवीकरण गरिसक्नुपर्ने छ। नवीकरण गराउन कार्यदल नेकपाले गाउँ तहसम्मै सदस्यता नवीकरण गर्न कार्यदल बनाएर खटाउने भएको छ। गाउँपालिकामा केन्द्र रहेको ठाउँमा र नगरपालिकामा वडाको केन्द्र रहेको ठाउँमा सम्पर्क कार्यालय राखी कार्यदलले सदस्यको अभिलेख राख्ने र नवीकरणका लागि आवश्यक कागजात जुटाउने आन्तरिक सर्कुलरमा उल्लेख छ। गाउँपालिका र नगरपालिकामा जाने कार्यदल जिल्ला कमिटीको सचिवालय सदस्यको संयोजकत्वमा ५ सदस्यीय हुने। विशेष कमिटीमा रहेकाहरूको हकमा कमिटीले तोकेको स्थानमा विशेष जिल्ला कमिटीको सचिवालय सदस्यकै संयोजकत्वको ५ सदस्यीय कार्यदल परिचालन गर्ने तयारी नेकपाको छ। आफैं उपस्थित हुनुपर्ने सदस्यता नवीकरणका लागि गएका कार्यदल सदस्य भएको ठाउँमा सदस्य आफैं उपस्थित भएर आवश्यक कागजात बुझाउनुपर्नेछ। उनीहरूले सदस्यता शुल्क तिरेको रसिद निवेदनसहित सदस्य स्वयं उपस्थित हुनुपर्ने परिपत्रमा उल्लेख छ। नवीकरणका लागि जाने कार्यदलले केन्द्रीय संगठन विभागले दिएको विवरणमा नामावली समावेश भएको संगठित सदस्यको निवेदन मात्र दर्ता गर्ने र निवेदकमध्ये योग्य ठहरिएकाको सदस्यता नवीकरण गर्न प्रस्ताव तयार पार्ने र जिल्ला कमिटीविशेष कमिटीले त्यसका आधारमा संगठित सदस्यता नवीकरण निर्णय गर्ने कार्यविधि बनाइएको छ। केन्द्रीय कमिटी, केन्द्रीय आयोग, केन्द्रीय सल्लाहकार परिषद्, कम्युनिस्ट ज्येष्ठ मञ्च, केन्द्रीय विभागहरू र केन्द्रीय कार्यालयका पदाधिकारी तथा सदस्यहरूको सदस्यता नवीकरण भने केन्द्रकै संगठन विभागको कार्यालयले गर्नेछ। नवीकरण गरेका संगठित सदस्यको अभिलेखको छापा प्रति र डिजिटल प्रति तयार गर्ने र उनीहरूलाई सदस्यता नम्बर उपलब्ध गराउने योजना पनि नेकपाको छ।"
चिकित्सक अभाव : बिरामी थेग्नै मुस्किल,"डडेलधुरा : बैतडीको मेलौलीकी सकुन्तला भण्डारी गर्भवती छन्। उनी गर्भवती भएको चार महिना नाघ्यो। पेट दुखेपछि उनी डडेलधुरा अस्पताल पुगिन्। तर उनले ओपीडीमा डेढ घन्टा कुर्नुपर्यो। डाक्टर अप्रेसनमा छन् भनेको छ, अप्रेसन सकिने पर्खाइमा छु, डडेलधुरा अस्पतालको ओपीडीको स्त्री तथा प्रसूति रोग विषेशज्ञ लेखेको कक्ष बाहिर बसेकी सकुन्तलाले भनिन्। डेढ घन्टापछि, आएका स्त्री तथा प्रसूति रोग विषेशज्ञ तथा मेडिकल सुपरिन्टेन्डेन्ट डा जगदीश विष्टले उनको परीक्षण गरे। डा विष्ट डडेलधुरा अस्पताल आएको धेरै दिन भएको छैन। मेडिकल अधिकृतको दरबन्दी भए पनि उनी विषेशज्ञ चिकित्सक हुन्। ओपीडी बस्नै लागेको थिएँ, डडेलधुराकै एक गर्भवतीको अवस्था गम्भीर देखियो, उनले भने, अनि अप्रेसनमा गइहालेँ, बाहिर कुरेका बिरामी हेर्न केही ढिला भयो। अस्पतालमा पर्याप्त चिकित्सक नहुँदा एउटा बिरामीको परीक्षण गरिरहँदा अर्को छुट्ने गरेको उनी बताउँछन्। ओपीडीमा बसेका बेला, अप्रेसन गर्ने खालका बिरामी आएपछि अरु काम छाडेर अप्रेसन थिएटरमा जानुपर्छ। बाहिर अरु बिरामी भरिएका हुन्छन्, उनले थपे, अस्पतालको प्रशासनिक काम पनि आफैं हेर्नुपर्छ। चिकित्सक अभावमा प्रेसरमा काम गर्न बाध्य हुनुपर्ने उनको गुनासो थियो। ०१८ सालमा तत्कालीन अमेरिकी मिसन टिम अस्पताल का नामले सुरु भएको अस्पताल नै ०७० सालमा उपक्षेत्रीय अस्पताल हुँदै अहिले संघीय सरकारमातहतको डडेलधुरा अस्पताल भएको हो। अमेरिकी मिसनका डाक्टर साइमनले गर्ने उपचारका कारण सुदूरपश्चिमभरिका बिरामी टिम अस्पताल आउँथे। तर साइमनको मृत्युपछि अस्पताल सरकारमातहत आयो। ०७० सालमा उपक्षेत्रीय अस्पताल घोषणा हुँदादेखि नै १९ जना चिकित्सकको दरबन्दी हो। तर अहिले दरबन्दीअनुसार एक जना पनि छैनन्, मेसु विष्टले भने, २० जना मेडिकल अफिसरको दरबन्दीमा ३ जना मात्र कार्यरत छौं। उनीसहित तीन जना चिकित्सक विषेशज्ञ भएकाले सबै जनाले विषेशज्ञ सेवा दिइरहेका छन्। डडेलधुराकै हर्क साहु सिकिस्त भएका बुवा लिएर उपचार गराउन अस्पताल पुगे। डाक्टरले कलेजोमा पानी भरिएको बताएपछि उनलाई धनगढी रेफर गरियो। यहाँ चिकित्सक नभएपछि १० हजार रुपैयाँमा एम्बुलेन्स लिएर धनगढी पुर्याउनुपर्यो, हर्कले गुनासो गरे। दरबन्दीअनुसार डाक्टर भए यहाँका ८० प्रतिशत बिरामीले डडेलधुरामै उपचार पाउँथे। पटकपटक प्रधानमन्त्री भइसकेको व्यक्ति यसै जिल्लाका हुन्, पूर्वप्रधानमन्त्री तथा कांग्रेस सभापति शेरबहादुर देउवातर्फ संकेत गर्दै हर्कले भने, प्रदेश सरकारमा पनि यहाँका मन्त्री छन्। तर उनीहरूलाई कहिल्यै यहाँ उपचार गर्नुपरेन। हाम्रा लागि किन पहल गर्थे र ? डडेलधुरा अस्पतालमा दैनिक दुई सयभन्दा बढी बिरामी उपचार गराउन आउँछन्। तर अधिकांश बिरामी उपचारै नपाइ घर फर्किन्छन्। केही बिरामी बाहिरका जिल्लामा जान्छन् त केही भारततिर जान्छन्। अस्पतालमा डाक्टर मात्र होइन उपचारमा ब्याकबोन मानिने नर्सिङ स्टाफको दरबन्दी पनि रिक्त छ। यहाँ ३१ जना स्टाफ नर्सको दरबन्दी छ तर ८ जना दरबन्दी र १३ जना करारमा राखेर काम चलाइसकेका छौं, मेसु डा विष्टले भने। आकस्मिक कक्षका लागि दुई जना स्वास्थ्य सहायक र दुई जना अहेबको दरबन्दी खाली छ। कर्मचारी सरुवा भएदेखि एक्सरे बन्द छ। ५ जनाको दरबन्दी रहेको प्रयोगशालामा दरबन्दीका एक जना छन्। ३ जना करारमा छन्। सुदूरका ७ पहाडी जिल्ला बैतडी, डडेलधुरा, दार्चुला, बझाङ, अछाम, बाजुरा र डोटीका बिरामीको उपचार गर्ने अस्पताल डडेलधुरा नै हो। पर्याप्त डाक्टर भइदिए बाहिर गएर उपचारमा महँगो खर्च गर्नुपर्ने बाध्यता हट्ने स्थानीयको अपेक्षा छ। तर संघ र प्रदेश सरकार दुवैले डाक्टर पठाउन कुनै पहल नगरेपछि सामान्य उपचारका लागि पनि अन्यत्र जान बाध्य छन्। आठौं तहको समायोजन नभएकाले दरबन्दीअनुसार चिकित्सक आउन नसकेको अस्पताल प्रशासनले बताएको छ। केही समयअघि डाक्टरलाई कुटपिट भएपछि पनि समायोजन रोजेका चिकित्सक सुरक्षाको कारण देखाउँदै आउन नमानेको अस्पतालले जनाएको छ।"
मौसम खुलेपछि,काठमाडौं : मौसम खुलेपछि राजधानी उपत्यका हिउँसहितका हिमालले घेरिएको दृश्य बुधबार आकर्षक थिए । दिउँसो चर्को घाम लागेपछि हिउँले छोपिएका हिमालका सुन्दर दृश्य देखिएका हुन् । तिनै दृश्यलाई अन्नपूर्णका फोटो पत्रकार उमा विष्ट र अशोक दुलालले आफ्नो लेन्समा कैद गरेका छन् :
भारतीय सहयोगमा विद्यालय भवन,"काठमाडौं : थानकोटस्थित अरविन्द आश्रम विद्यालयको नवनिर्मित विद्यालय भवनको काठमाडौँस्थित भारतीय राजदूतावासका कार्यवाहक राजदूत डा अजय कुमारले उद्घाटन गरेका छन्। भारत सरकारको दुई करोड अनुदान सहयोगमा निर्मित तीनतले नयाँ संरचनामा ११ कक्षाकोठा, तीन प्रयोगशाला, चार भण्डार तथा दुई कर्मचारी कक्ष छन्। साथै लेखा, प्रशासन, पुस्तकालय, प्रधानाध्यापक, व्यक्तिगत सहायक, परीक्षा, बहुद्देश्यीय हल र फर्निचरका लागि एकएक कोठाको व्यवस्था छ। विद्यालय सन् १९९३ मा श्री अरविन्द योग मन्दिरले स्थापना गरेको हो। यस विद्यालयले करिव २६० विद्यार्थीलाई माध्यमिक तहको शिक्षा प्रदान गरिरहेको छ। यहाँ ५३ प्रतिशत भन्दाबढी छात्रा छन्। अधिकांश विद्यार्थी गरिब, विपन्न र अनाथ छन् जसका लागि विद्यालयले निःशुल्क शिक्षा तथा छात्रावासको व्यवस्था गरेको छ। शहरी विकास तथा भवन निर्माण विभागले उक्त परियोजनाको कार्यान्वयन गरेको हो।"
चक्कु प्रहार गरी साथीको हत्या,"भक्तपुर : साथीसाथीबीच विवाद हुँदा गरिएको चक्कु प्रहारबाट भक्तपुरमा एक युवकको ज्यान गएको छ। महानगरीय प्रहरी परिसर भक्तपुरका अनुसार बुधबार साँझ साथीहरुबीच विवाद हुँदा चक्कु प्रहारबाट भक्तपुर नगरपालिका ६ भोलाछेंका १५ वर्षीय रोहन सुवालको ज्यान गएको हो। सुवाललाई चक्कु प्रहार गर्ने उनकै साथी १५ वर्षीय युवकलाई प्रहरीले नियन्त्रणमा लिइसकेको परिसरका प्रमुख प्रहरी उपरीक्षक सविन प्रधानले जानकारी दिए। चक्कु प्रहारबाट घाइते भएका सुवाललाई उपचारको लागि तत्काल भक्तपुर अस्पताल पुर्याइएको थियो। अस्पतालका चिकित्सकले उनलाई मृत घोषणा गरेको प्रहरी उपरीक्षक प्रधानले बताए। सुवालको छाती र पेटमाथि गरी दुई ठाउँमा चक्कु प्रहार गरिएको भेटिएको उनले बताए। साथीलाई चक्कु प्रहार गरी भागेर लुकेर बसेका सुवालका साथीलाई प्रहरीले बुधबार नै भक्तपुर नपा १ सिद्धपोखरी क्षेत्रबाट नियन्त्रणमा लिएको छ। प्रहरीले उनीसँगै लुकेर बसेका अर्का १६ वर्षीय युवकलाई पनि प्रहरीले नियन्त्रणमा लिएको छ। प्रहरी उपरीक्षक प्रधानका अनुसार नियन्त्रणमा लिएका युवकको बयानबाट सुवाललाई प्रहार गरिएको चक्कु भक्तपुर नपा २ कालोपाटी क्षेत्रबाट बरामद गरिएको छ। चक्कु प्रहार गर्ने युकवले आफूलाई सुवालले सधैंजसो होच्याउने र कुटपिट गर्ने गरेकाले त्यसको बदला लिन चक्कु प्रहार गरेको बयान दिएको प्रहरी उपरीक्षक प्रधानले जानकारी दिए। उनीहरुको ६ जनाको समूह रहेको देखियो। समूहमै रहँदा विवाद भएपछि चक्कु प्रहार भएको देखिएको छ, उनले भने। सुवाललाई चक्कु प्रहार गर्ने युवक र उनीसँगै पक्राउ परेका अर्का युवक महानगरीय प्रहरी परिसर भक्तपुरको नियन्त्रणमा रहेका छन्। उनीहरुमाथि थप अनुसन्धान भइरहेको परिसरले जनाएको छ।"
मिलनले दिए मनाङेविरुद्ध प्रहरीमा जाहेरी,पोखरा : गण्डकी प्रदेशसभा सदस्य राजीव गुरुङ (दिपक मनाङे) विरुद्ध जिल्ला प्रहरी कार्यालय कास्कीमा जाहेरी दिएका छन्। बुधबार एन्फा कास्कीका अध्यक्ष मिलन गुरुङले मनाङेविरुद्ध जाहेरी दिएका हुन्। पोखरामा मंगलबार भएको गण्डकी प्रदेश स्तरिय मुख्यमन्त्री कप फुटबल प्रतियोगिताको उद्घाटन अघि प्रदेश सांसद मनाङेले एन्फा कास्कीका अध्यक्ष तथा प्रतियोगिता आयोजक समितिका कोषाध्यक्ष समेत रहेका मिलन गुरुङलाई झापड हानेका थिए। मनाङेले आफ्नो जिल्ला मनाङबाट प्रतियोगितामा सहभागी हुन आएका खेलाडीलाई बस्नका लागि आवास र अभ्यास खेलका लागि मैदानको व्यवस्था नगरेको भन्दै प्रतियोगिताको उद्घाटन स्थलमा हातपात गरेका थिए। पीडित मिलनले मुलुकी फौजदारी संहिता २०७४ को दफा ११८ विपरितको कसुर हुँदा निजलाई ठाँडै पक्राउ गरी प्रचलित कानुन अनुसार हदैसम्कको सजाय गरी पाउँ भनी निवेदन दिएका छन्। उनले मुद्धा मुद्धा दर्ता गर्नु अघि पत्रकार सम्मेलन गरि आफ्नो शुरक्षा नभएको बताएका थिए। सार्वजनिकस्थलमा हातपात भएको विभिन्न आरोपहरु लगाएर चरित्रहत्या गर्ने काम गरेकोले सुरक्षाको मागसमेत गरेका थिए। सांसदको गरिमालाई सम्मान गर्दै र मुख्यमन्त्री कप नबिथालीयोस भनेर सांसदले आफुलाई हातपात गर्दा पनि सहेर बसेको उनले बताए। पत्रकार सम्मेलनमा एन्फा उपाध्यक्ष एंव मुख्यमन्त्रीकप फुटबल प्रतियोगिताका संयोजक कृष्ण थापाले जननिर्वाचित प्रतिनिधिले आफ्नो मर्यादामा बस्नुपर्नेमा मर्यादा घटाउने काम गरेको बताए। उपाध्यक्ष थापाले आफुहरुलाई रकम भ्रष्टाचारको आरोप लगाएकाले त्यसको प्रमाण पेश गर्न मनाङेलाई चुनौती दिए।
नोना कोइराला स्मृति प्रतिष्ठानलाई जापानी सहयोग,काठमाडौं : नोना कोइराला स्मृति प्रतिष्ठानले बनाउने भनेको स्वास्थ्य तालिम केन्द्रका लागि भवन निर्माण गर्न जापान सरकारले १ करोड २१ लाख ९० हजार रुपैयाँ उपलब्ध गराउने भएको छ। जापानी राजदूत साइगो मसामिचीले साना परियोजना सहयोगअन्तर्गत उक्त रकम स्वास्थ्य सेल्टरका लागि भन्दै उपलब्ध गराउन लागेका हुन्। विराटनगर नगरपालिकामा उक्त तालिम केन्द्र र सेल्टर रहने भएको छ। ग्रासरुट हुमन सेक्युरिटी परियोजनाअन्तर्गत उक्त सहयोग त्यस क्षेत्रमा गर्न पाएकामा राजदूत साइगोले खुसी व्यक्त गरेका छन्। नेपालको विकासमा जापानको सहयोग निरन्तर रहनेसमेत उनले बताए। जापानी राजदूत साइगो प्रतिष्ठानका अध्यक्ष डा नारायण कुमारले उक्त सहयोगमा हस्ताक्षर गरेका थिए। सन् २००८ मा उक्त प्रतिष्ठान स्थापनापछि सामाजिक काम गर्दै आएको छ। उक्त कार्यक्रममा नोना कोइरालाका छोरा एवं कांग्रेस नेता डा शेखर कोइराला र परिवार सहभागी थिए। डा कोइरालाले जापानले नेपालको विकासमा गरेको सहयोग र सहकार्य अतुलनीय रहेको र यस्ता गाउँस्तरमा हुने सहयोगले नेपाली जनताको मन जितेको समेत बताए। नेपालजापान सम्बन्धको प्रसंग उल्लेख गर्दै भएका उच्चस्तरीय भ्रमण र सहकार्य पनि उनले सुनाए। जापानी राजदूतले पनि कोइराला परिवारले नेपालको राजनीति र समाजमा गरेको योगदानको चर्चा गरेका थिए। जापानी दूतावासमा भएको कार्यक्रममा विराटनगर महानगर प्रमुख भीम पराजुली र स्थानीय नेता सहभागी थिए। उक्त स्मृति प्रतिष्ठानले त्यस क्षेत्रमा सामाजिक कार्य गर्दै आएकामा महानगरले पनि प्रशंसा गरेको छ। जापानी दूतावासले बुधबार नै अन्य दुई फरकफरक परियोजनामा पनि सहयोग हस्ताक्षर गरेको थियो। जापानले वार्षिक १० करोड रुपैयाँ साना सहयोगअन्तर्गत विभिन्न क्षेत्रमा मानवीय सहयोग भन्दै सीधा सहयोग गर्दै आएको छ।
मनाङेको प्रश्न : ठगलाई झापड नहानेर के माला लगाउने त ?,"पोखरा : गण्डकी प्रदेशका प्रदेशसभा सदस्य राजीव गुरुङ (दीपक मनाङे)ले आफूले ठगलाई झापड हानेको बताएका छन् । मंगलबार अखिल नेपाल फुटबल संघ (एन्फा) कास्की अध्यक्ष मिलन गुरुङलाई झापड हानेको विषयमा प्रष्ट पार्न बुधबार आयोजित पत्रकार सम्मेलनमा बोल्दै उनले यस्तो बताएका हुन्। मंगलबार पोखरामा आयोजित मुख्यमन्त्री कप फुटबलको उद्घाटन समारोहमा उनले मिलनलाई झापड हानेका थिए। मनाङबाट आएका खेलाडीको बसोबास प्रबन्ध नमिलाएको देखेपछि सुरुमा सम्झाएको हुँ। तर, सम्झाउँदा ठूला कुरा गरेपछि ठगलाई झापड हानेँ, पत्रकार सम्मेलनमा मनाङेले भने, के ठगलाई झापड नहानेर माला लगाउने त ? उनले ठगलाई आफूले मात्र नभएर सबैले झापड हान्नुपर्नेसमेत बताए। एन्फा अध्यक्ष गुरुङले बुधबार नै पत्रकार सम्मेलन गरेर सांसद मनाङेविरुद्ध प्रहरीमा उजुरी दिने बताए लगत्तै उनले पत्रकार सम्मेलन गरेर यस्तो बताएका हुन्। उनले एन्फा अधयक्ष गुरुङले भ्रष्टाचार गरेको आरोपसमेत लगाए। उनले आफूले दिएको झापड नै कानुन भएको समेत बताए। उनले ठगलाई झापड हान्दा ठूलो विषय किन बताइयो भन्दै प्रतिप्रश्न गरेका छन्। पत्रकारले झापड हानेर सही गर्नु भएको हो भनेर सोधेको प्रश्नको जवाफमा उनले भने, मलाई राम्रो लागेको छ। तपाईंलाई नराम्रो लागेको भए लेख्नुहोस् न ! पत्रकारको प्रश्नको जवाफ दिँदै उनले आफू रावणतिरको परेकाले आफूलाई झापड हान्दा मज्जा आउनेसमेत बताए। मैले झापड हानेको तपाईंलाई मन परेन। तपाईंहरु गान्धितिरको हुनुहुँदोरहेछ, उनले भने, म चाहिँ रावणतिर परेँ, झापड हान्दा मज्जा लाग्छ। एन्फा अध्यक्षलाई मनाङेको झापड : मिलन भन्छन्, सांसदको मर्यादा राखेर सहेँ उनले ठगी गर्नेलाई ठीक ठाउँमा ल्याउन झापड हानेकाले यो विषयलाई ठूलो नबनाउन आग्रहसमेत गरे। मैले ठगी गर्नेलाई झापड हानेको हुँ, उनले भने, यो विषयलाई ठूलो बनाउनुपर्ने आवश्यकता छैन।"
यस्तो छ मनाङेविरुद्धको जाहेरी,"पोखरा : गण्डकी प्रदेशसभा सदस्य राजीव गुरुङ (दिपक मनाङे) विरुद्ध जिल्ला प्रहरी कार्यालय कास्कीमा जाहेरी दिएका छन्। बुधबार एन्फा कास्कीका अध्यक्ष मिलन गुरुङले मनाङेविरुद्ध जाहेरी दिएका हुन्। पोखरामा मंगलबार भएको गण्डकी प्रदेश स्तरिय मुख्यमन्त्री कप फुटबल प्रतियोगिताको उद्घाटन अघि प्रदेश सांसद मनाङेले एन्फा कास्कीका अध्यक्ष तथा प्रतियोगिता आयोजक समितिका कोषाध्यक्ष समेत रहेका मिलन गुरुङलाई झापड हानेका थिए। मनाङेले आफ्नो जिल्ला मनाङबाट प्रतियोगितामा सहभागी हुन आएका खेलाडीलाई बस्नका लागि आवास र अभ्यास खेलका लागि मैदानको व्यवस्था नगरेको भन्दै प्रतियोगिताको उद्घाटन स्थलमा हातपात गरेका थिए। पीडित मिलनले मुलुकी फौजदारी संहिता २०७४ को दफा ११८ विपरितको कसुर हुँदा निजलाई ठाँडै पक्राउ गरी प्रचलित कानुन अनुसार हदैसम्कको सजाय गरी पाउँ भनी निवेदन दिएका छन्। उनले मुद्धा दर्ता गर्नु अघि पत्रकार सम्मेलन गरि आफ्नो सुरक्षा नभएको बताएका थिए। सार्वजनिकस्थलमा हातपात भएको विभिन्न आरोपहरु लगाएर चरित्रहत्या गर्ने काम गरेकोले सुरक्षाको मागसमेत गरेका थिए। एन्फा अध्यक्षलाई मनाङेको झापड : मिलन भन्छन्, सांसदको मर्यादा राखेर सहेँ मनाङेको प्रश्न : ठगलाई झापड नहानेर के माला लगाउने त ? सांसदको गरिमालाई सम्मान गर्दै र मुख्यमन्त्री कप नबिथालीयोस भनेर सांसदले आफुलाई हातपात गर्दा पनि सहेर बसेको उनले बताए। पत्रकार सम्मेलनमा एन्फा उपाध्यक्ष एंव मुख्यमन्त्रीकप फुटबल प्रतियोगिताका संयोजक कृष्ण थापाले जननिर्वाचित प्रतिनिधिले आफ्नो मर्यादामा बस्नुपर्नेमा मर्यादा घटाउने काम गरेको बताए। उपाध्यक्ष थापाले आफूहरुलाई रकम भ्रष्टाचारको आरोप लगाएकाले त्यसको प्रमाण पेश गर्न मनाङेलाई चुनौती दिए।"
त्रिवेणीधाममा महायज्ञ हुने,"काठमाडौं : धार्मिक पर्यटनका माध्यमबाट मुलुकको आर्थिक तथा सामाजिक विकास गर्ने उद्देश्यले नुवाकोटको उत्तर प्रयाग त्रिवेणीधाममा श्रीमदभागवत सप्ताह ज्ञान महायज्ञ हुने भएको छ। शिवपुरी र पञ्चकन्या गाउँपालिकाको संगममा रहेको उत्तर प्रयाग त्रिवेणी धाममा माघ १४ देखि २४ गतेसम्म श्रीमदभागवत सप्ताह ज्ञान महायज्ञ हुने बुधबार पत्रकार सम्मेलन गरी जानकारी गराएको हो। त्रिवेणी धामको प्रचारप्रसार, पूर्वाधार विकास तथा नेपाल भ्रमण वर्ष २०२० लाई प्रवद्र्धन गर्न लिखु, सत्यावती (स्यालपिङ) र कन्यावती (खहरे) को संगमस्थलमा महायज्ञ गर्न लागिएको त्रिवेणीधाम सुधार तथा संरक्षण संस्थाले जनाएको छ। एक लाखभन्दा बढी आन्तरिक तथा बाह्य पर्यटक भित्र्याउने लक्ष्य आयोजकले लक्ष्य रहेको जनाएको छ। महायज्ञमा ईश्वरकृष्ण महाराजले भागवत कथा वाचन र बौद्ध धर्मगुरु खेम्पो कमल भण्डारीले विशेष प्रवचन दिने कार्यक्रम छ। त्रिवेणीधाम सुधार तथा संरक्षण संस्थाका संरक्षक तथा शिवपुरी गाउँपालिका अध्यक्ष रामकृष्ण थापालेले भौगोलिक तथा धार्मिक दृष्टिकोणले महत्वपूर्ण त्रिवेणी धामको विकास र प्रचारप्रसार गर्न अनुष्ठान आयोजना गरिएको बताए। धार्मिक तथा पौराणिक महत्वको उत्तरप्रयाग त्रिवेणी धाममा धार्मिक पर्यटन प्रवद्र्धन गर्न धर्मशाला, विभिन्न देवीदेवताका मन्दिर, ध्यान केन्द्रका साथै बौद्धमार्गीका लागि गुम्बा निर्माण गर्ने काम हुने उनको भनाइ थियो। सो अवसरमा नेपाल कम्युनिष्ट पार्टी (नेकपा) नुवाकोट क्षेत्र नं १ का संयोजक पदम उप्रेतीले मुलुकले आर्थिक समृद्धिको लक्ष्य लिइरहँदा उपलब्ध स्रोत साधनको अधिकतम उपयोग गर्नुपर्छ भन्ने मान्यताका साथ महायज्ञ आयोजना गरिएको बताए। जिपी कोइराला फाउन्डेशन नुवाकोटका अध्यक्ष रमेशकुमार पाठकले धार्मिक सहिष्णुतालाई संरक्षण गर्न महायज्ञले सहयोग पुर्याउने बताए। प्रमुख कथा वाचक ईश्वरकृष्णले प्राकृतिक तथा धार्मिक दृष्टिले त्रिवेणीधाम पवित्र रहेको बताउँदै यसलाई साँच्चै त्रिवेणीधाम बनाइने दाबी गरे। बौद्धधर्म गुरु भण्डारीले आठौँ शताब्दीमा बौद्धगुरु पद्मसम्भव नुवाकोट पुगेको प्रसंग कोट्याउँदै यो विभिन्न धर्मगुरुको तपस्याभूमि रहेको बताए।"
अन्नपूर्णमा हराएका पर्यटक खोज्दै सेना,काठमाडौं : अन्नपूर्ण आधार शिविरमा हराएका विदेशी र नेपाली नागरिकको नेपाली सेनाले खोजीकार्य जारी राखेको छ। अन्नपूर्ण पदमार्गको हिमपहिरोमा परी हराएका चार कोरियन र तीन नेपाली गाइडलाई पोखरास्थित श्री सेकेण्ड रेञ्जार गणका गणपति सहितको उद्धार टोलीले खोजीकार्य जारी राखेको हो। उद्धार टोलीलाई सेनाको इक्केरल हेलिकोप्टरद्वारा घटनास्थलबाट करिब २० मिनेटको पैदल दुरीमा रहेको देउरालीसम्म पुर्याएर उक्त हेलिकोप्टर पोखरा विमानस्थलमा रहेको छ। सेनाको उद्धार टोलीले हिमपहिरोमा पुरिएको भनिएको स्थानमा करिब ६ मिटरसम्म खनेको थियो। हालसम्म केही फेला नपरेको सेनाले जनाएको छ। त्यस्तै नेपाली गाईडहरु पुरिएको भन्दै मार्क गरिएको सम्भावित स्थानमा समेत खोजी कार्य जारी राखेको छ। सेनाको उद्धार टोलीसँगैहराइरहेका नेपाली गाईडका दुई जना आफन्तहरुले उद्धार कार्यमा सहयोग गरिरहेका छन्। शुक्रबारदेखि हराइरहेको उनीहरुबारे प्रहरीलगायत अन्यले पनि खोजी जारी राखेका छन्।
सधैं अशान्त दार्खा,"दार्खा (धादिङ) : उत्तरी धादिङको खनियावास गाउँपालिका४ दार्खा, घाम्सामा युवाहरुको समुहबीच झडप हुँदा एक युवाले ज्यान गुमाएका छन्। दुई दुई जनाको समुहमा रहेका युवाहरुबीच व्यक्तिगत रिसिइवीमा झगडा हुँदा एक युवाको ज्यान गएको हो। घटनाका प्रत्यक्षदर्शीका अनुसार नेत्रावती डापजोङ गाउँपालिका१ मार्पाकका राम तामाङ र रोशन तामाङ बसिरहेको स्थानीय एक होटलमा आएर दार्खा घाम्साकै स्थानीय शान्त तामाङ र रविन तामाङले झगडा गर्न सुरु गरेका थिए। सामान्य हात हालाहालबाट सुरु भएको झगडाले उग्र रुप लिएपछि खनियाबास४ दार्खा घाम्साका शान्तको घटनास्थलमा नै मृत्यु भएको हो भने अर्का स्थानीय रविन गम्भीर घाइते भएका हुन्। झडपको क्रममा प्रेसर कुकर, फलामे ढुङग्रो र रडलगायतका वस्तुहरुले प्रहार गर्दा शान्तको घटनास्थलमा नै मृत्यु भएको हो। मृत्यु भएका तामाङ यसअघि नै कर्तव्य ज्यान मुद्दामा ५ वर्ष जेल सजाय बिताएर निस्किएका व्यक्ति भएको बुझिएको छ। गम्भीर घाइतेलाई स्थानीयले उद्धार गरि उपचारको लागि तत्काल जिल्ला अस्पताल धादिङवेशी पठाएका थिए। त्यहाँ उनको उपचार हुन नसकेपछि बुधबारनै थप उपचारको लागि काठमाडौं पठाइएको थियो। रविनको हाल ग्रिनसिटि अस्पतालमा उपचार भइरहेको छ। घटनापछि कुटपिटमा संलग्न नेत्रावती डापजोङका राम तामाङ र रोशन तामाङले स्थानीय दार्खा प्रहरी चौकीमा आत्मसमर्पण गरेका थिए। प्रहरीलाई दिएको प्रारम्भिक बयानमा उनीहरुले आफुहरुलाई आक्रमण भएपछि प्रतिकार गर्दा उनीहरुको मृत्यु भएको बताएका छन्। दार्खामा सक्रिय रहेको स्थानीय गुराँस युवा क्लवले केही दिन अघिदेखि फुटबल प्रतियोगिता आयोजना गरेको थियो भने बुधबारको लागि फाइनल खेल तय भएको थियो। मार्पाकदेखि खेल हेर्न आएका समूह र स्थानीयबासीबीच झगडा भएको बुझिएको छ। फुटबल खेलका संयोजक लोकराज गुरुङले भने, उनीहरुको आपसी विवादमा झगडा भएको हो। बाहिर प्रचारमा आएजस्तो यो घटनामा फुटबल कहिँ कतै जोडिएको छैन्। फुटबल आयोजना भएकै बेला यो घटना हुनुमा दुःख लागेको छ। घटना भएको थाहा पाउनेलगत्तै जिल्ला प्रहरी कार्यालय धादिङका प्रहरी प्रमुख रविन्द्र रेग्मीसहितको टोली दार्खा पुगेको थियो। दार्खा पुगेको प्रहरी टोलीले घटनामा संलग्न भएको हुनसक्ने आशंकामा दार्खाकै स्थानीय अशोक तामाङलाइ पनि नियन्त्रणमा लिएको छ। रेग्मीले भने, दुई समुहबीचको पुरानो आपसी विवादको कारण झडप भएको हुन सक्ने प्रारम्भिक अनुसन्धानले देखाए पनि घटनाको विस्तृत अध्ययन भइरहेको छ। उनीहरुसँग जोडिएका सबै पुराना घटनाहरुलाई पनि अनुसन्धानको दायरामा ल्याइने प्रहरी प्रमुख रेग्मीले बताए। घटनामा संलग्नहरु अपराधिक पृष्ठभुमिका रहेको प्रारम्भिक जानकारीमा आएको छ, रेग्मीले भने, सबै पक्षबाट अनुसन्धानलाई हामीले अगाडी बढाएका छौँ। धादिङमा झडप, एकको मृत्यु, एक गम्भीर सधै अशान्त दार्खा दार्खा सधैं अशान्त छ। यसअघि पनि पटक पटक दार्खामा हत्या भएका छन्। स्थानीय युवाहरुबीच ग्याङ फाइट हुँदा २०६९ देखि यता चार युवा र एक प्रहरीले अकालमै ज्यान गुमाइसकेका छन्। २०६९ मंसिर १८ गते २४ घण्टाको फरकमा भीषण तामाङ र विजय तामाङको युवाहरुको समुहबाटै कुटपिट हुँदा मृत्यु भएको थियो। त्यस्तै २ वर्षअघि स्थानीय युवासँगै भएको झगडामा तत्कालिन दार्खा प्रहरी चौकीका निमित्त इन्चार्ज वीरबहादुर गुरुङको ज्यान गएको थियो।प्रहरीले पनि उत्तरी धादिङको दार्खालगायतको उत्तरी क्षेत्रलाई सुरक्षा संवेदनशिलताको दृष्टिले अति उच्च जोखिममा राखेको छ तर सोही अनुरुपको शान्ति सुरक्षाको व्यवस्था भने मिलाउन सकेको छैन्।"
शुक्रबार बिदा,"लहान : तामाङ समुदायको महान् पर्व सोनाम ल्होसारका अवसरमा सिरहाको धनगढीमाई नगरपालिकाले माघ १० गते शुक्रबार बिदा दिएको छ। नगरपालिकाका प्रमुख प्रशासकीय अधिकृत गजेन्द्रनाथ शर्माले बुधबार विज्ञप्ति जारी गर्दै माघ ११ गते शनिबार सोनाम ल्होसार पर्व परेकाले अघिल्लो दिन बिदा दिइएको जानकारी दिए। सोनाम ल्होसार पर्वका अवसरमा शुक्रबार नगरपालिका र वडा कार्यालय, स्वास्थ्य संस्था, विद्यालयलगायत सम्पूर्ण सरकारी कार्यालयमा बिदा दिइएको विज्ञप्तिमा उल्लेख छ। यस नगरक्षेत्रमा तामाङ समुदायको बसोबास रहेको छ।"
"धादिङमा झडप, एकको मृत्यु, एक गम्भीर","दार्खा (धादिङ) : धादिङको खनियावास गाउँपालिका ४ दार्खा घाम्सामा युवाबीच झडप हुँदा १ जनाको मृत्यु भएको छ । घटनामा अर्का एक युवा गम्भीर घाइते भएका छन् ।मंगलबार राती साढे ७ बजेतिर घटना भएको स्थानीयले जानकारी दिएका छन्। अबेरसम्मसँग रहेका युवाको समूहबीच झडप भएको थियो । दार्खामा स्थानीय गुराँस युवा क्लबले फुटबल आयोजना गरेको थियो भने बुधबाको लागि फाइनल खेल तय भएको थियो । उक्त फुटबल खेलका खेलाडी र रेफ्रिबीच झडप भएको दार्खाबाट स्थानीयले टेलिफोनमा जानकारी दिएका छन्। जिल्ला प्रहरी कार्यालय धादिङमा प्रमुख रविन्द्र रेग्मीका अनुसार दुई समुहबीचको पुरानो आपसी विवादको कारण झडप भएको हुनसक्ने प्रारम्भिक अनुसन्धानले देखाए पनि घटनाको विस्तृत अध्ययन भइरहेको छ । घटना भएको थाहा पाउने वित्तिकै प्रहरी प्रमुख रेग्मीसहितको टोली राती नै घटनास्थलतर्फ गएको थियो । झडपको क्रममा प्रेसर कुकर, फलामे ढुङग्रो र रडलगायतका वस्तु प्रहार गर्दा स्थानीय शान्त तामाङको घटनास्थलमै मृत्यु भएको हो । झडपमा परी गम्भीर घाइते भएका रविन तामाङलाइ जिल्ला अस्पताल धादिङमा सामान्य उपचार पछि बुधबार दिउँसो १ बजे काठमाडौं पठाइएको हो । उनको काठमाडौंस्थित ग्रिन सिटी अस्पतालमा उपचार भइरहेको छ । मृत्यु भएका तामाङ यसअघि नै कर्तव्य ज्यान मुद्धामा जेल सजाय काटेर निस्किएका व्यक्ति हुन् ।झडपमा संलग्न भएको आशंकामा प्रहरीले नेत्रावती डापजोङ गाउँपालिका १ का राम तामाङ र रोशन तामाङलाई नियन्त्रणमा लिएको छ।"
घुससहित सैनामैना वन कार्यालयका प्रमुख पक्राउ,भैरहवा : अख्तियार दुरुपयोग अनुसन्धान आयोगको बुटवल कार्यालयले रुपन्देहीको सैनामैना सब डिभिजन वन कार्यालय प्रमुखलाई घुससहित पक्राउ गरेको छ । कार्यालय प्रमुख पुष्पराज श्रेष्ठले सेवाग्राहीसँग काठ उपलब्ध गराउन सिफारिसका लागि माग गरेको ५ हजार रुपैयाँ घुस लिएको अवस्थामा उनलाई रंगेहात पक्राउ गरिएको अख्तियार बुटवल कार्यलयका प्रवक्ता सुरेश भुसालले जानकारी दिए । प्रमुख श्रेष्ठलाई बुटवल उपमहानगरपालिको नयाँ गाउँबाट नियन्त्रणमा लिइएको र घटनाको थप अनुसन्धान भइरहेको अख्तियारले जनाएको छ।
मृत्युदण्ड जितेर साउदीबाट नेपाल फर्किए उमेश,"जनकपुरधाम : मृत्युदण्डलाई जितेर धनुषाका ३९ वर्षीय उमेश यादव नेपाल फर्किएका छन् ।पाकिस्तानी सहकर्मीको हत्या आरोपमा उनलाई साउदी अरेबियामा मृत्युदण्डको सजाय सुनाइएको थियो । धनुषाको कमला नगरपालिका ३ का बासिन्दा उमेश २००६ मा वैदेशिक रोजगारीको शिलशिलामा साउदी पुगेका थिए। पाकिस्तानी नागरिक मोहम्मद लतिफ वासिरको हत्या गरेको अरोपमा जुवेलका जेनर कोर्टले १५ अप्रिल २०१८ मा मृत्यु दण्डको सजाय सुनाएको थियो। उमेशलाई घाँटी काटेर २४ घण्टा झुण्डयाउने अदालतले आदेश दिएको थियो। बैदेशिक रोगजागरिमा गएको केहि समयपछि विवादकै क्रममा पाकिस्तानी नागरिकको मृत्यु भएपछि उमेशलाई त्यहाँका प्रहरीले हत्या आरोपमा पक्राउ गरी कारबाही प्रक्रिया अघि बढाएको थियो। जुवेल जेनरल कोर्टको आदेशमा उमेशलाई साउदीकै जुवेल जेलमा राखिएको थियो। उनको जीवन रक्षाका लागि दुई वर्षदेखि अभियान चलाएका जनकपुरका समाजिक अभियन्ता सरोज रायले उनलाई बिहानै विमानस्थलमा स्वागत गरेका छन्। उमेशले मृत्यु दण्डको सजाय पाउने समाचार दुईवर्ष अघि सार्वजनिक भएपछि जनकपुरका समाजिक अभियन्ता रायले उनको जीवनरक्षाको निम्ति पहल अघि बढाएका थिए। अभियन्ता रायले दुईवर्षदेखि 'ब्लडमनी' को लागि चन्दा संकलन सुरु गरेका थिए। उनले परराष्ट्र मन्त्रालय, दुताबासको सहयोगमा मृतक पाकिस्तानीको घरमा समेत पुगेर उमेशको जीवनरक्षाको निम्ति गुहार गरेका थिए। मृतक परिवार उमेशलाई बचाउन सकारात्मक भएपछि अभियन्ता राय ब्लडमनीलगायत अदालती प्रक्रियामा अगाडी बढेका थिए। उनले चन्दा संकलन गरी पाकिस्तानी मृतक परिवारलाई ३० लाख पाकिस्तानी रुपैयाँ 'ब्लडमनी' समेत दिएपछि उमेश जेलबाट रिहा भएका थिए।"
म्याग्दीमा विकास बजेट खर्च निराशाजनक,"बेनी : चालू आर्थिक वर्ष २०७६७७ को छ महिनाको अवधिमा म्याग्दीमा एक चौथाई पनि विकास बजेट खर्च हुन सकेको छैन् । संघ, प्रदेश सरकार मातहतका कार्यालय र स्थानीय तह विकास बजेट परिचालनमा कमजोर देखिएका छन् । साउनदेखि पुष महिनासम्म संघीय सरकारको १८३९ र प्रदेशको २३३९ प्रतिशत बजेट खर्च भएको कोष तथा लेखा नियन्त्रकको कार्यालयका सूचना अधिकारी विकास पौडेलले बताए । प्रदेश सरकार अन्तर्गत पुजिगततर्फ ९३ करोड ९८ लाख ५६ हजार रुपैया बजेट बिनियोजन भएकोमा पुजिगततर्फ २१ करोड ९९ लाख सात हजार ८६७ रुपैयाँ खर्च भएको छ । संघीय सरकारको पुजिगततर्फ खुद बजेट ४६ करोड ८६ लाख १६ हजार रुपैयाँ रहेकोमा ८ करोड ६१ लाख ८१ हजार ६३७ रुपैया अथवा १८३९ प्रतिशत खर्च भएको छ । चालुतर्फ स्थानीय तहहरुलाई पठाउने अनुदान समेत दुई अरब ४८ करोड, ७६ लाख असी हजार ५४३ रुपैयाँ मध्य पुष सम्म ९७ करोड ७९ लाख पचास हजार ९७६ रुपैयाँ खर्च भएको छ । प्रत्येक चौमासिकमा वित्तिय प्रगति विवरण पेश गर्नुपर्ने नीतिगत व्यवस्था भएपनि स्थानीय तहले बुझाएका छैनन् । जिल्लाका ६ वटा स्थानीय तहले बजेट खर्चको विवरण सार्वजनिक गरेका छैनन्। बेनी नगरपालिकालाई तीन करोड ६८ लाख ६८ हजार ५२७, धवलागिरी गाउपालिकालाई दुर्ई करोड ५६ लाख ९५ हजार, मंगला गाउपालिकालाई दुई करोड पाच लाख ६२ हजार ९३२, मालिका गाउपालिकालाई १४ लाख १४ हजार ५१२ र रघुगंगालाई एक करोड ५४ लाख ५७ हजार रुपैयाँ अनुदान पठाएको छ । अन्नपूर्ण गाउपालिकाले अहिलेसम्म संघीय सरकारको अनुदान लगेको छैन् । संघीय सरकार अन्तरगत सबैभन्दा धेरै पुजिगत बजेट पुननिर्माण प्राधिकरणको शिक्षा इकाईतर्फ २६ करोड ७३ लाख ९५ हजार रुपैयाँ बजेट भएकोमा चार करोड ४६ लाख १५ हजार ९३१ रुपैयाँ खर्च भएको छ । १५ करोड ३० लाख ९० हजार रुपैयाँ बजेट भएको जिल्ला आयोजना कार्यान्वयन इकाईले तीन करोड १६ लाख ५१ हजार ५१७ रुपैयाँ खर्च गरेको छ । प्रदेश सरकार अन्तरगत सबैभन्दा बढी असी करोड ४१ लाख पचास हजार रुपैया पुजिगत बजेट भएको पूर्वाधार विकास कार्यालयले २१ करोड चार लाख ६१ ह्जार ४१५ रुपैयाँ खर्च गरेको छ । जलस्रोत तथा सिचाई विकास डिभिजन कार्यालयले ११ करोड ७२ लाख ७८ हजार रुपैया पुजिगत बजेट भएकोमा ७६ लाख ४७ हजार ४४४ रुपैयाँ खर्च भएको कोलेनिकाले जनाएको छ । गत आर्थिक वर्षको ७ महिनाको अवधिमा प्रदेशको १२३४ र संघीयको ४५ प्रतिशत बजेट खर्च भएको थियो । कोष तथा लेखा नियन्त्रक चन्द्रशेखर सापकोटाले समय अनुसार पुजिगत खर्च हुन नसकेपनि गत वर्षको तुलनामा म्याग्दीमा केही सुधार देखिएको बताए । 'ठूला आयोजनाको ठेक्का लागिसकेकाले दोस्रो चौमासिक सुरु भएदेखि खर्चको अनुपात बढ्न थालेको छ,' उनले भने, 'कर्मचारी व्यवस्थापन भएका र अख्तियारी पनि समयमै आएकाले कार्यालयहरुले बजेट परिचालनमा सक्रियता देखाउनुपर्छ ।' चालु शिर्षकको बजेट प्रशासनिक काम, तलब, भत्तामा खर्च हुन्छ । पुजिगत बजेट विकास निर्माणका योजना तथा कार्यक्रममा खर्च हुन्छ । आर्थिक वर्षको मसान्तमा हतारमा बजेट सक्ने उद्देश्यले मात्र गरिने खर्चले बेतिथि र भ्रष्ट्राचार बढाएको सरोकारवाला बताउछन् । समयमा बजेट खर्च नहुँदा बजारमा तरलताको अभाव हुने र वर्षान्तमा ठूलो मात्रामा बजारमा आउने नगदले मूल्यवृद्धिका साथै अर्थतन्त्रमा अस्थिरता पैदा गर्ने म्याग्दी बहुमुखी क्याम्पसको अर्थशास्त्र विषयका उपप्रध्यापक भोलानाथ घिमिरेले बताए । बजेट खर्च गर्ने र प्रगति देखाउनेमा भन्दा पनि उपलब्धि, दिर्घकालीन महत्व र आर्थिक सूचक सुधारमा सहयोग पुग्ने हिसाबले बजेट परिचालन गर्नुपर्छ,' उनले भने, 'आर्थिक वर्षको अन्त जेठ असारमा जथाभावी बजेट खर्च गर्ने विकृति रोक्न अनुगमन र निगरानी बढाउनु आवश्यक छ ।'"
सानोठिमी क्याम्पसमा आर्थिक हिनामिना,"काठमाडौंः सानोठिमी क्याम्पसमा आर्थिक हिनामिना भएको पाइएको छ। राष्ट्रिय सर्तकता केन्द्रले गरेको छानबिनमा क्याम्पसमा आर्थिक तथा शैक्षिक हिनामिना भएको भेटिएको जनाएको छ। क्याम्पसलाई आवश्यक पर्ने सामग्री मोबाइल, पानी शुद्ध गर्ने मेसिन, स्मारिका र खेलकुद सामग्री खरिद गर्दा त्रिभुवन विश्वविद्यालय आर्थिक व्यवस्थापन तथा खरिद नियममा भएको व्यवस्था पालना नभएको देखिएको छानबिन प्रतिवेदनमा उल्लेख छ। प्रधानमन्त्री तथा मन्त्रिपरिषद्को कार्यालयबाट प्राप्त सानोठिमी क्याम्पसका क्याम्पस प्रमुख रामचन्द्र घिमिरेले केही सहयोगीसँग मिलेर आर्थिक अनियमितता भएको उजुरी परेपछि सर्तकता केन्द्रले छानबिन गरेको हो। छानबिनमा मोबाइल खरिदमा हिनामिना भएको पाइएको छ। क्याम्पस प्रमुखले १५ हजारसम्मको मोबाइल खरिद गरी बोक्न पाउने त्रिवीको व्यवस्था छ। तर क्याम्पस प्रमुख घिमिरेले एक लाख २० हजारको मोबाइल खरिद गरेको छानबिन प्रतिवेदनमा उल्लेख छ। त्रिवि कार्यकारी परिषद्को निर्णयानुसार तोकिएको सीमाभन्दा १ लाख ४ हजार ७८० बढी मोबाइल खरिद गर्नु नियम संगत नदेखिएको भन्दै महालेखाले बेरुजु कायम गरेको पाइएको छ। वर्तमान निमित्त क्याम्पस प्रमुख होमनाथ दाहालले खेलकुद सामग्री खरिदमा आवश्यक खरिद प्रक्रिया पूरा नगरी क्याम्पस प्रमुख घिमिरेको निर्देशनमा १० लाखका सामग्रीको फर्जी बिल पेस गरेर आर्थिक अनियमितता गरेको पाइएको छ। निमित्त प्रमुख दाहालले खेलकुद सामग्री खरिद गर्दा १० लाखको खरिद नगरेको भेटिएको छानबिन प्रतिवेदनमा उल्लेख छ। खेलकुद प्रतियोगिता सञ्चालनका लागि दुई लाख ५३ हजार २१० को सोधभर्ना उपलब्ध गराइएकोमा उनले प्रतियोगिता सञ्चालनअघि नै बजेटसहितको प्रस्ताव तयार नगरी प्रतियोगिता सञ्चालन गरेर खर्च गरेको पाइएको छ। विभिन्न मितिमा ६८ हजार १७० को सोधभर्नामा खाजा खर्च जनाइएकोमा खाना खानेको दस्तखतसहितको नामावली संलग्न नभएको पाइएको छ। क्याम्पसको हालसम्म ६४ लाख ३८ हजार ७४१ रुपैयाँ बेरुजु रकम रहेको देखिएको छ। महालेखापरीक्षकको कार्यालयबाट गत वर्षमा औंल्याएको बेरुजु लगत किताब खडा गरी बेरुजुसंग सम्बन्धित प्रमाण कागजात जुटाई फस्र्योट गरी त्यसलाई बर्सेनि अद्यावधिकसमेत गर्नुपर्ने व्यवस्था भए पनि बेरुजुको लगत किताब तयार गरेको देखिएन, प्रतिवेदनमा उल्लेख छ। यस्तै, महालेखा समक्ष समपरीक्षणको लागि कुनै अनुरोध गरेको नदिइएको बताएको छ। ऐन नियमले गरेको व्यवस्थाउपर यथोचित ध्यान नपुर्याएका कारण यस्तो हुनसक्ने र यसको कारणबारे एकिन हुन नसकेको महालेखाको प्रतिवेदनमा उल्लेख गएिको छ। करार शिक्षक नियुक्तमा मनपरी त्रिविको अनुमति बेगर करार शिक्षक नियुक्त गरेको पाइएको छानविन प्रतिवेदनमा उल्लेख छ। सानो ठिमी क्याम्पसले २०७६ जेठ १६ मा एक गणित शिक्षक र दुई अंग्रेजी बिषयका शिक्षकलाई आन्तरिक करारमा नियुक्ति गरेको थियो। त्रिवि रजिष्ट्रारको कार्यालयबाट पूर्व स्वीकृति नलिएका कारण नियक्ति भएका आन्तरिक करार शिक्षकलाई तलव भत्ता उपलव्ध हुन नसकेको प्रतिवेदनमा उल्लेख छ। विभागीय प्रमुखमा करार त्रिवि संगठन तथा शैक्षिक प्रशासन सम्बन्धी नियम विपरित करारका शिक्षकलाई विभागिय प्रमुखमा जिम्मेवारी दिएको छानबिनमा पाइएको छ। नेपाली र गणित विषयमा करार सेवामा कार्यरत शिक्षकहरूलाई तीन वर्षको पदावधि हुने विभागको अध्यक्षको जिम्मेवारी दिइ वरिष्ठ प्राध्यापक, सहप्राध्यापक तथा उपप्राध्यापकको मनोबल गिराइ शैक्षिक भ्रष्टाचार गरेको आरोपमा सर्तकताले छानबिन गरेको छ। एमएडका अधिकांश विषयको पठनपाठन प्राध्यापक, सहप्राध्यापकबाट भन्दा पनि करार र आंशिक शिक्षकहरूबाट भइरहेको हुँदा उनीहरूलाई विभागिय प्रमुखको जिम्मेवारी दिएको क्याम्पसले दाबी गरेको छ। पानी सुद्धीकरण गर्ने मेसिन खरिदमा एक लाख रुपैयाँ खर्चिको छ। तर त्रिविको आर्थिक व्यवस्थापन तथा खरिद सम्बन्धी नियममा २५ हजारभन्दा माथिको सामग्री खरिदमा सोझै खरिद गर्न नपाइने व्यवस्था छ। सर्तकता केन्द्रले नियम विपरीत खरिद कार्य गर्ने तथा त्रिविको स्वीकृतिबेगर शिक्षक करारमा नियुक्ति गर्ने पदाधिकारीलाई कानुनबमोजिम कारबाही गर्न त्रिभुवन विश्वविद्यालयमा पत्राचार गर्ने निर्णय गरेको छ। सर्तकता केन्द्रले सानोठिमी क्याम्पसलाई लोकसेवा आयोगका परीक्षा केन्द्र राख्दा प्राप्त हुने शुल्कलगायत क्याम्पसले लिने सबै प्रकारका शुल्क र राजश्व लगायतको रकम समयमा नै क्याम्पस खातामा जम्मा गर्ने व्यवस्था मिलाउन निर्देशन दिएको छ।"
बेल्जियमकी अधिराजकुमारीलाई भरतपुरमा स्वागत,"चितवन : बेल्जियमकी अधिराजकुमारी एस्ट्रिडलाई भरतपुरमा स्वागत गरिएको छ । नवलपुरमा आयोजित कार्यक्रममा सहभागी हुन आउने क्रममा भरतपुर विमानस्थलमा महानगरपालिकाले स्वागत गरेको हो । महानगर प्रमुख रेनु दाहाल, उपप्रमुख पावर्ती शाह , चितवनका प्रमुख जिल्ला अधिकारी नारायणप्रसाद भट्टराईलगायतले विमानस्थलमा स्वागत गरेका थिए । राजकुमारीको स्वागतमा पञ्चे बाजा बजाइएको थियो । उनी दुई दिन चितवन रहने भरतपुर महानगरले जनाएको छ । चितवन बसाइको क्रममा एस्ट्रिडले चितवन राष्ट्रिय निकुञ्ज र अन्य पर्यटकीय क्षेत्रको अवलोलन गर्ने बताइएको छ । उनी नवलपुरस्थित मध्यविन्दु जिल्ला अस्पताल क्षयरोग प्रेषण केन्द्रको शिलन्यास गर्न आएकी हुन् । गण्डकी प्रदेशका मुख्यमन्त्री गण्डकी पृथ्वी शुब्बा गुरुङ र अधिराजकुमारी एस्ट्रिडले गरेका थिए।"
धरहरा होइन भ्युटावर,"काठमाडौं : लिफ्टसहितको धरहरा। सुन्दर बगैंचा अनि पार्किङको सुविधा। पसल र खाजाघरको व्यवस्था। अत्याधुनिक सुविधासम्पन्न। सिमेन्टका मोटामोटा पिलर लगाएको बलियो धरहरा। अब धरहरा चढेर कसैले ज्यान गुमाउनु पर्ने छैन। निर्माणाधीन नयाँ संरचनालाई धेरैले यसरी नै धरहरा भनेर बुझेका छन्। तर, उक्त संरचना धरहरा होइन भ्युटावर हो। ०७२ को भूकम्पमा ढलेको धरहरा अझै बेवारिस छ। प्रबलीकरण (रेट्रोफिट) गरी काँचको फ्रेममा राख्ने भने पनि धरहरा घाम र पानीको मार सहेरै बसेको छ। ठुटो धरहराको माटो र इँटा फुस्फुसाएर जीर्ण बन्दै छ, सम्पदा संरक्षण अभियन्ता गणपतिलाल श्रेष्ठले भने, संरक्षण अभावमा धरहरा माटोमा विलिन हुन लाग्दा पनि सम्बन्धित निकाय भ्युटावरको तल्ला गन्दै बसेको छ। प्रधानमन्त्री केपी ओलीले मेरो धरहरा म बनाउँछु अभियान सुरु गरेपछि धरहरा पुनर्निर्माणमा नेपाली निकै उत्साहित भएका थिए। चार वर्षअगाडि ऐतिहासिक धरोहर पुनर्निर्माणमा संकल्प कार्यक्रम आउँदा सर्वसाधारणले धरहरा बनाउन २४ करोड रकम चन्दा नै दिए। केही दिनअघि एक वृद्धाले धरहरा पुनर्निर्माणका लागि भनेर १ हजार रुपैयाँ जम्मा गरिन्। तर, यो कोषलाई सरकारले क्रियाशील बनाएर उपयोग गर्न सकेको छैन। त्यतिबेला जनस्तरबाट भूकम्प स्मृति पार्क बनाउनुपर्ने आवाज उठेको थियो। प्रधानमन्त्री ओलीले जनताको भावनासँग गाँसिएको धरहरा बन्नैपर्ने भाषणा धेरैपल्ट गरे। धरहरा वरवरको ऐतिहासिक, धार्मिक र सांस्कृतिक सम्पदामा कुनै आँच नआउने प्रतिबद्धता जनाए, अभियन्ता श्रेष्ठले भने, तर जनतासँग पूँजी उठाएर प्रधानमन्त्रीले धरहरा बनाएनन्। २२ तल्ले भ्युटावर उठाइदिए। सरकारले व्यापारिक प्रयोजनका लागि ऐतिहासिक धरहरा क्षेत्रलाई सपिङ कम्लेक्स बनाउन लागेको उनको आरोप थियो। सुन्धारास्थित गोश्वारा हुलाक, टक्सार विभाग, सञ्चय कोषलगायतका भवन भत्काएर भ्युटावर (सिमेन्टको धरहरा) साढे ४२ रोपनीमा फैलिनेछ। ऐतिहासिक संरचना भत्काएर बन्ने भ्युटावर हेर्दा मात्र राम्रो देखिने तर महत्व बुझ्नेलाई भने पीडा हुने सम्पदाविज्ञहरू बताउँछन्। सार्वजनिक सम्पत्तिमा बन्ने भ्युटावरमा सर्वसाधारणले शुल्क नतिरि प्रवेश गर्न पाउँदैनन्। संस्कृतिविद् तेजेश्वरबाबु ग्वङ भन्छन्, विदेशीहरू हाम्रा मौलिक सम्पदा हेर्न नेपाल आउने हुन्, भ्युटावर हेर्न होइन। धरहराको नाममा भ्युटावर बनाउन पुनर्निर्माण प्राधिकरणले ३ अर्ब ४८ करोडमा निर्माण कम्पनी रमन कन्स्ट्रक्सनसँग सम्झौता गरेको छ। अब ९ महिनामा निर्माण सकिने प्राधिकरणका पूर्वसहसचिव राजुमान मानन्धरले जानकारी दिए। ३३ प्रतिशत काम सकिएको छ, उनले भने, २०२० को अक्टोबरमा काम सक्दै छौं। नयाँ भनिएको धरहरा पाँचतला उठिसक्दा ८० करोड रुपैयाँ लागिसकेको छ। माटो प्ररीक्षण र वातावरणीय प्रभाव मूल्यांकन (ईआईए) नै नगरि बनिरहेको भ्युटावर ७२ मिटर (२ सय ३४ फिट) अग्लो हुनेछ। सोसाइटी अफ नेपलिज आर्किटेक्ट (सोना) की सभापति अन्जु मल्ल प्रधान अग्लो संरचना बाक्लो बस्तीमाझ अनुपयुक्त रहेको बताउँछिन्। भूकम्प जस्तो प्राकृतिक विपत्ति फेरि आएमा भ्युटावरले धेरैको ज्यान लिन सक्छ, उनले भनिन्। भ्युटावर बनेपछि धरहराको मौलिकतासमेत मासिएको उनले गुनासो गरिन्। एघारतले धरहरा ९० सालको भूकम्पमा भत्किएको थियो। पछि ९ तलामा सीमित भयो। ऐतिहासिक धरहरा भीमसेन थापाले बनाएको भनिए पनि महारानी ललित त्रिपुरासुन्दरीले विसं १८८८ मा बनाउन लगाएको संस्कृतिविद् हरिराम जोशी बताउँछन्। भीमसेन थापाले बनाउन लगाएको उपल्लो धरहरा विसं १८९० को भूकम्पमा भत्कियो र पुनर्निर्माण भएन, उनले भने। ४० करोडको मुद्दा के हुँदैछ धरहरा ढल्नुअघि यसको व्यवस्थापन तथा सञ्चालनको ठेक्का निजी कम्पनी साइड वाकर्सले लिएको थियो। उसले २० वर्षका लागि धरहरा लिजमै लिएको थियो। काठमाडौं महानगरपालिकासँग व्यापारिक प्रयोजनका लागि भन्दै ०६१ सालमा सम्झौता गरेको थियो। सम्झौताअनुसार यो कम्पनीको लिज अवधि अझै पाँच वर्ष बाँकी छ। नयाँ धरहरा (भ्युटावर) निर्माणमा नसघाएको साइड वाकर्सले काठमाडौं महानगरपालिकामाथि ४० करोडको मुद्दा हालेको छ। धरहरा ढलेपछि नोक्सानी भएको भन्दै उसले क्षतिपूर्ति माग्दै मुद्दा हालेको हो। तर, उसले धरहरा ढलेपछि पनि आसपासका सटर भाडामा दिएर आम्दानी गरिरहेको थियो। महानगरले सम्झौता रद्द गर्नासाथ कम्पनी जिम्मेवारीबाट सरक्क पन्छियो। जबकि महानगरसँगको सम्झौताअनुसार धरहरा पुनर्निर्माण गर्नुपर्ने जिम्मेवारी उसको पनि थियो। त्यसमाथि प्रधानमन्त्री केपी ोलीले मेरो धरहरा म बनाउँछु, अभियान सुरु गरेपछि साइड वाकर्सले सीधै उन्मुक्ति पायो। साइड वाकर्सलाई बचाउन सरोकारवाला निकायसमेत तैं चुप मै चुप छन्। पछिल्लो समय उनलाई उन्मुक्ति दिन महानगर नै लागेको छ। भूकम्पपछि धरहराको सम्पूर्ण जिम्मेवारी राष्ट्रिय पुनर्निर्माण प्राधिकरणले लिएको महानगरका प्रवक्ता इश्वरमान डंगोल बताउँछन्। भूकम्पपश्चात मुद्दा र कामको सम्पूर्ण जिम्मेवारी प्राधिकरणले लिएको छ, उनले भने, महानगरले धरहराको कुनै मुद्दा हेरेकोे छैन। यता साइड वार्कसको सम्झौता महानगरसँग भएकाले मुद्दा पनि महानगरकै जिम्मेवारी भएको भनाइ प्राधिकरणको छ। यसबारे महानगरका सूचना अधिकृत बोल्न चाहेनन्। ९० दिनभित्र साइड वाकर्सले गर्ने मागदाबीमाथि मध्यस्थता समितिले निर्णय गर्ने महानगरले बताउँदै आएको थियो। तर समय घर्कीसक्दा पनि छिनोफानो भएको छैन। समितिमा महानगरका साथै ठेकेदार, पूर्वन्यायाधीश, वकिल र दुवै पक्षले राखेका ११ मध्यस्थकर्तासमक्ष साइड वाकर्सको दाबी पेस हुने महानगरले बताउँदै आएको छ। जिम्मेवारी वहन नगरी उम्किरहेको साइड वाकर्सले दोहोरो फाइदा लिन मुद्दा दायर गरेको हो। सुरुमा मौन बसेको कम्पनीले नयाँ धरहरा निर्माण थालिएको डेढ वर्षपछि क्षतिपूर्ति माग्दै उच्च अदालतमा मुद्दा हालेको हो। यसरी बन्दै धरहरा (फोटो फिचर)"
उपमहानगरले सञ्चालन गर्यो मेट्रो कलेज,"दाङ : तुलसीपुर उपमहानगरपालिकाले मेट्रो कलेज स्थापना गरेको छ। बुधबार एक समारोहबीच प्रदेश नं ५ मा मुख्यमन्त्री शंकर पोखरेलले उद्घाटन गरेका हुन्। स्नातक तहको वन विज्ञान अध्ययन गराउने गरी उपमहानगरले पोलिटेक्निक इन्स्टिच्युट (तुलसीपुर मेट्रो कलेज) सञ्चालनमा ल्याएको हो। यसै शैक्षिक सत्रदेखि पढाई सुरु गरेको उक्त कलेजको स्वामित्व उपमहानगरकै हो। तुलसीपुर१२ हरिपौरामा स्थापना भएको कलेजमा अहिले वन विज्ञानका ३० जना विद्यार्थीहरुले अध्ययन गरिरहेका छन्। बहुप्राविधिक शिक्षालयको उद्देश्य लिएर मेट्रो कलेज स्थापना गरिएको र आगामी वर्षदेखि थप संकायहरु स्थापना गरिने उपमहानगर प्रमुख घनश्याम पाण्डेले बताए। उनले नगरको शिक्षाको गौरवका रुपमा कलेज रहेको बताए। कलेजको उद्घाटन गर्दे मुख्यमन्त्री शंकर पोख्रेलले नगरले मेट्रो कलेजलाई सुन्दर उपहारका रुपमा पाएको बताए। उनले नमुनाका रुपमा सञ्चालन हुने कुरामा आफु ढुक्क भएको विशवास व्यक्त गरे। अहिले न्वारण मात्रै भएको छ, यसमै रहेर समिक्षा गर्नु गलत हुन्छ उनले भने मास्टर प्लान हेरेर समिक्षा गरौं। उनले अहिले पनि प्रदेशले १० करोड सहयोग गरेको भन्दै आगामी दिनमा शिक्षाको विकास र समृद्धिका लागि लगानी बढाउने बताए।"
गाउँपालिकाको सम्पर्क कार्यालयमा आगजनी,"बैतडी : बैतडीको डिलाशैनी गाउँपालिकाको सम्पर्क कार्यालयमा अज्ञात समूहले आगजनी गरेको छ । बुधबार बिहान ३ बजे गाउँपालिकाको ३ पंसेरामा रहेको सम्पर्क कार्यालयको प्रशासन शाखामा आगजनी गरिएको हो । प्रशासन कक्षको ताल्चा फोडेर आगजनी गरिएको गाउँपालिका अध्यक्ष उकेन्द्र बोहराले बताए । गाउँपालिकाको प्रशासन कक्षमा अज्ञात समूहले आगजनी गरेको छ। आगजनीबाट कक्षमा भएका कम्प्युटर, महत्वपूर्ण कागजपत्र जलेर नष्ट भएका छन्। यस्तै गाउँपालिकाले भाडामा लिएको म १ च ४८८ नम्बरको स्कारपियोमा पनि आजगनी गरिएको छ । उक्त स्कारपियो नेकपाका जिल्ला अध्यक्ष सुरेन्द्र पालको रहेको बुझिएको छ । यसका साथै डिलाशैनी गाउँपालिका ३ पंसेरामा रहेको नेकपा अध्यक्ष पालको घरको मूलगेटमा प्रेसरकुकर बम पनि फेला परेको छ । पालकै से १ च ४५९ नम्बरको जेसिबिमा पनि आगजनी गरिएको जिल्ला प्रहरी कार्यालयका प्रमुख प्रहरी नायव उपरीक्षक डिल्लीनारायण पाण्डेयले जानकारी दिए । आगजनी कसले गरेको हो भन्ने बारेमा केही खुल्न सकेको छैन् भने बम पनि कसले राखेको हो भन्ने बिषयमा खुलेको छैन् । बम निष्क्रिय पार्न हनुमानध्वज गुल्म बैतडीको नेपाली सेनाको टोली घटनास्थलतर्फ गएको छ । घटनाबारे बुझ्न प्रहरी टोली पनि घटनास्थलर्फ गएको छ ।राज्य पुर्नस्थापना हुँदा डिलाशैनी गाउँपालिका ७ मा केन्द्र तोकिएको भएपनि हाल सम्पूर्ण कामकाज ३ बाट हुँदै आएका छन् । ३ मै केन्द्र सार्ने चलखेल भएको भन्दै स्थानीयले असन्तुष्टि जनाउँदै आएका छन्। नेकपा अध्यक्ष पालकै घर रहेको पंसेरामा केन्द्र सार्ने चलखेल भएको स्थानीयको आरोप छ । गाउँपालिकाको केन्द्रका विषयमा डिलाशैनीमा लामो समयदेखि विवाद रहँदै आएको थियो। अहिलेको सम्पर्क कार्यालय रहेको ठाउँ गाउँपालिकाको केन्द्रका लागि उपयुक्त भनेर प्रतिवेदन सार्वजनिक भएपछि त्यसको विरोध समेत भइरहेको छ।"
सडक छेउका जीर्ण घरले त्रास,"ललितपुुर । दुुईतिरबाट सवारी छिर्न मुुस्किल साँघुुरो सडक । ठूल्ठूला मालवाहक टिपर र बस ओहोरदोहोर गरिरहन्छन् । इँटा र माटोले बनेको पुराना घर टिपरले थर्किएर हल्लिन्छन् । सडक पेटीमा हिँड्ने बटुुवा, सवारी चालक सधैं त्रासमा यात्रा गर्छन् । ललितपुुर महानगरपालिकाको वडा २६ सुुनाकोठीदेखि चापागाउँसम्म ठाउँठाउँमा अहिल्यै ढल्लान जस्ता देखिने सयौं घर छन् । यात्रु त त्रासमा हुन्छन् नै घरमा बस्ने बास पनि त्रासदीपूर्ण नै हुन्छ । यही बाटो हुुँदै टिकाभैरवबाट दिनहुुँ काठमाडौं आउजाउ गर्छन् सुुरेश योञ्जन । उनी भन्छन्, चापागाउँसुुनाकोठीको बाटो हिड्नै डर लाग्छ, विकल्प पनि छैन । ढुुंगा, रोडा, बालुुवा, दूधलगायत खाद्यवस्तु बोकेका सवारीहरूको पनि बाक्लै आवातजावत हुन्छ । योञ्जन भन्छन्, यो सडक खण्डमा कुनै पनि बेला दुर्घटना हुने त्रास छ । हामी हिँड्दै गर्दा पनि ट्रक र ठूला सवारीको कम्पनले घर हल्लिरहेका हुन्छन् । चापागाउँ शाही टोलका नन्दकिशोर शाहीलाई पनि पुुराना घर ढलेर दुुर्घटना हुुनसक्ने भय छ । सडकभन्दा केही भित्र छ उनको घर । तर त्यहीँबाट ओहोरदोहोर गरिहनुुपर्ने हुुन्छ । भित्रि बस्तीका बृद्धबृद्धाहरु सडक छेउछाउमा घाम ताप्न निस्किएका हुुन्छन् । सरकारले उपलब्ध गराउँदै आएको राहतले घर भत्काउन नपुुग्ने तर्क शाहीको छ । सडकछेउका धेरै बासिन्दाले रकम अभावमा घर भत्काउन सकेका छैनन्, उनले भने, सरकारले घर र जग्गाको मुुआब्जा दिएपछि मात्र स्थानीय संरचना भत्काउनेवाला छन् । २६ नम्बर वडाका अध्यक्ष सुुरेश महर्जनका अनुुसार उत सडक बाइस मिटर बनाउन सरकारले टेण्डर गरेको थियो । तर मुुआब्जा विवादका कारण कसैले घर भत्काउन मानेनन् । हाल उत सडक यथास्थितिमा कालोपत्रे गरिने भनिएको छ । सुुनाकोठीचापागाउँ सडक ६७ मिटरमात्र चौडाइ भएको उनले बताए । अबको करिब दुुई महिनाभित्र जस्तो छ त्यस्तै अवस्थामा सडकको स्तररोन्नति गरिने भनिएको छ । तर सडक द्धेउका घर भत्काउने सुरसारै छैन, उनले भने । पटकपटक कालोपत्रे थप्दै जाँदा सुुनाकोठी खण्डका सडक घरभन्दा माथि उठेकाले एक फिटजति खन्न लागिएको महर्जनले बताए । यो समस्या महानगरपालिकाको २६ देखि २७ वडासम्म यथावत छ । यहाँमात्र करिब एक देखि डेढ सय घर भत्काउनुुपर्नै देखिन्छ, उनले भने । यस्तै, गोदावरी नगरपालिका खण्डको पुुराना बस्तीमा पनि समस्या उस्तै छ । नगरप्रमुुख गजेन्द्र महर्जनका अनुुसार चापागाउँसुुनाकोठी खण्डमा करिब ६ सय घर भत्काउनुपर्ने अवस्था छ । तर सरकारले मुुआब्जा दिन नसकेकै कारण जीर्ण घरहरू भत्काउन नसकेको उनले प्रष्ट्याए ।"
स्थानीयले थापेको पासोमा चितुवा पर्यो,"महेन्द्रनगर : कञ्चनपुरमा एक चितुवा पासोमा परेको छ । भीमदत्तनगरपालिका ९ स्थित सिद्धनाथ सामुदायिक वनमा बुधबार बिहान पासोमा चितुवा परेको भेटिएको शसस्त्र प्रहरी बल बिओपी ब्रह्मदेवले जनाएको छ । स्थानीयले बँदेल अथवा चितललाई थापेको पासोमा चितुवा परेको हुनसक्ने शसस्त्र प्रहरी बल बिओपी ब्रह्मदेवका प्रमुख शसस्त्र प्रहरी निरीक्षक रामराज खनालले बताए । 'चितुवाको पछाडिको एउटा खुट्टा मात्रै पासोमा अड्किएको छ ।अहिले हाम्रो टोलीले सुरक्षा दिएको छ,' प्रमुख शसस्त्र प्रहरी निरीक्षक रामराज खनालले भने। डिभिजन वन कार्यालय महेन्द्रनगरका सूचना अधिकारी सिद्धराज अवस्थीले उद्धारका लागि ब्रदियाबाट टोली आउन लागेको जानकारी दिए । उनले चितुवालाई बेहोस बनाएर उद्धार गनुपर्ने भएकाले त्यसको लागि महेन्द्रनगरमा उपकरण नभएको बताए ।"
पाँच जिल्ला सञ्चारविहीन,"सुर्खेत : साविक कर्णालीका पाँच जिल्ला सञ्चारविहीन भएका छन् । तीन दिनदेखि कालीकोट, हुम्ला, डोल्पा, मुगु र जुम्ला सञ्चारविहीन भएका हुन् । कालीकोटको भर्तास्थित रहेको स्तम्भमा खराबी आएपछि साबिकको कर्णालीमा सञ्चार सेवा बन्द भएको नेपाल टेलिकम सुर्खेतका प्रमुख नवराज खतिवडाले जानकारी दिए । मौसममा आएको खराबीका साथै हिमपातका कारण सोलारले काम नगर्दा सेवा अवरुद्ध भएको हो, प्रमुख खतिवडाले भने, त्यसको लागि मङ्गलबार नै प्राविधिक टोली कालीकोट पठाइसकेका छौँ । उनका अनुसार बुधबार नै प्राविधिक टोलीले सञ्चार सेवा पुनःसञ्चालन गर्नेछ । सञ्चार सेवा बन्द भएका कारण त्यहाँका स्थानीय सरकार, प्रहरी प्रशासनलगायत स्थानीय नागरिकको दैनिक तथा नियमित काम प्रभावित भएका छन् । रासस"
कैलालीमा माघी माहोल (फोटो फिचर),"धनगढी : थारु समुदायले नयाँ वर्षको रुपमा मनाउने माघीको गाउँगाउँमा रौनक बढिरहेको छ । उनीहरुले महिनाभरी विभिन्न महोत्सव, नाचगान र सांगीतिक कार्यक्रम गरी माघी मनाइरहेका छन्। कैलालीको गोदावरी नगरपालिका ८ मजगाउँमा पनि माघी महोत्सव सुरु भएको छ । थारु समुदाय कसैले यसलाई 'माघी' र कसैले 'माघ' महोत्सव भन्दै आएका छन्। मजगाउँमा रहेको थारु संग्राहलयको प्रांगणमा माघ महोत्सव सुरु भएको छ । थारु कल्याणकारी सभा गोदावरी नगर समितिको आयोजनामा माघ महोत्सव सुरु भएको हो । महोत्सवको गोदावरी नगरपालिकाकी उपप्रमुख रत्ना कडायतले उद्घाटन गरिन् । कार्यक्रमको उद्घाटन गर्दै उप प्रमुख कडायतले थारु संग्रहालयलाई पूर्ण रुपमा विकसित गराउन नगरपालिकाले बजेट विनियोजन गर्ने बताइन् । महोत्सव तीन दिनसम्म सञ्चालन हुनेछ। महोत्सवमा थारु समुदायका भेषभुषा, कला, संस्कृति झल्कने झाँकी, नृत्य प्रस्तुत गरिएका छन् । लामो समयदेखि हिउँदे झरी र हुस्सुले आजीत भएका कैलालीबासी बुधबार घाम लागेसँगै महोत्सव हेर्न उर्लिए। 'थारु भाषा, संस्कृति, कला, गीतवास हमार पहिचान, अधिकार सुनिश्चितता ओ संमृद्ध समाज निर्माण करना हमार साझा अभियान' भन्ने नाराका साथ थारु कल्याणकाणी सभा गोदावरी नगर समितिले महोत्सवको आयोजना गरेको हो । उद्घाटन कार्यक्रम थारु कल्याणकाणी सभा गोदावरी नगर समितिका अध्यक्ष जनकलाल चौधरीको सभापतित्वमा भएको थियो । महोत्वस माघ १० गते सम्म संचालन हुनेछ । महोत्सवमा विभिन्न थारु परिकारका स्टल राखिएका छन्।"
उदयपुरमा आमाछोरी हत्याका अभियुक्तलाई जन्मकैद,उदयपुर : उदयपुरको त्रियुगा नगरपालिका ९ चौकीबारीका आमाछोरी हत्या प्रकरण आरोपमा पुर्पक्षका लागि थुनामा रहेका आरोपितलाई जिल्ला अदालतले आजिवन काराबासको फैसला सुनाएको छ। जिल्ला न्यायाधीश दिपक खनालको एकल इजलासले मंगलबार सिरहा जिल्लाको लहान नगरपालिका ८ स्थायी घर भई उदयपुरको त्रियुगा नगरपालिका ३ मोतिगडामा व्यापार गर्दै आएका ४० वर्षीय रामहरी साहलाई आजिवन कारबाससँगै पीडितलाई एक लाख क्षतिपुर्ति उपलब्ध गराउने गरी फैसला सुनाएको हो। त्यस्तै गिरफ्तार परेका साहसँग फेला परेको सुनको रिङ र मंगलसुत्र पीडितको भएको कसुरदारले स्वीकार गरेकाले पीडित परिवारलाई नै फिर्ता दिन आदेश गरिएको श्रेस्तेदार राजकुमार आचार्यले जानकारी दिए। कसुरदारले २०७६ असोज २४ गते साँझ २८ वर्षीया गोमा भनिने शारदा चौधरी र छोरी ६ वर्षीया रचना चौधरीलाई धारिलो हत्यार प्रयोग गरी हत्या गरेको भन्दै प्रहरीको अनुसन्धान पछि सरकारी वकिलको कार्यालयले मुद्दा दायर गरेको थियो । घरमा आमा र छोरी मात्र बसेको थाहा पाएर हत्या गर्ने योजनाका साथ उनी एक्लै पीडितको घर पुगेका थिए । कसुरदारलाई प्रहरीले असोज २५ गते मोतिगडाबाट पक्राउ गरेको थियो । कसुरदारले प्रहरीसँगको वयानमा विगत लामो सयमदेखि मृतकसँग प्रेम सम्बन्ध रहेको र विवाह अस्वीकार गरेपछि धारिलो हतियार प्रयोग गरी हत्या गरेको बताएका थिए । मृतकसँगको सम्बन्ध पछि जेठी पत्निलाई सिरहा घरमा छोडेर विवाह गर्ने योजनाकासाथ मोतिगडा बस्दै आएका साहले प्रेम सम्बन्ध विवाहमा परिणत नभएपछि हत्या गरेको बताएका छन् । हत्याको क्रममा छोरीले देखेपछि छोरीलाई पनि हत्या गरेको बताएका छन्।
कक्षा ११ र १२ को परीक्षा तालिका सार्वजनिक (तालिकासहित ),"काठमाडौं : राष्ट्रिय परीक्षा बोर्डले यस वर्षको कक्षा १२ र ११ को वार्षिक परीक्षा क्रमस २०७७ वैशाख ८ गते सोमबारदेखि र २०७७ वैशाख २१ गते आइतबारबाट सञ्चालन गर्ने भएको छ । परीक्षा बोर्डले बुधबार सूचना प्रकाशन गरेर यसबारे जानकारी गराएको हो । परीक्षा साधारण (संगीत, ललितकला र संस्कृत) तथा प्राविधिक विषय समूहको परीक्षा एकै मितिमा सञ्चालन गर्ने बोर्डले निर्णय गरेको हो । बोर्डका अनुसार कक्षा १२ को परीक्षा वैशाख १८ गतेसम्म सञ्चालन हुनेछ । कक्षा ११ को परीक्षा वैशाख ३१ गते सम्पन्न हुनेछ । नियमित, ग्रेडवृद्धि र आंशिक विद्यार्थीका परीक्षा पनि एकै समयमा सञ्चालन हुने बोर्डले जनाएको छ ।"
अपराधीलाई नेपालमा ठाँउ छैन् : आईजीपी खनाल,"कालिकोट : नेपाल प्रहरीका महानिरीक्षक (आईजीपी) सर्वेन्द्र खनालले कुनै पनि किसिमका अपराधीहरुलाई नेपालमा ठाँउ नरहेको बताएका छन्। बुधबार जिल्ला प्रहरी कार्यालय कालिकोटका तीन वटा नवनिर्मित भवन उद्घाटन गर्दै उनले यस्तो बताएका हुन्। सरकारद्धारा प्रतिबन्धित विप्लव समुहलाई लक्षित गर्दै विकास विरोधी, संविधान विरोधी कुनै पनि तत्वहरुलाई नेपालमा स्थान नरहेको उनले बताएका हुन्। नेपाल प्रहरीले अपराध नियन्त्रण, रोकथाम, शान्ति सुरक्षा कायम गर्नका लागि उत्कृष्ट कार्यसम्पादन गरेको छ उनले भने समुदाय प्रहरी साझेदारी कार्यक्रम अन्तरगत प्रहरी गाउँगाउँ नागरिकको साथमा पुगेको छ। उनले मुलुकको शान्ति, सुरक्षा र सुशासन कायम गर्न नेपाल प्रहरीले कुनै कसुर बाँकी नराख्ने प्रतिबद्धता जनाउदै प्रहरीलाई नागरिकले प्रदान गरेको सहयोग अतुलनीय रहेको बताए। अपराधविरुद्ध लड्न भिड्न प्रहरी तयार रहेको खनालले बताए। उनले करिब १२ वटा बिषयलाई केन्द्रमा राखेर जनताको जिउ धनको सुरक्षा र अपराध नियन्त्रणमा प्रहरी लागि परेको बताए। समाजमा हुने विभिन्न किसिमका अपराधहरु प्रहरी कहाँ पुगे कानुन अनुसार कारबाही हुने विश्वास दिलाउन चाहन्छु उनले भने प्रहरी राष्ट्र र जनताका हितमा कटिबद्ध छ। तयस्तै कर्णाली प्रदेश प्रहरी प्रमुख डिआईजी पुर्णचन्द्र जोशीले कर्णाली प्रदेशमा समुदाय प्रहरी साझेदारी कार्यक्रम हरेक जिल्लामा प्रभावकारी भएको बताए। उनले सो कार्यक्रमले समाजमा हुने सामाजिक अपराधहरु न्यूनिकरण हुदै गएको दाबी गरे। कालिकोटका प्रमुख जिल्ला अधिकारी कृष्णचन्द्र पौडेलले जिल्लाको शान्ति सुरक्षा तथा अपराध नियन्त्रणका लागि एकिकृत सुरक्षा रणनीति २०७६ निर्माण गरी जस अनुसार सुरक्षा कारबाही सुरु गरिएको बताए। गाँउमा धेरै चौकीहरु भाडाका घरमा छन् उनले भने जिल्लामा करिब एक सय प्रहरीको दरबन्दी रिक्त छ। रिक्त दरबन्दी पुर्तिका साथै भवनविहीन चौकीको भवन निर्माणका लागि आईजीपी खनाललाई अनुरोध गर्दछु। करिब ३ करोड ३३ लाखको लगानीमा तीन वटा हिरासतसहितको कार्यालय र ४ करोड ७३ लाखको लगानीमा ९६ जना प्रहरी र डिएसपीको आवासगृह गरी ८ करोड ६ लाखको लगानीमा तीन वटा सुविधा सम्पन्न भवनहरु निर्माण भएका छन्। यसअघि जिल्ला प्रहरी कार्यालय २०३४ साल मंसिर २६ गते तत्कालिन जुम्लाबाट विभाजित भई कालिकोट जिल्ला स्थापना भएपछि निर्माण गरिएको जिर्ण भवनमा सञ्चालन रहेको थियो।"
हिमपातले कोरला सडक निर्माण रोकियो,"जोमसोम : कालिगण्डकी करिडोर सडकको उत्तरदक्षिण जोड्ने राष्ट्रिय गौरव आयोजना बेनीजोमसोमकोरला १ सय १० किमी सडक विगत १ महिना अघिदेखि हिमपात र ठण्डीले काम ठप्प छ । चिसो बढेकाले सडकको काम रोक्नु परेको परेको आयोजनाको भनाई छ । जोमसोम कोरला ७ प्याकेजमध्ये ३ प्याकेज हाल सम्पन्न भइसकेको छ भने बाँकी ४ वटा प्याकेज अन्तिम चरणमा छन् । जोमसोमकोरला ३ प्याकेज सम्पन्न भइसक्दा कुल औसत प्रगति ८५ प्रतिशत देखिएको करिडोरले जनाएको छ । करिडोरका अनुसार उत्तरी कोरलानाकासंग सीमा जोडिएको छोसेर कोरला २५ किमी , ताङ्बे चैले ११ किमी र जोमसोमताङ्बे १८ किमी ग्राभेल सडक गरी ३ प्याकेज करिडोरलाई हस्तान्तरण भइसकेको हो । दिवा रौटाहा एपेक्स जेभी, दिवा डाँफे एपेक्स जेभी र बज्रगुरु खड्गकृष्ण जेभीले कोरलाको ३ वटा प्याकेज तोकिएकै समयमा पूरा गरेको आयोजना प्रमुख मुकुन्द अधिकारीले जानकारी दिए । अधिकारीका अनुसार सम्पन्न हुन बाँकी ४ प्याकेजको काम अवधि सकिएकाले म्याद थपको प्रक्रियामा छ । हालसम्म कञ्चनजङ्घा लामा मोतीदानको झैतेचराङ १९ किमी सडकको काम ६८ प्रतिशत ,सप्तकोशी जलाधार कन्ट्रक्सनले पछिल्लो समय जिम्मा लिएको चराङछोसेर २५ किमी सडकको काम ५५ प्रतिशत र कञ्चनजङ्घा लामा बिरुवा जेभीको भेनाझैते १२ किमी सडकको प्याकेज ९५ प्रतिशत सम्पन्न भएको करिडोरले जनाएको छ। उपल्लो मुस्ताङको भेनाझैते १२ किमी सडक अन्तिम चरणमा छ । सम्झौता अवधिमा सम्पन्न नभएका प्याकेजको चालु आर्थिक बर्षभित्र सम्पन्न गर्ने गरी बिभागमा म्याद थपको प्रक्रिया अघि बढेको आयोजना प्रमुख अधिकारीले बताए । म्याद थप भएपछि फागुन देखि सडकको कामले तिब्रता पाउने करिडोरको बिश्वास छ । यस्तै ,तेश्रो पटक संम्झौता अवधि सकिएको बेनीजोमसोम ७६ किमी सडकखण्डको आगामी असारमा म्याद सकिने छ । बेनीजोमसोम खण्डमा ४ वटा प्याकेज छन्,जसको औसत प्रगती ५५ प्रतिशत भएको जनाइएको छ । शर्मा युनाईटेडले म्याग्दीको राहुघाट देखि तातोपानी सम्म ५३ प्रतिशत ,शर्मा गजुरमुखी जेभीले तातोपानी देखि मुस्ताङको कोवाङ सम्मको २ प्याकेज ५२ प्रतिशत सम्पन्न गरेको छ भने सप्तकोशी जलाधार कन्ट्रक्सनले कोवाङजोमसोम ५५ प्रतिशत सकेको करिडोरको भनाई छ । उत्तरी कोरला नाका जोड्ने लक्ष्यसहित सरकारले २०७३ साल असार देखि आयोजना सुरु गरेको हो ।आर्थिक वर्ष २०७४ असोजबाट जोमसोमकोरला सडक सुरु भएको आयोजनाले बताएको छ । यस्तै, बेनीजोमसोम ७६ किमी सडक २०७४ असारबाट सुरु भएको हो । राष्ट्रिय गौरवको बेनीजोमसोम र जोमसोमकोरला सडकलाई ६ अर्ब ५२ करोड बिनियोजन भएको आयोजना प्रमुख मुकुन्द अधिकारीले बताए । यस्तै आर्थिक वर्ष ०७५०७६ सालमा बेनीजोमसोम ,जोमसोम कोरला सडकमा मालढुङ्गाबेनी सडक स्तरवृद्धि गर्न १० करोड बिनियोजन भएपनि खर्च हुन नसकि फ्रिज भएको आयोजनाले बताएको छ । बेनीजोमसोम सडकखण्डमा बर्खायामको वर्षाले सडक निर्माणमा असहज बनाउँदै आएको छ । यस्तै, निर्माण कम्पनी र ठेकेदारको ढिलासुस्तीका कारण पनि अपेक्षा गरेअनुसार सडकको प्रगती नभएको आयोजना प्रमुख अधिकारी जनाए । बेनीजोमसोम खण्डको २ प्याकेज र जोमसोमकोरला खण्डको २ प्याकेजमा ढिलासुस्ती भएको पाइएको हो । उपल्लो मुस्ताङ जोड्ने जोमसोमकोरला सडक नियमित काम भएको खण्डमा आगामी आर्थिक वर्ष कालोपत्रे गर्न योग्य हुने करिडोरको भनाइ छ। उत्तरी कोरलानाका जोड्ने करिडोरलाई हस्तान्तरण भएको ताङ्वेचैले ग्राभेल सडक । तस्बिर : सुन्दरकुमार थकाली"
धादिङ दुर्घटनाको शोकमा नगरपालिकाले दियो सार्वजनिक विदा,धादिङ : धादिङको नीलकण्ठ नगरपालिका ८ मैदी भन्ज्याङ नजिकै मंगलबार भएको मिनिट्रक दुर्घटनामा मृत्यु भएकाको शोकमा बुधबार (आज) स्थानीय सरकारले शोक विदा घोषणा गरेको छ । मंगलबार ज्वालामुखी गाउँपालिकाको ४ ढोलामन्दिरमा दर्शन गरेर फर्किँदै गरेका यात्रुहरु चढेको मिनिट्रक दुर्घटना हुँदा एकै गाउँका ७ जनाको मृत्यु भएको थियो भने ३७ जना घाइते भएका थिए । घाइते र मृतक सबैजना नीलकण्ठ नगरपालिका २ भुलभुलेका स्थानीय हुन् । मंगलबार नगरपालिकाले सूचना जारी गर्दै मृतकका सबै परिवारजनमा गहीरो समवेदना प्रकट गर्दै दुर्घटनामा परी घाइते सबैको शीघ्र स्वास्थलाभको कामना समेत गरेको छ । घाइते र मृतकको परिवारलाई नीलकण्ठ नगरपालिकाको तर्फबाट सक्दो सहयोग गर्ने प्रतिवद्धता व्यक्त गर्दै नीलकण्ठ नगरपालिकाभरी ८ गतेको लागि शोक विदा घोषणा गरिएको नगरपालिकाका मेयर भीम प्रसाद ढुङगानाले जानकारी दिए। घटनापछि घाइतेलाई नेपाली सेनाको हेलिकप्टरबाट उद्धार गरी थप उपचारको लागि काठमाडौं पठाइएको थियो । हेलिकप्टर खर्च पनि नगरपालिकाले नै बेहोर्ने ढुङगानाले बताए । मंगलबार ज्वालामुखी गाउँपालिका ४ ढोला मण्डलीको दर्शन गरेर फर्किँदै गरेको ग १ ख ८०१२ नम्बरको आइचर ट्रक नीलकण्ठ नगरपालिका ८ स्थित मैदी भन्ज्याङ नजिक अनियन्त्रीत भइ दुर्घटना हुँदा ७ जनाको मृत्यु भएको थियो।
घोडाको आँखामा पट्टी बाँधेजस्ता जनप्रतिनिधि : पूर्वराष्ट्रपति यादव,"चुरे संरक्षणमा तीनै तहका सरकार गम्भीर नभएको बताउँछन् पूर्वराष्ट्रपति डा रामवरण यादव। देशैभर चुरे दोहन गरेर सडक निर्माण भइरहेको प्रति उनी चिन्तित देखिन्छन्। त्यसो त चुरेलाई सरकारले संवेदनशील क्षेत्र घोषणा गरे पनि दोहन रोकिन सकेको छैन। त्यसैले चुरे संरक्षण गर्न भनेरै २० बर्से गुरुयोजनासहित राष्ट्रपति चुरे संरक्षण कार्यक्रम लागू गरिएको थियो। सरकारकै दोधारे नीतिका कारण अन्नको भण्डार मानिने तराईमधेस संकटमा पर्दै गएको छ। सडक निर्माणका कारण बढ्दै गएको वनविनास, चुरे दोहन र पर्यावरण संकटको समाधानबारे पूर्वराष्ट्रपति डा यादवसँग अन्नपूर्णकर्मी राजकरण महतोले गरेको कुराकानी : चुरेप्रति किन निरन्तर चिन्ता व्यक्त गरिरहनुभएको हो ? राष्ट्रपति भइसकेपछि मेरो मुख्य कार्यभार संविधान बनाउने थियो। जनआन्दोलनको म्यान्डेट भनेकै मुलुकको अखण्डता जोगाएर सामाजिक सद्भाव कायम राख्नु थियो। सरकार, राजनीतिक दल र संविधानसभालाई संविधान निर्माणमा कसरी सघाउने भन्ने संवैधानिक दायित्व पनि सँगसँगै निर्वाह गर्नुपर्ने। त्यहीबेला चुरे, वन, जंगल र प्राकृतिक स्रोत संरक्षणको कुरा उठ्यो। माधवकुमार नेपालजी प्रधानमन्त्री हुनुहुन्थ्यो, उहाँलाई मैले चुरे संरक्षणमा कन्भिन्स गराएँ। तराईमा १७ प्रतिशत भूमि छ। मुलुकको कुल क्षेत्रफलको करिब ३० प्रतिशत भूमि चुरेमा पर्छ। तराईमा ५१ प्रतिशत जनसंख्या छ। त्यस क्षेत्रमा ६० प्रतिशत जनसंख्याको बसोबास भएकाले चुरे जोगाउनुपर्छ भनेरै मैले संरक्षणमा जोड दिँदै आएको हुँ। सरकारबाट चुरे संरक्षणमा केही पहल भएको छ ? विगत ५०५५ वर्षदेखि देख्दैभोग्दै आएको छु, तराईमा धेरै वनजंगल नास भएको छ। विभिन्न कालखण्डमा धेरै जंगल काटियो। पञ्चायत कमजोर भएकैले राजा महेन्द्रले २०१७ सालमा राष्ट्रघाती कदम उठायो। उनले पूरै जंगल काटेर राजमार्ग बनाए। सडक विस्तारसँगै त्यहाँ बजारीकरण भयो। केही मानिस जंगल कटाएर निकासी गर्ने काममा लागे। २०२८३० ताका पञ्चायत झन् कमजोर हुँदै गयो। २०३७ सालमा चुनावको बहानामा निर्दललाई जिताउन जंगल फ्रि गरियो। २०५२ अघिको ५६ वर्षका अवधिमा जंगल कटानी र फँडानी रोकिएको हो। सशस्त्र संघर्षका नाममा माओवादीले फँडानी गरे। २०६२०६३ देखि ०७६ सम्म आइपुग्दा जंगल कटानी थोरबहुत कम भएको छ। चुरेको अवस्था कस्तो छ अहिले ? देशैभर चुरेको दोहन गरिएको छ। मोटरबाटो लैजान भन्दै जथाभावी सडक खनिएको छ। प्रदेश नम्बर २, ४, ५ र ७ को तलतिरको चुरे पहाड खनिएको छ। १ नम्बर प्रदेशमा अलि कम छ। अवैधानिक रूपमा नदीको दोहन छ। डोजर, स्काइभेटरबालाले सरकारी नियमकानुन पालना गर्दैन। संघीय, प्रदेश र स्थानीय सरकारले चुरे संरक्षणमा ध्यानै नदिएकैले चुरे ध्वस्त भइरहेको छ। देशभरको वनजंगलको अवस्था कस्तो पाउनु भएको छ ? जडिबुटी पर्याप्त छ। महाभारतमा घना पपुलेसन छ। घना पपुलेसनभित्र वनजंगल, नदीनाला, तालतलैया र उब्जनी हुने फाँट छन्। यसले मुलुकलाई नै हराभरा बनाएको छ। कतिपय ठाउँमा जनताले नै पहिरो जान्छ भनेर प्लान्ट लगाएका छन्। सामुदायिक वन जोगाउने कन्सेप्ट पहाडमा सफल छ तर तराईतिर असफल। किनकि तराई सामुदायिक वनसँग कहीँ न कहीँ अवैध सम्बन्ध छ। त्यसैले असफल भनेको हुँ। मुलुकमा ४० प्रतिशत वनजंगल छ भनिन्छ तर त्यति छैन। पहाड मिलाएर ३०३५ प्रतिशत होला। तलतिर बुट्ट्यान मात्रै छ। सेटेलाइटबाट फोटो लिएर झाडीलाई पनि जंगलै भनिएको छ। चुरेको खास विशेषता के हो ? प्रदेश नम्बर २ मा ४३ प्रतिशत मात्रै जंगल छ, धेरैजसो सखाप भइसकेको छ। महाभारत र तराईको बीचमा चुरे छ। एउटा ब्याण्ड छ, हिल (पहाड) को। कम उचाइको सानो पहाड छ। टपिक र सबटपिकल जोन मा पर्छ। चुरे घना वनजंगलमा फैलिएकाले, चराचरुंगी, पशुपन्छी र विभिन्न प्रकारका जानवरको बासस्थान नै हो। बहुमूल्य साल (सखुवा) र अन्य धेरै प्रजातिका रूख छन्। जुन जमिन (चुरे) मा छ त्यो स्पोन्ज जस्तो छ। बालुवा, गिटी, ढुंगा, माटोले चुरिया पहाड बनेको छ। यसको स्वरूप भुसभुसे छ। चुरेले पानी सोस्छ। जहाँ जंगल छ, त्यहाँ पानी पर्छ। तराईमा जुन जंगल थियो, त्यहाँ बफर जोन थियो। यसलाई चुरेको भावर क्षेत्र पनि भनिन्छ। जसले चुरेबाट भूमिगत रूपमा बगेर आएको पानी भण्डारण गर्ने गर्छ। तराईका नदीनाला, पोखरी, इनार, कलमा त्यसैबाट पानी आउँथ्यो। मधेसमा किन पानीका मुहान सुक्नुको कारण के हो ? इनार, पोखरी, नदीमा पानी सुक्नुको कारण पानीको सतह तलतल गयो। चुरेको जंगल काट्छौं, चुरेको बालुवा र गिटी खोस्रिएर भावर क्षेत्रको पानी भण्डार गर्ने क्षमता कम भएर गयो। वर्षा हुन्छ, खहरेबाट पनी बगेर नदीनालामा सीधैं जान्छ। ठूलो बाढी खोलाजस्तै भएर बग्छ। त्यसैले चुरेमा पानी सोस्ने क्षमतामा ह्रास आइरहेको छ। चुरे दोहनले तराईमा कस्तो असर पारेको छ ? बढ्दै गएको चुरे विनासले नदी कटान, बालुवाले उर्बरभूमि पुरिएको मात्र नभई बाढीले बस्तीमा डुवानजस्ता समस्या बढेर गएका छन्। पुलपुलेसा र सडक सबै बाढीले बगाएर लैजान्छ। सरकार फेरि सडक र पुल बनाउनैमा खर्च गर्छ। ठूलो बाढी आउनुको मुख्य कारण नै चुरे विनास हो। सरकार, नागरिक र राजनीतिक दलले चुरे संरक्षणमा जोड दिनुपर्छ। नागरिक भने चुरे संरक्षणको निकै सजग, सचेत र जागरुक भएको पाएको छु। संसदमा चुरे र प्राकृतिक स्रोत संरक्षणमा बहस भएको सुन्न भएको छ ? मिडियाले भनिराखेकाले आउने पुस्ताले पक्कै सुन्छ। हाम्रो पुस्ताका मानिस जनताका प्रतिनिधि भएर संसद् र सरकारमा गएका छन् तर तिनीहरू घोडाको आँखामा पट्टी बाँधेजस्तै भएका छन्। विकास, विकास भनेर चिच्याइरहको छन् तर प्राकृतिले दिएका उपहार डोजरले भत्काइसकेको छ। उनीहरूलाई किन चिन्ता र चासो छैन म आश्चर्यचकित छ। चुरेबाट कसरी फाइदा लिन सक्छौं ? वैज्ञानिक ढंगले चुरे क्षेत्रबाट बालुवा र गिटी कति निकाल्ने भनेर अध्ययन हुनुपर्छ। नदीमा बगेर आएको बालुवा गिटी निकाल्नुपर्छ। त्यसका लागि भूअध्ययन गरिनुपर्छ। पानी, माटो र जंगलका बारेमा अध्ययन गर्ने विद्धान देशमा छन्। चुरेमै पीएचडी गरेका व्यक्ति पनि छन्। मैले चुरे संरक्षणको विषयमा कुरा उठाएपछि सरकारले चुरेलाई संवेदनशील क्षेत्रमा राखेर समिति गठन गरी काम गर्न सुरु गरिसकेको छ। चुरे संरक्षणको परियोजनलाई सरकारले राष्ट्रिय गौरवको परियोजनामा राखेको छ। २० वर्षको मास्टर प्लान पनि पास भइसकेको छ। कानुन बन्यो भने विस्तारै चुरे व्यवस्थापन हुँदै जान्छ। गुरुयोजना कार्यान्वयन प्रभावकारी छ कि छैन ? गुरुयोजनामा चुरे संरक्षणमा अपनाउनुपर्ने सबै विषय समावेश छन्। संसद्बाट चुरे संरक्षणको कानुन बन्न सकेको छैन। सरकारले कानुन बनाउँदैन्, जनप्रतिनिधिले पनि कुरा उठाउँदैन। संसद्बाट कानुन बनेको भए चुरे संरक्षणमा बल पुग्थ्यो। वन संरक्षणसम्बन्धी कानुन पनि त छ नि ? भएको वन संरक्षण कानुनलाई पनि व्यहारमा उतार्न सक्नु पर्यो नि। त्यो पनि छैन। तीन तहको सरकारले चुरे संरक्षणमा गम्भीर भएर काम गर्नुपर्छ। कसले कति अधिकार लिएर संरक्षणमा लाग्ने भन्ने विषयमा ढिलाइ गर्नुहुन्न। के चुरे साँच्चिकै सखाप हुँदै गएको हो ? सडक तथा पुल बनाउन बालुवा, गिटी र ढुंगा चाहिन्छ। तर कहाँबाट खन्ने ? जथाभावी खन्यो भने भोलि पहिरो जान्छ। बस्तीका बस्ती उठिबास हुन्छ। चुरेका हजार बढी स्थान पहिरोको जोखिममा रहेको अध्ययनले देखाएका छन्। मदन भण्डारी राजमार्गले उदयपुर, सिन्धुली, मकवानपुर, चितवन, दाङ, सुर्खेत, डोटी र डडेलधुराको चुरे भूभाग पूरै ध्वस्त हुन्छ भनेर विश्वविद्यालयहरूकै अध्ययनले जनाएका छन्। वातावरण पत्रकार समूहले मदन भण्डारी राजमार्ग निर्माणले चुरेमा परेको प्रभावलाई डकुमेन्ट्रीमा रूपमा देखाएको थियो। त्यो हेर्दा मेरो आँखाबाट आँसु झरे। त्यसो भए चुरे दोहनले मधेसको जनजीवन संकटमा पर्दै गएको हो ? हो, हिमाल र पहाडबाट निस्किने ठूला नदीको कुरै छोड्नुस् चुरेबाट बग्ने एक सय ६४ वटा नदी छन्। चुरेमा परेको पानी सोस्न त्यहाँ वनजंगल चाहियो नि। त्यो नै छैन। चुरेबाट बग्ने एउटा नदीले बर्सेनी २०३० विघा खेतीयोग्य जग्गा कटान गरी मरुभूमि बनाएको छ। तराईको अन्न भण्डार जोगाउन पनि चुरेमा वन बढाउँदै लैजानुपर्छ। यही अवस्था हो भने भोलि खाद्य संकट आउन सक्ने भयो त ? हो, चुरे पानीको भण्डार हो भने तराई अन्नको भण्डार। विसं २०२४ सालसम्म नेपाल संसारकै पाँचांै धान निर्यात गर्ने राष्ट्र थियो। ०४० सालसम्म अन्न अरूलाई पठाउँथ्यौं। तर गत वर्षको अभिलेख हेर्दा एक खर्ब १३ अर्बको चामल, दलहन, तेलहनजस्ता खाद्यान्न आयात गरेका छौं। चालू आर्थिक वर्षको पाँच महिनामा ७७ अर्बको खाद्यान्न नेपालमा आयात भइसकेको छ। अब पनि चिन्ता नलिने ? तपाईंले आफ्नो जीवनकालमा देख्नु भएको चुरे कस्तो थियो ? तराईको जंगल र संरक्षित चुरे बरकरा थियो। पानीकै कारण अन्नको भण्डार बनेको थियो। पोखरीमा पानी थियो। माछा उत्पादन हुन्थ्यो। घाँसेमैदान प्रशस्त थिए, पशुपालन गरिन्थ्यो। तराई त स्वर्गजस्तो थियो। अहिले चाहिएको बेलामा पानी पर्दैन। बढी जाडो भएर हावा चल्न थालेपछि मान्छे मर्न थाल्छ। अहिले जस्तो शीतलहरी पहिले हुँदैनथ्यो। बिहान लागेको हुस्सु १०११ बजेबाट सकिएर घाम लाग्थ्यो। बाहिरका मानिस पनि तराईमा गएर खेतीपाती गरी धान लिएर पहाडतिर फर्किन्थें। जाडो छल्न पहाडका मानिस तराईका आफन्तकोमा आउँथे। अहिले मधेसमा जाडोमा शीतलहरी चल्छ भने गर्मीमा चर्को लु। १५यस्तो अवस्था किन आयो ? ग्लोबल वार्मिङको इफेक्ट छ। संसारभर तापक्रम बढिराखेको छ। चालीस वर्षको अन्तरालमा पेट्रोल, डिजेल, उद्योगहरूबाट कार्वनडाइअक्साइड ग्यास बढी उत्सर्जन भएको वैज्ञानिकले भनिराखेका छन्। सन् १९१० देखि २०२० सम्मको अवधिमा छिटोछिटो तापक्रम बढेको रिपोर्ट आइरहेका छ। यही गतिमा तापक्रम बढ्यो भने आउँदो तीस वर्षमा ४ डिग्री सेल्सियस तापक्रम पढ्ने वैज्ञानिकको दाबी छ। केही दिनअघि नदी दोहनको विरोध गरेकै कारण धनुषामा युवाको हत्या भयो। वातावरण संरक्षणमा जुट्नेहरूको जीव्न खतरामा परेको हो ? जनप्रतिनिधिमूलक संस्था छ जनताप्रति उत्तरदायी हुन नसक्नुको परिणाम हो यो। चुरे संरक्षणको विषयमा कुनै तहको सरकारमा पनि बहस हुँदैन। सरकारमा सबै पार्टीबाट निर्वाचित भएर गएका प्रतिनिधि छन्। खोइ त उपलब्धि ? मधेसका प्रतिनिधि त्यहाँ नभएको हो र ? जनप्रतिनिधिको कहीं न कहीँ संलग्नता छ। कस्तो संलग्नता ? शतप्रतिशत होइन केही मान्छेको चुरे दोहनमै संलग्नता छ। क्रसर उद्योग छन्। बालुवा गिटी उठाउँदा पनि नियम कानुन छ तर त्यसको पालना कसैले गरेको छैन। राजनीतिक दलमा संलग्नहरू क्रसर उद्योग खोलेर बसेका छन्। अवैध रूपले चुरेको नजिक राखेर क्रसर चलाएका छन्। त्यसकै विरोध गर्दा धनुषाका दिलीप (ओमप्रकाश) महतो मारिए। उनलाई वातावरणप्रति निकै सचेत भएको मैले सुनेको थिएँ। निजगढमा अन्तर्राष्ट्रिय विमानस्थल बनाउने विषयमा यहाँको दृष्टिकोण के छ ? विमानस्थल बनाउनुअघि वैज्ञानिकलाई राखेर पर्यावरणबारे गहिरो अध्ययन गर्न आवश्यक छ। लहैलहैमा वन काटेर विमानस्थल बनाउने अभियानमा लाग्नु हुन्न। सवा लाख रूख काटिँदैछ भनिन्छ, कहिले आठ लाख रूख त कहिले २४ लाख रुख काटिँदैछ भन्ने चर्चा चलाइन्छ, कुन पत्याउने ? यो जंगलमा संसारमा कहीं नपाउने एकसिंगे गैंडा पाइन्छ। वन फँडानीको क्रम जारी राखेर चुरे संरक्षण हुन्छ र ? ७ नम्बर प्रदेशको राजधानी बनाउन वनै फँडानी गरिँदैछ। त्यो विषय झनै संवेदनशील छ। विडम्बना, चुरे र भावर बेल्टलाई सरकारले नै संवेदनशील क्षेत्र घोषणा गर्दै राष्ट्रिय गौरवको योजनामा राखेको छ भने अर्कोतिर सडक निर्माण गरेर चुरे ध्वस्त पारिराखेको छ। बन मासेर राजधानी बनाउनु गलत हो। राजमार्ग चार लेनको बनिराखेको छ। त्यसको नजिकै रेल्वे विस्तार हुँदैछ। तराईमा हुलाकी राजमार्ग विस्तार भइराखेको छ। पूर्व पश्चिम राजमार्गनजिकै २० किलोमिटरमै मध्यपहाडी राजमार्ग बनिराखेको छ। चुरे भएर मदन भण्डारी राजमार्गको जरुरी नै छैन। राजा महेन्द्रले पूर्वपश्चिम राजमार्ग बनाउँदा बीपी कोइरालाले भन्नुभएको थियो, यो राष्ट्रघाटी कदम हो। यसले देश ५० वर्ष पछि धकेलियो। अन्त्यमा राजनीतिक दल, नेता र आमनागरिकलाई तपाईंको कुनै सन्देश छ ? हरियो वन नेपालको धन भन्ने नाराको अस्तित्व जोगाऔं। भावी सन्ततीका लागि पनि गम्भीर भएर सोच्नुपर्ने बेला आइसकेको छ। चुरे मधेसको मात्रै नभएर देशकै लाइफ लाइन हो। मधेसको मात्र होइन देशकै प्राकृतिक स्रोतमाथि मेरो चिन्ता र चासो छ। हिमालको हिउँ पग्लिँदैछ। भएको वनजंगल नकाटौं। पर्यावरणमैत्री विकास गरौं।"
वीरगन्ज भन्सारको गोदाममा आगलागी,"वीरगन्ज : वीरगन्ज भन्सार कार्यालय परिसरमा रहेको गोदाममा आगलागी भएको छ। भन्सार कार्यालय परिसरमा रहेको नेशनल ट्रेडिङको गोदाममा मंगलबार बेलुकी आगलागी भएको हो। बेलुकी साढे ७ बजेतिर लागेको आगो ५ वटा वारुण यन्त्रको मद्दतमा अग्नि नियन्त्रक, सशस्त्र प्रहरी र नेपाल प्रहरीले २ घण्टामा निभाएका थिए। भन्सारको गोदाममा रहेको आगो निभाउन वीरगन्ज महानगरपालिकाका २, पोखरीया नगरपालिका, जितपुर सिमरा र कलैया उपमहानगरपालिकाका एकएक वटा गरी ५ वटा वारुण यन्त्र घटनास्थलमा पुगेका थिए।आगलागीबाट गोदामभित्र राखिएका सामानहरु जलेर नष्ट भएको भन्सार कार्यालयका भन्सार अधिकृत गोपाल खत्रीले जानकारी दिए। गोदाम केहि समय यता प्रयोगमा नरहेका कारण आगलागीबाट गोदाममा रहेका पुराना सामान मात्रै जलेर नष्ट भएकाले ठूलो क्षति हुन नपाएको खत्रीले जानकारी बताए। भन्सार राजश्व चुहावट नियन्त्रणका लागि भन्सार कार्यालयमा परिचालित सशस्त्र प्रहरी युनिटका सशस्त्र प्रहरी नायव उपरीक्षक अमर खत्रीका अनुसार गोदामभित्र जडान गरिएको विद्युतको बोर्डमा तार सर्ट भएर आगो लागेको हो। यसअघि ३ वर्ष पहिले पनि त्यहि गोदाममा आगलागी हुँदा गोदाममा भण्डारण गरी राखिएका लाखौं मुल्यको मालसामान जलेर नष्ट भएको थियो।"
कसरी हुन्छ कोठामा सामूहिक निधन ?,"काठमाडौं : जब ठन्डी बढ्छ तब कोठाभित्र ज्यान गुमाएका व्यक्तिको पोस्टमार्टम गर्नुपर्ने चिकित्सकीय जिम्मेवारी उत्तिकै बढ्छ। यस्तै बेहोर्दै आएको फरेन्सिक विभागमा मंगलबार एउटै कोठामा बितेका आठ जनाका शव एकैसाथ पुर्याइए। विभागका वरिष्ठ कानुनी चिकित्सक हरिहर वस्तीले आठ भारतीयको शव बाहिरबाट हेरे। पोस्टमार्टम गर्नुपर्ने जिम्मेवारी अर्को दिनलाई सारे। डा वस्तीले सबै शव रेफ्रिजेरेटरमा राखे। त्यहाँबाट निस्किँदै गर्दा उनले अन्नपूर्णसित भने, शवको अवस्था, घटनाको यथार्थता, वातावरणीय पक्षलगायत विविध कोणबाट हेर्नुपर्ने हुन्छ। हरेक घटनाको अवस्था फरकफरक हुन सक्छ। मकवानपुरको दामनस्थित एभरेस्ट पानोरमा रिसोर्टका कोठामा सुतेका आठै जना अर्धचेत अवस्थामा फेला परेका थिए। उनीहरूका शवमा चोटपटक देखिएको छैन। उनका अनुसार कमै हुने घटना हो यो। गत मंसिर अन्तिम साता कीर्तिपुर८ सुन्दर बस्तीका नवराज रञ्जितकारले पत्नी र शिशु गुमाएका थिए। सुत्केरी पत्नी र दुईमहिने शिशुलाई तातो गराउन राति मकलमा कोइला बालेर सुतेका थिए। बिहान उठ्दा पत्नी र शिशुको ज्यान गइसकेको थियो। जाडो समयमा परिवारको एउटै कोठामा ज्यान जाने घटना हरेक वर्ष दोहोरिने गरेको छ। पोस्टमार्टम गर्ने फरेन्सिक विज्ञ कोठाभित्र हुने सामूहिक निधनमा मुख्यतः दुई कारण रहने बताउँछन् १ फुड प्वाइजनिङ हुनु २ निसास्सिनु। झ्याल, ढोका बन्द गरी कोठाभित्र हिटर वा मकल बालेर बस्छन्। तातो वातावरणमा निदाउँछन्। सधैंका लागि निदाउन पुग्छन्, उनले भने। उनका अनुसार हिटरले अक्सिजन सोस्छ। अक्सिजन अभावमा कार्बन मोनोअक्साइडलगायत विषालु ग्यासले कोठा भरिँदा निसास्सिएर ज्यान जान्छ। दुर्घटनाका अन्य कारण छैनन् भने फुड प्वाइजनिङ वा अक्सिजन अभावले कोठाभित्र मास क्याजल्टीको घटना हुने गरेको छ, उनले भने। त्रिवि शिक्षण अस्पतालको सामुदायिक स्वास्थ्य विभागका डा खेम कार्कीका अनुसार कोठाभित्र हिटर वा मकलमा दाउरा बालेर सुत्दा विषालु ग्यासले कोठा भरिन पुग्छ। झ्याल, ढोका बन्द गरेको अवस्थामा कोठाभित्र आगो र हिटरका कारण विषाक्त ग्यास निस्किन्छ। त्यसले शरीरलाई शिथिल बनाउँछ। सुतेको व्यक्ति बेहोस हुन्छ। हलचल गर्न नपाउँदै ज्यान जान सक्छ, उनले भने, सतर्कतासमेत अपनाउन पाउँदैन। सुतेको सुत्यै ज्यान जान सक्छ। बेहोश भेटिएका आठैजना भारतीय पर्यटकको मृत्यु एउटै कोठामा कसरी भयो आठ जनाको मृत्यु ?"
