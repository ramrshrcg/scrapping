शीर्षक,विवरण
प्रदूषणको पराकाष्ठा,"संघीय राजधानी काठमाडौंको परिचय रहेको छ पानी परे हिलो, घाम लागे धुलो । सडकको दुरवस्थाले दिनप्रतिदिन सकसपूर्ण छ, राजधानीको मानव जीवन । कंक्रिटको राजधानीलाई थप कष्टपूर्ण बनाएको छ, सवारी प्रदूषणले । सडकको धुवाँ र वायु प्रदूषणले संघीय राजधानीको मानव जीवन नै संकटमा रहेको विज्ञहरूको भनाइ छ । सवारी साधनको आवश्यकता र सडकको अवस्था नहेरी बर्सेनि हजारौंको संख्यामा राजधानीका सडकमा नयाँ सवारी भित्रिने गरेका छन् । अध्ययन र योजनाविना थपिने यातायातले राजधानीको सार्वजनिक यातायातलाई सहज र भरपर्दो बनाउन न सकेको छ न त सवारी प्रदूषण रोक्न सहयोग नै पुगेको छ । बढ्दो सवारी चाप र प्रदूषण मापदण्ड नाघेर पनि निर्बाध सञ्चालन भइरहेका सवारी साधनले राजधानीको वायु निकै हानिकारक हुन पुगेका छन् । सडकको दुरवस्था, सवारीको प्रदूषण र ट्राफिक अस्तव्यस्तताले विश्वमै वायु प्रदूषण धेरै भएको सूचीमा छ, काठमाडौं । प्रदूषित सहरमा न पर्यटकको संख्या बढ्न सक्छ, न त यहाँका नागरिकले नै पूर्ण क्षमतामा काम गर्न सक्छन् । कुनै पनि देशको विकासको पहिलो मापदण्ड मानिन्छ, सडक । सडकको गुणस्तरदेखि सवारी प्रयोगले देश विकासको स्तर निर्धारण गर्छ । बढ्दो प्रदूषण र अस्तव्यस्त ट्राफिक व्यवस्थापन गर्न सरकारले ठूला विद्युतीय सवारी साधन प्रयोगमा जोड दिँदै आएको छ । सरकारका नीति, कार्यक्रम, योजना र बजेटमा विद्युतीय सवारी प्रयोगमा जोड दिने गरिए पनि कार्यान्वयन पक्ष भने फितलो छ । विद्युतीय साधनको प्रयोग बढ्नुको सट्टा प्रधानमन्त्री केपी ओलीले तामझामबीच उद्घाटन गरेको विद्युतीय बसको समेत अत्तोपत्तो छैन । विद्युतीय सवारीको प्रयोगका लागि न त चार्जिङ स्टेसन खुलेका छन् न त राजधानीवासीलाई उत्प्रेरित गर्ने कुनै योजना नै ल्याइएको छ । टेम्पो र माइक्रोजस्ता ससाना सवारीको चापले जहिल्यै अस्तव्यस्त छ, राजधानी । राजधानीको सडकका लागि केकस्ता सवारीको आवश्यकता हो ? कुन मोडेलका कतिवटा सवारी साधनको प्रयोगले सार्वजनिक यातायातलाई भरपर्दो र व्यवस्थित बनाउन सकिन्छ ? बढ्दो सवारी प्रदूषण रोक्ने माध्यम के हो भन्नेमा राज्यका जिम्मेवार निकायले अध्ययन र अनुसन्धान गर्नुपर्ने टड्कारो खाँचो छ । पछिल्लो प्रतिवेदनअनुसार राजधानीका ५५ प्रतिशत बढी सवारी साधन प्रदूषणको मापदण्डमा फेल भएका छन् । हरियो स्टिकरमा फेल भएका सवारी साधन निर्बाध गुडिरहेका छन् । सरकारले त्यस्ता सवारी साधनलाई नियन्त्रण गर्न नसक्दा राजधानीको वातावरण दुर्गन्धित र प्रदूषित बन्दै गएको छ । हरियो स्टिकरविना गुड्ने सवारी साधनमाथि कारबाही गर्ने, गुणस्तरीय इन्धन आयात गर्ने र कंक्रिटको सहरमा सडकका दायाबाया हरियाली बनाउनेतर्फ सरकारको ध्यान जानैपर्छ । बढ्दो जनसंख्या, सहरीकरण, कृषियोग्य जमिनको निरन्तर ह्रास, उद्योगधन्धाको स्थापना, यातायातको चाप, अव्यवस्थित सडक, अवैज्ञानिक ट्राफिक व्यवस्थापन, ढल, खानेपानीजस्ता भौतिक पूर्वाधारको विकासले प्रदूषण रोकथाम मुख्य चुनौतीको रूपमा देखा पर्दै छ । नागरिक स्वस्थ भए मात्र देश पनि स्वस्थ हुन्छ । स्वस्थ नागरिकले मात्र देश विकासमा टेवा दिन्छ । जुन देशका नागरिकको औसत आयु कम हुन्छ, ठूलो धनराशि स्वास्थ्योपचारमा खर्च हुन्छ, त्यस देशले विकासको गति लिन सक्दैन । अर्कोतिर सर्वसाधारणलाई हिलो छ्याप्दै चिल्ला गाडीमा हुइँकिनेले कालो सीसा खोलेर सडकमा नागरिकले भोगेका पीडाको अनूभूति गर्नुपर्छ । जताततै खाल्डाखुल्डीले सार्वजनिक यातायातमा पारेको असर, आँखासमेत हेर्न नमिल्ने गरी सडक यात्रा गर्नुपर्दाको सर्वसाधारणको पीडा सरकारले बुझ्न सक्नुपर्छ । मादपण्ड नाघेका सवारीले फ्याँक्ने धुवाँ र प्रदूषणले त सास फेर्न पनि मुस्किल छ । असारे विकास शैलीमा बन्ने सडकले जनतालाई राहतभन्दा सास्ती मात्र दिएका छन् । दुई महिना नपुग्दै खाल्डाखुल्डी, बल्याङबुल्डुङ र हिलोमैलो । यस्तै नियतिले राजधानीका सडक बन्ने र भत्किने गरेका छन् । त्यसमाथि विद्युत्, ढल, खानेपानीका नाममा जथाभावी सडक भत्किने प्रचलन पनि उस्तै छ । भत्काउन हतारो गर्ने राज्यका निकाय भत्काइएका सडक बनाउन भने उदासीन हुने गरेका छन् । सडकलगायत भौतिक पूर्वाधार विकासको आधुनिक मोडेल र सार्वजनिक सवारीको उचित व्यवस्थापनले मात्र संघीय राजधानीको परिचय फेरिन सक्छ ।"
नवलपरासीमा हावाहुरीकाे धक्काबाट ४० बाख्रा भीरबाट खसेर मरे,"नवलपुर : पूर्वी नवलपरासीको बुलिङ्टार गाउँपालिकामा पानीसहित आएको हावाहुरीका कारण पशु चौपाय, बालिनालीदेखि भौतिक संरचनामा समेत ठूलो क्षति पुगेको छ । पहाडी दुर्गम क्षेत्रमा रहेको गाउँपालिकामा आएको पानीका कारण सडक समेत अवरुद्ध भएको छ । हावाहुरीका कारण वडा नं४ र ५ का १० भन्दा धेरै घरमा क्षति पुयाएको गाउँपालिकाका अध्यक्ष शशिकिरण बाँस्ताकोटीले जानकारी दिए । क्षति पुयाइएका घरमा वडा नं ५ मा विद्यालयसहित ८ घर र वडा नंं ४ मा २ वटा घर छन् । हावाहुरीले सबै घर र विद्यालयको पर्खाल भत्काउनुका साथै जस्तापाता उडाएको छ । क्षति पुयाएको विद्यालयमा शिशु आश्रम छ । हावाहुरीकै कारण चुलिबोझा गाउँमा ४० वटा बाख्रा मरेका छन् । चराउन लगेका बाख्रालाई हुरीले उडाएपछि मरेका हुन् । भिरालो बाटो भएकाले चराएर फर्कने क्रममा भीरबाट खसेर बाख्राहरु मरेको अध्यक्ष बाँस्ताकोटीले बताए । हावाहुरीका कारण त्यस क्षेत्रमा लगाइएको मकैलगायत बालीसमेत क्षति पुगेको छ । हावाहुरीबाट पीडित भएका स्थानीयलाई क्षतिको अवस्था हेरेर प्रति घर २० हजारका दरले राहत रकम उपलव्ध गराइने बाँस्ताकोटीले जानकारी दिए । प्रहरी मुचुल्का पछि राहत रकम वितरण गरिने गाउँपालिकाले जनाएको छ । सडक अवरुद्ध पानीका कारण आएको पहिरोबाट सडक नै अवरुद्ध भएको छ । दलदलेबुलिङ्टार सडक खण्डका दुई स्थानमा पहिरो जाँदा सडक अवरुद्ध भएको गाउँपालिकाका अध्यक्ष बाँस्ताकोटीले जानकारी दिए । सडक अवरुद्ध हुँदा दुई दिनदेखि त्यस क्षेत्रमा यातायात सञ्चालन हुन सकेका छैन । सडक खण्डअन्तरगत पांग्रे, देउरालीलगायत पाँच स्थानमा पहिरो गएको छ । पहिरो हटाउन अझै २३ दिन लाग्ने गाउँपालिकाले जनाएको छ । सडक अवरुद्ध भएपछि पहाडी क्षेत्रका स्थानीयहरु राजमार्ग पुग्न डेढ दिनको पैदल हिँड्न बाध्य छन् । पछिल्लो साता नै कैलाली, कन्चनपुर र पर्सामा पनि हावाहुरीका कारण ठूलो जनधनको क्षति भएको छ ।"
यार्सा टिप्न गएका युवककाे लेक लागेर मृत्यु,जोमसोम : यार्सागुम्बा टिप्न मुस्ताङको वारागुङ मुक्तिक्षेत्र गाउँपालिका३ छुसाङ लेकमा पुगेका दुई युवामध्ये एकजनाको लेक लागेर पाटनमै मृत्यु भएको जिल्ला प्रहरी कार्यालय मुस्ताङले जनाएको छ । प्रहरीका अनुसार मृत्यु हुनेमा गोर्खा धार्चे गाउँपालिका४ घर भएका ४५ वर्षीय राजेन्द्र घलेको यार्सा पाटनमा मृत्यु भएको हो । स्थानीयका अनुसार घले मुटु रोगबाट पीडित थिए । छुसाङ पाटनमा यार्सा टिप्न घलेसहित उनका साथी सोलुखुम्बु बुङ्गर६ बस्ने ३२ वर्षीय सुमन राई जोमसोमबाट एक साताअघि यार्सा पाटन प्रस्थान गरेका थिए । उनीहरु छुसाङ गाउँबाट पूरै दुई दिन ठाडो उकालो उक्लेर पाटन पुगेका थिए । जिल्ला प्रहरी कार्यालयको अनुसन्धान टोली र मृतक घलेका आफन्तले यार्सा पाटनमै पुगेर लाश जोमसोम ल्याइ सनाखत गरेको प्रहरीले जनाएको छ । मुस्ताङका करिव आधा दर्जन यार्सा पाटनमा स्थानीय र जिल्ला बाहिरका सर्वसाधारणको पनि भीड लागेको छ ।
दूरसञ्चार प्राधिकरणको अध्यक्षका लागि आवेदन माग,"काठमाडौं : नेपाल दूरसञ्चार प्राधिकरणको अध्यक्षका लागि सरकारले खुला आवेदन माग गरेको छ। सञ्चार तथा सूचना प्रविधि मन्त्रालयले सोमबार सार्वजनिक सूचना प्रकाशित गर्दै आवेदन मागेको हो। कार्यकारी अध्यक्षको पदबाट दिगम्बर झाले राजीनामा दिएपछि खालिरहेको पदपूर्तिका लागि मन्त्रालयले सूचना प्रकाशित गरेको हो। झाको दोस्रो कार्यकाल नियुक्ति विवादास्पद भएपछि उनले राजीनामा गरेका थिए। झाको राजीनामासँगै कार्यकारी अध्यक्षको पद खाली भएपछि मन्त्रालयले नियमावलीमा संशोधन गर्दै बढीमा ६ महिनासम्मका लागि कार्यबाहक अध्यक्षको पद सिर्जना गरेको थियो। मन्त्रालयले प्राधिकरणमा वरिष्ठ निर्देशक पुरुषोत्तम खनाललाई कार्यबाहक अध्यक्ष नियुक्त गरेको थियो। अध्यक्ष पदका लागि दरखास्त दिन आवेदक ३० वर्षमाथिको र ६५ वर्ष ननाघेको हुनुपर्नेछ। यस्तै कम्तीमा स्नातक उपाधि हासिल गरेर सम्बन्धित क्षेत्रमा १० वर्षको अनुभव हासिल गरेको हुनुपर्ने उल्लेख छ। कुनै सरकारी सेवा वा सार्वजनिक संस्थान, प्राधिकरण, बोर्ड, समिति, आयोग, प्रतिष्ठान वा सार्वजनिक कम्पनीको कर्मचारीको हकमा राजपत्रांकित प्रथम श्रेणी, दसौं तह, वा सोभन्दा माथिल्लो पदमा अनुभव प्राप्त गरेका व्यक्तिले आवेदन दिन पाउनेछन्। यस्तो छ सूचनाः"
जाजरकोटमा भीरबाट लडेर तीनको मृत्यु,"जाजरकोट : बारेकोट गाउँपालिकामा भीरबाट लडेर तीन युवकको मृत्यु भएको छ। मृतकमा बारेकोट५ का १६ वर्षीय भीमराज शाही, १७ वर्षीय नवराज सिंह र ४० वर्षीय पृथीबहादुर बस्नेत छन्। शाही र सिंह वनलसुन खोज्न अनि बस्नेत घर बनाउनका लागि काठ काट्न जंगल गएका थिए। बारेकोट४ स्थित कराइचुला लेक पुगेका दुई भाइ भिरालो जमिनमा चिप्लिएर भीरबाट खसेको बारेकोट गाउँपालिका अध्यक्ष महेन्द्र शाहले बताए। शाही स्थानीय वीरेन्द्र मावि लिम्सामा ९ कक्षामा अध्ययनरत थिए। सिंहले यही वर्ष एसईई दिएका थिए। वन लसुन एक प्रकारको जडीबुटी हो। यसको बिक्रीबाट आम्दानी हुने भएपछि स्थानीयवासी जोखिम मोलेर लेकतिर जाने गरेको अध्यक्ष शाहको भनाइ छ। वन लसुन प्रतिकिलो ३२ हजार रुपैयाँमा बिक्री हुने गरेको छ। उनका अनुसार महँगोमा बिक्री हुने भएकाले वन लसुन संकलनमा स्थानीयको आकर्षण बढेको छ। बारेकोटमा एक साता अवधिमा भीरबाट लडेर चार र यार्सा संकलन क्रममा लेक लागेर दुुई जनाको मृत्यु भएको गाउँपालिकाले जनाएको छ।"
पोखरामा ४ अर्ब ८१ करोड लागतमा खानेपानी शुद्धीकरण आयोजना,"पोखरा : पर्यटकीय सहर पोखरामा ४ अर्व ८१ करोड लागतमा खानेपानी शुद्धीकरण आयोजना सुरु हुने भएको छ। जापान सरकारको अनुदान सहयोगमा पोखरामा अहिले वितरण भइरहेको मर्दी खोलाको पानीलाई प्रशोधन र शुद्धीकरण गरि पिउन योग्य बनाउन आयोजना सुरु हुन लागेको हो। नेपाल खानेपानी संस्थानले अहिले उपभोक्तालाई प्रशोधन नगरी सोझै खोलाको पानी टंकीमा जम्मा गरी पाइपबाट घर घरमा वितरण गर्दै आएको छ। वर्षाममा हिलोमाटो नै घर घरका धारामा झर्ने र खोलामा फ्याकीएका फोहोर सोझै ग्राहकको घरमा पुग्ने समस्या यो योजना संचालनमा आएपछि अन्त्य हुने छ। खानेपानीको मुहान मर्दी खोलाको ड्याम भन्दा केही तल खानेपानी शुद्धीकरणका लागि गरिने छ। जापान सरकारको कुल अनुदान मध्ये ४ अर्व २१ करोडमा सिभिल कार्यका लागि जापानमै बोलपत्र आह्वान भएको थियो। जस मध्ये हाजमा एन्दो कर्पोरेसन कम्पनीले ८२ प्रतिशत कममा बोलपत्र कबोल गरेको हो। हाजमा एन्दो कर्पोरेसन कम्पनीले ३ अर्व ९४ करोड २७ लाख रुपौयाँमा खानेपानी शुद्धीकरणको ठेक्का पाएको छ। यसकालागि खानेपानी भण्डारण गर्न २० लाख लिटरको ३ वटा रिजर्भवायर पानी ट्यांकी समेत निमार्ण हुने छ। पोखराको पस्याङ, फूलवारी र कोलपाटनमा रिजर्भरवायर ट्यांकी निर्माण गरिने महर्जनले बताए। आयोजना काम सुरु भएको तीन वर्ष भित्र सकिने छ। पोखरामा खानेपानीको ग्राहक ४५ सय छन्। यो योजनाबाट ४ लाख २५ हजार लाभान्वित हुने नेपाल खानेपानी संस्थान पोखराका कामु सहायक प्रबन्धक इन्जिनियर निरण महर्जनले बताए। मर्दी खोलाबाट साढे ४ करोड लिटर पानी दैनिक उपयोग हुँदै आएको छ। पोखराको भोटीखोला, कालीमुडा, धारापानी, ५ वटा बोरिङ लगायतबाट दैनिक १ करोड लीटर पानी गरेर साढे ५ करोड खानेपानी उत्पादन हुँदै आएको छ। पोखरामा दैनिक ६ करोड लीटर पानीको माग रहेको पनि उनले सुनाए। पोखराको खानेपानी शुद्धीकरण आयोजना मेलम्चीपछिको ठुलो खानेपानी योजना रहेको छ। सन् २००४ देखि नै खानेपानी शुद्धीकरण योजनाको अध्ययन अघि बढे पनि जापान सरकारको अनुदान सहयोगमा आयोजनाको काम सुरु हुन लागेको नेपाल खानेपानी संस्थान पोखराका कामु सहायक प्रवन्धक इन्जिनियर महर्जनले जानकारी दिए। खानेपानी शुद्धीकरण आयोजनाको नेपाल सरकारको खानेपानी मन्त्री विना मगरले मंगलवार शिलान्यास गर्ने कार्यक्रम रहेको छ।"
"सिन्धुलीमा ट्याक्टर दुर्घटना: दुईको मृत्यु, एक घाइते","सिन्धुली : मरिण गाउँपालिका २ मुंग्रेमा ट्याक्टर दुर्घटना हुँदा दुई बालकको घटनास्थलमै मृत्यु भएको छ भने एकजना घाइते भएका छन्। मृत्यु हुनेमा मरिण गाउँपालिका ४ मरुवा बस्ने वर्ष १३ का सुकमान जिम्वा र ३ वस्ने वर्ष १४ का सागर माझी रहेको जिल्ला प्रहरी कार्यालय सिन्धुलीका प्रमुख चक्रबहादुर सिंहले जानकारी दिए। यस्तै, सोही दुर्घटनामा परी मरिण गाउँपालिका ३ का वर्ष १४ का अभिषेख माझी घाइते भएका छन्। मुंग्रेबाट सखौरीतर्फ आउँदै गरेको अनटेस्ट ट्याक्टर सोमबार होटौडाचतरा सडकखण्डअन्तरगत मुंग्रेमा अनियन्त्रित भई दुर्घटना भएको हो। दुर्घटनापछि ट्याक्टरका चालक स्याम माझी फरार छन्।मृतक दुबै बालकको शव पोष्टमार्टमका लागि प्राथमिक स्वास्थ्य केन्द्र कपीलाकोटमा ल्याइएको छ भने घाइतेको पनि सोही केन्द्रमा उपचार भइरहेको प्रहरीले जनाएको छ।"
१० हजार घुससहित अदालतका कर्मचारी पक्राउ,भैरहवा : अख्तियार दुरुपयोग अनुसन्धान आयोगले घुससहित रुपन्देही जिल्ला अदालतको कर्मचारीलाई रंगेहात पक्राउ गरेको छ। सेवाग्राहीसँग मुद्दा मिलाइदिने भन्दै दश हजार रुपैयाँ घुस लिँदै गरेको अवस्थामा अदालतको बाल मनोविज्ञ शान्ति अधिकारीलाई पक्राउ गरिएको अख्तियारको बुटवल कार्यालयले जनाएको छ।घटनाको विषयमा थप अनुसन्धान भइरहेको अख्तियार जनाएको छ।
मानव बेचविखनको आरोपमा पक्राउ,गुलरिया : प्रहरीले मानव बेचविखनको आरोपमा एकजनालाई पक्राउ गरेको छ। जिल्ला प्रहरी कार्यालय बर्दियाका प्रहरी नायब निरीक्षक नवराज रावलको कमाण्डमा रहेको गस्तीले गुलरिया नगरपालिका वडा नम्बर २ गुजराना निवासी २४ वर्षीय काँसिम गुज्जरलाई पक्राउ गरेको हो। गुज्जरलाई नेपालभारत सीमाना गुलरियास्थित सुरजपुरबाट पक्राउ गरिएको जिल्ला प्रहरी कार्यालय बर्दियाका प्रहरी नायब उपरीक्षक मदन जीत महराले बताए। एकजनालाई भारत लैजाँदै गरेको अवस्थामा पक्राउ गरिएको जानकारी दिए। उनले पक्राउ परेका गुज्जरलाई जिल्ला प्रहरी कार्यालय बर्दियाको हिरासतमा राखी मानव बेचविखन तथा ओसार पसार मुद्दामा थप अनुसन्धान भैरहेको बताए।
रोपाइँको रमझम,"प्यूठान : जिल्लाका किसान यतिखेर रोपाइँमा व्यस्त छन्। जिल्लाको उर्वरभूमी झिमरुक फाँटमा जेठभरी रोपाइँ चल्छ। मानो रोपेर, मुरी फलाउने समय भएकाले किसान पर्वजस्तै सम्झेर काममा व्यस्त भएका छन्। जिल्लामा खाद्यन्नको ठूलो हिस्सा झिमरुक फाँटले ओगटेको छ। तर, अझै पनि झिमरुक फाँटका किसानले व्यवसायीक खेतीपाती गर्न सकेका छैनन्। स्थानीय सरकारले समेत यसमा चासो देखाएको छैन्। तराइबाट आयातित तरकारीले प्यूठानको बजार ढाक्ने गर्छ। दिनहुँजसो प्लाष्टिकमा पोका पारेर ल्याइएका तरकारी उपभोग गर्न उपभोक्ता बाध्य छन्। स्थानीय उत्पादनसँग जोड्ने नीति तथा कार्यक्रम लागु गर्न सके किसान पनि उत्पादनसँग जोडिन सक्छन्। बाह्रै महिना सिंचाइको सुविधा भएपछि जिल्लामा समयमै रोपाइँ हुने गरेको किसानको भनाइ छ। धेरैजसो किसानले झिमरुक फाँट अँधिया दिने गरेका छन्। जिल्लाभर ६ हजार ५ सय ५० हेक्टर जमिन क्षेत्रफलमा धानखेती हुने गरेको सरकारी तथ्यांक छ। करिव १५ प्रतिशत किसानले मात्र बर्षातको पानीबाट रोपाइँ गर्छन्। अधिकांशले चैत र जेठभित्रमै रोपाइँ सक्छन्। राधा ७, राधा १३, सावित्री, लोकतन्त्र, रामभान र सुख्खा श्रीस जातको धान जिल्लामा रोपिने गरिन्छ। उर्वरभूमि झिमरुक लगाएतका फाँट वर्षेनी बाढीले माँसिदै लगेपछि किसान निराश छन्। अव्यवस्थित प्लटिङले समेत फाँट मासिने क्रम वर्षेनी बढ्दो छ। धान उत्पादनको कुल खेतीयोग्य क्षेत्रफलमध्ये करिव ७० प्रतिशत हिस्सा यसै फाँटले ओगटेको छ। पोहोरसाल भन्दा एकसाताअघि रोपाइँ भयो, प्यूठान नगरपालिका ४ कार्कीकाडाँडाका स्थानीय चन्द्रबहादुर एमसीले भने, व्याड समयमै राखेकाले रोपाइँ पनि चाँडो भयो। एक वडा, एक उत्पादन नीति ल्याइएको प्यूठान नगरपालिका उपप्रमुख शान्ता आचार्यको भनाइ छ। माँसिदै गएको झिमरुक फाँटले हामीलाइ चिन्तित बनाएको छ, आचार्यले भनिन्, भुउपयोग नीतिलाई कडाइका साथ कार्यान्वयन गर्छौ। नक्सापासविना नयाँ घर निर्माण गर्न रोक लगाइएको उनले जानकारी दिइन्। झिमरुक नदीको उद्गमस्थल गौमुखीदेखि विद्युत्त उत्पादन गृह खैरास्थित ड्याम साइडसम्म रापाइँ चलिरहेको छ। ठूलावेसी, ढाँड, मच्छि, तोरवाङ, मरन्ठाना, दम्ती, धर्मावती, बाग्दुला, पूण्यखोला, विजुवार, जुम्रि, रातामाटा, दाखाक्वाडी र खैरालगायत क्षेत्रका फाँटमा किसान व्यस्त देखिन्छन्।"
महिलाको शव फेला,टीकापुर : कैलालीको टीकापुर नगरपालिका२ स्थित सनकट्टी घाटको कर्णाली नदीमा सोमबार एक महिलाको शव फेला परेको छ। इलाका प्रहरी कार्यालय टीकापुरकाअनुसार झण्डै ३२ वर्ष उमेरकी महिलाको शव वेवारिसे अवस्थामा भेटिएको हो। नदीको किनारमा अड्किएको रुखभित्र महिलाको शव भेटिएको इलाका प्रहरी कार्यालय टीकापुरले जानकारी दिएको छ। प्रहरीकाअनुसार महिलाको शव चिनिने अवस्थामा छैन।
जबरजस्ती करणीको आरोपमा पक्राउ,गुलरिया : जबरजस्ती करणीको आरोपमा प्रहरीले एकजनालाई पक्राउ गरेको छ। बर्दिया प्रहरीले गुलरिया नगरपालिका६ का २३ वर्षीय राजाबाबु हलुवाईलाई पक्राउ गरेको हो। गुलरिया नगरपालिका ७ बसपार्कस्थित एक होटलमा जबरजस्ती करणी गरी फरार रहेका हलुवाईलाई लुकीछिपी बसेको अवस्थामा फेला पारिएको जिल्ला प्रहरी कार्यालय बर्दियाका निमित्त प्रमुख प्रहरी नायव उपरीक्षक मदन जीत महराले बताए । जिल्ला प्रहरी कार्यालय बर्दियाको हिरासतमा थप अनुसन्धान भइरहेको उनले जानकारी दिए।
लमजुङमा बर्खे धान रोपाइँ सुरु,"बेसीसहर : असार नलाग्दै लमजुङमा बर्खे धान रोपाइँ सुरु भएको छ। मनसुन सुरु भएसँगै भलपानी पछ्याउनुका साथै सिँचाइ सुविधा पुगेका ठाउँमा धान रोपाइँ सुरु भएको हो। खोला किनारमा रहेका फाँटमा धान रोपाइँ सुरु भएको छ। खोलाको पानीलाई कुलोमार्फत लगेर धान रोपाइँ गरिएको छ। केही ठाउँमा सिँचाइ सुविधा पुगेको छ। मस्र्याङदी गाउँपालिका५ घेर्मुका वृषबहादुर गुरुङले सिँचाइ सुविधा भएकाले घेर्मु फाँटमा धमाधम रोपाइँ भइरहेको बताए। सिँचाइ सुविधा भएकाले आलोपालो गरेर धान रोपाई भइरहेको उनले बताए। घेर्मु फाँटमा तीन चारवटा समूह बनाएर धान रोपाइँ गरिएको छ। किसानले गोरुको साथै पावर टिलर प्रयोग गरेर खेत जोतिरहेका छन्। क्व्होलासोंथर गाउँपालिका ६ पसगाउँका बासिन्दा पनि धान रोपाइँ कार्यमा जुटेका छन्। उनीहरूले बेसीखेत बगैंचामा धान रोपाइँ थालेको स्थानीय राजु गुरुङले बताए। 'खोलाबाट कुलोमा पानी राखेर धान रोपाइँ थालेका छौं,' गुरुङले भने, 'बेसी खेतमा रोपेर सकेपछि गाउँका खेतमा रोप्न सुरु हुन्छ।' क्व्होलासोंथर गाउँपालिका ४ भुजुङका किसानले पनि घिम्चे खेतमा धान रोप्ने तयारीमा रहेको स्थानीय राकेश गुरुङले बताए। मस्र्याङ्दी गाउँपालिकाको भलामखोला, खुदीखोला र ङादीखोलाको आसपासमा धान रोपाइँ सुरु गरिएको छ। यस्तै, दोर्दी गाउँपालिकाको नौथर सेरा, चिती, ढोडेनी, फलेनीलगायतका गाउँमा पनि धान रोप्न सुरु गरिएको किसानले बताएका छन्। मकै खेति नगरिएको र कुलो लाग्ने स्थानमा किसानले धान रोप्न थालेका हुन्। मकै खेति गरिएको स्थानमा भने असार १५ पछि मात्र धान रोपाइ सुरु हुने कृषि ज्ञान केन्द्रले जनाएको छ। सिँचाइ सुविधा नपुगेको ठाउँमा अझैपनि किसानमा भलपानी पछ्याउनुपर्ने बाध्यता छ। अघिल्ला वर्षमा लगातार धान उत्पादन घटेकोमा चालु आर्थिक वर्षमा धान उत्पादन बढेको थियो। मौसमले साथ दिए आउँदो वर्ष पनि धान उत्पादन बढ्ने कृषि कृषि प्राविधिकले अनुमान गरेका छन्। कृषि कार्यालयका अनुसार जिल्लाका ४५ हजार ५० हेक्टर क्षेत्रफल जमिन खेतीयोग्यमध्ये १५ हजार हेक्टर बढी क्षेत्रफलमा धान खेति हुँदै आएको छ। यहाँका किसानले रामधान, सुनौलो सुगन्ध, सुख्या २, सावित्री, जेठोबुढो, एक्ले, लोकतन्त्र लगायतको उन्नत जातका धान साथै लोकनाथ, गोरखनाथ, यूएस ३ सय १२, मकवानपुर, बर्षे ३००४, मनसुली लगायतको हाइब्रिड जातको धान लगाउँदै आएका छन्।"
"विद्युतका कर्मचारी र उपभोक्ताबीच कार्यालयमै झडप, पाँच घाइते","बारा : बाराको कलैयास्थित नेपाल विद्युत प्राधिकरण कार्यालयमा सोमबार प्राधरिकरणका कर्मचारी र उपभोक्ताबीच झडप भएको छ। विद्युत प्राधिकरणका कर्मचारीले बाँसको भाटाले प्रहार गर्दा तीन जना उपभोक्ता घाइते भएका छन्। टाउको फुटेर घाइते भएका कलैया उपमहानगरपालिका वडा नम्बर ९ रामपुरका राम बिहारी राउत अहिर, वीरेन्द्र यादव र राजेश (थर नखुलेका) को कलैयास्थित जिल्ला अस्पतालमा उपचार गरिएको छ। विद्युत प्राधिकरणको लापरवाहीका कारण सोमबार बिहान ३ बजे हाइ भोल्टेज करेन्ट प्रबाह हुँदा टिभी, फ्रिज, पंखा, पानी तान्ने मोटर लगायत घरायसी विद्युतीय सामग्री जलेर नष्ट भएपछि क्षतिपूर्तिको माग गर्दै रामपुरका उपभोक्ता कलैया बजारस्थित विद्युत प्राधिकरणको कार्यालय घेराउ गर्न पुगेका थिए। कार्यालयको मूल गेटमै धर्ना र प्रदर्शनमा रहेका रामपुरका उपभोक्तामाथि प्राधिकरणका कर्मचारीले बाँसको भाटाले प्रहार गरेको रामपुरका स्थानीय कन्हैया महत्तोले बताए। करिब ४० ५० को संख्यामा पुगेका स्थानीयवासीले कार्यालय प्रमुख गजेन्द्र चौधरीलाई कार्यालय परिसरमा बोलाउन माग गर्दै प्रदर्शन गर्न थालेपछि विद्युत प्राधिकरणका कर्मचारीले उनीहरूमाथि आक्रमण गरेको उनले बताए। बिहान साढे ११ बजेदेखि प्राधिकरणको मूल गेट नै बन्द गरी धर्नामा बसिरहेका प्रदर्शनकारीमाथि प्रहरी पुगेपछि प्राधिकरणका कर्मचारीले आक्रमण गरेको प्रदर्शनकारी सानु मिया अन्सारीले बताए। तर विद्युत प्राधिकरण कलैयामा कार्यरत फोरम्यान परबेज आलमले भने प्रदर्शनमा आएको अराजक भिडले कर्मचारीहरूमाथि हातपात र आक्रमण गर्न थालेपछि आत्मरक्षाका लागि कर्मचारीले प्रतिकार गरेको बताए। प्रदर्शनकारीको आक्रमणबाट आफूसहित दुई कर्मचारी सामान्य घाइते भएको उनले बताए। प्रहरीले तीन प्रदर्शनकारीलाई नियन्त्रणमा लिएको छ। उपभोक्ता र कर्मचारीबीच झडप भएपछि कलैयास्थित विद्युत प्राधिकरण कार्यालय सोमबार बन्द भएको छ।"
पेस्तोलसहित राजधानीबाट एकजना पक्राउ,काठमाडौं : महानगरीय प्रहरी परिसर काठमाडौंले पेस्तोलसहित एक जनालाई पक्राउ गरेको छ। मेडइन जापान लेखेको एक थान पेस्तोलसहित तिनकुनेबाट सञ्जय शेर्पा पक्राउ परेका छन्। परिसरकाे विशेष टोलीले पेस्तोल बोकेर हिँडिरहेको अवस्थामा उनलाई पक्राउ गरेको परिसर प्रवक्ता डिएसपी होबिद्र बोगटीले जानकारी दिए। पक्राउ परेका शेर्पामाथि अनुसन्धान भइरहेको प्रहरीले जनाएको छ।
अमेरिकी दूतावासद्वारा मुस्ताङमा झोङ गुम्बा जीर्णोद्धार परियोजनाको उद्घाटन,"मुस्ताङ : अमेरिकी राजदूत र्यान्डी डब्लु बेरी र गण्डकी प्रदेश सभा सदस्य महेन्द्रबहादुर थकालीले मुस्ताङको झोङ गाउँमा अवस्थित १६औँ शताब्दीको झोङ छोदे शेडूप छोपेल लिङ गोम्पा (झोङ गुम्बा) जीर्णोद्धार परियोजनाको उद्घाटन गरेका छन्। २०७२ सालको भूकम्पबाट क्षति पुगेको उक्त ऐतिहासिक स्थलको जीर्णोद्धार तथा भूकम्पीय सबलीकरणको १ लाख २३ हजार ६८१ अमेरिकी डलरको बजेटमध्ये अमेरिकी दूतावासले सांस्कृतिक संरक्षणसम्बन्धी राजदूत कोष (एएफसीपी) मार्फत १ लाख अमेरिकी डलर रकम योगदान गरेको छ। झोङ गुम्बा व्यवस्थापन समितिले बाँकी २३ हजार ६८१ अमेरिकी डलर रकम बेहोर्नेछ भने हेरिटेज एण्ड इन्भाइरोमेन्ट कन्जर्भेसन फाउन्डेशन नेपाल (एचईसीएफएन) ले जीर्णोद्धार सम्पन्न गर्नेछ। उक्त जीर्णोद्धार कार्य सन् २०२० को सेप्टेम्बर महिनाभित्र पुरा गर्ने कार्यक्रम छ । स्थानीय समुदाय तथा झोङ गुम्बा व्यवस्थापन समितिसँग व्यापक परामर्श गर्दै एचईसीएफएनले उक्त संरचनालाई भूकम्पीय रूपमा बलियो बनाउनुका साथै गुम्बाभित्र रहेका शताब्दीऔँ पुराना चित्रकलाको समेत जगेर्ना गर्नेछ। परियोजनाले स्थानीय कारिगरलाई काममा संलग्न गराउनेछ भने परियोजना समापन भइसकेपछि गुम्बाको मर्मतसम्भार कायम गर्नका लागि स्थानीय युवालाई स्थलगत तालिम समेत उपलब्ध गराइनेछ । 'सांस्कृतिक संरक्षणको क्षेत्रमा नेपालसँगको हाम्रो साझेदारी हामीबिचको आपसी मित्रताको ठोस प्रतीक हो र यसले नेपालको विविध र समृद्ध सम्पदाप्रतिको हाम्रो सम्मान दर्शाउँछ,' राजदूत बेरीले भने, 'यस जीर्णोद्धारले यस्ता संरचनाहरूको संरक्षण गर्ने स्थानीय सामुदायिक प्रयत्नलाई सहयोग गर्नुका साथै भावी पुस्तालाई हिमालयन संस्कृतिका यस्ता अनुपम, अमूल्य निधिको हेरचाह गरिरहन हौसला प्रदान गर्नेछ।' विकासोन्मुख देशहरूमा सांस्कृतिक सम्पदाको संरक्षणार्थ प्रत्यक्ष अनुदान सहयोग उपलब्ध गराउने एएफसीपी अमेरिकाको एक मात्र सरकारी कार्यक्रम हो। सन् २००३ यता अमेरिकी दूतावासले नेपालमा सांस्कृतिक संरक्षणका अन्य २४ परियोजनालाई सहयोग गरी कुल ३३ लाख ७० हजार अमेरिकी डलर खर्चिसकेको छ। नेपालमा एएफसीपी परियोजनाअन्तर्गत उपल्लो मुस्ताङमा प्राचीन बौद्ध छोर्तेनहरू, हुम्लामा ११औँ शताब्दीको रिन्चेन्लिङ गुम्बा, र काठमाडौँमा ऐतिहासिक गद्दी बैठक लगायतको जीर्णोद्धार गरिसकिएको छ।"
"पानीको रिमझिम, वर्षातको बेला (फोटो)","काठमाडौं : यस वर्ष मनसुन एक साता ढिलो भित्रिने मौसम पूर्वानुमान महाशाखाले जनाएको छ। यता काठमाडौंसहित देशका विभिन्न भागमा हल्का वर्षा भने भइरहेको छ। मनसुन प्रवेश गर्नका लागि स्थानीय हावाभन्दा पनि मनसुनी हावाको प्रभाव बढी हुनुपर्छ तर अहिले स्थानीय वायुको प्रभावले दिनभर घाम लाग्ने तथा बिहान, बेलुका र रातिको समयमा मेघ गर्जनसहित वर्षा भइरहेको छ। नेपालमा मनसुन भित्रिनका लागि दक्षिण पूर्वी हावा बङ्गालको खाडीबाट वायुमण्डलको तल्लो सतहदेखि करीब छ किलोमिटर माथिसम्म मनसुनी हावा प्रवेश हुनुपर्छ तर अहिले वायुमण्डलको तल्लो सतहमा मात्र त्यस्तो हावाको प्रवेश देखिएको छ । माथिल्लो सतहसम्म पुगेको छैन। मनसुन पूर्ण सक्रिय हुनका लागि मनसुनी हावा वायुमण्डलको तल्लो सतहदेखि माथिलो सतहसम्म रही त्यसको प्रवेश राम्रोसँग देखिन न्यून चापीय रेखा स्प्रष्टसँग देखिनपर्ने हुन्छ । न्यून चापीय क्षेत्रको विकास भएर न्यून चापीय रेखा नेपालतिर परेकोको हुनुपर्छ । यसका साथै उच्च चापीय क्षेत्रको विकास पनि भएको हुनुपर्छ। गतवर्ष जुन ८ मा मनसुन शुरु भएको थियो।"
नागरिकसँग सेनाको संवाद,"जनकपुरधाम : नेपाली सेनाले काठमाडौं उपत्यका बाहिर पनि नागरिकसँग संवाद थालेको छ। धनुषाको महेन्द्रनगरमा सोमबार सेनाप्रतिको गुनासो, सुझाव र अन्य विषयमा छलफल गरेको हो। नागरिक समाजका अगुवा, पत्रकार, बुद्धिजिवीले नेपाली सेनामा मधेशी समुदायको प्रतिनिधित्व हुन नसकेको बताए। मध्यपूर्वी पृतना प्रदेश २ का पृतनापति नरेशचन्द्र भट्टले नागरिकहरुले उठाएका प्रश्नहरुको जवाफ दिए। धनुषाको सीमावर्ती गाउँ खजुरीका मनोज कुमार साहले ग्रामीण भेगमा नेपाली सेनाको अगुवाईमा सर्प दंश उपचार केन्द्र संचालन गर्न माग गरे। हाम्रो गाउँमा कुनै हस्पिटलको सुविधा छैन। सर्पले टोक्यो भने उपचारको लागि भारततिरै लानु पर्छ,उनले भने। रचनात्मक कामले मात्रै नेपाली सेनालाई समाजमा घुलमिल गराउने सहयोग पुग्ने स्थानीय अरुण कुमार महताले बताए।"
फरार अभियुक्त १९ वर्षपछि पक्राउ : तलब नपाएपछि हत्या गरेको स्वीकार,"काठमाडौं : घर मालिककी पत्नीको हत्या गरेर फरार एक अभियुक्तलाई प्रहरीले १९ वर्षपछि पक्राउ गरेको छ। भक्तपुर कटुन्जेकी विजयश्वरी प्रजापतिको हत्यामा संलग्न भएको आरोपमा प्रहरीले पर्सा सुवर्णपुरका देवीरमन अधिकारीलाई पक्राउ गरेको हो। २०५७ असार ८ गते देवीरमनले विजयश्वरीको हत्या गरेको प्रहरीले जनाएको छ। प्रहरीको केन्द्रीय अनुसन्धान ब्युरोका अनुसार विजयश्वरीको हत्यापछि देवीरमन भारतमा लुकिछिपी बस्दै आएका थिए। ब्युरोका अनुसार विजयश्वरीका श्रीमान तुलसीदास तत्कालीन पर्साका डिएफओ हुँदा देवीरमन सोही कार्यालयमा करारका कर्मचारी थिए। तुलसीदास मध्यमाञ्चल क्षेत्रीय वन कार्यालयमा सरुवा भएपछि उनले देवीरमनलाई घरमा सहयोगीको रुपमा राखेका थिए। देवीरमनले तुलसीदास र विजयश्वरीसँग काम गरेबापत ११ हजार रुपैंया मागेको तर नदिएपछि हत्या गरेको अनुसन्धानबाट खुलेको छ, ब्युरोका प्रमुख डीआइजी निरज शाहीले भने, भारतमा लुक्दै आएका देवीरमनलाई रुपन्देहीबाट पक्राउ गर्यौँ। देवीरमनलाई सार्वजनिक गर्न सोमबार आयोजित पत्रकार सम्मेलनमा ब्युरो प्रमुख डीआइजी शाहीले भने, कुटो र चक्कु प्रयोग गरेर विजयश्वरीको हत्यापछि देवीरमनले सुन र हिराका गरगहना र पैसा लिएर भागेका थिए। विजयश्वरीको हत्या लगत्तै देवीरमन रक्सौल, बनारस, महाराष्ट्रको पुणे र मुम्बईमा गएर बसेको प्रहरी अनुसन्धानबाट खुलेको छ। भारतमा उनले छद्मनाम (प्रकाश अधिकारी) राखेर सवारी लाइसेन्स बनाएर गाडी हाक्दै आएका थिए। उनी यसअघि चार पटकसम्म नेपाल आएपनि पक्राउ गर्न नसकेपछि ब्युरोले विशेष सुराकी परिचालन गरेर रुपन्देहीको बेहलिया नाकाबाट पक्राउ गरेको जानकारी डीआइजी शाहीले दिए।"
६ प्रतिभालाई सूचक सम्मान,"काठमाडौं : विभिन्न क्षेत्रमा योगदान गर्ने ६ प्रतिभालाई १२औं सूचक सम्मान प्रदान गरिएको छ। सूचक प्रकाशनद्वारा प्रकाशित बौद्ध आध्यात्मिक पत्रिका सम्यक सन्देश को दोस्रो वार्षिकोत्सवको अवसरमा आइतबार आयोजित कार्यक्रममा अखिल नेपाल भिक्षु महासंघका अध्यक्ष भिक्षु मैत्री महास्थवीरले सम्मान प्रदान गरे। बुटवलमा बसेर थेरवादी बौद्ध धर्म प्रचार गर्दै आएकी अनागारिका शान्तिवती गुरुमालाई सूचक पद्मादेवी पुरस्कार, प्राणी हिंसाविरोधी राष्ट्रिय अभियन्ता बखतबहादुर चित्रकारलाई सूचक कृष्णबहादुर समाजसेवा पुरस्कार, बौद्ध अभियन्ता श्यामलाल चित्रकारलाई सूचक सम्मान प्रदान गरिएको सूचक प्रकाशनका अध्यक्ष दिपक भेटुवालले जानकारी दिए। उनका अनुसार वरिष्ठ धातुपत्र कलाकार राजकुमार शाक्यलाई सूचक रतन पुरस्कार, महिला अधिकारकर्मी नम्रता शर्मालाई सूचक लिली प्रतिभा पुरस्कार तथा साहित्यकार तथा पत्रकार भगवती बस्नेतलाई सूचक पत्रकारिता पुरस्कार २०७६ बाट सम्मान प्रदान गरिएको थियो। भिक्षु मैत्री महास्थविरले भाषा साहित्य र विशेषगरी बुद्ध शिक्षा प्रचारमा सूचक प्रकाशनले महत्वपूर्ण भूमिका खेलेको र यस्ता कार्यलाई अझ सशक्त ढंगबाट अगाडि बढाउन लाग्नुपर्ने धारणा व्यक्त गरे। बुद्धले मानव समाजलाई सकारात्मक बाटोमा हिँडाउन व्यावहारिक शिक्षा प्रतिपादन गरेको धारणा राख्दै उनले बुद्ध जन्मभूमि नेपाललाई हिंसा र आतंकबाट मुक्त गराउन अभियान सञ्चालन गर्न जोड दिए।"
वैदेशिक रोजगारीमा जाने कामदारको मेडिकल गर्न ५१ स्वास्थ्य संस्था सूचीकृत (नामसहित),"काठमाडौं : सरकारले वैदेशिक रोजगारीमा जाने कामदारको स्वास्थ्य परीक्षण गर्न ५१ वटा स्वास्थ्य संस्थालाई सूचीकृत गरेको छ। सूचीकरणका लागि आवेदन दिएका १२६ स्वास्थ्य संस्थाको अनुमगन गरी मापदण्ड पूरा गरेका ५१ स्वास्थ्य संस्थालाई सूचीकृत गरिएको श्रम, रोजगार तथा सामाजिक सुरक्षा मन्त्रालयले जनाएको छ। मन्त्रालयले गत चैत १३ गते सार्वजनिक सूचना जारी गर्दै वैदेशिक रोजगारीमा जाने कामदारको स्वास्थ्य परीक्षण गर्न चाहने स्वास्थ्य संस्थालाई सूचीकणका लागि आह्वान गरेको थियो। कामदारको स्वास्थ्य परीक्षण गर्न राजधानीका नाम चलेको ठूला अस्पतालसमेत सूचीकरणमा परेका छन्। नक्खुस्थित नेपाल मेडिसिटी अस्पताल, त्रिपुरेश्वरस्थित ब्लुक्रस अस्पताल, माइतीघरस्थित अन्नपूर्ण न्यूरो अस्पताल, बानेश्वरस्थित एभरेष्ट अस्पताल, स्वयम्भूस्थित मनमोहन मेमोरियल मेडिकल कलेज तथा शिक्षण अस्पताल, धापासीस्थित ग्रीनसिटी अस्पताल, पोखरास्थित सनसाइन हेल्थ केयर सेन्टर, विर्तामोडस्थित बिएण्डसी मेडिकल कलेज, टिचिङ हस्पिटल एण्ड रिसर्ज प्रालि, भरतपुरस्थित चितवन मेडिकल कलेज प्रालिलगायत ठूला अस्पताल पनि सूचीकृत भएका छन्। स्वास्थ्य परीक्षणका लागि ठूला अस्पताल सूचीकरणमा परेकाले विगतमा वैदेशिक रोजगारीमा जाने कामदारको स्वास्थ्य परीक्षणका क्रममा देखिएका बेथिति अन्त्य हुने विश्वास गरिएको छ। यसअघि साना लगानीमा खुलेका स्वास्थ्य संस्थाले कामदारको स्वास्थ्य परीक्षणका लागि आवश्यक उपकरण र दक्षजनशक्तिको व्यवस्था नगरी स्वास्थ्य परीक्षणको रिपोर्ट दिने गरेको आरोप लाग्ने गरेको थियो। पछिल्लो समय नेपालकै ठूला मानिएका अस्पतालले कामदारको स्वास्थ्य परीक्षण गर्न चासो देखाएकाले रिपोर्ट वास्तविक आउने र कुनै कामदार विदेश गइसकेपछि स्वास्थ्य समस्याका कारण स्वदेश फर्कन नपर्ने मन्त्रालयको विश्वास छ। मन्त्रालयले सूचीकरणमा परेका स्वास्थ्य संस्थालाई सात दिनभित्र धरौटी रकम र सूचीकरण शुल्क बुझाउन आग्रह गरेको छ। सूचीकृत संस्थाले धरौटीवापत तीन लाख २५ हजार रुपैयाँ र सूचीकृत शुल्क २५ हजार रुपैयाँ बुझाउनुपर्ने छ। हेर्नुस् मन्त्रालयको सूचना"
बम राखेको आशंकामा विप्लव कार्यकर्ता पक्राउ,"विराटनगर : प्रतिबन्धित नेत्रविक्रम चन्द 'विप्लव' नेतृत्वको नेकपाका एक कार्यकर्तालाई प्रहरीले विराटनगर महानगरपालिका७ डाँफे चोकबाट आइतबार राति पक्राउ गरेको छ। पैदल हिंडिरहेका बेला मोरङको सुन्दरहरैंचा नगरपालिका८ का ५३ वर्षीय रुद्र पौडेललाई पक्राउ गरिएको मोरङ प्रहरीका प्रवक्ता डीएसपी घनश्याम श्रेष्ठले बताए। पक्राउ परेका पौडेलमाथि 'विप्लव' समूहले विभिन्न समयमा आह्वान गरेको बन्द र हड्तालका बेला ठाउँठाउँमा बम राखेर जनजीवन आतंकित पार्ने गतिविधिमा संलग्न भएको आरोप लगाइएको छ। डीएसपी श्रेष्ठका अनुसार यस अघि नै देखिनै प्रहरीले उनको खोजी गरिरहेको थियो। 'विभिन्न ठाउँमा बम राखेर शान्ति सुरक्षाको अवस्थामा असर पुर्याउने र सर्वसाधारणलाई आतंकित पार्ने कार्यमा पौडेलको संलग्नता हुन सक्ने आशंका छ,' उनले भने, 'पक्राउ गरेर हिरासतमा राख्दै विस्तृत रुपमा अनुसन्धान अघि बढाइएको छ।' उनीमाथि अनुसन्धान अघि बढाउनकै लागि प्रहरीले मुद्दा चलाउन म्याद थप गरेको छ। अनुसन्धानका क्रममा बम राखेको पुष्टि भए त्यही अनुसार कारबाही अघि बढाउने प्रहरीको तयारी छ।"
खुर्पा प्रहारबाट तीनजना गम्भीर,"सिन्धुली : दुधौली नगरपालिका १३ ठाकुरदमारमा एक व्यक्तिले अन्धाधुन्दा धारिलो हतियार (खुर्पा) प्रहारबाट तीनजना सख्त घाइते भएका छन्। ठाकुरदमारका ४५ वर्षीय तिलकबहादुर खत्रीले सोमबार बिहान खुर्पाले हिर्काउँदा उनकी श्रीमतीसहित तीनजना सख्त घाइते भएको प्रहरीले जनाएको छ। जिल्ला प्रहरी कार्यालय सिन्धुलीका प्रहरी प्रमुख चक्रबहादुर सिंहका अनुसार खत्रीकी श्रीमती ४० वर्षीया कृतिकुमारी खत्री, उनका भदाभाइ १९ वर्षीय सुरेश खड्का र उनकी देउरानी वर्ष २२ की सपना खत्री सख्त घाइते भएका हुन्। घाइते कृतिकुमारी खत्रीको पेट, हात र टाउकोमा गम्भीर चोट लागेको छ। सुरेश र सपनाको पनि शरीरका विभिन्न भागमा खुर्पाले काटेको र उनीहरुको उपचारका लागि विराटनगरतर्फ लगिएको प्रहरीले जनायो।खुर्पा प्रहार गर्ने खत्रीको मानसिक सन्तुलन ठिक नभएको प्रहरीले जनाएको छ।"
"फेरी हरायो, थर हराउने चिन्ता","भद्रपुर : झापाको भद्रपुर नगरपालिका२ पृथ्वीनगरका ६५ वर्षीय मानबहादुर जोगीलाई रातमा सुत्ने फुर्सद छैन। काँधमा बोरा र कपडाले बनाएका धेरैवटा झोला बोकेर फेरी (जरायोको सिङ) बजाउँदै रातको १० बजे घरबाट निस्कने मानबहादुर बिहान ११ बजे मात्रै घर आइपुग्छन्। फेरी लगाउने चलन हराउन थाल्यो, छोराहरुले जान्दैनन्, बुढो भए पनि परिवार पाल्न यो पेशा छोड्न सकेको छैन मानबहादुरले भने। युवा पुस्ताले रातको समयमा फेरी लगाउन जोगी मन्त्र पढ्न नमान्दा आफुहरुको पेशानै लोप हुने अवस्थामा पुगेकोमा उनि चिन्तित छन्। आकाशै बाधुँ कि पातालै बाधुँ यति मन्त्र धेरैलाई थाहा छ, अहिले यो मन्त्र नै कथा जस्तो भयो उनले थपे, फेरी लगाउँदै हिँडेको ५० वर्ष भएछ। रातभर फेरी लगाउने र दिनको समयमा फेरी लगाएको घरमा दान थाप्दै हिड्ने जोगीको पेशा हो। दानमा उनीहरुलाई रुपैयाँका साथै धान, मकै, कोदो, तेल, बेसार, दाल र आलु लगायतका वस्तुहरु पाउँछन्। मानबहादुरले फेरी बजाएरै ६ जना परिवारलाई ६ महिना पुग्ने चामल जोडेका छन्। जोगीहरुको फेरी लगाउने सिजन चैत्र र कार्तिक महिना हो। तर हिजो आफुले नै फेरी लगाउँदै आएको घरमा शान्तिका लागि फुक्न र फेरी लगाउन जुनसुकै महिनामा पनि बोलाउने गरेको मानबहादुर बताउँछन्। मानबहादुर जोगी फेरी लगाउँदै झापा, मोरङ, इलाम र भारतको दार्जलिङ, सिक्किम, आसाम र भुटानसम्म नेपाली समाजमा पुगेका छन्। कात्र्तिकमा प्रायः उनी भारततिर हुन्छन् भने चैतमा झापा, मोरङ घुम्छन्। झापाको दक्षिण भेगमा ६० घर जोगी परिवार छन्। पहिले सबै घरका पुरुषहरु फेरी लगाउन निस्कने गर्थे। हामी त्यतिबेला सबैलाई ठाउँ तोक्थ्यौं, उनले थपे, अहिले त ६० घरमा जम्मा ६ जनाले मात्र फेरी लगाउँछन्। यस्तै पृथ्वीनगरकै अर्का ३७ वर्षीय हस्तबहादुर जोगी भन्छन्, खेतीपाती गर्न जग्गा छैन। बाबु बाजेले सिकाइदिएको यही पेशाले जीविको चलाएको छु उनले सुनाए। दुईवटा छोराछोरी पाल्न बर्खा बाहेक अन्य समयमा उनी फेरी लगाउन जान्छन्। नेपालमा चामल धेरै दिने भए पनि भारतमा पैसा धेरै आउने भएकाले फेरी लगाउन अधिकांश जोगीहरु भारततिरै जान रुचाउँछन्। नेपालमा सबैभन्दा धेरै जोगी जाती तेह्रथुम जिल्लामा भएको बताउने यो समुदायकै अगुवा चन्द्रबहादुर जोगीले भने, अहिले जोगीको जनसंख्या एकदमै कम छ। जोगीहरु लाजले आफ्नो थर नै लेख्न छाडेका छन्। पृथ्वीनारायण शाहले त्यतिबेला सबैलाई कामको भागभण्डा लगाइदिने क्रममा जोगीलाई फेरी लगाउने र सूचना संकलन गर्दा जोगिएर हिड्नु भनि आदेश दिएकोले छोटकरीमा जोगी रहन गएको चन्द्रबहादुर बताउँछन्। घरमा भूतप्रेतबाट मुक्ति पाउन र शान्ति कायम राख्न जोगी मन्त्र उच्चारण गर्ने गरिन्छ।"
बिजुली जाँदा टेलिकमको नेटवर्क पनि ठ्याप्प,"धादिङ : विगत २ साता अघिदेखि धादिङ जिल्लाको विद्युत सेवा र नेपाल टेलिकमको नेटवर्क पटक पटक अवरुद्ध हुँदा स्थानीय सास्ती खेप्न बाध्य छन्। विद्युत सेवा अवरुद्ध हुने वित्तिकै जिल्ला सदरमुकाम आसापासमा नेपाल टेलिकमको नेटवर्कमा पनि समस्या आउने गरेपछि स्थानीयबासी झन् पीडित भएका हुन्। एक दिनमै दजर्नौ पटक विद्युत आउने जाने गरेपछि दत्तचित्त भएर काम गर्न नपाइएको मोबाइल पसल गरेर बसेका स्थानीय व्यवसायी प्रेम रेग्मीले बताए। उनले भने, 'आफ्नो व्यवसाय नै विद्युतसंग जोडिएको छ, मोबाइल मर्मत गर्न विद्युत नै चाहिन्छ तर दिनहुँ विद्युत सेवा पटक पटक अवरुद्ध हुने गरेको छ।' धादिङवेशीकै अर्का व्यवसायी दिवस लम्सालले आक्रोशित हुँदै भने, 'हाम्रो धादिङमा त नेपाल टेलिकम र विद्युत कार्यालयको क्या मिलेमतो छ भने जब विद्युत झ्याप्प जान्छ तब नेपाल टेलिकमको नेटवर्क पनि ठ्याप्पै बन्द हुन्छ।' वर्षातको समय सुरु हुन लागेको भएर हावाहुरीका कारण विद्युतसेवामा अवरोध आएपनि विद्युत बन्द हुने वित्तिकै नेपाल टेलिकमको सेवामा पनि समस्या आउनु दुःखद रहेको नागरिक समाजका अगुवा सिताराम प्रसाद बर्माले बताए। बर्माले भने, 'कहि यस्तो पनि सेवा हुन्छ? व्याकअप सिष्टम हुनुपर्दैन टेलिकममा ? विद्युत गयो भनेर विद्युतलाई दोष दिने कि थप सुविधा थप्ने टेलिकमले?' विद्युत सेवा पनि असाध्यै धेरैपटक अरुवद्ध हुने गरेको उनले बताए। पटक पटक विद्युत अवरुद्ध भइरहेको प्रति बर्माले अघोषित लोडसेडिङ त हैन भन्दै प्रतिप्रश्न गरे। विद्युत सेवामा अवरोध आउँदा फर्निचर, ग्रीललगायतका उद्योगी बढी समस्यामा परेका छन्। नीलकण्ठ ३ पुछारबजारका ग्रील व्यवसायी रामबहादुर श्रेष्ठले भने, 'घण्टा घण्टामा विद्युत अवरुद्ध भइरहन्छ, अर्डर लिएको सामान समेत समयमा बुझाउन पाइएको छैन।' हावाहुरी चल्ने मौसम भएकाले लगातार विद्युत अवरुद्ध भइरहेको नेपाल विद्युत प्राधिकरण धादिङ वितरण शाखाका प्रमुख ध्रुव कार्कीले बताए। उनले भने, 'देवीघाटबाट धादिङवेशी ल्याएको प्रशारण लाइन नै लामो छ, सामान्य समस्या आइरहेको हुन्छ, हावाहुरीको मौषम पनि छ, हावाहुरीले क्षति गरेपछि विद्युत अवरुद्ध भएको हो।' मर्मतको समयमा सूचना दिएरै विद्युत सेवा बन्द गरेको भएपनि पटक पटक अवरुद्ध हुने समस्या भने प्रशारण लाइनमै समस्या आउने गरेकोले कार्कीले बताए। विद्युत सेवा अवरुद्ध हुने वित्तिकै नेपाल टेलिकमको नेटवर्कमा पनि समस्या आउने गरेको हुन्छ। जसबाट स्थानीय झनै पीडित भएका छन्। विद्युत जाने वित्तिकै गाउँका टावरले काम नगरेपछि सदरमुकामको टावरमा बढी लोड पर्ने भएकाले टेलिफोन नसुनिने, अस्पष्ट आवाज आउने गरेको नेपाल टेलिकम धादिङका प्रमुख खगेन्द्र कटुवालले जानकारी दिए। उनले भने, 'गाउँका टावरले काम नगरेपछि सदरमुकामको टावरमा बढी लोड पर्ने भएकाले टेलिफोन नसुनिने, अस्पष्ट आवाज आउने गरेको नेपाल टेलिकम धादिङका प्रमुख खगेन्द्र कटुवालले जानकारी दिए। उनले भने, 'विद्युत बन्द हुने वित्तिकै नेटवर्क बन्द नै भएको त छैन, व्याकअप सिष्टमले काम गर्छ तर सदरमुकामभन्दा बाहिरको टावर बन्द भएको अवस्थामा सदरमुकामको टावरमा बढी लोड पर्ने भएकाले केही समस्या देखिएको हुनसक्छ।' कटुवालले नेटवर्कमा कुनै समस्या नभएको बताए पनि विद्युत अवरुद्ध भएको केही बेरमा सदरमुकाम आसपासमा भने नेपाल टेलिकमको नेटवर्क बन्द भइहाल्छ। नीलकण्ठ नगरपाकिाल वडा नं ३ कि स्थानीय राममाया श्रेष्ठले भनिन्, 'धादिङवेशीमा विद्युत र टेलिकमको सेवा त केही भर छैन, कुन बेला आउने र जाने केही ठेगान हुँदैन, विद्युत जाने वित्तिकै नेटवर्क पनि सँगै जान्छ।'"
मनसुन एक साता ढिलो भित्रिने,"काठमाडौं : यस वर्ष मनसुन एक साता ढिलो भित्रिने भएको छ। मनसुन एक साता ढिलो गरी शुरु हुने सम्भावना रहेको मौसम पूर्वानुमान महाशाखाले जनाएको छ। गतवर्ष जुन ८ मा मनसुन शुरु भएको थियो। नेपालमा मनसुन आज अर्थात जुन १० का दिन भित्रिनुपर्नेमा एकसाता ढिलो गरी भित्रिने भएको महाशाखाका मौसमविद् मीनकुमार आर्यालले बताए। 'मनसुन भित्रिनका लागि जुन खालको वातवरण हुनुपर्ने हो त्यो बनिसकेको छैन विस्तारै बन्ने क्रममा छ', उनले भने। मनसुन प्रवेश गर्न स्थानीय हावाभन्दा पनि मनसुनी हावाको प्रभाव बढी हुनुपर्छ तर अहिले स्थानीय वायुको प्रभावले दिनभर घाम लाग्ने तथा बिहान, बेलुका र रातिको समयमा मेघ गर्जनसहित वर्षा भइरहेको छ। नेपालमा मनसुन भित्रिनका लागि दक्षिण पूर्वी हावा बङ्गालको खाडीबाट वायुमण्डलको तल्लो सतहदेखि करीब छ किलोमिटर माथिसम्म मनसुनी हावा प्रवेश हुनुपर्छ तर अहिले वायुमण्डलको तल्लो सतहमा मात्र त्यस्तो हावाको प्रवेश देखिएको छ। माथिल्लो सतहसम्म पुगेको छैन्। जलवाष्युक्त हावाको वायुमण्डलको माथिल्लो सतहसम्म प्रभाव कायम रहेमा मनसुन सुरु हुने मौसमविद् आर्यालले जानकारी दिए। मनसुन पूर्ण सक्रिय हुनका लागि मनसुनी हावा वायुमण्डलको तल्लो सतहदेखि माथिलो सतहसम्म रही त्यसको प्रवेश राम्रोसँग देखिन न्यून चापीय रेखा स्प्रष्टसँग देखिनपर्ने हुन्छ। न्यून चापीय क्षेत्रको विकास भएर न्यून चापीय रेखा नेपालतिर परेकोको हुनुपर्छ। यसका साथै उच्च चापीय क्षेत्रको विकास पनि भएको हुनुपर्छ। सामान्यतया नेपालमा मनसुन सुरु हुने समय जुन १० हो।"
अवैध पाकिस्तानी क्यानडा पुनर्वास,"काठमाडौं : नेपालस्थित राष्ट्रसंघीय उच्चायुक्तको कार्यालय (युएनएचसीआर) लाई उपयोग गरी अवैध आप्रवासीले नेपाललाई हब बनाइरहेका छन्। यस्तो गम्भीर विषयलाई सरकारले हल्का रूपमा लिएको विज्ञको टिप्पणी छ। अवैध रूपमा नेपाल बसेका ३७ जना आप्रवासी पुनर्वासका लागि गत बिहीबार क्यानडा गएका छन्। तीमध्ये ३२ जना पाकिस्तानी र ५ जना बंगलादेशका नागरिक छन्। गृह मन्त्रालयले क्यानडा पुनर्वासका लागि उनीहरूलाई अनुमति दिएको हो। उनीहरू कतार एयरको जहाजबाट क्यानडा गएको खुलेको छ। युएनएचसीआरको प्रस्तावमा मन्त्रिपरिषद्को फागुन २८ को बैठकले अवैध रूपमा बस्दै आएका ७४ जना आप्रवासीको भिसा र विलम्ब शुल्क मिनाह गर्ने निर्णय गरेको थियो। नेपालस्थित अन्तर्राष्ट्रिय आप्रवासी संगठन (आइओएम) को कार्यालयले भिसा र विलम्ब शुल्क मिनाहा गरिएका ७४ मध्ये ३७ जना अवैध आप्रवासीलाई क्यानडा पठाएको हो। अध्यागमन विभागका निर्देशक रामचन्द्र तिवारीले ३७ जना अवैध आप्रवासीको भिसा नियमित गरी पठाइएको बताए। पाकिस्तान र बंगलादेशमा आफूहरू असुरक्षित भएको भन्दै नेपाल प्रवेश गरेपछि उनीहरू युएनएचसीआरको सम्पर्कमा थिए। युएनएचसीआर कार्यालयले उनीहरूलाई संरक्षण दिएको थियो। नेपालबाट स्वदेश नर्फकने मनस्थिति बनाएका विदेशीले राहदानीलगायतका कागजात च्यात्ने गरेका छन्। त्यसलगत्तै उनीहरू युएनएचसीआरको सम्पर्कमा आउने गरेका छन्। केही गिरोहले पाकिस्तान र बंगलादेशबाट मानव तस्करीको शैलीमा मान्छे ल्याएर युएनएचसीआरको कार्यालय अगाडी छाड्ने गरेको सुरक्षा सम्वद्ध स्रोतले अनौपचारिक रूपमा पुष्टी गरेको छ। भारत र बंगलादेशमा रहेका रोहिज्या कपनमा शिविर खडा गरेरै बसेका छन्। तीमध्ये केहीलाई मानव तस्करले काठमाडौं ल्याएका हुन्। रोहिज्याहरू नेपालको विभिन्न स्थानमा गएर श्रम गरिरहेका छन्। यो कार्य अध्यागमन कानुनविरुद्ध हो। युनएचसीआरले रोहिंज्यालाई समेत शरणार्थीको मान्यता दिएर संरक्षण गर्दै आएको छ। युएनएचसीआरले ७४ अवैध आप्रवासीको भिसा शुल्क मिनाहा गर्दै उनीहरूलाई सजह रूपले प्रस्थान अनुमति दिलाइ दिन गृह मन्त्रालयमा पत्राचार गरेको थियो। अवैध आप्रवासीको भिसा शुल्क मिनाहा गर्ने युएनएचसीआरको प्रस्तावलाई गृह मन्त्रालयले मन्त्रिपरिषद्मा पेश गरेको थियो। सरकारले ४७ पाकिस्तानी, १९ सोमालियाली, ५ बंगलादेशी र १ म्यानमारका अवैध आप्रवासीको भिसा शुल्क, विलम्ब शुल्क र जरिवाना मिनाहा गरेको हो। उनीहरू सन् २००० देखि २०१७ सम्ममा नेपाल प्रवेश गरेका थिए। तीसवै पर्यटक भिसामा नेपाल आएर ओभर स्टे भएकाहरू हुन्। शुल्क मिनाहा भएका अवैध आप्रवासीलाई अध्यागमन विभागले भिसा नियमित गरी प्रस्थान अनुमति दिएको हो। यसअघि पनि गृह मन्त्रालयले अवैध रूपमा नेपाल बस्दै आएका ६ जना पाकिस्तानीलाई पुनर्वासका लागि क्यानडा जान अनुमति दिएको थियो। आइओएमले अफगानिस्तानीलाई पुनर्वासका लागि फिन्ल्याण्ड पठाएको थियो। शुल्क मिनाहा गरेपनि लामो समयसम्म उनीहरू नेपाल बसाइका क्रममा के गरे भन्ने विषयमा सरकार मौन छ। भिसा र विलम्ब शुल्क मिनाहा भएपछि नेपालस्थित अन्तर्राष्ट्रिय आप्रवासी संगठन (आइओएम) ले उनीहरूलाई क्यानडा पुनर्वासको प्रबन्ध मिलाएको हो। युएनएचसीआरले स्थायी समाधान भन्दै अन्य मुलुकमा पुनस्र्थापना गर्न उनीहरूको भिसा र विलम्ब शुल्क मिनाहा गर्ने गर्ने प्रक्रिया अघि बढाएको थियो। उनीहरू आफ्नो मुलुक फर्कन चाहँदैनन्। आफ्नो मुलुक फर्कन असुरक्षित भन्दै भिसा म्याद गुज्रिएपछि आप्रवासी नेपाल बस्ने गरेका छन्। भिसा म्याद गुज्रिएपछि आप्रवासीले शरणार्थीको मान्यता पाउन युएनएचसीआरमा आवदेन दिने रेका छन्। युएनएचसीआरले अनुसन्धानपछि उनीहरूलाई शरणार्थीको मान्यता दिएको थियो। युनएचसीआरले नेपालमा बस्दै आएका अवैध आप्रवासीलाई शरणार्थीको रूपमा संरक्षण गर्दै आएको छ। नेपाल सरकारले भने त्यस्ता विदेशीलाई अवैध आप्रवासीको रूपमा लिएको छ। गृह मन्त्रालयले भुटानी र तिब्बती नागरिकलाई मात्र शरणार्थीको रूपमा व्यवहार गर्दै आएको छ। पाकिस्तान, बंगलादेशका, सोमालियालगायत मुलुकका नागरिक र म्यान्माका रोंहिज्याको अवैध नेपाल प्रवेश दिनहुँ बढ्दै गएको छ। नेपालमा बस्दै आएका अवैध आप्रवासीको समयमै निगरानी नगरिए उनीहरूका गतिविधिले राष्ट्रिय सुरक्षामा समेत गम्भीर पार्न सक्ने सुरक्षा विश्लेषकले बताउने गरेका छन्।"
कर्णाली राजमार्गमा सास्ती,"कालिकोट : कर्णाली राजमार्गको सुर्खेतजुम्ला सडकमा गाडी संचालनमा आएको १३ वर्ष पुगिसक्यो। एक दशकपछि पहिलो चरणको ओटाशिल गरे पनि दुई वर्षमा नै अधिकांश ठाउँमा उप्किसकेको छ। एकतर्फी मात्रै गाडी पास हुने राजमार्ग समयमै स्तरोन्नती नहुँदा यात्रुले सास्ती खेप्दै आएका छन्। दैनिकजसो दुर्घटना हुँदा मृत्युमार्गले परिचित राजमार्गमा पछिल्लो केही वर्षयता दुर्घटनामा त कमी आएको छ। तर अँझै पनि यात्रुले भनेको समयमा ढुक्कले गन्तव्यमा पुग्न भने पाउँदैनन्। जम्मा दुईसय ३२ किलोमिटर दुरी पार गर्न दुईदिनको समय लाग्छ। साना सवारी १२ घण्टामा सुर्खेतदेखि जुम्ला पुगे पनि ठूला सवारी भने एकदिनमा पुग्न सक्दैनन्। अहिले खाल्डाखुल्डी, हिलो र धुलोले राजमार्गमा आवतजावत गर्न सकस हुने गरेको छ। जोखिमपूर्ण सडकका कारण यात्रा कष्टपूर्ण बनेको यात्रु सन्देश कठायतले बताए। उनले भने, सडक निकै साँघुरो छ, गाडी पास हुने ठाउँ नपाए आधा दिन जाममा बस्नुपर्छ। विगत पाँच वर्षदेखि यो राजमार्गमा गाडी चलाउँदै आएका चालक मानबहादुर थापाले भने, साँघुरो सडकमा कतिबेला गाडी फस्छ थाहा हुँदैन, त्यसैमाथि निरन्तर झरिरहने पहिरोको डर त छँदैछ। यतिका वर्षसम्म सडकलाई व्यवस्थीत बनाउनु त कहाँ ससाना खाल्डा पनि पुर्ने गरिएको छैन। यता सडक डिभिजन कार्यालय जुम्लाका प्रमूख इन्जिनियर श्रवणकुमार महताराले राजमार्ग स्तरोन्नतीका लागि एकसय ४० किलोमिटर सडक मर्मतका लागि ठेक्का भइसकेको जानकारी दिए। उनले भने, जुम्लादेखी दहीखोलासम्म पाँच वटा ठेक्का भएका छन्, करिब साढे ६ करोड बजेट छुट्याइएको छ। निर्माण व्यवसायीहरुले सामान ल्याउन ढिलाई गरेकाले मर्मतको काम सुरु नसकेको उनको भनाइ छ। स्थानीय तहले बिना अध्ययन निर्माण गरेका शाखा सडकबाट आउने पहिरोले मुख्य राजमार्गको स्वरुप बिग्रिएको महताराले बताए।"
जात्रा पर्वकी संरक्षक कुमारी,"ललितपुर : उपत्यकाको सबैभन्दा लामो जात्रा मच्छिन्द्रनाथको भोटो देखाएसँगै आइतबार सकिएको छ। जात्रामा भोटो हेर्न राष्ट्रपति विद्यादेवी भण्डारीको उपस्थिति थियो। भण्डारीले मच्छिन्द्रनाथको दर्शन गरेपछि रथको देब्रेतिर उत्तर फर्केको ठाउँमा आसिन जीवित देवी कुमारीले आशीर्वाद दिइन्। जीवित देवी मानिने कुमारी रथमा बसेर जात्रा हेर्छिन्। आशीर्वाद दिन्छिन्। र त्यसभन्दा पनि महत्वपूर्ण कुरा जात्राका क्रममा विघ्नबाधा नपरोस् भनेर रथमा सवार भएर बस्छिन्। उनलाई जात्राको रक्षक मानिने जात्रा सञ्चालकहरू बताउँछन्। ३२ पानेजु संघका अध्यक्ष तथा मच्छिन्द्रनाथका पुजारी (पानेजु) यज्ञरत्न शाक्यले एउटा किम्वदन्ती सुनाए। परापूर्वकालमा उपत्यकामा श्वेतकाली, रक्तकाली, भद्रकाली र महाकाली चार जना दिदीबहिनी राज्य गर्थे। उनीहरू चार जनामध्ये सबैभन्दा जेठी श्वेतकाली थिइन्। उनकी एकमात्र छोरी कुमारी हुन्। त्यसै समयमा दानासुर दैत्य भैंसी चढेर उपत्यकामा आक्रमण गर्न आए। दानासुर र उनका सेनामेना देखेपछि चार जना दिदीबहिनी डराए। उनीहरू भूमिगत भए। दानासुरले उपत्यकामा कसले राज्य चलाएका छन् भनेर खोजीनिति गर्न थाले। खोजबिनका क्रममा श्वेतकालीको दरबार पुगे। उनी पुग्दा श्वेतकालीकी छोरी कुमारी शृंगार गरीरहेकी थिइन्। देशहितमा आफ्नो प्रेमको बलिदान दिएकाले कुमारीलाई संरक्षक मानेर श्रद्धा र भक्तीपूर्वक पुज्ने गरिएको छ। जब दानासुरले कुमारीलाई देखे। मोहित भए। आक्रमण गर्न आएका दानासुर कुमारीसँग आकर्षित भए। युद्ध गर्न आएको दैत्य कुमारीको प्रेममा फसे। दानासुर दिनहुँ कुमारीसँग भेट्न आउन थाले। यो कुरा रक्तकाली, भद्रकाली, महाकालीले थाहा पाए। उनीहरूले दिदी श्वेतकालीलाई कुमारी र दानासुरको प्रेमबारे जानकारी गराए। त्यसपछि चारै जना दिदीबहिनीले कुमारीलाई जन्मभूमि या प्रेमी दुईमध्ये एउटा रोज्न बाध्य पारे। कुमारीले प्रेमी छनोट गरिनन्। जन्मभूमि रोजिन्। त्यसपछि प्रेमजालमा फसाएर दानासुरलाई रेटेर मारिन्। दानासुर मरेको खबर पाउनासाथ जनता बाहिर निस्किए। उसले चढेर आएको राँगा काटेर मासु पोलेर खान थाले। त्यतिन्जेलसम्म नेवारहरू राँगाको मासु खाँदैनथे। दानासुरको रिसले उनीहरूले राँगाको मासु खाने प्रचलन सुरु भएको किम्वदन्ती रहेको शाक्यले सुनाए। त्यसपछि चारै दिदीबहिनीले गर्दा राज्यको संरक्षण भएको विश्वास गर्दै उनीहरूलाई भगवानका रूपमा पुज्न थालियो। कुमारीले पनि जिन्दगीभरि कसैलाई प्रेम नगर्ने र बिहे नगर्ने संकल्प गरिन्। कुमारी पनि पुजिन थालिन्। उनलाई उपत्यकाको संरक्षक मानिन्छ। मच्छिन्द्रनाथको जात्रा लिच्छवीकालमा सुरु भएको हो। तर सबै भगवानका पूजाआजा, जात्रामा विघ्नबाधा नआओस् भनेर कुमारीलाई राख्ने गरिन्छ। कुमारीले रक्षा गर्छिन् भन्ने मान्यता छ, शाक्यले भने, उनी संरक्षक हुन्। कुमारीहरू क्रोधी हुन्छन्। सामान्यतया हाँस्दैनन्। उनले देशहितमा आफ्नो प्रेमको बलिदान दिएकाले संरक्षक मानेर श्रद्धा र भक्तीपूर्वक पुज्ने गरिएको उनको भनाइ छ। तस्बिर : सुनिता डंगोल"
किसानले मकै रोप्न पाएनन्,"जाजरकोट : खडेरीका कारण जाजरकोटका किसानले यसवर्षको मकैबाली अँझै रोप्न पाएका छैनन्। बैशाखको पहिलो सातामै रोपिसक्नुपर्ने मकै आकाशबाट पानी नपर्दा अँझै रोपेका छैनन्। आकाशे पानीकै भरमा खेती लगाउने किसानका बारी जेठ अन्तिम सातासम्म पनि बाँझै छन्। सिंचाई गर्ने पानी नहुँदा बारीमा लगाएको तरकारी र फलफुल सुक्न थालेको भेरीमालिका१ कालेगाउँका किसान भद्रबहादुर बटालाले बताए। यसपाली सबै मुहान सुकेका छन्, आकाशको पानी नपर्दा अहिलेसम्म मकै रोप्न पाएका छैनौं उनले भने। भेरीमालिका३ पानी नाउला र स्याँला वडा नम्बर ४ का मुलपानी, बोहरा, इउरी र फुलबारी, दुई नम्बर वडाका दारनेटा, सिमलचौर र च्याउमुढामा रहेका दर्जन बढी पानीका मुहान सुकेका छन्। यस्तै भेरी नगरका कुदु, जगतिपुर, पुन्मा र भुर लगायतका ठाउँका पानीका मुहान पनि सुख्खा बनेका छन्।सदरमुकामका ठाँटी, गैरीखाली, शान्तिचौतारी, रामजानकीटोल, पिपलडाँडा र थाप्लेमा दिनमा एक घण्टा पनि धारोमा पानी आउँदैन। पानीको स्रोत घट्दै गएको र जनसंख्या बढ्न थालेपछि सदरमुकामा खानेपानीको संकट रहेको खानेपानी तथा सरसफाइ उपभोक्ता समितिका अध्यक्ष निर्वाचन कार्कीले बताए।"
भवन बनाउन एक रोपनी जग्गादान,अर्घाखाँची : नेपाल पत्रकार महासंघ अर्घाखाँचीका संस्थापक सभापति तथा पत्रकार विष्णुप्रसाद भुसालले सन्धिखर्क नगरपालिका९ लाई भवन निर्माण गर्नका लागि जग्गादान गरेका छन्। भुसालले आफ्नी आमाको उपस्थितिमा सन्धिखर्क नगरपालिकाका नगरप्रमुख कमलप्रसाद भुसाललाई जग्गा धनी लालपुर्जा हस्तान्तरण गरेका हुन्। आफ्ना बुवा स्वर्गीय शिवप्रसाद भुसालको सम्झनामा सन्धिखर्क नगरपालिका ९ अर्घा रासिचौरमा रहेको पाँच लाख मूल्य बराबरको १ रोपनी ३ आना जग्गा वडा कार्यालय भवन बनाउन प्रदान गरेको पत्रकार भुसालले बताए। जग्गाधनी पूर्जा बुझ्दै नगर प्रमुख कमलप्रसाद भुसालले जग्गा प्रदान गर्ने भुसाल परिवारलाई धन्यवाद प्रदान गरी आगामी दिनमा समेत सफलताको शुभकामना दिए। नगरपालिकाका नगरउपप्रमुख ठाकुर कुमार विक वार्ड नम्बर ९ का अध्यक्ष देवबहादुर रायमाझीलगायतले पनि जग्गा प्रदान गर्ने भुसाल परिवारलाई धन्यवाद दिएका थिए। सन्धिखर्क नगरपालिकाले अन्य वडा कार्यालयले भवन निर्माणलाई अगाडी बढाएपनि जग्गा नहुँदा उक्त कार्य अगाडी बढ्न सकेको छैन।
फेवाताल मापदण्ड लागु गर्न उच्च अदालतको अवरोध,"पोखरा : सर्वाेच्च अदालतको फैसला कार्यान्वयन गर्न पोखरा महानगरले फेवातालको मापदण्ड कार्यान्वयनमा चालेको कदम रोकिएको छ। उच्च अदालत पोखराको अन्तरिम आदेशले महानगरलाई तगारो लगाएको हो। तालबाट ६५ मिटरभित्र बनेका संरचना हटाउन महानगरले निकालेको सूचनाविरुद्ध परेको रिटमा उच्चले शुक्रबार अन्तरिम आदेश गर्दै तत्काल नहटाउन भनेको छ। सरोकारवाला विष्णु दाहालसहित २२ जनाले महानगरको सूचनाविरुद्ध बिहीबार उच्चमा रिट दायर गरेका थिए। रिटमा उच्च अदालतका न्यायाधीश डालकुमार खड्काको इजलासले अन्तरिम आदेश दिएको हो। मापदण्डभित्र पर्ने संचरना हटाउन पोखरा महानगरले जेठ ९ गते स्थानीय पत्रपत्रिकामा सूचना जारी गरेको थियो। महानगरले १५ दिनको म्याद दिएको थियो। म्याद सकिन १ दिन बाँकी छँदा २३ गते सूचनाविरुद्ध उच्चमा रिट परेको हो। रिट हालेकाले पोखरा महानगर, जिल्ला समन्वय समिति र पोखरा उपत्यका नगर विकास समितिलाई विपक्षी बनाएका छन्। अदालतले विपक्षीलाई कारण देखाऊ आदेशसमेत गरेको छ। पोखरा महानगरले फेवाताल वरिपरिको ६५ मिटर मापदण्ड भित्रका निवेदकको हकभोग दर्ताभित्र रहेका जग्गामा निर्मित स्थायी, अस्थायी संरचना हटाउन प्रकाशित गरेको सूचना हाल कार्यान्वयन नगरी यथास्थितिमा राख्नू भनी विपक्षीका नाउँमा अन्तरिम आदेश जारी गरिदिएको छ, उच्चको अन्तरिम आदेशमा भनिएको छ। दुवै पक्षलाई छलफल गर्न अदालतले २८ गते डाकेको छ। यसमा के कसो भएको हो ? आन्तरिम आदेश जारी गर्नु नपर्ने कुनै कानुन सम्मत आधार र कारण भए खुलाइ आदेशसहितको सूचना प्राप्त भएको मितिले १५ दिनभित्र लिखित जवाफ पेस गर्नू, विपक्षीका नाममा अदालतको आदेश छ। महानगरले तालबाट ६५ मिटरभित्र पर्ने स्थायी अस्थायी संरचना आफैं भत्काउन भनेको थियो। नभत्काएर भत्काउँदा लाग्ने खर्च सम्बन्धित व्यक्तिबाटै असुल गरिने पनि जनाएको थियो। सर्वाेच्च अदालतले २०७५ वैशाख १६ फेवाताल संरक्षण गर्न केन्द्र, प्रदेश र स्थानीय सरकारलाई आदेशसहितको फैसला गरेको थियो। विभिन्न समयमा परेका मुद्दामा सर्वाेच्चले एकमुष्ठ फैसला गरेको थियो। फैसलाको पूर्ण पाठ मंसिर ६ मा आएको थियो। माघ २ गते पूर्णपाठ पाएपछि कार्यान्वयन गर्न गण्डकी प्रदेश सरकारले उद्योग, पर्यटन, वन तथा वातावरणमन्त्री विकास लम्सालको संयोजकत्वमा समिति गठन गरेको थियो। सर्वाेच्चले विश्वप्रकाश लामिछाने संयोजकत्वको समितिबाट निर्मित प्रतिवेदनमा उल्लेख भएको ४ किल्ला क्षेत्र कायम गरी त्यसको ६५ मिटरको भूभागमा भवनलगायत तालको संरक्षणमा असर पुर्याउने कुनै भौतिक संरचना बनाउन नपाउने गरी संरक्षण क्षेत्र घोषणा गर्न सरकारलाई आदेश गरेको थियो। व्यक्तिको नाममा दर्ता भएको तालको जमिन १ वर्षभित्र वदर गरी तालकै नाममा ल्याउनू, सर्वाेच्च अदालतले भनेको छ। २०६७ माघ १० गते अधिवक्ता खगेन्द्र सुवेदीले फेवाताल संरक्षणको मागसहित रिट दायर गरेका थिए।"
"एकातिर बन्दै, अर्कोतिर भत्किँदै","जनकपुरधाम : निर्माण नसकिँदै जनकपुरजलेश्वरभिठ्ठामोड सडकखण्ड भासिन थालेको छ। संसदीय अनुगमन समितिले सडक गुणस्तरहीन रहेको ठहर गरेको छ। सडकमा ठूलो भ्रष्टाचार भएको अनुगमन समितको निष्कर्ष छ। नेपालभारत जोड्ने व्यापारिक तथा धार्मिक सडकको आधारशिला नै कमजोर रहेको संसदीय समितिको बुझाइ छ। संघीय संसद् अन्तर्गतको विकास तथा प्रविधि समितिले सडक अनुगमन गर्न गठन गरेको उपसमितिकी संयोजक इन्दु शर्माले भनिन्, नजिकै गहिरो खाल्टो खनेर हालिएको माटो वर्षाले बगाउँदा सडक भासिन थालेको छ। तीन दिन लगाएर गरिएको स्थलगत अनुगमनपछि उनले भनिन्, बाहिरबाट माटो ल्याएर सडकमा हाल्नुपर्ने थियो। तर, त्यसो गरिएन। यही अवस्थाले वर्षामा सडक भासिएर बेकामे हुन्छ। सडक नजिकै खनिएको गहिरो खाल्टोमा बालबालिका डुब्ने खतरा उत्तिकै रहेको भन्दै उनले चिन्ता व्यक्त गरिन्। जनकपुरधामजलेश्वरभिठ्ठामोड सकड निर्माणका लागि ९३ करोडमा दुई ठेकेदार कम्पनीले दुई प्याकेजमा ठेक्का लिएका छन्। प्रतिभा वाई पी जेभी ललितपुर र आशिष पप्पुरोशन जेभी जनकपुरले ठेक्का लिएका हुन्। समय सकियो, काम अधुरै तीन वर्षमा सडक निर्माण सक्नुपर्ने समय सीमा छ। असोजमा ठेक्का सम्झौता सकिँदै छ। ५० प्रतिशत काम सकिएको प्रतिवेदन आएको छ। त्यो प्रतिवेदन कागजी मात्रै रहेको अनुगन समितिको दाबी छ। प्रतिभाले ५८१२ र आशिषले ४८५४ प्रतिशत काम सम्पन्न गरेको प्रगति प्रतिवेदनमा देखाइएको छ। कालोपत्रे कमसल खालको गरिरहेको समितिका सदस्य सांसद टेकबहादुर बस्नेतले बताए। सडकमा टनका टन भारी लिएर १८ चक्के मालवाहक सवारीसाधन गुड्छन्। सडकमा सामान्य आटोसिल कालोपत्रे गरिँदै छ, उनले भने, उच्च श्रेणीको डीबीएसटी कालोपत्रे गर्ने ठेक्केदारसँग सम्झौता छ। दुई दशकको सास्ती सडक निर्माण सुरु भएको तीन वर्ष भएको छ। काममा ढिल्लासुस्ती देखियो, महोत्तरीको महोत्तरी गाउँपालिका१ पर्सा अल्लीपट्टका मोहम्मद अमिताज राईनले भने, धुलो उडेर हामी हैरान छौं। के काम हुन्छ, थाहै हुँदैन। माटो हालेर सडक अग्लो भयो। नाला बनेको छैन। वर्षामा सडकको पानी घरमा पस्छ, उनले भने। सडक निर्माणमा लापरबाही भएको गुनासो गर्दा पनि कसैले सुनुवाइ नगरेको भन्दै पिपराका राजुकुमार महराले आक्रोश पोखे। सडक बनेको छैन। भत्किन थाल्यो, उनले भने, सुरुमै अनुगन गरिएको भए आज यो अवस्था आउँदैनथ्यो। सडक किनारमा १५ फिट गहिरो खाल्डो खनेर सडकमा माटो राखिँदा जोखिम बढेको पिपराकै रामभरोस कापरले दुखेसो पोखे। सडक नजिकै ठूलो खाल्डो छ। खेत जोत्न ट्र्याक्टर जाँदैन। वर्षामा खाल्डोमा जम्ने पानीमा बालबालिका डुबेर मर्ने खतरा बढेको छ। सडक त बनाइयो तर हाम्रा लागि त्यो धरापजस्तै छ, कापरले भने। कारबाही माग हुलाकी राजमार्ग निर्देशनालय जनकपुरका कर्मचारी, धनुषा र महोत्तरीका प्रहरीप्रशासनको साँठगाँठले सडक कमजोर र मापदण्डविपरीत निर्माण भएको अनुगमन टोलीकी सदस्य सांसद मीनाक्षी झाले बताइन्। गुणस्तरहीन सडक बनाउनेलाई कारबाही हुनुपर्ने। ठेक्का रद्द गरी अर्को ठेक्का लगाएर मापदण्डअनुरूप काम हुनुपर्ने माग उठेको उनले बताइन्।"
बाढीले बगाउँछ कि !,"विराटनगर : बर्खायाम सुरु हुँदै गर्दा पूर्वी तराईमा बाढीको त्रास बढ्न थालेको छ। प्रदेश १ का सुनसरी, झापा, मोरङ र उदयपुरवासीमा बाढीले बगाउने हो कि भन्ने चिन्ता छाएको छ। कोसीमा पानी बढेको खबर आउनासाथ सुनसरी हरिपुरका कासीबद्री आलमको मुटुमा त्रासको ढ्यांग्रो बज्छ। फेरि कोसी फुटेर आइहाल्छ कि भन्ने चिन्ताले रातभर निद्रा लाग्दैन, उनले भने। २०४५ मा भूकम्पको विनाश भोगेको पूर्वी नेपालले २०६५ भदौ २ मा अर्को विनाश सहनुपर्यो। सप्तकोसीको पूर्वी तटबन्ध फुट्दा सयौं घर डुबानमा परे। ७ हजारभन्दा बढी परिवार प्रभावित भए। ३ हजार बिघा जमिन बालुवाले भरियो। विस्थापितले दशकपछि घर बनाएर दिनचर्या चलाउन थालेका छन् तर बाढीको त्रास घटेको छैन। सप्तकोसीको पानी नियन्त्रण भारतको हातमा छ। कोसी ब्यारेजका ढोका खोल्दा भारततर्फ बढी पानी बगेर बिहार डुब्छ। त्यही भएर भारतले कम मात्र ढोका खोल्छ। पानीको सतह बढ्दा कोसी किनारका गाउँ डुबान पर्ने खतरा हुन्छ। नदीबीचमा रहेको श्रीलंका टापुका ३ हजारभन्दा बढी परिवार त सधैं जोखिममा रहन्छन्। सुनसरीमा २६ हजार जना बाढीको जोखिममा रहेको जिल्ला रेडक्रसले जनाएको छ। कोसीबाहेक सुनसरी, बूढी, टेंग्रालगायत खोलाबाट स्थानीय बासिन्दा जोखिममा छन्। टेंग्रा खोलाको बाढी पस्दा बर्सेनि इटहरी बजार जलमग्न हुन्छ। दुई वर्षअघि बाढीले सुकुम्बासी बस्ती बगाउँदा ६ जनाको ज्यानै गयो। बूढी खोलाको बाढीले दुहबी नगरपालिकालाई पनि प्रभावित पार्छ। यसले मोरङको सुन्दरहरैंचा नगरपालिकामा डुबान र कटान गर्ने गरेको छ। एकातिर बाढी रोकथामको प्रभावकारी उपाय छैन। अर्कोतिर बाढी आइहाले उद्धार तथा राहतको संयन्त्र छैन। सरकारले पीडितलाई राहत दिने निर्णय गरे पनि उपलब्ध गराएको छैन। कोसीका कारण २०१५ देखि स्थानीय विस्थापित हुन थालेका थिए। कोसी बगिरहेको जमिनको लालपुर्जा बोकेर उनीहरू राहत मागिरहेका छन्। जिल्लाको विपद् पूर्वतयारी तथा कार्ययोजनालाई अध्यावधिक गरिरहेको रेडक्रसका जिल्ला सभापति उमेश थापाले बताए। उनका अनुसार राहतका लागि १ करोड रुपैयाँको विपद् कोष स्थापना गरिएको छ। प्रमुख जिल्ला अधिकारी प्रेमप्रकाश उप्रेतीका अनुसार प्राकृतिक प्रकोपसम्बन्धी धेरै काम स्थानीय तहले गर्छन्। समन्वय, राहत र उद्धार मात्र हाम्रोमा पर्छ, उनले भने, हामीले स्थानीय तहलाई प्राविधिक सहयोग गरिरहेका छौं। इटहरी उपमहानगरपालिकाले बेलैमा बाढी नियन्त्रणको उपाय अपनाउनुपर्ने उद्योग वाणिज्य संघका कार्यवाहक अध्यक्ष शैलेश विष्टले बताए। इटहरीभरिका खोला नियन्त्रणका लागि झन्डै २ करोड लगानी गरिएको उपमेयर लक्ष्मी गौतमको भनाइ छ। उदयपुरका दर्जन नदी तथा खोलाले बर्सेनि स्थानीय पीडित बनिरहेका छन्। सुनकोसी, सप्तकोसीसँगै त्रियुगा, बरुवा, बबिया, द्धार, काली, वैद्यनाथलगायत खोला समस्याका रूपमा रहेको प्रमुख जिल्ला अधिकारी विष्णुकुमार कार्कीले बताए। बाढीले बर्सेनि २ हजार बिघाभन्दा बढी जमिन बगरमा परिणत हुने गरेको उनको भनाइ छ। नापी सर्वेक्षक मानपुर चौधरीका अनुसार उदयपुरको नदी क्षेत्र ४ लाख ९४ हजार २ सय ३२ बिघा १४ कट्ठा १ धुर छ। मालपोत कार्यालयको तथ्यांकअनुसार १० वर्षयता त्रियुगा नदी र चुरे क्षेत्रबाट बग्ने दर्जनांै खहरेका कारण २० हजार बिघा जमिन बगरमा परिणत भइसकेको छ। नदी नियन्त्रणको रकम तत्कालीन अवस्थाका लागि मात्र प्रयोग हुने, दीर्घकालीन उपाय नखोजिने गरेको जोगीदहका राम श्रेष्ठले बताए। सप्तकोसीका कारण तपेश्वरी, भागलपुर, रामपुर क्षेत्रका ७ सय बिघा जमिन डुबानमा पर्ने गरेको बेलकाका मेयर दुर्गाकुमार थापाले बताए। चन्द्रनहर सिँचाइ आजोनाका कारण ७ सय बिघा जमिन बगरमा परिणत हुने गरेको छ। खोलाको भाग छेकेर नहर बनाइएका कारण बस्ती डुबानमा पर्ने गरेको चौदण्डीगढी१० का वडाध्यक्ष रामकुमार खड्काको भनाइ छ। नहरका कारण त्रियुगाले हजार बिघा जमिनमा बालुवा थोपर्दा र कटान गर्दा सुकुम्बासी समस्या बढेको चौदण्डी९ का वडाध्यक्ष प्रकाश राउतले बताए। यसकै कारण १ सय ६८ परिवार विस्थापित भएका छन्। बबिया खोलाले दुई वर्षअघि त्रियुगा२ खैजनपुरका १ सय परिवारको २ सय बिघा जमिन कटान गरेको वडाध्यक्ष घमानसिंह खत्रीले बताए। २०७४ साउन २८ मा आएको बाढीले मोरङ नराम्ररी प्रभावित बन्यो। विराटनगर महानगरपालिकासहित मोरङमा ५ हजार ५ सय ३२ परिवार प्रभावित बने। २४ जनाले ज्यान गुमाउनुपर्यो। सहायक प्रमुख जिल्ला अधिकारी उमेशकुमार पाण्डेले जोखिम न्यूनीकरणका लागि यो वर्ष धेरै प्रयास भइरहेको बताए। उनका अनुसार बाढीपीडितको उद्धारका लागि दुइटा डुंगा तयारी अवस्थामा राखिएको छ। डुंगाबाट एकपटकमा १५ जनाको उद्धार गर्न सकिन्छ। विपत्का बेला सेवा दिन विराटनगरका सबै स्वास्थ्य संस्थालाई तयारी अवस्थामा राखिएको उनले बताए। स्थानीय तहले पनि पैनी, ढल र नालालाई व्यवस्थित बनाउन थालेका छन्। जोखिम न्यूनीकरणका लागि कार्ययोजना लागू गरिएको विराटनगरका मेयर भीम पराजुलीले बताए। बेलबारी६ को लोहन्द्रा खोलामा १ सय ७७ मिटर लामो पक्की पुल भने अझै बनेको छैन। पुल बाढीले बगाएको थियो। बेलबारी, रंगेली, रतुवामाई, उर्लाबारी, पथरीशनिश्चरे, बेलबारी, लेटाङ नगरपालिका एवं कानेपोखरी, मिक्लाजुङ र केराबारी गाउँपालिका बाढीको बढी जोखिममा छन्। झापाको मेचीनगर१५ का दलबहादुर गुरुङलाई निन्दा खोलाको बाढीले बगाउने हो कि भन्ने चिन्ता छ। उनको परिवार गत वर्ष विस्थापित बनेको थियो। मेची नदीको बाढीका कारण भद्रपुर३ स्थित भैंसाबाडीका १ सय २५ परिवार बर्सेनि जोखिममा पर्छन्। बाढीको डरका कारण रातभर सुत्न नसकिने स्थानीय रामनरेश यादवले बताए। बाढी नियन्त्रणको काम प्रभावकारी नहुँदा सयौं परिवार विस्थापित हुने गरेको अर्जुनधारा६ का राम दुलालले बताए। पहाडबाट बाढी आउने पत्तो नहुँदा तराईमा धनजनको क्षति हुने गरेको रेडक्रस झापाका सभापति लोकराज ढकालले बताए। झापाका झापा, गौरीगन्ज, बाह्रदशी, कचनकवल, कमल, गौरादह र शिवसताक्षीलगायत स्थानीय तहका बासिन्दा बाढीको उच्च जोखिममा छन्। रेडक्रस झापाको आपतकालीन कार्यसञ्चालन केन्द्रका फोकल पर्सन प्रकाश कार्कीका अनुसार पहाडसँग जोडिएका खोला र नदी आसपासका स्थानीय तहलाई जोखिमका स्थानीय तह भनेर छुट्याइएको छ। खोलाले छोएका तहका बासिन्दालाई सचेत रहन आग्रह गरिएको उनको भनाइ छ। मेची, कन्काई, बिरिङ, कमल, बनियानी, टाङ्टिङलगायत खोला तथा नदी आसपासका बासिन्दा त्रासमा छन्। जिल्ला विपद् व्यवस्थापन समितिले वर्षातको समयमा मोबाइल फोनमा म्यासेज गर्ने, नदीमा पानीको बहाव मापन गर्ने, बाढी आउने सम्भावना भए सतर्कता अपनाउन स्थानीयलाई आग्रह गर्ने गरेको प्रमुख जिल्ला अधिकारी जनकराज दाहालको भनाइ छ। उनका अनुसार चीनसँगको सहकार्यमा तटबन्ध निर्माण गर्ने योजना छ। केही वर्षभित्र झापामा जलउत्पन्न प्रकोपको समस्या समाधान हुने विश्वास उनले व्यक्त गरे। चिनियाँ प्राविधिक टोलीले नौवटा नदीको स्थायी नियन्त्रण तथा रोकथाम अध्ययनका लागि सम्भाव्यता अध्ययन गरी सरकारलाई प्रतिवेदनसमेत बुझाएको छ। प्रधानमन्त्री केपी शर्मा ओलीको चीन भ्रमणका क्रममा तटबन्ध गर्नेबारे सम्झौता भएको थियो। सोही सम्झौताअनुसार चाइना कम्युनिकेसन कन्ट्रक्सन कम्पनी (सीसीसीसी)को टोलीले २७ फागुनमा प्रधानमन्त्रीलाई प्रतिवेदन बुझाएको थियो। (हिमाल दाहालइटहरी, रविन भट्टराईबिर्तामोड, राधा खनालभद्रपुर, भरत खड्काउदयपुर, जितेन्द्रनारायण ठाकुरविराटनगर)"
स्वास्थ्य जाँच गराउँदैनन् गर्भवती,"जुम्ला : गुठिचौर गाँउपालिका२ की २२ वर्षीया बेलमती ऐडी गतवर्ष डिल्लीचौर स्वास्थ्य चौकीमा सुत्केरी भइन्। तर प्रसुति हुँदा बच्चा उल्टो निस्कीयो। समयमै शल्यक्रिया नहुँदा बच्चाको निस्सासिएरै मृत्यु भयो। तर गाँउमा भूतप्रेतका कारण बच्चाको मृत्यु भएको हल्ला फैलियो। अहिले पनि उनको कोखमा आठ महिनाको गर्भ छ। तर अहिलेसम्म उनले गर्भको जाँच गराएकी छैनन्। प्रसुति हुने दिन नजिकिँदै गर्दा अस्पताल पुगेर प्रसुति सेवा नै नलिने बेलमतीको अडान छ। उनी जस्तै मुडुरी गाउँकी गंगा ऐडी लगायत आठ जना गर्भवती महिलाले एकपटक पनि स्वास्थ्य जाँच गराएका छैनन्। स्वास्थ्यचौकी पुगेर नियमित गर्भ जाँच नगराउने र स्वास्थ्य संस्थाबाट प्रसुति सेवा नलिनेको संख्या गुठिचौर र पातारासी गाउँपालिकामा धेरै छ। यसको मुख्य कारण नै अन्धविश्वास हो। स्वास्थ्य संस्थामा गर्भ जाँच गराउँदा वा प्रसुति हुँदा पेटको बच्चालाई भूतप्रेतले खाने र अपांग हुने जस्ता भ्रमहरु फैलाइएको छ। गर्भवती भएको बेला खोला तर्नु हुँदैन भन्ने डर अँझै ग्रामिण क्षेत्रमा कायमै छ। गाउँभित्रै स्वास्थ्य चौकी भएमा मात्रै महिलाहरु गर्भ जाँचका लागि जाने गर्दछन्। बाटोमा कुनै खोला, नदी वा देवी देवताका मन्दिरहरु भएमा उनीहरु त्यो बाटोमा हिँड्नसमेत डराउँछन्। स्वास्थ्य संस्थामा जाँदा भूत लागेर गर्भ तुइने र बच्चा खाइदिने भ्रमका कारण गर्भवती हुँदा गाउँबाट बाहिर पनि निस्कँदैनन्। भूतकै डरले स्वास्थ्य संस्थासम्म जाँचका लागि आउन अनकनाउने गरेको गज्र्याङकोट स्वास्थ्यचौकीकी इन्चार्ज शुस्मा शाहले बताइन्। गर्भवती हुँदा गाउँबाट बाहिर निस्कँदा पेटको बच्चा भूतले खान्छ भन्ने भ्रम छ। अँझ गाउँबाहिर माइती हुने महिलाहरु बच्चा नजन्मिदासम्म माइतीसमेत जाँदैनन उनले भनिन्। समयमा गर्भजाँचका लागि नआउँदा आमा र बच्चा दुवैको ज्यान जाने खतरा रहेको उनी बताउँछिन्। यस्तै डिल्लीचौर स्वास्थ्य चौकीकी अनमी शोभा खड्काले भूतप्रेतको डरले स्वास्थ्य संस्थामा नआउने महिलालाई लक्षित गरी जनचेतना फैलाउन गाउँपालिकासँग समन्वय गर्ने बताइन्। घरका मुख्य व्यक्ति र धामीझाँक्रीकै डरले गर्भवतीको ज्यान जोखिममा पर्दै आएको छ। अब हामी धामी र परिवारका सदस्यलाई नै सहभागी बनाएर गर्भवती सुरक्षा अभियान थाल्नेछौं उनले भनिन्।"
न्हुँ पुखुमा पुरातात्विक वस्तु,"भक्तपुर : भक्तपुर नगरपालिका१ सल्लाघारीस्थित जीर्ण न्हुँ पुखु (रानी पोखरी) परिसरमा पुरातात्विक महत्वका वस्तु यत्रतत्र छरिएरका छन्। नेपाली सेनाको सैनिक आवासीय महाविद्यालय परिसरभित्र रहेको पोखरीमा चारमुखे शिवलिंग, उमा महेश्वरको आकर्षक ढुंगेमूर्तिसँगै ढुंगाको तोरण, जरुँहिटीलगायत पुरातात्विक महत्वका वस्तु फालाफाल भएका हुन्। सैनिक सुरक्षाभित्र रहेकाले पोखरीमा सर्वसाधारणले प्रवेश पाउँदैनन्। भग्नावशेषमात्र बाँकी पोखरीका चारै दिशाका डिल भने अझै साबुत छन्। पोखरीको बीचमा पानी छिपछिपेमात्र छ। झारपातले भरिएको पोखरीमा नगरपालिाकाले पाँचपटक सरसफाइ गरिसकेको छ। तैपनि पुरातात्विक महत्वका मूर्तिलगायतको संरक्षण हुन सकेको छैन। पोखरी परिसरमा भक्तपुरका प्रजापति समुदायको देवाली गर्नुपर्ने कूलदेवतासमेत छन्। समुदायले पनि कूलपूजाका लागि पोखरी परिसरमा सरसफाइ गर्नेबाहेक अरू दिन संरक्षण र पुनर्निर्माणमा ध्यान दिएको छैन। नगरपालिकाले काठमाडौंको रानीपोखरी संरक्षणमा सहयोग गरेपछि यो पोखरीको पुनर्निर्माण गर्न स्थानीयले दबाब दिन थालेका छन्। यो पोखरी काठमाडौंको रानीपोखरीभन्दा ४० वर्ष पुरानो हो। भेटिएको शिलालेखअनुसार नेपाल संवत् ७५० (विसं १६८७) मा भक्तपुरका मल्ल राजा जगज्योतिले पोखरी बनाउन लगाएका थिए। पोखरीको बीचमा नागको मूर्ति र ढुंगाका चार खम्बा ठड्याएर शिवलिंगसहितको मन्दिर बनाएको शिलालेखमा उल्लेख छ। काठमाडौंको रानीपोखरी भने प्रताप मल्लले नेपाल संवत् ७९० (विसं १७२७) मा बनाउन लगाएका थिए। प्रताप मल्लले नेपाल संवत् ७८३ मा भक्तपुर आक्रमण गर्दा यहाँको पोखरी र त्यहाँ रहेका सम्पदामा क्षति पुयाएको इतिहासविद् बताउँछन्। उनीहरूका अनुसार यही पोखरीबाट लोभिएर उनले काठमाडांैमा रानीपोखरी बनाउन लगाएका थिए। भक्तपुर जित्न नसकेका उनले यही पोखरीमा दुईतीन दिन किल्ला गाडेर बसेको संस्कृतिकर्मी ओमप्रसाद धौभडेलले जानकारी दिए। उनका अनुसार भक्तपुरवासीबाहेक अरूले यही नाकाबाट भक्तपुर नगरमा प्रवेश पाउँथे। उनीहरूलाई भक्तपुर नगर प्रवेश गराउनुअघि यही पोखरीको दक्षिणमा बनेको हो हो पाटीमा बसेर भक्तपुर राज्यका अधिकारीले केरकार गर्थे। पाटीको अवशेषसमेत अहिले पनि बाँकी नै छ। नगरपालिकाले यस्तो ऐतिहासिक पोखरीको पुनर्निर्माण गर्न सेनाबाट स्वीकृति पाइसकेको छ। भक्तपुर नगर प्रमुख सुनिल प्रजापति र सेनाका प्रधानसेनापति पूर्णचन्द्र थापाबीच छलफलपछि पोखरी पुनर्निर्माण गर्न स्वीकृति दिइएको हो। स्वीकृतिअनुसार पोखरीको सीमांकन र पुनर्निर्माण गर्न नक्साको डिजाइन भइरहेको नगर प्रमुख प्रजापतिले जानकारी दिए। उनका अनुसार सैनिक आवासीय महाविद्यालयको सुरक्षामा कुनै असर नपर्ने गरी पोखरीको पूर्व, उत्तर र पश्चिम दिशामा सुरक्षा पर्खाल लगाइने भएको छ। दक्षिणमा सल्लाघारीभक्तपुर सडक छ। पोखरीको प्रवेशद्वार दक्षिण दिशामै भएकाले यहींबाट पोखरीमा सर्वसाधारणलाई प्रवेश दिइने नगर प्रमुख प्रजापतिले जानकारी दिए। नगरपालिकाले सर्वसाधारणको सुविधाका लागि सल्लाघारीभक्तपुर सडकको दक्षिण सार्वजनिक जग्गामा उद्यानसहितको पार्किङस्थलसमेत बनाउने भएको छ। पोखरीको पुनर्निर्माण सुरु गर्ने भएकाले त्यहाँका ऐतिहासिक एवं पुरातात्विक महत्वका वस्तुलाई जहाँको तहीं राखिएको नगरपालिकाले जनाएको छ। २४ सै घन्टा सैनिक पहरा हुने भएकाले ती वस्तु असुरक्षित नरहेकोसमेत उसको भनाइ छ। पुनर्निर्माण गर्न एक करोड यसैबीच प्रदेश ३ सरकारले पोखरी संरक्षण तथा पुनर्निर्माणको लागि १ करोड रुपैयाँ विनियोजन गरेको छ। प्रदेश सरकारले बजेट उपलब्ध गराएलगत्तै भक्तपुर नगरपालिकाले स्थानीय श्यामकुमार बाटीको अध्यक्षतामा निर्माण उपभोक्ता समिति गठन गरेको छ। तत्काल पोखरीको सीमांकन र पूर्व, पश्चिम र उत्तर दिशामा सुरक्षा पर्खाल लगाउने र पोखरी परिसर सरसफाइ गर्ने अध्यक्ष बाटीले जानकारी दिए। भक्तपुरका आदिवासी नेवारको मन्दिर सेनाको नियन्त्रणमा !"
ब्राउन सुगरको बिगबिगी,"नेपालगन्ज : महेन्द्र बहुमुखी क्याम्पस नजिकै चौलिका चोकमा ८९ ग्राम ब्राउन सुगरसहित भारतको बहराइच जिल्लाको रुपैडिहाका सायर आलम राई १४ कात्तिक ०७५ मा पक्राउ परे। उनलाई बाँके जिल्ला कारागारमा राखिएको छ। २४ असोजमा नेपालगन्जको न्युरोडस्थित एक फेन्सी पसलबाट अरुणकुमार जैसवाल २३ ग्राम ४ सय मिलीग्राम ब्राउन सुगरसहित पक्राउ परे। २३ माघ ०७३ मा लागुऔषध र हातहतियारसहित पक्राउ परेका नेपालगन्ज७ का सद्भाव खान १३ पुस ०७५ मा दोस्रो पटक कोहलपुर बसपार्कबाट ८ ग्राम ७५० मिलीग्राम ब्राउन सुगरसहित पक्राउ परे। आलम, जैसवाल र खानजस्ता धेरै व्यक्ति ब्राउन सुगर कारोबारमा संलग्न देखिएका छन्। चालु वर्षको १० महिनामा लागुऔषध नियन्त्रण ब्युरो शाखा कार्यालय नेपालगन्ज र बाँके प्रहरीले लागुऔषधका दुई सय ९७ जनालाई पक्राउ गरी मुद्दा चलाएको छ। पक्राउ गरिएकामध्ये ६० जना ब्राउन सुगरका कारोबारी र डिलर सञ्चालक हुन्। लागुऔषध नियन्त्रण ब्युरो नेपालगन्ज शाखा प्रमुख प्रहरी निरीक्षक वीरबहादुर थापाका अनुसार १६ वटा ठूलो र ४४ साना कारोबारी हुन्। बैजनाथ गाउँपालिकाकोे चिसापानीबाट मात्र सातसात वटा डिलर नियन्त्रणमा लिइएको थापाले जानकारी दिए। धेरैजसो नेपालगन्जकै थिए। प्रदेश ५ का १२ जिल्लामध्ये ब्राउन सुगरको कारोबार र सेवन बाँकेमा बढी भएको प्रदेश ५ प्रहरीको तथ्यांकमा देखिन्छ। प्रदेश प्रहरी कार्यालय तुलसीपुर दाङका अनुसार चालु वर्षका १० महिनामा लागुऔषध नियन्त्रण र दुव्र्यसनी पक्राउ गरेको आधारमा प्रदेशका अन्य ११ जिल्लाबाट नियन्त्रणमा लिइएको ब्राउन सुगरभन्दा बाँकेको आधाभन्दा बढी छ। प्रदेश प्रहरी प्रमुख डीआइजी पिताम्बर अधिकारीका अनुसार १२ जिल्लामा नियन्त्रणमा लिइएको ८ सय २३ दशमलव ८० ग्राम ब्राउन सुगरमध्ये आधाभन्दा बढी बाँके जिल्लाबाट बरामद भएको हो। बाँकेबाट मात्र ४ सय २३ दशमलव ८७ ग्राम बरामद भएको हो। खुला सीमाका कारण बाँकेमा ब्राउन सुगरको कारोबार र सेवन बढेको हुनसक्छ, उनले भने, भारतमा ब्राउन सुगरका कारोबारी छन्, नेपालमा प्रयोगकर्ता छन्। नेपालमा गाँजा चरेशका कारोबारी छन्, भारतमा सेवनकर्ता छन्। यो दुबै देशको साझा समस्या भएकाले मिलेर हल गर्नुपर्छ। तथ्यांकमा बाँके जिल्ला देखिए पनि अधिकांश कारोबार नेपालगन्जबाटै हुने गरेको छ। नेपालगन्जमा ब्राउन सुगर भारतबाटै ल्याइन्छ। जहाँ औषधीजन्य प्रयोजनका लागि लाइसेन्स लिएर अफीम खेती गर्न पाइन्छ। अफीमबाट ब्राउन सुगर बनाइन्छ। भारतको वित्त मन्त्रालयले मेडिकल र वैज्ञानिक प्रयोजनका लागि अफीम खेती गर्न लाइसेन्स दिने व्यवस्था गरेको छ। मन्त्रालयका अनुसार अफिम खेतीका लागि मध्य प्रदेश, राजस्थान र उत्तरप्रदेश राज्यका केही इलाकालाई सूचिकृत गरिएको छ। भारतीय मिडिया नवभारत टाइम्सको अनलाइन संस्करणका अनुसार उत्तर प्रदेशको बाराबंकी जिल्लाका सवा एक सयभन्दा बढी किसानले लाइसेन्स लिएर अफीम खेती गरेका छन्। त्यहाँको माटोमा अफीम धेरै फल्ने र गुणस्तरीय हुने भएकाले भारतमै ख्याती कमाएको छ। बाराबंकीका औषधि उत्पादक कम्पनीले अफीमबाट औषधिसँगै ब्राउन सुगर उत्पादन गरेर बिक्री गरिरहेको प्रहरी अनुसन्धानबाट खुलेको छ। बाराबंंकीमा उत्पादन हुने ब्राउन सुगर अन्य ठाउँको भन्दा सस्तो र शुद्ध भएकाले यसको माग देशभरी छ। कारोबारीले नेपालगन्जलाई ट्रान्जिट बनाएर कारोबार गरिरहेको प्रहरी अनुसन्धानले पुष्टि गरेको छ। नेपालगन्जबाट काठमाडौं, पोखरा, धरान, चितवनलगायत देशका ठूला सहरमा ब्राउन सुगर कारोबार हुने प्रहरी दाबी छ। भारतीय व्यावपारीले बाराबंकीबाट रुपैडिया, नानपारा र बहराइचसम्म लागुऔषध ओसारपसार गर्छन्। ब्राउन सुगरका अधिकांश ठूला कारोबारी भारतीय नै छन्। नेपाली भने साना कारोबारी र प्रयोगकर्ता भएको प्रहरी बुझाइ छ। स्कुले बालबालिकासमेत लागुऔषधको दलदलमा फस्दै गएका छन्। सामुदायीक सेवा केन्द्र नेपालगन्जकी संयोजक शशी स्वारका अनुसार हाइप्रोफाइलदेखि स्कूले बालबालिका पनि लागू औषधको कुलतमा फस्ने गरेका छन्। हरेक अभिभावकको चिन्ता लागुऔषध भएको छ। यसबाट बच्न वृहत अभियान सन्चालन गर्न जरुरी छ, उनको सुझाव छ। बाँकेका प्रमुख जिल्ला अधिकारी मदन भुजेल चिकित्सक नै लागू औषधको दूव्र्यसनमा पक्राउ पर्नु, दुर्भाग्यपूर्ण भएको बताउँछन्। केही समयअघि प्रहरीले नेपालगन्ज मेडिकल कलेजमा एमबीबीएस पढ्दै गरेका दुई विद्यार्थी पक्राउ परेका थिए। चिसापानीमा ७ वटा डिलर सञ्चालक पक्राउ गरेकाले प्रहरीले मेडिकल कलेजमा अझै धेरै सेवनकर्ता भएको आशंका गरेको छ। जिल्ला प्रहरी कार्यालयले चालु वर्षको १० महिनामा २ सय ९७ जना लागुऔषधमा पक्राउ परेकोमा एक सय २० जना बाँकेका छन्। जसमा नेपालगन्जका सर्वाधिक ५३ जना रहेको लागुऔषध नियन्त्रण व्यूरो नेपालगन्ज शाखा प्रमुख प्रहरी निरीक्षक वीरबहादुर थापाले बताए। बाँकेमा लागुऔषधविरुद्ध क्रियाशील साहारा हाउस, सामना, नवकिरण, प्रेरणा, नयाँ आशा, प्रयास नेपाल, नवदृष्टि रिहाव सेन्टरको सहजीकरणमा शुक्रबार नेपालगन्जमा सार्वजनिक गरेको तथ्यांकमा उपमहानगरका क्षेत्रमा मात्र एक हजार एक सय ९७ जना लागुऔषध दूव्र्यसनी छन्। स्थानीय र पूर्वलागुऔषध प्रयोगकर्तासँग गरिएको कुराकानीका आधारमा तथ्यांक संकलन गरिएको अभियन्ता रविन्द्रसिंह राठोरले जानकारी दिए। बाँकेका प्रहरी प्रमुख अरुण पौडेलले प्रहरी सक्रियता र जनचेतनामूलक कार्यक्रमले अघिल्ला वर्षभन्दा लागुऔषध कारोबारमा कमी आएको दाबी गरेका छन्।"
मदन भण्डारी लोकमार्ग कालोपत्रे,"गुल्मी : मदन मण्डारी राजमार्ग सडक कालोपत्रे भएपछि गुल्मीका दुर्गम गाउँमा पुग्ने यात्रा सहज बनेको छ। छिमेकी जिल्ला प्यूठान, रोल्पा र दाङहुँदै जाने उक्त लोकमार्गले गुल्मीका दुर्गम गाउँलाइ समेटेको छ। रेसुंगा नगरपालिकाको छल्दी पनाहसहित मालिका, धुर्कोट, इस्मा र मदाने गाउँपालिकाहुँदै लोकमार्ग निर्माण भएपछि घण्टौँ लाग्ने यात्रा आधा कम भएको छ। कालोपत्रे सडकहुँदै यात्रा गर्न सदरमुकाम पुग्नुे बाटो सहज बनेको गाडी चालक बसन्त श्रीसले बताए। हिउँदमा धुलाम्मे र बर्खामा हिलाम्मे सडक भएर जानुपर्दथ्यो,चालक श्रीसले भने, तीन घण्टा लाग्ने सडक एक घण्टामा छोटिएको छ। तम्घासदेखि सिमलटारीसम्मको खण्ड हाल कालोपत्रे गर्ने काम भइरहेको छ। यसअघि तम्घास सिमलटारी सडक खण्डले चिनिएको उक्त आयोजना अघिल्लो वर्षदेखि मदन भण्डारी राजमार्गले नामाकरण गरिएको हो। मालिका, इस्मा र मदाने क्षेत्रमा जिल्लाबाट धेरै सवारीहरु छुट्ने गर्दछन्। गाउँमा उत्पादन हुने कृषि उपजका सामग्री सहजै सदमुकामसम्म ढुवानी गर्न मिल्ने भएको छ। यस सडक खण्ड अन्तर्गत २१ किलोमिटर कालोपत्रे भइसकेको सडक आयोजना गुल्मीका कार्यालय प्रमुख इञ्जिनियर सन्तोष कर्णले जानकारी गराए। चालु आवको असार मसान्तभित्र २७ किलोमिटर सडक कालोपत्रे भइसक्ने उनले बताए। कर्णका अनुसार चालु आवमा गुल्मी कार्यालय मार्फत ३० करोड रुपैयाँ बजेट विनियोजन गरिएको छ। यसमध्ये जेठ मसान्तसम्म ९ करोड १८ लाख ५९ हजार ९ सय ८ रुपैयाँ भुक्तानी भइसकेको छ। मौसम प्रतिकुलताका कारण दैनिक कामकाजमा समस्या भइरहेको प्रमुख कर्णले जानकारी गराए।"
