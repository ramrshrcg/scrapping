शीर्षक,विवरण
हत्यारालाई हदैसम्मको कारबाही गर,"राजनीतिक आड पाएपछि तस्करहरू जस्तोसुकै घिनलाग्दो काम गर्न पनि पछि पर्दैनन्। राजनीतिकै अडेस लागेर चुरेमा खोला र पहाडको अवैध दोहन भइरहेको छ। यसबारे दिनहुँ समाचार प्रकाशित हुँदा पनि प्रहरीप्रशासन मूकदर्शक बनेर बस्ने गर्छ। खोलामा बालुवा र गिटी चोरेर रातारात धनी भएकाहरूको प्रतिकार स्थानीयले गर्दा पनि प्रहरीप्रशासन मौन रहनुको कारण के हो ? जबकि स्थानीय निकायको अनुमति नलिईकन कसैले पनि गिटी, बालुवा र ढुंगा उत्खनन गर्न पाइँदैन। त्यसमाथि चौकीनजिक अवैध उत्खनन भइरहँदा पनि प्रहरीले किन देखेन ? आफ्नो घरखेत नै बाढीको चपेटामा पर्ने भएपछि विरोधमा उत्रेका एक युवाले तस्करहरूले कर्तव्य गरी पासविक हत्या गरे। यी तस्करहरूलाई हत्या गर्ने आँट कहाँबाट आयो ? विगतमा स्थानीयले गरेको प्रतिरोधमा प्रहरी प्रशासन मौन नबसेको भए यसरी नागरिकले अनाहकमा ज्यान गुमाउनुपर्ने थिएन। चुरे भावर क्षेत्रमा भइरहेको अवैध उत्खननको विरोध धनुषाको मिथिला नगरपालिका ५ का दिलिप (ओमप्रकाश) महतोले दुई वर्षदेखि गर्दै आइरहेका थिए। उनको आन्दोलनबाट त्रसित क्रसर डन र माफियाले दिलिपलाई ज्यान मार्ने धम्की दिँदै आएका थिए। शुक्रबार बिहान चार बजे बालुवा चोर्दै गरेको ट्रिपर समात्न गएका उनलाई चुरियामाई बालुवा प्रशोधन उद्योगका मालिक विपिन महतोले हत्या गराए। प्रहरीले हत्यामा संलग्न तीनजनालाई नियन्त्रणमा लिएको छ। हत्याराको माथिल्लो नेतासम्म पहुँच भएका कारण भोलि मुद्दा कमजोर नबनाउलान् भन्न सकिन्न। कर्तव्य गरी भएको यस्तो हत्यालाई सवारी दुर्घटनामा रूपान्तरण गरी तस्करहरूलाई उन्मुक्ति दिने सम्भावना उत्तिकै छ। किनभने अवैध क्रसर उद्योगबाट आएको अवैध रकम तलदेखि माथिसम्म वितरण गरी सबैलाई भागशान्ति पुर्याएकै कारण तराई र चुरे क्षेत्रमा बालुवा, गिटी र ढुंगा तस्करी मौलाइरहेको छ। महतोको हत्या भएलगत्तै उनको लास विनामुचुल्का त्यहाँबाट हटाइएको छ, जुन शंकास्पद छ। घटनाको प्रकृति अध्ययनै नगरी हतारहतारमा लास उठाउनु संयोग मात्र किमार्थ हुन सक्दैन। स्थानीय पटकपटक विरोध गर्दा पनि कतैबाट सुनुवाइ नहुनले क्रसर डनलाई राजनीतिक संरक्षण प्राप्त भएको पुष्टि हुन्छ। देशमा भएका ठूलाठूला अपराधमा राजनीति जोडिने गरेको छ। राजनीतिक अपराधीकरणमा गइरहेका बेला त्यही नियति धनुषाका ती युवा महतोले भोग्नुपरेको हो। निश्चय पनि आम सर्वसाधारण संगठित हँुदैनन्। यो प्रकृतिको फाइदा उठाएर तस्करहरूले संगठित रूपमा अवैध उत्खनन गर्ने गर्छन्। कसैले छिसिक्क बिगो गरिहालेमा तत्काल पक्राउ गरेर कारबाही गर्न तम्सिने प्रहरी आफ्नै आँखाअगाडि भएको बालुवा चोरीनिकासी किन देख्दैन ? महतोको हत्याप्रकरणले तस्करको जालो गृह मन्त्रालयसम्म पुगेको देखिन्छ। कुन नेताको आड र संरक्षणमा यस्तो चोरी कार्य भइरहेको छ ? यसको जवाफ गृहमन्त्रीले दिनुपर्छ। देशको प्राकृतिक सम्पत्ति लुट्नेले कहिलेसम्म राजनीतिक संरक्षण पाइरहने ? सरकारले राष्ट्रपति चुरे संरक्षण कार्यक्रममा करोडौं रुपैयाँ खर्च गर्दै आएको छ। चुरे संरक्षण नभए तराईमा ठूलो प्राकृतिक विपत्ति आउने भएकाले यसतर्प संस्थागत रूपमै संरक्षण गर्नुपरेको हो। तर कार्यक्रम लागू गर्दैमा चुरे संरक्षण हुँदैन। चुरेबाट अवैध तरिकाले गिटी, बालुवा, ढुंगा आदिको उत्खनन भइरहेको छ। प्रहरी प्रशासनसँग मिलेमतो गरी दलका नेताहरूसँगको आडभरोसाबाट दोहन भइरहेको कसैबाट लुकेको छैन। महतो हत्यालाई गम्भीर र मानवताविरुद्ध अपारधकार्यका रूपमा लिएर दोषीलाई कडाभन्दा कडी कारबाही गर्नुपर्छ। आइतबार राष्ट्रियसभाको बैठकमा सांसदहरूले यो घटनाको भत्र्सना र दोषीमाथि कारबाही माग गरेका छन्। अन्य दलहरू मौन छन्। देशका अन्य स्थानमा पनि संगठित रूपमा र यसैगरी राजनीतिक नेताका आडभरोसामा नदी, पहाड दोहन कार्य भइरहेको छ। विरोध गर्नेहरूले दिलिप महतोको नियति भोग्नुपर्ने भय पनि उत्तिकै छ। विधिको शासन लागू गर्छु भनेको यो सरकारले यसको जगसम्म गएर यस्तो अपराधलाई निर्मूल गर्न सक्नुपर्छ।"
सामाजिक सुरक्षामा १ खर्ब ८३ अर्ब : २४ प्रतिशत जनसंख्या मात्र लाभान्वित,"काठमाडौं : तुलनात्मक रूपमा अत्यधिक बजेट छुट्टयाइएको सामाजिक सुरक्षा तथा संरक्षणका कार्यक्रमबाट लाभान्वित जनता एक चौथाइभन्दा कम छन्। यस्ता कार्यक्रमका लागि छुट्टयाइएको बजेट एक खर्ब ८३ अर्ब (कुल बजेटको १२ प्रतिशत) छ। तर, त्यसबाट लाभान्वित हुने जनसंख्या ८० लाख ४० हजार मात्रै पुग्ने राष्ट्रिय योजना आयोगको अध्ययनले देखाएको छ। सामाजिक सुरक्षामा खर्च हुने मध्ये मुख्य शीर्षकमा वृद्ध, एकल महिला, सीमान्तकृत समुदायलाई दिइने भत्ता वार्षिक ४५ अर्ब रुपैयाँ नाघेको छ। निवृत्तिभरण, उपदानलगायत हुने खर्च वार्षिक ६५ अर्ब रुपैयाँ नाघिसकेको छ। यस्तै, स्वास्थ्य बिमा कार्यक्रमअन्तर्गत वार्षिक १० अर्ब रुपैयाँभन्दा बढी खर्च हुने गरेको छ। सामाजिक सुरक्षामा मुलुकको खर्च बढ्दै गएको भए पनि यसको लाभ भने देशको कुल जनसंख्याको सीमित हिस्सामा केन्द्रित छ। सरकारले चालु आवमा सामाजिक सुरक्षा तथा संरक्षणका कार्यक्रममा मात्रै एक खर्ब ८३ अर्ब खर्च छुट्टयाएको छ। २०६९को जनगणनाले मुलुकको जनसंख्या सन् २०२० सम्ममा ३ करोड ३५ लाख पुग्ने प्रक्षेपण गरेको छ। आवतजावत र अस्थायी बसोबास गर्ने जोड्ने हो भने संख्या धेरै पुग्नसक्छ। तर, सरकारको सामाजिक सुरक्षासम्बन्धी कार्यक्रम प्रभावकारी बन्न नसक्दा देशका साढे दुई करोड वासिन्दा (करिब ७६ प्रतिशत) सुविधा पाउनबाट बञ्चित हुने गरेका छन्। सामाजिक सुरक्षण तथा संरक्षणका लागि सरकारले बजेट विनियोजन गर्दा अपनाउनुपर्ने मुख्य आधार हुन्, आवश्यकता, अधिकारका र योगदान। तर सरकारको विनियोजनको मोडल भद्रगोल छ। यस्ता कार्यक्रम छरिएर रहेकाले कुन वर्गले प्राप्त गरिरहेको यकिन तथ्यांक सरकारसँग उपलब्ध छैन। आव ०७५७६ मा यस्तो कार्यक्रममा सरकारी कोषको एक खर्ब ४८ अर्ब रुपैयाँ खर्च भएको छ। सामाजिक सुरक्षा नै किटेर विनियोजित रकम करिब ६५ अर्ब हुने भएपनि यस अवधिमा स्वास्थ्य बिमालगायत विभिन्न सामाजिक सुरक्षा तथा संरक्षणका कार्यक्रममा नागरिकको पहुँच विस्तार गर्ने योजनाका साथ ठूलो मात्रामा बजेट परिचालन भयो। तर, त्यसबाट लाभ लिने जनसंख्या जम्मा १७ प्रतिशत भए। बर्सेनि सामाजिक सुरक्षाको सुविधा दिनमा औसत डेढ खर्ब अनुदानका रूपमा खर्च भइरहेको छ। नेपालमा नगद सहायता, वस्तु सहायता, सेवा, सामाजिक बिमा, सार्वजनिक निर्माण, हेरचाहलगायत विभिन्न ८५ भन्दा बढी शीर्षकमा विनियोजित रकमलाई आधार मानी आयोगले अध्ययन गरेको हो। सार्वजनिक खर्च पुनरवलोकन आयोगको प्रतिवेदनमा सामाजिक सुरक्षाका लागि भएको व्यवस्था सर्वसुलभ र सरल नभएको निष्कर्ष निकालेको थियो। उसले त्यस्ता कार्यक्रमको हिनामिना र दुरुपयोगसमेत भएकाले लक्षित वर्गसम्म पुग्न कठिनभएको भन्दै सामाजिक सुरक्षाको सम्पूर्ण प्याकेज एकीकृत गरी खर्च वितरण गर्न सुझाव दिएको थियो। राज्यकोषमा बढ्दो भार विगत ७ वर्षमा सामाजिक सुरक्षा वार्षिक बजेट रकम प्रत्येक वर्ष बढ्दै गइरहेको छ। खर्चको प्रवृत्ति हेर्दा प्रत्येक वर्ष राज्य कोषमा सामाजिक सुरक्षाबापतको रकमको भार बढ्दै गइरहेको प्रष्ट हुन्छ। आर्थिक वर्ष २०६८६९ मा ९ अर्ब ६१ करोड रुपैयाँ खर्च भएकामा आर्थिक वर्ष २०७४७५ मा आइपुग्दा ३८ अर्ब ७७ करोड रुपैयाँ खर्च भएको छ। यस्तै निवृत्तिभरण तथा अशक्त वृत्ति पनि बढ्दै गइरहेको छ। आव ०६८६९ मा १७ अर्व ५७ करोड रुपैयाँ खर्च भएको थियो भने ०७४७५ मा खर्चको आकार ४० अर्ब ३६ करोड पुगेको छ। छात्रवृत्तितर्फ यस्तो खर्च भने घट्दो छ। आव ०६८६९ मा १ अर्ब ९७ करोड खर्च भएकामा ०७४७५ मा आइपुग्दा झण्डै ५० प्रतिशतले घट्यो। यसअवधिमा ८३ करोड खर्च भएको छ। आव २०७२७३ देखि बजेटमा समावेश गरिएको अन्य सामाजिक सहायता कार्यक्रममा खर्च क्रमशः घट्दै गइरहेको छ। समग्रमा हेर्दा निवृत्तिभरण र अशक्त वृत्ति खर्चको भार बढिरहेको छ। छुट्टै संयन्त्र आवश्यक आर्थिक वर्ष २०८०८१ भित्र सामाजिक सुरक्षा लाभग्राहीको संख्या ६० प्रतिशत पुर्याउने लक्ष्यअनुसार योजना आयोग रणनीतिक योजनामा जुटेको छ। यो अविधमा कुल बजेटको १३७ प्रतिशत रकम सामाजिक सुरक्षा तथा संरक्षणलाई छुट्टयाउने गरी योजना तयार भएको आयोगका सदस्य रामकुमार फुँयालले बताए। यसका लागि स्थानीय, प्रदेश र संघको अन्तरसरकार सूचना प्रणाली लागू गरिनेछ। फुयाँल भन्छन्, संविधानले प्रदत्त गरेको मौलिक हकलाई सुनिश्चित गर्न तथा सबैलाई आर्थिक हैसियतमा ल्याउन सामाजिक सुरक्षा र संरक्षणको कार्यक्रम अत्यावश्यक देखिएकाले रणनीतिक योजनामा लागेका छौं। यस्तै खर्च पुनरवलोकन आयोगले पनि छरिएर रहेका सामाजिक सुरक्षा तथा संरक्षणका कार्यक्रम सञ्चालन गर्ने एक सामाजिक सुरक्षा केन्द्र स्थापना गरी सो प्रधानमन्त्री तथा मन्त्रिपरिषद्को कार्यालय मातहतमा राखी सम्पूर्ण सामाजिक सुरक्षासम्बन्धी कार्यक्रम यसै केन्द्र मातहत सञ्चालन गर्न सुझाएको थियो।"
कर्मचारीको लापरबाहीले हिउँदे बाली सखाप,"वीरगन्ज : नारायणी सिँचाइ व्यवस्थापन कार्यालयका कर्मचारीको लापरबाहीका कारण पर्साको बिन्दवासीनी गाँउपालिका४ मधवलका किसानले २५ बिघा जमिनमा लगाएको गहुँ र मसुरो नष्ट भएको छ। कर्मचारीले नहरको क्षमताभन्दा बढि पानी अचानक छाडेपछि बाँध भत्केर नहरको सबै पानी खेतमा पसेको थियो। अत्यधिक पानीका कारण खेतमा लगाएको गहुँ र मसुरोमा क्षति पुगेको छ। गण्डक नहरअन्तर्गत पर्ने जसौलीको तिलावे ब्यारेजको क्यानलबाट ब्लक नम्बर ५ मा पर्ने सानो नहरमा पुष १८ गते मध्यराति क्षमताभन्दा बढी पानी छाडिएको थियोे। पानीको भार थेग्न नसक्दा बाँध फुटाएर पानी खेतमा पसेपछि ५० भन्दा बढी किसानको बाली नष्ट भएको हो। नहरमा पानी नआएपछि किसान आफैंले जेनतेन गरेर गहुँ र मसुरोमा सिँचाइ गरिसकेका थिए, बिन्दवासीनी गाउँपालिका४ मधवलका वडा सदस्य हरिन्द्र चौरसीयाले भने ,आवश्यक परेको बेला नहर बन्द राखियो। अहिले छाडिएको पानीले सबै बाली सखाप पार्यो। आफ्नो एक बिघा जमिनमा लगाएको गहुँबाली पनि अधिक पानीले नष्ट भएको उनले बताए। चौरसीयाले थपे, पानीले गलेको गहुबालीबाट उत्पादन हुने कुरै रहेन, उल्टो बाली लगाउँदा लागेको २५२६ हजार रुपैयाँ पनि पानीमै बिलायो। उनका अनुसार नहरको पानीले बाली बिग्रिएका पीडित किसान सबैले अरुको जमिन हुण्डामा लिएर बाली लगाएका थिए। वर्षमा प्रतिकट्ठाको एक क्वीन्टल धान जग्गा साहुलाई बुझाउनेगरि १८ कट्ठा खेतमा बाली लगाएका शिवशंकर साह पानीले बाली नष्ट गरेपछि चिन्तामा छन्। उनी भन्छन्, वर्षभरिको बाली आफ्नै त हो भनेर साहुलाई हुण्डावापत धान बुझाइसकेको थिएँ। तर नहरको पानीले सबे बाली सोत्तर बनायो। अहिले खेतमा पानी फालाफाल छ। अब न गहुँ सप्रिन्छ न अर्को बाली नै लगाउन मिल्छ ? बासमतीदेविको पीडा पनि उस्तै छ। बासमतीदेवि भन्छिन्, आफ्नो नाममा एकधुर पनि जमिन छैन। श्रीमानको मृत्युपछि बालबच्चाको जिम्मेवारी खेतीपातीबाटै धान्दै आएकी छु। साहुको १० कट्ठा जमिन हुण्डामा लिएर गहुँ लगाएको थिएँ। तर नहरको पानीले सबै सखाप भयो। बीउ किन्दा लागेको ऋण तिर्न पनि मुस्किल परेको उनले दुःखेसो पोखिन्। सिँचाइ कार्यालय मातहत रहेको नहरको बर्सेनि सफाइ र मर्मत नगरिएकै कारण चार वर्षयता किसानले राम्रोसँग बाली लगाउन पाएका छैनन्। काार्यालयले नहरको मर्मत गर्न नसके पुर्नुपर्ने बताउँछन्। आवश्यक परेका बेला पानी नहुँदा समयमै बाली लगाउन नपाएका किसानको ढिलो गरि लगाएको बाली पनि अहिले नहरको पानीले नष्ट गरेपछि सिँचाइ कार्यालयप्रति आक्रोशित छन्। किसानले कार्यालयले क्षतिपूर्ति दिनुपर्ने माग गरेका छन्। सिँचाइ व्यवस्थापन कार्यालयका प्रमुख राजेन्द्रप्रसाद साहले कर्मचारीको त्रुटिका कारण नहरको पानी खेतमा परेको स्वीकार्छन्। तर किसानलाई क्षतिपूर्ति भने दिन नसकिने उनको भनाइ छ। साहले भने, सिँचाइका लागि नहरमा पानी चाहियो भनेर दुईतीन सातअघि किसान आफैंले अनुरोध गरेका थिए। किसानकै माग अनुसार पानी छाडिएको हो। केही बढी पानी छाडेपछि खेतमा पस्यो। यसमा किसान आफैं जिम्मेवार हुनुपर्छ।"
प्रधानन्यायाधीशको ध्यानाकर्षण,"काठमाडौं : न्यायालयले गरेका आदेश कार्यान्वयनमा जटिलता आएपछि प्रधानन्यायाधीश चोलेन्द्र शम्सेर राणाले आइतबार मन्त्रालयका सचिवहरूलाई सर्वोच्च अदालतमा डाकेर ध्यानाकर्षण गराएका छन्। अदालतका निर्देशनात्मक आदेश कार्यान्वयनमा विलम्ब गरेको भन्दै उनले सरकारका निकायको कार्यशैलीमा असन्तुष्टि जनाएका छन्। सरकारका नाममा हुने आदेश अक्षरशः कार्यान्वयन गर्न राणाले उनीहरूलाई निर्देशन पनि दिए। सर्वोच्चका निर्देशनात्मक आदेश कार्यान्वयनबारे छलफलमा मुख्यसचिव लोकदर्शन रेग्मी पनि थिए। नागरिकका हकहित र सरोकार जोडिएका २ सयभन्दा बढी निर्देशनात्मक आदेश सरकारले कार्यान्वयन नगरेको सर्वोच्चको रेकर्डले देखाएको छ। नागरिकको सुरक्षा, पीडितको संरक्षण, भूगोलको रक्षा, इतिहासको संरक्षण, ऐतिहासिक पुरातात्विक महत्त्वका क्षेत्रको संरक्षण गर्ने जिम्मेवारी सरकारकै दायित्व भए पनि पूरा गर्न नसकेकाले अदालत आदेश गर्न बाध्य भएको हुनुपरेको हो, राणाले सर्वोच्चका न्यायाधीशहरूको उपस्थितिमा सचिवहरूसँग भने, विकासका योजनालाई अदालतले अवरोध गर्दैन। तर नागरिक अधिकारबाट विमुख भए अदालतले अधिकार संरक्षण गर्नु संवैधानिक दायित्व रहन्छ। राणाले अदालतका आदेश लोककल्याणकारी राज्यको स्थापनाका लागि भएको पनि बताए। नागरिकको हित, संरक्षण र राष्ट्रको विकासका लागि सरकारलाई बोध गराउन यस्ता आदेश गरिने भन्दै विलम्ब नगरी अक्षरशः कार्यान्वयन हुनुपर्ने उनको भनाइ थियो। सर्वोच्चका न्यायाधीश प्रकाशमानसिंह राउतले पनि अदालतका आदेश वा फैसला सरकारलाई अप्ठ्यारोमा पार्न नभइ नागरिकको अधिकार रक्षाका लागि भएको बताए। उनले अदालती आदेश अवमूल्यन गर्दै एउटै व्यक्तिलाई पटकपटक पक्राउ गरिएको भन्दै असन्तुष्टिसमेत पोखे। राउतले आदेशविपरीत पक्राउ गर्दा नागरिक अधिकारबाट वञ्चित हुनुपरेको स्मरणसमेत गराए। सरकारले अदालतका आदेशलाई प्राथमिकताका साथ कार्यान्वयनमा लैजानुपर्ने आवश्यकता छ, उनले भने। सर्वोच्चका मुख्य रजिस्ट्रार नृपध्वज निरौलाले पनि अदालतको आदेश सरकारको कामकारबाही प्रभावकारी बनाउने र कानुनको रिक्तता पूर्ति गर्न दिइने भन्दै समयमै प्रभावकारी कार्यान्वयन गर्न सुझाए। मुख्यसचिव रेग्मीले अदालतका आदेश वा फैसला कार्यान्वयनको विकल्प नभएको भन्दै आश्वस्त पारेका थिए। उनले सरकार सञ्चालनका क्रममा हुने प्राथमिकताको प्रतिस्पर्धा, स्रोत तथा सामथ्र्यका कारण आदेश कार्यान्वयनमा ढिलाइ हुन पुगेको भनेर सरकारको प्रतिरक्षा गरे। सरकार यस्ता जटिलतालाई व्यवस्थित गर्दै आदेश कार्यान्वयनमा अग्रसर छ, उनले भने। उनले सबै विकास निर्माणका विवादमा मुआब्जा दिँदा लागत बढ्न गएकाले आर्थिक सामथ्र्यले नभ्याउने अवस्था आएको ध्यानाकर्षण गराए। अर्थ मन्त्रालयका सचिव शिशिरकुमार ढुंगाना, प्रधानमन्त्री तथा मन्त्रिपरिषद् कार्यालयका सचिव डिल्लीराज घिमिरे, परराष्ट्र सचिव शंकरदास बैरागी, संघीय मामिला तथा सामान्य प्रशासन सचिव यादवप्रसाद कोइराला, सर्वोच्च अदालतका रजिस्ट्रारद्वय लालबहादुर कुँवर, नारायण पन्थी, वन तथा वातावरण मन्त्रालयका सचिव विश्वनाथ ओली, शिक्षा सचिव महेश दहाल, भूमि व्यवस्थापन मन्त्रालयका सचिव सूर्यप्रसाद गौतम, कानुन सचिव राजीव गौतम, संस्कृति, पर्यटन तथा नागरिक उड्डयन मन्त्रालयका सचिव केदारबहादुर अधिकारी, काठमाडौं महानगरपालिकाका कार्यकारी अधिकृत केदार न्यौपानेलगायतले आदेश कार्यान्वयनको प्रगति प्रस्तुत गर्दै प्रतिबद्धता जनाएका थिए।"
देउवाले थाले सहमतिको पहल,"काठमाडौं : कांग्रेसभित्रको विवाद मिलाउन सभापति शेरबहादुर देउवाले पहल थालेका छन्। वरिष्ठ नेता रामचन्द्र पौडेल र कृष्णप्रसाद सिटौलासँग पार्टीभित्रको आन्तरिक विवाद मिलाउन आइतबार उनले छलफल गरेका हुन्। पार्टीको विवाद समाधानका लागि शीर्ष तहमै संवाद गर्नुपर्ने दबाब बढेपछि उनले छलफलका लागि पौडेल र सिटौलालाई बोलाएका हुन्। संवाद र वार्तालाई जारी राख्ने कुरा भएको छ। सहमतिका लागि पहल भइरहेको छ। चाँडो गृहकार्य गरेर टुंग्याउने भन्ने कुरा भयो, बैठकपछि वरिष्ठ नेता रामचन्द्र पौडेलले अन्नपूर्णसँग भने। उनले पार्टीभित्रको संवादहीनता अन्त गर्न सभापतिसँगको छलफलले सकारात्मक भूमिका खेलेको बताए। देउवाले बहुमतको आडमा पेलेर जान खोजेको भन्दै पौडेल र सिटौला समूहले पार्टीको केन्द्रीय समिति बैठकदेखि औपचारिक कार्यक्रमहरू बहिस्कार गर्दै आएका छन्। महाधिवेशनको कार्यतालिका ल्याउनुपर्ने भन्दै मंसिर २६ गतेदेखि सुरु केन्द्रीय समिति बैठक बहिस्कार गर्दै आएको थियो। देउवाले पुस ११ को केन्द्रीय समिति बैठकबाट १४औं महाधिवेशनको कार्यतालिका सार्वजनिक, स्थानीय र केन्द्रीय महाविधेशनका लागि पार्टीको विधानका केही धारा निलम्बन, विभागको संख्या २८ बाट बढाएर ४७ पुर्याउनुका साथै नेपाल तरुण दलको कार्यकाल ६ महिना थप गर्ने निर्णय गराएका थिए। सहमतिबिनै सभापति देउवाले पार्टीलाई अगाडि बढाउन खोजेको भन्दै पौडेल र सिटौला पक्ष थप चिढिएको थियो। पछिल्लो समय देउवा, पौडेल र सिटौलाबीच सामूहिक छलफल भएको थिएन। सभापतिको पहलमा छलफल भयो। संवाद र सहमतिबाटै कांग्रेसभित्रको विवाद मिलाउने सहमति भएको छ, बैठकमा सहभागि कांग्रेस नेता रमेश लेखकले भने, सहमतिका लागि कार्यदललाई जिम्मेवारी दिइएको छ। कार्यदलले सहमतिका लागि पहल गर्नेछ।देउवाले उपसभापति विमलेन्द्र निधि र पौडेलले पूर्वमहामन्त्री प्रकाशमान सिंहको नेतृत्वमा कार्यदल बनाएका थिए। पौडेल स्वास्थ्य उपचारका लागि सोमबार दिल्ली जाँदैछन्। कार्यदललाई उनी फर्किदासम्म सहमतिमा पुग्न निर्देशन दिइएको छ। यसअघि पार्टीभित्र शीर्ष तहमा संवादका लागि युवा नेताले पहल गरेका थिए। पौडेलले गरे बुद्धिजीवीसँग छलफल पार्टी नेतृत्वलाई दबाब दिन जिल्ला सभापति भेला गरेका पौडेलले बुद्धिजीवीसँग पनि छलफल गरेका छन्। पार्टी र मुलुकको अवस्थाबारे आइतबार काठमाडौंमा सभापतिले पार्टीलाई एकलौटी सञ्चालन गर्न खोजेको बताए। पौडेलले पार्टीभित्र विकृति हावी भएको भन्दै त्यसविरुद्ध राष्ट्रव्यापी अभियान सञ्चालन गर्नुपर्नेमा जोड दिए। कांग्रेसलाई भरोसाको केन्द्र बनाउनुपर्छ, त्यसका लागि अभियान चलाउनुपर्छ, उनले भने। कांग्रेस नसुध्रिएसम्म जनताले नपत्याउने उनको भनाइ छ। प्रकाशमान सिंह र डा रामशरण महतलाईसँगै राखेका पौडेलले पार्टी नेतृत्वका कारण कांग्रेस कमजोर बनेको आरोप लगाए। सिंहले अहिलेकै नेतृत्वबाट पार्टी अगाडि बढ्न नसक्ने निष्कर्षमा आफूहरू पुगेको बताए। १३ औं महाधिवेशनबाट निर्वाचित नेतृत्वबाट पार्टी सञ्चालन हुन सक्दैन भन्ने नेता एक ठाउँमा रहेको उनको भनाइ छ। महतले पनि पार्टीमा सही नेतृत्वको अभाव रहेको बताए। पार्टीका लागि गतिलो नेतृत्व र राम्रो व्यवस्थापन चाहिन्छ, दुवैको खडेरी छ, उनले भने, सभापति देउवा बहुमतबाट अगाडि बढ्नुभएको छ, बहुमतबाट गरिएको निर्णय हामी स्वीकार्दैनौं। प्रजातान्त्रिक विचार समाजका अध्यक्ष केदारनरसिंह केसीले कांग्रेसभित्र रहेको भागबण्डाको राजनीति अन्त्य गर्न नेताको ध्यानाकर्षण गराए। पार्टीभित्रको ६०४० मा म जाँदिनँ भनेर तपाईंले घोषणा गर्नुपर्छ, पौडेललाई केसीले भने, कार्यकर्ता निराश छन्, प्रजातन्त्रप्रति आस्थावान् मान्छेलाई समेट्नुपर्छ। राजनीतिक विश्लेषक प्राध्यापक कृष्ण खनालले कांग्रेसको अहिलेको नेतृत्वको विरोध गर्दैगर्दा वैकल्पिक नेतृत्वबारे सोच्न नेताको ध्यानाकर्षण गराए। नेतृत्वको विरोध गरेर मात्र हुँदैन, अहिलेको नेतृत्वको विकल्प दिने नेतृत्व खै ? यथास्थितिकै अवस्थामा कांग्रेस बलियो बन्न सक्दैन, उनले भने। वरिष्ठ अधिवक्ता भीमार्जुन आचार्यले लोकतन्त्रको सबैभन्दा महत्वपूर्ण अंग न्यायपालिका राज्यको प्रभावमा परेको बताए। लोकतन्त्रको सबैभन्दा महत्वपूर्ण अंग स्वतन्त्र न्यायपालिका हो। तर न्यायपालिकाको शिरदेखि पाउसम्म सत्ताको प्रभाव छ, उनले भने, न्यायपालिका आमनागरिकको पहुँचमा छैन।"
वर्षदिन नबित्दै लगानी कानुन संशोधन,"काठमाडौं : सरकारले औद्योगिक र लगानीसम्बन्धी कानुन वर्षदिन नबित्दै संशोधन सुरु गरेको छ। लगानीमैत्री बनाउन विशेष आर्थिक क्षेत्र ऐन, कम्पनी ऐनलगायतमा संशोधन गर्न लागिएको हो। उद्योग दर्ता, सञ्चालन र फिर्तामा सरलीकृत गर्न तत्काल ऐन संशोधनका र कानुन कार्यान्वयन गर्न नियमावली बनाउन लागिएको उद्योग, वाणिज्य तथा आपूर्तिमन्त्री लेखराज भट्टले जानकारी दिए। उद्योगमा लगानी बढाउन बाधापर्ने सबै कानुन संशोधन गर्ने सरकारको तयारी छ। लगानीसम्बन्धी थप तीन कानुन तत्कालै संशोधन गरेर विदेशी लगानी आकर्षित गर्ने सरकारको रणनीति छ। सरकारले एक वर्षअघि लगानीसम्बन्धी तीन दर्जनभन्दा बढी कानुन संशोधन गरेको थियो। सरकारले नीतिमा सुधार गर्दै लगानी सम्मेलन गरेको एक वर्ष नबित्दै थप तीन कानुन संशोधन गर्न लागेको हो। सरकारले कम्पनी ऐन र बौद्विक सम्पत्ति संरक्षणसम्बन्धी विधेयक कानुन मन्त्रालयमा रायका लागि पठाउन लागेको छ। कानुन मन्त्रालयले राय पठाएपछि उद्योग, वाणिज्य तथा आपूर्ति मन्त्रालयले मन्त्रिपरिषद्को स्वीकृति लिएर संसद्मा दर्ता गराउनेछ। यसका साथै मन्त्रालयलाई विदेशी लगानी तथा प्रविधि हस्तान्तरण नियमावली ल्याउन लागेको छ। मन्त्री भट्टले लगानीको वातावरण सुधार गर्न लगानीसँग सम्बन्धित कानुन परिमार्जन गर्न लागिएको बताए। उद्योगले कुल गार्हस्थ उत्पादनमा ५६ प्रतिशत योगदान दिएको छ। उद्योगको योगदान बढाउन सरकारले स्वदेशी तथा विदेशी लगानी आकर्षित गर्न नीतिगत, प्रक्रियागत सुधारमा जोड दिएको छ। आव २०५७५८ सम्म औद्योगिक क्षेत्रको कुल गार्हस्थ उत्पादनमा योगदान ९२ प्रतिशत थियो। उनले कम्पनी ऐन संशोधन प्रस्ताव स्वीकृतिका लागि संसद्मा पेस गरिने बताए। बौद्विक सम्पत्तिसम्बन्धी विधेयक मस्यौदालाई अन्तिम रुप दिएर सरकारले सहमतिका लागि कानुन, न्याय तथा संसदीय मामिला मन्त्रालयमा पठाउन तयारी अवस्थामा छ। उद्योग मन्त्रालयका सहसचिव दिनेश भट्टराईले कम्पनी दर्ता प्रक्रिया झन्झटमुक्त बनाउन कम्पनी ऐन संशोधन गर्न लागिएको बताए। कम्पनी दर्ता गर्दा प्रबन्धपत्र र नियमावलीमध्ये प्रबन्धपत्र मात्रै पेस गरे पुग्ने बनाइएको छ। व्यवसायमैत्री वातावरण अध्ययनका क्रममा विश्व बैंकले डुइङ बिजनेसमा सुधारका लागि यो व्यवस्था भट्टराईका अनुसार नियमनमा व्यवस्थित गर्न लागिएको छ। कम्पनी ऐनमा सरकारी कम्पनी खोल्ने प्रावधान ल्याइएको छ। कम्पनीमार्फत सरकारले उद्योगमा लगानी गर्नेछ। उद्योगले शाखा कार्यालय खोल्न पाउनेछन्। सरकारले एक वर्षअघि विदेशी लगानी तथा प्रविधि हस्तान्तरण ऐन बनाएको थियो। उक्त ऐन कार्यान्वयन गर्न विदेशी लगानी तथा प्रविधि हस्तान्तरण नियमावली बनाउन लागेको छ। नियमावली स्वीकृतिका लागि मन्त्रिपरिषद् कार्यालयमा पठाउने मन्त्रालयको तयारी छ। मन्त्रालयका अनुसार गत वर्षको तुलनामा वैदेशिक लगानीको प्रतिबद्धतामा एक सय ३२ प्रतिशतले बढेर ९३ अर्ब ७४ करोड विदेशी लगानी प्रतिबद्धता भएको छ। कुल लगानी प्रतिबद्धतामा ३९ प्रतिशतले वृद्वि भई एक खर्ब ५२ अर्ब अर्ब लगानी भएको मन्त्रालयले जनाएको छ। रुग्ण संस्थान सञ्चालन गरिने उद्योग मन्त्रालय अन्र्तगत सञ्चालनमा रहेका, रुग्ण र बन्द अवस्थामा रहेका सार्वजनिक संस्थानको अध्ययन गर्न कार्यदल गठन हुने भएको छ। कार्यदलले ती संस्थान सञ्चालन गर्न अध्ययन गर्ने तयारी गरेको छ। कार्यदलले ६ महिनाभित्र अध्ययन गरेर नयाँ तरिकाबाट संस्थान चलाउनेछ। सरकारले हेटौंडा कपडा उद्योग, बुटवल धागो कारखान, वीरगञ्ज चिनी उद्योगलगायत सञ्चालन गर्न गृहकार्य गरे पनि ठोस मोडालिटी अपनाउन सकेको छैन। औद्योगिक ग्राम निर्माण सुरु ३२ स्थानीय तहमा औद्योगिक ग्रामको पूर्वाधार निर्माण गर्न सुरु भएको छ। मन्त्रालयले पूर्वाधार निर्माण गर्न दुई हप्ताभित्रै एक औद्योगिक ग्रामलाई ९२ लाख रकम दिने भएको छ। मन्त्रालयले थप सात स्थानीय तहमा औद्योगिक ग्राम घोषणा गर्न मन्त्रिपरिषद्मा पेस गरेको छ। मन्त्रालयले यसै आर्थिक वर्षभित्र ७० वटा औद्योगिक ग्राम बनाउने तयारी गरेको छ।"
पूर्व गाविस अध्यक्ष जिज्ञानन्दको मृत्यु,"राजविराज : सप्तरीको मोहनपुर गाविसका पूर्व अध्यक्ष जिज्ञानन्द चौधरीको मृत्यु भएको छ । सप्तरीका शम्भुनाथ नगरपालिका वडा नम्बर ६ निवासी तत्कालीन मोहनपुर गाविसका पूर्व अध्यक्ष चौधरीको मृत्यु भएको परिवारका सदस्यले बताएका छन् । सोमबार प्रदेश सभासद मो समिम, नेपाली कांग्रेस सप्तरीका सभापति दिनेशकुमार यादव, शम्भुनाथ नगरपालिकाका नगर सभापति सुरेन्द्रप्रसाद गुप्तालगायतले पार्टीको झण्डा ओढाएर उनीप्रति श्रद्धाञ्जली व्यक्त गरे ।"
एक शिक्षक एक ल्यापटप,"स्याङ्जा : फेदीखोला गाउँपालिकाले 'एक शिक्षक एक ल्यापटप' अभियान सुरु गरेको छ । हामी सबैको प्रण सार्वजनिक शिक्षा प्रणालीको सबलीकरणभन्ने नाराका साथ उक्त कार्यले गुणस्तरीय र समयानुकुलन शैक्षिक आवश्यकतालार्ई प्रविधिसँग जोडेको जनाइएको छ । गाउँपालिकामा आयोजित कार्यक्रम मार्फत पालिकाभित्रका २४ वटा सामुदायिक विद्यालयका एक सय १५ शिक्षकलाई ल्यापटप उपलब्ध गराइएको छ । छात्राछात्राका रुची र उनीहरुलाई श्रव्यदृश्य मार्फत साक्षात्कार गराउने उद्देश्यले त्रिपक्षीय सहकार्यमा ल्यापटप प्रदान गरिएको हो । शिक्षक, विद्यालय र गाउँपालिकाको आर्थिक साझेदारीमा ल्यापटप खरिद गरिएको हो । सामुदायिक विद्यालयका शिक्षालाई प्रविधिमैत्री बनाउने उद्देश्यले एक शिक्षक एक ल्यापटप अभियान संचालन गरेको पालिकाका अध्यक्ष घनश्याम सुवेदीले जानकारी दिए । अध्यक्ष सुवेदीले भने, शिक्षकका क्षमता विकास गर्दै आधुनिक शिक्षण पद्धतिमार्फत अडियोभिडियो प्रविधिसँगै जोडिँदै गुणस्तरीय शिक्षण क्रियाकलाप गराउने पालिकाको मुख्य लक्ष्य हो । पालिकाले ल्यापटप खरिदका लागि १५ लाख रुपैयाँ उपलब्ध गराएको छ भने बाँकी रकम विद्यालय र शिक्षकको सहयोग रहेको छ । परम्परागत शिक्षण पद्धतिलाई परिमार्जन गर्दै आधुनिक शिक्षण विधिलाई अवलम्बन गर्नु आजको आवश्यकता हो । विद्यालय परिवार प्रविधिमैत्री हुन नसके विद्यार्थीले उत्कृष्ट नतिजा ल्याउन नसक्ने बताउँछन् पालिकाका शिक्षा शाखा प्रमुख रामचन्द्र गरुङ ।"
टिपरबाट मारिएका महतोको परिवारलाई ५ लाख राहत,जनकपुरधाम : अवैध क्रसर उद्योग संचालकद्वारा हत्या गरिएका दिलिप महतोको परिवारलाई प्रदेश सरकारले राहत स्वरुप ५ लाख रुपैयाँ दिने घोषणा गरेको छ । प्रदेश २ सरकारको सोमबार बसेको मन्त्रिपरिषद बैठकले मिथिला नगरपालिका५ श्रीपुरका महतोको परिवारलाई राहत रकम उपलब्ध गराउने निर्णय गरेको हो । मृतक महतोको हत्यामा संलग्न रहेका अभियुक्तमाथि कडा कारवाही गर्नसमेत प्रदेश सरकारले पहल गरिरहेको जनाइएको छ । औरही खोलामा टिपरले बालुवा गिट्टी चोरी गरेको थाहा पाएर रोक्न गएका दिलिपलाई क्रसर व्यवसायीसहितले हत्या गरेको प्रहरीको अनुसन्धानबाट खुलेको छ । टिपरले किचेर युवकको हत्या : पूर्वपश्चिम राजमार्ग अवरुद्ध (तस्बिरसहित) टिपरले किचेर युवकको हत्या पछि पूर्वपश्चिम राजमार्ग अवरुद्ध
वडा अध्यक्षको निधन,"राजविराज : सप्तरीको सुरुङ्गा नगरपालिका१ का वडा अध्यक्ष मुक्ति कार्की (अशोक) को आइतबार राति निधन भएको छ । गत स्थानीय तहको निर्वाचनमा तत्कालीन नेकपा एमालेबाट वडा अध्यक्षमा निर्वाचित भएका कार्कीको ५५ वर्षको उमेरमा निधन भएको परिवारका सदस्यहरुले बताएका छन् । कार्की केही समयदेखि अस्वस्थ थिए । उनका श्रीमती, दुई छोरी र एक छोरा छन् । कार्कीको शवलाई सोमबार अन्तिम संस्कार गरिएको छ । वडाध्यक्षको निधनको शोकमा सोमबार सुरुङ्गा नगरपालिका र मातहतका सबै कार्यालयमा बिदा गरिएको नगरपालिकाका प्रमुख मुक्तिनाथ चौधरीले जानकारी दिए । यसैगरी, तत्कालीन मोहनपुर गाविसका पुर्व अध्यक्ष ६८ वर्षीय जिज्ञानन्द चौधरीको पनि आइतबार निधन भएको छ । शम्भुनाथ नगरपालिका ६ निवासी क्यान्सर रोगबाट पीडित चौधरीको भारतको विहारस्थित एआरपी मेमोरियल अस्पतालमा निधन भएको हो । तत्कालीन मैनासहश्रवाहु गाविसस्थित मावि सर्पालालपट्टिको प्रधानाध्यापकबाट राजीनामा दिएर राजनीतिमा आएका चौधरी २०३६ सालको जनमत संग्रहपछि भएको स्थानीय तहको निर्वाचनमा दुई पटक गाविस अध्यक्ष निर्वाचित भएका थिए ।"
घरभाडा नतिरी सर्यो नापी कार्यालय,"वीरगन्ज : नापी कार्यालय पर्साले बाँकी रहेको घरबहाल नै नतिरीकन अर्कै घरमा सरेको धरधनीले गुनासो गरेका छन्। नापी कार्यलयले वीरगन्ज महानगरपालिका४ वीर्तामा स्थित सीमा देवी पटेलको दुई तल्ले घर भाडामा लिएको थियो। २०७४ जेठदेखि २०७६ मंसिरसम्म १९ महिना त्यहाँ नापी कार्यलय सञ्चालनमा थियो। गत मंसिर अन्तिम सातादेखि भने उक्त कार्यालय वीर्ताकै अर्को घरमा सरेको छ। नापी कार्यालयले ३ महिनाको घर बहालका साथै विद्युत र पानीको महशुल नितरेको र अर्कै घरमा सरेको घरधनी सीमा पटेलका श्रीमान् श्यामबाबु पटेलले सोमबार सम्मेलन गरेर गुनासो गरेका हुन्। ५ वर्षका लागि मासिक ४५ हजार रुपैयाँ भाडा दिने लिखित सहमती गरी नापी कार्यालय सन्चालनका लागि घर भाडामा दिएको थिएँ', उनले भने, तर सम्झौता तोडेर गत मंसिर अन्तिम साता आफुलाई खबर नै नगरी घर खाली गरेर अर्कै घरमा कार्यालय सारियो, ३ महिनाको घरभाडा १ लाख ३५ हजार, बत्ती महशुलको १५ हजार र खानेपानीको महशुल ३५ हजार गरी १ लाख ८५ हजार रुपैयाँ नापी कार्यालयले अहिलेसम्म पनि तिरेको छैन।' घरबहाल दिने बेला गरिएको सहमतीपत्रमा घर खाली गर्नु परेमा घरको रंगरोगन र मर्मतसम्भार गरेर मात्रै खाली गर्ने सम्झौता उल्लेख छ। तर नापी कार्यालयका प्रमुख राम विनय सिंहले घरको मर्मत सम्भार र रंगरोगन पनि नगरी अर्कै घरमा कार्यालय सारेको पटेलले बताए। लिनु पर्ने बाँकी रकम भुक्तानीका लागि कार्यालय प्रमुख सिंहलाई पटक पटक आग्रह गर्दा पनि कुनै सुनुवाइ नगरेपछि आफुले जिल्ल प्रशासन कार्यालय पर्सामा उजुरी दिएको उनले बताए। जिल्ला प्रशासन कार्यालयले पत्र नै लेखेर भुक्तानीको लागि निर्देशन दिएको ३ हप्ता बितिसक्दा पनि कार्यालय प्रमुख सिंहले अटेर गरेका कारण पत्रकार सम्मेलन गर्न बाध्य भएको घरधनी पटेलले बताए। नापी कार्यालयका प्रमुख राम विनय सिंहले भने पहिले कार्यालय सन्चालनमा रहेको घरधनी पटेलले नै बाँकी रहेको घरभाडाको रकम बुझ्न नमानेकाले चेक काटेर जिल्ला प्रशासन कार्यालयमा पठाइदिएको दाबी गरे। बिजुली र पानीको महशुल सबै तिरिसकेको भन्दै उनले भने, घरबहालका लागि गरिएको सहमति पत्रमा घरको रंगरोगन गर्ने उल्लेख नै छैन, त्यसैले रंगरोगन नगरिएको हो।'"
साउनपछि चितवन राष्ट्रिय निकुञ्जमा मरे १० गैंडा,"चितवन : चितवन राष्ट्रिय निकुञ्ज र यहाँको राष्ट्रिय वन क्षेत्रमा साउन महिनायता कालगतिका कारण १० वटा गैँडा मरेका छन् । पछिल्लो पटक सोमबार निकुञ्जको माडी क्षेत्रमा पर्ने वनकट्टाको भलुवाई खोलामा एउटा गैँडा मृतावस्थामा भेटिएको छ । निकुञ्जका सूचना अधिकारी गोपाल घिमिरेका अनुसार घाइते गैँडा मरेको सूचना प्राप्त भएको छ । सो गैँडाको पोष्टमार्टमका लागि प्राविधिक टोलीसहित आफू त्यसतर्फ जान लागेको उनले बताए । केहीदिनअघि सो गैँडा घाइते भेटिएपछि निगरानीमा राखिएको थियो । घिमिरेका अनुसार साउनयता निकुञ्ज क्षेत्रमा आठ वटा र राष्ट्रिय वन क्षेत्रमा दुई वटा गैँडा कालगतिले मरेका छन् । गत वर्ष कालगतिले ४३ वटा गैँडा मरेका थिए । अघिल्ला वर्षमा वार्षिक सरदर २५ हाराहारीमा गैँडा कालगतिले मर्ने गरेको उनले जानकारी दिए । गैँडा जुधेर, दलदलमा फसेर, करेन्ट लागेर, बूढो भएर मर्ने गरेका छन् । कालगतिले गैँडा मरेका भए पनि तस्करबाट भने पछिल्ला वर्षमा जोगिएको छ । सशस्त्र द्वन्द्वका समयमा एकै वर्ष तस्करले खाग प्रयोगका लागि ३८ वटासम्म गैँडा मारेका थिए । पछिल्लो गणनाअनुसार देशभर ६४५ गैँडा रहेकोमा चितवन राष्ट्रिय निकुञ्जमा मात्रै ६०५ वटा गैँडा फेला परेका थिए । यस वर्षको चैत्रमा गैँडा गणना गरिँदै छ । पछिल्ला वर्षमा कालगतिले गैँडा मर्ने क्रम बढेपछि राष्ट्रिय निकुञ्ज तथा वन्यजन्तु संरक्षण विभागले मृत्युको कारण पत्ता लगाउन समिति गठन गरेको छ ।"
माघीमा ३ दिन बिदा,"धनगढी : कैलालीको कैलारी गाउँपालिकाले माघी पर्वको अवसरमा तीन दिन बिदा दिने निर्णय गरेको छ । गाउँपालिकाले माघ १, २ र ३ गते बिदा दिने निर्णय गरेको हो । सोमबार बसेको गाउँसभाको बैठकले माघ पर्वको लागि तीन दिन बिदा दिने प्रस्तावलाई सर्वसम्मतिले स्वीकृत गरेपछि सोही अनुसार बिदा गरिएको गाउँपालिकाका प्रवक्ता एवम् वडा नम्बर ७ का वडा अध्यक्ष कमलप्रसाद चौधरीले जानकारी दिए । थारु समुदायको बाहुल्यता रहेको सो गाउँपालिकामा करिब ९३ प्रतिशत थारु समुदायको बसोबास छ । माघी थारु समुदायको नयाँ वर्ष र सबैभन्दा ठूलो पर्व हो । यस्तै सुदूरपश्चिम प्रदेश सरकारले पनि माघ १ गते सार्वजनिक बिदा दिने निर्णय गरेको छ । प्रदेशको आन्तरिक मामिला तथा कानून मन्त्रालयले सूचना जारी गर्दै माघी पर्वको अवसरमा बिदा दिइएको जनाएको हो । यसअघि ८ साउनमा बसेको प्रदेशको मन्त्री परिषद् बैठकले सार्वजनिक बिदा दिने निर्णय गरेको थियो ।"
रुपन्देहीमा सफल हुँदै समुदायप्रहरी साझेदारी,"भैरहवा : रुपन्देहीमा समुदाय र प्रहरी साझेदारी अभियान सफल हुँदै गएको छ। अपराध नियन्त्रणमा समुदायले प्रहरीसगँको समन्वय र सहकार्य बढाउँदै अघि बढेपछि अभियान सफल भएको हो। अभियान सफल पार्नका लागि ३ सय ८७ वटा समिती क्रियाशील छन्। जिल्लामा गठित समितीको माध्यमबाट लैंगिक हिंसा, ट्राफिक नियम, लागुऔषध नियन्त्रण, साईबर अपराध, विभिन्न कुरिती तथा विसंगतिविरुद्ध गरी ५ सय २६ कार्यक्रम संचालन भएको छ। विद्यालय सम्पर्क कार्यक्रममा ६ हजार ८ सय ११ विद्यार्थी र २ सय १० शिक्षक सहभागी भएका थिए। रुपन्देहीका प्रहरी प्रमुख प्रहरी उपरीक्षक हेमकुमार थापाका अनुसार कार्यक्रममा ट्राफिक नियम, साइबर अपराध, घरेलु तथा लैंगिक हिंसा, लागुऔषध दुर्व्यसन लगायत विषयमा सचेतना अभिवृद्धि भएको पाइएको छ। उनले टोलटोलमा प्रहरीको पहुँच पुगेकोले प्रहरीप्रति समुदायको विश्वास बढ्दै गएको बताए। साथै अपराध नियन्त्रण तथा अनुसन्धानमा सरोकारवाला निकायसगँको समन्वय र सहकार्य बढेकोले अभियान प्रभावकारी ढंगले अघि बढेको जानकारी दिए। जनप्रतिनिधीलाई सम्मान रुपन्देही प्रहरीले भैरहवामा स्थानीय तहलाई प्रशंसा पत्र वितरण कार्यक्रमको आयोजना गरेको छ। यो अभियानमा सहयोग गरेका प्रदेश सांसद, जिल्लाका १६ स्थानीय तहका जनप्रतिनिधी र समाजसेवीलाई सम्मान गरेको हो। प्रहरी र जनताबीच उत्कृष्ट समन्वय र समाजमा प्रहरीको भुमिका अपरिहार्य रुपमा बढोत्तरी गर्न भुमिका निर्वाह गरेकोमा प्रहरीले उनीहरुलाई प्रशंसा पत्रले सम्मान गरेको हो। कार्यक्रममा रुपन्देहीका प्रमुख जिल्ला अधिकारी महादेव पन्थले समुदायमा हुने समाजिक अपराधलाई रोक्नका लागि सबैको सहयोग आवश्यक रहेको बताए। प्रदेश पाँचका सांसद सन्तोष पाण्डेयले अपराध नियन्त्रणमा प्रहरीको भुमिका सराहनीय रहेको भन्दै अभियानलाई सफल बनाउनमा आफुहरु सदैव लागिरहने बताए। प्रमुख अतिथी प्रदेश नं ५ का आन्तरिक मामिला तथा कानुन मन्त्री कुलप्रसाद केसीले अभियानले विगतभन्दा शान्ति सुरक्षाको अवस्था मजबुत बन्दै गएको बताए।"
युरोप पठाइदिन्छु भन्दै ३० लाख ठग्ने शिवानन्द बाबा पक्राउ,काठमाडौं : युरोप पठाइदिन्छु भनेर ठगी गर्ने स्वामी शिवानन्द बाबा(दिपक भन्डारी) पक्राउ परेका छन् । ४ जनालाई युरोप लगिदिन्छु भनी ठगेको उजुरीको आधारमा उनलाई सोमबार पक्राउ गरिएको महानगरीय अपराध महाशाखाका प्रमुख एसएसपी सहकुलबहादुर थापाले जानकारी दिए । उनले युरोप पठाइदिने भनेर ४ जनासँग ३० लाख रुपैयाँ लिएका थिए । प्रहरीका अनुसार स्थायी घर गुल्मी भएका भन्डारीले युरोपका विभिन्न ठाउँका तस्बिर देखाउँदै युरोप पठाइदिन्छु भनेर ठगी गरेका हुन् ।
विश्वकर्मा बाबाको नाममा ट्रिपर चालकलाई सपथ,"काभ्रे : दुर्घटना न्युनिकरणमा सहयोग गर्ने भन्दै ट्रिपर चालकहरुले विश्वकर्मा बाबाको नाममा सपथ खाएका छन्। सोमबार जिल्ला ट्राफिक प्रहरी कार्यालय र बागमती ट्रिपर व्यवसायी संघले संयुक्त रुपमा ट्रिपर चालकहरुलाई विश्वकर्मा बाबाको नाममा सपथ खाएका हुन्। सरकारले ल्याएको भ्रमण वर्ष २०२० को प्रचारप्रसार तथा दुर्घटना न्युनिकरणका लागि चालकलाई शपथ ग्रहण कार्यक्रममा रखिएको जिल्ला ट्राफिक प्रहरी कार्यालय काभ्रेका प्रमुख प्रहरी निरिक्षक विशाल तामाङले जानकारी दिए। बिगतमा धेरै दुर्घटनाहरु ट्रिपरबाट भइरहेको थियो निरिक्षक तामाङले भने अबको दिनमा ट्रिपर चालकहरुलाई जिम्मेवार बनाउनको लागि अभियान चलाएका हौं। चालकहरुलाई मादक पदार्थ सेवन गरेर कहिल्यै गाडी नचलाउने, गाडीमा संगीतको उफर तथा झलर र सिसामा स्ट्रीकर नराख्ने, बस्ती क्षेत्रमा प्रेसर हर्न नबजाउने र जथाभावी ओभरटेक तथा पार्किङ नगर्ने, पानी चुहाएर सामान ढुवानी नगर्ने, तीब्र गतिमा गाडी नचलाउने र गाडी चलाउँदा मोबाइल फोन प्रयोग नगर्ने तथा भ्रमण वर्षको प्रचारप्रसारको लागि मेरो गाडीमा स्टीकर टाँस्नेछुलगायतका बुँदाहरुमा सपथ खाएका थिए। ट्रिपरहरुमा स्ट्रीकर टाँसेर भ्रमण वर्ष प्रचारप्रसार गर्ने कामलाई प्रवद्धनसमेत गरिएको ट्रिपर संघका अध्यक्ष प्रेम लामाले जानकारी दिए। काभ्रेबाट दैनिक करिब दुई हजार बढी ट्रिपर उपत्यका भित्रने गरेको ट्राफिक प्रहरी कार्यालय बनेपाले जनाएको छ।"
पोखरीमै मरे डेढ करोडका माछा,"दाङ : दाङमा पोखरीमै दुई करोडका माछा मरेका छन् । लमही नगरपालिका ३ टिकुलीगढमा अम्बरबहादुर तामाङ र सुन्दरी गिरीको बिष्णु मत्स्यपालन फर्मले व्यावसायिक रूपमा पालेका माछा पोखरीमै मरेका हुन् । एक महिना अघिदेखि बिना कारण मर्न थालेका माछा पछिल्लो समय केही दिनमै ठूलो परिमाणमा मरेको सञ्चालक तामाङले बताए । दुई लाख २० हजारवटा माछा पोखरीमै मरेका छन् । यो झण्डै ढेड करोड मूल्य बराबरको हुन्छ । ७० हजारवटा १ केजीमाथिका र १ लाख ५० हजार भुरा मरेको उनले बताए । पहिले यस्तो भएको थिएन । प्रयोगशालाले चिसोका कारण माछा मरेको भन्ने जानकारी गराएको छ । ल्यावमा टेस्ट गर्दा तापक्रम कम भएर मरेको रिपोर्ट आएको छ, तामाङले भने, बैठा जातको माछामा यो समस्या देखियो । यो जातको माछा सबैले खानालाई खोज्ने माछा हो र फर्ममा यसकै मुख्य उत्पादन हुने गरेको थियो । उनीहरूले १० प्रकारका माछापालन गरेका छन् । पोखरीमा राखिएका बैठा जातका माछा मात्र मरेका छन् । सिल्भर, रहु, ब्रिगेड, नैनी जातका माछा भने जीवितै छन् । सात बिघा जमिनमा १३ वटा पोखरी बनाएर माछापालन गरिएको छ ।"
अख्तियारको वार्षिक प्रतिवेदन राष्ट्रपतिसमक्ष : स्थानीय तहमा भ्रष्टाचार बढ्यो,"काठमाडौं : अख्तियार दुरुपयोग अनुसन्धान आयोगका प्रमुख आयुक्त नवीनकुमार घिमिरेले संस्थाको २०७५ ७६ को वार्षिक प्रतिवेदन राष्ट्रपति विद्यादेवी भण्डारीसमक्ष पेस गरेका छन् । घिमिरेले राष्ट्रपति भवन शीतल निवासमा आयोजित समारोहमा प्रतिवेदन पेस गरेका हुन्। प्रतिवेदन ग्रहण गर्दै राष्ट्रपति भण्डारीले अख्तियारको काम प्रशंसनीय रहेको बताउँदै सुशासन स्थापनाका लागि भ्रष्टाचार नियन्त्रण अभियानलाई प्रभावकारी बनाउनुपर्नेमा जोड दिइन्। संविधानको मर्म र भावनाअनुसार अख्तियार दुरुपयोग अनुसन्धान आयोगले सुशासनका लागि भ्रष्टाचार नियन्त्रण जस्तो कठिन कार्य अगाडि बढाइरहेको उल्लेख गर्दै राष्ट्रपति भण्डारीले 'भ्रष्टाचार रोग हो, यो रोग सबै मिलेर निर्मूल पार्नुपर्छ, उज्यालो दिनका लागि आफैं जल्नुपर्छ' भनेझै सुशासन प्रवर्द्धन तथा भ्रष्टाचार नियन्त्रणका लागि उच्च मनोबल र सक्षमताका साथ आयोगलाई काम गर्न आग्रह गरिन्। राष्ट्र आर्थिक समृद्धिको दिशामा अगाडि बढिरहेको अवस्थामा आर्थिक सुशासनमा जोड दिनुहुँदै आफ्नो तर्फबाट आयोगलाई पूर्ण सहयोग हुने बताइन्। आयोगको उनन्तीसौं वार्षिक प्रतिवेदन पेस गर्दै प्रमुख आयुक्त नवीनकुमार घिमिरेले आयोगले सुशासनसम्बन्धी राज्यका नीति र प्राथमिकताको कार्यान्वयनप्रति पूर्ण प्रतिबद्ध रही संवैधानिक गरिमालाई उचो राख्दै स्वतन्त्र र निष्पक्ष कार्यसम्पादन गर्न आयोग प्रतिवद्ध रहेको बताए। प्रमुख आयुक्त घिमिरेले सरकारी, गैरसरकारी र निजी क्षेत्र, अन्तर्राष्ट्रिय जगत, सञ्चारकर्मी तथा नागरिक समाजलगायत सबै सरोकारवालाबाट प्राप्त सहयोगको लागि धन्यवाद ज्ञापन गर्दै आगामी दिनमा समेत सहयोगको लागि सबैमा आग्रह गरे।घिमिरेले आयोगलाई सुझाव र मार्गदर्शनका लागि राष्ट्रपतिसमक्ष हार्दिक कृतज्ञता व्यक्त गरे। आयोगको उनन्तीसौं वार्षिक प्रतिवेदन पेश गर्न आयोजित विशेष समारोहमा आयोगका माननीय आयुक्तहरू, आयोगका सचिव, महाशाखा प्रमुख र कर्मचारीहरूका साथै राष्ट्रपति कार्यालयका सचिव र कर्मचारीहरूको उपस्थिति रहेको थियो। पछिल्लो आर्थिक वर्ष २०७५०७६ मा भ्रष्टाचार तथा अनुचित कामका सम्बन्धमा आयोगमा परेका उजुरी र त्यसउपर आयोगले गरेको छानबिन तथा कारबाही विवरण तथा सुझावसहित प्रतिवेदन पेस भएको छ। स्थानीय तहमा भ्रष्टाचार र अनियमिता बढेको अख्तियारको अनुसन्धानबाट देखिएको छ। नेपालको संविधानको धारा २९४ बमोजिम अख्तियार दुरुपयोग अनुसन्धान आयोगको आर्थिक वर्ष २०७५०७६को वार्षिक प्रतिवेदन पेस गरेको जानकारी राष्ट्रपति कार्यलयमा प्रवक्ता हरि प्रसाद दाहालले दिएका छन्।प्रतिवेदन पेस गरेपछि अख्तियारले पत्रकार सम्मेलन गरेर पछिल्लो आर्थिक वर्षामा सम्पादन गरेका कामबारेमा जानकारी दिएको थियो। २०७५ ७६ भ्रष्टाचार तथा अनुचित कामसम्बन्धी २४ हजार उजुरी परेका छन्। आयोगमा आर्थिक वर्ष २०७५७६ मा १४ हजार एक सय ७१ र मातहतका कार्यालयहरुमा ९ हजार ९ सय १४ उजुरी परेका छन्। तीमध्ये ७ हजार ८८ उजुरी आर्थिक वर्ष २०७४७५ बाट जिम्मेवारी सरेर आएका र १६ हजार ९ सय ९७ उजुरी आर्थिक वर्ष २०७५७६ मा थप भएर आएको आयोगले जनाएको छ। कुल उजुरीमध्ये १५ हजार ५ सय २७ उजुरी अर्थात ६४ दशमलव ४७ प्रतिशत फर्स्योट भइसकेको आयोगले जनाएको छ । बाँकी ८ हजार ५ सय ५८ उजुरी आर्थिक वर्ष २०७६७७ का लागि सारिएको छ। फर्स्योट उजुरीमध्ये ६ हजार ४७ उजुरी प्रारम्भिक छानबिनबाट तामेलीमा राखिएको छ भने ५९० उजुरीलाई सुझावसहित तामेलीमा पठाइएको आयोगले जनाएको छ । फर्स्योट भएका उजुरीमध्ये ८ सय ८१ फाइललाई विस्तृत अनुसन्धानमा लगिएको छ भने ८ हजार ९ उजुरीलाई अन्य आवश्यक कारवाहीका लागि पठाइएको आयोगको भनाइ छ । स्थानीय तहमा भएका आर्थिक अनियमिता र भ्रष्टाचारसम्बन्धमा बढी उजुरी परेका छन्। संघीय मामिलासँग सम्बन्धित उजुरी धेरै रहेको आयोगले जनाएको छ । २६ दशमलव ८७ प्रतिशत उजुरी संघीय मामिला अन्तर्गत रहेको छ भने शिक्षा क्षेत्रसँग सम्बन्धित उजुरी १६ दशमलव ९५ प्रतिशत, भूमिसँग सम्बन्धित ८ दशमलव ३४ प्रतिशत उजुरी छन् । यसैगरी वन तथा वातावरणसँग सम्बन्धित उजुरी ४ दशमलव ६० प्रतिशत, स्वास्थ्य तथा जनसंख्यासँग सम्बन्धित ३ दशमलव ९८ प्रतिशत, गृह प्रशासनसँग सम्बन्धित ३ दशमलव ५४ प्रतिशत, भौतिक पूर्वाधार तथा यातायाततर्फ ३ दशमलव ४२ प्रतिशत, ऊर्जा, जलस्रोत तथा सिंचाईतर्फ २ दशमलव ६२ प्रतिशत, अर्थसँग सम्बन्धित २ दशमलव ३३ प्रतिशत उजुरी छन् । यस्तै, नक्कली शैक्षिक प्रमाणपत्रसँग सम्बन्धित उजुरी ८ दशमलव ५३ प्रतिशत, गैरकानुनी सम्पत्ति आर्जनसँग ७ दशमलव ६१ प्रतिशत र अन्य निकाय तथा क्षेत्रसँग सम्बन्धित उजुरी ११ दशमलव ५२ प्रतिशत उजुरी छन् । भौगोलिक रुपमा प्रदेश २ बाट सबैभन्दा धेरै उजुरी आएको आयोगले जनाएको छ । प्रदेश २ बाट २१ दशमलव ५० प्रतिशत उजुरी आएको छ भने बागमती प्रदेशबाट २१ दशमलव १६ प्रतिशत उजुरी आएको आयोगले जनाएको छ ।१० दशमलव ९३ प्रतिशत उजुरी कर्णाली प्रदेश अन्तर्गतका छन् भने प्रदेश १ अन्तर्गत ८ दशमलव ८४ प्रतिशत, सुदूरपश्चिम प्रदेश अन्तर्गत ७ दशमलव ४० प्रतिशत, कर्णाली प्रदेश अन्तर्गत ५ दशमलव २३ प्रतिशत उजुरी छन् ।"
हुण्डी कारोबारी आरोपमा तीन लाखसहित भारतीय पक्राउ,वीरगन्ज : प्रहरीले हुण्डीको कारोबारी रहेको आशंकामा एक भारतीय नागरिकलाई वीरगञ्जबाट पक्राउ गरेको छ। विशेष सुराकी पाएर सोमबार जिल्ला प्रहरी कार्यालय पर्साबाट खटिएको प्रहरी टोलीले जबिउल्लाह आलमलाई वीरगन्ज१६ रजतजयन्ती चोकबाट पक्राउ गरेको हो । २१ वर्षीय आलमको घर भारत बिहारको रक्सौल भएको बताइएको छ। रक्सौलबाट बीआर ०५ भी ३४४४ नम्बरको भारतीय मोटरसाइलकमा रक्सौलबाट वीरगन्ज आइरहेका उनलाई रोकेर चेकजाँच गर्दा उनको साथबाट श्रोत खुल्न नसकेको नगद ३ लाख रुपैयाँ बरामद भएको प्रहरी उपरिक्षक सोमेन्द्र सिंह राठौरले बताए। उक्त रकम हुण्डीको अवैध कारोबारका लागि ल्याइएको आशंका गरिएको भन्दै प्रहरी उपरिक्षक राठौरले भने आलमलाई जिल्ला प्रहरी कार्यालय पर्साको हिरासतमा राखेर आवश्यक अनुसन्धान भइरहेको छ। यसअघि पुष २२ मा पनि प्रहरीले रजतजयन्ती चोकबाटै हुण्डी कारोबारीको आशंकामा एक भारतीय नागरिकलाई नगद ४ लाख ४५ हजार रुपैयाँसहित पक्राउ गरेको थियो।
जलवायु परिवर्तनको प्रभाव : हिउँ जमेन माथिल्लो डोल्पामा,"डोल्पा : पुसको सकिनै लाग्दासमेत माथिल्लो डोल्पामा अग्ला डाँडाहरु सुख्खा देखिन्छन्। मंसिरको दोस्रो सातादेखि हिउँ पर्न थालेको माथिल्लो डोल्पामा हिउँ नजमेपछि स्थानीय अचम्मित भएका छन्। मंसिर र पुस महिनाभर लगभग आधा दर्जन पटकभन्दा धेरै पटक हिउँ परेको थियो माथिल्लो डोल्पामा तर हिउँ भने जम्न सकिरहेको छैन। जलवायु परिवर्तनको प्रत्यक्ष प्रभाव परेकोले पनि हिउँ परेर नजमेको हुन सक्ने धेरैको अनुमान छ। तल्लो डोल्पामा हिउँ नपर्दै माथिल्लो डोल्पा सेताम्मे हुने बेलामा माथिल्लो डोल्पामा समेत हिउँ नजम्नु भनेको जलवायु परिवर्तनको मुख्य असर रहेको पानी कार्यक्रमका जिल्ला संयोजक आङबहादुर लामाले बताए। हरेक वर्ष पृथ्वीको तापक्रम बढिरहेको र हिउँ कम पर्नुका साथै वातावारणमा रहेको धुलो, धुवा र फोहोरका कणले गर्दा हिउँ सिधै नपरेर पानी र हिउँ मिसिएर आउने गरेको वातावरणका विद्यार्थी योगेन्द्र बुढाले जानकारी दिए। करिब ४२ सय मिटरको उचाइसम्म रहेको धो तराप उपत्यका, तिन्जे उपत्याका साल्दाङ लगायतका क्षेत्रमा हिउँ जमेको छैन। खाली तुसारो जस्तो मात्रै जमेको देख्न सकिन्छ हेलिकप्टरबाट तिन्जे पुगेकी सहायक प्रमुख जिल्ला अधिकारी लक्ष्मी शर्माले आश्चार्य व्यक्त गरिन्। हिउँ धेरैपटक परे पनि नजमेकोले स्थानीय यसवर्ष तल्लो क्षेत्रमा झरेका छैनन्। सबै गाँउमा नै बसिरहेको स्थानीय कुङकातावा लामाले जानकारी दिए। उनले भने, 'चिसो छ तर हिउँ जमेन। हिउँ पनि थोरैथोरै परेको छ। हिउँ नपरेको देख्दा हामी अचम्ममा परेका छौँ।' अघिल्ला वर्षहरूमा हिउँले सेताम्मे रहेका माथिल्ला डोल्पाको भुभाग यस वर्ष भने पूरै सुख्खा र नाङ्गा देखिएका छन्। हिउँ पहिरोले सयौँ चौरी गुमाएका भोटवासीले यस वर्ष हिउ नजमेपछि शान्ती पाएका छन्। जलवायू परिवर्तनको प्रभाव परेपछि खेती र अन्य क्षेत्रमा भने ठुलो समस्या आउने संकेत रहेको आङबहादुर लामाले चिन्ता व्यक्त गरे। लामाले भने, 'यो राम्रो संकेत हैन अब बाह्रै महिना जमेको हिउँसमेत पग्लिने खतरा बढेको छ समयमा सोच्न जरुरी छ।' यतिबेला माथ्लिलो डोल्पाका सबै क्षेत्रमा हिउँ जम्न सकेको छैन। जमेको हिउँसमेत दैनिक पग्लिरहेको छ भने खोलामा बरफ मात्रै जमेको देख्न पाइन्छ। धेरै पटकको हिउँ परे अनुसार दुईतीन फिटसम्म हिउँ जमेको हुनुपर्ने धेरैको अनुमान रहेको छ।"
बंगलादेशका राष्ट्रपति हमिदसँग प्रधानसेनापति थापाको भेटवार्ता,काठमाडौं : प्रधानसेनापति पूर्णचन्द्र थापाले बंगलादेशका राष्ट्रपति मोहम्मद अब्दुल हमिदसँग शिष्टाचार भेट गरेका छन्। चार दिने बंगलादेश भ्रमणमा रहेका बंगाभवनमा पुगेर आइतबार थापाले हमिदसँग भेट गरेका हुन्। हमिदसँग भेटलगत्तै नेपाली राजदूतावासले आयोजना गरेको औपचारिक कार्यक्रममा थापा सहभागी भएका थिए। भ्रमणको सिलसिलामा सोमबार प्रधानसेनापति थापाले शिखा अनिर्बनस्थित वीर सैनिक स्मारकमा माल्यार्पण गरेका थिए। उनको स्वागतमा सेनाकुञ्जामा सम्मान कार्यक्रम आयोजना गरिएको थियो। बंगलादेशको आर्मी फोर्स डिभिजनमा भ्रमण गर्नुका साथै विभिन्न सैनिक उच्चपदस्थ व्यक्तित्वहरुसँग भेटघाट गरेका थिए। उनी भ्रम्ण सकेर माघ १ गते काठमाडौं फर्कर्ने कार्यक्रम रहेको छ।
गहुँ मासेर सडक,"डडेल्धुरा : भागेश्वर गाउँपालिकाको एक दुर्गम बस्तीमा स्थानीयको गाडी चढ्ने सपना पूरा भएको छ। भागेश्वर गाउपालिका ५ टपुवाधुराका गाउँलेले वर्षौंदेखि गाउँमा सडक ल्याउने सपना पूरा गर्न हिँउदे बाली नै नष्ट गरेका छन्। हिँदको प्रमुख बाली गहुँ नासेर खेतबाट सडक खनेका छन्। करिव ३० लाखको अनुमानित इस्टिमेटका आधारमा गाउँपालिका, सामुदायिक वन र उपभोक्ताको संयुक्त लगानीमा सडक निर्माण गरिएको हो। भागेश्वर गाउँपालिका वडा नम्बर ५ मा रहेको विकट बस्ती गुवाणी, टप्वा, विरखम र चौपाता गाउँका करिव ६० परिवार लभान्वीत हुने उपभोक्ता समितिका अध्यक्ष महेश भाटले बताए। उनले भने, गाउँमा सडक पुगेसँगै स्थानीय उत्पादन बजारसम्म पुर्याउन सहज भएको छ। यहाा सुन्तला र कागती जातका फलफूल मुख्य रूपमा उत्पादन हुँदै आएको छ। सडक पुगेसँगै स्थानीयले उत्पादन गरेको तरकारी पनि बजारसम्म पुर्याउन थालेका छन्। पूर्वाधार विकास नै मुख्य कुरा रहेछ। सडक पुगिसक्यो। अब अन्य संचरना निर्माणमा पहल गर्नेछौं, अध्यक्ष भाटले भने, सडकले गाउँको आर्थिक विकासका लागि महत्वपूर्ण सहयोग मिल्ने अपेक्षा गरेका छौं। गाउँले पनि गहुँ मासिएको चिन्ताभन्दा पनि गाउँमा सडकको पहुँच बनेपछि उत्साहित छन्। सडक पुगेपछि डोको तथा स्टेचरमा सदरमुकामसम्म बिरामीलाई बोकेर पुर्याउनुपर्ने बाध्यता पनि टरेको छ। सुत्केरीलाई गाउँमा उपचार हुन नसकेपछि सदरमुकाम पुर्याउन समस्या थियो, स्थानीय बिस्ना भाटले भनिन्, अब आँगनमै एम्बुलेन्स आउन थालेको छ। समयमै अस्पताल पुग्न नसक्दा ज्यान जाने जोखिमबाट पनि मुक्ति मिलेको छ। सडक सपनाको अपेक्षाले मिहिनतले लगाएको हरियो गहुँ बारीमा बाटो खन्दा पनि स्थानीय खुसी छन्। गाउँलेलाई सडक नपुग्दाको दुःखका अगाडि उम्रिसकेको गहुँ नासिँदा पनि कुनै पीर परेन, उपभोक्ता समितिका अध्यक्ष महेश भाटले भने, वर्षौंदेखि त्यही सडककै सपनाले अत्याएको थियो। एक बाली नासिए पनि आफूले उत्पादन गरेको वस्तु बजारसम्म पुर्याउन र उचित मूल्य पाउन सफल भएका छन्। बजारसम्म पहुँच नहुँदा उत्पादन भएको तरकारी बारीमै कुहाउन बाध्य कृषक तारा भाटले अब व्यवसायीक रूपमै तरकारी खेती गर्ने योजना बनाएकी छन्। अब २० मिनेटमै गाउँपालिका केन्द्र केन्द्र पुग्न सकिन्छ। पहिला बिक्री गर्ने ठाउँ नहुँदा उत्पादन भएको तरकारी र फलफूल वस्तुभाउलाई खुवाउनुपथ्र्यो, उनले भनिन्, अब लगानी थपेर व्यवसायीक रूपमै तरकारी खेतीतिर लाग्छु। सुन्तला उत्पादनका लागि यो क्षेत्र प्रख्यात छ। भागेश्वर गाउँपालिकादेखि १० किलोमिटरको दूरीमा छ टपुवाधुरा। महाभारतको काखमा रहेको उक्त धुराबाट सुदूरपश्चिमका सात पहाडी जिल्ला हेर्न सकिन्छ। जसरी पनि गाउँसम्म सडक पुर्याउने अभिलाशाका कारण सडक निर्माण गरिरहेकै ठाउँमा राति अबेरसम्म पनि बस्थे। सडक पुगेपछि गाउँपालिकाले भ्रमण वर्षको उद्घाटन पनि टपुवाधारामै गर्ने गाउँपालिका अध्यक्ष कौशिला कुमारी भट्टले बताइन्। क्याप्सन्ः"
कर्णाली तर्न डुंगाकै भर,"टीकापुर : सुदूरपश्चिमको टीकापुर र प्रदेश ५ को राजापुर नगरपालिका जोड्ने कर्णाली नदीको दौलतपुर घाटमा पुल छैन। पुल नभएकै कारण वषौंदेखि दुवै ठाउँका स्थानीय डुंगाबाट वारपार गर्दै आएका छन्। हिउँदमा नदीमा पानीको बहाव केही कम हुने भएका कारण सहजै वारपार गर्न सकिन्छ। तर बर्खामा उर्लदो भेलमा भने ज्यानकै बाजी थापेर आउजाउ गर्नुपर्छ। कैलालीको टीकापुर बजार राजापुर नगरपालिकाको दौलतपुर, टिहुनीलगायतका दर्जनौं गाउँको मुख्य बजार हो। दौलतपुर घाट भएर दैनिक हजार बढी स्थानीय डुंगाबाट बजारसम्म पुग्छन्। डुंगा चड्नुको विकल्प छैन, स्थानीय रविलाल चौधरीले भने, वर्षौंदेखि यो अवस्था फेरिएको छैन। हिउँदमा पानी कम हुँदा जोखिम कम हुँछ। तर बर्खामा उर्लदो कर्णालीको भेलमा कतिबेला बिलाउने हो पत्तो हुँदैन। नदीले जिल्ला छुट्याए पनि दुई क्षेत्रीबीचको सम्बन्ध घनिष्ट छ। किनमेलदेखि औषधि उपचार गर्ने मुख्य केन्द्र टिकापुर नै हो। एकपटकलाई भए त केही थिएन। तर दिनमै तीनचार पटकसम्म ओहोरदोहोर गर्नुपर्छ, उनले थपे, ज्यान जोखिममा मात्रै होइन, हाम्रो समय पनि खर्च भएको छ। नदीमा सञ्चालन हुँदै आएका स्टिमरबाट स्थानीय आवतजावत गर्छन्। बर्दियाको दौलतपुर उब्जनीका लागि उर्वर भूमि हो। टीकापुरमा बसोबास गर्नेहरू पनि दौलतपुरमै खेतीपाती गर्छन्। दौलतपुरमा उब्जाएको खाद्यान्न बाली स्टिमरमै गोरुगाडा तारेर टीकापुरतर्फ भिœयाउँछन्। सानो स्टिमरमा डन्लप राखेर खाद्यान्न ल्याउनु निकै अप्ठ्यारो पर्छ, टिकापुरका जगन्नाथ धमालाले भने, दैनिक हजारौं मान्छे यो नदी तर्छन्, पुलको मा पनि भएको छ। न त संघीय सरकारले नै वास्ता गरेको छ न स्थानीय तहले नै चासो लिएका छन्। कर्णाली नदीको तीव्र बहावका कारण बेला बेलामा दुर्घटना पनि हुने गरेको छ। गत असारमा १८ जना सवारी बोकेको स्टिमरको इन्जिन बन्द हुँदा बगेर सत्ती घाटसम्म पुगेको थियो, मुस्किलले डुंगा पार लगायौं, विगत ३० वर्षदेखि दौलतपुर घाटमा डुंगा सञ्चालन गर्दै आएका गौरी चौधरीले भने। चौधरीलाई यस्ता धेरै घटनाले बेला बेला झस्काउँछ। के गर्नु यात्रुलाई तार्नैपर्छ, पुल छैन, चौधरीले थपे, कयौं बिरामीलाई पनि टर्च बालेरै नदी तार्नुपरेको छ। गाउँमा स्तरीय स्वास्थ्य संस्था नभएपछि दौलतपुरका सर्वसाधारण उपचारका लागि टिकापुर नै जान्छन्। गर्भवती, सुत्केरी, गम्भीर प्रकृतिका बिरामी पनि ढंगाकै सहारामा नदी तार्ने गरिन्छ। स्थानीयले दौलतपुर घाटमा पक्की पुलको माग गर्न संघर्ष समितिसमेत गठन गरेका थिए। समितिका सदस्य भरत साउँदले पुलका लागि धेरै निकयामा धाए पनि सम्बोधन हुन नसकेको बताए। पुल माग्दै हामी सबै तहको सरकासँग पुग्यौं, उनले भने, सबैको मुखबाट पहल हुन्छ भन्ने सुनियो तर प्रक्रिया भने कसैले अगाडि बढाएनन्। हाम्रो समस्या उस्तै छ। स्थानीयले लामो समयदेखि दौलतपुर घाटमा पक्की पुल निर्माण गर्न माग गर्दै आएका छन्।"
मध्यमर्स्याङ्दी आयोजना : विद्युत उत्पादन घट्यो,"बेसीसहर : मध्यमर्स्याङ्दी जलविद्युत् केन्द्रमा जडित एउटा टबाइनको मर्मत सुरु भएको छ। केन्द्रमा जडित ३५३५ मेगावाट क्षमताको २ वटा टर्बाइनमध्ये युनिट नन्बर २ को टर्बाइन फेर्ने कार्य शनिबारदेखि सुरु भएको हो। युनिट २ को मर्मत हुँदा युनिट १ बाटमात्रै विद्युत् उत्पादन भएको छ। उक्त टर्बाइन फेर्न र आवश्यक मर्मत सम्भारका लागि नेपाल विद्युत् प्राधिकरणले १८ दिनको समय दिएको छ। यसबीचमा युनिट २ को पूरै रनर फेरिने मध्यमर्स्याङ्दी जलविद्युत् केन्द्रका प्रमुख शिवकुमार शाहले बताए। मर्मतका लागि २० दिनको योजना बनाएकोमा प्राधिकरणले १६ दिनमा सक्न निर्देशन दिएको थियो। तर १६ दिनमा मर्मत नसक्ने भएपछि १८ दिनमा सक्ने योजना बनाइएको शाहले बताए। उनका अनुसार टर्बाइनमा जडित रनर, गाइभेन्सलगायत फेरिनेछ। स्वीचएड, जेनेरेटरलगायत बिग्रन लागेका मेसिनरी सामानको पाटपूर्जा फेर्ने र मर्मत गरिने योजना छ। केही मेशिनरी सामग्रीको सर्भिसिङसमेत गरिने प्राविधिकले बताएका छन्। मध्यमर्स्याङ्दी मर्मत यसअघि सोमबारदेखि हुने भनिएको थियो। यसबीचमा भारतबाट ढल्केबरसम्मको प्रसारण लाइनमा समस्या आउँदा विद्युत् आपूर्ति बन्द भएपछि आयोजनाको मर्मत कार्य सारिएको आयोजना स्रोतले बताएको छ। आयोजना प्रमुख शाहले भने, पानी तत्काल धेरै नघटेको र चिसो भएकाले बढी विद्युत् खपत हुन्छ। त्यसैले समय सारिएको हो। प्राधिकरणका अनुसार कालीगण्डकी र बुढीगण्डकीबाट थप विद्युत्भार उपलब्ध गराएर मध्यमर्स्याङ्दी जलविद्युत् केन्द्रको उत्पादन बन्द गर्न लागिएको हो। यसअघि पुस १९ गतेदेखि युनिट २ मर्मत थाल्ने योजना बनाएको थियो। प्राधिकरणले हरेक वर्ष हिउँदमा मध्यमर्स्याङ्दीमा जडित युनिटको मर्मत गर्दै आएको छ। २२ वर्षमा यसको इन्टेकसहित मर्मत गरिँदै आएको छ। आधा विद्युत उत्पादन पानीको बहाव घटेपछि ७० मेगावाट क्षमताको आयोजनाबाट आधा परिमाणमा विद्युत् उत्पादन हुन थालेको छ। राति र दिउँसो विद्युत् उत्पादन रोकेर जलाशयमा पानी जम्मा गरी साँझबिहान मुस्किलले तीन घण्टा मात्रै पूर्ण क्षमतामा विद्युत् उत्पादन भइरहेको आयोजनाले जनाएको छ। हाल मध्यमर्स्याङ्दीबाट दैनिक औसत ३६ मेगावाट विद्युत् उत्पादन भइरहेको छ । पानी जम्मा नगरी नदीमा बगेको पानीले २० देखि २२ मेगावाट मात्रै बिजुली उत्पादन हुन्छ । अर्ध जलाशययुक्त (पिकिङ रन अफ रिभर) मध्यमर्स्याङ्दी जलविद्युत् केन्द्रमा करिब ६ महिना मात्रै पूर्ण क्षमतामा विद्युत् उत्पादन हुने गरेको छ ।"
प्रतिघर एक किमि सडक,"ललितपुर : ललितपुरको महालक्ष्मी नगरपालिकाकाले प्रतिघर एक किलोमिटर सडक पुगेको दाबी गरेको छ। नगरप्रमुख रामेश्वर श्रेष्ठका अनुसार २५ देखि ३० घरका लागि एक किमि सडक बन्नुपर्ने हुन्छ। तर, उनले नगरमा प्रतिघर एक किमिको हिसाबले सडक पुगेको बताए। भौगोलिक विकटताका कारण धेरै सडक बनाउनुपरेको गुनासो गरे। बस्ती छरिएका छन् डाँडामाथि एउटा घर बनाएको हुन्छ। सडक पुर्याउनै पर्यो, श्रेष्ठका अनुसार महालक्ष्मी नगरपालिकामा करिब ३० हजार घरधुरी छन्। प्रतिघर एक किमि हिसाबले सडक पुगेको दाबी गरे पनि अहिलेसम्म महालक्ष्मीका मुख्य सडक बन्न सकेका छन्। उनले यो वर्ष करिब अर्ब रुपैयाँ बराबरको सडक बनाउने जमर्को गरेको समेत बताएका हुन्। स्थानीय तहमा भ्रमण वर्षलाई लक्ष्य गरेर विभिन्न कार्यक्रम भइरहेका छन्। महालक्ष्मीले दिगो विकास तथा आर्थिक लाभका लागि अर्ब रुपैयाँ सडकमा खर्च गर्ने लक्ष्य बनाएको हो। उक्त बजेट केन्द्र र प्रदेश सरकार तथा योजना आयोगसँग माग गरेको जानकारी दिए। आफ्ना क्षेत्रको सडक कालोपत्रे गर्न केन्द्रीय सरकारबाट ७ करोड रुपैयाँ पाइसकेको बताए। प्रदेश र योजना आयोगसँग अर्ब रुपैयाँ माग गरेको छु श्रेष्ठले भने, मानेदोभानसम्म सजिलो बाटो पुर्याउन प्रयासरत छु। सिंगल लेन मात्र भए पनि यो वर्ष काम हुने दाबी उनको छ। महालक्ष्मीलाई सरकारले वास्ता गरेन सरकारले महालक्ष्मी नगरपालिकालाई खासै वास्ता नगरेको गुनासो नगरप्रमुख श्रेष्ठको छ। पर्यटन प्रवद्र्धनका लागि अब चाँडै उनले २५ किलोमिटर फुटट्रेल निर्माणको शुभारम्भ गर्ने तयारीमा रहेको बताए। लाँकुरीभञ्याङलाई पर्यटकको गन्तव्य बनाउन चाहेका छन्। हाइकिङ रुट निर्माण, साइकल लेन बनिरहेको बताए। लाँकुरीभञ्याङबाट सूर्योदय र सूर्यास्तको सुन्दर दृश्य हेर्न मिल्ने उनको भनाइ छ। तर, पूर्वाधार निर्माण अझै बाँकी रहेको उनले स्विकारे। ऐतिहासिक तथा पुरातात्विक महत्व बोकेका थुप्रै सम्पदा, मठमन्दिर भए पनि महालक्ष्मी पछाडि परेको छ। उनका अनुसार धार्मिक महŒव बोकेको सिंह ऋषिको गुफा र भगवान् रामचन्द्रको जन्मका लागि बाघ गुप्तवास बसेको ठाउँ पनि यहीँ छ। तीन हजार वर्ष पुरानो महालक्ष्मी मन्दिर, बालकुमारी, सिद्धि विनायक, बाघभैरवलगायत मठमन्दिरलाई प्रवद्र्धन गर्न जरुरी रहेको बताए। महालक्ष्मीका विभिन्न चाडपर्व र जात्रा ओझेलमा परेका छन्। यहाँ परम्परागत बाजागाजा तथा जात्रा पर्व स्थानीयले सञ्चालन गरिरहेका छन्। लुभु, सानागाउँलगायत ठाउँलाई सम्पदा बस्ती भने पनि यहाँका विकास र प्रवद्र्धन चित्तबुझ्दो नभएको उनले गुनासो गरे। उनले भने, महालक्ष्मीको विकास तथा प्रवद्र्धनका लागि केन्द्रीय र प्रदेश सरकारको सहयोगको खाँचो छ।"
घुर्मीकटारी सडक छिचोन्नै मुस्किल : एक किलोमिटर पार गर्न ६ मिनेट !,"ओखलढुंगा ; सिद्धिचरण राजमार्गअन्तर्गत घुर्मीकटारी खण्डमा ४४ किलोमिटर कच्ची सडक छ। यो सडक सगरमाथाका पहाडी जिल्ला ओखलढुंगा, खोटाङ र सोलुखुम्बुका नागरिक प्रदेश राजधानी विराटनगर आवत जावत गर्ने मुख्य मार्ग हो। ग्रेड नमिलेको कच्ची सडक स्तरोन्नति नहँदा यो सडक खण्ड पार गर्न ज्यान जोखिममा राखेर यात्रा गर्नुपर्छ। ओखलढुंगाबाट इटहरी हिँडेका रमेश राई घुर्मीबाट कटारी गाडी लागेपछि झ्यालबाट हेर्नै डराउँछन्। उनले दायाँबाया हेर्दा डरलाग्दो भीर र अप्ठेरो बाटो भएकाले त्रसित हुँदै यात्रा गर्नु पर्ने बाध्यता रहेको बताए। ४४ किलोमिटर सडक पार गर्न ४ घण्टा बढी समय लाग्छ। जीपमा एक किलोमिटर सडक पार गर्न ६ मिनेटजति लाग्ने गर्छ। सडक अति जोखिमपूर्ण छ, जोखिम मोलेर सवारी चलाउनुपर्छ, चालक रितेश तामाङले भने। सडक हिउँदमा धुलो र वर्षामा हिलोका कारण खाल्डाखुल्टीसमेत पत्ता नहुने उनले बताए। सडक जोखिमपूर्ण भए पनि अर्को विकल्प नभएकाले यही सडक प्रयोग गर्नु पर्ने बाध्यता रहेको होटल व्यवसायी संघका जिल्ला अध्यक्ष थगेन्द्रराज राईले बताए। उनले भारतदेखिका आन्तरिक तथा बाह्य पर्यटक सगरमाथा हेर्न आउँदा यही सडक प्रयोग गर्नुपर्ने भएकाले सडककै कारण पर्यटक जिल्ला भित्रन नसकेको उनको भनाइ छ। उदयपुरमा पर्ने उक्त सडकका प्रयोगकर्ता भने ओखलढुंगा, खोटाङ र सोलुका नागरिक हुन्। सम्बन्धित जिल्लामा उक्त सडकको उपयोगिता छैन, अन्य जिल्लाका सरोकारवालाले जिल्ला बािहरका योजनामा चासो नदिएकाले सडक स्तरोन्नति र कालोपत्रे नभएको हो, यसको मार सर्वसाधारण खेपिरहेका छन्, सोलुखुम्बुका निमा शेर्पाले भने। यात्रुवाहक र मालवाहक ठूला सवारी नियमित चल्ने र ३ पहाडी जिल्लामा उपभोग्य वस्तु यही सडक हुँदै ढुवानी गरिन्छ। तर, यो सडक वर्षौंदेखि स्तरोन्नति नहुँदा यात्रुले सास्ती खेप्दै आएका छन्। प्रदेश राजधानी जान मात्र होइन, ढुवानीका लागि समेत सडक जोखिमयुक्त भएकाले समस्या रहेको उद्योग वाणिज्य संघ ओखलढुंगाका अध्यक्ष ज्ञानेन्द्र मास्केले बताए। नेताले उक्त सडक पिच गर्ने घोषणा गरे पनि प्रदेश र संघीय सरकारको प्राथमिकतामा परेको छैन। ओखलढुंगाका संघीय सांसद यज्ञराज सुनुवारले मिर्चैया सोलुखुम्बु सडक ४ लेनको निर्माण गरेर भारतको नाकादेखि सगरमाथासम्म पहुँच पुर्याउनुपर्ने बताए। उनले संघीय सरकार र प्रदेश सरकारलाई पहाडका तीन जिल्लाको लाइफलाइनका रूपमा रहेको उक्त सडक विस्तार तथा कालोपत्रे गर्न ध्यानाकर्षण गराइए पनि प्राथमिकता नदिएको बताए।"
सरकारी सवारीको दुरुपयोग बढ्दो,"विराटनगर : कोसी राजमार्गअन्तर्गत विराटनगर महानगरपालिकाको दूध फारम नजिक शनिबार दिउँसो बा१ झ ८५७९ नम्बरको सरकारी गाडी ट्राफिक चेकिङमा पर्यो। मोरङको बूढीगंगा गाउँपालिकाको उक्त जिप सार्वजनिक बिदाका दिन कुदाएको पाइएपछि ट्राफिक प्रहरीले रोक्यो। चेकजाँच गर्दा बिदाका दिन कुदाउनका लागि कुनै अनुमति नलिएको फेला पारेपछि ट्राफिक प्रहरीले गाडी होल्ड गर्यो। चालकले पछि जिल्ला प्रशासन कार्यालयबाट कुदाउन अनुमति प्राप्त पास लिएर आएपछि सार्वजनिक बिदाका दिन बिनाअनुमति नकुदाउन सचेत गराएर गाडी छाडियो। प्रदेश १ संसद् सचिवालयको को१ ब २३६४ नम्बरको मोटरसाइकल पनि ट्राफिक चेकजाँचमा पर्यो। संसद्कै कर्मचारी सवार सरकारी नम्बर प्लेटको मोटरसाइकललाई बिनापास कुदाएको पाइएपछि ट्राफिकले नियन्त्रणमा लिएको हो। दुई घण्टापछि जिल्ला प्रशासनबाट पास लिएर आएपछि यही क्रम दोहोर्याए आगामी दिनमा कारबाही गर्ने चेतावनीसहित छाडियो। सार्वजनिक बिदाका दिन कर्मचारीले बिनाअनुमति सरकारी नम्बर प्लेटका साधनको चरम दुरुपयोग गर्ने क्रम बढेपछि ट्राफिक प्रहरीले कारबाहीका लागि सक्रियता बढाएको छ। बिदाका दिन बिनाअनुमति सरकारी गाडी कुदाएर दुरुपयोग गर्ने क्रम बढेर गएको पाइयो, मोरङ ट्राफिक प्रमुख प्रहरी निरीक्षक राकेशकुमार पोदारले भने, सरकारी कर्मचारीले निजी प्रयोजनका लागि सवारी साधन चलाउँदा रहेछन्। पोदारले त्यसरी कुदाइएका सवारीसाधन कारबाहीका लागि नियन्त्रणमा लिन थालिएको जानकारी दिए। कारबाहीको सुरुवाती चरण भएकाले शनिबार पास बनाएर ल्याउन्जेलसम्म छुट दिइएको उनले बताए। उनले भने, अब पास बनाएर ल्याउन छुट दिइने छैन। बिदाका दिन कुदाउनुपर्ने भए सम्बन्धित निकायबाट पास बनाएर साथमै बोकेको हुनुपर्छ। पोदारले सार्वजनिक बिदाका दिन जिल्लाभित्रै सरकारी गाडी चलाउन जिल्ला प्रशासन कार्यालयबाट अनुमति लिनुपर्ने प्रावधान रहेको जनाए। उनले पिकनिक, किनमेल, भेटघाट, पारिवारिक उत्सवलगायत निजी काममा बिदाका दिन सरकारी गाडी दुरुपयोग हुने गरेको बताए। ट्राफिक प्रहरीले दूध फारमलाई केन्द्र बनाएर शनिबार दुई घण्टा गरेको चेकजाँचमा नियम उल्लंघन गर्ने सवारी साधनमाथि कारबाही गरेर ४० हजार रुपैयाँ राजस्व संकलन गरेको थियो। मोटरसाइकल चलाउँदा हेल्मेट नलगाउने चालकदेखि तीव्र गतिमा कुदाउने, क्षमताभन्दा बढी भार बोक्ने, लाइसेन्स, ब्लुबुक नभएको, नम्बर प्लेट नलेखेका, स्वरूप परिवर्तन गरिएका र नवीकरण नगरी चलाइएका सवारी साधनमाथि कारबाही गरिएको बताइएको छ। पोदारले ट्राफिक नियम उल्लंघन गर्नेलाई कारबाही गर्दै चालकलाई नियमबारे सचेत गराएको जानकारी दिए। मोरङका प्रमुख जिल्ला अधिकारी मदन भुजेलले सार्वजनिक बिदाका दिन सरकारी नम्बर प्लेटका सवारी साधन चलाउन नपाइने र जरुरी कामका सिलसिलामा चलाउनै परे अनुमति लिनुपर्ने बताए। प्रजिअ भुजेलका अनुसार बिदाका दिन चलाउनुपर्ने भए जिल्लास्थित सरकारी कार्यालय, स्थानीय तहका सवारीसाधनले जिल्ला प्रशासन कार्यालय र मन्त्रालयका गाडीले प्रदेश मन्त्रालयबाट अनुमति लिनुपर्ने व्यवस्था छ।"
विप्लव नेता पाण्डे पक्राउ,दाङ : विप्लव नेतृत्वको नेकपाका जिल्ला स्तरीय नेता ईश्वरीप्रसाद पाण्डेलाई दाङ प्रहरीले पक्राउ गरेको छ । तुल्सीपुर उपमहानगर पालिका ८ कटकुइयाबाट सोमबार पक्राउ गरेको ईलाका प्रहरी कार्यालय तुल्सीपुरका प्रमुख हरिहर नाथ योगीले जानकारी दिए । उनलाई जिल्ला प्रहरी कार्यालयमार्फत मुद्दा दर्ता गरिने तयारी भएको छ । पाण्डे दाङको पश्चिम क्षेत्र इन्चार्ज भएको प्रहरीले जनाएको छ ।
पुल बनेपछि झन् सास्ती,"दैलेख : सुर्खेतदैलेख सडकखण्डको लोहा खोलामा हचुवाको भरमा पुल निर्माण गरिँदा सवारी सञ्चालनमा झन् सकस भएको छ। उक्त पुल सडकभन्दा निकै होचो छ। सम्बन्धित निकायले हचुवाको भरमा पुलको सर्भे गर्दा डिजाइन नै फेल भएको हो। पुलको दुवै छेउबाट आउने पहिरोको जोखिमले समेत पुल बग्ने खतरा छ। स्थानीय देवेन्द्र गोदारले भने, खोला उर्लेर आए पुलमाथि नै पानी बग्ने देखिन्छ, यसरी इन्जिनियरले गलत सर्भे गर्दा राज्यकोषको करोडौं रकम खेर जाने सम्भावना छ। लोहा खोलामा पुल नभएका कारण यात्रुले सास्ती खेप्दै आएको उनले बताए। स्थानीय करुणाकर खनालले हचुवाको भरमा पुल निर्माण गर्नेलाई कारबाही गर्न माग गरेका छन्। पुल बन्यो तर जोखिम घटेन, उनले भने, सडकभन्दा होचो पुल निर्माण भएपछि गाउँका सबै स्थानीयको विरोध जारी छ। विश्व बैंकको सहयोगमा निमार्णाधीन पुल निर्माणको जिम्मा रसुवा इलाइट सूर्य जेभीले लिएको छ। लोहाखोलासहित रसुवा इलाइट सूर्य जेभीले कर्णाली राजमार्गका १५ वटा पुल निर्माणको जिम्मा लिएको छ। तर, राजमार्गमा निर्माणाधीन अधिकांश पुल होचा र कमजोर बनाइएका छन्। १५ पुलको लागत करिब ५८ करोड रुपैयाँ छ। तर, निर्माणाधीन पुलको सम्झौता अवधि सकिए पनि कम्पनीले पटकपटक समय थपेर पुल निर्माण गर्दै आएको छ। स्वाँतखोलामा बन्यो पक्की पुल मीरगञ्ज पुल मर्मत : जोगबनीबाट आयातनिर्यात बन्द टेकु पुलको ठेक्का तोडियो"
विप्लवका जिल्ला सेक्रेटरी हतियारसहित पक्राउ,"बेनी : सरकारद्वारा प्रतिबन्धित नेत्रविक्रम चन्द विप्लव समूहका म्याग्दी जिल्ला सेक्रेटरी रेशम सापकोटा हतियारसहित पक्राउ परेका छन्। ३० वर्षीय सापकोटालाई बेनी नगरपालिका२ स्यानालेक स्थित घरबाट आइतबार राती पक्राउ गरिएको जिल्ला प्रहरी कार्यालयले जनाएको छ। सापकोटाको घरमा खानतलासी गर्दा हतियारसमेत बरामद भएको प्रहरी निरीक्षक ध्रुवप्रसाद शर्माले जानकारी दिए। उनका अनुसार ३०३ भि ८९४० नम्बरको राइफल १ नाल, सोको सात राउण्ड म्याग्जीनमा भरिएको गोली बरामद भएको हो। यस्तै लोड गरी राखेको एक नाले भरुवा बन्दुक, तीन डब्बा बारुदको छर्रा, तीन थान रसिद र १५ थान दस्तावेज बरामद भएको प्रहरी निरीक्षक शर्माले बताए। सापकोटालाई राती नै बेनी स्थित जिल्ला प्रहरी कार्यालयमा ल्याएर थप अनुसन्धान सुरु गरेको प्रहरीले जनाएको छ।"
माघे संक्रान्तिमा अन्नदान मेला,"भक्तपुर : भक्तपुरको सूर्यविनायक नगरपालिका ९ नंखेलस्थित नन्दीकेश्वर महादेव मन्दिर परिसरमा माघे संक्रान्तिको दिन अन्नदान मेला हुने भएको छ । नन्दीकेश्वर महादेव मन्दिर क्षेत्र विकास गुरुयोजनाको लागि आर्थिक संकलन गर्ने उद्देश्यले उक्त मेला गर्न लागिएको हो । नन्दीकेश्वर महादेव संरक्षण तथा विकास समितिले मन्दिर क्षेत्रको विकासको लागि करिब १० करोड रुपैयाँको गुरुयोजना निर्माण गरेको छ । सोही गुरुयोजना कार्यान्वयन गर्न आवश्यक आर्थिक संकलन गर्ने उद्देश्यले माघे संक्रान्तिको दिन अन्नदान मेला गर्न लागिएको समितिका अध्यक्ष तुलसीदास कासुलाले जानकारी दिए । मेलाबारे जानकारी दिन समितिले आयोजना गरेको पत्रकार सम्मेलनमा अध्यक्ष कासुलाले गुरुयोजनामा लिच्छविकालीन नन्दीकेश्वर महादेवको प्राचीन स्वरुपको मन्दिर निर्माणसँगै मन्दिर प्रवेशद्वार र पाटी निर्माण गर्ने योजना समेटिएको बताए । मन्दिर परिसरमा अहिले समितिकै पहलमा बहुउद्देश्यीय सामुदायिक भवन निर्माण भइरहेको छ । हालसम्म एक करोड ६९ लाख रुपैयाँ खर्च भइसकेको उक्त भवन पूरा गर्न करिब दुई करोड पचास लाख रुपैयाँ लाग्ने उनको भनाइ छ । प्राचीन स्वरुपको दुईतले नन्दीकेश्वर महादेव मन्दिर निर्माणको लागि मात्रै अढाइ करोडको लगत इस्टिमेट तयार भएको छ, अध्यक्ष कासुलाले भने, उक्त मन्दिर निर्माण गर्न पुरातत्व विभागले एक करोड रुपैयाँ विनियोजन गरिसकेको छ । नन्दीकेश्वर महादेव मन्दिर ६४ शिवलिंगमध्ये एक हो । पशुपतिनाथको शिवलिंगमा जस्तै यसमा पनि महादेवको चारवटा मुखाकृतिमा रहेका छन् । पशुपतिनाथको शिवलिंगजस्तै नन्दीकेश्वर महादेवको शिवलिंग पनि जमिनमा गडिएको अवस्थामा रहेको छ । मन्दिर बाहिरबाट हेर्दा मन्दिरजस्तो लाग्दैन । मन्दिरको पश्चिममा ढोका र तीनतिर झ्याल राखेर बनाइएको माथिल्लो भाग ढलान गरिएको छ । ढलानमुनि रातो झल्लर र मन्दिरको तीनदिन बत्ती बाल्ने दियोको लहरले मात्रै यो मन्दिर रहेछ भन्ने भान हुन्छ । पुरातत्व विभागले नन्दीकेश्वर महादेवको शिवलिंग लिच्छविकालीन भएको पुष्टि गरिसकेको समितिका उपाध्यक्ष श्रीराम ब्याञ्जूले जानकारी दिए । नन्दीकेश्वर महादेव मन्दिर लिच्छविकालीन भएर पनि यसको उचित संरक्षण तथा प्रचारप्रसार हुन नसकेकाले माघे संक्रान्तिका दिन अन्नदान गरेर यसको महत्व उजागर गर्न खोजेको उनले स्पष्ट पारे । जिल्ला समन्वय समिति भक्तपुरका सदस्यसमेत रहेको व्याञ्जूले गुरुयोजनाअनुसार मन्दिरको संरक्षणसँगै मन्दिर परिसरमा ढुंगा छापिने जानकारी दिए । मेलामा अन्न, फलफूल मिठाइसँगै गच्छेअनुसार दक्षिणा दान गर्न सकिने प्रवन्ध मिलाइएको समितिका कोषाध्यक्ष इन्द्रप्रसाद व्याञ्जूले बताए । महादेवका वाहन नन्दीले अनाहकमा पृथ्वीलोकमा मानिसको योनीमा जन्म लिनुपर्ने गरी पार्वतीबाट श्राप पाउँछन् । उक्त श्रापअनुसार पृथ्वीलोकमा मानिस भएर जन्मिएका नन्दीले मानव योनीबाट मुक्ति पाउन महादेवको आह्वान गर्दै तपस्या गर्छन् । आफूलाई आह्वान गर्दै तपस्या गरेका नन्दीलाई महादेवले मुक्ति पाउन आफ्नो शिवलिंग स्थापना गरी पूजाआजा एवं प्रार्थना गर्न सुझाउँछन् । महादेवको आदेशानुसार नन्दीले शिवलिंग स्थापना गरी पूजाका सम्पूर्ण विधि विधान पूरा गर्छन् । उक्त प्रार्थनाबाट खुसी भएर महादेवले नन्दीलाई मानव योनीबाट मुक्ति दिलाएर पुनः कैलाश लानुअघि नन्दीले पूजाआजा गरेको शिवलिंगको नाम नन्दीकेश्वर महादेव भएको शिवपुराणमा उल्लेख भएको समितिका संरक्षक रामप्रसाद सत्यालले जानकारी दिए । मन्दिरमा दैनिक पूआआजाको लागि एकजना पुजारीको व्यवस्था गरिएको छ । उनले प्रत्येक दिन बिहान सूर्योदय अगावै नित्यपूजा र साँझ आरती गर्ने गर्दै आएका छन् । त्यस्तै मन्दिरभित्र अखण्ड दीप प्रज्ज्वलन भइरहेको छ । प्रत्येक वर्ष वैशाख पूर्णिमाको दिन नन्दीकेश्वर महादेवको कलश खट जात्रा हुँदै आएको अध्यक्ष कासुलाले जानकारी दिए । प्रत्येक दिन बिहान भजनकीर्तन हुने नन्दीकेश्वर महादेव मन्दिरमा श्रावण महिनाको सोमबार, हरितालिका तीज, जनै पूर्णिमा, सकिमना पूर्णिमा र महाशिवरात्रीका दिन विशेष मेला तथा पूआअर्चना हुँदै आएका छन् ।"
भारतले इन्धनमा पनि रिरुट दिएन,"विराटनगर : भारतले जोगवनीफारवीसगञ्ज सडक खण्डमा पर्ने मीरगञ्ज पुल मर्मत सुरु गरेपछि प्रदेश १ मा इन्धन आपूर्तिमा समस्या भएको छ। पुस २४ गतेबाट पुल मर्मत गर्न सुरु गरेपछि जोगवनी नाकाबाट इन्धन आपूर्ति पनि रोकिएपछि इन्धन संकट सुरु भएको हो। भारतीय पक्षले अति आवश्यक इन्धन आयातमा वैकल्पिक सडक प्रयोग गर्न अनुमति नदिएपछि जोगवनी नाका हुँदै विराटनगरबाट प्रवेश गर्ने इन्धन बोकेका ट्यांकर मीरगञ्जपुर पारी रोकिएका छन्। पुल मर्मतका लागि पुस २४ गतेदेखि माघ ६ गतेसम्म सवारी बन्द गर्ने निर्णय गरेको भारतीय पक्षले तेस्रो देशबाट भित्रिएका सवारीका लागि मात्र रिरुट गर्ने अनुमति दिएको छ। विराटनगर नाकाहुँदै भित्रने इन्धनका लागि रिरुट नदिएपछि इन्धन वितरणमा समस्या भएको आयल निगम प्रादेशिक कार्यालय विराटनगरका सूचना अधिकारी दिवस विष्टले बताए। इन्धनको नियमतः आपूर्ति गर्न वैकल्पिक व्यवस्थाका लागि निगमको केन्द्रीय कार्यालयमा सुरुमै पत्राचार गरेर केन्द्रीय कार्यालयले भारतसमक्ष प्रयास गर्न पनि रिरुटको अनुमति दिएन, विष्टले भने, १२ दिनमा देला भन्दाभन्दै झन्डै ठप्पको अवस्थामा पुग्यो। प्रादेशिक डिपो विराटनगरबाट प्रदेश १ र २ का १४ जिल्लामा इन्धन आपूर्ति गरिँदै आएको छ। १४ जिल्लामा दैनिक आठ लाख लिटरसम्म डिजल र तीन लाख लिटर पेट्रोलको माग छ। विराटनगर कार्यालयले विराटनगर भन्सारबाट इन्धन नआउने भएपछि भान्टावारीवीरपुरभारत नाका प्रयोग गरी बरौनीबाट इन्धन आयात गर्न रिरुटको व्यवस्था मिलाइदिन निगमको केन्द्रीय कार्यालयमा सोमबार पत्राचार गरेको थियो। यो रिरुटमार्फत दैनिक दुई सय ५० किलोलिटर पेट्रोल र एक हजार किलोलिटर डिजेल आयात गर्न क्षेत्रीय कार्यालयले निगमसँग अनुमति माग गरे पनि भारतको स्वीकृति नमिल्दा यो प्रकृया रोकिएको हो। विकल्पमा पाइपलाइनको इन्धन आयात भारतले इन्धनका लागि रिरुट नदिएपछि प्रादेशिक कार्यालय विराटनगरले अमलेखगञ्जबाट इन्धन आयात गरेर प्रदेश १ र २ मा वितरण गर्न सुरु गरेको छ। मोतीहारीअमलेखगञ्ज पाइपलाइनबाट भित्रिएको इन्धन विकल्पका रूपमा पुल मर्मत नभएसम्मका लागि प्रदेश १ मा ल्याएर १४ जिल्लामा वितरण गर्न थालिएको निगमले जनाएको छ। आयल निगम प्रादेशिक कार्यालय विराटनगरका अनुसार हाल दैनिक ३५ देखि ४० वटा ट्यांकरमा अमलेखगञ्जबाट इन्धन आयात गरिरहेको छ। पुल बन्द हुनुअघि प्रदेश निगमले पाइपलाइनबाट भिœयाएको इन्धन वितरण गरेको थिए। अखलेखगञ्जबाट न्यून मात्रामा पहिले डिजेल ल्याउने गरिएको थियो, उनले भने, पुस २४ गते यता दैनिक ३५ देखि ४० ट्यांकरसम्म इन्धन आयात गरिरहेका छौं। आयल निगम प्रादेशिक कार्यालयले सबै पहिलेको दरमा घटाएर पुल मर्मत नभएसम्म थोरै थोरै मात्र तेल प्रत्येक पम्पलाई वितरण गर्ने र माघ ६ पछि मात्रै पहिलेकै दरमा तेल उपलब्ध गराउन सकिने भनी पम्पहरूलाई सूचित गराएको नेपाल आयल निगम विराटनगरका क्षेत्रीय प्रमुख अशोक साहले जानकारी दिए। भारतीय सवारीले ट्यांकी भरी तेल हाल्न नपाउने नेपालमा सामान अनलोड गरी भारत फर्कने ट्रकले ट्यांकी भर्न नपाउने भएका छन्। भारतमा भन्दा नेपालमा डिजेल र पेट्रोल सस्तो पर्ने हुँदा यस अघि भारतीय ट्रकले नेपालमा भरी तेल हालेर भारत फर्कने गरेका थिए। यो क्रम विराटनगरभन्दा काँकडभिट्टा नाकामा बढी भएपछि झापा प्रशासनले भारतीय ट्रकलाई भरी तेल हाल्न प्रतिबन्ध लगाएको छ। झापाका प्रमुख जिल्ला अधिकारी उदयबहादुर रानाले भारतीय ट्रकलाई बढीमा एक सय लिटर मात्रै हाल्न दिने व्यवस्था मिलाएको जानकारी दिए। उनले भने, भारतीय सवारी साधनले नेपालमा इन्धन ट्यांकी भर्न दिँदा नेपालमा इन्धनको हाहाकार हुने र नेपालका लागि ल्याइएको इन्धन पुनः भारतीय सवारी साधनले उतै लैजाँदा नेपाललाई घाटा हुने गरेको थियो। भारतमा भन्दा नेपालमा डिजेल १७ रुपैयाँ सस्तो छ।"
अहेवको भरमा गाउँपालिकाको काम,"भोजपुर : साल्पासिलिछो गाउँपालिका१ दोभानेका ओङ्छु शेर्पा नागरिकताको सिफारिस बनाउन दिनभर हिँडेर चौकीडाँडा पुगे। गाउँपालिकाको कार्यालय पुग्दा उनीजस्ता सरकारी कामकाज लिएर आउने सेवाग्राहीको घुइँचो थियो। प्रमुख प्रशासकीय अधिकृतको काम धानिरहेका अहेव र सहलेखापाललाई भ्याईनभ्याई थियो। पहिलो दिन काम नभएपछि भोलिपल्ट झन्डै दिनभरिजस्तै पर्खिएपछि उनको पालो आयो। उनले सिफारिस बनाए। सिफारिस बनाउनै २ दिन कुर्नुपर्यो। भौगोलिक रूपले विकट मानिएको १ र २ वडाका दोभानेवासीलाई गाउँपालिका आउनै दुई दिन लाग्छ। त्यो पनि पैदल। एकातिर भौगोलिक विकटता अर्कोतिर सरकारी कामकाजका लागि पालो कुर्नुपर्ने सास्ती। कर्मचारी समायोजन र भौगोलिक विकटताले भएका कर्मचारी पनि सरुवा जानुले दुर्गम भेगका सेवाग्राहीलाई चर्को सास्ती खेप्नुपरेको छ। २ दिन हिँडेर गाउँपालिका पुग्नुपर्छ, गाउँपालिका पुग्यो समयमै काम हुँदैन ओङ्छुले भने, यत्रो पैदल यात्रा गर्दाको थकाई अर्कोतिर कर्मचारी नहुँदा पालो कुर्नुपर्ने हैरानी, सरकारी सेवा लिन पनि आराम छैन, साल्पासिलिछो गाउँपालिकामा पर्याप्त कर्मचारी नहुँदा सेवाग्राही मारमा पर्ने गरेका छन्। दिगो रूपले कर्मचारी संयन्त्र नबन्दा गाउँपालिकाको दैनिक कार्यसम्पादन प्रभावित बन्ने गरेको छ। गाउँपालिकाका प्रमुख प्रशासकीय अधिकृत किरणनिधि तिवारी सरुवा भएपछि स्वास्थ्य शाखाका छैटौं तहका सिनियर अहेव जगन्नाथ प्रसाद साहलाई कामको जिम्मेवारी दिइएको छ। आधिकारिक स्वीकृत गर्ने कार्यकारी नहुँदा गाउँपालिकाको काम धान्नुपरेको उनले सुनाए। भने, कार्यकारी अधिकृत नहुँदा कामको बोझ बढेको छ, सेवाग्राहीको भीड लाग्छ, गाह्रो छ, गाउँपालिकामा हाल २५ दरबन्दीमा २ स्थायी र एक जना करार गरी ३ मात्रै कर्मचारी छन्। दैनिक १ सय बढीको संख्यामा आउने सेवाग्राहीलाई सेवाभन्दा बढी सास्ती हुने गरेको छ। भौगोलिक विकट र दुर्गममा गाउँपालिका भएकाले कर्मचारी कम आउने, आए पनि सरुवा र काजमा बस्ने भएकाले सेवाग्राही सेवा प्रवाह गर्न समस्या भएको गाउँपालिका अध्यक्ष महेश राई बताउँछन्। कर्मचारी आउनै मान्दैनन्, आए पनि सरुवा र काजको बहानामा बाहिर जान्छन्, काम धान्नै गाह्रो छ, उनले भने। प्रमुख प्रशासकीय अधिकृत नहुँदा काम चलाउमा अहेवलाई नै काममा खटाउन बाध्य भएको अध्यक्ष राईले सुनाए। कर्मचारीका लागि केन्द्र सरकारसम्म निवेदन गर्न अध्यक्षलाई दौडधुप छ। तैपनि, सम्बोधन हुन नसकेको उनले गुनासो गरे। प्रमुख प्रशासकीय अधिकारी नहुँदा जनताको काम एकदमै प्रभावित भएको छ। पञ्जीकरण, सिफारिसलगायत धेरै सरकारी काममा अड्चन आउँछ, उनले भने, कर्मचारीको विकल्प खोज्न बाध्य छौँ। नमान्दा नमान्दै पनि अहेवलाई गाउँपालिकाको पनि काजमा खटाउनुपरेको छ वडासचिव अभावमा कामचलाउ कर्मचारी नियुक्ति गरेर वडाको काम भइरहेको छ। अहिले पनि गाउँपालिकाको ३, ४, ५, ६ वडा सचिवविहीन छन्। ती वडामा करारबाट नियुक्ति गरिएका र अन्य सामाजिक परिचालकबाट काम चलाइएको छ। वडातहमा कर्मचारी अभाव कर्मचारी समायोजनपछि रिक्त दरबन्दीअनुसार पदपूर्ति भए पनि वडा तहमा भने कर्मचारी अभाव छ। वडामा सचिव नहुँदा गाउँपालिका तथा नगरपालिकाले करारबाट कर्मचारी नियुक्ति गरेर काम धानिरहेको छ। लोक सेवा आयोगले स्थानीय तहका लागि कर्मचारी नियुक्ति गरे पनि भोजपुरका अधिकांश स्थानमा कर्मचारी अभाव छ। हतुवागढी गाउँपालिका७, ८ र ९ मा सचिव छैन। कार्यपालिकामै पनि सहलेखापालको पद खाली हुँदा कामको चाप त्यत्तिकै छ। त्यस्तै, आमचोक गाउँपालिका१० मा अहेवले धानेका छन्। वडा नम्बर ८९, र ६ ७ एक जना सचिवले धानेका छन्। रामप्रसाद राई गाउँपालिकामा पनि कर्मचारी अभाव छ। गाउँपालिकाको प्रशासकीय अधिकृत नहुँदा करारबाट नियुक्ति गरिएका अधिकृतलाई जिम्मेवारी दिइएको छ। गाउँपालिका५ र ६ एक जना, वडा नम्बर ७ र ८ मा एक जना सचिव र वडा नम्बर ३ र ४ वडामा करारबाट आएका कर्मचारीले सचिवको काम धानिरहेको छ। गाउँपालिकाको सबै विषयगत शाखा पनि खाली रहेको गाउँपालिकाले जनाएको छ।टेम्केमैयुङ गाउँपालिका६ र ७ मा एक जना, वडा नं ८ र ९ मा एक एक जना सचिवले धानेका छन्। षडानन्द नगरपालिकाको वडा नं २ र ३ मा एक जना, वडा नं ४ र ५ मा एक जना र वडा नं १३ र १४ मा एक जना सचिवलाई जिम्मा लगाइएको छ।"
सरकारको बन्धक प्रदेशसभा,"जनकपुरधाम : प्रदेश २ सरकारले सही समयमा सही निर्णय लिन नसक्दा प्रदेशसभा बन्धक बनेको छ। पछिल्लो दुई महिनादेखि प्रदेशसभा बैठक बस्न सकेको छैन। पुस २४ गते दिउँसो १ बजेका लागि बोलाइएको बैठक पुनः स्थगन भएको छ। प्रदेशसभा सचिवालयले सूचना टाँस गरी आगामी बैठक २८ गतेका लागि सारिएको जानकारी गराएको छ। पछिल्लो पटक डेढ महिनापछि १४ पुसमा बोलाइएको बैठक ४० मिनेट मात्र बसेर अवरुद्ध भएको थियो। त्यसको भोलिपल्ट १५ पुसमा अर्को बैठक बस्यो तर ५ मिनेटमै बैठक अवरुद्ध भयो। प्रतिपक्षी दलका साथै सत्तापक्षका केही सांसदको विरोधपछि बैठक अवरुद्ध भएको हो। सभामुख सरोजकुमार यादवले आगामी बैठक पुस १७ गते १ बजे बस्ने गरी बैठक स्थगन गरे। अर्को बैठक बिहीबार बोलाइने भनिए पनि बस्दै बसेन र ७ दिनका लागि स्थगन भयो। प्रदेशसभाको अर्को बैठक पुस २४ गते बोलाइएको थियो तर त्यो पनि बसेन। गत आर्थिक वर्षमा सम्पन्न विकास निर्माणका योजनाको उपभोक्ता समितिलाई भुक्तानीबारे प्रदेश सरकारले निर्णय गर्न नसक्दा प्रदेशसभा बैठक पटकपटक अवरुद्ध हुँदै आएको छ। प्रदेश सरकारले गत आर्थिक वर्षको अन्त्यमा बाँडेको योजनाको ९१ करोड रुपैयाँ उपभोक्ता समितिलाई भुक्तानी भएको छैन। प्रदेशसभा सदस्यमार्फत वितरण भएका योजनाको भुक्तानी माग्दै उपभोक्ताले सांसदलाई क्षेत्रमा विरोध गर्न थालेका छन्। तर, प्रदेश सरकारले फ्रिज भइसकेको रकम पुनः भुक्तानीको बाटो खोज्न नसक्दा प्रदेशसभा अनिर्णयको बन्धक बनेको छ। सरकारले भुक्तानीका विषयमा निर्णय गर्न नसक्दा प्रदेशसभा बैठक नियमित हुन सकेको छैन। प्रतिपक्षी दल नेकपा, कांग्रेसका साथै सत्तासीन राजपाका केही सांसदले भुक्तानीबारे मुख्यमन्त्री स्वयं सदनमा उपस्थित भई जवाफ दिनुपर्ने माग गरेका छन्। तर, मुख्यमन्त्री सदनमा उपस्थित हुन नचाहेकाले सदनको बैठक बस्न नसकेको कांग्रेस सचेतक उपेन्द्र कुशवाहाले बताए। मुख्यमन्त्रीलाई सदनमा उपस्थित भई गत वर्षको भुक्तानी विषयमा जवाफ दिन सभामुख यादवले सरकारलाई रुलिङ गरिसकेका छन्। तर, सरकारले आवश्यक तयारीका लागि थप सात दिनको समय मागेकाले बिहीबारको बैठक पनि स्थगन भएको हो। प्रदेशसभा बैठक नियमित हुन नसकेपछि सरकारले दुई वर्षको अवधिमा हालसम्म जम्मा २३ वटा कानुन मात्र बनाउन सकेको छ भने प्रदेशसभा सचिवालयमा पछिल्लो पटक दर्ता भएका विधेयक अलपत्र भएका छन्।"
थारु बस्तीमा माघीको उल्लास,"धनगढी : अहिले पश्चिम नेपालका थारू समुदायमा माघीको उल्लास छाएको छ । कैलाली, कञ्चनपुर लगायतका थारु बस्तीमा माघीको रमजम सुरु भएको हो । माघ सुरु नहुँदै थारु समुदाय पुषलाई बिदाइ गर्न सरसामान जोहो सुरु गर्न व्यस्त देखिन्छन् । उनीहरू अहिले घर लिपपोत गर्न, जाँड, ढिक्री, रोटी लगायतका परिकार बनाउन व्यस्त छन् । थारु समुदायले माघीलाई विशेष पर्वको रूपमा लिने गर्दछन् । माघी अर्थात संक्रान्तिको दिनमा थारु समुदायमा महत्वपूर्ण निर्णय गरिन्छ । हप्ता दिनसम्म मनाइने माघी पर्व अन्तरगत थारु समुदायले विभिन्न क्रियाकलाप गरी मनाउने गर्छन् । नयाँ वर्षको रूपमा मनाउने यो पर्वमा थारु समुदायले सद्भाव तथा आत्मिक प्रतीकको रूपमा समेत लिने गरेको धनगढीका स्थानीय फुलराम थारुले बताए । माघे संक्रान्ति आउनुभन्दा २ दिन अगाडिदेखि नै थारु समुदायमा माघी पर्वले छोइसकेको हुन्छ उनले भने । माघ १ गते अर्थात माघीको दिन उज्यालो नहुँदै बिहानै प्रसिद्ध तीर्थस्थल, नदी, दह, पोखरीमा नुहाउने गरिन्छ । वर्षभरि नुहाउँदै आए पनि माघीमा एक दिन नुहाउनुलाई विशेष मानिन्छ । नुहाउनुभन्दा अगाडि पानीमा वा नदी किनारमा पैसा राख्ने परम्परा रहेको थारु पत्रकार अभिनास चौधरीको भनाइ छ । माघीमा नुहाउँदा जल किन्नु पर्ने परम्परागत मान्यताका साथ पैसा छोड्ने चलन कायम रही आएको उनले बताए । अरु बेला सित्तैमा नुहाउने गर्दछौं । तर, माघीमा पानी किनेर मात्रै नुहाउनुपर्छ भन्ने मान्यता छ । माघी नुहाइसकेपछि समुदायका व्यक्तिले नदी किनारबाटै एक आफसमा शुभकामना आदानप्रदानका साथै, सेवाढोगगर्दछन् । नुहाउनेले घरमा एउटा ढकियामा छुट्टै राखिएको चामल, नून, बेसार जस्ता सामग्री छुने परम्परा छ । त्यसपछि घरको सबैभन्दा पूर्खालाई सबैभन्दा पहिले ढोग गर्दै आशिष थापिन्छ । पूर्खा, मान्यजन सबैलाई उमेरको वरियता अनुसार सेवाढोग गर्दै माघीको खुशीयाली तथा शुभकामना साटासाट गर्ने गरिन्छ । यसलाई सेवा लग्ना भनिन्छ । सेवाढोगको कार्य परिवार हुँदै इष्टमित्र, आफन्त, छरछिमेक, गाउँघरसम्म हुन्छ । पुसको अन्तिम दिन घरघरमा सुँगुर काट्ने चलन थारु समुदायमा छ जसलाई 'जितामरना' भनिने गरेको थारु अगुवा माधव चौधरीले बताए । यो दिन जिता मारेर हरेक घरमा मासु परिकार खाने खानपानको दिन हो, उनले भने । माघ १ गते आपसी वैमनस्यतालाई त्यागेर खुशीयाली साटासाट गर्ने गरेकाले यसलाई थारु समुदायमा मेलमिलापको दिनको रुपमा पनि हेरिएको छ । परिवार र छरछिमेकमा जस्तोसुकै वैमस्यता रहे पनि त्यसलाई बिर्सेर यो दिन सेवाढोग गर्ने, आशिष लिने र दिने चलन रहेको छ । यो दिन देवी देवतालाई साक्षी राखेर गुनासो, मनमुटावलाई त्याग्ने गरेकाले पारिवारिक सम्बन्धमा सुधार आउने गरेको अधिवक्ता जोहारीलाल चौधरीको भनाइ छ । ढोगभेट, सेवा सलाम लाग्दा सम्बन्धमा सुधार हुन्छ, उनले भने, कसैकसैबीच मनमुटाव छ भने हृदयदेखि नै त्यसलाई महसुस गरेर हटाउने गरिन्छ । माघ १ गतेको दिन नराम्रो कुरा, कार्य, वादविवाद गर्न नहुने परम्परागत मान्यता रही आएको छ । माघ २ गतेलाई पश्चिममा खिच्रहुवा पनि भन्ने गरिन्छ । यो दिनबाट घरपरिवार, टोल, गाउँको आर्थिक हरहिसावको कुरादेखि लिएर वार्षिक समीक्षा र योजना बनाउने कार्य हुने गर्दछ । यसलाई खोज्नी बोज्नी भनिन्छ । यहि दिनबाट एक वर्षको लागि परिवारको घरमुली छान्ने, आर्थिक समृद्धिको लागि वार्षिक योजना बनाउने, भोजविवाह, अंशवन्डा लगायतका कार्यको थालनी गर्ने गरिन्छ । यसकासाथै, गाउँ टोलका लागि नेतृत्व गर्ने भलमन्सा (बडघर), अघरिया, चिराकी, गाउँ गुरुवा चयन गरिन्छ । यिनीहरुको कार्यअवधि एक वर्षको रहने गर्दछ । अचेल थारु समुदायको माघी पर्व मनाउने तरिकामा थुप्रै परिवर्तन आए पनि यसको धार्मिक, सामाजिक र साँस्कृतिक महत्व भने उत्तिकै रहेको छ । माघीमा आफ्नो चेलीबेटीलाई उपहार दिने चलन छ । यसलाई थारू भाषामा 'निसराउ' भनिन्छ । माघीको दिन नुहाएर आइसकेपछि छोएको चामल, दाल, पैसा र यसमा केही थप गरेर 'निसराउ' स्वरूप चेलीबेटीलाई उपहार दिइन्छ । माघी मनाउन माइती आएका छोरीचेलीहरू घर फर्किने बेलामा 'निसराउ' लिएर जान्छन् ।"
समर्थन र विरोध सँगसँगै,"मलंगवा : शान्तिविरुद्धको कसुर र ठगी मुद्दामा पक्राउ परेका सर्लाही बरहथवा नगरगपालिका१० सीतापुरका रामबाबु राय यादवको रिहाइको माग गर्दै प्रदर्शन गरिएको छ। रिहाइको माग गर्दै प्रदर्शन भएको केही समयपछि पीडितका पक्षबाट कारबाहीको माग गर्दै प्रदर्शन भएको छ। बिना कारण पक्राउ गरेको भन्दै यादव पक्षधरले बिनासर्त रिहा गर्न माग गरेका छन्। बरहथवा नगरपालिकाको छेउछाउको गाउँबाट आएका स्थानीयले यादवको रिहाइको माग गर्दै इलाका प्रशासनमार्फत गृहमन्त्रालयमा ज्ञापनपत्र बुझाएका छन्। पूर्व जिल्ला विकास समिति सदस्य रहेका यादवको चरित्र हत्या गर्ने मनसायले पक्राउ गरिएको समर्थकले आरोप लगाएका छन्। धनगढाका स्थानइि गंगाराम रायले चरित्र हत्या गर्नका लागि रामबाबुलाई केही व्यक्तिल फसाएको आरोप लगाए। ऋण खाएकाहरुले पैसा तिर्न नसकेपछि यादवलाई फसाउन खोजेको हुन्, रायले भने, यादवले कसैलाई पीडा दिएको छ भने दुवै पक्षलाई बसालेर समाधान गर्नुपर्यो। यसरी आरोप लगाएकै भरमा पक्राउ गर्नु राम्रो होइन। तत्काल रिहा नगरे हामी कडा आन्दोलनमा जान्छौं। यादव समर्थकको प्रदर्शन सकिनेबित्तिकै यादवबाट पीडित भएकाहरू पनि नारा जुलुसहित प्रदर्शनमा उत्रिए। ऋण लिएभन्दा कैयौं गुणा बढी तमसुक बनाउन लगाएको र ऋण तिर्दा पनि कागजात न च्यातेर खेतबारी लिलाम गर्न लगाएको पीडितको आरोप छ। रामबाबु राय यादवको रिहाइको माग गर्दै बरहथवामा निकालिएको र्याली। २०६८ भदौ ८ गते यादवसँग साढे ८ लाख ऋण लिएवापत एक बिघा साढे ३ धुर जमिन यादवको नाममा गरेको बरहथवा नगरपालिका६ का रामप्रवेश महतोले यादवले बताए। पटकपटक गरि यादवलाई ५१ लाख तिरेको छु। पैसा तिरेको कुनै भपाई पनि दिएनन्। उल्टै उनले मेरै जमिन बिक्री गरे। जमिन आफैं बेचेर रकम तिर्छुभन्दा पनि मानेनन्, उनले गुनासो गरे। यादवलाई शान्तिविरुद्धको कसुरमा प्रहरीले सर्लाहीको हरिपुरबाट पुस २३ गते पक्राउ गरेको थियो।"
भीरबाट लडेर दुईको मृत्यु,रुकुम : सल्यानमा भीरबाट लडेर एकै गाउँका दुई जनाको मृत्यु भएको छ । जिल्लाको दार्मा गाउँपालिकामा लडेर दुई जनाको मृत्यु भएको प्रहरीले जानकारी दिएको छ । मृत्यु हुनेमा गाउँपालिका४ मसिनेका ५५ वर्षीय दलबहादुर बोहरा र सर्सुखोलाका २४ वर्षीय गणेश रावत रहेको जिल्ला प्रहरी कार्यालय सल्यानका प्रमुख प्रहरी नायव उपरीक्षक ढकेन्द्र खतिवडाले जानकारी दिए । बोहराको स्थानीय लाखुरेडाँडा र रावतको भैँसीटाकुरीबाट लडेर मृत्यु भएको उनले बताए । मदिरा सेवन गरेका कारण लडेर उनीहरुको मृत्यु भएको डिएसपी खतिवडाको भनाइ छ ।
पोखरा विमानस्थल : चल्तीको भाउमा मुआब्जा दिन माग,"पोखरा : पोखरा क्षेत्रीय अन्तर्राष्ट्रिय विमानस्थलका लागि सरकारले पटक पटक जग्गा अधिग्रहण गरेर घरबार नै उठीबास हुन पुग्ने अवस्थाका स्थानीयको मागप्रति कास्कीका जनप्रतिनिधि र राजनीतिक पार्टीले ऐक्यवद्धता जनाएका छन्। पूर्वस्वास्थ्यमन्त्री तथा संघीय सांसद खगराज अधिकारी, गण्डकी प्रदेश सांसदहरू दिपक कोइराला, हरिशरण आचार्य, मनबहादुर गुरुङ, विन्दुकुमार थापा, पोखरा महानगरपालिकाका मेयर मानबहादुर जिसीलगायत जनप्रतिनिधिले चलनचल्ती अनुसार मुआब्जा दिन र एउटै परियोजनाका लागि पटक पटक विस्थापित गरेर नागरिकलाई दुःख दिन नहुने भन्दै ऐक्यवद्धता जनाएका हुन्। कार्यक्रममा नेकपाका कास्की इन्चार्ज राजकाजी गुरुङ, नेपाली कांग्रेसका कास्की सभापति कृष्ण केसी, राप्रपाका केन्द्रीय सदस्य रोमबहादुर भण्डारी, नेपाल उद्योग वाणिज्य महासंघका पूर्वअध्यक्ष आनन्दराज मुल्मी लगायतले पनि ऐक्यवद्धता जनाएका छन्। पूर्वमन्त्री अधिकारीले नागरिकको जमिन अधिग्रहण गर्दा अर्को ठाउँमा त्यति नै जमिन किन्न र बस्न सक्ने गरी चलनचल्ती अनुसारको मुआब्जा दिनुपर्ने बताए। परियोजनाका लागि कति जमिन चाहिने हो यकिन गरेर एकैपटक अधिग्रहण गर्नुपर्नेमा पटक पटक अधिग्रहण गरिँदा एउटै परिवार धेरैपटक विस्थापित बनाएर तनावमा हुने वातावरण अब बनाउन नहुने उनको भनाइ छ। मेयर जिसीले नागरिकका हक स्थापित गर्न, उचित मुआब्जा पाउने वातावरण बनाउन र पटक पटक विस्थापित हुने अवस्थाको अन्त्य गर्न महानगरपालिकाले अगुवाइ गर्ने बताए। २०२९३० सालमा पोखरा अन्तर्राष्ट्रिय विमानस्थल परियोजनाका लागि पहिलोपटक सर्भे भई २०३२ सालामा ३१ सय ५० रोपनी जग्गा अधिग्रहणको सूचना जारी गरिएको थियो। २०३४ सालमा पहिलोपटक पोखरा महानगरपालिका १४ का स्थानीय जग्गाधनीलाई मुआब्जा वितरण सुरु गरेको थियो। त्यसपछि एउटै परियोजनाका लागि पटक पटक जग्गा अधिग्रहण गर्ने काम हुँदा एउटै व्यक्ति ४५ पटकसम्म विस्थापित भई ४५ पटक नयाँ घर बनाउनु पर्ने अवस्था आएको जनसरोकार समितिका अध्यक्ष गनेस पौडेलले बताए। सरकारले रोपनीका रोपनी जग्गा लिँदा दिएको मुआब्जाबाट एउटा घर र घडेरीसमेत किनेर बनाउन नसकिने अवस्था रहेको उनले बताए। यसैले सुकुम्बासी हुने अवस्था आउन नदिन चलनचल्तीको मुआब्जा र पटके अधिग्रहण नगर्न सरकारसँग हाम्रो माग हो, उनले भने। पछिल्लोपटक मन्त्रिपरिषद् बैठकले २०७६ सालको मंसिर पहिलो हप्ता विमानस्थलका लागि थप १ सय ४ रोपनी जग्गा अधिग्रहण गर्ने निर्णय भएपछि पटक पटक अधिग्रहणमा परेर विस्थपित हुन पुगेका स्थानीयले पटके अधिग्रहणको विरोध गरेका हुन्।"
सम्यक महादान पर्व मनाइने,"भक्तपुर : भक्तपुरका बौद्ध धर्मावलम्बीले बुधबार माघ १ गते सम्यक महादान पर्व मनाउने भएका छन्। सम्यक महादान बौद्ध धर्मावलम्बीको पञ्चदान पर्वपछि सबैभन्दा ठूलो पर्व मानिन्छ। भक्तपुर नगरपालिका१ स्थित थथुबही जयकीर्ति महाविहारमा भक्तपुरका पाँच दीपंकर बुद्धलगायतलाई भूमिमा उब्जाउ हुने सबै प्रकारका अन्न, गेडागुडी, फलफूल र मिठाई दान दिने पर्व नै सम्यक महादान हो। सम्यक महादान व्यवस्थापन सहयोग समिति भक्तपुरका अध्यक्ष गणेश बज्राचार्यले सम्यक महादानमा धान, चामल, लड्डु (रोटी र सख्खर मिलाई बनाएको विशेष प्रकारको लड्डु) पुरी र दक्षिणासमेत दान गरिने जानकारी दिए। समितिले नेवाः पत्रकार राष्ट्रिय दबु भक्तपुर शाखासँगको सहकार्यमा आइतबार आयोजना गरेको पत्रकार सम्मेलनमा अध्यक्ष बज्राचार्यले बौद्ध धर्ममा सम्यक महादान ऐतिहासिक एवं सांस्कृतिक रुपले मौलिक पर्व भएको स्पष्ट पारे। सम्यक महादान बुद्ध हुने बोधिसत्वहरूमा नभई नहुने १० पारमिता गुणमध्ये प्रथम (दान पारमिता) गुण पूरा गर्ने मार्ग हो, उनले थपे, सम्यक दानसँगै १० पारमिता चर्या गरी कालान्तरमा १० पारमिता पूर्ण भइसकेपछि बोधिसत्व बुद्ध हुने विश्वास गरिन्छ। सम्यक महादान पर्वबारे जानकारी दिँदै सम्यक महादान व्यवस्थापन सहयोग समितिका सदस्य देवचन्द्र बज्राचार्य। उक्त पर्व मनाउन माघ १ गते आउनु एक सातादेखि दाताले दानका लागि आवश्यक सामग्री तयार गरिरहेका छन्। यस वर्ष पालो परेका जुलुमकाजी बज्राचार्यको नेतृत्वमा जयकीर्ति महाविहारमा महादानका सामग्री तयार भइरहेको हो। बौद्ध ग्रन्थका अनुसार दाताले परम्परागत रूपमा स्थापना भएका बौद्ध विहारमा दीक्षित भई गृहस्थ बौद्ध भिक्षुहरू शाक्य र बज्राचार्य बन्देहरूलाई भोजन, अन्न र दक्षिणादि दान गर्नु नै सम्यक महादान हो। सम्यक महादान पर्व बुद्धको पालादेखि नै चल्दै आएको इतिहास छ। सम्यक दान बुद्धको पालादेखि नै चल्दै आएको मानिन्छ, समितिका सचिव रविकिरण बज्राचार्यले भने, तर ऐतिहासिक प्रमाणका रूपमा लिच्छवि राजा वृषदेवको पालादेखि सम्यक दान दिँदै आएको पाइएको छ। उनका अनुसार काठमाडौंमा प्रत्येक १२ वर्षमा एकपटक स्वयम्भूको भुइख्यलमा र ललितपुरमा ५ वर्षमा एकपटक नागबहालमा गरिने सम्यक महादान पर्व भक्तपुरमा भने प्रत्येक वर्ष नियमित रूपमा चल्दै आएको छ। भक्तपुरमा प्रत्येक वर्ष हुने सम्यक दानमा सहभागी हुन भक्तपुरलगायत काठमाडौं, ललितपुर, बनेपा, साँखु, ठिमीका सर्वसाधारण र संस्कृतिकर्मी गुँलाबाजा, दाफा भजन, ज्ञानमाला भजन, धाबाजालगायतसहित भेला हुने गरेका छन्। सम्यक दानमा भक्तपुरस्थित क्वाठण्डौं प्रशन्नशील महाविहार, साकोठाको चतुब्र्रह्म महाविहार, गोल्मढीको मंगल धर्मदीप विहार, इताछेंको जयकीर्ति महाविहार र भार्वाचोको बौद्ध समकृत विहारका पाँच दीपंकर बुद्ध र प्रशन्नशील महाविहारका क्वाचपाल देवता, सम्यक दान दाताको कुल देवता, थासंद्यो (सुवर्ण चैत्य), चार लुँद्यो (सुवर्ण दीपंकरहरू) तथा प्रशन्नशील महाविहारका स्थविर आजु, गुणकीर्ति महाविहार (ठिमी) का उपाध्याय गुरुजू एवं मूल पुरोहित गुरुजुहरू सहभागी हुँदै आएको सचिव बज्राचार्यले जानकारी दिए। सम्यक दानमा दाता परिवारका सदस्य, आफन्तलगायतले गच्छेअनुसार दान दिने प्रचलन रहँदै आएको छ। यसरी दान प्रदान गर्दा पुण्य प्राप्त हुने तथा बोधी ज्ञानको मार्गमा प्रतिष्ठित गरी निर्वाणमा पुर्याउने, राग, द्वेष, लोभ आदि मारगुण नाश गरिदिने जनविश्वास रहँदै आएको छ।"
पाकिस्तानी र सोमालियालीको जरिवाना मिनाहा,"काठमाडौं : नेपालस्थित राष्ट्र संघीय कार्यालयको ताकेतामा सरकारले लामो सयमदेखि अवैध रूपमा बसिरहेका १० विदेशीको प्रवेशाज्ञा (भिसा) शुल्क मिनाह गरेको छ। मन्त्रिपरिषद् बैठकले ६ पाकिस्तान र ४ सोमालियाका नागरिकको भिसा शुल्क, बिलम्ब शुल्क तथा जरिवाना छुट दिने निर्णय गरेको हो। नेपालस्थित संयुक्त राष्ट्र संघीय शरणार्थीसम्बन्धी उच्चायुक्तको कार्यालय (युएनएचसीआर)ले गृह मन्त्रालयलाई पत्र लेखी पाकिस्तानी र सोमालियालीलाई प्रस्थान अनुमति दिन आग्रह गरेको थियो। युएनएचसीआरको पत्रका आधारमा गृहले उक्त प्रस्ताव मन्त्रिपरिषद्मा लगेको थियो। गृहले नेपालस्थित अन्तर्राष्ट्रिय आप्रवासन संगठन (आइओएम) ले तेस्रो मुलुक पुनस्र्थापनाका लागि ती पाकिस्तानी र सोमालियालीलाई स्वीडेन पठाउने तयारी गरेको छ। आइओएमले ती १० विदेशीलाई स्वीडेनसम्म पुर्याउने जिम्मा लिएको छ। युएनएचसीआरले उनीहरूलाई शरणार्थीेको मान्यता दिएर संरक्षण गर्दै आएको थियो। युएनएचसीआरले विभिन्न वहानामा नेपाल आएर अध्यागमन कानुन उल्लंघन गर्ने विदेशीलाई शरणार्थीको दर्जा दिँदै आएको छ। ती पाकिस्तानी र सोमालियालीले भिसा र बिलम्ब शुल्क वापत अध्यागमन विभागलाई १ लाख ४५ हजार ३ सय ८४ अमेरिकी डलर (करिब १ करोड ६४ लाख रुपयाँ) तिर्नुपर्ने थियो। तर मन्त्रिपरिषद् बैठकले भिसा र बिलम्ब शुल्क वापतको रकम र जरिवाना वापतको ५ लाख रुपैयाँ छुट गर्ने निर्णय गरेको हो। अर्थ मन्त्रालयले समेत अवैध रूपमा बसिरहेका १० विदेशीको भिसा र बिलम्ब शुल्क मिनाह गर्ने स्वीकृति दिएको थियो। मन्त्रिपरिषद् बैठकले अवैध रूपमा बस्दै आएका ६ पाकिस्तानी र ४ सोमालियालीको भिसा शुल्क मिनाह गरी निष्काशन गर्ने निर्णय गरेको स्रोतले बताएको छ। गृहका एक अधिकारीले अन्नपूर्णसँग भने, सबै प्रक्रिया पूरा भइसकेको छ। छिट्टै उनीहरूलाई निष्काशन गर्छौं। उनीहरू गैरकानुनी रूपमा लामो समयदेखि नेपाल बस्दै आएका थिए। नेपाल बसाइका क्रममा उनीहरू के कस्ता गतिविधिमा संलग्न भए भन्ने विषयमा भने सबै निकाय मौन छन्। आफ्नो मुलुकमा आन्तरिक द्वन्द्व रहेको र फर्कन नसक्ने भन्दै उनीहरू नेपालस्थित युएनएचसीआरको शरणमा गएका थिए। त्यसपछि युएनएचसीआरले उनीहरूलाई शरणार्थीको कार्ड दिएर आफ्नो संरक्षणमा राख्दै आएको थियो। विभिन्न समयमा नेपाल प्रवेश गरेका ती पाकिस्तानी र सोमालियाली ले आफ्नो राहदानी च्यातेर युएनएचसीआरको शरणमा गएका थिए। पर्यटक भिसामा नेपाल छिरेका उनीहरू आफ्नो मुलुक फर्कन अस्वीकार गर्दै बसेका थिए। एक वर्ष भिसामा अमेरिकी नागरिक बाहेकका अन्य विदेशी १ सय ५० दिन भन्दा बढी नेपाल बस्न पाउँदैनन्। अवैध विदेशीलाई आफ्नो संरक्षणमा राखेर परिचय पत्र बनाइदिए पनि युएनएचसीआरले अन्य सेवा सुविधाहरू काटेको छ। सुविधा काटेको विरोधमा युएनएचसीआरमा दर्ता भएका अवैध आप्रवासीनै महाराजगञ्जस्थित युएनएचसीआरको कार्यालय अगाडि धर्ना दिने गरेका छन्। युएनएचसीआरले गत महिना लागुऔषध सेवनजस्तो गम्भीर अपराधमा संलग्न तीन सोमालियाली आवादी फाहाद युसुफ, इब्राहान अलिहाजी र जामा अब्दिफाथा अहमेदलाई आफूलाई बुझाउन अध्यागमन विभागलाई दबाब दिएको थियो। अध्यागमन विभागले भने ती सोमालियाली लाई युएनएचसीआरलाई नबुझाउने जवाफ दिएको थियो। विभागले अहिले तीनजना सोमालियाली लाई कारागार चलान गरेको छ।"
जीर्ण भवनमा प्रहरी असुरक्षित,"सुर्खेत : जाजरकोटको बारेकोट गाउँपालिकाको बिकट रामीडाँडामास्थित इलाका प्रहरी कार्यालयको आफ्नो भवन छैन। भवन नभएपछि इलाका प्रहरी कार्यालय हाल भाडाको घरबाट सञ्चालित छ। भाडाको घर पनि साँघुरो हुँदा त्यहाँ कार्यरत प्रहरीलाई बस्न समस्या छ। बारेकोटकै सक्लामा रहेको अर्को प्रहरी चौकीले पनि घर भाडामा लिएर गुजरा चलाइरहेको छ। हाल ११ जना प्रहरी कार्यरत यो चौकीमा भवन सानो भएपछि पालैपालो सुत्नुपर्ने बाध्यता छ। आफ्नै भवन छैन, भाडाको घरमा रात बिताउनुपर्ने अवस्था छ जाजरकोटका डीएसपी श्यामबहादुर खत्री भन्छन्, प्रहरीलाई कोच्चिएर बस्नुपर्ने बाध्यता छ, भान्सा र कार्यालयको काम पनि त्यहीँबाट जेनतेन गुजरा भइरहेको छ। उनकाअनुसार जिल्लाकै रग्दामा २३ जनाको दरबन्दी भएको इलाका प्रहरी कार्यालय छ। तर साँघुरो भवनमा सबै जना नअटाउँदा हाल ११ जना कार्यरत छन्। कर्णालीमा हाल दुई सय १९ वटा प्रहरी युनिट छन्। यीमध्ये एकसय २९ वटा प्रहरी युनिटका आफ्नै भवन छैनन्। विशेषगरी हिमाली र दुर्गम क्षेत्रमा रहेका प्रहरी कार्यालय भवनविहीन छन्। हाल ति प्रहरी युनिटले सार्वजनिक भवन र भाडाका घर प्रयोग गरिरहेका छन्। हिँउदमा जाडो छेक्ने र बर्खामा पानी पर्दा रोक्ने सामथ्र्य नभएका भवनले आफू असुरक्षित भएको प्रहरीको गुनासो छ। भाडाका घरबाट हाल एकसय दुईवटा प्रहरी एकाई सञ्चालन भइरहेको प्रदेश प्रहरी कार्यालयले जनाएको छ। बाँकी १८ वटा युनिटले भने संघसंस्था वा सरकारी कार्यालयका भवनबाट गुजरा चलाइरहेका छन्। जुम्लामा पनि १७ वटा प्रहरीचौकी भवनविहीन छन्। हिउँदमा तापक्रम माइनसमा झर्छ, गस्ती सकेर ब्यारेकमा फर्किदा आराम गर्ने कोठा छैनन् जुम्लाका डीएसपी लालबहादुर धामी भन्छन्, बस्न भवनको अभाव छ, दुर्गम गाउँका चौकीहरूको अवस्था नाजुक छ। समस्या दुर्गममा मात्र होइन, कर्णाली प्रदेशको राजधानी वीरेन्द्रनगरमा रहेको नगर प्रहरी कार्यालयको हालत पनि उस्तै छ। भवन अभावमा नगर प्रहरी कार्यालय हाल जल्ला समन्वय समितिको जीर्ण भवनबाट सञ्चालन भइरहेको छ। सुविधायुक्त भवन नहुँदा नागरिकको सुरक्षामा खटिने प्रहरीहरू आफैं असुरक्षित छन्। जीर्ण भवन र साँघुरा भाडाका घरमा हतियार राख्न पनि जोखिम रहेको प्रहरीको भनाइ छ। अर्कोतर्फ जीर्ण भवन भत्किने त्रासका कारण पनि आफूहरू सुरक्षित नभएको प्रहरीको गुनासो छ। डीउटीमा खटिएको समयमाभन्दा रातमा कार्यालयमा सुत्दा त्रासमा रात बिताउनुपर्ने भवन रहेको नगर प्रहरी कार्यालय वीरेन्द्रनगरका सई मीनबहादुर विष्ट बताउँछन्। प्रहरीहरू रातमा कार्यालयमा आएर सुत्नुभन्दा डीउटीको समयमा आफू सुरक्षित भएको महशुस गर्ने गरेको विष्टको भनाइ छ। चार वटा युनिट नेपालगञ्जमा अहिले पनि कर्णाली प्रदेश प्रहरी कार्यालय अन्तर्गतका चारवटा प्रहरी युनिट प्रदेश ५ को नेपालगञ्जमै छन्। आफ्नै जग्गा र भवन नहुँदा ति कार्यालयहरू नेपालगञ्जमै राखिएको कर्णाली प्रदेश प्रहरी कार्यालयले जनाएको छ। भवन अभावमै संघीय प्रहरी एकाई, प्रदेश तालिम केन्द्र, दंगा नियन्त्रण प्रहरी गण र सशस्त्र प्रहरी गुल्म नेपालगञ्जमै छन्। यी चारवटा कार्यालयका लागि तत्कालै जग्गा र भवन नभएको र यहाँबाट सेवा प्रवाह गर्नसक्ने अवस्था नभएकाले ति कार्यालयहरू नेपालगञ्जमै रहेको प्रदेश प्रहरी कार्यालयका प्रवक्ता लोकनाथ तिम्सिना बताउँछन्। भवन अभावकै कारण कर्णालीका कार्यालयहरू प्रदेश ५ मा रहँदासमेत कसैले चासो दिएका छैनन्।"
चन्दननाथ गुठीको १०८ रोपनी जग्गा अतिक्रमण,"जुम्ला : जुम्लास्थित चन्दननाथ गुठीको ठूलो मात्रामा जग्गा व्यक्तिविशेषले अतिक्रमण गरिसकेका छन्। चन्दननाथ र भैरवनाथ मन्दिर परिसरमा विभिन्न व्यवसाय सञ्चालन गर्नुका साथै स्थायी संरचना बनाएका छन्। चन्दननाथ राजगुठीको १ लाख ४ हजार वर्गमिटर (करिब २ सय ५ रोपनी) जग्गामध्ये हाल मन्दिर रहेको क्षेत्रमा १४ सय ७९ वर्गमिटर र मन्दि नजिक सेरा खेत ४८ हजार ३ सय वर्गमिटर मात्र रहेको प्रमाण छ। बाँकी करिब १ सय ८ रोपनी व्यक्तिका नाममा पुगेको पाइन्छ। केही समय भाडामा लिने, पछि अतिक्रमण गर्दै लैजाने गर्दा गुठीको जग्गा मासिँदै गएको पाइयो, उक्त गुठीका उपाध्यक्ष दया खत्रीले भने, फिर्ता ल्याउन मुद्दा प्रक्रियामा समेत गइएको छ।सोही गुठीका पूर्वअध्यक्ष गौरीनन्द आचार्यले पनि ठूलो मात्रामा जग्गा व्यक्तिले नामकरण गरिसकेको बताए। नापीका बेला आफ्नो नाममा गरेका रहेछन्, धेरैपछि रहस्य थाहा हुन्छ, उनले भने। हिमाली जिल्लामा खसहरूको पहिचान रहेको जुम्लाको चन्दननाथ गुठीको रैकर जग्गा पनि बेहिसाब छ। कुडारीमा १ लाख १९ हजार ४ सय ५२ वर्गमिटर, कनकासुन्दरीमा २६ हजार २ सय ३५ वर्गमिटर, तलिहुममा २ लाख ३१ हजार ३ सय ३१ वर्गमिटर, कार्तिकस्वामिमा ४० हजार २ सय २४ वर्गमिटर, चन्दननाथमा ७० हजार ६ सय ६८ वर्गमिटर, पटमारामा ९० लाख ४ हजार ७ सय ८८ वर्गमिटर, देपालगाँउमा ४८ हजार ५८ सय ६९ वर्गमिटर, गज्यङकोटमा ८६ हजार ७४ वर्गमिटर, महतगाँउमा ८९ हजार ४ सय ७६ मिटर, बड्कीमा ११ लाख ५६ हजार १ सय ८८ वर्गकिलोमिटर त्यस्तो जग्गा छ। त्यसको कुत भने मन्दिरले अति कम मात्रामा पाउने गरेको छ। धेरैले तिर्ने गरेका छैनन्। जुम्ला बजारकै बीचमा रहेको र महँगो भएकाले धेरैको आँखा गुठीकै जग्गामा जाने गरेको छ। धेरैले कम समयका लागि जग्गा भाडामा लिने धेरै समयसम्म नछाड्ने गरेको पाइएको छ। कसैले स्थायी भौतिक संरचना बनाएका छन्। अवैध रेस्टुरेन्ट जिल्ला सहकारी संघले स्याउ ग्रेडिङ मेसिन सञ्चालन गर्ने भनी ०७२ फागुन २० गते मन्दिरको जग्गा भाडामा लियो। उसले मेसिन राख्न भवन पनि बनायो। तर, स्याउ ग्रेडिङ मेसिन राखेन। बरु उल्टै एप्पल रेष्टुराँलाई भाडामा लगायो। चन्दननाथ मन्दिरको जग्गामा अवैध रूपमा चलाइएको रेस्टुरेन्ट। तस्बिर : प्रकाश उपाध्याय रेस्टुरेन्ट सञ्चालक चन्द्र सुनारले आफ्नै नाममा गुठीसँग सम्झौता रहेको बताए। गुठीमा भने त्यस्तो किसिमको कुनै सम्झौता देखिँदैन। उक्त जग्गा भाडामा लिने जिल्ला सहकारी संघका अध्यक्षले भने सुनारलाई जिमखाना सञ्चालन गर्न दिएको बताए। गुठीका उपाध्यक्ष खत्रीले जिल्ला सहकारीलाई स्याउ ग्रेडिङ मेसिन सञ्चालनका लागि दिएको जनाए। सम्झौताको बुँदा १० मा भाडामा लिएको जग्गा सफा राख्ने, सामाजिक, धार्मिक रीति, थिति खलबल आउने कुनै पनि क्रियाकलाप गर्ने छैन भनी प्रतिबद्धता गरिएको छ, उनले भने, रेस्टुरेन्ट चलाउँदा धार्मिक कार्यविपरीत हुने भएकाले तत्काल बन्दको प्रक्रियामा लगिनेछ। छानबिन भयो, कार्यान्वयन भएन गुठीको जग्गामा तीव्र अतिक्रमण भएपछि ०७१ सालमा कालीबहादुर थापाको नेतृत्वमा छानबिन समिति गठन गरिएको थियो। समितिले २५ जेठ ०७१ मा गुठी व्यवस्थापन समितिलाई बुझाएको प्रतिवेदनअनुसार गज्र्याङकोट तथा गुठीचौरमा ३ हजार ५ सय ७३ वर्गमिटर जग्गा अतिक्रमण गरेर ५ जनाले घर बनाएका छन्। दलजित बुढा, गंगा बुढा, कालीबहादुर बुढा, हंश बुढा, दीपबहादुर कामी र पूर्ण बुढाले गुठीको जगा हो भन्ने थाहा हुँदाहुँदै पनि घर बनाएको खुलेको छ। त्यस्तै, चन्दननाथ नगरपालिकाको कालेखोली र बजार क्षेत्रमा पनि गुठीको जग्गा अतिक्रमण भएको छ। गुठीकै जग्गामा चन्दननाथ३ का बिर्खबहादुर स्वाँरले घरसम्म जाने बाटो बनाएका छन्। गुठीकै जग्गामा चन्दननाथ४ डाँडाकोटमा सार्वजनिक सडक बनाइएको छ। चन्दननाथकै प्रवीण श्रेष्ठले बारी र शौचालय, पारस महत, विनोद शेरचन र नवराज गिरीले शौचालय, पदम खत्रीले घर, बारी र शौचालय तथा प्रभा श्रेष्ठले बारी बनाएको प्रतिवेदनमा उल्लेख छ। प्रतिवेदनअनुसार जग्गा अतिक्रमण गरेर वसुन्धरा नगरकोटी, तिल सुनार र दत्त सुनारले टहरासमेत बनाएका छन्। यी सबै मापदण्ड विपरीतका संरचना भएको समितिले बताएको छ।"
