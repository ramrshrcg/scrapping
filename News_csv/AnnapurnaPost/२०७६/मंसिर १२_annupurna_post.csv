शीर्षक,विवरण
मेडिकल कलेजसँग अपुरो सहमति,"मेडिकल कलेज सञ्चालकहरू विद्यार्थीबाट लिएको अतिरिक्त शुल्क फिर्ता गर्न अन्ततः तयार भएका छन्। सरकारको पटकपटकको चेतावनी र अल्टिमेटमपछि उनीहरू गल्न त गले, तर आधा मात्र। सहमतिअनुसार शैक्षिक वर्ष २०७४७५ र २०७५७६ मा उठाएको बढी शुल्क उनीहरूले तत्काल फिर्ता वा समायोजन गर्नेछन्। बैंकमा जम्मा गरिएको हुनाले ती दुई वर्षको विवरण पत्ता लगाउन र फर्काउन केही सजिलो छ। तर, अघिल्ला दुई शैक्षिक वर्ष (२०७२७३ र २०७३७४) मा विद्यार्थीले नगदै तिरेका थिए। तिनका हकमा सम्बन्धित विश्वविद्यालयसँगको समन्वयमा अतिरिक्त शुल्क लिएको वा नलिएका विषयमा चिकित्सा शिक्षा आयोगबाट अध्ययन गर्ने सहमति भएको छ। यो आफैंमा अस्पष्ट र अलमल्याउने सम्झौता हो। भाका सारेजस्तो मात्र हो। जुन विद्यार्थीसँग रसिद छ, उसको अतिरिक्तजति फर्काउने, नहुनेका हकमा आयोगले हेर्ने भनिएको भए उत्तम हुने थियो। आयोगले कहिले, कसरी पत्ता लगाउँछ, अन्योल छ। उसले टुंग्याएपछि फेरि कलेजहरूले नमान्ने जोखिम उत्तिकै छ। त्यसैले यो अपुरो सहमति बनेको छ। शैक्षिक वर्ष २०७६७७ का लागि भने आयोगले तोकेअनुसार विद्यार्थी लिन र वैज्ञानिक ढंगबाट शुल्क निर्धारण गर्न दुवै पक्ष सहमत भएका छन्। यो सकारात्मक हो। आयोगले वैज्ञानिक विधिबाट शुल्क निर्धारण गर्न र कलेजले त्यसलाई पूर्णतः परिपालना गर्न तयार भएका खण्डमा भविष्यमा यस्ता घटना दोहोरिने छैनन्। त्यसतर्फ ध्यान दिएर आयोग तत्काल सक्रिय हुनुपर्छ। मेडिकल कलेजहरूले विद्यार्थीबाट विभिन्न २४ शीर्षकमा अतिरिक्त शुल्क लिँदै आएका छन्। यसलाई राष्ट्रिय सतर्कता केन्द्रले प्रस्टै देखाइदिएको छ। भर्ना, दर्ता, सम्बन्धन, संस्थागत, सामुदायिक शुल्क, प्रयोगशाला कर, मेडिकल शुल्क, विद्यार्थी कार्यक्रम, अतिरिक्त क्रियाकलाप, शिक्षक शुल्कजस्ता अभिभावक अलमल्याउने शीर्षक यो सहमतिसँगै खारेज गरिनुपर्छ। आयोगको नजर त्यता पनि पुग्नुपर्ने हुन्छ। यो सहमतिसँगै अर्को बेइमानीको बाटोसमेत खुल्न सक्छ विद्यार्थीसँग कुनै कागजविनै पैसा उठाउने। अर्थात्, नगद लिने, बिल नदिने। छोराछोरीलाई डाक्टर बनाउन गोजीमा पैसाका मुठा बोकेका अभिभावक यस्ता अदृश्य लेनदेनमा प्रभावित हुन सक्छन्। त्यो अवस्था आयो भने चिकित्सा शिक्षा पुनः माफियाका हातमा जानेछ। कमजोर र मध्यम आर्थिक अवस्था भएकाहरू यो शिक्षाबाट वञ्चित हुनेछन्। जहाँसम्म समायोजनको सबाल छ, सुरुका वर्षतिरकालाई मात्र सम्भव छ। कलेज टुंग्याउन लागेकाका हकमा फिर्ता नै गरिनुपर्छ। आन्दोलनका नाममा व्यवस्थापनशिक्षकविद्यार्थी सम्बन्ध चिसिएको छ। यसले पढाइमा वाधा पुर्याउँछ। त्यसको सम्बोधनसमेत गरिनुपर्छ। मेडिकल कलेजहरू ठूला राजनीतिक दलका छहारीमा चलेका छन्। सबै दलले त्यही भएर यतिञ्जेल साथसहयोग पुर्याएका थिए। मन्त्रीले कसेर तिर्न बाध्य पार्ने, त्यसभन्दा उपल्लो निकायले खुरुखुरु नटेरे पनि हुन्छ भन्दै उन्मुक्ति दिने सम्भावना पनि हुन्छ। पहिलोपल्ट एक महिना, दोस्रोपल्ट १५ दिन र तेस्रोपल्ट २४ घण्टे अल्टिमेटम दिएर मुस्किलले सरकारले शुल्क फिर्ता गर्छौं भन्ने पारेको हो। त्यसको मर्मलाई सबै पक्षले ख्याल गर्नुपर्छ। सरकारले अतिरिक्त शुल्क फिर्ता गर्न कलेहरूलाई राजी त गराएको छ, तर कसले कुनकुन शीर्षकमा कतिकति लिएका छन्, अस्पष्ट छ। राष्ट्रिय सतकर्ता केन्द्रको प्रतिवेदनअनुसार कलेजले एकजनासँग दुई लाखदेखि २५ लाख रुपैयाँसम्म बढी लिएका छन्। १२ वटा कलेजले २०७२७३ यता चार वर्षमा दुई अर्ब ८५ करोड रुपैयाँ अतिरिक्त उठाएको उसले देखाएको छ। के सतर्कता केन्द्रको अध्ययन र प्रतिवेदन नै अन्तिम सत्य हो त ? त्यसभन्दा बढी पनि छ कि ? पहिला यकिन गर्न सक्नुपर्छ। सबैभन्दा ठूलो कुरा त सम्बन्धित विद्यार्थी र अभिभावकलाई आधारप्रमाणसहित दाबी गर्न लगाइनुपर्छ। कसैले बिल नपाएको भए त्यो पनि खुल्नुपर्छ। फिर्ता वा समायोजन त्यही आधारमा हुनुपर्छ। नत्र यो झन् अपुरो र अपरिपक्व निर्णय सावित हुनेछ।"
सामाजिक सुरक्षाको एक वर्ष : श्रमिक झन् असुरक्षित,"काठमाडौं : सरकारले सामाजिक सुरक्षा कार्यक्रम लागू गरेको बुधबार एक वर्ष पुगेको छ। तर यस अवधिमा श्रमिकको सामाजिक सुरक्षा हुनुभन्दा पनि रोजगारी गुम्ने क्रम बढेको छ। नेपाल संयुक्त ट्रेड युनियन महासंघका अनुसार एक वर्षमा करिब १ हजार ५ सय श्रमिकले रोजगारी गुमाएका छन्। सरकारले यो कार्यक्रम प्रभावकारी रूपमा लागू गर्न नसकेका कारण पनि समस्या बढ्दै गएको छ। सामाजिक सुरक्षा कार्यक्रमलगायत कारण श्रमिक रोजगारी गुमाउन बाध्य भएको अध्यक्ष विनोद श्रेष्ठले जानकारी दिए। सामाजिक सुरक्षा कार्यक्रममा जानासाथ नियमसंगतमा बस्नुपर्छ भन्ने डरले रोजगारताले श्रमिक हटाउन थालेका छन्, उनले भने,भारतीय श्रमिक राखेपछि रोजगारदातालाई सामाजिक सुरक्षाका सुविधा दिनुपर्र्दैन भन्ने भ्रम छ। कतिपय रोजगारदाताले ट्रेड युनियन गठन गरेको आरोपमा समेत श्रमिक निकाल्ने गरेका छन्। महासंघका अध्यक्ष श्रेष्ठका अनुसार खजुरी बिस्कुट प्रालि, एसियन डिस्ट्रिलरी, त्रिवेणी टेक्सटायल, केटीएम सेक्युरिटिजले ठूलो संख्यामा श्रमिक कटौती गरेका छन्। खजुरीले दुई सय ५०, एसियन डिस्ट्रिलरीले दुई सय, केटीएमले १ सय ३८ र त्रिवेणीले १ सय १३ जना श्रमिक निकालेको छ। श्रम अदालतका सूचना अधिकृत दिनेश पौडेल पछिल्लो समय श्रमिक कटौतीको उजुरी बढेको बताउँछन्। एक वर्षको अवधिमा ४ सयभन्दा बढी श्रमिक कटौतीका उजुरी श्रम अदालतमा परेको छ। कटौतीमा परेर पनि उजुरी नगर्नेको संख्या पनि उत्तिकै छ। देशभर रहेका १४ श्रम कार्यालयले श्रम कटौतीका उजुरी लिइ र सुनुवाइ गर्छन्। श्रम अदालतका अनुसार गैरसरकारी संस्था प्लान इन्टरनेसनलले २२ जना कर्मचारी कटौती गरेको छ। गोर्खा वेलफेयर ट्रस्टले २० जना, सनराइज कन्सल्टेन्सीले २०, सुपर लेमिबोटले २०, गोल्डेन फ्याक्ट्रीले २८, एभरेस्ट ग्यासले १६ र हुलास मेटलले ८ कर्मचारी हटाएको भन्दै अदालतमा उजुरी परेको छ। अदालतले गोर्खा वेलफेयरको उजुरी श्रमिकको पक्षमा फैसला गरिसकेको छ। श्रमको फैसला चित्त नुबुझे सर्वोच्च अदालत जान सक्ने व्यवस्था छ। श्रम ऐन २०७४ तथा योगदानमा आधारित सामाजिक सुरक्षा कार्यक्रम लागू गरेसँगै रोजगारदातामा त्रास बढेको छ। पौडेलका अनुसार श्रमिक कटौती गर्ने कम्पनीले भारतीय श्रमिक नियुक्त गरेको उजुरीकर्ताको गुनासो आउने गरेको सुनाउँछन्। अखिल नेपाल ट्रेड युनियन महासंघका अध्यक्ष जगत सिम्खडाले सामाजिक सुरक्षा कार्यक्रम कार्यान्वयन गर्न तयार नभएका कारण रोजगारदाताले श्रमिक कटौती गरेको बताए। श्रमिक कटौती गर्ने एसिएन डिस्ट्रिलरी, खजुरी बिस्कुटलगायतलाई कारबाही गर्नुपर्ने उनले बताए। रोजगारदाताले कर्मचारीलाई न्यूनतम् पारि श्रमिक दिनुपर्ने, २० प्रतिशत रकम कोषमा जम्मा गर्नुपर्नेलगायत कारण श्रमिक कटौती गरेको उनको दाबी छ। कतिपय रोजगारदाताले श्रम ऐन २०७४ को प्रावधान अनुसार न्यूनतम् पारि श्रमिकसमेत दिएका छैनन्। सरकारले १३ हजार ५ सय रुपैयाँ न्यूनतम् पारि श्रमिक तोकेको छ। रोजगारदाताले कम्पनी सञ्चालनभन्दा जग्गा बिक्री गरेर करोडौं फाइदा हुने भएपछि श्रमिक कटौती गर्ने गरेको श्रमिकका नेताको आरोप छ। नेपाल ट्रेड युनियन कांग्रेसका अध्यक्ष पुष्कर आचार्यले सरकारले सामाजिक सुरक्षा कार्यक्रम हतारमा ल्याएर कार्यान्वयन गर्न खोज्दा समस्या आएको बताए। श्रमिक कामबाट बाहिर जान थालेका छन्,उनले भने,यसले श्रमिकले अधिकार प्राप्त गर्न अन्योल बढेको छ। श्रम ऐन २०७४ अनुसार आर्थिक समस्यामा परेका, गाभिएका, बन्द हुनुपर्ने अवस्थामा पुगेका प्रतिष्ठानले मात्रै श्रमिक कटौती गर्न सक्ने प्रावधान छ। कटौती गरेपछि प्रतिष्ठानले सोही पदमा र सोही योग्यताका श्रमिक नियुक्त गर्न पाउँदैनन्। श्रमिक कटौती गर्दा प्रतिष्ठानले ३ दिन अगावै सम्बन्धित युनियन र श्रम कार्यालयलाई जानकारी गराउनुपर्छ। तर रोजगारदाताले त्यसो नगरी हचुवाका भरमा श्रमिक निकाल्ने गरेको श्रमिक बताउँछन्। कटौती गर्नैपर्ने अवस्था आए विदेशी श्रमिक कटौती गर्नुपर्ने प्रावधान छ। प्रतिबद्ध छौं : निजी क्षेत्र सामाजिक सुरक्षा कार्यक्रम कार्यान्वयन गर्न प्रतिबद्ध भएको निजी क्षेत्रले बताएको छ। नेपाल उद्योग वाणिज्य महासंघ, नेपाल उद्योग परिसंघ, नेपाल घरेलु तथा साना उद्योग महासंघ, नेपाल चेम्बर अफ कमर्सले सामाजिक सुरक्षा कार्यक्रम कार्यान्वयन गर्ने प्रतिबद्धता दोहोर्याएका छन्। सामाजिक सुरक्षा दिवसका अवसरमा आयोजित कार्यक्रममा नेपाल उद्योग वाणिज्य महासंघका वरिष्ठ उपाध्यक्ष शेखर गोल्छाले सामाजिक सुरक्षा कार्यक्रमलाई थप आकर्षक र व्यवहारिक बनाउनुपर्ने बताए। कोषमा सामेल हुन व्यावहारिक कठिनाइ भएको भन्दै अस्पष्टता परिमार्जन गर्नुपर्ने उनले बताए। नेपाल उद्योग परिसंघका अध्यक्ष सतिसकुमार मोरले सामाजिक सुरक्षा कार्यक्रम कार्यान्वयन गर्न प्रतिबद्ध भएको बताए। प्रतिफल र वित्तीय सुरक्षामा अस्पष्टता भएकाले सञ्चाउनुपर्ने उनको भनाइ छ। सामाजिक सुरक्षा कोषका अनुसार करिब ११ हजार रोजगारदाता र एक लाख १६ हजार श्रमिक कोषमा सामेल भइसकेका छन्। कोषमा १६ करोड रकम योगदान भइसकेको छ। भाग्ने छुट छैन उपप्रधान तथा रक्षामन्त्री ईश्वर पोखरेलले योगदानमा आधारित सामाजिक सुरक्षा कार्यक्रममा सामेल हुन आनाकानी नगर्न रोजगारदातालाई निर्देशन दिएका छन्। श्रमिकको सामाजिक सुरक्षाको प्रत्याभूति नगरी गरिबी अन्त्य हँुदैन, उनले भने,सुरक्षा योजनाबाट भाग्ने छुट कसैलाई छैन। सुरक्षा योजनामा कुनै कमजोरी भए सञ्चाएर अघि बढ्न सरकार प्रतिबद्ध भएको उनले बताए। कोषमा सामेल हुन कठिनाइ भएपनि पछिल्लो समयमा उत्साहपूर्वक सहभागिता भइरहेको उनले बताए। अनौपचारिक क्षेत्र पनि समेटिने श्रम, रोजगार तथा सामाजिक सुरक्षा मन्त्री रामेश्वर राय यादवले अब अनौपचारिक क्षेत्रका श्रमिकलाई कोषमा समेटिने बताएका छन्। सरकारले पहिलो चरणमा औपचारिक क्षेत्रका श्रमिकलाई मात्रै कोषमा सामेल गरिरहेको छ। मन्त्री यादवले स्वरोजगार र अनौपचारिक क्षेत्रका श्रमिकलाई छिट्टै कोषमा सामेल गर्न गृहकार्य भइरहेको बताए। केन्द्रीय तथ्यांक विभागका अनुसार ९ लाख प्रतिष्ठानमा ३४ लाख श्रमिक छन्। त्यसमध्ये आधाभन्दा बढी श्रमिक अनौपचारिक क्षेत्रमा छन्।"
भारतीय राजपत्र भन्छ : लिम्पियाधुरा नेपालकै हो,"काठमाडौं : भारतीय राजपत्रमा काली नदीको मुहान लिम्पियाधुरा क्षेत्र नै रहेको तथ्य फेला परेको छ। सन् १९११ मा जारी अलमोडा गजेटमा काली नदीको मुख्य स्रोत लिम्पियाधुरा क्षेत्र नेपाली भूभागमा पर्ने स्पष्ट छ। स्थानीय सौका भाषामा काली नदीलाई कुटीयाङ्दी भनिन्छ। सन् १९६२ को भारतचीन युद्धपछि भारतले कालापानीछेउमा नक्कली कुलो बनाएर त्यसलाई काली नदी भन्दै आएको छ। सुगौली सन्धिमा भने नेपालको पश्चिम सीमा काली नदी उल्लेख भएको हुँदा नक्कली कुलोलाई नै काली मानेर भारतले नेपाली भूमि अतिक्रमण गरेको छ। राजपत्रमा भनिएको छ, काली नदीको उद्गमस्थल लिम्पियाधुरा क्षेत्रको कुटीयाङ्दी हो। भारतले सन् १८५६ पछिका नक्सामा काली नदीलाई सारेर लिपुखोला काली नदी भनेको छ भने वास्तविक काली नदीलाई कुटीयाङ्दी भनेको छ। सीमा अभियन्ता श्याम श्रेष्ठले सिंहदरबारमा बुधबार भएको छलफलमा राजपत्रमा काली नदीको शिर लिम्पियाधुरा स्पष्ट उल्लेख रहेको बताए। उनले तथ्य, प्रमाण, नक्सा र ऐतिहासिक पृष्ठभूमिले लिम्पियाधुरा, लिपुलेक र कालापानी नेपाली भूभाग भएको स्पष्ट रहेकाले सबै प्रमाण संकलन गरेर भारतसँग वार्तामा बस्न सरकारलाई सुझाव दिए। श्रेष्ठले महाकाली सन्धिताका पदमरत्न तुलाधरको संयोजकत्वमा सीमा अतिक्रमण प्रतिकार समिति गठन गरेर आफूहरूले एक वर्ष ३ महिना लगाएर तथ्य संकलन गरेको जानकारी गराए। उनका अनुसार नापनक्सा खोजबिन उपसमिति र ऐतिहासिक तथ्य खोजबिन समितिले बेलायतसम्म पुगेर तथ्य ल्याएको थियो। श्रेष्ठले सन् १८१६ को सुगौली सन्धिभन्दा २ महिनाअघिको नक्सा र सन्धिलगत्तैको नक्सा आफूसँग रहेको बताए। उनले भने, सन् १८२७ र १८५६ नक्सामा लिम्पियाधुरासम्म समेटेको नेपालको नक्सा मसँग छ। उनले तत्कालीन इस्ट इन्डिया कम्पनीका सर्भेयर जनरल अफ इन्डियाले जारी गरेका ४ र अरूले जारी गरेका ५ वटा नक्सा बेलायतबाट ल्याएको जानकारी दिए। बेलायतको पुस्तकालयबाट ९ वटा नक्सा तथा ऐतिहासिक तथ्य ल्याएका थियौं। सबै नक्सामा लिम्पियाधुरासम्मको भूमि नेपाली भएको स्पष्ट छ।इस्ट इन्डिया कम्पनीका कामु मुख्य सचिव जेएमस एडम्सले नेपालस्थित रेजिडेन्स (राजदूत) लाई चिठी लेखेर व्यास गर्खा नेपाललाई छोडिदिनु भनेको प्रमाण पनि संकलन गरेको उनले बताए। चिठीमा उल्लेख छ, सुगौली सन्धिअघि व्यास गर्खा भारतीय भूमि थियो। अहिले नेपाल भएको छ। अब त्यहाँका बासिन्दाले नेपालमै तिरो तिर्नू। जेएमस एडम्सले कुमाउँ गढवालका कमिसनरलाई लेखेको चिठीमा उल्लेख छ, भोटिया (त्यहाँका बासिन्दा) भारतमा आउन खोजेका छन्। सुगौली सन्धिअनुसार व्यास गर्खा नेपाल भयो। अब त्यहीं बस्नू, तिरो तिरन त्यहीं गर्न भन्नू। श्रेष्ठले लिम्पियाधुरा क्षेत्रका नाबी, कुटी, गुन्जी र छाङरुका जनताले भारतचीन युद्धअघिका नेपालको निर्वाचन सहभागिता जनाएको बताए। १५ सालको निर्वाचनमा त्यहाँका बासिन्दाले नेपालमै भोट हालेका थिए। भारतचीन युद्धअघिसम्म त्यतै भोटिङ गरेका थिए, उनले भने। यो क्षेत्रमा २०१८ सालसम्मको जनगणना नेपालबाटै भएको छ। भारतीय गजेट भखरै भेटिएको छ, श्रेष्ठले भने, चिठी, जनगणना, तिरोतिरन, निर्वाचन सहभागी अकाट्य प्रमाण हुन्। अतिक्रमित भूमि छोड भन्नुपर्छ : नागरिक अगुवा लिम्पियाधुरा, कालापानी र लिपुलेक भूमि छोड्न भारतीय पक्षलाई दबाब दिनुपर्ने सुझाव नागरिक अगुवाले दिएका छन्। पूर्वमन्त्री एवं अभियन्ता शान्ता मानवीले भारतद्वारा बलजफ्ती नेपाली भूभाग अक्रिमण गरेकाले तत्काल छोड्नुपर्ने बताइन्। सीमा बचाउ अभियानले गृहमन्त्री रामबहादुर थापा, भूमि व्यवस्थामन्त्री पद्माकुमारी अर्याल, शिक्षामन्त्री गिरिराजमणि पोखरेललाई जनस्तरबाट बनाएको नक्सा हस्तान्तरण गर्न जाने क्रममा मानवीले भनिन्, भारतले हाम्रो जमिन अतिक्रमण गरेको छ। अतिक्रमित जमिन उसले छोड्नुपर्छ। हामीले पनि छोड्न भनेर दबाब दिनुपर्छ। अभियानले मन्त्रीसहितका पदाधिकारीलाई ज्ञापनपत्र पनि बुझाएको छ। अभियानले लिम्पियाधुरासमेत समेटर नक्सासहित श्वेतपत्र जारी गर्न माग गरेका छन्। संयोजक स्वनाम साथीले गलत नक्सा देशभरका कार्यालयबाट हटाउनुपर्ने बताए। उनले पाठ्यपुस्तकमा समावेश नक्सालाई पनि हटाउनुपर्ने बताए। अभियानले संसदीय समितिअन्तरगत कृषि, सहकारी तथा प्राकृतिक स्रोत समितिका सभापति पूर्णाकुमारी सुवेदीलाई पनि नक्सा हस्तान्तरण गरेको छ। अभियानले समितिसमक्ष लिम्पियाधुरासमेत समेटेको नक्सा जारी गर्न सरकारलाई निर्देशन दिन आग्रह गरेको छ। ज्ञापनपत्रमा राष्ट्रकवि माधव घिमिरे, शताब्दी पुरुष सत्यमोहन जोशी, ज्येष्ठ नागरिक अगुवा गौरी शंकरलाल दास, हिमालयशमशेर जबरा, सीमा बचाउन अभियानका वरिष्ठ पत्रकार भैरव रिसाल, भूगोलविद् प्राडा नरेन्द्रराज खनाल, पूर्वमन्त्री शान्ता मानवी, पूर्वप्रधानन्यायाधीश सुशीला कार्की, पूर्वन्यायाधीश गौरीबहादुर कार्की, पूर्वसचिव द्वारिकानाथ ढुंगेल, नेता स्वनाम साथी, प्रा राजेन्द्र सुवेदी, डा जगतकुमार भुसाल, कृष्णराज बर्मा, श्याम श्रेष्ठलगायतको हस्ताक्षर छ। कालापानीबाट भारतले सेना हटाउनैपर्छ : गृहमन्त्री गृहमन्त्री रामबहादुर थापाले कालपानी क्षेत्रमा भारतले सेना हटाउनैपर्ने बताए। जनस्तरबाट बनाएको नक्सा दिन गृहमन्त्री पुगेको सीमा बचाउ अभियानसँग गृहमन्त्री थापाले नेपाली भूभाग भारती सेना छाडेर जानुपर्ने बताए। लिम्पियाधुरा, लिपुलेक, कालापानी हाम्रो हो, यसमा सरकार स्पष्ट छ, प्रमाण पनि हामीसँग प्रशस्त छन्, उनले भने, त्यसकारण त्यो भूमिको स्वामित्व हाम्रो हुनुपर्छ। हाम्रो भूमिबाट भारतीय सेना हट्नुपर्छ। उनले भारतीय सेना नेपाली भूभागबाट हटाउन र मिचेको नेपाली भूभाग फिर्ता गराउने विषयका सरकारले कूटनीतिक कदम अगाडि बढाएको दाबी गरे। कालापानी क्षेत्रमा सीमा सुरक्षाका लागि सशस्त्र प्रहरी बलले बोर्डर आउटर पोस्ट (बीओपी) राख्ने तयारी गरेको उनको भनाइ छ। धेरै ठाउँमा सीमा मिचिएको बताउँदै गृहमन्त्री थापाले ३०३५ किलोमिटरको दुरीमा रहेको बीओपीलाई १०१० किलोमिटर दुरीमा राख्ने योजनाबारे जानकारी गराए। ओली र देउवाका अभिव्यक्ति आलोचित लिम्पियाधुरा, लिपुलेक र कालापानीमा भारतले नेपाली भूभाग अतिक्रमण गरेको विषयमा प्रधानमन्त्री केपी शर्मा ओली र प्रमुख विपक्षी दलका नेता शेरबहादर देउवाको अभिव्यक्तिको आलोचना भएको छ। प्रमुख विपक्षी दलका नेता देउवाले एक कार्यक्रममा प्रधानमन्त्री ओलीको सहमतिमा भारतले नयाँ नक्सा जारी गरेको बताएका थिए। सर्वपक्षीय बैठकमा यस विषयमा कुरा नउठाएका देउवाले पोखरामा पुगेर त्यस्तो अभिव्यक्ति दिएका थिए। प्रधानमन्त्री ओलीले एक टेलिभिजन अन्तर्वार्तामा देउवाको भनाइलाई काउन्टर गर्ने अभिव्यक्ति दिएका थिए। पूर्वप्रशासक द्वारिकानाथ ढुंगेलले राष्ट्रको भूमि मिचिएको राष्ट्र एक हुनुपर्ने बेलामा देउवाले दिएको अभिव्यक्ति आपत्तिजनक रहेको बताए। अहिले राष्ट्र एक हुने बेला हो, फुट्ने बेला होइन, उनले भने, देउवाले दिनु भएको अभिव्यक्ति आपत्तिजनक छ। प्रधानमन्त्री ओलीले सीमा जस्तो गम्भीर विषयलाई ठट्टाको विषय बनाउनुभयो, त्यो पनि ठिक होइन। सरकार र प्रमुख विपक्षी दुवै जिम्मेवार भएर समस्या किनारा लगाउन आग्रह गर्दै उनले संवेदनशील विषयमा बोल्दा ध्यान दिन सुझाव दिए।"
संगठन बलियो बनाउँदै नेकपा : दुई वर्षभित्र ३२ लाख पार्टी सदस्य,"काठमाडौं : सत्तारुढ दल नेकपाले आक्रामक संगठनात्मक योजना बनाउन लागेको छ। चार महिनाअघि संगठन विभागले नेतृत्व पाएपछि संगठनात्मक योजना बनिरहेको छ। दुई वर्षभित्र ३२ लाख पार्टी सदस्य बनाउने महत्त्वकांक्षी योजनासहित संगठन विभागले कार्ययोजना तयार पारेको छ। विभागका संयोजक वामदेव गौतम र सहसंयोजक जर्नादन शर्माले तयार पारेको कार्ययोजना विभागका ५ सदस्यबीच एक चरण छलफल पनि भइसकेको छ। अब त्यो कार्ययोजना अध्यक्षद्वय केपी ओली र पुष्पकमल दाहाल समक्ष छलफलका लागि लगिने छ। पार्टीबाट पारित गराइ कार्यान्वयनमा लैजाने गरी तयारी भएको विभाग सदस्य हरि अधिकारीले जानकारी दिए। संगठन विभागले केके काम कसरी गर्ने भन्ने कार्ययोजना बनेको छ, अब पार्टीका दुई अध्यक्षलाई देखाएपछि उहाँहरूको अनुमतिमा विभागले सदस्य परिचालन नीति बनाउँछ, विभागका सदस्य अधिकारीले अन्नपूर्णसँग भने। नेकपाका झण्डै ७ लाख संगठित सदस्य छन्। तत्कालीन एमाले र माओवादी एकतापछि पार्टी सदस्यको अभिलेख राख्न विभाग जुटेको छ। विभागलाई पार्टी सदस्य, संगठित सदस्य र मानार्थ सदस्यको अभिलेख राख्ने र प्रमाणित गर्ने, आवश्यकताअनुसार सदस्य तथा संगठित सदस्यको स्थानान्तरण गर्ने, पार्टीका संगठित सदस्य र विभिन्न तहका कमिटी, आयोग, निकाय, विभागका पदाधिकारी तथा सदस्यको वर्गीय, जातिय, भाषिक, लैङ्गिक तथा प्रादेशिक प्रतिनिधित्त्वको तुलनात्मक अभिलेख तयार गर्ने र नियमित रूपमा अद्यावधिक गर्नेलगायतका १२ वटा अधिकार पार्टी नियमावलीमा ब्यवस्था गरिएको छ। पार्टीका हरेक संगठित सदस्यले वर्षभरमा कम्तीमा ४ जना पार्टी सदस्य अनिवार्य बनाउनु पर्ने कार्ययोजनाले समेटेको छ। योजना अनुसार काम भए दुई वर्ष भित्र ३२ लाख पार्टी सदस्य पुग्ने छन्। अहिले रहेको सदस्य संख्या दुई वर्षभित्र चारगुण बढी बनाउन पनि हरेक संगठित सदस्यलाई चार जना सदस्य बनाउनु पर्ने नियममा बाध्न खोजिएको हो, विभागका एक नेताले भने। हरेक पार्टी सदस्यलाई कमिटी मातहात, अल्पमतलाई बहुमत मातहात राखिने योजना विभागको छ। पार्टी सदस्यता नवीकरणका लागि म्याद तोकेरै आन्तरिक सर्कुलर जारी गर्ने र म्यादभित्र तोकिएको शुल्क तिरेर नवीकरण नगरे पुनः सदस्यता नयाँ प्रक्रियाबाट लिनुपर्ने प्रस्ताव बनेको छ। पार्टी एकतायता पार्टी सदस्यको अभिलेख व्यवस्थित नहुँदा नियमित लेबी उठेको छैन। पार्टीका संघीय सांसदमा समेत सांसदमा अझै उसका दुई थरी लेबी छन्। तत्कालीन एमाले तर्फकाले मासिक १३ हजार माओवादी तर्फका सांसदले मासिक १२ हजार रुपैयाँ लेबी बुझाउँदै आएका छन्। ७ लाख पार्टी सदस्यबाट नियमित मासिक लेबी उठाउँदा ३ करोड ५० लाख रुपैयाँ हुन्छ। नेकपाले संगठित सदस्यलाई ५० र साधारण पार्टी सदस्यलाई मासिक २५ रुपैयाँ लेबीको ब्यवस्था गरेको छ। साधारण सदस्यबाट मासिक २५ रुपैयाँका दरले लिइने लेबीले अझ नेकपासँग मासिक लेबीबाट उठने आम्दानी बढी हुन्छ। पार्टी विधानले सदस्यता तथा संगठित सदस्यता शुल्कको ४० प्रतिशत केन्द्रीय कमिटीमा, २५ प्रतिशत सम्बन्धित प्रदेश कमिटीमा, २५ प्रतिशत सम्बन्धित जिल्ला कमिटीमा र १० प्रतिशत सम्बन्धित गाउँ वा नगर कमिटीमा रहने गरी ब्यवस्था गरेको छ। तर केन्द्रमा अहिलेसम्म सदस्यता लेबी संकलन हुन सकेको छैन। विभागले फागुनचैत भित्रै सदस्यता तथा संगठित सदस्यता नवीकरण गरिसक्ने कार्ययोजना बनाएको छ। त्यो अवधिमा नवीकरण नगर्नेले नयाँ प्रक्रियाबाट सदस्यता लिनुपर्ने प्रवाधान राखिएको छ। विभाग सानो बनाउन प्रस्ताव विभागले पार्टी नेतृत्वसँग संगठन विभागलाई सकभर सानो र चुस्त बनाउन पनि प्रस्ताव गरेको छ। यो प्रस्तावमा अध्यक्षद्वय ओली र दाहालसँग छलफल भइसकेको छ। पार्टी नियमावलीमा विभाग ३५ सदस्यीय सम्म बनाउन सकिने ब्यवस्था छ। तर विभागले १३ देखि १५ जना सम्मको मात्र विभाग गठनको प्रस्ताव नेतृत्वसँग गरेको छ। चुस्त र सानो विभाग बनाउन पार्टी नेतृत्वलाई प्रस्ताव गरिएको विभागका सदस्यले बताएका छन्। ३ साउनमा विभागले संयोजक र सहसंयोजक पाएको थियो। असोज २९ को सचिवालय बैठकले विभागमा अष्टलक्ष्मी शाक्य, भानुभक्त ढकाल र हरि अधिकारीलाई थप गरी ५ सदस्यीय पुर्याइएको छ। नेकपाका अन्य विभागले संयोजक र सहसंयोजक मात्र पाएका छन्।"
उपनिर्वाचनमा एउटा मात्र मतपत्र,"काठमाडौं : उपनिर्वाचनमा एउटा मात्र मतपत्रमा भोट दिए पुग्ने भएको छ। ०७४ मा प्रतिनिधिसभा र प्रदेशसभाको चुनाव एकैपटक गराउँदा चार फरकफरक मतपत्र प्रयोग गरिएको थियो। त्यतिबेला प्रतिनिधिसभा सदस्य (प्रत्यक्ष), प्रतिनिधिसभा समानुपातिक, प्रदेशसभा (प्रत्यक्ष) र प्रदेशसभा समानुपातिक गरि चार मतपत्र थिए। यसबाट मतदाता अलमलिएका थिए। आगामी शनिबार हुने उपचुनावमा समानुपातिक मतपत्र छैन। संयोग नै मान्नुपर्छ, प्रतिनिधिसभा सदस्यका लागि चुनाव हुने क्षेत्रमा प्रदेशसभा र स्थानीय तहका प्रतिनिधिका लागि चुनाव छैन। त्यसैले एउटा मात्र मतपत्र प्रयोग गरिनेछ। धरान उपमहानगरपालिकाको वडा नम्बर ७ का मतदाताले भने एउटै मतपत्रमा दुई प्रतिनिधिका लागि मत दिनुपर्नेछ। निर्वाचन आयोगका अनुसार त्यस क्षेत्रका मतदाताले एउटा मत मेयरका लागि र अर्को वडा नम्बर ७ को अध्यक्षका लागि मत दिनुपर्नेछ। आयोग प्रवक्ता नरेन्द्र दाहालका अनुसार धरानको उपचुनावमा एउटा मात्र मतपत्र रहेकाले मतदान सहज र छिटो हुनेछ। अन्य क्षेत्रका मतदाताले भने एक जना मात्र उम्मेदवारका लागि मत दिए पुग्ने उनले बताए। कास्की क्षेत्र २ मा प्रतिनिधिसभा सदस्य तथा भक्तपुर क्षेत्र १ (क), बागलुङ क्षेत्र २ (ख) र दाङको क्षेत्र ३ (ख) ३ जना प्रदेशसभा सदस्यका लागि उपनिर्वाचन हुँदैछ। स्थानीय तह अन्र्तगत धरान उपमहानगरपालिका प्रमुख, संखुवासभा मकालु गाउँपालिका अध्यक्ष, पाँचथरको फाल्गुनन्द गाउँपालिका अध्यक्ष, महोत्तरीको पिपरा गाउँपालिका अध्यक्ष, हुम्लाको खार्पुनाथ गाउँपालिका उपाध्यक्ष र विभिन्न गाउँपालिका तथा नगरपालिकाका ४३ वडा अध्यक्षका लागि उपचुनाव हँुदैछ। ३७ जिल्लाका ५२ पदका लागि २ सय ४७ मतदान स्थल र ५ सय ३७ मतदान केन्द्र तोकिएको आयोगले जनाएको छ। बुधबार राति १२ बजेबाट मौन अवधि सुरु भएकाले आयोगले आचारसंहिता पालनाका लागि सबैसँग आग्रह गरेको छ। आयोगले मौन अवधिमा वेबसाइट, ट्विटर, फेसबुक, भाइबर वा एसएमएसजस्ता सामाजिक सञ्जाल वा विद्युतीय माध्यम प्रयोग गरी मत माग्न र चुनाव प्रचारप्रसार गर्न निषेध गरेको छ। विभिन्न आश्वासन, प्रलोभन, डर, धाक, दबाब वा प्रभावमा पारी मतदातालाई आतंकित पार्ने, मतदान केन्द्रमा जानबाट रोक्ने, मतदाता परिचयपत्र कब्जा गर्ने, असम्बन्धित व्यक्ति प्रवेश गर्ने, शंकास्पद गतिविधि गर्ने, गलत तथ्यहीन र भ्रामक हल्ला फिँजाउने लगायत चुनावमा नकारात्मक प्रभाव पार्ने काम हुन नदिन आयोगले आग्रह गरेको छ। निर्वाचन जति स्वच्छ, स्वतन्त्र, निष्पक्ष, विश्वसनीय र सर्वस्वीकार्य हुन्छ त्यति नै शासन व्यवस्था उत्तरदायी, पारदर्शी, जनमुखी र सदाचारयुक्त हुन्छ, आयुक्तसमेत रहेका दाहालले भने, निर्वाचनमा राजनीतिक दल र उम्मेदवारबाट आचारसंहिता र वित्तीय सुशासन मापदण्ड पालना नभए यसरी छानिएका प्रतिनिधिबाट सुशासन सम्भव हुन नसक्ने कुरालाई पनि आयोगले गम्भिरतापूर्वक लिएको छ। सत्ता जोडघटाउमा प्रभाव नपार्ने भए पनि उपचुनावलाई दलहरूले जनमत परीक्षणका रुपमा लिएका छन्। प्रमुख दलका शीर्ष नेताहरू बुधबार दिनभरि उपनिर्वाचन क्षेत्रमा पार्टीका चुनावीसभालाई सम्बोधन गरेर मत मागेका थिए।"
एउटै ठेकदारका अर्बका ठेक्का अलपत्र,"सुदूरपश्चिम ब्युरो : कैलाली र कञ्चनपुरमा थेगिम कन्सट्रक्सन कम्पनी प्रालिले एक अर्बभन्दा बढीका ठेक्का कब्जा मा राखेको छ। थेगिमले विभिन्न पूर्वाधारको ठेक्का लिएर तोकिएको समयमा काम नसकी अलपत्र पारेको हो। ठेक्का १ थेगिमले ०७३ सालमा कञ्चनपुरको साविक जिल्ला सदरमुकाम बेलौरीलाई पूर्वपश्चिम राजमार्गसँग जोड्ने २९ किलोमिटर सडक कालोपत्रेको ठेक्का पायो। दुई प्याकेजमध्ये पहिलो १४ किलोमिटरको ०७३ भदौ १७ र १५ किलोमिटरको ०७५ पुस ११ गते सम्झौता भयो। आठ करोड तीन लाखको पहिलो प्याकेज (कलुवापुरदेखि १४ किलोमिटर) को म्याद ०७५ जेठ १५ मा सकिएको छ। १० करोड १७ लाखको अर्को प्याकेजको म्याद पनि ०७५ असार १५ गते सकिएको छ। पहिलो प्याकेजमा १२ प्रतिशत प्रगति भएको छ भने दोस्रोको कामै भएको छैन। ०७५ माघ १० गते प्रदेश सरकारलाई हस्तान्तरण गरिएको उक्त सडक कालोपत्रेका लागि प्रदेश पूर्वाधार विकास मन्त्रालयले काम नगरेको भन्दै चालू आवमा थेगिमलाई १० लाख बजेट विनियोजन गरेको छ। संघीय सरकारको जिम्मेवारीमा रहेका बेला थेगिमले पहिलो ठेक्काबाट एक करोड दुई लाख र दोस्रो ठेक्काबाट २० लाख रकम बुझिसकेको पूर्वाधार विकास कार्यालय धनगढीले जनाएको छ। संघीय सरकारले पनि काम लगाउन नसकेको थेगिमले ०७६ असारमा पूर्वाधार विकास कार्यालयलाई एक वर्षको म्याद थप्न निवेदन दिएको छ। सरकारले अन्तिम पटक म्याद थप्न दिएको निर्देशनअनुसार हामीले पूर्वाधार विकास मन्त्रालयमा सिफारिस गरेका छौं। थेगिमको रबैया हेर्दा काम होला जस्तो छैन, पूर्वाधार विकास कार्यालय कैलालीका इन्जिनियर धीरेन्द्र भट्टले भने। कलुवापुरबेलौरी कञ्चनपुरको आधा जनसंख्यालाई जिल्ला सदरमुकामसँग जोड्ने सडक हो। थेगिमका सञ्चालक सुनीलकुमार थापालाई गत वर्ष स्थानीयले सडक कालोपत्रे सुरु नगरेको भन्दै गाउँबाट लखेटेका थिए। ठेक्का लिएको लामो समय भए पनि काम नगर्ने कम्पनीलाई प्रदेश सरकारले कारबाही गरेको छैन। उल्टै म्याद थपका लागि सिफारिस गरेको छ। ठेक्का २ कैलालीको गेटामा सरकारको अर्बौं लगानीमा मेडिकल कलेज निर्माण भइरहेको छ। कलेज भवन र तीन सय शड्ढयाको अस्पताल भवन बन्दै छ। त्यसमा प्रोफेसर निवासका ५ वटा भवन, प्रशासनिक कर्मचारीका २ वटा आवास र नर्सिङ कर्मचारी आवास भवन गरी चारचारतले ८ वटा भवनको ५३ करोडको ठेक्का थेगिमले लिएको छ। ३० महिना निर्माण अवधिमा २१ महिना बितेको छ। प्रगति २० प्रतिशत मात्रै भएको छ। निर्माण अवधि सकिन ९ महिना बाँकी छ। साइडमा न कामदार छन्, न उपकरण, हैरान बनायो थेगिमले, मेडिकल कलेजका कार्यकारी निर्देशक भीमबहादुर साउदले भने। उनले मेडिकल कलेजको परामर्शदाता कम्पनीको सिफारिसमा ठेक्का रद्द गर्ने वा उसको बैंक ग्यारेन्टी तान्ने भन्ने टुंगो छिट्टै लगाइने बताए। मेडिकल कलेजको निर्माणमा बिल्डिङ डेभलपमेन्ट अथुरिटी (बीडीए) ले परामर्शदाताको जिम्मेवारी पाएको छ। साइडका काम बन्द छन्। ८० प्रतिशत काम बाँकी छ। अब के गर्ने भनेर मेडिकल पूर्वाधार निर्माण विकास समितिसँग निर्णय लिइनेछ, परामर्शदाता कम्पनीका आवासीय इन्जिनियर सुनील आचार्यले भने। ठेक्का ३ सरकारले पूर्वपश्चिम राजमार्ग दक्षिणका बस्तीलाई भारतीय सिमानासम्म जोड्न सीमा सडक योजना सार्वजनिक गयो। यस्ता सडक कैलालीमा ५ र कञ्चनपुरमा दुईवटा छानिए। कैलालीको मसुरियाहसुलिया हुँदै भारतको चन्दनचौकी जोड्ने सडकको ५ किलोमिटर कालोपत्रेको ठेक्का भयो। मसुरियाहसुलिया सडक कालोपत्रेको ठेक्का ०७२ असारमा थेगिमले पायो। ०७३ को असोजमा सक्नुपर्ने उक्त कालोपत्रे अहिलेसम्म सकिएको छैन। दुई पटक म्याद थपिएको उक्त योजनाका लागि थेगिमले २०७६ असारमा फेरि एक वर्षको म्याद थपका लागि निवेदन दिएको सडक डिभिजन कार्यालय कञ्चनपुरका इन्जिनियर नरेन्द्र ओझाले बताए। डबल बिडुमिन सर्फस ट्रेसिङ (डीबीएसटी) प्रविधिमा कालोपत्रे भइरहेको उक्त सडक साढे तीन करोडमा ठेक्का लागेको हो। ९० प्रतिशत काम भइसकेको छ। अब म्याद थपिँदैन। कार्यालय थेगिमसँग जरिबाना लिने निष्कर्षमा पुगेको छ, ओझाले भने। सरकारी निकायले कारणसहित म्याद नथपेमा थेगिमले कबोल अंकको ००५ प्रतिशत जरिबाना तिर्नेछ। यसरी काम नगर्ने ठेकदारलाई जरिबानामै हाल्नुपर्छ, ओझाले भने। ठेक्का ४ कञ्चनपुरलाई डोटीको बुडर हुँदै भीमदत्त पन्त राजमार्गसँग जोड्ने गरी बंकनायल बुडर सडकखण्डमा पर्ने दुईवटा पुलको ठेक्का अलपत्र छ। खार खोला र ओदाल खोलामा पर्ने दुईवटा पुल निर्माणका लागि थपिएको म्याद पनि ०७५ को चैतमा सकिएको छ। थेगिम गाल्वा कन्ट्रस्क्सनले २०७३ भदौ १७ मा ठेक्का सम्झौता गरेको हो। खार खोला पुलको ६ करोड ५९ लाख र ओदाल खोलामा पाँच करोड ४७ लाखमा ठेक्का सम्झौता भएको थियो। ओदाल खोलामा त एउटा मात्र पिलर हालेर छोडिएको छ। त्यसको १० प्रतिशत पनि काम नभएको सडक डिभिजन कार्यालय कञ्चनपुरले जनाएको छ। यस्तै खार खोलामा पनि निर्माण बन्द भएको छ। एक वर्ष म्याद थपेर सकिँदासमेत ३० प्रतिशत काम भएको छैन। सडक डिभिजन कार्यालय महेन्द्रनगरका सूचना अधिकारी लक्ष्मणदत्त जोशीले पुल निर्माणका लागि पटकपटक ताकेता गरेको बताए। हामीले पटकपटक पत्राचार र पत्रपत्रिकामा सूचना निकालेर ताकेता गरेका छौं। तर थेगिमले थकाइसक्यो, जोशीले भने। उनले ठेक्का रद्द गरी कारबाही गरिने बताए। म्याद थपको समयभित्र काम गर्न नसके कालोसूचीमा राख्नेलगायतका कानुनी प्रक्रिया छ। अब कारबाही प्रक्रिया सुरु गर्ने तयारी भइरहेको छ, जोशीले भने। ठेक्का ५ अछाम र बाजुरा जिल्ला जोड्ने गरी ०६८ असारमा बुईगाडमा पुलका लागि टेन्डर भयो। पुलको पनि थेगिमले नै पाँच करोड २७ लाखमा ठेक्का पायो। निर्माणको म्याद तीन पटक थपेर ०७३ माघमा सकिएको छ। पुलको अनुहार त बनेको छ। तर, त्यसको सबै काम भएको छैन। ताकेता गर्दागर्दा थाकिसकेका छौं, सडक डिभिजन कार्यालय साँफेबगरका इन्जिनियर दमन बिष्टले भने। प्राविधिक पक्षमा केही त्रुटि छ। सुधारका लागि ठेकदारलाई भनिसकेका छौं। तर, भएको छैन। यही अवस्थामा पुलको लाइफ कमजोर हुन्छ, इन्जिनियर विष्टले भने। मोबलाइजेसनको रकम सम्पत्ति जोड्न यसअघिको सार्वजनिक खरिद ऐनमा ठेक्का सम्झौता भएपछि २० प्रतिशत रकम मोबलाइजेसन पेस्की पाउने प्रावधान थियो। एक अर्बको ठेक्कामा २० करोडभन्दा बढी रकम थेगिमले मोबलाइजेसनबापतको रकम बुझिसकेको छ। गेटा मेडिकल कलेजको परामर्शदाता कम्पनीका आवासीय इन्जिनियर सुनील आचार्य भन्छन्, मोबलाइजेसन लिएर जग्गा घरमा लगानी गर्ने गरेका ठेकदारले यसरी समयमा काम गर्दैनन्। उनले गेटा मेडिकल कलेजभित्रका ८ वटा भवनका लागि दिइएको मोबलाइजेसन रकम पनि त्यहाँ खर्च नभएको बताए। थेगिमका सञ्चालक सुनील थापालाई मोबलाइजेसन रकम खै भनेर सोध्दा केही बताउनुहुन्न। अनि त्यो रकम अन्तै खर्च गरेको देखिन्छ, इन्जिनियर आचार्यले भने। सरकारले सडक, पुल, भवनमा मोबलाइजेसन रकम नदिने नियम बनाएको छ। सडक डिभिजन कार्यालय कञ्चनपुरबाट सेवानिवृत्त इन्जिनियर महेन्द्र पन्त भन्छन्, मोबलाइजेसन रकम सम्बन्धित ठेक्कामा लगानी गरे ठेकदारलाई अप्ठेरो हुँदैहुँदैन। तर उनीहरुले त्यो रकमले घरजग्गा किन्छन्। (शिवराज भट्टधनगढी, महादेव अवस्थीमहेन्द्रनगर, गीता कुँवरअछाम)"
"प्रधानमन्त्री ओलीको पाँचौं पटक डायलासिस, स्वास्थ्यमा सुधार","काठमाडौं : मनमोहन कार्डियोथोरासिक भास्कुलर एन्ड ट्रान्सप्लान्ट सेन्टरका कार्यकारी निर्देशक डा उत्तमकृष्ण श्रेष्ठ बुधबार बिहानदेखि खुसी देखिन्थे। प्रधानमन्त्री केपी ओलीलाई उच्चस्तरको उपचार व्यवस्था मिलाउने व्यवस्थापकीय नेतृत्व गरेका श्रेष्ठ सुरुका चौबिस घण्टा मलीन अनुहारमा देखिएका थिए। अत्यधिक पेट दुखेपछि प्रधानमन्त्री ओली मंगलबार बिहान नौ बजे सेन्टरमा पुगेका थिए। उपचारमा कमी हुन नदिन श्रेष्ठ बिहानदेखि खटिए। आज (बुधबार) मेरो अनुहार हेर्नुस्। हिजो मलीन थियो। आज खुसी छु, डा श्रेष्ठले भने। बुधबार साँझ सात बजे उनै डा श्रेष्ठले विज्ञप्ति जारी गर्दै सघन उपचारको सम्पूर्ण व्यवस्थासहित निरन्तर निगरानीमा राखिएको र स्वास्थ्यमा उल्लेखनीय सुधार भइरहेको जानकारी सार्वजनिक गरे। प्रधानमन्त्री ओलीलाई केही दिन राखेर पूर्ण स्वास्थ्य लाभ गरेपछि मात्र बालुवाटार पठाइने डा श्रेष्ठले बताए। प्रधानमन्त्री ओलीलाई मंगलबार बिहान सेन्टरमा ल्याउँदा सबै चिकित्सक हतास र मलीन थिए। विज्ञ चिकित्सक टोलीले परीक्षण गर्दा एपेन्डिसाइटिससहित पेटमा संक्रमण भएको पत्ता लागेको थियो। मिर्गौला प्रत्यारोपण गरेका प्रधानमन्त्री ओलीको एपेन्डिसाइटिसको शल्यक्रियामा ढिलाइ गर्दा जोखिम निम्तिने आंकलन गर्दै तत्काल शल्यक्रिया गरिएको थियो। शल्यक्रिया गर्दा सेन्टरछेउमा रहेको त्रिवि शिक्षण अस्पतालका सर्जनद्वय प्राडा रमेशसिंह भण्डारी र पलेश्वा जोशी लाखेलाई पनि बोलाइयो। ल्याप्रोटोमी, एपेन्डेक्टोमीलगायतका विधिबाट उपचार गरिएको मनमोहन सेन्टरका कार्यकारी निर्देशक डा श्रेष्ठले जानकारी दिए। प्रधानमन्त्री केपी ओलीको स्वास्थ्य अवस्था बुधबार बिहानदेखि सुधारोन्मुख रहेको छ। एपेन्डिसाइटिसको शल्यक्रिया गरेलगत्तै स्थिर रहेको स्वास्थ्यमा बुधबारदेखि क्रमिक सुधार भइरहेको उपचारमा संलग्न चिकित्सकले बताएका छन्। सेन्टरस्थित पाँचौं तलाको सघन उपचार कक्षमा प्रधानमन्त्री ओली उपचाररत छन्। उनको स्वास्थ्यमा सुधार आएपछि बुधबार पत्नी राधिका शाक्य र चिकित्सकले कुराकानी गरेका थिए। प्रधानमन्त्री ओलीले सोमबार राति नै असहज महसुस भएको जानकारी पत्नी राधिकालाई गराएका थिए। त्यसपछि मंगलबार बिहान निजी चिकित्सक डा दिव्यासिंह शाहको अग्रसरतामा मनमोहन कार्डियोथोरासिक सेन्टरमा लगिएको थियो। उनको अवस्था सामान्यतर्फ उन्मुख रहेको प्रधानमन्त्री ओलीका प्रेस सल्लाहकार सूर्य थापाले बताए। यस्तो रह्यो बुधबारको दैनिकी प्रधानमन्त्री ओलीले बुधबार मध्याह्न कालो चिया पिए। प्रधानमन्त्री ओलीलाई भेट्न मन्त्रीहरूको लस्कर लाग्यो। संघीय मामिला तथा सामान्य प्रशासनमन्त्री हृदयेश त्रिपाठी, पर्यटनमन्त्री योगेश भट्टराईलगायत प्रधानमन्त्री ओलीका परिवार र उपचारमा संलग्न चिकित्सकसँग स्वास्थ्य अवस्था सोधपुछ गरी फर्किएका थिए। दिउँसो कांग्रेस सभापति शेरबहादुर देउवा पनि स्वास्थ्य अवस्था बुझ्न अस्पताल पुगेका थिए। उनले प्रधानमन्त्रीकी पत्नी राधिका र चिकित्सकसँग स्वास्थ्य अवस्था र उपचार सेवाबारे जानकारी लिएका थिए। देउवाले भने, उहाँ सघन उपचार कक्षमा हुनुहुँदो रहेछ, भेट्न पाइनँ, देउवाले भने। पे्रस सल्लाहकार थापाले ओलीको स्वास्थ्य संवेदनशीलतालाई ख्याल गरेर आगन्तुक कसैलाई भेटघाट गर्न नदिइएको बताए। उनले भने, चिकित्सकको सुझावअनुसार नै आगन्तुकले परिवारका सदस्य, चिकित्सक र हामीसँग भेट गरेर फर्कनुभएको हो। प्रधानमन्त्रीज्यूलाई चिकित्सकबाहेक अरूले भेट्न पाउनुभएको छैन। प्रधानमन्त्री ओलीका निजी चिकित्सक डा दिलीप शर्माले प्रधानमन्त्रीको स्वास्थ्य अवस्था सुधार भइरहेकाले छिटै सामान्य दिनचर्यामा फर्कने अपेक्षा गरे। पाँचौं पटकको डायलासिस प्रधानमन्त्री केपी ओलीको मिर्गौलाको कार्यक्षमतामा ह्रास आएपछि बुधबार साँझ पनि डायलासिस गरिएको छ। ओलीको यो पाँचौं पटकको डायलासिस हो।यसअघि प्रधानमन्त्री ओलीको ग्रान्डी इन्टरनेसनल अस्पतालमा चार पटकसम्म डायलासिस गरिएको थियो। उपचार टोलीका संयोजक एवं वरिष्ठ मुटुरोग विशेषज्ञ प्राडा अरुण सायमीका अनुसार बुधबार चार बजे डायलासिस गरिएको थियो। शल्यक्रिया गरेपछि मंगलबार साँझ पनि प्रधानमन्त्री ओलीलाई सीआरआरपी (कन्टिन्युअस रेनल रिप्लेसमेन्ट थेरापी) गरिएको थियो। उनले भने, यो थेरापी डायलासिसजस्तै हो। डायलासिस चाहिँ होइन। डायलासिसपछि प्रधानमन्त्री ओलीले साँझ सुप खाएर आराम गरेको डा सायमीले जानकारी दिए। भेन्टिलेटरमा राख्नु सामान्य होप्राडा अरुण सायमी, संयोजक, प्रधानमन्त्रीको उपचार टोलीमनमोहन कार्डियोथोरासिक भास्कुलर एण्ड ट्रान्सप्लान्ट सेन्टर प्रधानमन्त्रीज्यूको स्वास्थ्य अवस्था कस्तो छ ? उहाँको अवस्था हिजोभन्दा धेरै राम्रो हुँदै गएको छ। शरीरमा राखिएको आईभी लाइन निकालिएको छ। सपोर्टका लागि राखिएका सबै चिज झिकिएको छ। स्वास्थ्यमा क्रमिक सुधार हुँदै छ। म आफैंले कुराकानी गरेको छु। भेन्टिलेटरमा राखिएका कारण अवस्था गम्भीर हो कि भन्ने शंका छ नि ? एपेन्डिसाइटिसको शल्यक्रिया एकदम सामान्य हो। जनरल एनेस्थेसिया दिएर सामान्य बेहोस गराई शल्यक्रिया गरेकाले भेन्टिलेटरमा राखिएको हो। बिरामीलाई बेहोस गराइसकेपछि भेन्टिलेटरमा राख्नु अनिवार्य हुन्छ। त्यही कारणले मात्र प्रधानमन्त्रीज्यूलाई भेन्टिलेटरमा राखिएको हो। श्वासप्रश्वासमा समस्या भएर भेन्टिलेटरमा राखिएको होइन। जटिल समस्या देखा परेर पनि भेन्टिलेटरमा राखिएको होइन। शरीर, फोक्सो लगायतका अंगलाई आराम दिन पनि भेन्टिलेटरमा राख्नुपर्ने हुन्छ। बुधबार बिहानै भेन्टिलेटरबाट निकालिसकिएको छ। बुधबार प्रधानमन्त्रीज्यूले केके गर्नुभयो ? भर्खरै मैले उहाँसँग कुराकानी गरें। सामान्य बिरामी जस्तो चिया खाएर आरामसँग बसिराख्नुभएको छ। हामीले उहाँलाई आधा घण्टा जति मेचमा समेत बसायौं। कालो चिया पनि पिउनुभयो। स्वास्थ्यमा सुधार भइरहेको छ। पेटमा संक्रमण भएको कुरा छ नि ? त्यसबारे धेरै कुरा नगरौं। कहिलेसम्म अस्पताल राख्नुपर्ला ? यति दिन राख्ने भन्ने टुंगो छैन। भर्खर त उहाँ क्रिटिकल कन्डिसन बाट बाहिर आउनुभएको छ। स्वास्थ्यका प्यारामिटर ठिक छन्  डा दिव्यासिंह शाह, निजी चिकित्सक, प्रधानमन्त्री एपेन्डिसाइटिस मिर्गौला प्रत्यारोपण गरेका वा नगरेका जोसुकैलाई हुन सक्ने आकस्मिक समस्या हो। प्रधानमन्त्रीज्यूको मिर्गौला प्रत्यारोपण गरेका कारण एपेन्डिसाइटिसको शल्यक्रिया गर्दा विशेष सावधानी अपनाइएको थियो। मिर्गौला प्रत्यारोपण नगरेको भए विशेष सावधानी अपनाउनुपर्दैनथ्यो। एपेन्डिसाइटिसको शल्यक्रिया गरेका कारण आगामी दिनमा प्रधानमन्त्रीज्यूको स्वास्थ्यमा जटिलता आउँदैन। जाँच गरेर हेरियो। स्वास्थ्यका अन्य प्यारामिटर ठिक छन्। मंगलबार शल्यक्रिया गरेलगत्तै होस खुलिसकेको थियो। शल्यक्रियापछि उहाँको स्वास्थ्य अवस्थामा क्रमिक सुधार भइरहेको छ। शल्यक्रिया गरिएकाले अझै केही दिन आराम गर्नुपर्छ। (कुराकानीमा आधारित)"
सात लाखले अवलोकन गरे गढीमाई मेला (फोटोफिचर),"बारा : बाराको बरियारपुरमा जारी पञ्चवर्षिय गढीमाई मेलामा भक्तजन बढिरहेका छन्। मेलामा दैनिक ७० हजार भन्दा बढी भक्तजनले गढीमाईको दर्शन गरिहरेका छन्। मंसिर १ गतेदेखि सुरु एक महिने मेलाको बिहिबार १२औं दिन हो। मेला मुल ब्यवस्थापन समितिका अनुसार आजसम्मसात लाख भन्दा बढी भक्तजनले गढीमाईको दर्शन गरिसकेका छन्। विश्वप्रसिद्ध मेलामा गढीमाईको दर्शन गर्न नेपाल र भारतबाट बरियारपुर आउने भक्तजनको संख्या दैनिकरुपमा बढिरहेको छ। भक्तजनको संख्या बढेसँगै त्यसको सहज ब्यवस्थापनका लागि आफूहरु तयार रहेको मेला मुल ब्यवस्थापन समितिका सचिव मोतिलाल कुशवाहाले बताएका छन्। कुशवाहाले एक महिने मेलामा झण्डै एक करोड भक्तजनले गढीमाई मन्दिरको दर्शन गर्ने दाबी गरे। भक्तजनका लागि बस्ने पण्डालको ब्यवस्थापन, सुरक्षा, बाटोलगायत सबै तयारी पूरा गरेको कुशावाहाको भनाई छ। मेला भीड हुने दिन नजिकिदै छ, हामी पुरै तयारी अवस्थामा छौ कुशवाहाले भने। सचिव कुशवाहाले सर्वोच्च अदालतले बलिलाई निरुत्साहित गर्न आदेश दिएपछि आफूहरु निरुत्साहित गर्न लागिरहेको बताए। बलिका लागि प्रसिद्ध मेलामा मंसिर १७ गते धार्मिक विधिअनुसार पञ्चबलि गर्ने तयारी मन्दिरका पुजारीले गरेका छन्। पञ्चबलिसँगै मेलामा रांगा, खसी, कुखुराको बलि चढ्न सुरु हुनेछ। बलिको समयमा गढीमाई मेलामा दसौ लाख भक्तजनको उपस्थिती हुने गरेको छ। बलि नजिकिएसंगै मेलाको ब्यवस्थापनलाई सहज बनाउन दैनिक सुरक्षाकर्मीको संख्या पनि बढाउदै लगिएको छ। गढीमाई मेलाका तस्बिरहरु :"
यातायात अधिकृतलाई दैनिक तीन हजार बुझाउने बिचौलिया !,"काठमाडौं : अख्तियार दुरुपयोग अनुसन्धान आयोगले यातायात व्यवस्था कार्यालय मोटरसाइकल गुर्जुधारा काठमाडौंका चार बिचौलियासहित पाँचविरुद्ध मुद्दा दायर गरेको छ। ती विचौलियाले यातायातका शाखा अधिकृत शुक्रप्रसाद भट्टराईलाई दैनिक तीन हजारको रकम दिने गरेको खुलेपछि अख्तियारले उनीहरुविरुद्ध विशेष अदालतमा मुद्दा दायर गरेको हो। विरेश अटो स्टेसनका प्रतिनिधि किरण देउला, दिप इन्टरप्राइजेजका प्रतिनिधि गणेशकुमार केसी (खड्का), ब्रदर (ब्रो) रिकन्डिसन प्रालिका प्रतिनिधि सुरेश छुस्याकी र सिद्दी इन्टरप्राइजेजका प्रतिनिधि उत्तम विक्रम शाहीले मोटरसाइकल पास गरी दिनका लागि शाखा अधिकृत भट्टराईलाई घुस लिएको अनुसन्धानबाट खुलेको छ। किरण देउलाले १ हजार, गणेशकुमार केसी खड्काले ५ सय, सुरेस छुस्याकीले १ हजार र उत्तम विक्रम शाहीले पाँच सय दिनहु भट्टराई रकम दिने गरेका थिए। भट्टराईले मोटरसाइकल नामसारी गर्ने प्रयोजनका लागि सनाखत गरी दिएबापत रिकन्डिसन हाउसको सम्पर्क कार्यालयमा गई विभिन्न प्रतिनिधिमार्फत दैनिक तीन हजार घुस लिने गरेको पुष्टि भएपछि मुद्दा दायर भएको हो। अख्तियारले भ्रष्टाचार निवारण ऐन बमोजिम जरिवाना र कैद सजायको मागदाबी गरेको छ। बिचौलियाका रुपमा घुस दिने रिकन्डिसन हाउसका प्रतिनिधिलाई पनि भ्रष्टाचार निवारण ऐन बमोजिम जरिवाना र कैद सजायको मागदाबीसहित विशेष अदालत आरोपपत्र दायर गरिएको छ।"
सागमा १९ हजार सुरक्षाकर्मी,"काठमाडौं : आगामी आइतबारबाट सुरु हुने १३औँ दक्षिण एसियाली खेलकुद (साग) मा करिब १९ हजार सुरक्षाकर्मी परिचालित हुने भएका छन्। सागको सुरक्षा समितिको संयोजक प्रहरी महानिरीक्षक (आईजीपी) सर्वेन्द्र खनाल छन्। सुरक्षा व्यवस्थालाई मजबुत बनाउन उक्त समितिले सेना, प्रहरी, सशस्त्र प्रहरी र राष्ट्रिय अनुसन्धान विभागलाई प्रभावकारी ढंगबाट परिचालन गर्ने भएको छ। काठमाडौं र ललितपुरमा हुने खेल मैदान र खोलाडीको बासस्थानको सुरक्षा प्रबन्ध प्रहरी मुख्यालयले मिलाएको छ। जनकपुरमा हुने खेलमा प्रदेश२ र पोखरामा गण्डकी प्रदेश प्रहरी प्रमुखले नै सुरक्षा नेतृत्व गर्नेछन्। प्रहरी केन्द्रीय प्रवक्ता डीआईजी विश्वराज पोखरेलले सागको सुरक्षा व्यवस्था प्रभावकारी ढंगले मिलाएको बताए। उनले भने, आईजीपी सापकै नेतृत्वमा सुरक्षाकर्मी परिचालन हुनेछन्। कुनै त्रुटी हुन दिंदैनौं। उनले खेल मैदान, खेलाडी बस्ने होटलदेखि उनीहरु हिंड्ने बाटोको स्कटिङको व्यवस्था मिलाइएको बताए। महानिरीक्षक खनालको संयोजकत्वमा रहेको सुरक्षा समितिमा सेनाका सहायक रथी हिमांशु खड्का, नेपाल प्रहरीका डीआइजी दीपककुमार थापा, सशस्त्र प्रहरीका डीआइजी चन्द्रप्रकाश गौतम, राष्ट्रिय अनुसन्धान विभागका अनुसन्धान निर्देशक लक्ष्मण गुरुङ र राष्ट्रिय खेलकुद परिषद्की सरस्वती केसी भण्डारी सदस्य छन्।"
गोकर्णोश्व५का वडा सचिव घुससहित पक्राउ,"काठमाडौं : गोकर्णेश्वर नगरपालिका५ का वडा सचिव दिनेश बास्कोटा घुससहित पक्राउ परेका छन्। वडा सचिव बास्कोटाले सेवाग्राहीको घर जग्गा एकीकृत सम्पत्ति कर तिर्ने र व्यवसाय दर्ता गर्ने प्रयोजनका लागि सेवाग्राहीसँग २५ हजार घुस लिएका हुन्। अख्तियार दुरुपयोग अनुसन्धान आयोग, टङ्गालबाट खटिएको टोलीले बास्कोटालाई घुससहित गोकर्णेश्वर नगरपालिका६ स्थित लक्षमीनारायण मन्दिरको परिसरबाट रङ्गेहात नियन्त्रणमा लिएको हाे । उनीमाथि अनुसन्धान भइरहेको छ।"
सुनचाँदीको मूल्य घट्यो,काठमाडौं : नेपाली बजारमा सुनको भाउ घटेको छ। बिहीबार सुन तोलामा २ सयले घटेको छ। आज सुन तोलामा २ सयले घटेर ७१ हजार रुपैयाँमा कारोबार भइरहेको नेपाल सुन चाँदी महासंघले जनाएको छ।तेजावी सुन भने ७० हजार ७ सय रुपैयाँ कायम गरिएको छ। बुधबार सुन तोलाको ७१ हजार २ सय रुपैयाँमा कारोबार भएको थियो। यस्तै चाँदीको मूल्यमा पनि सामान्य गिरावट आएको छ।आज चाँदी तोलाको ८५० रुपैयाँमा कारोबार भइरहेको महासंघले जनाएको छ।बुधबार चाँदी तोलाको ८५५ रुपैयाँमा कारोबार भएको थियो।
कञ्चनपुरमा एक युवकको हत्या,महेन्द्रनगर : कञ्चनपुरमा बिहीबार एक युवकको हत्या भएको छ । कञ्चनपुरको महाकाली नगरपालिका३ दोधारा चाँदनीका २२ वर्षीय दीपक पन्तको हत्या भएको जिल्ला प्रहरी कार्यालय कञ्चनपुरले जनाएको छ । कञ्चनपुरको भीमदत्त नगरपालिका१८ गोबरैयामा उनको सामूहिक रुपमा कुटपिट गरी हत्या गरिएको हुनसक्ने प्रहरीले जनाएको छ । जिल्ला प्रहरी कार्यालय कञ्चनपुरका प्रहरी प्रवक्ता नरेन्द्र बहादुर चन्दले कुटपिटबाट हत्या भएको हुनसक्ने बताए । प्रवक्ता चन्दले भने 'भीमदत्त नगरपालिकाको गोबरैयामा झगडा भएको बुझिएको छ । सोही क्रममा हत्या भएको प्रारम्भिक अनुमान छ ।' घाइते दीपकको महाकाली अञ्चल अस्पतालमा उपचार हुन नसकेपछि भारत लगिएको थियो । अस्पताल लैजाँदै गर्दा बाटोमा उनको मृत्यु भएको प्रहरीले जनाएको छ । घटनामा शंस्कापद दुईजनालाई प्रहरीले नियन्त्रणमा लिएको छ । घटनाबारे अनुसन्धान भइरहेको जिल्ला प्रहरी कार्यालय कञ्चनपुरले जनाएको छ ।
प्रधानमन्त्रीको स्वास्थ्य अवस्था बुझ्न राष्ट्रपति अस्पतालमा : १५ मिनेट कुराकानी,"काठमाडौं : प्रधानमन्त्री केपी ओलीको स्वास्थ्य अवस्था बुझ्न राष्ट्रपति विद्यादेवी भण्डारी अस्पताल पुगेकी छन् । मंगलबार बिहान एपेन्डिसाइटिसको शल्यक्रियापछि आराम गरिरहेका प्रधानमन्त्रीलाई भेट्टन राष्ट्रपति भण्डारी बुधबार साँझ अस्पताल पुगेकी हुन् । मनमोहन कार्डियोथोरासिक भास्कुलर एन्ड ट्रान्सप्लान्ट सेन्टरको सघन उपचार कक्षमा आराम गरिरहेका प्रधानमन्त्री ओलीसँग राष्ट्रपति भण्डारीले करिब १५ मिनेट भेट गरेकी हुन् । प्रधानमन्त्रीसँग स्वास्थ्य अवस्थाको जानकारी लिएपछि राष्ट्रपति भण्डारीले ओलीको उपचारमा संलग्न चिकित्ससँग कुराकानी गरेकी छन् । राष्ट्रपति कार्यालय स्रोतका अनुसार राष्ट्रपति भण्डारीले प्रधानमन्त्री ओलीसँग १५ मिनेट कुराकानी गरेपछि मात्र उनको स्वास्थ्य अवस्थाबारे चिकित्सकसँग बुझेकी थिइन् । चिकित्सकले प्रधानमन्त्री ओलीसँग भेट गर्न पहिलो पटक धेरै समय राष्ट्रपति भण्डारीलाई दिएकी हुन् । बोल्दा समस्या हुने भन्दै चिकित्सकले ओलीको स्वास्थ्य अवस्था बुझ्न अस्पताल पुगेका नेतालाई छोटो समयमात्र भेट्न समय दिँदै आएका थिए । करिब ४० मिनेट अस्पतालमा बिताएकी भण्डारीले २५ मिनेटसम्म चिकित्सकसँग ओलीको स्वास्थ्य अवस्थाबारे जानकारी लिएकी छन् । प्रधानमन्त्रीका प्रेस सल्लाहकार सूर्य थापाले विज्ञप्ति सार्वजनिक गर्दै राष्ट्रपतिले प्रधानमन्त्रीको स्वास्थ्य अवस्थाबारे जानकारी लिएको जानकारी गराएका छन् । सम्माननीय राष्ट्रपति विद्यादेवी भण्डारी आज साँझ मनमोहन सेन्टर, महाराजगञ्ज आउनु भइ सम्माननीय प्रधानमन्त्री श्री केपी शर्मा ओलीज्यूको उपचार र स्वास्थ्यस्थितिको बारेमा जानकारी लिनुभयो, थापाले सार्वजनिक गरेको विज्ञप्तिमा भनिएको छ, सम्माननीय राष्ट्रपतिज्यूले सम्माननीय प्रधानमन्त्रीज्यूको स्वास्थ्यस्थितिमा भइरहेको सुधारप्रति खुसी र सन्तोष व्यक्त गर्नुभयो । राष्ट्रपतिले प्रधानमन्त्रीको शीघ्र र पूर्ण स्वास्थ्य लाभको कामना गरेको विज्ञप्तिमार्फत् सल्लाहकार थापाले जानकारी गराएका छन् । शल्यक्रियापछि स्वास्थ्यमा केही सुधार भएसँगै प्रधानमन्त्री ओलीलाई भेट्न मन्त्रीको लस्कर लागेपछि चिकित्सकले बुधबारबाटै भेटघाटमा कडाई गरेका थिए । संघीय मामिला तथा सामान्य प्रशासनमन्त्री हृदयेश त्रिपाठी, पर्यटनमन्त्री योगेश भट्टराईलगायत प्रधानमन्त्री ओलीका परिवार र उपचारमा संलग्न चिकित्सकसँग स्वास्थ्य अवस्था सोधपुछ गरी फर्किएका थिए। दिउँसो कांग्रेस सभापति शेरबहादुर देउवा पनि स्वास्थ्य अवस्था बुझ्न अस्पताल पुगेका थिए। उनले प्रधानमन्त्रीकी पत्नी राधिका शाक्य र चिकित्सकसँग स्वास्थ्य अवस्था र उपचार सेवाबारे जानकारी लिएका थिए। प्रधानमन्त्रीका प्रेस सल्लाहकार थापाले ओलीको स्वास्थ्य संवेदनशीलतालाई ख्याल गरेर आगन्तुक कसैलाई भेटघाट गर्न नदिइएको बताएका छन् ।"
हुन्डीको ३८ लाख रुपैयाँ बरामद,काठमाडौं : हुन्डी कारोबार गरेको आरोपमा प्रहरीले दुई जनालाई पक्राउ गरेको छ। पक्राउ पर्नेमा नरदेवी बस्ने गोवर्धनप्रसाद सरावगी र अर्घाखाँची सीतगंगाका कृष्ण प्रसाद भट्टराई छन्। महानगरीय प्रहरी अपराध महाशाखाले सुरुमा भट्टराईलाई ३० लाख रुपैंयासहित नियन्त्रणमा लिएको थियो। उनले उक्त रकम अञ्जनी ओभरसिजका सञ्चालक समेत रहेका सरावगीले हुन्डी गर्न दिएको बयानमा खुलाएपछि प्रहरीले सरावगीलाई पक्राउ गरेको हो। महाशाखा प्रमुख एसएसपी सहकुलबहादुर थापाका अनुसार सरावगीबाट थप आठ लाख १२ हजार रकम र अन्य व्यक्तिको नामका काटिएको चेक बरामद भएको छ।
सोलार मर्मत निहुँमा चिनियाँ सुरक्षाकर्मी लोमान्थाङमा,"जोमसोम : ३ वर्षअघि चिनियाँ सरकारको आर्थिक सहयोगमा लोमान्थाङ बजारका लागि उपलब्ध १७ किलोवाटका सौर्य उर्जा सोलार बत्ती सञ्चालनमा छन् । सोही सौर्य उर्जा बत्तीको प्राविधिक मर्मत भन्दै कोरलानाकास्थित चिनियाँ सुरक्षाकर्मी बर्सेनि दर्जनौं पटक लोमान्थाङ आउने बाटो बनेको छ । चिनियाँ सुरक्षा अधिकारीले कुनैपनि बखत लोमान्थाङस्थित नेचुङ प्रहरी चौकीको १ जना सुरक्षाकर्मी साथमा लिएर नाकातर्फको दक्षिण ३५ किलोमिटर वरसम्म आउँछन् । नेपाल सरकारले उत्तरतर्फ चीनसँग सीमा जोडिएका जिल्लामा नेपाली सीमा प्रशासनको समन्वयमा ३५ किलोमिटर दूरीसम्म आउन पाउने प्रावधान भएको लोमान्थाङ इलाका प्रशासन कार्यालयका प्रमुख मुरारी निरौलाले जानकारी दिए । यसरी नेपाल प्रवेश गर्दा यथेस्ट उद्देश्य खुल्नु पर्दछ। तर, चिनियाँ सुरक्षाकर्मी नेपालपक्षसँग कुनै खास काम नभएका बेला पनि सोलार मर्मत गर्ने बहानामा लोमान्थाङसम्म आउने गरेको जनाइएको छ । सरकारले उत्तरी कोरलानाका संञ्चालन गर्ने उद्देश्यले सडक विस्तार गरिरहेको छ । सीमा नाकामा सशस्त्र प्रहरीको बोर्डर आउट पोस्ट बिओपि समेत छैन । छासेमा ५ जना सुरक्षाकर्मी खटिएको प्रहरी चौकी छ । बिओपि नभएकै कारण पनि चिनियाँ पक्षका सुरक्षाकर्मी आउजाउ गर्न सजिलो भएको हो । लोमान्थाङ निवासी छेवाङ लोहाले चिनियाँ गाडी नम्बर प्लेट छोपेर लोमान्थाङसम्म आउने गरेको फेसबुकमा लेखेका छन् । उनले नम्बर प्लेट छोपिएको गाडीको केही फोटो समेत पोष्ट गरेका छन् । उनी भन्छन्,' उपल्लो मुस्ताङ सरकारको निषेधित तथा नियन्त्रित क्षेत्र भएको र प्रवेश गर्दा विदेशीले ५ सय डलर बुझाउनुपर्ने र उत्तरी नाकाबाट शुल्क नलाग्ने नियम विभेद भएको उल्लेख गरेका छन्। सरकारले भारतसँग सीमा जोडिएका जिल्लामा भारतीयलाई बोर्डर अनुमति लागू गरेको छैन । हिमालपारीको जिल्ला विदेशी राष्ट्रहरुको कूटनीतिक अभ्यास गर्ने थलोको रुपमा विकास भइरहेको छ । एक दशकअघि अमेरिकी हिमालयन फाउन्डेसनले लोमान्थाङमा २९ किलोवाट क्षमताको माइक्रो हाइड्रो संञ्चालनमा ल्याएको थियो । हाइड्रो संञ्चालनमा रहेकै बेला चिनियाँ सरकारले सौर्य उर्जा सोलार जडान गरेपछि उक्त माइक्रो हाइड्रो पावर बेवारिसे बनेको छ । मुस्ताङका ५ वटै स्थानीय तहमा अमेरिकी सहयोग नियोग र भारतीय राजदुताबासको सहयोगमा शैक्षिक संस्था,स्वास्थ्य र पूर्वाधार विकासमा लगानी गरिरहेको पाइन्छ । अनुगमनका नाममा विदेशी कुटनीतिक नियोगका व्यक्तिहरु मुस्ताङको विभिन्न प्रकारको अध्ययन र उत्तरी नाकाको गतिविधिको जानकारी हाँसिल गर्ने गरेको पाइएको छ । कोरलानाकामा चीन सरकारले अत्याधुनिक क्षमताको सीसी क्यामेरा राखेको छ ।लोमान्थाङस्थित इलाका प्रशासन कार्यालयका प्रमुख मुरारी निरौलाले चिनियाँ सुरक्षाकर्मी समन्वय गरेर आउजाउ गर्ने गरेको जानकारी दिए ।'कोरला बोर्डरमा रहेका चिनियाँ सुरक्षाकर्मीसँग असाध्यै राम्रो पार्टनर सीपको सम्बन्ध छ । उनीहरु नेपाली पक्षसँग साझेदारी रुपमा काम गर्न चाहन्छन्,'उनले भने । उनका अनुसार नेपाली पक्ष चिनियाँ भूमि जानका लागि इलाका प्रशासनले अनुमति दिने र चिनियाँ पक्ष नेपाल आउँदा चिनियाँ पक्षकै अनुमति आवश्यक पर्ने निरौलाको भनाई छ । उपल्लो मुस्ताङका धार्मिक गुम्बा भारतीय सरकार र अमेरिकी संस्थाले बनाइ दिएको छ । चीनको स्वशासित क्षेत्र समेत तिब्बत भएकाले चीन विरोधी गतिविधि हुनसक्ने भन्दै चिनियाँ सुरक्षाकर्मीले कामको बहाना बनाएर लोमान्थाङ आउजाउ गर्ने गरेको पाइएको हो । इलाका प्रशासन प्रमुख निरौलाले चिनियाँ पक्षहरु सोलार मर्मत ,नेपाली उत्पादन खरिद ,प्रशासनिक काम र कुटनीतिक अध्ययन गर्न आउने गरेको बताए । चिनियाँपक्षका सुरक्षाकर्मी जुनसुकै अवस्थामा कामको बहाना बनाएर नेपाल प्रवेश गरेपनि नेपाली पक्षलाई व्यापार मेलाबाहेक अन्य समय कुनै पनि अवस्थामा प्रवेश पाउने अवस्था छैन । सरकारले चीनपक्षलाई खुला बोर्डर स्वीकृत नगरेको र दक्षिण हुँदै आएको खण्डमा भिसाको आवश्यकता पर्दछ । उपल्लो मुस्ताङका लोमान्थाङ बजार कोरलानाकादेखि दक्षिण २५ किलोमिटर वर पर्दछ।"
डोजरले खनेको हेर्न जाँदा बालकको ज्यान गयो,दमौली : डोजरले बाटो खनेको हेर्न गएका एक बालकको मृत्यु भएको छ। तनहुँ आँबुखैरेनी लेस्थरबाट बरालुङबेसी जोड्ने कच्ची सडक खनेको हेर्न गएका विशाल भुजेलको ढुंगाले लागेर मृत्यु भएको हो। टाउकोमा चोट लागेका उनको घटनास्थलमै ज्यान गएको प्रहरीको भनाई छ। सोही घटनामा ७० वर्षका बुद्धराम भुजेल र उनका नाति स्थानीय ११ वर्षका सोमे भुजेलको टाउकोमा चोट लागेको छ। उनीहरुको भरतपुरमा उपचार भइरहेको प्रहरी नायब उपरीक्षक लिलाराज लामिछानेले बताए।
गाडीको ठक्करबाट पैदलयात्रीको मृत्यु,भक्तपुर : भक्तपुरको मध्यपुर थिमि नगरपालिका ५ मा पानी बोक्ने गाडीले बिहीबार एक पैदलयात्रीलाई ठक्कर दिँदा पैदलयात्रीको मृत्यु भएको छ । महानगरीय प्रहरी परिसर भक्तपुरका अनुसार बा १२ च ५६५६ नम्बरको पानी बोक्ने गाडीले ठक्कर दिँदा पैदलयात्री सिन्धुपाल्चोकको बाह्रबीसे घर भइ हाल मध्यपुर थिमि नपा ६ पुरानो ठिमी बस्ने २५ वर्षीया ज्योति मगरको ज्यान गएको हो । गाडीको ठक्करबाट घाइते भएकी मगरलाई तत्काल उपचारको लागि मध्यपुर अस्पताल लगिएको थियो । अस्पतालमा उपचारकै क्रममा उनको मृत्यु भएको परिसरका प्रवक्ता प्रहरी नायब उपरीक्षक रेवतीरमण पोखरेलले जानकारी दिए । उनका अनुसार घटनास्थलमा महानगरीय प्रहरी वृत्त ठिमीबाट खटिएको प्रहरी अधिकृतसहितको टोलीले प्रारम्भिक अनुसान्धान गरेको छ । ठक्कर दिने गाडी र त्यसका चालक सिन्धुपाल्चोक घर भइ हाल मध्यपुर थिमि नपा ७ नगदेश बस्ने २८ वर्षीय बेलबहादुर तामालाई नियन्त्रणमा लिएको छ । घटनाबारे थप अनुसन्धान भइरहेको भक्तपुर प्रहरीले जनाएको छ ।
नेपाली भूमि मिचेर बनाइएका भारतीयका घरटहरा भत्काइयो,धरान : सुनसरीको दक्षिणी क्षेत्रस्थित नेपालको अतिक्रमित भूमि फिर्ता लिइएको छ । भारतीय नागरिकले निर्माण गरेका घर टहरा सशस्त्र प्रहरीले भत्काउँदै जमिन फिर्ता लिएको हो । सशस्त्र प्रहरीको ४ नम्बर गण सुनसरीबाट खटिएको टोलीले बुधबार र बिहीबार देवानगन्ज गाउँपालिकाको नेपाली भूमि अतिक्रमण गरी भारतीय नागरिकले २१ घरटहरा बनाएका थिए । भारतीय पक्षले सुनसरीका विभिन्न २० स्थानमा नेपाली भूमि अतिक्रमण गरी घर बनाएको छ । सशस्त्र प्रहरी ४ नम्बर गण सुनसरीका प्रमुख सशस्त्र प्रहरी उपरीक्षक कृष्ण ढकालका अनुसार भारतीय पक्षले अतिक्रमण गरेका सुनसरीका २० वटै स्थानबाट जमिन फिर्ता लिन दैनिक सशस्त्र प्रहरी परिचालन गरिएको छ । यस काममा भारतीय एसएसबीका जवानले पनि सहयोग गरेको बताइएको छ । ।
सीमान्तकृत समुदायमा नागरिकता समस्या,"सिरहा : लहान नगरपालिका१ मटिअर्वाका रामसिस सदायकी जेठी छोरी राधा १० वर्षकी भइन्। कान्छी पुनम ७ वर्ष लागिन्। तर, उनीहरुको जन्मदर्ता भएको छैन। कारण, रामसिससँग नागरिकता छैन। बुवाको नागरिकता नभएपछि छोरीको जन्मदर्ता हुन नसकेको हो। रामसिसको भाई रामदेवको पनि समस्या उस्तै छ। रामसिस र रामदेवकी आमा श्यामवतिको नागरिकता भए पनि बुवा सुदीलालको छैन्। रामसिस र रामदेव नागरिकता बनाउन जाँदा कार्यालयले बुवाको नागरिकता खोज्यो। उनीहरु खाली हात फर्किए। लहान नगरपालिका२ की लुरकी सदाय ६७ वर्ष टेक्न लागिन्। नागरिकता पाएको भए सामाजिक सुरक्षा भत्ता पाउँथिन्। लुरकी अहिले छोरी केशमी सदायको घरमा बस्छिन्। छोरीको पनि जन्म दर्ता भएन। नागरिकताको फारम भरेर कार्यालयमा जाँदा पतिको नागरिकता खोज्यो। उनको पति सोमना सदाय नागरिकता नबनाइ बिते। लहान नगरपालिका वडा नम्बर १, २, ५, १०, १३, १४, १५ र २४ गरी ८ वटा वडाको सर्वेक्षणमा ५० प्रतिशत सीमान्तृकत समुदायका नागरिकसँग नागरिकता छैन। ती वडाको २४ वटा वस्तीमा नागरिक सहकार्य मञ्चले गरेको सर्वेक्षणमा १ हजार तीन सय ३४ परिवारको १६ वर्ष माथिका ४ हजार दुई सय ६९ जनामध्ये २ हजार एक सय ६० जनाको नागरिकता पाएका छैनन्। जसमा मुसहर समुदायको संख्या बढी छ। नागरिकता नहुँदा समस्यै समस्या भोग्नु परेको छ, लहान १ की पारोदेवी सदायले भनिन, जग्गा जोड्न सकेको छैन्। सरकारी सुविधाबाट बन्चित भएका छौं। छोराछोरी पढाउन सकेको छैनौं। पारोदेवी माइतमै हुँदा बुबाआमा सानै उमेरमा बिते। बुबाआमा नागरिकता नहुँदा उनको नागरिकता बन्न सकेको छैन्। पारोको नागरिकता नभएकै कारण उनका छोरी पुजा र तुलसी पढन सकेनन्। जन्मदर्ता पनि भएन। ज्याला मजदुरीमा काम गरी गुजारा चलाउने उनीहरु पटक पटक कार्यालयमा धाउनुपर्दा झन्झट भएको बताउँछन्। मजदुरी गरी कमाएको पैसा आउजाउमै सकिन्छ। नागरिकता बन्दैन्, रामदेवले भने, कार्यालयमा अनेक प्रमाण खोज्छ। हामी प्रमाण जुटाउन सक्दैनौं। मुसहर समुदायमा बसाई सराई, बिहेपछि ससुरालीमै बस्ने चलन र पुरुष नागरिकता बनाएर बिदेशिने तर, महिलालाई नागरिकता नबनाइदिने कारणले यो समस्या बढ्दै गएको उनको भनाइ छ। नागरिकता नपाएका अभिभावकको सन्तानलाई पनि विद्यालयमा भर्ना लिने गरिएको मेयर मुनि साहको भनाइ छ। विद्यालयमा जन्मदर्ता नभएका दलित समुदायका बालबालिकालाई पनि पढाउने गरेका छौं, उनले भने, नागरिकता समस्याले धेरै बालबालिकाको जन्मदर्ता हुन सकेको छैन। त्यही भएर ती समुदायको हकमा हामीले विद्यालयमा नामांकन गराउन जन्मदर्ता अनिवार्य गरेका छैनौं। दलित समुदायलाई नागरिकता बनाउन सहज गर्न वडाध्यक्षलाई निर्देशन गरिएको पनि मेयर साहले बताए। तीन पुस्ते प्रमाण, वडा कार्यालयको सिफारिसमा नागरिकता दिने गरिएको जिल्ला प्रशासन कार्यालय सिरहाले जनाएको छ।"
विद्युतीय बस सञ्चालनमा अन्यौल,"विराटनगर : प्रदेश सरकारले सहजीकरण नगर्दा प्रदेश १ मा विद्युत बस सञ्चालनमा अन्यौल भएको छ । सुन्दर यातायात प्रालिले काठमाडौंपछि प्रदेश १ को विराटनगरदेखि काकडभिट्टा, धरानदेखि काकडभिट्टा र काकडभिट्टादेखि कोशी व्यारेजसम्म वातावरण मैत्री विद्युत सार्वजनिक बस सञ्चालन गर्ने तयारी गरेको थियो। तर प्रदेश सरकारले सञ्चालन गर्न आवश्यक सहजीकरण नगरेकाले अन्यौता बढेको हो । भदैको अन्तमा नै सुन्दर यातायात प्रालिले काठमाडौंमा विद्युत बस सञ्चालन गरेपछि प्रदेश १मा सञ्चालन गर्न प्रदेश सरकारमा निवेदन दिएको थियो । तर प्रदेश सरकारले विद्युत बस सञ्चालन गर्नका लागि चाहिने चार्जिङ स्टेशनका लागि जग्गा उपलब्ध गराउनुको सँगै अन्य आवश्यक सहयोगको सहजीकरण नगरेकाले अन्यौल बढेको हो । योजना त प्रदेश १ मा नै सञ्चालन गर्ने थियो, ' सुन्दर यातायात प्रालिले काठमाडौं नेपालका अध्यक्ष भेषबहादुर थापाले भने, 'प्रदेश सरकारले गर्नुपर्ने सहजीकरण नगरेकाले सुरु गर्न सकिएन।' उनका अनुसार सरकारले सहजीकरण गरे एक हप्ताभित्र चाहिने समान पठाउने र सञ्चालनको लागि गर्नुपर्ने काम सुरु गर्ने योजना रहेको छ । प्रदेश १को सरकारले सहजीकरण नगरेकाले प्रदेश ५मा काम सुरु गरेको उनले जानकारी दिए । प्रदेश सरकारले चार्जिङ स्टेशनका लागि चाहिने जग्गा र अन्य आवश्यक सहयोग गर्ने सहजीकरण मात्र गर्नुपर्ने छ, 'उनले भने,' जग्गाको न्युतम भाडा कम्पनीले तिर्नेछ। अन्य स्थानभन्दा यात्रुलाई २० प्रतिशत भाडामा समेत छुट दिने भनेता पनि सरकारको सहजीकरण नभएकाले काम अघि नबढेको उनले बताए। उता प्रदेश १का भौतिक पूर्वाधार विकास मन्त्रालयका सडक तथा यातायात महाशाखा प्रमुख रेवती रमण पराजुलीले विद्युत वस सञ्चालनको लागि चाहिने र्चाजिङ स्टेशनका लागि रुटभित्र पर्ने स्थानीय तहमा मन्त्रालयले जग्गा उपलब्ध गराउने चिठी नै पठाइसकेको बताए। उनले झापाको कन्काई नगरपालिका, मेची नगरपालिका, मोरङको सुन्दुर हरैचा नगरापालिका, विराटनगर महानगरपालिका,र सुनसरीको धरान उपमहानगरपालिकालागि मन्त्रालयले चिठी लेखेर विद्युत बस सञ्चालनको लागि चाहिने चार्जिङ स्टेशनको आवश्यक जग्गा उपल्ब्ध गराउन निवेदन पठाएको जानकारी दिए । 'किन काम अघि बढेन्, उनले भने, 'मन्त्रालय आवश्यक सहयोग गर्न तयार रहेको छ। त्यसपछि उहाँहरु कुनै समस्या लिएर आउनु भएन्।' सुन्दर यातायात प्रालिले काठमाडौंका अध्यक्ष भेषबहादुर थापाले प्रदेश सरकारले चाहिने सहजीकरण गरे तीन महिनाभित्र विद्युत बस सञ्चालन गर्न तयार रहेको बताए। उनले चाजिङ स्टेशनबाहेक ९ करोडमा ६ वटा बस सञ्चालन गर्ने तयारी रहेको जानकारी दिए। नेपाल सरकारको चालु आर्थिक वर्षको नीतिमा इन्धनीय सवारी साधान विश्वव्यापी रुपमा कम गर्दै वातावरणीय प्रदूषणलाई कम गर्न विद्युतीय सवारी साधनलाई प्राथमिकतामा राखि प्रोत्साहन गर्न व्यवस्था गरेको छ।"
सम्पदा क्षेत्रमा मौलायो विकृति,"काठमाडौं : हनुमानढोका दरबार क्षेत्रमा विकृति मौलाएको छ। जथाभावी पार्किङ, व्यापारीको चहलपहल र युवाको अस्वाभाविक जमघट बढ्न थालेपछि विश्वसम्पदा सूचीभित्र पर्ने यो क्षेत्र अव्यवस्थित र अराजक बन्न थालेको छ। सम्पदा क्षेत्र नै कुरुप बनाउने गरी हनुमानढोका क्षेत्रमा फोहोर थुप्रिएको छ। देवदेवालयमा चियाको व्यापार हुन्छ। युवाहरू मन्दिरमाथि नै बसेर मध्यपान, धूमपान गर्छन्। साथै, दरबार क्षेत्रभित्रका मठमन्दिर व्यापारिक प्रयोजनका लागि खोलिन थालेपछि यस क्षेत्रको धार्मिक र सांस्कृतिक महत्वमा ह्रास आएको छ। सम्पदा क्षेत्रका मूर्तअमूर्त सम्पत्ति जगेर्ना गर्न युनेस्कोले बारम्बार चेतावनी दिँदै आए पनि विकृतिलाई रोक्न गुठी संस्थान र महानगरले ठोस कदम चाल्न सकेको छैन। पूजाको नाममा श्वेत भैरवको व्यापार नेवार समुदायमा भैरवप्रति विशेष आस्था छ। आजुद्यः, अजिमा पछि भैरव नै मुख्य देवता मानिन्छन्। महादेवको पाँचौं अवतार भैरवका विविध स्वरूपमध्ये कालभैरव र श्वेतभैरव जनमानसमा बढी लोकप्रिय छन्। हनुमानढोका परिसरमा रहेको यी भैरवका विशाल आकृतिमा हरकोहीको नजर पुग्नु स्वाभाविक हो। यसैको फाइदा उठाउँदै भैरवस्थानलाई व्यापारिक केन्द्र बनाउन थालिएको छ। विशाल श्वेत भैरवको संरचनामा ह्रास आउन नदिन यसलाई काठले बनेको नौ झ्यालभित्र सुरक्षित राखिएको हो। तर, आजभोलि झ्याल दैनिक खोलिन्छ। काठको संरचनाभित्रै दियोको बत्ती बालिन्छ। दैनिक पूजा आराधना चल्छ। दानपेटीसमेत राखेर भक्तजनबाट पैसा लुट्ने काम भइरहेछ। गुठी संस्थानले इन्द्रजात्राको अवसर पारेर उक्त क्षेत्रको सांस्कृतिक प्रवद्र्धनमा ५० लाखभन्दा बढी बजेट खर्चंदै आएको छ। यसबाट श्वेतभैरवका लागि केही रकम छुट्याइन्छ। हनुमानढोका दरबार क्षेत्र संरक्षण कार्यक्रमअन्तर्गत महानगरले समेत बजेट छुट्याएको छ। उक्त बजेट सम्पदा क्षेत्रभित्रको मूर्तअमूर्त संस्कृतिको जगेर्ना गर्न दिइएको हो। तर, श्वेतभैरव व्यवस्थापन समितिका अध्यक्ष प्रकाश ताम्राकार बजेट अभाव भएको गुनासो गर्छन्। श्वेतभैरवलाई व्यापारिक केन्द्र नबनाउन त्यहाँका पाला (पूजाको पालो परेको व्यक्ति) लाई बारम्बार सम्झाएको हनुमानढोका हेरचाह अड्डाकी प्रमुख अरुणा नकर्मी बताउँछिन्। श्वेत भैरवलाई बन्द राख्न मौखिक रूपमा सम्झाउँदै आएका छौं। गुठी संस्थानलाई समेत पत्र पठाएका छौं तर कुनै आधिकारिक जवाफ आएको छैन, प्रमुख नकर्मीले भनिन्। गुठी संस्थान शाखा कार्यालय काठमाडौंका प्रमुख शैलेन्द्र पौडेलले भने श्वेतभैरवको विषयमा आफूलाई कुनै जानकारी नभएको बताए। श्वेतभैरव दैनिक खुल्ने गरेको मलाई जानकारी छैन, पौडेलले भने, यदि नियमविपरीत कार्य भएको रहेछ भने यस विषयमा छलफल गरी निकास निकाल्नेछौं। श्वेतभैरवलाई व्यापारीकरण गर्न नदिने पौडेलले बताए। सर्वसाधारणका लागि हाथुद्यः (श्वेतभैरव)को दर्शन वर्षको तीन पटक मात्र खुला राखिन्छ। हाथुद्यःले येंयाः (इन्द्रजात्रा)को अवसरमा ८ दिन आफ्नो विशाल तथा पूर्ण अनुहार देखाउँछन्। बडादसैंमा दर्शन खुला राखिनुका साथै चैते दसैंमा श्वेतभैरव एक दिन एउटा झ्यालबाट चिहाउँछन्। बाँकी वर्षभरि नौ वटा टिकी झ्याः भित्र गुपचुप बस्ने गर्छन्। तर, आजभोलि नौ झ्यालमध्ये एक झ्याल व्यापारिक प्रयोजनका लागि सधँैजसो खुला रहन्छ। ताम्राकार भन्छन्, बिहान र बेलुकी दैनिक झ्याल खोल्दै आएका छौं। महानगरले नै झ्याल खोल्ने अनुमति दिएको हो। संस्कृतिविद् तथा जानकारहरू श्वेतभैरवको पूजा तान्त्रिक विधिअनुसार गर्नुपर्ने भएकाले सधैँ खुला राख्न नहुने बताउँछन्। श्वेतभैरवको पछाडि मसान चोक छ। राजामहाराजा खलकमा कसैको मृत्यु भएमा सोही स्थानमा जलाइन्थ्यो। त्यहीँकै इनारबाट बागमतीमा अस्तु बगाइन्थ्यो। श्वेतभैरव र मसानघाट एकअर्कासँग सम्बन्धित भएकाले मुख खुला भएको भैरवलाई बन्द गरेर राख्नुपर्ने मान्यता छ। संस्कृतिविद् डा त्रिरत्न मानन्धरका अनुसार रणबहादुर शाहले उपत्यकाका देवीदेवतामा शक्ति भएनभएको प्रमाणित गर्न सबै मूर्तिलाई फुटाएर हेरेका थिए। श्वेतभैरवको सेतो मूर्ति फुटाउँदा उनी ठाउँको ठाउँमै छटपटाएर मुर्छा परे। संस्कृतविद् मानन्धर भन्छन्, उक्त घटनाले राजा रणबहादुरमा देवीदेवतामा शक्ति हुन्छ भन्ने विश्वास पलाएको थियो। श्वेतभैरवमा दैवीशक्ति भएकै कारण शान्ति पूजा गरेर श्वेतभैरव पुनःस्थापना गराएको हो। विकृतिको अर्को नमुना कालभैरव हनुमानढोका परिसरमा रहेको काल भैरवस्थान पनि विकृतिको नयाँ रूप बनेको छ। सधँै खुला रहने भैरवको वरिपरि फलामे डण्डीले घेरिँदा सहजै दर्शन गर्न सकिँदैन। भक्तजनले कालभैरवको दर्शन गर्न दियो, फूलमाला चढाउनुपर्ने नियमजस्तै बनेको छ। उक्त क्षेत्रमा व्यापारी, मगन्तेहरूको लामै लाइन लाग्छ। फोहोरको समस्या उत्तिकै छ। मध्यपान, धूमपान बिक्रीजस्ता कार्य मौलाएका छन्। मानिसको आस्थासँग जोडिएको भगवान्को नाम बेचेर व्यापारीले पैसा कमाउन थालेपछि संस्कृतिप्रेमी यसको चर्को विरोध गर्न थालेका छन्। केही दिनअघि भैरवअष्टमीका दिन कालभैरवअगाडि ह्यापी बर्थ डे केक नै काटियो। ह्यापी बर्थ डे बा लेखेर काटिएको केक सामाजिक सञ्चालमा भाइरल भयो। कालभैरव बज्राचार्यद्वारा पुजिने भएकाले अण्डाका परिकार बर्जित छ। यस घटनालाई पश्चिमी संस्कृतिको प्रभाव भएको भन्दै व्यापक आलोचना भइरहेछ। पुजारी तथा संस्कृतिविद् यज्ञमानपति बज्राचार्य बर्थ डे केक काट्नु संस्कृतिको उपहास भएको बताउँछन्। भगवान्को श्रद्धा गरेर जे चढाए पनि हुन्छ तर केक नै काटेर भैरवको जन्मोत्सव मनाउनु ठीक होइन, बज्राचार्यले भने। भैरव स्थान वरपर मध्यपान बिक्री गर्नु धार्मिक आस्थाविपरीत भएको समेत उनले बताए। हनुमानढोका दरबार क्षेत्र विश्वसम्पदा सूचीभित्र पर्छ। वडा नं २४ अन्तर्गत पर्ने उक्त सम्पदा क्षेत्रको संरक्षण पुरातŒव विभाग, गुठी संस्थानको जिम्मेवारीभित्र परेको वडाध्यक्ष बालकृष्ण श्रेष्ठ बताउँछन्। पुरातत्व र गुठी संस्थानको सहकार्यमा हनुमानढोका क्षेत्र संरक्षणमा छ, अध्यक्ष श्रेष्ठले भने, विकृति हटाउन हामीले चाहेर पनि केही गर्न सक्ने अवस्था छैन। संरक्षण गर्नुपर्ने गुठी संस्थान सुतेर बसेको छ।"
रगत खोज्दै जान्छ ज्यान !,"बाजुरा : जगन्नाथ गाउँपालिका६ कि ३५ वर्षीया पुल्ती रावलले घरमै सुडेनीको सहयोगमा सोमबार (मंसिर ९ गते) बच्चा जन्माइँन्। बच्चा जन्मे पनि साल फुकाउन भने सुडेनीले सकिनन्। साल नफुक्दा रक्त श्राव सुरु भयो। अत्यधिक रगत बगेपछि रावल बेहोस भएपछि आधा घण्टाको दूरीमा रहेको सामुदायिक स्वास्थ्इ एकाइ केन्द्र गोत्रीमा पुर्याइयो। स्वास्थ्यकर्मीले साल त जसोतसो निकाले तर रगत अत्यधिक बगिसकेकाले उनलाई बचाउन सकेनन्। स्वास्थ्यचौकीमै सुत्केरी गराउन ल्याएको भए अकालमै उनले ज्यान गुमाउनुपर्थेन, ढिलोगरी यहाँ पुर्याउनुभयो। हामीले कत्ति कोसिस गर्दा पनि बचाउन सकेनौं, सामुदायिक एकाइका अहेब अमर बुढाले भने। अवस्था जटिल देखिएपछि उद्धारका लागि हेलिकप्टर झिकाउने तयारी प्रशासनले गरेको थियो। तर साल निकालेपछि समान्य बनेकी पुल्तीको स्वास्थ्यमा एकाएक समस्या देखिएपछि केहीबेरमै उनको ज्यान गएको स्वास्थ्य एकाइ गोत्रीले जनाएको छ। चालु आर्थिक वर्षको चार महिनामै समयमै उपचार नपाउँदा बाजुराका चार जना सुत्केरीको मृत्यु भएको छ। नियमित गर्भजाँच नगराउने, घरमै सुत्केरी गराउने तथा स्वास्थ्य संस्थाको पहुँचमा पुग्न कठिनाइ भएकै कारण यहाँका सुत्केरीको ज्यान जोखिममा छ। परम्परागत रूपमा सुत्केरी गराउने र अन्तिम अवस्थामा मात्रै स्वास्थ्य संस्था ल्याउने भएका कारण बचाउन मुस्किल हुने गरेको जिल्ला अस्पताल बाजुराका प्रमुख डा रूपचन्द्र विश्कर्माले बताए। गत भदौ ७ गते बडिमालिका नगरपालिका८ जिल्ली भन्ने गाउँकी २१ वर्षीया बसन्ती नेपाली र उनको नवजात शिशुको जिल्ला अस्पतालमै ज्यान गयो। चिकित्सकले साउन २६ गतेनै अस्पतालमा भर्ना गर्न ल्याउन सुझाव दिएका थिए। तर परिवारले सुत्केरी व्यथा लागेपछि मात्रै पुर्याए। भ्याकुम लगाएर डेलीभरी गरिएकी बसन्तीले मरेको बच्चा जन्माइन्। सुत्केरीको पनि बच्चा जन्माएको एक घण्टामै मृत्यु भयो। हामीले सल्लाह दिएकै समयमा अस्पताल ल्याएको भए आमा र बच्चा दुवैलाई बचाउन सकिन्थ्यो, तर अहिले पनि अस्पतालमा चिसो हुन्छ भनेर घरमै सुत्केरी गराउँछन्, जिल्ला अस्पतालकी डा दुर्गा महर्जनले भने। नेपालीको बच्चा पेटमै हुँदा आमाको रगत बच्चाको मुटु र फोक्सोमा पुगेपछि श्वासप्रश्वास नली नै बन्द भएर बच्चाको मृत्यु भएको उनले भए। भ्याकुमबाट बच्चा निकालिए पनि आमाको रक्त श्राव नरोकिएपछि बचाउन नसकेको अस्पतालले जनाएको छ। यस्तै गत भदौ २५ गते बुढीनन्दा नगरपालिका१० पाण्डुसेनकी ३५ वर्षीया निर्मला बोहोरा र उनका नवजात शिशुको पनि सुत्केरीकै क्रममा मृत्यु भयो। बोहराले दुई वर्षअघि जिल्ला अस्पताल बाजुरामै शल्यक्रिया गरी बच्चा जन्माएकी थिइन्। स्वास्थ्यकर्मीले तोकेकोभन्दा दुईदिन पहिलै व्यथा लागेपछि अस्पताल पुर्याएकी निर्मलाको पनि अत्यधिक रक्त श्रावकै कारण ज्यान गयो। निर्मलाले पनि बच्चा पाउन नसकेपछि भ्याकुममार्फत बच्चा निकालिएको थियो। बच्चा निकालेको केही छिनमै रगत बग्न नरोकिएपछि निर्मलाको मृत्यु भएको चिकित्सकले बताए। एकाएक रक्त श्राव भयो, रगत खोज्न समय लाग्यो। रगत दिन नपाउँदै निर्मलाको मृत्यु भयो अस्पतालका प्रमुख डा विश्वकर्माले बताए। गत कात्तिक १६ गते त्रिवेणी नगरपालिकामा, छतारा स्वास्थ्यचौकीमा सुत्केरी भएको ६ घण्टापछि ३७ वर्षकी रेजीया नेपालीको मृत्यु भयो। रेजीया नेपाली चौथो सन्तान जन्माउन स्वास्थ्य संस्था पुगेकी थिइन्। बच्चा जन्माएको ६ घण्टापछि एक्कासी बेहोस भएर उनको मृत्यु भएको अनमी सुमित्रा उपाध्यायले बताइन्। बच्चा जन्मेको ६ घण्टासम्म सुत्केरीको अवस्था सामान्य नै थियो। एक गिलास दूध र विस्कुट खाएपछि बच्चालाई दूध चुसाइन्। तर त्यसको एक घण्टापछि नै एकाएक बेहोस भएकी रेजीया होसमा नआएरै मृत्युको मुखमा पुगिन्, अनमी उपाध्यायले भनिन्। रगत खोज्दै जान्छ ज्यान ! जिल्ला अस्पताल बाजुरामा रक्तसञ्चार केन्द्र छैन। अत्यधिक रक्त श्राप भएर आउने सुत्केरीका लागि सेना, नेपाल प्रहरी र सशस्त्र प्रहरीका जवान नैै ब्लड बैंक हुन्। सुरक्षाकर्मीसँग मिल्ने रगत नभएको अवस्थामा सुत्केरीले ज्यान गुमाउनुको विकल्प छैन। कात्तिक २ गते बुढीनन्दा नगरपालिका१० पाण्डुसैनकी ३० वर्षीया जावा दमाइलाई सुरक्षाकर्मीले रगत दिएर ज्यान बचाएका थिए। समरजित गुल्म थापाथली व्यारेकका मेजर रवीन श्रेष्ठ, प्यूठकृष्ण पुन र जिल्ला प्रहरी कार्यालयमा कार्यरत प्रहरी जवान सरस्वती बमले एकएक पिन्ट रगत दिएर दमाईको ज्यान जोगिएको जिल्ला अस्पताल बाजुराले जनाएको छ। जावा दमाई, मात्रै होइन, सुरक्षाकर्मीले रगत दिएर धेरै सुत्केरी महिला र बिरामीको ज्यान जोगीएको छ। बाजुराका लागि ब्लड बैंक भनेको सुरक्षाकर्मी नै हुन्, रगत आवश्यक पर्यो भने सेना प्रहरीलाई खबर गर्छांै जिल्ला अस्पताल बाजुराका सूचना अधिकारी कुल रावलले भने। प्रसूति केन्द्रको रकम फ्रिज एकातिर समयमै उपचार नपाएर सुत्केरीले ज्यान गुमाउनुपरेको छ भने, अर्कोतिर जिल्ला अस्पतालपछि दोस्रो ठूलो पूाथमिक स्वास्थ्य केन्द्र कोल्टीमा आकस्मिक प्रसूति केन्द्र स्थापनाका लागि आएको २० लाख रकम फ्रिज गएको छ। परिवार स्वास्थ्य महाशाखामार्फत गतवर्ष केन्द्र स्थापनाका लागि आएको ३० लाख रुपैयाँमध्ये १० लाखको उपकरण खरिद गरे पनि अरु रकम खर्च नभइ फ्रिज गएको हो। सेवा केन्द्रका लागि खरिद भएका उपकरण पनि जिल्ला स्वास्थ्य कार्यालयमै थन्किएको छ। यस्तै, यसवर्ष पनि सोही स्वास्थ्य केन्द्रमा प्रसूति सेवा सञ्चालानार्थ ३० लाख रकम आएको छ। तर नगरप्रमुख र प्रसूति चिकित्सकको आपसी विवादका कारण हालसम्म रकम सदुपयोग हुन सकेको छैन। महशाखाले एकजना प्रसूति रोग विशेषज्ञ, एक जना स्टाफ नर्स, एक जना एनेस्थेसिस्ट सहायक र एक जना कार्यालय सहयोगीको व्यवस्थापन गर्न उक्त रकम पठाएको हो। तर नगरपालिकाले कर्मचारी नै भर्ना नगरेकाले आकस्मिक प्रसूति सेवा सुरु हुन सकेको छैन। जिल्ला स्वास्थ्य कार्यालयका मिमित्त प्रमुख अशोक सिंहले सेवा केन्द्रमा नगरपालिकाले कर्मचारी व्यवस्थापन गरेपछि उपकरण पठाइदिने बताए। बाजुराका पूर्वीउत्तर क्षेत्रका चारवटा स्थानीय तह, मुगुका दुई र हुम्लाका दुई स्थानीय तहलाई लक्षित गरी प्राथमिक स्वास्थ्य केन्दूमा आकस्मिक प्रसूति सेवा सञ्चालन गर्न परिवार स्वास्थ्य महाशाखाले बर्सेनि रकम पठाइरहेको छ।"
सोलारको बहानामा चिनियाँ सुरक्षाकर्मी लोमान्थाङमा,"मुस्ताङ : तीन वर्षअघि चिनियाँ सरकारको आर्थिक सहयोगमा लोमान्थाङ बजारका लागि उपलब्ध २४० किलोवाटको सौय उर्जा सोलार बत्ती सञ्चालनमा छ। सोही सौर्य उर्जा बत्तीको प्राविधिक मर्मत भन्दै कोरलानाकास्थित चिनियाँ सुरक्षाकर्मी बर्सेनि दर्जनौंपटक लोमान्थाङ आउने बाटो बनेको छ। चिनियाँ सुरक्षा अधिकारी कुनै पनि बखत लोमान्थाङस्थित नेचुङ प्रहरी चौकीको १ जना सुरक्षा अधिकारी साथमा लिएर नाकातर्फको दक्षिण ३५ किलोमिटर वरसम्म आउन थालेका छन्। नेपाल सरकारले उत्तरतर्फ चीनसँग सीमा जोडिएका जिल्लामा नेपाली सीमा प्रशासनको समन्वयमा ३५ किलोमिटर दुरीसम्म आउन पाउने प्रावधान मिलाइएको लोमान्थाङ इलाका प्रशासन कार्यालयका प्रमुख मुरारी निरौलाले जानकारी दिए। यसरी नेपाल प्रवेश गर्दा उद्देश्य प्रस्ट रूपमा खुल्नुपर्छ। चिनियाँ सुरक्षाकर्मी भने नेपालपक्षसँग कुनै खास काम नभए पनि सोलारको प्राविधिक मर्मत गर्ने बहाना बनाएर लोमान्थाङसम्म आउने गरेको जनाइएको छ। लोमान्थाङनिवासी छेवाङ लोहाले चिनियाँ गाडीहरू नम्बर प्लेट छोपेर लोमान्थाङसम्म आउने गरेको फेसबुकमा लेखेका छन्। उनले नम्बर प्लेट छोपिएको गाडीको केही फोटोसमेत पोष्ट गरेका छन्। उनी भन्छन्, उपल्लो मुस्ताङ सरकारको निषेधित तथा नियन्त्रित क्षेत्र भएको र विदेशीले ५ सय डलर बुझाउनु पर्ने र उत्तरी नाकाबाट शुल्क नलाग्ने नियम विभेद भएको छ। सरकारले भारतसँग सीमा जोडिएका जिल्लामा भारतीयलाई भने बोर्डर अनुमति लागू गरेको छैन। हिमालपारीको जिल्ला विदेशी राष्ट्रहरूको कुटनीतिक अभ्यास गर्ने थलोको रूपमा विकास भइरहेको छ। एक दशकअघि अमेरिकी हिमालयन फाउन्डेसनले लोमान्थाङमा माइक्रो हाइड्रो सञ्चालनमा ल्याएको थियो। हाइड्रो सञ्चालनमा रहेकै अवस्थामा चिनियाँ सरकारले सौर्य उर्जा सोलार जडान गरेपछि माइक्रो हाइड्रो बेवारिसे बनेको छ। मुस्ताङका ५ वटै स्थानीय तहमा अमेरिकी सहयोग नियोग र भारतीय राजदूतावासको सहयोगमा शैक्षिक संस्था, स्वास्थ्य र पूर्वाधार विकासमा लगानी गरिरहेको पाइन्छ। अनुगमनका नाममा विदेशी कुटनीतिक नियोगका व्यक्ति मुस्ताङको विभिन्न प्रकारका अध्ययन र उत्तरी नाकाको गतिविधिको जानकारी हाँसिल गर्ने गरेको पाइएको छ। कोरलानाकामा चीन सरकारले अत्याधुनिक क्षमताको सीसी क्यामेरा राखेको छ। लोमान्थाङस्थित इलाका प्रशासन कार्यालयका प्रमुख मुरारी निरौलाले चिनियाँ सुरक्षाकर्मी समन्वय गरेर आउजाउ गर्ने गरेको जानकारी दिए। कोरला बोर्डरमा रहेका चिनियाँ सुरक्षाकर्मीसँग असाध्यै राम्रो पार्टनरसीपको सम्बन्ध छ। उनीहरू नेपाली पक्षसँग साझेदारीका रूपमा काम गर्न चाहन्छन्, उनले भने। उनका अनुसार नेपाली पक्ष चिनियाँ भूमिमा जान इलाका प्रशासनले अनुमति दिने र चिनियाँ पक्ष नेपाल आउँदा चिनियाँ पक्षकै अनुमति आवश्यक पर्नेछ। उपल्लो मुस्ताङका धार्मिक गुम्बाहरू भारतीय सरकार र अमेरिकी संस्थाले बनाइदिएका छन्। चीनको स्वशासित क्षेत्र तिब्बत भएकाले चीनविरोधी गतिविधि हुन सक्ने भन्दै चिनियाँ सुरक्षाकर्मीले कामको बहाना बनाएर लोमान्थाङ आउजाउ गर्ने गरेको पाइएको हो। इलाका प्रशासन प्रमुख निरौलाले चिनियाँ पक्षहरू सोलार मर्मत, नेपाली उत्पादन खरिद, प्रशासनिक काम र कुटनीतिक अध्ययन गर्न आउने गरेको बताए। चिनियाँ पक्षका सुरक्षाकर्मी जुनसुकै अवस्थामा कामको बहाना बनाएर नेपाल प्रवेश गरे पनि नेपाली पक्षलाई व्यापार मेलाबाहेक अन्य समय कुनै पनि अवस्थामा प्रवेश पाउने अवस्था छैन। सरकारले चीन पक्षलाई खुला बोर्डर स्वीकृत नगरेको र दक्षिण हुँुदै आएको खण्डमा भिसाको आवश्यकता पर्दछ। उपल्लो मुस्ताङको लोमान्थाङ बजार कोरला नाकादेखि दक्षिण २५ किलोमिटर वर पर्दछ।"
प्रदेश राजधानीको बसपार्क अस्तव्यस्त,"जनकपुरधाम : जनकपुरधाम प्रदेश २ को राजधानीको रूपमा स्थापित भएदेखि यहाँ काम विशेष र पर्यटकीय घुमघामका लागि आउनेको चाप बढेको छ। तर राजधानीको एकमात्र रामजानकी दुलाहा बसपार्क व्यवस्थित नहुँदा यात्रु समस्यामा पर्ने गरेका छन्। दैनिक हजारौं यात्रु आवतजावत गर्दै आएको डेढ दशक पुरानो बसपार्कलाई व्यवस्थित बनाउन जनकपुरधाम उपमहानगरपालिका र बस व्यवसायी संघले खासै चासो लिएको छैन। बसपार्कको मुख्यद्धारमै जथाभावी फोहोर थुपारिएको र खुल्ला नालाहरूले जनकपुर आउनेको अनुभव नकारात्मक हुने गरेको छ। बस व्यवसायी संघले गुठी संस्थानसँग २०५७ सालमा स्थानीय बेलाकुटीको चार बिघा जग्गा लिजमा लिएर बसपार्क सञ्चालनमा ल्याएको हो। बसपार्क सञ्चालनवापत संघले गुठी संस्थानलाई ३० हजार वार्षिक शुल्क तिर्ने र सो शुल्कमा प्रतिवर्ष १० प्रतिशतका दरले वृद्धि हँुदै जाने सम्झौता गरिएको छ। तर १५ वर्षदेखि सञ्चालनमा आएको बसपार्क अझै अस्तव्यस्त छ। लामो तथा छोटो दुरीका दैनिक ८ सय यात्रुबाहक बस यहाँबाट सञ्चालित छन्।प्रतिदिन ५ हजारभन्दा बढी यात्रु आवतजावत गर्दै आए पनि बसपार्कमा खानेपानी, शौचालय, प्रतीक्षालय र टिकट काउण्टरलगायत न्यूनतम सेवा सुविधासमेत छैन। बसपार्क सञ्चालन र व्यवस्थापनको जिम्मेवारी सरकारको हो, जनकपुर बस व्यवसायी संघका अध्यक्ष मनोज चौधरी भन्छन्, अहिलेसम्म हामी व्यवसायीले बसपार्क चलाउँदै आएका छौं। सरकारले यसमा दायित्वसमेत निर्वाह गरेको छैन। यात्रुको अत्याधिक चाप रहेको बसपार्कलाई व्यवस्थित बनाउन ३२ करोडको लागतमा टर्मिनल भवन, ट्रयाक, नाला र पार्किङ ग्यारेज निर्माणका लागि दुई वर्षअघि ठेक्का लगाउने प्रकृया सुरु भएको थियो। तर ठेक्का प्रक्रियामै कुरो नमिल्दा काम अघि बढ्न सकेन। अब आन्तरिक स्रोतबाट भए पनि बसपार्कलाई व्यवस्थित बनाउने छु, उपमहानगरपालिका प्रमुख लालकिशोर साहले भने, यात्रुमैत्री र सेवासुविधा सम्पन्न बसपार्क निर्माणका लागि हामीले पहल थालिसकेका छौं।"
सीमामा झोले क्लिनिक,"विराटनगर : घटना १ सस्तोमा पाइल्स निको पार्ने सुनेर इलाम बरबोटेकी देविका पौडेल भारतीय सीमावर्ती बजार पानीट्यांकीमा खुलेको एउटा क्लिनिकमा पुगिन्। मलद्वारमा मासु पलाउने तथा दिसा गर्दा रगत बगेपछि गएकी उनको उपचार सुरु गरेको एक महिनामा पनि निको भएन। मलाई पाइल्स जाती पार्छु तर २५ हजार भारु चाहिन्छ भने। मैले पैसा पनि दिएँ, एक महिनामा निको भएन, उनले दुखेसो पोखिन्। औषधिले निको पार्ने बताएकाले औषधिबाट बिसको उन्नाइस नभएपछि एक महिनापछि जाँदा पौडेलले त्यहाँ न क्लिनिक भेटिन् न त सञ्चालक। त्यसपछि आफू ठगिएको चाल पाएकी उनी अहिले झापाको एउटा अस्पतालमा उपचाररत् छन्। घटना २ झापा बाह्रदशी गाउँपालिका२ का कालीबहादुर भण्डारी केही महिनाअघि सस्तोमा ग्यारेन्टीसहित उपचार हुने सुनेर पाइल्स निको पार्न पानीट्यांकी पुगे। त्यहाँको माँ पाथीभरा क्लिनिकका डाक्टरले निको हुन्छ भन्दै सुई लगाए र औषधि खुवाएर पठाए। २० हजार खर्च गरेका उनको रोग निको हुनुको साटो दिसा नै हुन छाडेपछि बिर्तामोड गएर उपचार गराउनु पर्यो। भारतमा गरेको गलत उपचारपछि चिकित्सकले पाइप लगाएर उनको दिसा निकाल्नु परेको थियो। घटना ३ धनकुटा बेलहाराका श्यामकुमार लिम्बु गाउँमा टाँसेको पर्चा र स्थानीय सञ्चारमाध्यममा सुनेको आधारमा दुई महिनाअघि हाइड्रोक्सिलको उपचार गर्न विराटनगर हुँदै भारतीय सीमावर्ती बजार जोगवनी पुगे। भित्र कुनाको एउटा सामान्य कोठामा आफूलाई डाक्टर बताउने व्यक्तिले ग्यारेन्टीका साथ दिएको औषधि खाँदा रोग झनै बढेपछि विराटनगरमै उपचार गरेर फर्किए। जोगवनीमा न उनले सूचनामा भनेजस्तो क्लिनिक नै भेटे न डाक्टर। उनी भन्छन्, नेपालीको मात्रै उपचार गर्न दलालदेखि नाम मात्रका डाक्टर त्यहाँ बस्ने रहेछन्। यी तीन प्रतिनिधि घटना मात्र हुन्। झापा र मोरङको सीमापारी भारतीय बजारमा खुलेका दर्जनौं यस्ता झोले क्लिनिकले सस्तोको लोभ देखाएर पाइल्स, फिस्टुला, हाइड्रोक्सिललगायत दर्जनौं रोग लागेका नेपालीलाई ठग्ने क्रम बढ्दो छ। त्यस्ता क्लिनिकमा नेपालीहरू स्थानीय सञ्चारमाध्यम र भित्तामा टाँसेका पर्चाको भरमा पुग्ने गरेका छन्। पछिल्लो समय नेपाली सीमा र प्रदेश १ का मुख्य बजारमा कर्मचारी नै खटाएर त्यस्ता क्लिनिकले बिरामी संकलन गरिरहेका छन्। ती क्लिनिक नेपालीलाई नै लक्षित गरेर खुलेका हुन्छन््। नेपालीहरू पानीट्यांकी र जोगवनी पुग्ने बित्तिकै दलालहरू झुम्मिन आइपुग्छन्। कोही लिनै आउँछन्। तानातान गरेर आफ्नोमा लैजाने गरेको ठगिएका बिरामी बताउँछन्। पानीट्यांकी पुग्नासाथ औषधि गर्न हो भनेर एउटाले सोध्यो, मैले सूचनामा पढेको अस्पतालको नाम लिँदा उसैले पुर्यायो, ठगिएका झापा बाह्रदशी गाउँपालिका२ का कालीबहादुर भण्डारीले भने, एउटा कोठा मात्र थियो, बाहिर बोर्डमा त्यही नाम लेखेको थियो। तर कहाँ अस्पताल हुनु नि ! सानु काउन्टर जस्तो मात्र थियो। भारतीय सीमावर्ती बजारका त्यस्ता क्लिनिकमा उपचार गराउँदा निको नभएका बिरामी धेरै छन्। सस्तोमै निको हुने आशा गरे पनि बिरामीले २०५० हजार रुपैयाँसम्म खर्च गरेपछि मात्र ठगिएको पत्तो पाउँछन्। सुरुमा त कम पैसामा उपचार हुने आसले गएको हो, गरिब मान्छे नेपालका ठूला अस्पतालमा धेरै पैसा लाग्छ भन्ने लाग्यो, इलाम बरबोटेकी पौडेलले भनिन्, निको नभएपछि र क्लिनिक सञ्चालक नै हराएपछि मात्र ठगिएको थाहा पाइयो। उनका अनुसार त्यस्ता क्लिनिकमा नेपाली मात्र पुग्छन् र ठगिन्छन्। टहरा जस्ता संरचनामा सीमावर्ती बजारमा खुलेको एउटा क्लिनिकमा नेपालीलाई लैजाने अधिकांश बिचौलिया नेपाली हुन्छन्। क्लिनिकहरूसँग साँठगाँठ भएका केही नेपालीविरुद्ध आफू ठगिएको भन्दै पछिल्लो समय प्रहरीमा उजुरी पर्ने गरेको छ। तर भारतमा ठगिएको र बिचौलियाको पूर्ण विवरण बिरामीले प्रहरीलाई दिन नसक्दा उनीहरू उम्कने गरेका छन्। एक वर्षअघि इलाका प्रहरी कार्यालय बिर्तामोडले एक जना बिचौलियालाई पक्राउ गरी सार्वजनिक मुद्दा चलाएको थियो। त्यसयता भने यस्ता घटनामा संलग्न कोही पनि पक्राउ परेका छैनन्। झोले क्लिनिक भारतमा भएकाले प्रहरी प्रशासनले त्यहाँ गएर अनुसन्धान गर्न सक्दैन। एक जना बिचौलिया पक्राउ गरेका इलाका प्रहरी कार्यालय बिर्तामोडका तत्कालीन डीएसपी (अहिले एसपी) कृष्ण कोइराला यस्तो घटनामा अनुसन्धान गर्न कठिन हुने बताउँछन्। भारतमा झोले क्लिनिक खुलेका हुन्छन्, आज छन् भोलि हुँदैनन्। नेपालका एजेन्ट पनि एक ठाउँ बस्दैनन् भने बिरामीलाई कुनै विवरण दिँदैनन्। पक्राउ गर्न र कारवाही गर्न नै समस्या धेरै हुने गर्छ, उनले भने। आफ्नै कारणले ठगिने र थाहा पाएपछि अस्पतालमा उपचार गर्ने भएकाले पनि यस्ता उजुरी प्रहरीमा न्यून मात्र आउने जिल्ला प्रहरी कार्यालय झापाका प्रवक्ता डीएसपी महेन्द्रकुमार श्रेष्ठ बताउँछन्। फाट्फुट गुनासो आउँछन्, उजुरी नै पछिल्लो समय छैन। यस्तो विषयमा पहिले बिरामी नै जिम्मेवार बन्नुपर्छ, अनि सूचना प्रकाशन प्रसारणमा स्थानीय सञ्चारमाध्यम पनि उत्तरदायी बन्नु पर्यो, उनले भने। झोले एनजिओलाई दोस्रो किस्ता दिन दबाब भारतका झोले डाक्टरले दिएको औषधी खाँदा सालाभेनाको मृत्यु"
नाला भत्काउन जुटे वडा अध्यक्ष,"विराटनगर : विराटनगर महानगरपालिका १५ मा मापदण्ड विपरित नाला निर्माण भइरहेको पाइएको छ । उपभोक्ता समितिमार्फत एक सातादेखि भइरहेको निर्माण मापदण्ड विपरितको रहेको हो। हरिनगरा भट्टामा निर्माण भएको नाला तोकिएको मापदण्डअनुसारको नभएपछि वडा अध्यक्षकै अगुवाईमा भत्काइएको छ । प्राविधिकले मापदण्ड विपरित नाला निर्माण भइरहेको बताएपछि स्थानीय बासिन्दाको सहयोगमा भत्काइएको वडा अध्यक्ष अस्लाम आलमले बताए । उपभोक्ता समितिले टालटुले हिसाबले काम सक्न खोजेको देखिएपछि नाला भत्काएर मापदण्डअनुसार निर्माणका लागि निर्देशन दिइएको उनको भनाइ छ । १२ लाख रुपैयाँमा स्थानीय गोपाल साह अध्यक्ष रहेको उपभोक्ता समितिले नाला निर्माणका लागि गत असारमा वडा कार्यालयसँग सम्झौता गरे पनि काम भने एक साता अघिदेखि मात्रै थालेको थियो । १० सेन्टिमिटरको नालासहित १४ फुटको रड लगाएर ८७ मिटर आरसीसी ढलान सडक मंसिर अन्तिमसम्ममा सक्ने गरी काम सुरु भएको थियो । प्रारम्भिक चरणमै लापरबाही भएपछि निर्माण भएको २० मिटर नाला स्थानीयको सहभागिता भत्काइएको वडा अध्यक्ष आलमले बताए । उनकाअनुसार १४ फुटको सडकमा १० सेन्टिमिटरको नाला बनाउनु पर्ने मापदण्ड कायम गरिएको भए पनि नाला भने ५ सेन्टिमिटरको मात्रै बनाइएको पाइएको छ । स्थानीयले जानकारी दिएपछि मापदण्ड विपरित निर्माण भइसकेको २० मिटर नाला भत्काएर पुनः मापदण्डअनुसार निर्माण गर्न निर्देशन दिइएको उनको भनाइ छ । आलमले यस अघि निर्माण भएको नाला सानो भएका कारण त्यहाँ भित्र जम्मा हुने फोहोर बाहिर निकाल्न अप्ठेरो पर्ने बताए । वडा भरी हुने सबै विकास निर्माणका काम गुणस्तरिय र मापदण्डअनुसार भएनभएको अनुगमन गर्ने काम भइरहेको उनको भनाइ छ । उनले मापदण्ड विपरित र गुणस्तरहिन काम भएमा तत्काल भत्काएर गुणस्तरिय बनाउन आफू लागि परेको जानकारी दिए । 'छेउछाउमा भइरहेका विकास निर्माणको अनुगमन र खवरदारी गर्न वडावासीलाई पनि आव्हान गरिएकोछ,' वडा अध्यक्ष आलमले भने, 'बारम्बारको निगरानी र अनुगमन तथा खवरदारीले विकास निर्माणलाई दीगो एवं प्रभावकारी बनाउँछ ।' यस्ता कामले विकास निर्माणको जिम्मा लिनेलाई पनि थप जिम्मेवार बनाउने उनको भनाइ छ । उपभोक्ता समिति अध्यक्ष साहले भने पहिलो चरणकै नाला निर्माणमा प्राविधिक कमजोरी भएको स्वीकार गरेका छन् । कामको सुरुवातमै प्राविधिकले लापरबाही गरिदिँदा बद्नाम उपभोक्ता समितिको भएको दाबी उनको छ । मापदण्ड विपरितको भत्काएर नयाँ निर्माण सुरु गरेका कारण अब भने सडक र नाला मापदण्ड अनुसार गुणस्तरिय बन्ने साहले बताए ।"
"दुलाहाले दाइजो लिएनन्, दुलहीले बाडिन् गाउँलेलाई कपडा","राजविराज : सप्तरीमा केटापक्षले दाइजो नमागेपछि बेहुलीले गाउँका गरिब, दलितलाई साडी, धोतीलगायत कपडा बाँडेकी छिन्। सप्तरीको हनुमान नगर कंकालिनी नगरपालिका ४ मधवापुरकी अभिलाषा झा र सप्तरीकै बलान बिहुल गाउँपालिका ४ का अमितकुमार झाको बिहीबार सम्पन्न विवाहमा केटीपक्षले मुस्लिम टोल, मुसहर टोलका ४२५ जनालाई साडी, धोती र भेस्ट वितरण गरेका हुन् । नम्बरी खेत, मोटरसाइकल, लैनौ भैसी, नगद रुपैयाँ दाइजोमा नदिए विवाह नै नहुने तराई मधेसमा बेहुला पक्षले दाइजो नमागेकाले बेहुलीका बुवा शैलेन्द्रचन्द्र झाले दाइजोमा दिनुपर्ने रकम गरिब, दलितका लागि खर्च गरेको बताए । उनले भने, 'छोराछोरी बराबर भएकाले दुबैलाई पढाएको छु, विवाहमा केटा पक्षले दाइजो नै नमागेपछि खुशीसाथ गरिबलाई कपडा वितरण गरेर छोरीका लागि आशिरवाद मागेको हुँ।' पछिल्लो समय दाइजो लिनुदिनु सामाजिक कुरीति मानिदै आएपनि दाइजोको रकम लेनदेन गरेर मात्र तराईमा विवाह गरिन्छ । तराईका अधिकांश स्थानमा दाइजोको डरलाग्दो रुप छ। दाइजो नल्याएको निहुँमा बुहारीलाई कुटपिट गर्ने, जलाउने मात्र नभइ मार्नेसम्मका घटना भएका छन् । दाइजोमा भनेजति रकम नपुग्दा कतिले विवाहसमेत तोडेर हिँडेका थुप्रै उदाहरण छन् । यस्तोमा आफ्नै गाउँठाउँमा उदाहरणीय विवाह भएकोमा गौरव महसुस भएको विवाहको निम्तो मान्न पुगेका संविधान सभाका पूर्व सदस्य अशोक मण्डलले बताए । केटापक्षले दाइजो प्रथाको विरोधी रहेकाले दाइजो नमागेको बताए।अमितले आफ्नी हुनेवाला श्रीमति इञ्जिनियर र रोजगारी पनि गरिरहेकीले आफूलाई श्रीमतिको सोही शिक्षा दाइजो भएको भन्दै दाइजो नमागेको बताए । विवाहअघि बेहुलीले मधवापुरको तीन टोलका एक सय २५ जना महिलालाई साडी, २० जना पुरुषलाई धोती र २७५ जना बालबालिकालाई भेष्ट वितरण गरिन् । दक्षिणासहित आशिर्वाद लिने चलन विपरित बेहुलीका हातबाट नयाँ वस्त्र ग्रहण गर्दै गाउँलेले टाउकोमा हात राखेर आशिर्वाद दिए । बेहुली अभिलाषाले गरिब, दलितलाई साडी, धोती बाँडेर आशीर्वाद माग्दा आफ्नो सपना पुरा भएको विश्वास व्यक्त गरिन् । उनले विवाहमा दाइजो दिनुपर्ने रुपैयाँ सामाजिक काममा खर्च गर्न पाउँदा खुशी लागेको बताइन् । काठमाडौं र राजविराजमा घर भएपनि मूलघर मधवापुरबाटै गाउँलेलाई साक्षी राखी विवाह गर्न पाएकोमा उनी खुशी देखिन्थिन् । विवाहको अवसरमा ग्रामीण विपन्न परिवारलाई नयाँ कपडा वितरण गरेकोमा जाडो छल्न सजिलो हुने दृष्टिविहिन चन्दन सदाले बताए । अभिलाषा समाजसेवी एवम राजनीतिकर्मी शैलेन्द्रचन्द्र झाकी छोरी हुन्। इन्जिनियर अध्ययन पूरा गरी अभिलाषा नेपाल स्काउटमा कार्यरत छिन्। अमित पनि इन्जिनियर हुन् ।"
हुम्ला दुर्घटनाका घाइतेलाई हेलिकोप्टरबाट उद्दार,"सुर्खेत : हुुम्लामा भएको टिपर दुर्घटनामा मृत्यु हुनेको संख्या चार पुगेको छ। नाम्खा गाउँपालिकाको सल्ली खोलाबाट सदरमुकाम सिमकोट आउँदै गरेको लु ४ ख ३२६९ नम्बरको टिप्पर बुधबार दिउँसो दुर्घटनामा परेको हो। दुर्घटनामा घाइते भएका थप एक जनाको सिमकोटमा उपचारका क्रममा मृत्यु भएपछि मृतकको संख्या चार पुगेको छ। उपचारकै क्रममा सिमकोट६ का बक्त रोकाया मृत्यु भएको हो। यसअघि नाम्खा गाउँपालिका१ हेप्काका छिरिङकार्मा लामा, नरी लामा, खार्पुनाथ गाउँपालिका१ प्युसका बबरजंग शाहीको मृत्यु भएको थियो। तीन जनाको घटनास्थलमै मृत्यु भएको हो भने एक जनाको उपचारको क्रममा मृत्यु भएको हुम्लाका डीएसपी रामप्रसाद घर्तीले जानकारी दिए। यसैबीच दुर्घटनामा घाइते भएका ११ जनाको हेलिकोप्टरबाट उद्धार गरिएको छ । नेपाली सेनको हेलिकोाप्टरबाट दुर्घटनाको १६ घण्टापछि बिहीवार मात्र उद्धार गरिएको हो। सिमकोटमा रहेको जिल्ला अस्पतालमा प्राथमिक उपचारपछि उनीहरुलाई थप उपचारका लागि हेलिकोप्टरबाट बिहीवार नेपालगंज पठाइएको हुम्लाका प्रमुख जिल्ला अधिकारी बिनिता भट्टराइले जानकारी दिइन् । उपचार अभावमा रहेका घाइतेको उद्धारका लागि कर्णाली प्रदेशका सामाजिक विकास मन्त्रीको पहलमा सेनाको हेलिकोप्टर बिहीवार विहान हुम्ला पुगेको थियो। उद्धार गरेर लगिएको घाइतेहरुको भेरी अञ्चल अस्पताल नेपालगंजमा उपचार भइरहेको मन्त्री रावलले बताए । बुधवार उद्धार गर्न ढिला भएका कारण बिहीवार मात्र उद्धार गरिएको प्रहरीले जनाएको छ। दुर्घटनामा सिमकोट गाउँपालिका वडा नम्बर६ का सन्तोस सुनार, कमल भण्डारी, अकिल रोकाया, खगेन्द्र रावत, रामकुमार सुनार, नरवीर सुनार, खार्पुनाथका धनसिंह सुनार, सर्केगाड गाउँपालिकाका अंग फडेरा, नाम्खा गाउँपालिका१ का सिउधर तामाङ, नाम्गेल तामाङ र नटुप लामा घाइते भएका छन्। घाइतेमध्ये अंग फडेरा, खगेन्द्र रावत, सन्तोष सुनार, नुटुप लामा र नाम्गेल तामाङको अवस्था गम्भीर रहेको प्रहरीले जनाएको छ।"
ट्रकको ठक्करबाट पैदल यात्रुको मृत्यु,विराटनगर : पूर्व पश्चिम राजमार्गअन्तर्गत मोरङको बेलबारी नगरपालिका २ मा सिमेन्ट बोकेको ट्रकको ठक्करबाट बिहीबार बिहान एकजना पैदल यात्रुको मृत्यु भएको छ । पश्चिमबाट पूर्वतर्फ जाँदै गरेको ना ६ ख ३७२७ नम्बरको ट्रकले ठक्कर दिँदा पैदल यात्रु तेह्रथुमको बसन्तपुरका ७० वर्षीय बलबहादुर लिम्बूको मृत्यु भएको हो । मोरङ प्रहरीका प्रवक्ता डीएसपी राजकुमार खिँउजुकाअनुसार ठक्करबाट गम्भीर घाइते भएका वृद्धको उपचारका क्रममा विराटनगरको न्युरो अस्पतालमा बिहान ९:३० बजे मृत्यु भएको हो । ट्रक र चालक बाराको निजगढ ९ का ३२ वर्षीय रमेश बड्तौलालाई नियन्त्रणमा लिएर घटनाको अनुसन्धान सुरु गरिएको खिँउजुले बताए ।
बैंक चोरी गर्ने गिरोह सार्वजनिक,"काठमाडौं : एटीएम ह्याकरमाथि प्रहरी र बैंकले निगरानी बढाएपछि लुटेराले नयाँ तरिका अपनाएको खुलेको छ। सोमबार पक्राउ परेका ६ जनाको गिरोहले बैंककै कर्मचारीको मिलेमतोमा थुप्रै व्यक्तिका बैंक स्टेटमेन्ट, खाता नम्बर, नागरिकताको प्रतिलिपी र हस्ताक्षर समेत लिएको पाइएको छ। प्रहरीले सार्वजनिक गरेका ६ जनाको नाममा बैंकका कर्मचारी कोही छैनन। तर, यतिका डकुमेन्ट बैंकका कर्मचारीको मिलेमतो बिना बाहिरिन नसक्ने जिकिर प्रहरीको छ। कालीमाटी बस्दै आएका काभ्रेका सुभाष श्रेष्ठ, कुमार तामाङ, मनिष घिमिरे, अन्जन बराल, बाग्लुङ गलकोटका सुमन पौडेल र सिन्धुपाल्चोकका गोविन्द घिमिरे प्रहरी नियन्त्रणमा छन्। उनीहरूले नक्कली हस्ताक्षर प्रयोग गरी हालसम्म १९ लाख ९९ हजार हजार रुपैयाँ निकालेको प्रहरी अनुसन्धानले देखाएको छ। प्रहरीले यो गिरोहबाट विभिन्न व्यक्तिको नागरिकताका दुई हजार प्रतिलिपी र फोटो, विभिन्न व्यक्तिको नाम र रकम उल्लेख गरिएको २६ वटा रजिष्टर हस्ताक्षरको नमुना लिएका दुईवटा डायरी, बैंक खाता खोल्न तयारी अवस्थामा राखिएको तीन सय फारम र एक सय ९५ जनाको बैंक स्टेटमेन्ट, जनता बंैकबाट विभिन्न व्यक्तिहरूको नाममा जारी भएको नकाटिएको अवस्थाको चेकबुक १६ वटा र काटिएको अवस्थाको चेकबुक ४१ वटा, ज्योति विकास बैकबाट अन्जन बरालको नाममा जारी भएको काटिएको अवस्थाको चेकबुक, एभरेष्ट बैंकबाट बिभिन्न व्यक्तिकोे नाममा जारी भएको तर नकाटिएको अबस्थाको २० वटा चेकबुक र काटिएको अवस्थाको तीनवटा चेकबुक, माछापुच्छ्रे बैकबाट विभिन्न व्यक्तिको नाममा जारी भएको १७ वटा चेकबुक र काटिएको अवस्थाको दुईवटा चेकबुक, मुक्तिनाथ विकास बैंकबाट बिभिन्न व्यक्तिको नाममा जारी भएको काटिएको अवस्थाको चेकबुक ४१ थान ४१ र नकाटिएको चेकबुक एउटा, एनआईसी एसिया बंैकबाट विभिन्न व्यक्तिको नाममा जारी ६८ वटा चेकबुक, विभिन्न ब्यक्तिको आठ सय २५ वटा फोटो बरामद गरेको छ। त्यसैगरी एनआईसी एसिया बैंककै ८२ वटा एटीएम कार्ड, अन्य बैंकको सातवटा एटीएम र बिभिन्न ब्यक्तिको नाममा रकम उल्लेख गरी हस्ताक्षर गरेको अवस्थाका विभिन्न बैंकबाट विभिन्न ब्यक्तिका नाममा जारी भएका तीन सय २९ वटा चेक बरामद गरेको छ। घटना सार्वजनिक गर्न बुधबार महानगरीय प्रहरी परिसर टेकुले पत्रकार सम्मेलन आयोजना गरेको थियो। पत्रकार सम्मेलनमा परिसर प्रमुख एसएसपी उत्तमराज सुवेदीले यो गिरोह पक्राउले नेपालका बैंक ठूलो जोखिमबाट जोगिएको दाबी गरे। एसएसपी सुवेदीका अनुसार हस्ताक्षर मिलेपछि पैसा निकाल्न बैंक जाने गरेका थिए। खातावालहरूको सक्कली भिसा कार्ड समेत बनाएर प्रयोगमा ल्याएकाले सम्बन्धित बैंकको कर्मचारीको समेत मिलोमितो र लापरवाही रहेको सुवेदीले बताए। गिरोहले हालसम्म कति रकम निकाल्न सफल भए भन्ने सम्बन्धमा सम्बन्धित बैंकसँग सोधपुछ गरेर अनुसन्धान गर्ने जानकारी सुवेदीले दिए। जनता बैंककै खातावाल काठमाडौंका गोपालमान राजबहाकको मोबाइलमा खाताको रकम झिकेको सन्देश आएपछि मात्रै यो गिरोहको पर्दाभास भएको थियो। यो गिरोहले नक्कली हस्ताक्षर गरेर बैंकमा चेक साट्न जाँदा खातावाललाई फोन गरेर बैंकबाट बोलेको भन्दै ह्याकरको त्रास देखाएर मोबाइल स्वीचअफ गर्न सुझाउँथे। यी हुन् एटीएम ह्याकर पाँच चिनियाँ, एकै दिनमा दुई करोड चोरी एटीएम ह्याक : प्रहरीचोरको त्यो जम्काभेट, जसले खोल्यो करोडौंको रहस्य भाइरस प्रयोग गरी एटीएम ह्याक एटीएम प्रकरण : तीन नेपाली सहित चारजना पक्राउ अब एटीएमबाट ६० हजार मात्रै निकाल्न मिल्ने कसरी हुन्छ एटीएमबाट पैसा चोरी ? चेकमा किर्ते हस्ताक्षर : २० लाख चोर्ने ६ पक्राउ यी हुन् एटीएम ह्याकर पाँच चिनियाँ, एकै दिनमा दुई करोड चोरी एटीएम ह्याक : प्रहरीचोरको त्यो जम्काभेट, जसले खोल्यो करोडौंको रहस्य भाइरस प्रयोग गरी एटीएम ह्याक एटीएम प्रकरण : तीन नेपाली सहित चारजना पक्राउ अब एटीएमबाट ६० हजार मात्रै निकाल्न मिल्ने कसरी हुन्छ एटीएमबाट पैसा चोरी ? चेकमा किर्ते हस्ताक्षर : २० लाख चोर्ने ६ पक्राउ"
कर्मचारी हाजिर गराएन महानगरले,"काठमाडौं : धनगढीस्थित सेती अञ्चलको प्राथमिक अस्पतालमा चन्द्रा भट्ट सिनियर अनमी थिइन्। दुई महिनाअघि मन्त्रालयबाट कर्मचारी समायोजनमा उनलाई काठमाडौं महानगरमा पठाइयो। उनले तत्कालै आफूले काम गरेको संस्थाबाट रमाना लिएर काठमाडौं महानगरमा हाजिर हुन आइन्। तर, उनलाई हाजिर गराइएन। महानगरले तत्काल हाजिर गराउन नसक्ने भन्दै रोकेको उनले बताइन्। उनले भनिन्, रमाना बुझेको २१ दिनभित्रमा हाजिरी हुनुपर्ने व्यवस्था छ। तर, दुई महिना हुँदा पनि हाजिर हुन पाएको छैन। नयाँ कार्यालयमा हाजिर नभएको र पुरानो कार्यालयबाट रमाना लिइसकेकाले दुई महिनादेखि तलबसमेत नखाएको उनले बताइन्। तलब नखाएको दुई महिना भयो, उनले भनिन्, काठमाडौंमा बस्न मुस्किल भइसक्यो। हिजोआज मन्त्रालय र महानगर धाउनु उनको दैनिको बनेको छ। उक्त समस्या भट्टको मात्र होइन। करुण राईले पनि समायोजनपश्चात् आफ्नो संस्थाबाट असोज १४ मा रमाना लिएर महानगरपालिका आइन्। उनलाई पनि हाजिर गराइएन। उनलाई महानगरले बोर्डले नीतिगत निर्णय गरेर कर्मचारी नपठाउन भनेकाले हाजिर नगराएको भनियो। हाजिरी नगराएकाले उनले पनि कात्तिकको तलब खान नपाएको बताइन्। असोजको तलब पुरानै कार्यालयमा खाएको थिएँ, उनले भनिन्, तर यो महिनाबाट तलब कहाँबाट खाने समस्या छ। यस्तै मध्यपुर थिमी स्वास्थ्य केन्द्रबाट आएकी रञ्जना कुमारीलगायत सबै कर्मचारीको समस्या एउटै छ। समायोजनपश्चात् रमाना लिए। नयाँ संस्थाले हाजिर गराएन। काठमाडौं महानगरबाहेक अन्य स्थानीय तहले भने कर्मचारीलाई हाजिर गराइरहेको छ। मध्यपुर थिमीकी हेल्थ एसिस्टटेन्ट रञ्जनाकुमारी शाहका अनुसार थिमीको स्वास्थ्य चौकीमा पनि हाजिर गराइसकिएको छ। देश संघीय संरचनामा गएसँगै स्थानीय स्तरका स्वास्थ्य केन्द्र स्थानीय तहअन्तर्गत आएका छन्। यससँगै काठमाडौं महानगरभित्रका चार वटा स्वास्थ्य संस्था महानगरमातहत आएका छन्। अहिले ती संस्थाका अधिकांश कर्मचारी समायोजन भएर जाँदा स्वास्थ्य केन्द्रमा शून्य बन्दै छ। वीर अस्पतालमा रहेको स्वास्थ्य केन्द्रमा एक जना मात्र कर्मचारी बाँकी छन्। रामघाट स्वास्थ्य केन्द्र, क्षेत्रपाटीको स्वास्थ्य केन्द्रको पनि हालत उस्तै छ। कर्मचारी सरुवा भएर जाँदा अहिले काम गर्न मुस्किल भएको रामघाट स्वास्थ्य केन्द्रकी सिनियर स्टाफ नर्स शारदा सापकोटले बताइन्। अहिले चार वटै संस्थामा कर्मचारी कम छन्, उनले भनिन्, कर्मचारी अभावमा काम गर्न समस्या हुन थालेको छ। केही दिनमा हामी पनि जाँदै छौँ। कार्यालय शून्य हुने अवस्था छ। कर्मचारी नआई हामीलाई पनि यत्तिकै अवस्थामा छाडेर जान मुस्किल भएको छ। काठमाडौं महानगरले समायोजन भएका कुनै पनि कर्मचारीलाई हाजिर नगराएको स्विकारेको छ। महानगरको कार्यपालिकाको निर्णयले तत्काल कर्मचारी नलिने निर्णय गरेको थियो, महानगर प्रशासन महाशाखा प्रमुख बखतबहादुर साउदले भने, केन्द्रबाट आउने कर्मचारी समायोजन हुँदा एक तह बढुवा भएर आउने भए। जसले स्थानीय तहका कर्मचारीको हकमा के हुने भन्ने प्रश्न उठ्यो। स्थानीय कर्मचारीले विभेद महसुस गर्ने भएकाले तत्काल कर्मचारी नलिएको हो। तर, स्वास्थ्यको हकमा भने एक तह बढुवासमेत नभएकाले तुरुन्त हाजिर गराउनुपर्ने कर्मचारीको भनाइ छ। पुरानै निर्णयअनुसार स्वास्थ्यका कर्मचारीलाई पनि हाजिर नगराइएको महानगरको भनाइ छ। पुरानो निर्णयअनुसार स्वास्थ्यका कर्मचारीलाई पनि हाजिर नगराइएको हो, महाशाखा प्रमुख साउदले भने, चाँडै हाम्रो बोर्डको बैठक बस्दै छ। बैठकबाट केही निर्णय हुन्छ।"
सोलार मर्मत निहुँमा चिनियाँ सुरक्षाकर्मी लोमान्थाङमा,"जोमसोम : ३ वर्षअघि चिनियाँ सरकारको आर्थिक सहयोगमा लोमान्थाङ बजारका लागि उपलब्ध १७ किलोवाटका सौर्य उर्जा सोलार बत्ती सञ्चालनमा छन् । सोही सौर्य उर्जा बत्तीको प्राविधिक मर्मत भन्दै कोरलानाकास्थित चिनियाँ सुरक्षाकर्मी बर्सेनि दर्जनौं पटक लोमान्थाङ आउने बाटो बनेको छ । चिनियाँ सुरक्षा अधिकारीले कुनैपनि बखत लोमान्थाङस्थित नेचुङ प्रहरी चौकीको १ जना सुरक्षाकर्मी साथमा लिएर नाकातर्फको दक्षिण ३५ किलोमिटर वरसम्म आउँछन् । नेपाल सरकारले उत्तरतर्फ चीनसँग सीमा जोडिएका जिल्लामा नेपाली सीमा प्रशासनको समन्वयमा ३५ किलोमिटर दूरीसम्म आउन पाउने प्रावधान भएको लोमान्थाङ इलाका प्रशासन कार्यालयका प्रमुख मुरारी निरौलाले जानकारी दिए । यसरी नेपाल प्रवेश गर्दा यथेस्ट उद्देश्य खुल्नु पर्दछ। तर, चिनियाँ सुरक्षाकर्मी नेपालपक्षसँग कुनै खास काम नभएका बेला पनि सोलार मर्मत गर्ने बहानामा लोमान्थाङसम्म आउने गरेको जनाइएको छ । सरकारले उत्तरी कोरलानाका संञ्चालन गर्ने उद्देश्यले सडक विस्तार गरिरहेको छ । सीमा नाकामा सशस्त्र प्रहरीको बोर्डर आउट पोस्ट बिओपि समेत छैन । छासेमा ५ जना सुरक्षाकर्मी खटिएको प्रहरी चौकी छ । बिओपि नभएकै कारण पनि चिनियाँ पक्षका सुरक्षाकर्मी आउजाउ गर्न सजिलो भएको हो । लोमान्थाङ निवासी छेवाङ लोहाले चिनियाँ गाडी नम्बर प्लेट छोपेर लोमान्थाङसम्म आउने गरेको फेसबुकमा लेखेका छन् । उनले नम्बर प्लेट छोपिएको गाडीको केही फोटो समेत पोष्ट गरेका छन् । उनी भन्छन्,' उपल्लो मुस्ताङ सरकारको निषेधित तथा नियन्त्रित क्षेत्र भएको र प्रवेश गर्दा विदेशीले ५ सय डलर बुझाउनुपर्ने र उत्तरी नाकाबाट शुल्क नलाग्ने नियम विभेद भएको उल्लेख गरेका छन्। सरकारले भारतसँग सीमा जोडिएका जिल्लामा भारतीयलाई बोर्डर अनुमति लागू गरेको छैन । हिमालपारीको जिल्ला विदेशी राष्ट्रहरुको कूटनीतिक अभ्यास गर्ने थलोको रुपमा विकास भइरहेको छ । एक दशकअघि अमेरिकी हिमालयन फाउन्डेसनले लोमान्थाङमा २९ किलोवाट क्षमताको माइक्रो हाइड्रो संञ्चालनमा ल्याएको थियो । हाइड्रो संञ्चालनमा रहेकै बेला चिनियाँ सरकारले सौर्य उर्जा सोलार जडान गरेपछि उक्त माइक्रो हाइड्रो पावर बेवारिसे बनेको छ । मुस्ताङका ५ वटै स्थानीय तहमा अमेरिकी सहयोग नियोग र भारतीय राजदुताबासको सहयोगमा शैक्षिक संस्था,स्वास्थ्य र पूर्वाधार विकासमा लगानी गरिरहेको पाइन्छ । अनुगमनका नाममा विदेशी कुटनीतिक नियोगका व्यक्तिहरु मुस्ताङको विभिन्न प्रकारको अध्ययन र उत्तरी नाकाको गतिविधिको जानकारी हाँसिल गर्ने गरेको पाइएको छ । कोरलानाकामा चीन सरकारले अत्याधुनिक क्षमताको सीसी क्यामेरा राखेको छ ।लोमान्थाङस्थित इलाका प्रशासन कार्यालयका प्रमुख मुरारी निरौलाले चिनियाँ सुरक्षाकर्मी समन्वय गरेर आउजाउ गर्ने गरेको जानकारी दिए ।'कोरला बोर्डरमा रहेका चिनियाँ सुरक्षाकर्मीसँग असाध्यै राम्रो पार्टनर सीपको सम्बन्ध छ । उनीहरु नेपाली पक्षसँग साझेदारी रुपमा काम गर्न चाहन्छन्,'उनले भने । उनका अनुसार नेपाली पक्ष चिनियाँ भूमि जानका लागि इलाका प्रशासनले अनुमति दिने र चिनियाँ पक्ष नेपाल आउँदा चिनियाँ पक्षकै अनुमति आवश्यक पर्ने निरौलाको भनाई छ । उपल्लो मुस्ताङका धार्मिक गुम्बा भारतीय सरकार र अमेरिकी संस्थाले बनाइ दिएको छ । चीनको स्वशासित क्षेत्र समेत तिब्बत भएकाले चीन विरोधी गतिविधि हुनसक्ने भन्दै चिनियाँ सुरक्षाकर्मीले कामको बहाना बनाएर लोमान्थाङ आउजाउ गर्ने गरेको पाइएको हो । इलाका प्रशासन प्रमुख निरौलाले चिनियाँ पक्षहरु सोलार मर्मत ,नेपाली उत्पादन खरिद ,प्रशासनिक काम र कुटनीतिक अध्ययन गर्न आउने गरेको बताए । चिनियाँपक्षका सुरक्षाकर्मी जुनसुकै अवस्थामा कामको बहाना बनाएर नेपाल प्रवेश गरेपनि नेपाली पक्षलाई व्यापार मेलाबाहेक अन्य समय कुनै पनि अवस्थामा प्रवेश पाउने अवस्था छैन । सरकारले चीनपक्षलाई खुला बोर्डर स्वीकृत नगरेको र दक्षिण हुँदै आएको खण्डमा भिसाको आवश्यकता पर्दछ । उपल्लो मुस्ताङका लोमान्थाङ बजार कोरलानाकादेखि दक्षिण २५ किलोमिटर वर पर्दछ।"
लागुऔषधसहित पक्राउ,"विराटनगर : मोरङको कानेपोखरी गाउँपालिका ६ का २३ वर्षीय सिमन मगर लागुऔषधसहित पक्राउ परेका छन् । प्रहरी चौकी रमाइलोबाट गस्तीमा निस्किएको प्रहरी टोलीले मगरलाई बुधबार राती ११ बजे पक्राउ गरेको हो । इलाका प्रहरी कार्यालय पथरीका डीएसपी लक्ष्मीराज अधिकारीले चेकजाँचका क्रममा साथबाट लागुऔषध बरामद भएपछि मगरलाई पक्राउ गरिएको जानकारी दिए । मगरको साथबाट लागुऔाषध नाइट्रोभेट ८ पिस, स्पाजमोल ट्याब्लेट १७ पिस र पृजोल नामक ट्याब्लेट ५ पिस बरामद भएको उनले बताए ।"
भारतमा नेपाली विद्यार्थीको मृत्यु,"सौरभ यादव सप्तरी : भारतको पञ्जावस्थित मण्डि गोबिन्दगर्हमा रहेको रिम्ट युनिभर्सिटीको लापरवाहीले एकजना नेपाली विद्यार्थीको मृत्यु भएको छ । मृत्यु हुनेमा सप्तरी महदेवा गाउँको अन्दाजी १८ वर्षीय हेमन्त मण्डल रहेको युनिभर्सिटीमा अध्यनरत एकजना नेपाली विद्यार्थीले अन्नपूर्णलाई जानकारी दिएका छन्।विद्यार्थीका अनुसार मृत भनिएका हेमन्त बुधबार बेलुका ९ बजेदेखि युनिभर्सिटी परिसरमा देखिएका थिएनन्। नाम नखुलाउने शर्तमा एकजना नेपाली विद्यार्थीले उनलाई युनिभर्सिटीले नै बेपत्ता बनाएको हुनसक्ने आंशका व्यक्त गरे । उनले भने, 'हेमन्तको दिउँसोदेखि पेट दुखिरहेको थियो तर युनिभर्सिटीका वार्डेन मोहन सिंहले अस्पताल जानै दिएनन्।' उनका अनुसार वार्डेन सिङले हेमन्तलाई ५ सय रुपैयाँ दिए मात्र अस्पताल जान दिने भन्दै दु:ख दिएका थिए । सोही युनिभर्सिटीमा अध्यनरत अन्य नेपाली विद्यार्थीले हेमन्तका बारे बुझ्न जाँदा प्रशासनले सयभन्दा बढी प्रहरी लगाएर विद्यार्थीमाथि दमन गरेको छ । प्रहरीले विद्यार्थीमाथि कुटपिट गर्नुका साथै केही विद्यार्थीलाई लगेर गएको त्यहाँका विद्यार्थीले जानकारी दिए । एक विद्यार्थीले भने, 'हामीले केही सोधे प्रहरी कोठामै पसेर पिट्न थाल्छन्, त्यही डरले हामी चुप लागेर बसेका छौं, 'नभए हामीलाई पनि युनिभर्सिटी प्रशासनले बेपत्ता बनाउन सक्छ।' रिम्ट युनिभर्सिटीमा ३ सय बढी नेपाली विद्यार्थी अध्यनरत छन्।अहिले युनिभर्सिटी प्रशासनले वार्डेन सिंहलाई गोप्य रुपमा लुकाएर राखेको खुल्न आएको छ।"
मृत भेटियो बँदेल,"जाजरकोट : गाउँ पसेर उपर्दो मच्चाउने बँदेल जाजरकोटको कुशेमा मृत अवस्थामा फेला परेको छ । गाउँलेले प्रतिकार गर्दा बदेल मरेको आशंका गरिएको छ। कुशे गाउँपालिका ५ खुर्पामा बुधबार दिउँसो जंगलबाट आएको बँदेलले स्थानीय वीरबल कामीलाई आक्रमण गरी घाइते बनाएको थियो। उनका दुई बाख्रा पनि मारिदिएको थियो । त्यस्तै, अर्का स्थानीय पठे विष्टको एउटा बाख्रो पनि बँदेलले मारिदिएको प्रहरीले जनाएको छ । बँदेल देखेर भाग्ने क्रममा स्थानीय हरिबहादुर बोहरा र दीपक रावल पनि घाइते भएका छन् । गंभिर घाइते वीरबलको चौरजहारीस्थित मिसन अस्पतालमा उपचार भइरहेको छ । उनको शरीरमा १२ वटा टाँका लगाइएको छ । गाउँमा आएर उप्रर्दो मच्चाउन थालेपछि गाउँलेले ढुंगा मुढा गर्दै लखेटेको स्थानीय जयबहादुर विकले बताए । गाउँलेको ढुंगा मुढा र लखेटाइबाट घाइते भएको बँदेल गाउँ नजिकैको जंगलमा मृत अवस्थमा फेला परेको डिभिजन बन कार्यालय जाजरकोटका प्रमुख महेश कुमाईले बताए । स्थानीयले खबर गरेपछि इलाका प्रहरी कार्यालय पाँचकाटियाबाट प्रहरी र डिभिजन बन कार्यालयबाट बन प्राविधिक घटनास्थल पुगेका थिए । मृत अवस्थामा फेला परेको बँदेल ७१ इन्च लम्बाई, ३३ ईन्च उचाई र एक सय ५० केजी तौलको रहेको डिभिजन बन प्रमुख कुमाईले बताए । मृत अवस्थाको बँदेललाई सदरमुकामस्थित डिभिजन बन कार्यालय ल्याई पोष्टमार्टम गरेर स्थानीय प्रशासन, सुरक्षा निकाय र सञ्चारकर्मीको रोहवरमा गाडिएको उनले बताए ।"
पाँचतले मन्दिरको पुनर्निर्माण सुरु,"भक्तपुर : २०७२ साल बैशाख १२ गते आएको भूकम्प र त्यसपछिका परकम्पले क्षति पुर्याएको भक्तपुर नगरको प्रसिद्ध पाँचतले मन्दिरको जीर्णोद्धार सुरु गरिएको छ । भूकम्पले भक्तपुर नगरपालिका ५ टौमढी क्षेत्रस्थित मन्दिरको माथिल्लो तलामा क्षति पुर्याएको थियो । १९९० सालको भूकम्पमा पनि मन्दिर माथिल्लो तलामात्रै भत्किएको थियो । भक्तपुर नगरपालिकाले ६५ लाख १३ हजार तीनसय ५८ रुपैयाँको लगत इस्टिमेट तयार गरी जीर्णोद्धार सुरु गरेको हो । उसले उपभोक्ता समितिमार्फत मन्दिर जीर्णोद्धार गर्न लागेको नपाको सम्पदा शाखाका इञ्जिनियर सूर्यभक्त खर्बुजाले जानकारी दिए । उनका अनुसार अघिल्लो आर्थिक वर्ष नै पाँचतले मन्दिर जीर्णोद्धार गर्ने भक्तपुर नपाले निर्णय गरेको थियो । त्यसबेला ५७ लाख ४४ हजार दुई सय ४२ रुपैयाँ लाग्ने अनुमान गरिएको थियो । तर सोही वर्ष टौमढी क्षेत्रकै भैरवनाथको मन्दिर जीर्णोद्धार गरिएकाले पाँचतले मन्दिरको जीर्णोद्धार रोकिएको हो। इञ्जिनियर खर्बुजाले उपभोक्ता समितिसँग भएको सम्झैताअनुसार पाँचतले मन्दिरको जीर्णोद्धार २०७७ साल असोज मसान्तभित्र सक्नुपर्ने बताए । मन्दिरको माथिल्लो तलामात्रै मर्मत गरिने भए पनि खट बाँध्ने क्रममा बाँकी चारैतलाको छानाको झिंगटी झिक्नुपर्ने भएकाले बढी समय लाग्ने उनको भनाइ थियो । भक्तपुर नपाले २०५५ सालमा उक्त मन्दिरको जीर्णोद्धार गरेको थियो । त्यसबेलाका दक्ष कालीगढ र सिकर्मी, डकर्मीलगायत अहिले नहुँदा मन्दिर जीर्णोद्धार कार्य प्रभावित हुने उनको भनाइ थियो । 'पाँचतले मन्दिर जीर्णोद्धार गरेका दक्ष कालीगढ अहिले छैनन्', इञ्जिनियर खर्बुजाले भने, त्यसमाथि झिंगटी अभाव छ । छाना छाउन माटोको समस्या छ ।' जीर्णोद्धारको क्रममा भूकम्पले पूरै मन्दिरलाई हल्लाएकाले बाँकी छानासमेत मर्मत गरिने भएको छ । भूकम्पको कम्पनले मन्दिर हल्लिँदा छानाका छाएका झिंगटी यताउता भएका छन् । जसले गर्दा छानाबाट पानी चुहिएको देखिन्छ । छानाबाट पानी चुहिएकैले यस वर्ष मन्दिरको छानाभरि घाँस उम्रिएको छ । छानामा घाँस उम्रिन नदिन जमिनको धेरै गहिराइभित्रको माटो आवश्यक पर्ने इञ्जिनियर खर्बुजा बताउँछन् । तर भक्तपुरमा माटो लिने ठाउँ नै अभाव भएको उनको भनाइ थियो । 'छाना छाउन माटो पाउने ठाउँ अभाव छ, 'उनले भने, 'त्यस्तै झिंगटी पाउन मुस्किल छ ।' उनका अनुसार मन्दिर जीर्णोद्धार गर्दै जाने क्रममा अहिले भएको झिंगटीको आधा काम लाग्दैन । त्यसैले अहिल्यै झिंगटी संकलन गर्न सुरु गरिएको उनले बताए । विश्व सम्पदा क्षेत्र टौमढीमा पाँचतले मन्दिरको जीर्णोद्धार हुने भएपछि भ्रमण वर्ष २०२० र भक्तपुर महोत्सव प्रभावित हुने देखिएको छ । भ्रमण वर्ष २०२० पुसको दोस्रो महिनादेखि सुरु हुँदैछ । भक्तपुर नपाले आउँदो चैतमा भक्तपुर महोत्सव गर्ने निर्णय गरिसकेको छ । त्यसैले यी दुवैको लागि पाँचतले मन्दिरको जीर्णोद्धार कार्य भने नसकिने भएको छ ।भक्तपुर दरबार क्षेत्रपछि यहाँको प्रमुख पर्यटकीय आकर्षण पाँचतले मन्दिर हो । भूकम्पले अरु ससाना सम्पदामा क्षति पुर्याए पनि यस मन्दिरमा सामान्यमात्रै क्षति पुर्याएको थियो । त्यसैले भक्तपुर पुगेका पर्यटकहरु पाँचतले मन्दिर ठडिएको देखेर आफूलाई सुरक्षित महसुस गर्थे । उनीहरु पाँचतले मन्दिरका खुड्किला चढेर मन्दिर परिक्रमा गर्थे । त्यहाँबाट भक्तपुर नगर र यस वरपरका ठाउँहरुको दृश्यावलोकन गर्थे तर अहिले जीर्णोद्धारको कारण पर्यटकहरुले उक्त मन्दिर चढ्न र हेर्न नपाउने भएका छन् । यता भक्तपुर नपाले उक्त मन्दिर हेर्न नपाउने भए पनि भ्रमण वर्ष २०२० र भक्तपुर महोत्सवको क्रममा परम्परागत शैलीको घर तथा मन्दिर निर्माण गर्दा प्रयोग गरिने परम्परागत बाँसको खटको प्रचारप्रसार गर्ने नीति लिएको सम्पदा शाखाका इञ्जिनियर खर्बुजाले जानकारी दिए । समितिका अध्यक्ष तमखुले भने भ्रमण वर्ष २०२० को लागि नसकिए पनि चैतमा हुने भक्तपुर महोत्सवको लागि मन्दिर जीर्णोद्धार सम्पन्न गर्ने लक्ष्य रहेको बताए । भक्तपुर नपाकै कर्मचारी उपभोक्ता समितिको अध्यक्ष मन्दिर उपभोक्ता समितिका अध्यक्ष तमखु भक्तपुर नपाकै कर्मचारी हुन्। उनी भक्तपुर नपाद्वारा सञ्चालित ख्वप कलेजका कर्मचारी हुन् । सार्वजनिक खरिद ऐनले सरकारी बजेटमा हुने कुनै पनि विकास निर्माणको उपभोक्ता समितिको पदाधिकारीमा कर्मचारी बस्न नपाउने बाध्यकारी व्यवस्था गरेको छ । तर भक्तपुर नपाले पाँचतले मन्दिर जीर्णोद्धारको लागि आफ्नै कर्मचारीलाई उपभोक्ता समितिको अध्यक्ष बनाएको छ । उसले उपभोक्ता समितिको अध्यक्ष बनाएर बजेटसमेत निकासा गरेर पाँचतले मन्दिर जीर्णोद्धार कार्य सुरु गराएको छ । उपभोक्ता समितिलाई सदर गरी बजेट उपलब्ध गराउने भक्तपुर नपाको सम्पदा शाखाका इञ्जिनियर खर्बुजाले वडा अध्यक्षकै अध्यक्षतामा बसेको स्थानीयको भेलाले निर्णय गरेर पठाएको उपभोक्ता समितिलाई काम गर्न नदिए नमिल्ने बताए । उनले सार्वजनिक खरिद ऐनले कर्मचारीहरु उपभोक्ता समितिको पदाधिकारी बस्न नपाउने व्यवस्था गरे पनि भक्तपुरमा यसअघि पनि धेरै योजनाहरु कर्मचारी, सरकारी शिक्षकहरुको अध्यक्षतामा बनेका उपभोक्ता समितिबाट सम्पन्न भएको नजिर रहेको सुनाए ।"
डायलासिसको रकम भुक्तानी रोकियो,"बुटवल : मिर्गौलाका बिरामीलाई डायलासिस सेवा प्रदान गरेवापत अस्पतालले पाउनुपर्ने रकम भुक्तानी चार महिनादेखि रोकिएको छ। करोडौं रुपैयाँ स्वास्थ्य सेवा विभागबाट भुक्तानी नभएपछि अस्पताल त्यस्ता उपचार रोक्नुपर्ने अवस्थामा पुगेका छन्। गरिव तथा विपन्न समुदायका मिर्गौला बिरामीलाई सरकारले निःशुल्क डायलासिस सुविधा दिएको छ। यस्तो सुविधा मुलुकभरका ५४ वटा सरकारी, निजी तथा सामुदायिक अस्पतालबाट प्रदान गरिँदै आएको छ। सुविधा प्रदान गरेवापत बिरामीको संख्याका आधारमा सरकारले अस्पताललाई रकम भुक्तानी गर्दै आएको छ। मुलुकभर अहिले ४ हजार २ सय बिरामीले निशुल्क डायलासिस सुविधा लिइरहेका छन्। पछिल्लो चार महिनायता डायलासिस सेवा दिइरहेका २५ वटा अस्पतालको रकम भुक्तानी रोकिएको छ। स्वास्थ्य सेवा विभागले पुरानो सम्झौता नविकरण नगरेपछि रकम रोकिएको हो। सम्झौता नविकरणका लागि अस्पताल नविकरण आवश्यक हुन्छ। प्रदेशका सामाजिक विकास मन्त्रालयले त्यससम्बन्धी कानुन नै निर्माण नगरेकाले ५० शैप्याभन्दा तलका अस्पताल नविकरण भएका छैनन्। बुटवलको गौतमबुद्ध सामुदायिक मुटु अस्पतालले रकम भुक्तानी रोकिएकाले सेवा प्रवाहमा कठिनाई भएको जनाएको छ। अस्पतालका अध्यक्ष एजाज आलमले बिरामीको सेवावापत करिव ३ करोड रुपैयाँ भुक्तानी लिन बाँकी रहेको बताए। चार महिनादेखि भुक्तानी रोकिएको छ, बिरामीलाई सेवा प्रवाह गर्न कठिन भइसक्यो, उनले भने, सरकारी समन्वय नहुँदा बिरामीले सास्ती पाउने अवस्था आएको छ। राष्ट्रिय मिर्गौला उपचार केन्द्र, काठमाडौंले डायलासिसवापत ७ करोड रुपैयाँभन्दा बढी रकम भुक्तानी पाउनु पर्नेछ। यती धेरै रकम भुक्तानी रोकिएपछि उपकरण औषधि खरिदमा समस्या भएको उपचार केन्द्रले जनाएको छ। अस्पतालले रकम भुक्तानीमा विलम्ब भए निशुल्क डायलासिस गर्न नसकिने जनाएको छ। गौतमबुद्ध मुटु अस्पतालका अध्यक्ष आलमले सरकारी निकायबीच समन्वय गरेर सम्झौता नविकरण नभएका अस्पतालको भुक्तानी दिनुपर्ने बताए। प्रदेश सरकारले कानुन नबनाएर नविकरण रोक्ने, अनि नविकरण नभएकै आधारमा भुक्तानी रोकिनु उचित होइन, उनले भने। सरकारले मिर्गौला बिरामीको डायलासिसवापत २ हजार ५ सय उपलब्ध गराउदै आएको छ। एउटा बिरामीले सातामा तीन पटकसम्म डायलासिस गराउन सक्छन्। गौतमबुद्ध मुटु अस्पतालमा करिव तीनसय बिरामीले सेवा लिइरहेका छन्। भुक्तानी रोकिए ती बिरामी प्रभावित हुने देखिएको छ। मुलुक संघीयतामा गएपछि ५० शैप्याभन्दा कमका अस्पतालको दर्ता, नविकरण र स्तरोन्नतीको अधिकार प्रदेश सरकारमा छ। तर अहिलेसम्म मुलुककौ सातै प्रदेशले यस्तो कानुन बनाउन सकेको छैन। प्रदेश ५ मा कानून बने पनि नियमावली नबन्दा काम रोकिएको छ। गौतमबुद्ध मुटु अस्पतालले चैत २८ गते अस्पताल नविकरणका लागि फाइल पेश गरेको थियो। तर अहिलेसम्म काम भएको छैन। सामाजिक विकास मन्त्रालयका कानून अधिकृत लक्ष्मण भण्डारीका अनुसार स्वास्थ्य संस्था दर्ता, नविकरण तथा स्तरोन्नतीसम्बन्धी नियमावली ड्राफ्टकै चरणमा छ। यो कानुन प्रदेशसभाले जेठमा पारित गरेर प्रमाणिकरण गरेको थियो। मन्त्रालयको ढिलाइले नियमावली नबन्दा प्रदेश ५ का दर्जनबढी अस्पताल नबिकरण नै भएका छैनन्। कर्णाली प्रदेशमा ०७० सालकै कानुनलाई टेकेर अस्पताल नविकरण गरिएको सामाजिक विकास मन्त्रालयका सचिव मानवहादुर विकले जानकारी दिए। संविधान जारी नहुँदै परिमार्जित स्वास्थ्य संस्था दर्ता, नविकरण तथा स्तरोन्नतीसम्बन्धी कानुन आएको छ।"
"त्रिविका २३ विद्यार्थीलाई ३१ पदक, कसलाई कुन ?","काठमाडौं : त्रिभुवन विश्वविद्यालयले २३ जना विद्यार्थीलाई ३१ वटा पदक वितरण गर्ने भएको छ । ४५ दीक्षान्तमा प्रदान गरिने उक्त पदक पाउने विद्यार्थीको नाम विश्वविद्यालयले सार्वजनिक गरेको छ । २३ जनामध्ये १५ जना छात्रा र ८ जना छात्र छन् । तीमध्ये एकजनाले तीनवटा पदक प्राप्त गरेका छन् । ५ जनाले दुईदुईवटाका दरले र १७ जनाले एकएकवटाका दरले पदकपुरस्कार हात पार्ने भएका छन्। आगामी पौष ३ गते हुने त्रिविको ४५ औं दीक्षान्त समारोहमा ती पदक एवं पुरस्कार वितरण गरिने छन् । व्यवस्थापन संकायअन्तर्गत एमफिल तहमा सर्वोत्कृष्ट अंक प्राप्त गरेका जनप्रशासन केन्द्रीय विभागका श्रृजना पहारीलाई 'त्रिवि प्राध्यापक संघ सहिद उपप्राध्यापक हरिराज अधिकारी स्वर्णपदक' प्रदान गरिने भएको छ । स्नातकोत्तर तहमा २०७२ सालको दीक्षान्त पदक अन्तरगत स्कुल अफ म्यानेजमेन्टबाट एमबिए तहमा सर्वोत्कृष्ट अंक प्राप्त गरेकी मिरा ज्ञवालीलाई श्री इन्द्रभक्त श्रेष्ठ स्वर्णपदक प्रदान गरिने भएको छ । २०७३ सालको स्नातकोत्तर तहको दीक्षान्त पदक एवं पुरस्कारअन्तरगत १३ विद्यार्थीले १९ पदक एवं पुरस्कार प्राप्त गर्ने भएका छन् । जसमा स्नातकोत्तर तहको परीक्षामा प्रथम श्रेणीमा प्रथम हुने तथा सम्पूर्ण मास्टर्स तहमा सर्वप्रथम हुनेलाई प्रदान गरिने चान्सलर पदक, त्रिवि प्राध्यापक संघ स्वर्णपदक र रामप्रसाद मानन्धर स्वर्णपदक पुल्चोक क्याम्पसका विशिष्ट श्रेणीमा उत्तीर्ण उमेश आचार्यले प्राप्त गर्ने भएका छन् । यसैगरी अमृत पदक र पिएम सिंह पदक एमएस्सी रसायनशास्त्र विषयमा सर्वप्रथम हुने विश्वविद्यालय क्याम्पस रसायनशास्त्र केन्द्रीय विभागका संगिना महर्जनलाई प्रदान गरिने भएको छ । इमेरिटस प्राडा रामप्रसाद चौधरी स्वर्णपदक एमएस्सी वनस्पतिशास्त्र विषयमा सर्वप्रथम हुने वनस्पतिशास्त्र केन्द्रीय विभागका ध्रुव खकुरेललाई प्रदान गरिने त्रिविले जनाएको छ । मालती तिमिल्सिना पुरस्कार पद्मकन्या क्याम्पसबाट एमए गृह विज्ञान विषयमा सर्वोत्कृष्ट भएकी बिर्सना खड्कालाई र सुमन रिजाल पदक एम ए समाजशास्त्रमानवशास्त्र विषयमा सर्वप्रथम हुने मानवशास्त्र केन्द्रीय विभागका दिपेन्द्र लामालाई प्रदान गर्ने निर्णय भएको छ । नरेन्द्रमणि आचार्य दीक्षित पदक एम ए अंग्रेजी साहित्यमा सर्वोत्कृष्ट भएकी अंग्रेजी केन्द्रीय विभागका गाथा रिजाललाई प्रदान गरिनेछ । खगेन्द्रमान सिं प्रधान पदक, तारापद चौधरी पदक तथा चन्द्रराज ढुँगेल स्मृति पुरस्कार एमए अर्थशास्त्र विषयमा सर्वोत्कृष्ट भएका अर्थशास्त्र केन्द्रीय विभागका विद्यामान महतारालाई प्रदान गर्ने निर्णय भएको त्रिविले जनाएको छ । एमबिएस परीक्षामा प्रथम भएका व्यवस्थापन केन्द्रीय विभागका विकल देवकोटालाई नेपाल बैंक लि सरदार गुञ्जमान सिं स्वर्णपदक र एमबिएस परीक्षामा महिलाहरुमध्ये प्रथम भएकी व्यवस्थापन केन्द्रीय विभागकै अस्मिता खड्कालाई रामकृष्ण न्हुच्छे प्रधान पुरस्कार प्रदान गरिने निर्णय भएको छ । एमएस्सी जैविक प्रविधि विषयमा प्रथम भएकी जैविक प्रविधि केन्द्रीय विभागका प्रणिता पौड्याललाई डा रेखा र लक्षमैया श्रीरामा स्वर्ण पदक, एमए पुस्तकालय विज्ञान विषयमा प्रथम पुस्तकालय विज्ञान केन्द्रीय विभागका विमला नेपाललाई शान्ति नारायण मिश्र पदक प्रदान गरिनेछ । एमए पत्रकारीता विषयमा प्रथम भएकी पत्रकारीता केन्द्रीय विभागका सोनिका लामिछानेलाई नारायण शान्ति मिश्र पदक, एमए राजनीतिशास्त्र विषयका सर्वप्रथम पृथ्वीनारायण क्याम्पस, पोखराका थमनसिंह गौतमलाई ललित चन्द पदक र वडाकाजी मरिचमान सिंह पदक प्रदान गर्ने निर्णय भएको छ । २०७४ सालको स्नातक तहमा उत्कृष्ट हुनेले प्राप्त गर्ने १० वटा दीक्षान्त पदक तथा पुरस्कार पाउने विद्यार्थीको संख्या ८ रहेको छ । जसमा स्नातक तहको परीक्षामा सर्वप्रथम हुनेलाई प्रदान गरिने भाइस चान्सलर पदक शंकरदेव क्याम्पसका इलिशा खरेललाई दिइने भएको छ । उनले नै बिबिए (व्यापार प्रशासन स्नातक) परीक्षामा सर्वप्रथम भई प्राप्त गर्ने भ्वाईथ सत्य माँ स्मृति स्वर्ण पदक समेत प्राप्त गर्ने भएकी छन् । सिभिल इन्जिनियरिङ विषयका स्नातक तह (बिई सिभिल) मा प्रथम भएकी पुल्चोक क्याम्पसकी स्वाती आचार्यलाई शिवराज पन्त स्मृति पुरस्कार दिइने भएको छ । मानविकी संकाय अन्तरगत स्नातक तहमा सर्वप्रथम हुने र तीन वर्षे बिए परीक्षामा महिलामध्ये सर्वप्रथम हुने सान्त्वना मेमोरियल मल्टिपल क्याम्पस, शान्तिनगरका अन्जना शर्मालाई पिपल्स क्याम्पस तीर्थरत्न बज्राचार्य पदक र ज्ञानप्रसाद पुरस्कार प्रदान गर्ने निर्णय भएको छ । तीन वर्षे बिएड परीक्षामा महिलामध्ये प्रथम भएकी सानोठिमी क्याम्पसका अनिता मगरलाई सुशीलादेवी शर्मा पुरस्कार, एलएलबि परीक्षामा सर्वप्रथम नेपाल ल क्याम्पसका कृपा श्रेष्ठलाई लोकराज ज्ञवाली स्वर्णपदक, बिबिएस परीक्षामा सर्वप्रथम हुने सिग्मा कलेजका विजय राईलाई नेपाल बैंक लि छत्र बहादुर पदक दिइनेछ । एलएलबीको संवैधानिक कानुन विषयमा सर्वप्रथम हुने नेपाल ल क्याम्पसका अनिता महर्जनलाई कृष्णप्रसाद चापागाईं पदक र बिए नेपाल रचना विषयमा सर्वोत्कृष्ट अंक हाषिल गरी कुल प्राप्ताङ्कमा सबैभन्दा बढी अंक प्राप्त गर्ने पाटन संयुक्त क्याम्पसका विवेक अधिकारीलाई अर्जुन पदक प्रदान गर्ने निर्णय भएको त्रिवि परीक्षा नियन्त्रण कार्यालयलेजनाएको छ।"
विष्फोटक पदार्थको वितरण सहज बनाउँदै सेना,"काठमाडौं : नेपाली सेनाले आफूमातहत उत्पादित विष्फोटक पदार्थको वितरण सहज बनाएको छ। सेनाले हेटौंडास्थित सुनाचुरी उद्योगबाट उत्पादित विष्फोटकको बजार प्रवद्र्धन सहज बनाएको हो। उसले विष्फोटक पदार्थ बजार व्यवस्थापन समितिमार्फत् वितरण र बजार व्यवस्थापन गर्नेछ। सेनाले सुनाचुरीसहित मुलुकका अन्य तीन स्थानबाट विष्फोटक पदार्थ वितरण गर्ने तयारी गरेको छ। सेनाले बाँकेको कोसल्यानगरस्थित लजिस्टिक स्टोर, महोत्तरीको बर्दिवासस्थित लजिस्टिक स्टोर र चितवनबाट विष्फोटक पदार्थ वितरणको तयारी गरेको छ। चितवनमा लजिस्टिक स्टोर बनाउने तयारी भइरहेको छ। निर्माण कम्पनीको सहजताका लागि सेनाले आफ्नै लजिस्टिक स्टोरबाट विष्फोटक वितरण गर्ने तयारी गरेको हो। चीनबाट ल्याइएको नयाँ प्लान्टबाट पूर्ण क्षमतामा विष्फोटक पदार्थ उत्पादन भइरहेको छ। अहिले दुई वटा प्लान्टले उत्पादन गरिरहेका छन्। सेनाका बलाध्यक्ष रथी गौरव तण्डुलले विष्फोटक पदार्थमा आत्मनिर्भर हुन नयाँ प्लान्ट थपिएको बताए। तत्कालका लागि उक्त समितिको कार्यालय सैनिक मुख्यालयमै रहेको छ। आगामी फागुनबाट समितिको कार्यालय त्रिपुरेश्वरस्थित सेनाको कार्यालयमा खोलिनेछ। जंगी अड्डाले बुधबार गरेको सेनाको उद्योगबाट उत्पादित विष्फोटक पदार्थ वितरण सहजीकरण मा सेनाले यस्तो जानकारी दिइएको हो। नेपालमा बर्सेनि ५७ हजार मेट्रिक टन विष्फोटक पदार्थ खपत हुँदै आएको छ। प्लान्ट अभावमा विगतमा धेरै विष्फोटक पदार्थ उत्पादन हुन सकेको थिएन। दुई वटा प्लान्टले पूर्ण क्षमतामा उत्पादन गर्ने हो भने नेपाललाई आवश्यक विष्फोटक पदार्थ सुनाचुरीबाट उत्पादन गर्न सकिने सेनाले जनाएको छ। सेनाले उत्पादन गरेको विष्फोटकको गुणस्तरमा केही निर्माण कम्पनीले प्रश्न उठाएपछि तुलनात्मक परीक्षणसमेत गरिएको थियो। सेनाले गत वैशाख १९ गते निर्माणाधीन फास्ट ट्र्याकमा पर्ने सिस्नेरीमा सेना र अन्य तीन विदेशी कम्पनीले उत्पादन गरेको विष्फोटकको गुणस्तर परीक्षण गरेको थियो। सेनाले सुनाचुरीबाट उत्पादित विष्फोटकको गुणस्तर पानीमुनि (अन्डरवाटर) समेत परीक्षण गरेको थियो। उसले त्रिशूलीमा अन्डरवाटर परीक्षण गरेको थियो। दुवै परीक्षणमा सुनाचुरीबाट उत्पादित विष्फोटकको गुणस्तर विदेशी कम्पनीकै उत्पादनसरह पाइएको थियो। सेनाले जमिन प्वाल पार्न र पहाड फोड्न विष्फोटक पदार्थको परक्षिण गरेको थियो। सुनाचुरीको उत्पादनको गुणस्तर विदेशी कम्पनीकै सरह गुणस्तरीय ठहरिएपछि सेनाले बजार प्रवद्र्धन गर्न थालेको हो। विष्फोटक उत्पादन गर्न चाहिने कच्चा पदार्थ सेनाले भारत र चीनबाट ल्याउने गरेको छ। निर्माण कम्पनीले आवश्यक परेको औचित्य पुष्टी गरेपछि सेनाले उसलाई सुरक्षासहित विष्फोटक पदार्थ उपलब्ध गराउनेछ। सम्बन्धित निर्माण कम्पनीले बंकर बनाएर विष्फोटक पदार्थ भण्डारण गर्नुपर्नेछ। विष्फोटक ओसार्नेदेखि भण्डारण र प्रयोग गर्नेसम्मको सुरक्षा राज्यका सुरक्षा निकायले दिनेछन्।"
अर्घाखाँचीमा बस दुर्घटना : १९ जनाको मृत्यु (अपडेट),"सन्धिखर्क : अर्घाखाँचीको सन्धिखर्क६ सल्लेरीमा बुधबार भएको बस दुर्घटनामा १९ जनाको मृत्यु भएको छ। दुर्घटनामा १८ जना घाइते भएका छन्। सन्धिखर्कबाट बुटवलका लागि दिउँसो साढे १ बजे छुटेको पश्चिम नेपाल बस व्यवसायी प्रालिको लु२ख २१४८ नम्बरको बस नरपानी बजारनजिकैको घुम्तीमा अपराह्न ४ः१० मा दुर्घटना भएको हो। १७ जनाको घटनास्थलमै र दुई जनाको उपचारका क्रममा मृत्यु भएको सहायक प्रमुख जिल्ला अधिकारी विष्णुराज बेल्वासेले बताए। मृत्यु हुनेमा बसचालक कपिलवस्तुका ओमबहादुर थापा, सशस्त्र प्रहरी बल ५ नम्बर बाहिनी रूपन्देहीमा कार्यरत सशस्त्र प्रहरी जवान राजकुमार महत, सन्धिखर्क७ का शिवलाल भट्टराई, बलराम भट्टराई, माया पुरी र मनिका खड्का छन्। यस्तै भूमिकास्थान नगरपालिका९ का शैलेस थापा र सन्धिखर्क३ का सीता भाटको मृत्यु भएको सहायक प्रमुख जिल्ला अधिकारी बेल्वासेले बताए। ११ जनाको सनाखत हुन सकेको छैन। घाइतेलाई प्रादेशिक अस्पताल बुटवल र जिल्ला अस्पताल सन्धिखर्क पठाइएको सशस्त्र प्रहरी बल अर्घाखाँचीका प्रहरी नायब उपरीक्षक माधव रेग्मीले बताए। बसमा ३२ जना चढेको प्रदेश प्रहरी कार्यालय दाङले जनाएको छ। बस सडकबाट करिब २५० मिटर खसेको छ। घुम्ती र भिरालो सडकमा मोड लिन नसक्दा दुर्घटना भएको अनुमान प्रहरीको छ। घटनास्थलमा नेपाली सेना, नेपाल प्रहरी र सशस्त्र प्रहरी तथा स्थानीयले उद्धार गरेका थिए। भीर र जंगल क्षेत्रमा उद्धारमा कठिनाइ भएको जिल्ला प्रहरी कार्यालय अर्घाखाँचीका प्रहरी नायब उपरीक्षक प्रकाश विष्टले बताए।"
