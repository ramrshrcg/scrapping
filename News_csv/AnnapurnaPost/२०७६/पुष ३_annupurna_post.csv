शीर्षक,विवरण
बजेटमाथि विश्वास जगाऊ,"आर्थिक वर्ष सुरु भएको चार महिना बित्न नपाउँदै बजेट बाहिरका कार्यक्रमका लागि रकम माग हुन थालेको छ। एकातिर बजेटमा समावेश आयोजना र कार्यक्रम कार्यान्वयनको अवस्था नाजुक छ। चार महिनामा कुल विकास २५ अर्ब रुपैयाँभन्दा कम छ। तर विभिन्न मन्त्रालयहरूले बजेटमा समावेश नभएका कार्यक्रमका लागि अर्थ मन्त्रालयसँग २८ अर्ब रुपैयाँ माग गरेका छन्। खर्च भएको विकास खर्चभन्दा बजेटबाहिरबाट खर्च गर्नमा मन्त्रालयहरूको ध्यान देखिन्छ। यस्तो माग सामान्यतः सवारी साधन खरिद, फर्निचर तथा अन्य साधारण प्रकृतिको खर्चका लागि माग भएको हो। आपत्कालीन अवस्थामा बाहेक संसद्ले अनुमोदन गरेको बजेट बाहिर गएर खर्च गर्ने अधिकार सरकारलाई छैन। सरकारले खर्च गर्ने प्रत्येक रुपैयाँ संसद्बाट अनुमोदन हुनुपर्छ। तर, हामीकहाँ भने बजेट बाहिरबाट खर्च गर्ने चलनले निरन्तरता पाउँदै गएको छ। यसले संसद्को प्रभावकारी भूमिकामाथि नै प्रश्न उठेको छ। यसले गर्दा सरकारले प्रस्तुत गर्ने बजेटमाथिको विश्वसनीयता क्रमशः ह्रास हुँदै गएको छ। सरकारले विकासका लागि घोषणा गरेका आयोजना र कार्यक्रम कार्यान्वयन हुने अवधि अन्त्यहीन बनाउँदै लगिएको छ। सार्वजनिक वित्त व्यवस्थापन र बजेट अनुशासनको प्रचलित मान्यताभन्दा बाहिर गएर खर्च गर्न खोज्ने, सजिलो ठाउँमा खर्च गरेर जनताका करको दुरुपयोग गर्ने अभ्यास बन्द हुनुपर्नेमा यसले प्र श्रय पाउनु खेदजनक छ। बजेट बाहिरबाट हुने खर्चका सम्बन्धमा महालेखा परीक्षक कार्यालय पनि चनाखो हुन आवश्यक छ। महालेखा परीक्षकले तत्काल लेखा परीक्षण गरेर यस्ता गैरकानुनी काम बन्द गराउने अग्रसरता लिनुपर्छ। महालेखा परीक्षक कार्यालयले वर्षको अन्त्यमा सरकारको खर्चको लेखा परीक्षण गर्ने मात्र होइन, यसको कार्यसम्पादन, औचित्य र प्रभावकारिताका सम्बन्धमा समेत लेखापरीक्षण गर्ने अभ्यास सुरु भइसकेको छ। सरकारको कामको अनुगमन गर्ने (ओभरसाइट) निकायहरू संसदीय समितिलगायतको सार्थक हस्तक्षेप आवश्यक छ। विकास खर्चको प्रभावकारिता अर्थतन्त्रमा यसले सिर्जना गर्ने उत्पादनशीलता, निजी लगानी आकर्षित गर्ने क्षमता, रोजगार सिर्जना र सामाजिक न्यायमा निहित रहन्छ। यस्ता अनुत्पादक र अपारदर्शी खर्चले उल्लिखित उद्देश्यमा कुनै योगदान गर्दैन। पूर्वाधारको उपलब्धता, निजी लगानी वृद्धि नभए उत्पादन वृद्धि हुन सक्दैन। यसका कारण सरकारले प्राप्त गर्ने राजस्वमा समेत कमी आउँछ। पछिल्लो दुई वर्षमा सरकारले अनुमान गरेको राजस्व असुलीको लक्ष्य र यथार्थमा ठूलो खाडल देखिनुको कारण यही हो। सरकारको लगानी अनुत्पादक क्षेत्रमा केन्द्रित हुँदै गए राजस्व प्राप्तिका आधार क्रमशः कमजोर हुँदै जानेछन्। हाम्रोजस्तो सीमित स्रोत हुने मुलुकले अनुशासित ढंगले खर्च व्यवस्थापन नगर्ने हो भने यसले हाम्रो बृहत् आर्थिक स्थिति खल्बल्याउनेछ। विकास आयोजना कार्यान्वयनमा तीव्रता, लगानीलाई सहजीकरण, औद्योगिक उत्पादनको विकास, कृषि, व्यापार र सेवा क्षेत्रको विस्तारले मात्र सरकारले सही ठाउँमा खर्च गरेको प्रभाव देखा पर्छ। दुईतिहाइ बहुमतसहितको शक्तिशाली सरकार गठन भएपछि यस्ता अनुशासनहीनता अन्त्य हुने अपेक्षा गरिएको थियो। सरकारले राम्रोसँग बजेट कार्यान्वयन गर्न नसकेकै कारण भनाइ र गराइमा ठूलो अन्तर देखिएको हो। देखिने काम नभएपछि आमजनताको सरकारप्रतिको वितृष्णा बढ्दै गएको छ। सरकारले यसमा गम्भीर हुन जरुरी छ। बजेट अनुशासन कायम गरेर बजेटअनुसार काम गरे मात्र बजेटमाथि आम नागरिकको विश्वास अभिवृद्धि हुन्छ। मुलुकले अपेक्षित विकासको प्रगतिको फल हासिल गर्न सक्नेछ। विगतदेखि चल्दै आएका बजेटमा अनुशासनहीनता अन्त्य गर्नतर्फ सरकार केन्द्रित हुनुपर्छ।"
भारतको एकपक्षीय निर्णय अमान्य : प्रधानमन्त्री,"काठमाडौं : प्रधानमन्त्री केपी ओलीले नेपालभारत सीमाको विषय तथ्य, प्रमाण र सहमतिका आधारमा तय हुनुपर्ने बताएका छन्। उनले भारतबाट एकपक्षीय रूपमा गरिने निर्णय नेपाल सरकारलाई मान्य नहुने जबाफ सर्वोच्च अदालतलाई दिएका हुन्। सीमा सुरक्षाका विषयमा दायर रिटमा सर्वोच्चलाई जबाफ पठाउँदै प्रधानमन्त्री ओलीले भारतबाट नोभेम्बर २ मा नेपाली भूभाग अतिक्रमण गरेर प्रकाशित राजनीतिक नक्सामा सरकारको गम्भीर ध्यानाकर्षण भएको उल्लेख गरेका छन्। ओलीले सन् १८१६ को सुगौली सन्धिबमोजिम काली (महाकाली) नदीको पूर्वका लिम्पियाधुरा, कालापानी, लिपुलेकसहितका सबै भूभाग नेपालकै रहेको जिकिर लिएका छन्। नेपालको पश्चिमतर्फको सिमाना मूलतः सन् १८१६ को सुगौली सन्धिबमोजिमको निर्धारित सिमाना हो। उक्त सन्धिको धारा ५ बमोजिम काली (महाकाली) नदीको पूर्वका लिम्पियाधुरा, कालापानी, लिपुलेकलगायतका सबै भूभाग नेपालका हुन्, प्रधानमन्त्रीले भनेका छन्। सुगौली सन्धिको धारा ५ मा यी भूभाग नेपालकै रहेकाले सीमाका विषयमा सरकार सजग रहेको प्रधानमन्त्रीको भनाइ छ। लिपुलेक, लिम्पियाधुरा, कालापानी तथा नवलपरासीको सुस्ता भारतबाट अतिक्रमण भएको र फिर्ता लिन सरकारले चासो नदिएको भन्दै अधिवक्ता कञ्चनकृष्ण न्यौपानेले रिट दिएका थिए। नेपाल र भारतबीच सीमासम्बन्धी विषय तथ्य र प्रमाणका आधारमा दुवै पक्षको आपसी सहमतिमा टुंग्याउनुपर्ने र एकपक्षीय ढंगबाट गरिने कुनै पनि निर्णय सरकारलाई मान्य नहुने स्पष्ट धारणा छ, प्रधानमन्त्री ओलीद्वारा मंसिर २९ गतेको मितिमा पठाइएको जबाफमा छ। प्रधानमन्त्री ओलीले सीमा समस्या कूटनीतिक माध्यमबाट समाधान हुनुपर्ने मान्यतामा सरकार दृढ रहेको तथ्य स्पष्ट पारेका छन्। उनले यससम्बन्धी सरकारको औपचारिक धारणा यसअघि नै विज्ञप्तिमार्फत सार्वजनिक भइसकेको जानकारी सर्वोच्चलाई गराएका छन्। सन्धिबमोजिमको सिमाना कायम र संरक्षण गर्न सरकार दृढ संकल्परत रहेको प्रतिबद्धता जबाफमा छ। भारत सरकारले सार्वजनिक गरेको नक्सा सच्याउन गत मंसिर ४ गते परराष्ट्र मन्त्रालयमार्फत कूटनीतिक माध्यमबाट पहल भएको जनाउ पनि सर्वोच्चलाई दिइएको छ। मुलुकको स्वतन्त्रता, सार्वभौमसत्ता, भौगोलिक अखण्डता, राष्ट्रियता, स्वाधीनता, सीमा सुरक्षा एवम् राष्ट्रिय हितका आधारभूत विषय रहेको भनाइ ओलीको छ। संविधानमा व्यवस्था भएका यस्ता विषयमा सरकार सजग रहेको प्रतिबद्धतासमेत जनाइएको छ। सीमा सुरक्षार्थ हाल सशस्त्र प्रहरी बलका एकाइलाई सीमावर्ती क्षेत्रमा आवश्यकताअनुसार परिचालन गरिसकिएको जबाफमा उल्लेख छ। कूटनीतिक माध्यमबाट समाधान हुने विषय रहेकाले अदालतबाट आदेश जारी गर्नुपर्ने आवश्यकता नरहेको दाबीसहित प्रधानमन्त्रीले रिट खारेजीको माग गरेका छन्। भूमि व्यवस्था, सहकारी तथा गरिबी निवारण मन्त्रालयका सचिव सूर्यप्रसाद गौतमले भिन्नै लिखित जबाफ पेस गर्दै सीमा सुरक्षामा मौन बसेको निवेदकको भनाइ तथ्यहीन रहेको दाबीसहित रिट खारेजीको माग गरेका छन्। गलत पनि सबोनेपालभारत सिमानाको विवाद समाधान गर्न मन्त्रिपरिषद्को गत कात्तिक २९ गतेको निर्णयअनुरुप नेपालभारत अन्तर्राष्ट्रिय सीमा निरीक्षण समिति गठन गरिएको थियो। सीमा जाँच गरी अतिक्रमण र सीमा स्तम्भको खोजबिन गर्न विज्ञ संलग्न उक्त समितिलाई तीन महिना कार्यादेश तोकिएको छ।"
सीमाको विषयमा भारतले पठाएन जवाफ,"काठमाडौं : कालापानी, लिपुलेक र लिम्पियाधुरा क्षेत्रमा सीमा मिचिएको विषयमा भारतले तत्काल परराष्ट्र सचिव स्तरमा वार्ता नगर्ने भएको छ। नेतृत्व आन्तरिक राजनीतिक मामिलामा केन्द्रित हुनुपरेको, विदेश मन्त्रालयको संयन्त्र परिवर्तन भएको र भारतीय राजदूतको कार्यकाल पनि सकिन लागेको कारण देखाउँदै भारतले सचिवस्तरीय वार्ता अघि नबढ्ने संकेत दिएको परराष्ट्र अधिकारीले बताएका छन्। भारतीय विदेश सचिव विजय गोखलेको कार्यकाल डेढ महिनापछि र काठमाडौंमा राजदूत मञ्जिभसिंह पुरीको कार्यकाल दुई सातापछि सकिँदै छ। सरकारले सीमाका विषयमा एक महिनाअघि दिल्लीस्थित नेपाली दूतावासमार्फत भारतीय विदेश मन्त्रालयलाई कूटनीतिक पत्र पठाए पनि भारतीय पक्षबाट जवाफ आएको छैन। राजदूत नीलाम्बर आचार्य लगातार प्रयासमा हुनुहुन्छ। विभिन्न भेटघाट भइरहेका छन्। तर पनि वार्ता मिति तय भएको छैन, दूतावासका प्रवक्ता एवं राजनीतिक मामिला हेर्ने हरि ओडारीले टेलिफोनमा भने, हामी सकारात्मक जवाफको प्रतीक्षामा छौं। कूटनीतिक च्यालनबाट वार्ता अघि बढ्न नसकेपछि सरकारले राजनीतिक दूत पठाउने तयारी गरेको थियो। तर कर्मचारीतन्त्रबाट असहयोग भएपछि विशेष दूत पठाउन नसकिएको कूटनीतिक स्रोतले बतायो। भारतको जवाफ नआएपछि नेपाली पक्ष भारत र चीनको सीमा अवलोकनमा जुटेको छ। सरकारले ट्र््याक वानटु मात्र होइन अन्य धेरै ब्याक च्यानल प्रयोग गर्नपर्नेमा सीमा घुम्ने र हल्ला गर्ने नीति लिएको भन्दै राजनीतिक नेतृत्व असन्तुष्ट बनेको छ। एक अधिकारीले भने, टोली खटाउनु भनेको राजनीतिक खपत मात्र हो। भारत र चीनतर्फ हेर्ने सीमा अनुगमन टोली बनाउँदै सचिव शंकरदास बैरागी सचिवस्तरीय वार्ता गर्ने जिम्मेवारीबाट हट्न खोजेको ती अधिकारीले बताए। परराष्ट्र सचिवस्तरीय संयन्त्र नेपाल र भारतबीच सीमासम्बन्धी विवाद समाधानका लागि गठित सबैभन्दा माथिल्लो निकाय हो । सन् २०१४ मा काठमाडौंमा सम्पन्न नेपालभारत संयुक्त आयोग बैठकले कालापानी र सुस्तासम्बन्धी विवाद प्राविधिकको सुझावका आधारमा विदेश सचिवस्तरमा टुंग्याउने निर्णय गरेको थियो। त्यसपछि दुई संयुक्त आयोग (विदेशमन्त्री स्तरीय) को बैठक बसिसक्दा पनि सचिव बैरागीले छलफल गराउन पहल गरेनन्। यसैले कालापानी र सुस्ताका सम्बन्धमा कुनै प्रगति नभएको हो। भारतीय बाहालवाला कुनै अधिकारीले मिचेको भूभागका विषयमा बोलेका छैनन्। केही पूर्वविदेशसचिवले नेपाली पक्षमाथि सधंै राजनीतिक खपतका लागि मात्र कुरा उठाउने तर समस्या समाधान गर्ने समयमा सेलाउने आरोप लगाएका छन्। भारतले नेपाली भूभाग नमिचिएको दाबी गर्दै नेपालसँग वार्ता गरेर निचोडमा पुग्ने बताउँदै आएको छ। विदेश मन्त्रालयका प्रवक्ता रविश कुमारले भन्दै आएका छन्, वार्ताको विकल्प छैन तर वार्ता कहिले हुन्छ भन्न सक्दिनँ । सरकारले लिपुलेक क्षेत्रबारे थर्ड प्रसन डिप्लोम्याटिक नोट (कूटनीतिक पत्र) पठाएको थियो। जवाफ नआएपछि नेपालले थप कदम उठाउन सकेको छैन। परराष्ट्र अधिकारीहरू सीमासम्बन्धी काममा भ्रमण वर्ष, सगरमाथा डाइलग तथा दुईपक्षीय भ्रमणमा सक्रिय रहेको प्रधानमन्त्री कार्यालय स्रोतले बतायो। सीमाका विषयमा छलफल चलिरहेको छ। परराष्ट्र नेतृत्व संगठन तथा व्यवस्थापन सर्भे (ओएन्डएम) र अन्य आफ्नै खाले भ्रमणको कुरा लिएर प्रधानमन्त्री र अन्य मन्त्रालय धाइरहेका छन्, प्रधानमन्त्रीका एक निकटस्थले भने, राजनीति नेतृत्वले मात्र गर्न खोजेर हुँदैन। कर्मचारीको पनि प्राथमिकता पर्नुपर्छ। यसलाई प्रधानमन्त्रीले गम्भीर रूपमा लिनुभएको छ।"
मुक्त कमैयाको जग्गा मुक्त कमैयाबाटै कब्जा,"कोहलपुर : कोहलपुर नगरपालिका कार्यालयको उत्तरी छेउमा रत्न राजमार्गसँगै जोडिएको लोकनगरमा मुक्त कमैया समसुल पठानिनको सरकारले दिएको १० धुर जग्गा छ। कित्ता नं ६ को यो जग्गाको मूल्यांकन नगरपालिकाले ५९ लाख १५ हजार रुपैयाँ गरेको छ। बाँकेको खजुरा गाउँपालिका८ रनियापुरकी पठानिनले ०६५ सालयता हरेक वर्ष तिरो तिरिरहेकी छन्। उनको जग्गा बर्दियाको बेलुवा घर भएका अर्का मुक्त कमैया तुलसीप्रसाद थारूले कब्जा गरेर घर बनाएका छन्। त्यो घरमा सुर्खेती मःम पसल चलाइएको छ। होटल सञ्चालक गोमादेवी गुरुङले सुरुमा त आफैंले घर बनाएको दाबी गरिन्। कुरा गर्दै जाँदा होटल बनाउन दिएबापत तुलसीप्रसादले सित्तंैमा खाना खाने गरेको बताइन्। आफ्नो जग्गामा अनुमतिबिना घर बनाएर सञ्चालन गरेको होटलबाट भाडा नपाएको पठानिनले दुःखेसो गरिन्। घरजग्गा खाली गराउन जाँदा धेरै पटक हामीलाई लखेटे। ज्यान जोगाएर भाग्यौं। हाम्रो गाउँका रंगीलाल धोबीको त कुटाइ खाएर मुखबाट रगत आएको थियो, रनियापुरमै माइतीको घरमा आ श्रय लिएर बसेकी पठानिनले भनिन्, खाली गराउन नसकेपछि जिल्ला अदालतमा घरभाडा उपलब्ध गराइपाऊँ भनेर मुद्दा हालेकी छु। उनले २१ जेठमा घरभाडा उपलब्ध गराएर घर खाली गराउन अदालतमा प्रतिउत्तरपत्र दायर गरेकी छन्। मासिक पाँच हजार रुपैयाँ घरभाडा दाबी गरिएको छ। पठानिनले न्यायको पुकार गरिन्, हरेक वर्ष ऋण खोजेर भए पनि मैले सम्पत्ति तथा भूमिकर तिरिरहेकी छु। जग्गा मेरो हो। म लालपुर्जा बोकेर बसेकी छु। फाइदा अरूले लिएका छन्। मलाई कसले न्याय देला ? पठानिनको जग्गामा होटल बनाएका तुलसीप्रसाद थारू भने आपूले जोतभोग गरेको जग्गा सरकारले अरूलाई दिएकाले कब्जा गरेको स्वीकार्छन्। मैले दुःख गरेको जग्गा हो। ज्यान जाला जग्गा अरूलाई दिन्नँ, उनले भने, मसँग मुक्त कमैयाको परिचयपत्र थिएन भन्दैमा मैले जोतभोग गरेको जग्गा अरूलाई दिन मिल्छ। यो सरकारको गल्ती हो। उनले कित्ता नं ५ पनि कब्जा गरेका छन्। त्यहाँ पनि सुर्खेती चाइनिज फुड सञ्चालन गरिएको छ। होटलको पश्चिमी कुनामा तुलसीप्रसादको निवास छ। म ढाँट्दिनँ। होटलले मलाई मासिक तीन हजार रुपैयाँ दिन्छ, उनले भने। होटल सञ्चालक वसन्त सुनारले पनि घरभाडा तिरिरहेको बताए। लोकनगर मुक्त कमैया शिविरमा रनियापुरकै वारिस अलि साईको पनि १२ धुर जग्गा छ। उनको जग्गा पनि अरू नै मुक्त कमैयाले कब्जा गरेर बसेका छन्। ०६५ सालमा सरकारले उनको नामको जग्गाधनी प्रमाणपत्र (लालपुर्जा) दियो तर उनले भने आफ्नो जग्गामा टेक्नै पाएका छैनन्। घरको कमजोर आर्थिक अवस्थाका कारण उनले मालपोत तिर्न सकेका छैनन्। उनी भन्छन्, यी लालपुर्जा मसँग छ। मेरो जग्गा अरूले कब्जा गरेको छ। के मैले पाउँछु ? उनका भाइ लियाकतको अवस्था पनि उनीसँगै मिल्छ। समसुल, वारिस र लियाकत मात्र होइन, खजुरा गाउँपालिका८ को एउटै गाउँका २२ जनाले १० वर्षअघि कोहलपुरमा राजमार्ग छेउमै जग्गा पाए तर उपभोग गर्न पाएनन्। यी मुक्त कमैयाको जग्गा मुक्त कमैयाले नै कब्जा गरेर संरचना बनाएका छन्। कति भाडामा दिइएको छ भने जग्गा पनि कति किनबेच भएको छ। बस्ती बीचमा मन्दिरको पूर्वपट्टि मुक्त कमैया टीकाराम थारुले सरकारबाट १६ धुर जग्गा पाएका छन्। घरसँगै जोडिएको दक्षिणी भागको अर्को १६ धुर जग्गा छोराका नाममा कब्जा गरेर उनी टहरो र घुम्तीपसल खोलेर बसेका छन्। छोरा बलिराम भने दुबई छन्। टीकाराम भन्छन्, सुरुमा कोही पनि जग्गा दाबी गर्न आएन। मेलै हेरचाह गरें। केही वर्षअघि जब्दहवाको एक जना थारु फिर्ता ल्याएर जग्गा नाप्न आएको थियो। सायद बेच्नका लागि होला। मैले लागेको खर्च दे भनें, केही नभनी गयो। फर्केर आएन। संरक्षणबापतको रकम दिए उनी जग्गा फिर्ता दिने बताउँछन्। कति चाहिन्छ ? भनेर जिज्ञासा राख्दा उनी हिसाब गर्नुपर्छ भनेर पन्छिए। बर्दिया ठाकुरबाबा नगरपालिकाका मुक्त कमैया लक्षिराम जलकुश्माले पनि अरूकै १६ धुर जग्गा कब्जा गरेर घर बनाएर बसेका छन्। कोही पनि दाबी गर्न आएनन्। म १० वर्षदेखि बसिरहेको छु। मलाई अर्को व्यवस्था गरे यो ठाउँ छोडिदिन्छु। मुक्त कमैयालाई सरकारले दिएको जग्गा कब्जा गरेर घर बनाएका यी त प्रतिनिधि पात्र मात्र हुन्। लोकनगर मुक्त कमैया बस्तीका बडघर चिन्कु थारुका अनुसार यो बस्तीमा एक सय ७० जनाले लालपुर्जा पाएर जग्गा उपभोग गर्न पाएका छैनन्। त्यो जग्गा मुक्त कमैयाले नै कब्जा गरेर घर बनाएका छन्। खजुरा गाउँपालिकाको रनियापुर र उढरापुरका केही मुस्लिम र मधेसी भए पनि लालपुर्जा भएर जग्गा कब्जामा परेका अधिकांश थारू नै छन्। त्यो जग्गामा कतिले तरकारी खेती पनि गरेका छन्। बडघर चिन्काका पाँच भाइ छोराले बस्तीमा पाँच ठाउँमा जग्गा कब्जा गरेको स्थानीय बताउँछन्। मेरा चार भाइ छोरा मुक्त कमैयाको आन्दोलनमा सँगै लडेका हुन्। उनीहरूले एक धुर जग्गा पनि नपाउने ? आन्दोलनमा सिन्को पनि नभाँच्ने देशीलाई जग्गा दिने यो कहाँको न्याय हो ? , उनले प्रतिप्रश्न गरे। बडघर चिन्का पनि जग्गा कब्जालाई स्वाभाविक बताउँछन्। उनी जस्तै सिंगो बस्तीमा जग्गा कब्जा गर्नुलाई बहादुरी ठान्ने जमात भेटियो। मन्दिर परिसरमा आगो तापेर बसिरहेका मंग्रु चौधरी, मनोजकुमार चौधरीलगायतका थुप्रै मुक्त कमैया लालपुर्जा पाएर पनि आफ्नो जग्गा उपभोग नगर्ने मुक्त कमैयालाई अब कुनै पनि हालतमा उपभोग गर्न नदिने बताइरहेका थिए। सबैको एउटै तर्क छ, आन्दोलन गरेर प्राप्त जग्गा आन्दोलनमा सरिक नभएकालाई लालपुर्जा नै भए पनि प्रयोग गर्न दिँदैनौं। यसरी कब्जा गर्नेमा अधिकांश बाबुले जग्गा पाइसकेका छोरा छन्। उनीहरूसँग मुक्त कमैयाको परिचयपत्र पनि छैन तर जोतभोगका आधारमा जग्गा पाउनुपर्ने दाबी गरिरहेका छन्। त्यसैमध्येका एक हुन्, मनोजकुमार चौधरी। उनका बाबु नोखे थारूले बस्तीमा १६ धुर जग्गा पाएका छन्। उनी अहिले अर्काको जग्गा कब्जा गरेर आपूले पाउनुपर्ने दाबी गरिरहेका छन्। बस्तीमात्र होइन, उत्तरी भेगमा रहेको १३ बिघा ऐलानी जग्गामा चार सय ४० जनाले मुक्त कमैयाका नाममा जग्गा कब्जा गरेर बसेका छन्। सरकारले मुक्त कमैयालाई वितरण गरेको जग्गाको हक हस्तान्तरण, बेचबिखन वा कुनै किसिमको दानदातव्य दिन नपाइने व्यवस्था छ। तर, गिरोहले एउटै जग्गा आठदसजनालाई कम्तीमा दुई लाख रुपैयाँदेखि बढीमा पाँच लाख रुपैयाँमा बेचेको पीडितको भनाइ छ। मुक्त कमैयाको जग्गा किनेर कति गैरमुक्त कमैयाले पक्की घर बनाएका छन्। बस्तीमा धेरै पक्की घर बनिरहेका पनि छन्। रत्न राजमार्गको छेवैमा १० धुर जग्गा ओगट्ने गरी तीन कोठा र एउटा ठूलो सटरसहितको घर बनाउँदै गरेको भेटिइन्, वसन्ती पुन मगर। २० लाख खर्च भइसक्यो। अझै कति लाग्ने हो, उनले घर खर्च सुनाइन्। जग्गाको लालपुर्जा छ भनेर जिज्ञासा राख्दा उनले आफ्नो नभएको स्वीकारिन्। तर, लस्करै उत्तरतिर सबैले अरूकै जग्गामा घर बनाएको दाबी गरिन्। उनले भनिन्, मैले मात्र हो र ? यी हेर्नुस्, सबैका घर अरूकै जग्गामा छन्। जग्गा मेरो हो भन्नेहरू आएर बसेको भए हामी बस्ने थिएनौं। खाली थियो। घर बनायौं। कब्जा जग्गा जग्गाधनीलाई उपभोग गर्न दिन पनि मुक्त कमैयाले कम्तीमा एक लाख रुपैयाँदेखि बढीमा पाँच लाख रुपैयाँ मागिरहेका छन्। पहिले एक लाख दिनुपर्छ भन्यो। ६० लाखको जग्गा पाउँदा एक लाख दिँदा के भयो र भनेर दिन खोजेको पाँच लाख माग्यो, पठानिनले भनिन्, मेरै जग्गा फिर्ता पाउन मैले किन पाँच लाख दिने ? ज्यान जाला म छोड्नेवाला छैन। भूमिसुधार तथा मालपोत कार्यालय बाँकेले ०७५ सालदेखि जिल्लामा मुक्त कमैया पुनस्र्थापना सम्पन्न भएको जनाएको छ। कार्यालयका मुक्त कमैयाँ फाँटका प्रमुख भक्तबहादुर नेपालीका अनुसार जिल्लामा दुई हजार दुई सय ६७ जना मुक्त कमैया पहिचान गरिएको थियो। तीमध्ये नौ सय ८० ग र घ वर्गका थिए। एक हजार दुई सय ८७ पुनस्र्थापना गर्नुपर्नेमा आठ सय २९ जनाले पूर्ण सुविधा र तीन सय ९५ जनाले आंशिक सुविधा पाएका छन्। ६३ जना मुक्त कमैया भने सम्पर्कमा आएका छैनन्। राप्तीपारि बैजापुरका गुरिलाल थारुलगायत तीन जनाको जग्गा गाउँलेले प्रयोग गर्न दिएका छैनन्। गाउँलेले खलिहानका रुपमा प्रयोग गर्दै आएको ऐलानी जग्गा मुक्त कमैयालाई दिएपछि विवाद अदालतसम्म पुग्यो। बाँके जिल्ला अदालत र उच्च अदालतबाट मुक्त कमैयाले न्याय पाए पनि अझै प्रयोग गर्न पाएका छैनन्। भूमिसुधारको तथ्यांकमा रनियापुरका मुक्त कमैयाले जग्गा पाइसकेको उल्लेख छ। जग्गाधनी प्रमाणपत्र लिएका छन्। उनीहरु बस्न पाएका छैनन् भन्ने हामीले पनि सुनेका हौं। कसैले लिखित जानकारी दिएको छैन, प्रमुख नेपालीले भने, हामीले पुनस्र्थापना गरिसकेका छौं। त्यो जग्गा अरु कसैले कब्जा गर्छ भने स्थानीय तहले समाधानमा भूमिका निर्वाह गर्नुपर्छ। कोहलपुर नगरपालिका न्यायिक समिति संयोजक सञ्जुकुमारी चौधरी मुक्त कमैया बस्तीमा एउटाको जग्गा अर्कोले किनबेच गरिरहेको बताउँछिन्। उनले भनिन्, मुक्त कमैयालाई सरकारले वितरण गरेको जग्गा बेच्न पाइँदैन तर दलालले बेचिरहेका छन्। मेरो जग्गा अरुले कब्जा गरेर बेच्यो भनेर न्यायिक समितिमा उजुरी परेको छ।"
२ अर्बका सडक अन्योलमा,"धनगढी : रमन कन्स्ट्रक्सनका कारण कैलाली र कञ्चनपुरमा लागू भएको क्षेत्रीय सहरी विकास आयोजना अन्योलमा परेको छ। पाँच वर्षमा सक्ने लक्ष्य रहेको आयोजना अढाई वर्ष बितिसक्दासम्म निर्माण सुरु भएको छैन। असारमै प्राविधिकमूल्यांकन गरेर केन्द्रमा पठाइएका फाइल आर्थिकमूल्यांकनका लागि फिर्ता आएका छैनन्। कैलालीको धनगढी उपमहानगर र गोदावरी नगर, कञ्चनपुरको शुक्लाफाँटा र भीमदत्त नगरमा ११ अर्ब लगानीसहितको क्षेत्रीय सहरी विकास आयोजना लागू भएको थियो। आयोजनाअन्तर्गत धनगढी उपमहानगरमा साढे १० किमि, गोदावरी नगरमा १५ किमि र शुक्लाफाँटा नगरमा ४ किमि अत्याधुनिक सडकको टेन्डर भइसकेको छ। आयोजनाको धनगढीस्थित कार्यालयले तीनवटै स्थानीय तहमा सडक निर्माणका लागिपरेका टेन्डरको प्राविधिकमूल्यांकन गरी क्षेत्रीय सहरी विकास आयोजना समन्वय कार्यालय काठमाडौंमा पठाइसकेको छ। एसियाली विकास बैंकको ऋण लगानीमा नेपाल सरकारले सञ्चालन गरेको यो आयोजनामा भीमदत्त नगरबाहेक धनगढी उपमहानगर, गोदावरी नगर र शुक्लाफाँटा नगरमा रमन कन्स्ट्रक्सनले टेन्डर हालेको छ। तीनै नगरमा रमनले हालेको टेन्डरमा प्राविधिकमूल्यांकनमा पास भएको स्रोत बताउँछ। रमनलाई सार्वजनिक खरिद अनुगमन कार्यालयले कालोसूचीमा राखेको छ। सार्वजनिक खरिद अनुगमन कार्यालयले भने रमनलाई कालोसूचीमा राखेको भन्दै सार्वजनिक सूचना जारी गरेपछि यी तीनै नगरभित्र टेन्डर आह्वान भइसकेका दुई अर्ब २० करोड (भ्याटबाहेक) का अत्याधुनिक सडक निर्माण अन्योलमा परेका हुन्।०७६ असारमा सार्वजनिक खरिद अनुगमन कार्यालयले हुलाकी सडक निर्देशनालयको निर्णयअनुसार रमनलाई कालोसूचीमा राख्दै अबउप्रान्त उसलाई कुनै पनि ठेक्का नदिन निर्देशन जारी गरेको थियो। उक्त निर्देशनपछि क्षेत्रीय सहरी विकास आयोजना, आयोजना समन्वय कार्यालय काठमाडौं पनि अन्योलमा परेको छ। रमनले उक्त निर्णयविरुद्ध सर्वोच्चमा रिट हालेको छ। धनगढी उपमहानगर धनगढी उपमहानगरको मुख्य बजारस्थित ट्राफिक चोकदेखि कैलाली पुलसम्म, सहिदगेटदेखि क्याम्पस जाने बाटो गरी १० किमिका विभिन्न ६ वटा सडकको एकै प्याकेजमा वैशाख १२ गते टेन्डर आह्वान भयो।एक अर्ब १० करोड लागतमा फुटपाथ, ढल निकाससहित सडक निर्माणका लागि रमन कन्स्ट्रक्सनसहित सिकोटुन्डी जेभी, भारतको पीआरएल प्रोजेक्ट, कालिका कन्स्ट्रक्सन, आशिषसिएमईसी जेभी, जेडआईईसीलामा जेभी, चाइना गोन्जाउशर्मा जेभी र भारतको दिनेशचन्द्र अग्रवाल इन्फ्राकम प्रालि गरी ८ वटा टेन्डर परेका छन्। पहिलो चरणको प्राविधिकमूल्यांकनमा रमन कन्स्ट्रक्सन पनि परेको छ। हामीले असारमै प्राविधिकमूल्यांकन गरी केन्द्रमा पठाएका हौं। त्यतिबेला रमन कालोसूचीमा परेको थिएन। अहिले कालोसूचीमा परेका कारण ढिलाइ भएको भनिएको छ। त्यो फेरि केन्द्रकै हातमा हुन्छ, क्षेत्रीय सहरी विकास आयोजनाका उपनिर्देशक श्यामकुमार बुढाथोकीले भने। गोदावरी नगरपालिका गोदावरी नगरमा पनि करिब १५ किमि फुटपाथ, ढल निकास, अत्याधुनिक सडकका लागि वैशाख १२ गते टेन्डर आह्वान भयो। त्यसमा पनि रमनसहितका स्वदेशी र विदेशी १० वटा निर्माण कम्पनीले टेन्डर हाले। १५ किमि सडक निर्माण गर्न भ्याटबाहेक ७७ करोड लागत छ।रमन कन्स्ट्रक्सन, सिकोटुन्डी जेभी, स्वच्छन्द निर्माण सेवा, कालिका कन्स्ट्रक्सन, भारतको आरकेआरबीपी, आशिषकुमार जेभी, जेडआईईसीलामा जेभी, चाइना गोन्जाउशर्मा जेभी, भारतको दिनेशचन्द्र अग्रवाल र भारतकै पीआरएल कम्पनीले टेन्डर हालेका छन्। गोदावरीको पनि प्राविधिकमूल्यांकन भएर फाइल असारमै क्षेत्रीय सहरी विकास आयोजना समन्वय कार्यालय काठमाडौंमा पठाइसकिएको छ। शुक्लाफाँटा नगरपालिका कञ्चनपुरको शुक्लाफाँटा नगरका लागि वैशाख ३१ गते टेन्डर आह्वान भयो। चार किमि सडक निर्माण गर्न ३३ करोड रुपैयाँ लागतमा आह्वान भएको टेन्डरमा रमनसहित ८ वटा निर्माण कम्पनीले ठेक्का हालेका छन्। रमन केएस जेभी, टुण्डी क्याब जेभी, श्रेष्ठएएनके जेभी, आशिषकुमार जेभी, लामाखडकाकृष्ण जेभी, रायमाझीखानी जेभी, गौरी पार्वती निर्माण कम्पनी, डीआरएपीआईएलशंकर माली जेभीले ठेक्का हालेका छन्। यसको पनि असारमै प्राविधिकमूल्यांकन भएर क्षेत्रीय सहरी विकास आयोजना समन्वय कार्यालयमा पठाइसकिएको छ। तीनै स्थानीय तहको एकै पटक फाइल केन्द्रमा पठाइएको हो, आयोजनाका उपनिर्देशक बुढाथोकीले भने। भीमदत्त नगरपालिका भीमदत्तन नगरमा १५ किमि सडक निर्माण गर्न असोज १७ गते टेन्डर आह्वान भयो। एक अर्ब २८ करोड लागतमा बन्ने सडकका लागि रमनबाहेक ९ वटा निर्माण कम्पनीले टेन्डर हालेका छन्। यिनको प्राविधिकमूल्यांकन भइरहेको छ, केही दिनमा केन्द्रमा पठाउँछौं, आयोजनाका उपनिर्देशक श्याम बुढाथोकीले भने। उनले वैशाखमा टेन्डर आह्वान भएका तीन स्थानीय तहको भन्दा भीमदत्तको सडकको ठेक्का छिटो हुन सक्ने बताए। अर्थको पर्खाइ क्षेत्रीय सहरी विकास आयोजना हेरिरहेको क्षेत्रीय सहरी विकास आयोजना समन्वय कार्यालय काठमाडौंले अर्थ मन्त्रालयको जबाफको पर्खाइमा रहेको जनाएको छ। आयोजना कार्यालयका उपनिर्देशक सुरेश वाग्लेले विश्व बैंक र एडीबीले रमनलाई टेन्डरबाट वञ्चित गराउन नहुने तर्क दिएको बताए। एडीबीले रमन कालोसूचीमा नभई निलम्बनमा मात्रै परेकाले उसलाई रोक्न नमिल्ने भनिरहेको छ भने सार्वजनिक खरिद अनुगमन कार्यालयले कालोसूचीमै राखेकाले रमनलाई अरू कुनै पनि ठेक्का नदिन्ू भनेर निर्देशन जारी गरेको छ, अहिलेको अन्योल यही हो, उपनिर्देशक वाग्लेले भने। उनले सार्वजनिक खरिद ऐनको दफा ६७ (२) ख मा दातृ निकायसँग भएको सम्झौताअनुसार हुने व्यवस्था भएको बताए। ऐनमा पनि यस्तो व्यवस्था छ, यो आयोजना पनि एडीबीको गाइड लाइनअनुसार चलिरहेको छ। सायद छिट्टै निकास आउला, वाग्लेले भने। लगानी शून्य एसियाली विकास बैंकको ऋण लगानीमा अत्याधुनिक सडक बन्ने भनेपछि स्थानीय तहले मुख्य बजारको सडक, नाली, ढलमा लगानी नगर्दा नगर कुरूप बनिरहेको छ। धनगढी उपमहानगरले आफ्नो बजेट नगर छेउछाउका सडकमा लगानी गरेको छ। धनगढीका बजारदेखि टाढाका बस्तीमा राम्रो पक्की सडक बनेको छ। तर, मुख्य बजारमा धुलोले जान सक्ने अवस्था छैन, मुख्य बजारमा व्यवसाय गरिरहेका वीरबहादुर महराले भने। क्षेत्रीय सहरी विकास आयोजनाको सर्भे सुरु भएकै बेला नेपाल सरकारको आफ्नै सघन सहरी विकास आयोजनाको अढाई अर्बभन्दा बढी रकम धनगढीमा लगानी भएको छ। यसअन्तर्गत भन्सारफाप्लाराजपुर, मनेहरादेबहरिया, धनगढी गाउँ, कैलाली गाउँका सडक ७७ मिटर कालोपत्रे भएका छन्। धनगढी उपमहानगर प्रमुख नृपबहादुर ओड पनि एडीबीको क्षेत्रीय सहरी विकास आयोजनाकै कारण बजार क्षेत्रमा लगानी नगरेको स्विकारे। सवा अर्बको त टेन्डर नै भइसक्यो, अहिले ससाना लगानी गर्यो भने भोलि त्यसलाई भत्काउनुपर्छ, त्यसैले लगानी खेर नजाओस् भनेर आयोजनामा नपरेका सडकमा लगानी गरेका हौं, उनले भने।"
धार फेरेको फेर्यै कर्णाली,"गुलरिया : नदीमा अत्यधिक दोहन भएपछि कर्णाली नदीले धार बदलेको छ। सुदूरपश्चिम प्रदेश र ५ नम्बर प्रदेशको सीमानाका रूपमा रहेको कर्णाली नदी बर्दियामा गेरुवा र कर्णाली गरी दुई भँगालोमा बाँडिएका छन्। पश्चिम भंगालोमा अत्यधिक दोहन भएपछि पानीको मात्रा बढेको हो। कर्णालीको पूर्वी भँगालो निकुञ्ज किनार भएर बग्ने गेरुवा नदीतर्फ नदीजन्य पदार्थ थुप्रिँदै गएको छ। पश्चिम भँगालोमा पानीको मात्रा बढेपछि कटान भएको छ। कैलाली र बर्दियाको सीमाना कर्णाली नदीको बर्दिया तटीय क्षेत्रअन्तर्गत पश्चिम भँगालोमा नदीजन्य पदार्थको अत्याधिक दोहन भइरहेको हो। कर्णाली नदी व्यवस्थापन आयोजना राजापुरका निर्देशक केदारकुमार श्रेष्ठले उत्खनन् भएका कारण पश्चिमतर्फ पानीको मात्रा बढेको बताए। पानीको बहाब बढेपछि तटबन्धनमा समेत क्षति पुर्याएको छ, उनले भने। नदी दोहन नियन्त्रणमा भने चासो दिइएको छैन। किनारमा लगाएको तटबन्धन भत्किँदै जाँदा बर्खायाममा जोखिम बढ्ने उनले बताए। राष्ट्रिय योजनाबाट बहुवर्षीय ठेक्का सहमति भइसके पनि अर्थ मन्त्रालयले दोस्रो चौमासिकको मध्य समय बितिसक्दा पनि स्रोत सुनिश्चितता नगर्दा कर्णाली नदी व्यवस्थापन कार्य अलपत्र परेको छ। वर्षा आउन केही महिना बाँकी रहँदासमेत काम सुरु हुन नसकेपछि स्थानीय चिन्तित छन्। वर्षाअगावै मर्मतको काम नसकिए बर्दियाको राजापुर नगरपालिका र गेरुवा गाउँपालिका बाढीको जोखिममा पर्ने देखिएको छ, उनले भने। विगतमा कर्णाली भँगालोतर्फ नदीको बहाब वृद्धि हुँदा मुर्गहवा, टिउनी, बनघुस्रा र सनकट्टी घाटमा गरिएको तटबन्धनमा क्षति पुर्याएको हो। कर्णाली नदी व्यवस्थापन आयोजनाले क्षतिग्रस्त तारजाली मर्मतका लागि ३० करोड र वनघुस्रा तथा सनकट्टी घाटमा ८ वटा स्पर निर्माणका लागि ४५ करोड गरी ७५ करोड रुपैयाँको स्टीमेट अर्थ मन्त्रालयमा बुझाएको उनले बताए। मन्त्रालयले बजेट स्वीकृत गर्न ढिलाइ गरे नदी व्यवस्थापनको कार्यमा समस्या आउने उनको भनाइ छ। गेरुवातर्फको नदीजन्य पदार्थ उत्खनन् गर्दै कर्णालीतर्फ रोक लगाउन सके तटबन्धन सुरक्षित हुने आयोजनाले जनाएको छ। वर्षा आउन केही महिनाबाँकी रहँदा नदी व्यवस्थापनको काम सुरु नभएपछि सरोकारवाला चिन्तित बनेका छन्। पश्चिम भँगालो कर्णालीतर्फ पानीको मात्रामा भारी वृद्धि भएसँगै तटबन्धनका पुराना संरचनामा क्षति पुगेको हो। बर्दियाको गेरुवा नदीतर्फ थुप्रिएको ढुँगा, गिट्टी, बालुवा बर्दिया राष्ट्रिय निकुञ्ज क्षेत्रभित्र पर्ने भएकाले उत्खनन् गर्न पाइँदैन। कर्णाली नदीतर्फ ढुंगा, गिट्टी, बालुवाको अत्यधिक दोहन भएकै कारण नदी गहिरिएर धार परिवर्तन गरेको प्रमुख जिल्ला अधिकारी प्रेमलाल लामिछानेले बताए। पटक पटक बाढीको चपेटामा पर्दै आएका राजापुरका स्थानीयले फेरि पनि पुरानै नियति भोग्नुपर्ने अवस्था देखिएको छ। कर्णालीको पूर्वी भँगालो गेरुवा नदीतर्फको उचित व्यवस्थापन तत्काल गर्नुपर्छ, लामिछानेले भने, सरकारले काम गर्न पाउने वातावरण निर्माण गर्दै बजेटको सुनिश्चितता गर्नुपर्छ। जिल्लास्थित दैवी प्रकोप उद्धार समितिले पनि निर्णय गरी मर्मतका लागि तत्काल ध्यान दिन माग गरेको छ। पश्चिमतर्फको बहाब घटाई नदीलाई पूर्वतर्फ बगाउनु पर्छ। कर्णालीको दुवै भँगालामा समान बहाब गराउन सके राजापुर क्षेत्रमा बाढीको जोखिम कम हुन्छ। बर्दिया चारैतिर नदीले घेरिएको बाढी प्रभावित जिल्ला भएकाले पनि नदी व्यवस्थापन गर्नु जरुरी रहेको लामिछानेले बताए।"
नेकपामा एमसीसीकै किचलो,"काठमाडौं : सत्तासीन नेकपा स्थायी समिति बैठक विकास र सहयोगसम्बन्धी अमेरिकी सहायतासम्बन्धी निकाय मिलेनियम च्यालेन्ज कर्पाेरेसन (एमसीसी) का विषयमै केन्द्रित भएको छ। बैठकमा एमसीसीको विरोध र समर्थन गर्ने क्रम जारी छ। सरकारले एमसीसी प्रस्ताव संसद्बाट अनुमोदन गराउन ०७५ असार ३० मा दर्ता गराएको थियो। प्रस्ताव संसद्को हिउँदे अधिवेशनमा पारित गराउने तयारी छ। बैठकमा पर्यटनमन्त्रीसमेत रहेका योगेश भट्टराईले एमसीसीको सन्दर्भ प्रवेश गराएका थिए। त्यसपछि बुधबारसम्म नेताहरू देव गुरुङ, भीम रावल, युवराज ज्ञवाली, मणि थापा, रघुजी पन्तलगायतले एमसीसीका विपक्षमा मत राखेका छन्। परराष्ट्रमन्त्रीसमेत रहेका नेता प्रदीप ज्ञवालीले भने बुधबारको बैठकमा एमसीसी प्रस्ताव पारित गर्नैपर्ने बताए। एमसीसी हामी सरकारमा आएपछि गरेको सम्झौता होइन। हामी सरकारमा आउनुअघिकै हो। अमेरिकाको यो परियोजनामा दर्जनौं साना राष्ट्र सहभागी छन्, ज्ञवालीलाई उद्धृत गर्दै स्थायी समिति सदस्य सत्यनारायण मण्डलले भने, इन्डो प्यासेफिक २०१७ देखि मात्रै आएको हो। एमसीसी र आईपीएसको सम्बन्ध देखिन्न। मन्त्री ज्ञवालीले आफूले सूक्ष्म रूपमा अध्ययन गर्दा एमसीसी परियोजना आईपीएस जोडिएर आएको नदेखिएको बताएका थिए। एमसीसी आईपीएसको अंग हुँदै होइन। हामी होसियारीपूर्वक अगाडि बढेका छौं, उनले भने, आईपीएसलाई अगाडि बढाउँदा देशको हित हुन्छ। नेता पन्तले भने एमसीसी प्रस्ताव आईपीएससँगै जोडिएर आएको तर्क गरेका थिए। यो आईपीएसअन्तर्गतकै अभिन्न अंगका रूपमा आएको छ। यस विषयमा प्रस्ट नभई हतारिएर जान खोज्दा अप्ठ्यारो हुनेछ, पन्तले भनेका थिए। एमसीसी र इन्डो प्यासेफिकबीच सम्बन्ध देखिन्न। एमसिसी इन्डो प्यासेफिककै अंग हुँदै होइन, सचेततापूर्वक सबै अध्ययन गरेका छौं,  प्रदीप ज्ञवाली,परराष्ट्रमन्त्री ग्लोबल टेन्डर गरे पनि प्रसारण लाइन बनाउँदा अमेरिकी कम्पनीले नै बनाउनुपर्ने र नेपालको कानुनसँग सम्झौता बाझिएमा सम्झौता हाबी हुने जस्ता प्रावधान रहेको भन्दै नेताहरूले एमसीसीको विरोध गरेका हुन्। स्थायी समिति सदस्य टोपबहादुर रायमाझीले बीआरआई र आईपीएसका विषयमा समर्थन र विरोधमा नउत्रिई नेपालको हित हेरेर अगाडि बढ्नुपर्ने बताए। हामीले अरूका रणनीतिका विषयमा पोजिसन लिएर समर्थन र विरोध गर्ने होइन। पहिला हाम्रो हित हेर्ने हो। एमसीसीको विषय पनि त्यही हो, रायमाझीले भने, सदुपयोग गर्दा देशको हित हुन्छहुँदैन सरकारले हेरेर निर्णय लिनुपर्छ। नेता मण्डलले पनि एमसीसी आईपीएसभन्दा अगाडि ल्याएकाले त्यसैको अभिन्न अंग मान्न नहुने बताएका थिए। आईपीएसमा नेपाल सहभागी हुँदैन। यसमा हामी प्रस्ट छौं, परराष्टमन्त्री ज्ञवालीले भने, तर एमसीसी इन्डो प्यासेफिकको अंग होइन। स्थायी समितिमा बुधबार नेताहरू मातृका यादव, वर्षमान पुन, लीलामणि पोखरेल, गिरिराजमणि पोखरेल, गोकर्ण विष्ट, हरिबोल गजुरेल, पृथ्वीसुब्बा गुरुङ र डा पुष्पराज कँडेलले पनि बोलेका थिए।अध्यक्षद्वय केपी शर्मा ओली र पुष्पकमल दाहालको राजनीतिक प्रतिवेदन तथा महासचिवले पेस गरेको विधान संशोधन प्रस्तावमा ३७ नेताले भाग लिइसकेका छन्। आत्मसम्मानमा चोट पुगेको छ : विष्ट नेताहरूले बैठकमा नयाँनयाँ विषय पनि उठाएका छन्। बुधबारको बैठकमा गोकर्ण विष्टले प्रधानमन्त्रीले मन्त्रमण्डल हेरफेर गर्दा आफ्नो आत्मसम्मानमा चोट पुगेको बताएका थिए। मन्त्रिमण्डल हेरफेर प्रधानमन्त्रीको स्वविवेकको कुरा हो। जसरी फेरियो, त्यसले आत्मसम्मानमा चोट लाग्यो। कामको मूल्यांकनको विधि के हो ? , विष्टले भने, अयोग्यजस्तो गरी हामीलाई हटाइयो। उहाँले मागेको भए हामी राजीनामा दिने थियौं। नेता मात्रिका यादवले पार्टीलाई विधि, पद्धति र अनुशासनमा हिँडाउन तत्कालीन माओवादीले २०५७ सालमा अवलम्बन गरेको प्रचण्डपथ ब्यँुताएर जानुपर्ने बताए। पार्टी चरम अनुशासनहीनताले भद्रगोल भएको हो। कडा अनुशासनमा लैजान प्रचण्डपथ आवश्यक छ। यसलाई ब्युँताएर जाऔं, यादवले भने। हरिबोल गजुरेलले कम्युनिस्ट नेतृत्वको सरकारले जनअपेक्षाअनुरुप काम गर्न नसकेको भन्दै नेताहरूले आफूलाई रूपान्तरण गर्नुपर्ने बताए। उनले भने, नयाँ संविधान लागू गर्ने पार्टी र नेताहरुले नयाँ संविधानले निर्दिष्ट गरेअनुरूप आफूलाई रुपान्तरण गर्नुपर्ने हुन्छ। गजुरेलले प्रधानमन्त्री एक्लै दौडिएर कहीं नपुग्ने भन्दै अरुलाई दौडाउन घेरा फराकिलो पानुपर्ने बताए। गजुरेलले भने, संसद् चलाउने पुरानै ढाँचाको विरोधस्वरुप म नयाँ संविधान जारी भएपछि प्रतिनिधिसभामा निर्वाचित भएयता संसद्मा एकपटक पनि बोलेको छैन। पार्टीमा यो विषयमा छलफल गरेर बोलुँला भन्दाभन्दै स्थायी समिति बैठक समयमा नबस्नाले दुई वर्ष बितिसकेको छ। यस विषयमा पार्टीको स्पष्ट नीति अगाडि आउन जरुरी छ। सरकारको बचाउ बैठकमा मन्त्रीहरु प्रदीप ज्ञवाली, वर्षमान पुन, गिरिराजमणि पोखरेल, पृथ्वीसुब्बा गुरुङले सरकारको बचाउ गरेका छन्। आफूले सरकारमा रहेर गरेका कामबारे व्याख्यासमेत गर्न भ्याएका मन्त्रीहरुले सरकारको कामको प्रचार हुन नसकेको र पार्टीले पनि सरकारका काममा नेताकार्यकर्ता परिचालन गर्न नसकेको बताएका थिए। सरकार हाम्रो हो, मेसिनरी हाम्रो होइन। नेपालमा हाम्रो न्यायालय छैन। ब्युरोक्रेसी हाम्रो छैन। अन्य देशमा जस्तो सबै राज्यका उपरिसंरचना परिवर्तन गरेर हामी सरकारमा आएका होइनौं। त्यस कारण पनि कतिपय काममा अवरोध पुगेको छ, परराष्ट्रमन्त्री ज्ञवालीले भने, लक्षित समूह र वर्गबीच लोककल्याणकारी काम प्रभावकारी भएको छैन।"
जन भावनासहित चार क्याम्पसलाई क्यूएए,"काठमाडौं : विश्वविद्यालय अनुदान आयोगले ललितपुरको चापागाँउस्थित जन भावना क्याम्पससहित चार क्याम्पसलाई संस्थागत गुणस्तर सुनिश्चितता तथा प्रत्ययन (क्यूएए) प्रमाणपत्र उपलब्ध गराउने भएको छ। अनुदान आयोगका क्यूएए निर्देशक डाऋषिकेश पाण्डेका अनुसार जनभावनासँगै काठमाडौं कुलेश्वरस्थित जनमैत्री बहुमुखी क्याम्पस, बनेपाको काभ्रे बहुमुखी क्याम्पस र महेन्द्रनगरको कञ्चन विद्या मन्दिर सामुदायिक क्याम्पसले क्यूएए पाएका छन्। यी क्याम्पसहरूलाई अनुदान आयोगले सोमबार आयोगमा एक समारोह गरी क्यूएए प्रमाणपत्र प्रदान गर्ने निर्णय गरेको जनभावना क्याम्पसका प्रमुख शिवराज सञ्जेलले जानकारी दिए। जनमैत्री क्याम्पसका प्रमुख भोला ओझाका अनुसार क्यूएए प्रक्रियामा सामेल भइ गुणस्तर परीक्षण कार्य सम्पन्न गरेका क्याम्पसलाई आयोगले प्रमाणपत्र दिन लागेको हो। अनुदान आयोगको क्यूएए विभागका अनुसार हालसम्म देशभरिका सरकारी, सामुदायिक तथा निजीस्तरका ३६ शैक्षिक संस्थाले क्यूएए प्रमाणपत्र पाइसकेका छन्। नेपालमा हाल सामुदायिक र निजी गरी १ हजार १ सय ६६, आंगिक ६० गरी कुल १ हजार २ सय २६ वटा क्याम्पस छन्। आयोगमा त्रिविबाट सम्बन्धन प्राप्त ४ सय ५० वटा क्याम्पस दर्ता भएका छन्। अहिले नौवटा विश्वविद्यालय छन्। नेपालमा २०३९ सालबाटै सामुदायिक क्याम्पसहरू सञ्चालन गर्न थालिएको हो। पूर्वाञ्चल विश्वविद्यालयअन्तर्गत ६ र नेपाल संस्कृत विश्वविद्यालयअन्तर्गत दुईवटा सामुदायिक क्याम्पस छन्। नेपालमा सन् १९९० को राजनीतिक परिवर्तनसँगै तत्कालीन सरकारले सन् १९९३ मा विश्वविद्यालय अनुदान आयोग गठन गरी नेपालको उच्च शिक्षाको मापन र सुधारका प्रयास थालेको हो। उच्च शिक्षा सुधारका लागि विश्व बैंकको सहयोगमा सन् १९९७ देखि सन् २००२ सम्म पहिलो र सन् २००७ देखि सन् २०१४ सम्म दोस्रो उच्च शिक्षा सुधार परियोजना सम्पन्न भइसकेको छ भने तेस्रो उच्च शिक्षा सुधार परियोजना सन् २०१४ मा सुरू भइ सन् २०२० मा सम्पन्न हुनेछ। विश्वविद्यालय अनुदान आयोगको क्यूएए विभागले नेपालका उच्च शैक्षिक संस्थामा गुणस्तर कायम र सुधार प्रक्रिया गराई गुणस्तरको प्रमाणपत्र प्रदान गर्न सहजीकरण गर्दै आएको छ। विश्वविद्यालय अनुदान आयोगको उच्च शिक्षासम्बन्धी गुणस्तरको मापदण्ड पूरा गरी उच्च शिक्षा प्रदान गर्ने सरकारी, सार्वजनिक वा निजी विश्वविद्यालय, क्याम्पसलाई क्यूएए प्रदान गर्दै आएको छ। अनुदान आयोगले गुणस्तर सुनिश्चिता प्रत्यायन समिति बनाइ मूल्यांकन गर्दै आएको छ। क्यूएए प्रक्रियामा जाने स्वीकृति एलओआई पाइसकेका संस्थाले दोस्रो चरणमा प्रवेश गरी स्वअध्ययन प्रतिवेदन (एसएसआर) प्रतिवेदन अनुदान आयोगमा बुझाउनुपर्छ। आयोगले एसएसआर प्रतिवेदन विज्ञहरूको मूल्यांकन टोली पियर रिभ्यू टिम (पीआरटी) खटाउँछ। एसएसआर प्रतिवेदनका आधारमा शैक्षिक संस्थाको भ्रमण गरी संस्थाको प्रमाणीकरण गरिन्छ। विज्ञहरूको मूल्यांकन टोलीको सिफारिसका आधारमा आयोगको बैठकले क्यूएए प्रमाणपत्र दिने गर्दछ। केही वर्षयता सरकारले सामुदायिक क्याम्पसलाई अनुदान आयोगमार्फत सहयोग गर्दै आएको छ। आयोगले सामुदायिक क्याम्पसहरूलाई नियमित अनुदान र भौतिक अनुदान दिँदै आएको छ। नियमित अनुदान क्याम्पसको उपलब्धिका आधारमा ३ लाखदेखि १२ लाख रुपैयाँसम्म हुने गरेको छ। भौतिक अनुदानतर्फ भवनसहित पुस्तकालय, उपकरण खरिद, इन्टरनेट जडान, फर्निचर खरिदजस्ता शीर्षकमा वर्षेनी सहयोग गर्छ। यसैगरी, एउटा साइकल पार गरिनसकेका क्याम्पसलाई विशेष अनुदान भनेर थोरै रकम सहयोग गर्दै आएको छ।"
"कर्णालीमा हरेक छोरीको बैंक खाता, २० वर्षसम्म सरकारले पैसा जम्मा गरिदिने","सुर्खेतकालिकोट : कर्णालीका अधिकांश किशोरी उमेर नपुग्दै विवाह गर्छन्। कलिलैमा विवाह गर्ने किशोरी १४१५ वर्षमा आमा नै बनिसकेका हुन्छन्। सरकारले विवाहका लागि तोकेको उमेरसम्म उनीहरूको सम्बन्ध विच्छेद् नै हुन्छ। यस्तै बढ्दो छोरा मोहका कारण गर्भमै छोरीको हत्या पनि हुने गरेको छ। छोरीहरू असुरक्षित बन्दै गएपछि प्रदेश सरकारले आकर्षक योजना अघि सारेको छ। छोरी सुरक्षाका लागि सरकारले आर्थिक लगानी गरेको छ। कर्णालीमा जन्मिने हरेक किशोरीका लागि सरकारले बैंक खाता नै खोलिदिएको छ। यसअघि केही स्थानीय तहले सुरु गरेको महत्वाकांक्षी योजना सफल हुँदै गएपछि सिंगो प्रदेशकै छोरीको सुरक्षा र भविष्य निर्माणका लागि प्रदेश सरकारले नै बैंक खाताको अभियान सुरु गरेको हो। प्रदेश सरकारले योजना अनुसार अब कर्णालीमा जन्मिनेबित्तिकै हरेक छोरीको बैंक खाता र खातामा रुपैयाँ जम्मा हुनेछ। जस अनुसार प्रदेश सरकारले प्रति महिना पाँचसय रुपैयाँ जम्मा गरिदिने भएको छ। छोरीमाथिको विभेद रोक्न प्रदेश सरकारले छोरी सुरक्षा कार्यक्रम लागू गरेको छ। गर्भ परीक्षण गर्ने र छोरी भएमा भ्रुण हत्या गर्नेक्रम बढेपछि छोरी बचाउने अभियान लागू भएको छ। कर्णालीमा अहिले पनि छोरा जन्मिए बाजागाजासहित अबिरजात्रा गर्ने चलन छ। तर छोरी जन्मिँदा भने परिवार र आफन्तले कुनै मतलव गर्दैनन्। गर्भबाटै छोरीहरूमाथि विभेद हुन थालेपछि प्रदेश सरकारले छोरी बचाउ अभियान थालेको हो। उक्त खातामा प्रदेश सरकारले छोरी २० वर्ष पुग्ने बेलासम्म मासिक पाँच सयका दरले रकम जम्मा गरिदिने भएको हो। शिक्षित भनिएका परिवारबाटै छोरा भए जन्माउने र छोरी भएमा भ्रुणहत्या गर्नेक्रम बढ्दो छ। छोरीहरू जन्मन नसक्ने अवस्था आएपछि छोरी बचाउने कसरत थालिएको प्रदेश सरकारले जनाएको छ। मंगलबार कालिकोटबाट यो कार्यक्रमको औपचारिक सुरुवात गरिएको छ। खाँडाचक्र नगरपालिकाका दुई जना दलित बालिकाको नाममा वाणिज्य बैंकमा रहेको खातामा रकम जम्मा गर्दै मुख्यमन्त्री महेन्द्रबहादुर शाहीले कार्यक्रमको शुभारम्भ गरे। गत साउन २३ गते जन्मिँएकी जानकी परियार र गत असोज ९ गते जन्मिँएकी बालिका जमूना सुनारको नाममा रकम जम्मा गरेर अभियानको उद्घाटन गरिएको हो। छोरीहरू बिहे गरेर अर्काको घरमा जाने र वंश सञ्चालन गर्न नसक्ने भन्दै छोरीमाथि विभेद भइरहेको छ। यही कारण कर्णालीमा छोरीहरूको भ्रुणमै हत्या हुने, शिक्षाबाट वञ्चित हुने र बिहेपछि पनि पारिवारिक हिंसा भोग्न बाध्य छन्। यसलाई न्यूनिकरण गर्न यो कार्यक्रम सञ्चालन गरिएको मुख्यमन्त्री शाहीले बताए। छोराले मात्र वंश चलाउँछ भन्ने गलत मान्यता छ, छोरीहरू अपहेलित हुने थाले मुख्यमन्त्री शाहीले भने, छोरीको सुरक्षा र सम्मानका लागि हामीले अभियान थालेका हौं, २० वर्ष पुगेपछि छोरीहरूले बैंकमा जम्मा भएको रकम झिकेर आफ्नो शिक्षा र व्यवसायमा लगानी गर्नेछन्। आर्थिक रुपमा सवल भएपछि छोरीहरू आत्मनिर्भर हुने र हिंसाबाट पनि जोगिने सरकारको दाबी छ। २०७६ साउन १ गतेपछि कर्णालीमा जन्मिएका छोरीहरूको हकमा मात्र यो कार्यक्रम लागू हुनेछ। अब हरेक छोरीको नाममा स्थानीय तहले बैंकमा खाता खोलिदिने छन्। उक्त खातामा मासिक रुपमा सरकारले नै पाँच सयका दरले रकम जम्मा गरिदिने सामाजिक विकासमन्त्री दल रावलले बताए। मुख्यमन्त्री तथा मन्त्रिपरिषद्को कार्यालयले यही कार्यक्रमका लागि यो आर्थिक वर्ष सात करोड बजेट विनियोजन गरेको छ। मुख्यमन्त्री तथा मन्त्रिपरिषद् कार्यालयका सूचना अधिकारी केशव उपाध्यायले भने, २० वर्षसम्म प्रदेश सरकारको दायित्व झण्डै एक अर्ब ४० करोड पुग्ने अनुमान छ। रकम पाउने शर्त के छन् ? सरकारले खोलिदिएको खातामा अभिभावक वा संरक्षकले पनि रकम जम्मा गर्न सक्नेछन्। छोरीको उमेर २० वर्ष नपुगेमा, माध्यमिक तहको अध्ययन पूरा नगरेमा र पढाइ बीचैमा छाडेमा तथा २० वर्ष नपुग्दै विवाह गरेमा रकम पाइने छैन। यस्तै खातावालाले २० वर्ष उमेर पूरा गरेको र माध्यमिक शिक्षा पूरा गरेको प्रमाण पेश गरेपछि मात्र जम्मा भएको रकम एकमुष्ट निकाल्न पाउनेछन्। तर शर्तभन्दा अगाडि नै रकम निकाल्नका लागि केही बाध्यता भने तोकिएको छ। जसअन्तर्गत खातावाला छोरीको मृत्यु भएमा, कडा रोग लागेको वा गम्भीर प्रकृतिको अपांगता भएको सरकारी अस्पतालले प्रमाणित गरेमा र अभिभावकको मृत्यु भइ आर्थिक कठिनाइका कारणले विद्यालय शिक्षालाई निरन्तरता दिन नसक्ने अवस्था आएमा तोकिएको समयअघि नै रकम झिक्न मिल्नेछ। २० वर्ष पुग्दासम्म सरकारको तर्फबाट एक लाख २१ हजार रकम खातामा जम्मा हुनेछ। सो रकमबाट प्राप्त हुने ब्याजसहित २० वर्ष उमेर पूरा भएपछि करिब दुई लाख रकम पुग्नेछ। यो रकमले छोरीहरूलाई शिक्षा आर्जन गर्न सहज हुने सरकारको दाबी छ।"
शितलहर बढेपछि सप्तरीका विद्यालय बन्द,"राजविराज : शीतलहरका कारण अत्यधिक चिसो बढेपछि सप्तरीको सप्तकोशी नगरपालिकाका विद्यालय पाँच दिनका लागि बन्द गरिएको छ। नगर शिक्षा समितिको बिहीबार बसेको बैठकले नगरपालिकाभित्रका सबै सामुदायिक विद्यालय पाँच दिनका लागि बन्द गर्ने निर्णय गरेपछि सोमबारसम्मका लागि बिद्यालय बन्द गरिएको सप्तकोशी नगरपालिकाले जनाएको छ । सप्तकोशी नगरपालिकामा सातवटा आधारभूत र चारवटा माध्यमिक विद्यालय बन्द हुँदा ३ हजार १७१ विद्यार्थीको पठनपाठन ठप्प भएको छ। बन्दको निर्णयसँगै सूचना जारी भएपछि विद्यालय बन्द गरिएको सप्तकोशी नगरपालिका १ स्थित राष्ट्रिय माध्यमिक विद्यालयका महेश मास्केले बताए । मास्केका अनुसार चिसोका कारण विद्यालय आउने विद्यार्थीको संख्या पनि घटेको छ। सामुदायिक विद्यालयमा अध्ययनरत अधिकांश विद्यार्थी दलित र विपन्न परिवारका भएकाले बाक्लो र पर्याप्त कपडा अभावमा बिरामी पर्न सक्ने सम्भावना रहेकाले बिदा गरिएको शिक्षा शाखाका प्रमुख रामदेब चौधरीले बताए । सरोकारवालासँग छलफल गरेपछि विद्यालय बन्द गरिएको भन्दै चौधरीले बन्द अवधिको पढाइ विदाको समयमा पुरा गरिने बताए। समितिले सोमबारको मौसम मूल्यांकन गरेर मंगलबारदेखि विद्यालय सञ्चालन गर्ने वा थप केही दिन बन्द गर्ने विषयमा पछि निर्णय गर्ने जनाएको छ । दिनभरी बाक्लो हुस्सु लागेको र कठ्यांग्रिने जाडो बढेपछि जिल्लाका विभिन्न सार्वजनिक स्थल र चोकमा काठ, दाउरा बालिएको छ।त चिसोबाट जोगित सप्तरीको रूपनगर चोकमा आगो ताप्दै स्थानीय । तस्बिर : अन्नपूर्ण"
छोरी जोगाउन हम्मे,"दाङ : एक वर्षभित्र दाङमा ४२ जना बालिका बलात्कृत भएका छन्। तीमध्ये ५० प्रतिशत आफन्त र चिनेजानेकाबाट बलात्कृत भएका छन्। जिल्लामा पछिल्लो समय बलात्कारका घटना निकै बढेको छ। पहिलेका घटना हेर्दा आफन्तबाटै छोरीचेली बचाउन चुतौती देखिएको छ। बुवा, हजुरबुवा, काका, दाजुभाइ, छिमेकी, शिक्षक, आफन्तबाट पनि उनीहरू असुरक्षित देखिएका छन्। दाङमा एक वर्षमा ६९ वटा बलात्कारका घटना भएका छन्। जसमा ४२ घटना बालिकासँग जोडिएका छन्। ४२ मध्ये ५ जना हाडनाता, २० जनाभन्दा बढी आफन्त तथा छिमेकीबाट बलात्कार प्रयास भएको देखिएको छ। अनौपचारिक क्षेत्र सेवा केन्द्र (इन्सेक) दाङले सार्वजनिक गरेको तथ्यांकमा यस्तो देखिएको हो। दाङमा हजुरबुवाले नातिनी, ससुराले बुहारी, शिक्षकले विद्यार्थी, दाइले बहिनी बलात्कार गरेका छन्। तुलसीपुरका ५५ वर्षीय पुरुषले १३ र १४ वर्षीया नातिनीलाई बलात्कार गरेको अभियोग लागेको इन्सेकका जिल्ला प्रतिनिधि जेएन सागरले बताए। ससुराले बुहारीलाई बलात्कार गरेको घटना पनि भएको उनको भनाइ छ। गत वर्षभन्दा यो वर्ष बलात्कारका घटना बढी भएको उनले जानकारी दिए। नेपाल मानव अधिकार वर्ष पुस्तक २०२० दाङको वार्षिक प्रतिवेदनको लागि संकलीत घटनाको समिक्षा कार्यक्रममा दाङमा भएको हो। गतवर्षको तुलनामा यो वर्ष मानवअधिकार उलंघनको घटना बढेको इन्सेक दाङले जनाएको छ। गत वर्ष दाङमा १५१ वटा मानवअधिकार उलंघनका घटना सार्वजनिक गरिएको थियो। यो वर्ष २ सय २४ वटा घटना सार्वजनिक गरिएको छ। एकै रात तीन जनालाई करणी ! मानवअधिकार उलंघनका घटना सार्वजनिक गर्दै इन्सेकका जिल्ला प्रतिनिधि जेएन सागरले ३ वटा भु्रण हत्या, २ वटा आत्महत्या दुरुत्साहन, ४ वटा उपचारमा लापरवाही, एउटा हत्या प्रयासको घटना सार्वजनिक भएका छन्। ३ वटा वेवारिसे शव, एउटा जातिय विभेद, ३ वटा आगजनी, २२ वटा अपहेलना, ३ वटा अपहरण, एउटा ज्याला ठगी, ५० वटा आस्थाका बन्दीका घटना सार्वजनिक भएको हो। कार्यक्रममा ४ वटा मानव बेचविखन तथा ओसारपसार, ३ वटा बोक्सी आरोप, १५ वटा बन्दहड्तालतालावन्दी, ५३ वटा कुटपिट, एउटा नागरिक वेपत्ता, एउटा बम विस्फोट, एउटा बहुविवाह, ८ वटा दुव्र्यवहार, एउटा घर निकाला र अन्य ३ वटा मानवअधिकारी उलंघनका घटना गरी २ सय २४ घटना सार्वजनि गरेको हो। ति घटनावाट २ सय ५० जनापीडित भएको उल्लेख छ। नागरिक समाज दाङका संयोजक चन्द्रराज पन्थले मानवअधिकार उलंघनका घटना वढ्दै गएकोमा संवेदनशिल हुन अनुरोध गरेका छन्। जिल्ला प्रहरी कार्यालय दाङका प्रहरी निरिक्षक देवेन्द्रकुमार मल्लले प्रहरीमा आएका मानवअधिकार उलंघनसम्बन्धी घटनालाई संवेदनशिल भएर हेरेको बताए। सहायक प्रमुख जिल्ला अधिकारी गंजबहादुर एमसीले कानुन कार्यान्वयन गर्न सम्बन्धित सरोकारवालालाई अनुरोध गरे।"
न्यायाधीशकी अंगरक्षकको पेस्तोल चोर्ने ब्वाइफ्रेन्ड पक्राउ,"काठमाडौ : न्यायाधीशका सुरक्षाकर्मीको पेस्तोल चोरेर फराए व्यक्ति पक्राउ परेका छन्। जनकपुर उच्च अदालतका न्यायाधीश शकुन्तला घिमिरेकी अंगरक्षक रंजीता भनिने रनिता कुमारी केवटको हतियार चोरीमा संलग्न उनका ब्वाइफ्रेन्ड सिवेन्द्र यादव पक्राउ परेका हुन्। यादवलाई जिल्ला प्रहरी कार्यालय धनुषाको प्रहरी टोलीले जनकपुरधाम उपमहानगरपालिका४ स्थित कुवारामपुरबाट नियन्त्रणमा लिएको डीएसपी रामेश्वर कार्कीले जानकारी दिए। झोलामा लुकाई राखेको चाइनिज पेस्तोल र सात राउन्ड गोली प्रहरीले बरामद गरेको हो। प्रहरी जवान केवट र उनका प्रेमी केवटको घर नवलपरासीको रामग्राम नगरपालिकास्थित परासी बजारमा छ। जनकपुरधाम उपमहानगरपालिका४ मा प्रहरी जवान रंजिता बस्दैं आएकी थिइन्। प्रहरी उच्च स्रोतका अनुसार, प्रहरी जवान केवटका प्रेमी सोमबार उनको कोठामा आएका थिए। प्रेमीसँग त्यो साँझ उनको विवाद भएको थियो। त्यस पश्चात साँझ साँढे सात बजे प्रेमी हिड्दा प्रहरी जवान केवटको पेस्तोल लिएर गएको खुलेको छ।"
हिंसा प्रतिकार गर्न बालबालिकालाई मुख्यमन्त्रीको आग्रह,"कालिकोट : कर्णाली प्रदेश सरकारका मुख्यमन्त्री महेन्द्रबहादुर शाहीले हिंसाको प्रतिकार गर्न बालबालिकालाई आग्रह गरेका छन् । जिल्ला प्रहरी कार्यालय कालिकोटले आयोजना गरेको बालविवाह, बाल हिंसा, लागूऔषध दुर्व्यसन, लैंगिक हिंसाजस्ता सामाजिक अपराधविरुद्ध माध्यामिक विद्यालयमा अध्ययनरत बालबालिका तथा सम्पर्क शिक्षकलाई अभिमुखीकरण कार्यक्रमको उद्घाटन गर्दै मुख्यमन्त्री शाहीले यस्तो बताएका हुन्। उनले बालविवाह, बाल हिंसा, लागूऔषध दुर्व्यसन, लैंगिक हिंसा, छाउपडी प्रथा, जातिय विभेद जस्ता सामाजिक अपराध अन्त्यका लागि प्रदेश सरकार पनि लागि परेको बताउँदै यस्ता अपराधको शिकार कोही कसैले नहुन र हिंसा सहेर नबस्न बालबालिकालाई आग्रह गरे । उनले भने, 'आजका बालबालिका भोली मुलुक हाक्ने व्यक्ति हुन्। तपाईहरु सचेत हुनुहोस् । हिंसाविरुद्धमा खुलेर बोल्नुस् । सरकार बालबालिकाको संरक्षण, बाल अधिकारको प्रत्याभूति गर्न तयार रहेको उनले बताए। जिल्लाका ९ वटै स्थानीय तहमा रहेका जम्मा ४२ वटा माध्यामिक विद्यालयका ८४ जना बालबालिका तथा ४२ जना सम्पर्क शिक्षकलाई सामाजिक अपराधविरुद्धको अभियानमा अभियान्ताका रुपमा परिचालन गर्ने जिल्ला प्रहरी प्रमुख डीएसपी श्यामबाबु ओलीयाले बताए । सामाजिक अपराध न्यूनिकरणसम्बन्धी अभिमुखीकरण कार्यक्रमको उद्घाटन गर्दै कर्णाली प्रदेशका मुख्यमन्त्री शाही । तस्बिर : बिस्नप्रसाद न्यौपाने उनका अनुसार सामाजिक अपराधविरुद्ध अभियानका लागि प्रहरीले बालविवाह र समाजिक अपराध न्युनिकरणसम्बन्धि माध्यामिक विद्यालयका सम्पर्क शिक्षक तथा विद्यार्थीलाई अभिमुखीकरण गर्न थालेको छ । आइतबार र सोमबार जिल्लाका ४ वटा स्थानीय तह खाँडाचक्र नगरपालिका, तिलागुफा नगरपालिका, महाँवै गाँउपालिका र शुभकालिका गाउँपालिकाका २ विद्यालयका ४२ वद्यार्थी र २१ जना सम्पर्क शिक्षकलाई अभिमुखीकरण गरेको थियो । मंगलबारबाट जिल्लाका अन्य पाँचवटा स्थानीय तह पलाँता ताउँपालिका, पचालझरना गाँउपालिका, रास्कोट नगरपालिका, सान्नीत्रिवेणी गाउँपालिका र नरहरीनाथ गाउँपालिकाका २१ बिद्यालयका ४२ जना विद्यार्थी र २१ जना सम्पर्क शिक्षकलाई अभिमुखीकरण गर्न थालिएको छ । अपराधको सुइको पाए सयमा कल गर्नु जिल्ला प्रहरी कार्यालय प्रमुख डिएसपी ओलीयाले सामाजिक अपराध तथा मुलुकी देवानी तथा फौजदारी, संहिता २०७४ले व्यवस्था गरेका विवाहसम्बन्धी व्यवस्थाका विषयमा बालबालिकालाई जानकारी दिँदै गाउँमा अपराधको सुइको पाए प्रहरीलाई खबर गर्न आग्रह गरे । उनले प्रहरी मात्र सक्रिय भएर गाउँमा हुने सबै किसिमका अपराध कानुनी दायरामा ल्याउन नसकिने बताउँदै यसमा बालबालिकाले सहयोग गरी प्रहरीलाई खबर गर्नका लागि सयमा कल गर्न सुझाव दिए । जिल्लामा प्रहरीले संचालन गरेको समुदाय प्रहरी साझेदारी कार्यक्रमअन्तरगत गाउँगाउँ घर घरमा प्रहरी आउने बताउँदै अपराध न्यूनिकरणका लागि बालबालिका, शिक्षक, बुद्धिजीवी तथा स्थानीय नागरिकको सहयोगको अपेक्षा गरिएको उनले बताए । उनले भने, गाउँमा कसैले घरेलु हिंसा गरे, बाल विवाह गरे, बहु विवाह, लागूऔषध सेवन, घरेलु मदिरा, झैंझगडा, बालश्रम, बाल यौन दुर्व्यवहार गरे सिधै प्रहरीलाई खबर गर्न सयमा कल गर्नुहोला ।' कार्यक्रममा सेभ द चिल्डेनका बाल संरक्षण कार्यक्रम संयोजक बाले विश्कर्माले बालबालिकाको परिचय र जिल्लामा बाल विवाहको अवस्था, जिल्ला प्रहरी प्रमुख डीएसपी श्यामबाबु ओलीयाले मुलुकी देवानी तथा फौजदारी, संहिता २०७४ले व्यवस्था गरेका विवाहसम्बन्धी व्यवस्था, कानुन व्यवसायी हिक्मतबहादुर बिष्टले बाल विवाह र बालबालिकाविरुद्ध हुने हिंसा सम्बन्धी कानुनी व्यवस्था, लागूऔषध दुव्र्यसन, लैंगिक हिंसालगायतका सामाजिक अपराधका बारेमा अभिमुखीकरण गर्दै विद्यार्थी र शिक्षककै सक्रियतामा बाल संरक्षण र सामाजिक अपराध न्यूनिकरण हुने बताए । उनीहरुले जिल्लालाई अपराध मुक्त बनाउनका लागि सबै सरोकारवाला निकायको एक्यबद्धताको खाँचो रहेको बताउँदै यसका लागि सबैको सहयोगको खाँचो रहेको औंल्याए । कार्यक्रममा प्रदेशका सामाजिक विकासमन्त्री दल रावल, भूमी व्यवस्था, कृषि तथा सहकारी मन्त्री बिमला केसी, प्रदेश सांसद कुर्मराज शाहीलगायतको सहभागीता थियो ।"
"प्रहरी प्रवक्ता बने डीआईजी थापा, पोखरेल रानीपोखरीमा",काठमाडौं : गृह मन्त्रालयले दुई प्रहरी नायब महानिरिक्षक (डीआईजी) को सरुवा गरेको छ। प्रहरी केन्द्रीय प्रवक्ता डीआईजी विश्वराज पोखरेल महानगरीय प्रहरी कार्यालय रानीपोखरीमा सरुवा भएका छन्। उनको ठाउँमा महानगरीय प्रहरी कार्यालयका प्रमुख डीआईजी शैलेश थापा क्षेत्री पुगेका छन्। थापालाई प्रवक्ताको जिम्मेवारी दिइएको छ।
महरा थुनामै रहने : उच्च अदालतले गर्यो निवेदन खारेज,काठमाडौं : पूर्वसभामुख कृष्णबहादुर महरा थुनामै रहने भएका छन् । जिल्ला अदालत काठमाडौंले यसअघि महरालाई पुर्पक्षका लागि थुनामै राख्न आदेश दिएको थियो । थुना आदेश गैरकानुनी रहेको दावी सहित महराले उच्च अदालत पाटनमा निवेदन दिएका थिए । उनले साधारण तारेखमा बसेर मुद्दा लड्न पाउनुपर्ने माग गरेका थिए । तर उच्च अदालत पाटनका मुख्य न्यायाधीश नहकुल सुवेदी र न्यायाधीश टेकनारायण कुंवरको संयुक्त इजलासले जिल्ला अदालतकै आदेश सदर गरेको हो । जिल्ला अदालतको सदर भएसँगै अब महराले थुनामै बसेर मुद्दाको सामना गर्ने भएका छन् । महराको निवेदनमा सुनुवाइपछि जिल्लाको आदेश सदर भएपछि बिहीबार साँझ महरालाई सदरखोर डिल्लीबजारमै लगिएको छ । महराको सुनुवाइको क्रममा उनीसँगै विवादमा मुछिएकी रोशनी शाही पनि इजलासमै थिइन् । रोशनीले महराबाट आफूमाथि दुव्र्यवहार नभएको भन्दै अदालतमा वकपत्र गरेकी छन् । तर आफूमाथि महराबाट बलात्कार प्रयास भएको भन्दै घटनालगत्तै बानेश्वर प्रहरी वृत्तमा रोशनीले नै किटानी जाहेरी दिएकी थिइन् । शाहीमाथि जबरजस्ती करणी गरेको प्रारम्भिक प्रमाण भेटिएको भन्दै जिल्ला अदालतका प्रमुख न्यायाधीश सुदर्शनराज पाण्डेको इजलाशले महरालाई कात्तिक १८ गते डिल्लीबजारस्थित कारागारमा राख्न आदेश दिएको थियो। पुर्पक्षमा जेल पठाउने आदेशविरुद्ध महरा उच्च अदालत पाटनमा मंसिर ५ गते निवेदन दर्ता गरेका थिए। महराको निवेदनको सुनुवाइ गर्दै मंसिर ६ गते उच्च अदालतका मुख्य न्यायाधीश सुवेदीको एकल इजलासले जिल्ला अदालतले आदेश दिँदाको आधार र सक्कल मिसिल पठाउन आदेश दिएको थियो। महरा असोज १९ गते सभामुख निवास बालुवाटारबाट पक्राउ परेका थिए।
अधिकांश सडक असुरक्षित,"काठमाडौं : सिन्धुपाल्चोकमा मंसिर २९ गते १५ जनाको ज्यान जानेगरी बस दुर्घटना भयो। यसअघि पनि पटकपटक सिन्धुपाल्चोकमा सवारी दुर्घटना भएका छन्। धादिङ पनि सवारी दुर्घटना उच्च रहेको जिल्ला हो। कर्णाली राजमार्ग, पृथ्वीराजमार्ग पनि समयअनुसार विस्तार नहुँदा दुर्घटनाको संख्या बढ्दो छ। उपत्यकाभित्र खाल्डाखुल्डीको समस्या छ भने बाहिरी जिल्लामा पक्कि सडक छैन। सवारी दुर्घटना बर्सेनि बढे पनि जिम्मेवार निकाय भने एकअर्कामा दोषारोपण गर्दै पन्छिने गर्छन्। रिपोर्टर्स क्लबले बुधबार आयोजना गरेको एक कार्यक्रममा प्रधानमन्त्री केपी ओलीले सडक व्यवस्थापन गरी सवारी दुर्घटना न्यूनीकरण गर्न निर्देशन दिएलगत्तै भएका प्रयासको चर्चा भयो। यातायात व्यवसायी, सडक विभाग र ट्राफिक व्यवस्थापन पक्षले आआफ्नो दाबी प्रस्तुत गरे। नेपाल यातायात राष्ट्रिय व्यवसायी महासंघका महासचिव सरोज सिटौलाले यातायात मन्त्रालयले सवारी दुर्घटना न्यूनीकरणलाई प्राथमिकता नदिएको आरोप लगाए। ८४ हजार किलोमिटर सडकमा १४ हजार मात्र पिच भएको छ, सिटौलाले भने, सडक बिनाइन्जिनियरिङ बनाउने अनि दुर्घटनाको जिम्मा यातायात व्यवसायीमाथि लगाउने? सडकको मापदण्ड, गाडीको संख्या, करिडोर व्यवस्थापन, चालक अनुमतिपत्रलगायत विषयमा सरकारले तत्काल योजना बनाउनुपर्ने उनको भनाइ छ। सरकारले यातायात क्षेत्रको व्यवस्थापनमा लगानी गर्नुपर्ने सिटौलाले बताए। सडक विभागका महानिर्देशक केशवकुमार शर्माले देशभरको सडक विभागको जिम्मेवारी नभएको बताए। ग्रामीण सडक विभागले आफ्नै तरिकाले सडक बनाउँछ, शर्माले भने, हामीले १५ हजार किलोमिटर सडक मात्र हेर्ने हो। सवारी दुर्घटना हुनुमा अव्यवस्थित सडक मात्र जिम्मेवार नभएको उनको भनाइ छ। सवारी चालक, यात्रु, सुरक्षा व्यवस्थापन र पूर्वाधार अभावसमेत दुर्घटनाका कारण भएको शर्माले बताए। विश्वभर अकालमा मृत्यु हुनुमा सवारी दुर्घटना तेस्रो कारणमा पर्छ। नेपालमा पनि सडक दुर्घटना बढ्दो क्रममा छ। निरन्तर भइरहेका सवारी दुर्घटनाले ट्राफिक व्यवस्थापन, सडक विभाग र यातायात व्यवस्था विभागमाथि बारम्बार प्रश्न उठेका छन्। तर, जिम्मेवार निकायले समस्या समाधान गर्न तदारुकता नदेखाउँदा दुर्घटना न्यूनीकरण हुन सकेको छैन। सडक दुर्घटना न्यूनीकरण गर्न योजना कमिटी र कुइक एक्सन टिमसमेत बनेका छन्। तर, उपलब्धि शून्य बराबर छ। सहज छैन ट्राफिक व्यवस्थापन काठमाडौंको न्युरोडमा प्रत्येक दिन ट्राफिक चाप उच्च रहन्छ। स्मार्ट पार्किङ, सपिङमल तथा गल्लीमा चारपांग्रेदेखि दुईपांग्रे सवारी साधनको ताँती लाग्ने गर्छ। पिक आवर मा कोटेश्वर, चाबहिलको बाटोमा अत्यधिक ट्राफिक जाम हुन्छ। सडकका खाल्डाखुल्डी, पुराना सवारीसाधन, र्याली, जुलुस त छँदै छ धान्नै नसकिने सवारी साधनको बढ्दो चापले ट्राफिक व्यवस्थापनमा कठिनाइ थपिँदै गएको छ। कात्तिकमा सवारीको चाप बढ्दा वसन्तपुर दरबार परिसरमै मोटरसाइकल पार्किङ गरिएको थियो। सम्पदा क्षेत्रमा पार्किङ निषेध गर्न नगर प्रहरीलाई हम्मेहम्मे परेको थियो। महानगरीय ट्राफिक प्रहरी वृत्त जनसेवा, वसन्तपुरका इन्चार्ज गोविन्द रावतका अनुसार वसन्तपुरआसपास क्षेत्रमा व्यापारिक केन्द्र भएकाले ट्राफिक व्यवस्थापन गर्न समस्या भएको हो। ट्राफिक चाप उच्च हुनु नै उपत्यकामा सवारी दुर्घटनाको मुख्य कारण बन्दै आएको छ। महानगरीय ट्राफिक प्रहरी महाशाखाका प्रमुख एसएसपी भीमप्रसाद ढकालले दुर्घटना न्यूनीकरण गर्न निरन्तर प्रयास भइरहेको बताए। उपत्यकाभित्र करिब १३ लाख सवारी दैनिक सडकमा गुड्छन्। १ किलोमिटरभित्र करिब ९ सय सवारी साधन चल्छन्। २ हजार १४ किमि सडकभित्र १३ सय ट्राफिक परिचालित छन्। १ जना ट्राफिक प्रहरीले ९ सय सवारीलाई हेर्नुपर्ने हुन्छ। एसएसपी ढकाल भन्छन्, ट्राफिक व्यवस्थापनमा चुनौती छ। तर, जिम्मेवारी पूरा गर्न प्रतिबद्ध छौं। महानगरीय ट्राफिक प्रहरीको तथ्यांकले अघिल्लो वर्ष २ हजार ७ सय ८९ दुर्घटना भएको देखाउँछ भने यो वर्ष ९ सय २१ दुर्घटना भएका छन्। गत वर्ष २ सय ५९ को सवारीसाधन दुर्घटनामा निधन भएको थियो। यस वर्ष ७६ को ज्यान गएको छ। ढकाल भन्छन्, गत वर्षभन्दा यो वर्ष दुर्घटना न्यूनीकरण गर्दै जाने हाम्रो लक्ष्य हो। यसका लागि १८ घण्टासम्म प्रहरी फिल्डमा खटेका छन्।"
रोकिएन हात्ती आक्रमण,"महेन्द्रनगर : कञ्चनपुरमा केही समययता हात्तीको आक्रमण बढ्दो छ। जंगली हात्तीको आक्रमणबाट बर्सेनि मानिसको ज्यान जानुका साथै अन्नबाली र घरखेतमा समेत नोक्सानी पुग्ने गरेको छ। मानव बस्ती जंगलनजिकै रहेकाले हरेक वर्ष हात्तीको आक्रमणबाट धेरैले ज्यान गुमाउनुपरेको छ। कञ्चनपुरको महाकाली नगरपालिका२ स्थित मायापुरी सामुदायिक वनमा घाँस काट्न गएका महिलाको समूहमाथि हात्तीको बुधबार हात्तीले आक्रमण गर्यो। स्थानीय वसन्ती भट्ट र भुरी बोहराले ज्यान गुमाए भने अन्य चार जना घाइते भए। जंगली हात्तीको आक्रमणबाट कञ्चनपुरमा बर्सेनि जनधनको क्षति हुने गरेको छ। यस वर्ष ३ महिनाको अन्तरालमै हात्तीको आक्रमणबाट ३ जनाले ज्यान गुमाइसकेका छन्। असोजमा कञ्चनपुरको शुक्लाफाँटा नगरपालिका१ गणेशपुरका ६५ वर्षीय बलदेव बोहराको हात्तीको आक्रमणबाट मृत्यु भयो। कात्तिकमा कञ्चनपुरकै बेदकोट नगरपालिका१ की ४५ वर्षीया जानकी धामी जंगली हात्तीको आक्रमणबाट गम्भीर घाइते भइन्। दिउँसो वनमा घाँस काट्न गएका बेला धामीलाई हात्तीको बथानले आक्रमण गरेको थियो। बुधबार राति एक बजे हात्तीकै आक्रमणबाट बेदकोट नगरपालिका२ मुक्त कमैया शिविरमा एक वृद्ध घाइते भए। गम्भीर घाइते ७१ वर्षीय सीताराम डगौराको महेन्द्रनगरस्थित महाकाली अस्पतालमा उपचार भइरहेको छ। जंगली हात्तीले मानिसमाथि आक्रमण मात्र होइन, खेतीबाली खाइदिने, घर भत्काइदिने गरेर पनि आतंक मच्चाएको छ। शुक्लाफाँटा राष्ट्रिय निकुञ्जसँगै भारतसँग जोडिएको दुधुवा राष्ट्रिय निकुञ्जबाट आउने मौसमी हात्तीले क्षति पुर्याउँदै गएको हो। तीन वर्षको अवधिमा कञ्चनपुरमा हात्तीको आक्रमणमा ३ जनाको मृत्यु भइसकेको छ। हात्तीको आक्रमणबाट ३ वर्षअघि पुनर्वास नगरपालिका१ बिचफाँटाका ६० वर्षीय मानबहादुर सुनार र बेलौरी नगरपालिका५ बन्दरियाकी २७ वर्षीय सुन्तली चौधरीको मृत्यु भएको थियो। शुक्लाफाँटा राष्ट्रिय निकुञ्जका प्रमुख संरक्षण अधिकृत लक्ष्मणप्रसाद पौड्यालले हात्तीको वासस्थान साँघुरिँदै गएपछि मानिसमाथि आक्रमण बढेको बताए। हात्तीको वासस्थान साँघुरो हुनु र जंगलनजिकै मानिसको बस्ती भएकाले हात्तीको आक्रमण बढ्दै गएको हो, उनले भने। प्रायः एउटै ठाउँमा नबस्ने र घुमफिर गरिरहने भएकाले हात्ती हिँड्ने बाटोमा पनि आक्रमण हुने गरेको उनले बताए। शुक्लाफाँटा राष्ट्रिय निकुञ्जमा प्रायः हात्तीको बथान आउने गर्छ। शुक्लाफाँटा राष्ट्रिय निकुञ्ज कार्यालयका अनुसार यहाँ मौसमी रूपमा ५०६० को संख्यामा भारतीय दुधुवा राष्ट्रिय निकुञ्जबाट हात्ती आउने गरेको उनले जानकारी दिए। शुक्लाफाँटाको हात्ती बर्दिया राष्ट्रिय निकुञ्जसम्म पुग्ने गर्छ, प्रमुख संरक्षण अधिकृत पौड्यालले भने, हात्तीको बथान कहिले नेपाल, कहिले भारततर्फ आउजाउ गरिरहेको हुन्छ। कञ्चनपुरमा मध्यवर्ती क्षेत्रका बासिन्दा सधैँ हात्तीको त्रासमा बस्न बाध्य छन्। प्रायः राति आउने हात्तीले अन्नबाली र घरमा समेत क्षति पुर्याउने गरेको छ।"
त्रिविका ७० हजार विद्यार्थी दिक्षित,"काठमाडौं : त्रिभुवन विश्वविद्यालयका ७० हजार विद्यार्थी दिक्षित भएका छन्।बिहीबार पुलचोक इन्जिनियरिङ कलेजको प्रांगणमा दिक्षान्त समारोह आयोजना गरेको थियो।तर, १० हजार विद्यार्थीले मात्र दिक्षान्तको फाराम भरेका थिए। दिक्षान्त समारोहमा विश्वविद्यालयका सहकुलपति समेत रहेका शिक्षा विज्ञान तथा प्रविधिक मन्त्री गिरिराजमणि पोखरेलले भने, 'विश्वविद्यालयबाट धेरै विद्यार्थीले प्रमाणपत्र लिएपनि यहाँको शिक्षा स्तरिय नभएको धेरैको गुनासो छ । यसका लागि विश्वविद्यालय प्रशासन गम्भीर हुनुपर्छ ।' पोखरेलले गुणस्तरीय र निःशुल्क शिक्षाको लागि सरकार प्रतिवद्ध रहेको बताए।उनले संविधानमा मौलिक हकअन्तर्गत कक्षा आठसम्मको शिक्षा निःशुल्क तथा अनिवार्य र माध्यमिक तहको शिक्षा निःशुल्क हुने उल्लेख छ । तर निःशुल्क शिक्षाको कानुनी व्यवस्था कार्यान्वयन हुन सकेको छैन । पोखरेलले भने, 'विस्तारै संविधानको लाइन अनुसार काम गर्दैछौं ।' शिक्षालाई सेवामुलक बनाउने अभियानमा सरकार रहेको पनि उनले बताए । विश्वविद्यालयका उपकुलपति धर्मकान्त बास्कोटाले बजेट अभावमा त्रिविको शैक्षिक, भौतिक तथा प्रशासनिक कामलाई चुस्त बनाउन नसकिएको गुनासो गरे । कार्यक्रममा स्नातक तथा स्नातकोत्तर तहको विभिन्न सङकायमा उत्कृष्ट भएका विद्यार्थीलाई मेडल प्रदान गरिएको थियो ।"
१० दिन बितिसक्दा पनि खुलेन उद्योग वाणिज्य संघको ताला,"धनकुटा : ४५ औं साधारण सभापछि धनकुटा उद्योग वाणिज्य संघमा लागेको ताला १० दिन बित्दा पनि खुल्न सकेको छैन । तालाबन्दी कै कारण नयाँ नेतृत्व छान्न मंसिर २८ गते तोकिएको मतदान समेत स्थगित भएको थियो । धनकुटा ६ स्थित सल्लेरीमा रहेको धनकुटा उद्योग वाणिज्य संघको गेटमा अहिले दोहोरो ताला झुण्डिएको छ । बाम पक्षधर असन्तुष्ट व्यवसायीले सदस्यता पाउनुपर्ने माग गर्दै संघको उद्घाटन सत्र र बन्द सत्र सम्पन्न भएको भोलीपल्ट अर्थात् मंसिर २३ गते निर्वाचन समितिको समेत रहेको संघको कार्यालयमा तालाबन्दी गरेको थियो । लोकतान्त्रिक पक्षधरले साधारणसभा समेत सम्पन्न भई विधिसम्मत संघको निर्वाचन प्रक्रिया अगाडि बढिसकेकाले निर्वाचन प्रक्रियालाई तत्काल सूचारु गर्न माग गर्दै मंसिर ३० गते तालाबन्दी गरेको थियो। अहिले उद्योग वाणिज्य संघको कार्यालयमा दोहोरो तालाबन्दी भएको छ । अहिले पनि दुवै पक्षधर व्यवासायीबीच पटकपटक सर्वदलीय बैठक बसे पनि सहमति हुन सकेको छैन। तालाबन्दीकै विषयलाई लिएर प्रमुख जिल्ला अधिकारी डा कृष्णबहादुर घिमिरेले पटकपटक राखेको सर्वपक्षीय बैठक निष्कर्ष बिहीन अवस्थामा टुंगिएको थियो । प्रजिअ डा घिमिरेले सर्वपक्षीय बैठकमा लोकतान्त्रिक र वाम पक्षधर व्यवासायीबीच कुरा नमिल्दा सहमति हुन नसकेको बताए । 'ताला खोल्ने विषय प्रशासनको क्षेत्राधिकार बाहिरको कुरा हो, उनले भने, 'मुढभेडको विषयमा प्रशासन मुछिनु राम्रो होइन।' क्षेत्राधिकार भन्दा बाहिरको यो विषय अदालतबाट टुंग्याउनुपर्ने उनले बताए । उद्योग वाणिज्य संघ निर्वाचन समितिले पनि तालाबन्दी नखुलेकै कारण विज्ञप्ति प्रकाशन गरेर मतदान स्थगित गरेको थियो । ताला खुल्नासाथ नयाँ निर्वाचनको कार्यतालिका प्रकाशित गर्ने निर्वाचन समितिका सदस्य खगेन्द्र प्रसाद घिमिरेले बताए । यता धनकुटा उद्योगा वणिज्य संघका तत्कालीन् अध्यक्ष उमेश घिमिरेले ताला खोलेर नयाँ कार्यसमिति चयन गर्न व्यवसायी बीच सर्वपक्षीय छलफल चलिरहेको बताए । उनले ३४ दिन सहमति नभए व्यवसायीको रोहवरमा तालाबन्दी खोल्ने समेत बताए । वाणिज्य संघको घरमा सरकारी कार्यालयबारे सिडिओ नै बेखबर उद्योग वाणिज्य संघको भवनमा रहेको युवा तथा साना व्यवसायी स्वरोजगार कोषको सचिवालयद्वारा संचालित जिल्ला संयोजन तथा अनुगमन समिति धनकुटाको कार्यालय रहेको छ । उद्योग वाणिज्य संघमा लागेको तालाबन्दीले यो कार्यालयको कक्ष समेत बन्द छ । प्रजिअको अध्यक्षतामा सो कार्यालय रहेपनि प्रजिअ भने कार्यालयको विषयमा लिखित जानकारी समेत नभएको बताए । 'म धनकुटा आएको चार महिना भइसक्यो । युवा स्वरोजगारको बजेट, कर्मचारी र कार्यक्रम छैन, उनले भने, 'संघको भवनमा बोर्ड कसरी, किन राखिएको माथिल्लो निकायमा बुझौंला।' समृद्धि परियोजनाको कार्यालय पनि बन्द अवस्थामा छ । सो भवनको दोस्रो तलामा उद्योग वाणिज्य मन्त्रालय र विदेशी दातृ निकायको सहयोगको संयुक्त लगानीमा तथा साझेदारीमा रहेको समृद्धि परियोजनाको कार्यालय पनि रहेको छ । सो कार्यालय पनि तालाबन्दी लागेदेखि नै बन्द छ । कार्यालय बन्द रहेका कारण फिल्डमा काम गरिरहेका समृद्धि परियोजनाका धनकुटा संयोजक बलबहादुर पौडेलले बताए । 'अफिसियल काम गर्न डकुमेन्ट थुनिएको छ, उनले भने, 'कृषकलाई अनुदान दिने कार्यक्रम प्रभावित बनेको छ।'"
जसले ५० हजारसहित भेट्टाएको झोला बुझाए,"बेनी : म्याग्दीको रघुगंगा गाउँपालिका२ भगवतीका झलक शर्माले बाटोमा भेट्टाएको नगद पचास हजार रुपैयाँ, चेक र महत्वपूर्ण कागजातसहितको झोला सम्बन्धित व्यक्तिलाई बुझाएका छन्। अन्नपूर्ण गाउँपालिका३ दानाकी रिया थापाले बिहीबार बेनीदेखि दानातर्फ जाने क्रममा गाडीको झ्यालबाट खसेर हराएको नगद सहितको झोला फिर्ता पाएकी हुन्। शर्माले भेट्टाएको झोला प्रहरी र जनप्रतिनिधिको रोहबरमा सम्बन्धित व्यक्तिलाई हस्तान्तरण गरेका हुन्। जिपको झ्यालबाट खसेको थापाको झोला शर्माले बेनी नगरपालिका९ गलेश्वरको सडकमा भेट्टाएका थिए। सो झोलामा पचास हजार २२५ रुपैयाँ नगद, ५९ हजार रुपैयाँ बराबरको बैंकको चेक, नागरिकता प्रमाणपत्र, औषधि, चेकबुकलगायतका सामान थिए। गलेश्वर प्रहरी चौकीमा वडाअध्यक्ष बेलबहादुर चोखालको रोहबरमा नगद र सामान थापालाई बुझाएका हुन्। बेनीको मेगावान कन्ट्रक्सनका सञ्चालक शर्माले चेकको पछाडि लेखिएको थापाको मोबाइल नम्बरमा सम्र्पक गरेर झोला भेट्टाएको जानकारी दिएका थिए। शर्माले झोला भेटाएको जानकारी गराउदा थापा चढेको जिप गलेश्वरदेखि करिब चार किलोमिटर टाढा बैसरी पुगेको थियो। थापाले हराएको नगद, चेक र महत्वपूर्ण सामान भेट्टाएर फिर्ता दिएकोमा शर्मालाई धन्यवाद दिँदै इमान्दारीताको नमुना प्रस्तुत गरेकोमा खुसी व्यक्त गरिन्। झोला भेट्टाउने बित्तिकै त्यहाँ भएको चेकमा उल्लेखित मोबाइल नम्बरमा सम्र्पक गर्दा सुरुमा पत्याउनुभएन। झोला म संगै छ भन्नुभयो, शर्माले भने, पछि राम्रोसंग हेर्दा झोला नभेटिएपछि रुदै फर्किएर गलेश्वर आउनुभएको थियो। शर्माले भेट्टाएको सामान इमान्दारीताका साथ जस्ताको तस्तै बुझाएका हुन्।"
मुक्त कमैयाको जग्गा मुक्त कमैयाबाटै कब्जा,"कोहलपुर : कोहलपुर नगरपालिका कार्यालयको उत्तरी छेउमा रत्न राजमार्गसँगै जोडिएको लोकनगरमा मुक्त कमैया समसुल पठानिनको सरकारले दिएको १० धुर जग्गा छ। कित्ता नं ६ को यो जग्गाको मूल्यांकन नगरपालिकाले ५९ लाख १५ हजार रुपैयाँ गरेको छ। बाँकेको खजुरा गाउँपालिका८ रनियापुरकी पठानिनले ०६५ सालयता हरेक वर्ष तिरो तिरिरहेकी छन्। उनको जग्गा बर्दियाको बेलुवा घर भएका अर्का मुक्त कमैया तुलसीप्रसाद थारूले कब्जा गरेर घर बनाएका छन्। त्यो घरमा सुर्खेती मःम पसल चलाइएको छ। होटल सञ्चालक गोमादेवी गुरुङले सुरुमा त आफैंले घर बनाएको दाबी गरिन्। कुरा गर्दै जाँदा होटल बनाउन दिएबापत तुलसीप्रसादले सित्तंैमा खाना खाने गरेको बताइन्। आफ्नो जग्गामा अनुमतिबिना घर बनाएर सञ्चालन गरेको होटलबाट भाडा नपाएको पठानिनले दुःखेसो गरिन्। घरजग्गा खाली गराउन जाँदा धेरै पटक हामीलाई लखेटे। ज्यान जोगाएर भाग्यौं। हाम्रो गाउँका रंगीलाल धोबीको त कुटाइ खाएर मुखबाट रगत आएको थियो, रनियापुरमै माइतीको घरमा आ श्रय लिएर बसेकी पठानिनले भनिन्, खाली गराउन नसकेपछि जिल्ला अदालतमा घरभाडा उपलब्ध गराइपाऊँ भनेर मुद्दा हालेकी छु। उनले २१ जेठमा घरभाडा उपलब्ध गराएर घर खाली गराउन अदालतमा प्रतिउत्तरपत्र दायर गरेकी छन्। मासिक पाँच हजार रुपैयाँ घरभाडा दाबी गरिएको छ। पठानिनले न्यायको पुकार गरिन्, हरेक वर्ष ऋण खोजेर भए पनि मैले सम्पत्ति तथा भूमिकर तिरिरहेकी छु। जग्गा मेरो हो। म लालपुर्जा बोकेर बसेकी छु। फाइदा अरूले लिएका छन्। मलाई कसले न्याय देला ? पठानिनको जग्गामा होटल बनाएका तुलसीप्रसाद थारू भने आपूले जोतभोग गरेको जग्गा सरकारले अरूलाई दिएकाले कब्जा गरेको स्वीकार्छन्। मैले दुःख गरेको जग्गा हो। ज्यान जाला जग्गा अरूलाई दिन्नँ, उनले भने, मसँग मुक्त कमैयाको परिचयपत्र थिएन भन्दैमा मैले जोतभोग गरेको जग्गा अरूलाई दिन मिल्छ। यो सरकारको गल्ती हो। उनले कित्ता नं ५ पनि कब्जा गरेका छन्। त्यहाँ पनि सुर्खेती चाइनिज फुड सञ्चालन गरिएको छ। होटलको पश्चिमी कुनामा तुलसीप्रसादको निवास छ। म ढाँट्दिनँ। होटलले मलाई मासिक तीन हजार रुपैयाँ दिन्छ, उनले भने। होटल सञ्चालक वसन्त सुनारले पनि घरभाडा तिरिरहेको बताए। लोकनगर मुक्त कमैया शिविरमा रनियापुरकै वारिस अलि साईको पनि १२ धुर जग्गा छ। उनको जग्गा पनि अरू नै मुक्त कमैयाले कब्जा गरेर बसेका छन्। ०६५ सालमा सरकारले उनको नामको जग्गाधनी प्रमाणपत्र (लालपुर्जा) दियो तर उनले भने आफ्नो जग्गामा टेक्नै पाएका छैनन्। घरको कमजोर आर्थिक अवस्थाका कारण उनले मालपोत तिर्न सकेका छैनन्। उनी भन्छन्, यी लालपुर्जा मसँग छ। मेरो जग्गा अरूले कब्जा गरेको छ। के मैले पाउँछु ? उनका भाइ लियाकतको अवस्था पनि उनीसँगै मिल्छ। समसुल, वारिस र लियाकत मात्र होइन, खजुरा गाउँपालिका८ को एउटै गाउँका २२ जनाले १० वर्षअघि कोहलपुरमा राजमार्ग छेउमै जग्गा पाए तर उपभोग गर्न पाएनन्। यी मुक्त कमैयाको जग्गा मुक्त कमैयाले नै कब्जा गरेर संरचना बनाएका छन्। कति भाडामा दिइएको छ भने जग्गा पनि कति किनबेच भएको छ। बस्ती बीचमा मन्दिरको पूर्वपट्टि मुक्त कमैया टीकाराम थारुले सरकारबाट १६ धुर जग्गा पाएका छन्। घरसँगै जोडिएको दक्षिणी भागको अर्को १६ धुर जग्गा छोराका नाममा कब्जा गरेर उनी टहरो र घुम्तीपसल खोलेर बसेका छन्। छोरा बलिराम भने दुबई छन्। टीकाराम भन्छन्, सुरुमा कोही पनि जग्गा दाबी गर्न आएन। मेलै हेरचाह गरें। केही वर्षअघि जब्दहवाको एक जना थारु फिर्ता ल्याएर जग्गा नाप्न आएको थियो। सायद बेच्नका लागि होला। मैले लागेको खर्च दे भनें, केही नभनी गयो। फर्केर आएन। संरक्षणबापतको रकम दिए उनी जग्गा फिर्ता दिने बताउँछन्। कति चाहिन्छ ? भनेर जिज्ञासा राख्दा उनी हिसाब गर्नुपर्छ भनेर पन्छिए। बर्दिया ठाकुरबाबा नगरपालिकाका मुक्त कमैया लक्षिराम जलकुश्माले पनि अरूकै १६ धुर जग्गा कब्जा गरेर घर बनाएर बसेका छन्। कोही पनि दाबी गर्न आएनन्। म १० वर्षदेखि बसिरहेको छु। मलाई अर्को व्यवस्था गरे यो ठाउँ छोडिदिन्छु। मुक्त कमैयालाई सरकारले दिएको जग्गा कब्जा गरेर घर बनाएका यी त प्रतिनिधि पात्र मात्र हुन्। लोकनगर मुक्त कमैया बस्तीका बडघर चिन्कु थारुका अनुसार यो बस्तीमा एक सय ७० जनाले लालपुर्जा पाएर जग्गा उपभोग गर्न पाएका छैनन्। त्यो जग्गा मुक्त कमैयाले नै कब्जा गरेर घर बनाएका छन्। खजुरा गाउँपालिकाको रनियापुर र उढरापुरका केही मुस्लिम र मधेसी भए पनि लालपुर्जा भएर जग्गा कब्जामा परेका अधिकांश थारू नै छन्। त्यो जग्गामा कतिले तरकारी खेती पनि गरेका छन्। बडघर चिन्काका पाँच भाइ छोराले बस्तीमा पाँच ठाउँमा जग्गा कब्जा गरेको स्थानीय बताउँछन्। मेरा चार भाइ छोरा मुक्त कमैयाको आन्दोलनमा सँगै लडेका हुन्। उनीहरूले एक धुर जग्गा पनि नपाउने ? आन्दोलनमा सिन्को पनि नभाँच्ने देशीलाई जग्गा दिने यो कहाँको न्याय हो ? , उनले प्रतिप्रश्न गरे। बडघर चिन्का पनि जग्गा कब्जालाई स्वाभाविक बताउँछन्। उनी जस्तै सिंगो बस्तीमा जग्गा कब्जा गर्नुलाई बहादुरी ठान्ने जमात भेटियो। मन्दिर परिसरमा आगो तापेर बसिरहेका मंग्रु चौधरी, मनोजकुमार चौधरीलगायतका थुप्रै मुक्त कमैया लालपुर्जा पाएर पनि आफ्नो जग्गा उपभोग नगर्ने मुक्त कमैयालाई अब कुनै पनि हालतमा उपभोग गर्न नदिने बताइरहेका थिए। सबैको एउटै तर्क छ, आन्दोलन गरेर प्राप्त जग्गा आन्दोलनमा सरिक नभएकालाई लालपुर्जा नै भए पनि प्रयोग गर्न दिँदैनौं। यसरी कब्जा गर्नेमा अधिकांश बाबुले जग्गा पाइसकेका छोरा छन्। उनीहरूसँग मुक्त कमैयाको परिचयपत्र पनि छैन तर जोतभोगका आधारमा जग्गा पाउनुपर्ने दाबी गरिरहेका छन्। त्यसैमध्येका एक हुन्, मनोजकुमार चौधरी। उनका बाबु नोखे थारूले बस्तीमा १६ धुर जग्गा पाएका छन्। उनी अहिले अर्काको जग्गा कब्जा गरेर आपूले पाउनुपर्ने दाबी गरिरहेका छन्। बस्तीमात्र होइन, उत्तरी भेगमा रहेको १३ बिघा ऐलानी जग्गामा चार सय ४० जनाले मुक्त कमैयाका नाममा जग्गा कब्जा गरेर बसेका छन्। सरकारले मुक्त कमैयालाई वितरण गरेको जग्गाको हक हस्तान्तरण, बेचबिखन वा कुनै किसिमको दानदातव्य दिन नपाइने व्यवस्था छ। तर, गिरोहले एउटै जग्गा आठदसजनालाई कम्तीमा दुई लाख रुपैयाँदेखि बढीमा पाँच लाख रुपैयाँमा बेचेको पीडितको भनाइ छ। मुक्त कमैयाको जग्गा किनेर कति गैरमुक्त कमैयाले पक्की घर बनाएका छन्। बस्तीमा धेरै पक्की घर बनिरहेका पनि छन्। रत्न राजमार्गको छेवैमा १० धुर जग्गा ओगट्ने गरी तीन कोठा र एउटा ठूलो सटरसहितको घर बनाउँदै गरेको भेटिइन्, वसन्ती पुन मगर। २० लाख खर्च भइसक्यो। अझै कति लाग्ने हो, उनले घर खर्च सुनाइन्। जग्गाको लालपुर्जा छ भनेर जिज्ञासा राख्दा उनले आफ्नो नभएको स्वीकारिन्। तर, लस्करै उत्तरतिर सबैले अरूकै जग्गामा घर बनाएको दाबी गरिन्। उनले भनिन्, मैले मात्र हो र ? यी हेर्नुस्, सबैका घर अरूकै जग्गामा छन्। जग्गा मेरो हो भन्नेहरू आएर बसेको भए हामी बस्ने थिएनौं। खाली थियो। घर बनायौं। कब्जा जग्गा जग्गाधनीलाई उपभोग गर्न दिन पनि मुक्त कमैयाले कम्तीमा एक लाख रुपैयाँदेखि बढीमा पाँच लाख रुपैयाँ मागिरहेका छन्। पहिले एक लाख दिनुपर्छ भन्यो। ६० लाखको जग्गा पाउँदा एक लाख दिँदा के भयो र भनेर दिन खोजेको पाँच लाख माग्यो, पठानिनले भनिन्, मेरै जग्गा फिर्ता पाउन मैले किन पाँच लाख दिने ? ज्यान जाला म छोड्नेवाला छैन। भूमिसुधार तथा मालपोत कार्यालय बाँकेले ०७५ सालदेखि जिल्लामा मुक्त कमैया पुनस्र्थापना सम्पन्न भएको जनाएको छ। कार्यालयका मुक्त कमैयाँ फाँटका प्रमुख भक्तबहादुर नेपालीका अनुसार जिल्लामा दुई हजार दुई सय ६७ जना मुक्त कमैया पहिचान गरिएको थियो। तीमध्ये नौ सय ८० ग र घ वर्गका थिए। एक हजार दुई सय ८७ पुनस्र्थापना गर्नुपर्नेमा आठ सय २९ जनाले पूर्ण सुविधा र तीन सय ९५ जनाले आंशिक सुविधा पाएका छन्। ६३ जना मुक्त कमैया भने सम्पर्कमा आएका छैनन्। राप्तीपारि बैजापुरका गुरिलाल थारुलगायत तीन जनाको जग्गा गाउँलेले प्रयोग गर्न दिएका छैनन्। गाउँलेले खलिहानका रुपमा प्रयोग गर्दै आएको ऐलानी जग्गा मुक्त कमैयालाई दिएपछि विवाद अदालतसम्म पुग्यो। बाँके जिल्ला अदालत र उच्च अदालतबाट मुक्त कमैयाले न्याय पाए पनि अझै प्रयोग गर्न पाएका छैनन्। भूमिसुधारको तथ्यांकमा रनियापुरका मुक्त कमैयाले जग्गा पाइसकेको उल्लेख छ। जग्गाधनी प्रमाणपत्र लिएका छन्। उनीहरु बस्न पाएका छैनन् भन्ने हामीले पनि सुनेका हौं। कसैले लिखित जानकारी दिएको छैन, प्रमुख नेपालीले भने, हामीले पुनस्र्थापना गरिसकेका छौं। त्यो जग्गा अरु कसैले कब्जा गर्छ भने स्थानीय तहले समाधानमा भूमिका निर्वाह गर्नुपर्छ। कोहलपुर नगरपालिका न्यायिक समिति संयोजक सञ्जुकुमारी चौधरी मुक्त कमैया बस्तीमा एउटाको जग्गा अर्कोले किनबेच गरिरहेको बताउँछिन्। उनले भनिन्, मुक्त कमैयालाई सरकारले वितरण गरेको जग्गा बेच्न पाइँदैन तर दलालले बेचिरहेका छन्। मेरो जग्गा अरुले कब्जा गरेर बेच्यो भनेर न्यायिक समितिमा उजुरी परेको छ।"
अस्पतालको लापरबाहीले सुत्केरीको मृत्यु,"विराटनगर : विराटनगरको सप्तकोसी नर्सिङ होम एवं अस्पतालमा शल्यक्रियामार्फत प्रसूति गराइएकी एक सुत्केरीको मृत्यु भएको छ। विराटनगर महानगरपालिका५ की २८ वर्षीय मेनुका अधिकारी (कटुवाल) को धरानस्थित बीपी कोइराला स्वास्थ्य विज्ञान प्रतिष्ठानमा उपचारका क्रममा मंगलबार मृत्यु भएको हो। प्रसूतिका लागि उनलाई शुक्रबार सप्तकोसीमा भर्ना गरिएको थियो। उनको बरिष्ठ स्त्री रोग विशेषज्ञ डायोगेन्द्र मि श्र नेतृत्वको चिकित्सक टोलीले शनिबार बिहान शल्यक्रिया गरेको हो। मेनुकाले दोस्रो सन्तानका रूपमा छोरी जन्माएकी थिइन्। पहिलो सन्तान चार वर्षका छोरा छन्। शल्यक्रियापछि पिसाब बन्द हुनुका साथै अत्यधिक रक्त श्राव भएर उनको मृत्यु भएको आफन्तले बताए। शल्यक्रियापछि होस खुलिसकेको थियो। तर पिसाब रोकियो, मेनुकाका देवर उमेश कटुवालले भने, त्यस लगत्तै अत्यधिक रक्त श्राव हुन थाल्यो। केही बेरमा पेट पनि अत्यधिक पोल्यो भनेपछि हामीले चिकित्सकको खोजी गर्र्यौ। ड्युटीका स्टाफ नर्सहरूले चिकित्सकलाई समयमा बोलाउन नमानेको उमेशको भनाइ छ। क्लिनिकमा बिरामी जाँच्दै गरेको र साँझ मात्रै आउने जानकारी दिएर नर्सहरुले पनि हामीले खोजेको चिकित्सक बोलाउन मानेनन्, उनले भने, साँझ चिकित्सक आइपुग्दासम्म अवस्था गम्भीर बनिसकेको थियो। रक्त श्राव नरोकिएपछि र पिसाब पनि नखुलेपछि डामि श्रले नै मेनुकालाई शनिबार राति धरान रेफर गरेका थिए। उमेशका अनुसार धरान पुर्याएर थप उपचार थालिए पनि त्यतिबेलै चिकित्सकले बिरामी बचाउन सक्ने अवस्था नभएको बताएका थिए। आस कम गर्नु, तर बचाउने प्रयास गर्छौं, भन्दै मेनुकाका पति महेश कटुवालले धरानका चिकित्सकले शल्यक्रियाका क्रममा नसा नै काटिएकाले रक्त श्राव नरोकिएको जानकारी दिएको बताए। चिकित्सकले आइतबार धरानमा शल्यक्रिया गरी शरीर भित्र जम्मा भएको रगत र फोहोर बाहिर निकाल्दै रक्त श्राव रोकिदिए, उनले भने, तर रक्तचाप पनि बढेन र पिसाब पनि खुलेन। महेशले विराटनगरमै लापरबाहीपूर्ण तरिकाले शल्यक्रिया गरिएका कारण उत्पन्न स्वास्थ्य समस्याले पत्नी गुमाउनु परेको गुनासो गरे। सुत्केरीको रक्त श्राव नरोकिएपछि धरानमा मात्रै १५ पिन्ट रगत चढाइएको थियो। एकै दिन आठ पिन्टसम्म रगत चढाउनु परेको महेशले बताए। नवजात शिशुको भने स्वास्थ्य अवस्था सामान्य छ। सुत्केरीको मृत्युपछि उत्पन्न विवाद साम्य पार्न मृतकका आफन्त र अस्तपाल प्रशासनबीच बुधबार वार्ता भएको थियो। वार्तामा आमाको मृत्यु भए पनि छोरीको ७ वर्षसम्म निःशुल्क उपचार गरिदिने र स्नातकसम्मको शिक्षादीक्षाको व्यवस्था अस्पतालले मिलाइदिने सहमति भएको छ। वार्तामै बसेका डा मि श्रले आफूबाट लापरबाही नभएको जिकिर गर्दै सुत्केरीको दुःखद् निधन भएको घटनाप्रति माफी मागेका छन्। डा मि श्रले प्रसूति विषय जटिल भएकाले शल्यक्रियापछि सुत्केरीको मृत्यु भएमा चिकित्सकको लापरबाही भन्ने आरोप लगाउन नमिल्ने दाबी गरे।"
"उदयपुर दुर्घटना अपडेट : ४ को मृत्यु, २ गम्भीर","उदयपुर : उदयपुरको गोठडाँडामा बोलेरो दुर्घटनामा मृत्यु हुनेको संख्या चार पुगेको छ।दुई जना गम्भीर घाइते भएका छन् ।उदयपुरगढी गाउँपालिका ३ को गोठडाँडामा बिहीबार बिहान करिब ९ :१५ बजे बोलेरो दुर्घटना हुँदा तीनजनाको घटनास्थलमै र एकको उपचारका लागि कटारी अस्पतालमा पुर्याउनासाथ मृत्यु भएको हो । भारतीय नम्बर प्लेट भएको एसके ०१ पीबी ३०६८ नम्बरको बोलेरो अनियन्त्रित भई दुर्घटना भएको प्रहरीले जनाएको छ। दुर्घटनामा उदयपुरगढी गाउँपालिका निवासी ६१ वर्षीय टिकनारायण श्रेष्ठ, उनकै भाइ ४७ वर्षीय मिननारायण श्रेष्ठ र ४७ वर्षीय ढकबहादुर मगरको घटनास्थलमा नै मृत्यु भएको जिल्ला प्रहरी कार्यालयका एसपी वीरबहादुर बुढामगरले जानकारी दिए । साथै मोरङको पथरी बस्ने ३१ वर्षीय टीकाराम श्रेष्ठको उपचारका लागि कटारी अस्पताल ल्याउनसाथ मृत्यु भएको एसपी मगरले बताए। घाइते भएका मोरङ पथरी ४ का ५५ वर्षीय लक्ष्मीप्रसाद राई र भारतको सिक्किम बस्ने २८ वर्षीय पवन राइलाई बिराटनगरको नोबेल अस्पताल लगिएको प्रहरिले जनाएको छ। भारतको सिक्किममा रहेका आफन्त भेटघाट गरि घर फर्कने क्रममा जीप दुर्घटना भएको जनाइएको छ । घटनास्थल सदरमुकाम गाईघाटदेखि करिब ७० किलोमिटर पश्चिम रहेको छ।"
अधिकृत कुटपिट गर्ने वडाध्यक्ष पक्राउ,रुकुम : रुकुम पश्चिमको आठबीसकोट नगरपालिकाका प्रमुख प्रशासकीय अधिकृतलाई कुटपिट गर्ने वडाध्यक्ष पक्राउ परेका छन् । प्रमुख प्रशासकीय अधिकृत रामबहादुर केसीलाई कुटपिट गरेर घाइते बनाउने सोही नगरपालिका ३ का अध्यक्ष केशरमान विकलाई पक्राउ गरिएको प्रहरीले जानकारी दिएको छ । बुधबार राती केसीमाथि आक्रमण भएको हो । वडाध्यक्ष विक नेतृत्वको युवाहरुले आक्रमण गर्दा केसीको टाउकोमा ५ वटा टाका लागेको जिल्ला प्रहरी कार्यालय रुकुम पश्चिमका प्रमुख प्रहरी नायव उपरीक्षक सुमित खड्काले जानकारी दिए। कार्यालयको काम सकेर आफ्नो निवासतर्फ जाँदै गर्दा नगरपालिका ९ को राडी बजार नजिकै प्रमुख प्रशासकीय अधिकृत केसी र सूचना प्रविधि अधिकृत गणेश चन्दमाथि आक्रम भएको उनले बताए । वडाध्यक्ष विकसहित उनका भाइ गोपाल विकलगायतका युवाले आक्रमण गरेको डीएसपी खड्काले जनाए । वडाध्यक्ष केशरमानलाई प्रहरीले पक्राउ गरेपनि गोपाल फरार भएकाले खोजी भइरहेको बताइएको छ । वडाध्यक्ष केशरमानको डोजरले काम गरेको पैसा भुक्तानी नदिएको भन्दै प्रमुख प्रशासकीय अधिकृत केसीमाथि आक्रमण गरेर प्रारम्भिक अनुसन्धानबाट खुलेको डीएसपी खड्काले जानकारी दिए । पीडित केसीले किटानीसहित प्रहरीमा उजुरी दर्ता गरेका छन् । मुद्दा दर्ता भएसँगै घटनाको विषयमा गम्भीर रूपमा अनुसन्धान सुरु गरेको प्रहरीले बताएको छ । घटनाको विषय लिएर नगर उपप्रमुख गीता नेपालीले विज्ञप्ति जारी गर्दै तत्काल दोषीलाई कारबाहीको माग गरेकी छिन् । दुईतीन दिनदेखि पिछा गरेर केसीमाथि आक्रमण भएको विज्ञप्तिमा उल्लेख छ । कर्मचारीले पनि छुट्टै विज्ञप्ति निकालेका छन् । कर्मचारीले वडा नम्बर ३ का अध्यक्षको योजनामा उनका भाइ गोपाल र हरिश विकले निमित्त प्रमुख प्रशासकीय अधिकृत र सूचना प्रविधि अधिकृत गणेश चन्दमाथि आक्रमण गरेको भन्दै कडा कारबाहीको माग गरेका छन् । दोषीमाथि कारबाही नभएसम्मका लागि बिहीबारदेखि नगरपालिकाको कुनै पनि काम नगर्ने विज्ञप्तिमार्फत चेतावनी समेत दिइएको छ।
"सुनचाँदीको मूल्य स्थिर, तोलाको कति छ ?",काठमाडौं : नेपाली बजारमा बिहीबार सुनको मूल्य स्थिर छ। बुधबार तोलामा ७१ हजार ६ सयले कारोबार भएको सुन आज सोही भाउमा कारोबार भइरहेको नेपाल सुन चाँदी महासंघले जनाएको छ। बुधबार तोलाको ८५० रुपैयाँमा कारोबार भएको चाँदी आज सोही मूल्यमा कारोबार भइरहेको महासंघले जनाएको छ।
"उदयपुरमा बोलेरो दुर्घटना : ३ को मृत्यु, ५ जना घाइते","उदयपुर : उदयपुरको गोठडाँडामा बोलेरो दुर्घटना हुँदा तीन जनाको मृत्यु भएको छ । उदयपुरगढी गाउँपालिका३ को गोठडाँडामा बिहान करिब ९:१५ बजे बोलेरो दुर्घटना हुँदा तीन जनाको घटनास्थलमै मृत्यु भएको हो। भारतीय नम्बर प्लेट भएको एस् के ०१ टिपी ३०६८ नम्बरको बोलेरो अनियन्त्रित भई सडकदेखि करिब दुई सय मिटर तल खसेर दुर्घटना भएको प्रहरीले जनाएको छ। दुर्घटनामा उदयपुरगढी गाउँपालिका३ निवासी ६१ वर्षीय टिकनारायण श्रेष्ठ, उनकै भाइ ३६ वर्षीय मिननारायण श्रेष्ठ र ४७ वर्षीय ढकबहादुर मगरको मृत्यु भएको जिल्ला प्रहरी कार्यालयका एसपी बीरबहादुर बुढामगरले जानकारी दिए। दुर्घटनामा पाँच जना घाइते भएका छन्। गम्भीर घाइते भएका तीन जनालाई उपचारका लागि जिल्ला बाहिर रेफर गरिएको छ भने दुई जनाको कटारी अस्पतालमा उपचार भइरहेको एसपी मगरले बताए । भारतको सिक्किममा रहेका आफन्त भेटघाट गरेर घर फर्कनेक्रममा जिप दुर्घटना भएको हो ।"
शितलहरले धनगढीका विद्यालय बन्द,धनगढी : धनगढी उपमहानगरपालिका सामुदायिक तथा संस्थागत विद्यालय बन्द भएका छन् । अत्याधिकरुपमा चिसो बढेपछि दुई दिन विदा गरिएको हो । बिहीबार बिहान बसेको शिक्षा सरोकारवालाको बैठकले पुस ३ र ४ गते धनगढी उपमहानगरपालिका भित्रका सामुदायिक तथा संस्थागत विद्यालय दुई दिनका लागि बन्द गर्ने निर्णय गरेको हो। केही दिनदेखि आएको मौसम खराबीका कारण अत्याधिक चिसो बढ्न गई नियमित विद्यालय संचालनमा कठिनाई भएको भन्दै बर्षे र हिउँदे विदा मिलान गर्ने गरी धनगढी उपमहानगरपालिका भित्रका सामुदायिक तथा संस्थागत विद्यालय दुई दिन बिदा गरिएको धनगढी उपमहानगरपालिकाका निमिक्त प्रमुख प्रशासकीय अधिकृत बिष्णप्रसाद कोइरालाले बताए। कंचनपुरको भिमदत्त नगरपालिकाले पनि चिसोका कारण बिहीबार र शुक्रबार विद्यालय बन्द गर्ने निर्णय बुधबार नै गरिसकेको छ । केहि दिन पहिलेको वर्षापछि चलेको चिसो हावाका कारण पश्चिमी तराईमा शितलहरले प्रभाव पारेको छ। तराईका पूर्वी जिल्ला जस्तै कैलाली र कंचनपुरमा समेत शितलको प्रभाव परेको हो । सोमबारदेखि परेको शितलका कारण यहाँको जनजीवन प्रभावित भएको छ । चिसोका कारण मानिस आफ्नौ दैनिकी समेत चलाउन समस्यामा परेका छन्।
हेमोडायलासिस निःशुल्क,"काठमाडौं : काठमाडौं महानगरपालिकाका बासिन्दा र महानगरपालिकामा कार्यरत कर्मचारीले हेमोडायलासिस सेवा निःशुल्क पाउने भएका छन्। नेपाली सेनासँगको सहकार्यमा मिर्गौलाका बिरामीलाई हेमोडायलासिस सेवा निःशुल्क गर्न लागिएको हो। नेपाली सेना र महानगरपालिकाबीच बुधबार भएको सम्झौतामा मेयर विद्यासुन्दर शाक्य र प्रधानसेनापति पूर्णचन्द्र थापाले हस्ताक्षर गरेका छन्। हेमोडायलासिस सेवा नेपाली सेनाको वीरेन्द्र सैनिक अस्पतालमा उपलब्ध हुनेछ। सम्झौताअनुसार जेष्ठ नागरिकका लागि ओपीडी र आकस्मिक स्वास्थ्य सेवा प्रदान गरिनेछ। हेमोडाइलासिसका लागि आवश्यक उपकरण, भौतिक पूर्वाधार र जनशक्ति आवश्यक भएमा महानगरले नेपाली सेनालाई अनुदान उपलब्ध गराउनुपर्नेछ। यसका लागि महानगरले तीन करोड रुपैयाँ विनियोजन गरेको छ। सम्झौताअनुसार महानगरले सेनालाई सुरुमा ५० प्रतिशत (१ करोड ५० लाख) र बाँकी रकम खरिद प्रक्रिया सम्पन्न भएपछि दिनुपर्नेछ। तत्कालका लागि नेपाली सेनाअन्तर्गतको वीरेन्द्र अस्पताल, छाउनीमा प्रतिदिन नौदेखि १२ जनासम्म बिरामीको हेमोडाइलासिस गरिनेछ। भौतिक पूर्वाधारलगायतका स्रोतसाधन सम्पन्न भएपछि सेवा विस्तार गरिने सम्झौतापत्रमा उल्लेख छ। सम्झौता पाँच वर्षका लागि गरिएको हो। मेयर शाक्यले नेपाली सेनासँग सधैं सहकार्य हुने बताए। नेपाली सेनासँग हामीले हेमोडाइलासिसका लागि आवश्यक मेसिन, भौतिक पूर्वाधार, जनशक्ति थप गर्ने विषयमा सम्झौता गरेका छौं, उनले भने, हामीले यसअघि पनि सेनासँग सहकार्य गरेका छौं। अझै थप काम गर्नेछौं। प्रधानसेनापति थापाले महानगरपालिकासँग सहकार्य गर्न पाउँदा थप उत्साहित भएको बताए। हामीले यसअघि पनि महानगरपालिकासँग केही सहकार्य गरेका छौं, थापाले भने, नागरिकसैनिक सम्बन्ध सहज बनाउने गरी सेना अघि बढिरहेको छ। महानगरपालिकाको हरियाली प्रवद्र्धन गर्ने, धुलो नियन्त्रण गर्ने, वातावरण स्वच्छ राख्ने योजनामा नेपाली सेनाको निरन्तर सहयोग रहनेछ।"
एसईईमा प्रदेशलाई अधिकार दिइएन,"काठमाडौं : चार वर्षअघि संशोधन गरिएको शिक्षा ऐनले कक्षा १० को वार्षिक परीक्षा प्रदेशस्तरमा सञ्चालन गर्ने स्पष्ट व्यवस्था गरेको छ। तर, सरकारले भने अझैं केन्द्रीकृत रूपमा एसईई सञ्चालन गरिरहेको छ। सरकारले अधिकार प्रदेशलाई हस्तान्तरण नगरेको भन्दै आलोचनासमेत भएको छ। सधैँ केन्द्रबाट परीक्षा सञ्चालन गरिनु कानुनविपरीत भएको विज्ञहरूले बताएका छन्। शिक्षा ऐनको आठौं संशोधनमा माध्यमिक शिक्षाको कक्षा १० र माध्यमिक तहको अन्त्यमा लिइने परीक्षा बोर्डबाट सञ्चालन हुने उल्लेख छ। तर, कक्षा १० को अन्त्यमा हुने परीक्षा क्षेत्रीय स्तरमा सञ्चालन हुने व्यवस्था पनि संशोधित ऐनमा स्पष्ट छ। कक्षा १० को अन्त्यमा लिइने माध्यमिक शिक्षा परीक्षा यस वर्ष चैत ६ गतेदेखि सञ्चालन गर्ने तालिका राष्ट्रिय परीक्षा बोर्डले सार्वजनिक गरेको छ। परीक्षा चैत १७ गतेसम्म सञ्चालन हुनेछ। प्रश्नपत्र छपाइ, उत्तरपुस्तिका परीक्षण तथा नतिजा प्रकाशनको कामसमेत प्रदेश स्तरबाटै सम्पन्न गर्नुपर्ने हो। ०७२ सालमा शिक्षा ऐनको आठौं संशोधन गरेर सरकारले कक्षा ११ र १२ को परीक्षा सञ्चालन गरिरहेको उच्च मध्यमिक शिक्षा परिषद्लाई राष्ट्रिय परीक्षा बोर्डमा रूपान्तरण गरेको थियो। साथै, उच्च मध्यमिक तह भनिएको ११ र १२ को पढाइ पनि माध्यमिक शिक्षामा गाभेको थियो। संशोधित ऐनको व्यवस्थाअनुसार गठित राष्ट्रिय परीक्षा बोर्डले कक्षा १२ को मात्र परीक्षा सञ्चालन गर्नुपर्ने हुन्छ। किनकि विद्यालय शिक्षाको अन्तिम खुड्किलो विगतमा कक्षा १० को अन्तिममा लिइने एसएलसीलाई माने पनि संशोधित ऐनले कक्षा १२ को परीक्षालाई विद्यालय शिक्षाको अन्तिम खुड्किलो मानेको छ। राष्ट्रिय परीक्षा बोर्डअन्तर्गत अहिले विराटनगर, जनकपुर, काठमाडौं, पोखरा, बुटवल, सुर्खेत, धनगढीमा क्षेत्रीय कार्यालय छ। त्यसबाहेक लहान, हेटौंडा, दाङ, कोहलपुर र डडेलधुरामा जिल्ला कार्यालय छ। बोर्ड अध्यक्ष प्राध्यापक डा चन्द्रमणि पौडेलले प्रदेश स्तरमा परीक्षा नियन्त्रण कार्यालय गठन नभई प्रदेश स्तरबाट परीक्षा चलाउन नसकिने बताए। उनले भने, हाम्रो काम परीक्षाको व्यवस्थापन गर्ने मात्रै हो। प्रदेश परीक्षा नियन्त्रण कार्यालय गठन नहुँदासम्म परीक्षा चलाउन कठिन छ। यी सबै कानुनी बाधा फुकाउन संघीय शिक्षा ऐन ल्याउनुपर्ने उनको भनाइ छ। मुलुक संघीय संरचनामा गएसँगै माध्यमिक तहसम्मको शिक्षाको अधिकार स्थानीय तहमा गएको छ। तर, अझै पनि विद्यालय शिक्षालाई केन्द्रबाटै नियन्त्रण गर्नु स्वाभिावक नभएको शिक्षा मन्त्रालयका एक अधिकारीले बताए। संविधानले दिएको अधिकार अहिले स्थानीय तहले प्रयोग गर्न पाएका छैनन्। कसैले परीक्षा बोर्डको कामै कानुनविपरीत छ भनेर अदालतमा मुद्दा हालिदियो भने बोर्डको औचित्य कसरी पुष्टि गर्ने? मन्त्रालयका ती अधिकारीले भने। बोर्डले गत वर्षदेखि प्रदेशअनुसार प्रश्नपत्र फरकफरक छपाइ गर्न सुरु गरेको छ। यस वर्ष पनि प्रदेशअनुसार छुट्टाछुट्टै प्रश्नपत्र हुने बोर्ड अध्यक्ष पौडेलले बताए।"
धार फेरेको फेर्यै कर्णाली,"गुलरिया : नदीमा अत्यधिक दोहन भएपछि कर्णाली नदीले धार बदलेको छ। सुदूरपश्चिम प्रदेश र ५ नम्बर प्रदेशको सीमानाका रूपमा रहेको कर्णाली नदी बर्दियामा गेरुवा र कर्णाली गरी दुई भँगालोमा बाँडिएका छन्। पश्चिम भंगालोमा अत्यधिक दोहन भएपछि पानीको मात्रा बढेको हो। कर्णालीको पूर्वी भँगालो निकुञ्ज किनार भएर बग्ने गेरुवा नदीतर्फ नदीजन्य पदार्थ थुप्रिँदै गएको छ। पश्चिम भँगालोमा पानीको मात्रा बढेपछि कटान भएको छ। कैलाली र बर्दियाको सीमाना कर्णाली नदीको बर्दिया तटीय क्षेत्रअन्तर्गत पश्चिम भँगालोमा नदीजन्य पदार्थको अत्याधिक दोहन भइरहेको हो। कर्णाली नदी व्यवस्थापन आयोजना राजापुरका निर्देशक केदारकुमार श्रेष्ठले उत्खनन् भएका कारण पश्चिमतर्फ पानीको मात्रा बढेको बताए। पानीको बहाब बढेपछि तटबन्धनमा समेत क्षति पुर्याएको छ, उनले भने। नदी दोहन नियन्त्रणमा भने चासो दिइएको छैन। किनारमा लगाएको तटबन्धन भत्किँदै जाँदा बर्खायाममा जोखिम बढ्ने उनले बताए। राष्ट्रिय योजनाबाट बहुवर्षीय ठेक्का सहमति भइसके पनि अर्थ मन्त्रालयले दोस्रो चौमासिकको मध्य समय बितिसक्दा पनि स्रोत सुनिश्चितता नगर्दा कर्णाली नदी व्यवस्थापन कार्य अलपत्र परेको छ। वर्षा आउन केही महिना बाँकी रहँदासमेत काम सुरु हुन नसकेपछि स्थानीय चिन्तित छन्। वर्षाअगावै मर्मतको काम नसकिए बर्दियाको राजापुर नगरपालिका र गेरुवा गाउँपालिका बाढीको जोखिममा पर्ने देखिएको छ, उनले भने। विगतमा कर्णाली भँगालोतर्फ नदीको बहाब वृद्धि हुँदा मुर्गहवा, टिउनी, बनघुस्रा र सनकट्टी घाटमा गरिएको तटबन्धनमा क्षति पुर्याएको हो। कर्णाली नदी व्यवस्थापन आयोजनाले क्षतिग्रस्त तारजाली मर्मतका लागि ३० करोड र वनघुस्रा तथा सनकट्टी घाटमा ८ वटा स्पर निर्माणका लागि ४५ करोड गरी ७५ करोड रुपैयाँको स्टीमेट अर्थ मन्त्रालयमा बुझाएको उनले बताए। मन्त्रालयले बजेट स्वीकृत गर्न ढिलाइ गरे नदी व्यवस्थापनको कार्यमा समस्या आउने उनको भनाइ छ। गेरुवातर्फको नदीजन्य पदार्थ उत्खनन् गर्दै कर्णालीतर्फ रोक लगाउन सके तटबन्धन सुरक्षित हुने आयोजनाले जनाएको छ। वर्षा आउन केही महिनाबाँकी रहँदा नदी व्यवस्थापनको काम सुरु नभएपछि सरोकारवाला चिन्तित बनेका छन्। पश्चिम भँगालो कर्णालीतर्फ पानीको मात्रामा भारी वृद्धि भएसँगै तटबन्धनका पुराना संरचनामा क्षति पुगेको हो। बर्दियाको गेरुवा नदीतर्फ थुप्रिएको ढुँगा, गिट्टी, बालुवा बर्दिया राष्ट्रिय निकुञ्ज क्षेत्रभित्र पर्ने भएकाले उत्खनन् गर्न पाइँदैन। कर्णाली नदीतर्फ ढुंगा, गिट्टी, बालुवाको अत्यधिक दोहन भएकै कारण नदी गहिरिएर धार परिवर्तन गरेको प्रमुख जिल्ला अधिकारी प्रेमलाल लामिछानेले बताए। पटक पटक बाढीको चपेटामा पर्दै आएका राजापुरका स्थानीयले फेरि पनि पुरानै नियति भोग्नुपर्ने अवस्था देखिएको छ। कर्णालीको पूर्वी भँगालो गेरुवा नदीतर्फको उचित व्यवस्थापन तत्काल गर्नुपर्छ, लामिछानेले भने, सरकारले काम गर्न पाउने वातावरण निर्माण गर्दै बजेटको सुनिश्चितता गर्नुपर्छ। जिल्लास्थित दैवी प्रकोप उद्धार समितिले पनि निर्णय गरी मर्मतका लागि तत्काल ध्यान दिन माग गरेको छ। पश्चिमतर्फको बहाब घटाई नदीलाई पूर्वतर्फ बगाउनु पर्छ। कर्णालीको दुवै भँगालामा समान बहाब गराउन सके राजापुर क्षेत्रमा बाढीको जोखिम कम हुन्छ। बर्दिया चारैतिर नदीले घेरिएको बाढी प्रभावित जिल्ला भएकाले पनि नदी व्यवस्थापन गर्नु जरुरी रहेको लामिछानेले बताए।"
"ट्याक्टरको ठक्करबाट स्कुल जाँदै गरेकी बालिकाको मृत्यु, अर्की घाइते","दाङ : ट्रयाक्टरको ठक्करबाट एक बालिकाको मृत्यु भएको छ।राप्ती राजमार्गअन्तर्गत तुलसीपुर कपुरबोट सडकखण्डको गोदामघर नजिक बिहीबार बिहान ट्याक्टरले ठक्कर दिँदा स्कुल जाँदै गरेकी १३ वर्षीय विजिता केसीको मृत्यु भएको प्रहरीले जनाएको छ। उनी तुलसीपुरस्थित तुलसी आवासीय मावि कक्षा ८ की छात्रा हुन्। रा १ प १४३५ नम्बर ट्याक्टरको ठक्करबाट विजितासँगै हिँड्दै गरेकी १४ वर्षीया मनिषा वली भने घाइते भएकी छिन्। उनको स्थानीय अस्पतालमा उपचार भइरहेको छ। घाइते मनिषा कक्षा ८ की छात्रा हुन्। तीव्र गतिमा आएको ट्याक्टरले स्कुल जाँदै गरेकी विजितालाई ठक्कर दिँदा मृत्यु भएको इलाका प्रहरी कार्यालय तुलसीपुरका डीएसपी हरिहरनाथ योगीले जानकारी दिए। गम्भीर घाइते भएकी विजितालाई उपचारका राप्ति अस्पताल तुलसीपुर लगिएको थियो। उपचारका क्रममा उनको मृत्यु भएको अस्पतालले जनाएको छ । घटनापछि उक्त सडकखण्ड अवरुद्ध भएको छ।मृतकका आफन्त, विद्यार्थी र स्थानीयले सडक अवरुद्ध पारेका हुन्। ट्याक्टर र चालककलाई नियन्त्रणमा लिएर घटनाको अनुसन्धान भइरहेको प्रहरीले जनाएको छ।"
अलपत्र बालिकाको उद्दार,"महेन्द्रनगर : कञ्चनपुरको महेन्द्रनगर बजारमा अलपत्र परेकी एक बालिकाको उद्धार गरिएको छ। बिहीबार बिहान महेन्द्रनगरबाट बाजुराकी १५ वर्षीया राधिका शाहीलाई स्थानीयले उद्धार गरेका हुन्। गाडी चालकले महेन्द्रनगर बसपार्कबाट रिक्सामा चढाएर भीमदत्तनगरस्थित सब्जीमण्डीमा संगीताको मासु पसलमा पठाएको ती बालिकाले बताएकी छिन्। शब्जीमण्डीमा संगीता विष्टको मासुपसल नभेटिएपछि उनी अलपत्र परिकी थिइन्।उनलाई बजारमा अलपत्र अवस्थामा भेटेपछि उद्धार गरिएको हेल्प नेपाल कञ्चनपुरका अध्यक्ष मदन चन्दले बताए । उनले वडा प्रहरीलाई खबर गरेपनि प्रहरीसँग डराएपछि उनलाई महिला सेभ हाउसमा राख्ने तयारी भइरहेको बताए। 'हामीले सब्जीमण्डीमा संगीता विष्टको मासुपसल खोज्दा भेटेनौं, चन्दले भने, 'उनलाई महिला सेभ हाउसमा राख्ने तयारी भइरहेको छ ।' अध्यक्ष मदन चन्दका अनुसार आमाको मृत्युपछि बुवाले कुटपिट गर्ने गरेको ती किशोरीले बताएकी छिन्। घरमा बुवाले कुटपिट गर्न थालेपछि आन्टीले बसमा महेन्द्रनगर पठाइ दिएको उनले बताइन्।ती किशोरीलाई बेचबिखनका लागि भारततर्फ लगिन लागेको हुनसक्ने आशंका गरिएको छ।"
एकै रात तीन जनालाई करणी !,रुकुम : एकै रातमा तीनजना महिलालाई जबर्जस्ती करणी गरेको आरोपमा रुकुमपश्चिम प्रहरीले एक युवकलाई पक्राउ गरेको छ। आठबीस नगरपालिका ८ डाँफेका २२ वर्षीय केशव आरसी पक्राउ परेका हुन्। गत मंसिर २७ गते राति उनले गाउँका तीन महिलालाई जबर्जस्ती करणी गर्न खोजेका थिए। घरमा पति नभएकी महिलाको घरमा गएर जबर्जस्ती करणी गरेको जिल्ला प्रहरी कार्यालय रुकुमका प्रहरी नायव उपरीक्षक सुमित खड्काले बताए। उनका अनुसार केशवले २७ गते राति १ बजे पति घरमा नभएकी ४० वर्षीया एक महिलालाई र अर्की ४५ वर्षीया एकल महिलालाई जबर्जस्ती करणीको प्रयास गरेका थिए। सोही राति २ बजे घरमा सुतिरहेकी ४० वर्षीया महिलालाई जबर्जस्ती करणी गरेको अनुसन्धानबाट खुलेको छ। केशवले दुई महिलालाई बलात्कारको प्रयास गरे पनि प्रतिकार गरेपछि तेस्रो घरमा गएर जबर्जस्ती करणी गरेको स्वीकारेका छन्। उनी ढोकाको खापबाट हात छिराइ काठको खुटी (चुकुल) निकालेर प्रवेश गरेका थिए। बलात्कार गर्न खोज्दा प्रतिकार गरे पनि जबर्जस्ती करणी गरेको पीडित महिलाले प्रहरीमा दिएको उजुरीमा छ। पीडित तीनै जनाले प्रहरी कार्यालयमा उजुरी दर्ता गराएका छन्। पीडितको निवेदनका आधारमा केशवलाई मंसिर ३० गते बेलुका नगरपालिका ९ राडी बजारमा लुकी बसेको अवस्थामा पक्राउ गरिएको डीएसपी खड्काले बताए। उनीविरुद्ध जबर्जस्ती करणीसम्बन्धी मुद्दा दर्ता गरिएको छ। जिल्ला अदालतबाट म्याद थप गरी प्रहरी हिरासतमा राखेर घटनाबारे थप अनुसन्धान भइरहेको छ।
