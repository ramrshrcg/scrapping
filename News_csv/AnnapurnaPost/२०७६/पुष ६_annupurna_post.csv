शीर्षक,विवरण
सुषुप्त संसद्,"सभामुखविनै संघीय संसद्को हिउँदे अधिवेशन प्रारम्भ भएको छ। अधिवेशनको मुख्य कार्यभार नयाँ कानुन बनाउने, आवश्यकताअनुसार पुराना कानुनमा संशोधन र एकीकरण गर्ने तथा सरकारलाई जनमुखी बन्न निर्देशन दिने हो। पछिल्ला दिनमा संसद् कताकता हराएको वा आफ्नै भूमिका बिर्सेजस्तो अवस्थामा छ। भ्रष्टाचार, बेथिति, जनताका काममा ढिलासुस्ती र विकास निर्माणले अपेक्षाकृत गति नलिँदा पनि संसद्को भूमिका प्रभावकारी देखिएको छैन। सरकारले जनताका अधिकारमा अंकुश लगाउने गरी विभिन्न कानुनका मस्यौदा ल्याउँदा पनि संसद्ले हस्तक्षेपकारी भूमिका निर्वाह गर्न सकेको छैन। कानुनलाई परिक्ष्कृत गरेर जनमुखी बनाउनुभन्दा संसद् सरकारको छायामा परेको छ। ऐनकानुन निर्माणमा सत्तापक्षका सांसदमा व्यक्तिगत स्वार्थ र विपक्षका सांसदमा अल्छीपना देखिएको छ। सरकारले ल्याएका विधेयकमा फरक मत राखे वा विरोध जनाए मन्त्री बन्न वा अन्य सुविधा प्राप्तिमा आफ्नो भाग खोसिने डरले सत्तापक्षका सांसदको स्वर दबिँदै गएको देखिन्छ। जनताका हितमा काम गर्दा आफ्नो वा पार्टीको स्वार्थ देख्ने परिपाटीले जनताका पक्षमा कानुन बन्ने सम्भावना रहँदैन। संसद् सरकारको छायामा रहिरहने हो भने व्यवस्थापिकाकै भूमिकामाथि प्रश्न उठ्नेछ। अर्कातर्फ संसद् भनेको विपक्षीको हो भन्ने संसदीय मान्यताको पनि सदुपयोग हुन सकेको छैन। सत्तापक्षसँग झण्डै दुईतिहाइ मत रहेकाले आफूहरूले कुरा उठाएर मात्र के हुन्छ भन्ने विपक्षी दलको बुझाइ कमजोर मानसिकता हो। निर्णय प्रक्रियामा संख्यात्मक जोडघटाउले काम गर्ला तर जनमुखी कानुन निर्माणमा जनमत बनाउन र सरकारलाई राम्रो काम गर्न थोरै संख्याले पनि महŒवपूर्ण भूमिका खेल्छ। नागरिकता संशोधन, मिडिया काउन्सिल, राष्ट्रिय सुरक्षा परिषद्का काम र कर्तव्य, निजामती सेवालगायतका महŒवपूर्ण विधेयक संसद्मा विचाराधीन छन्। यी विधेयकमाथि संसदीय समितिमा छलफल चलिरहे पनि सहमति जुट्न सकेको छैन। सरकारले लोकसेवा, राष्ट्रिय मानव अधिकार आयोगलगायतका संवैधानिक आयोगले स्वायत्त रूपमा बजेट खर्च गर्न नपाउने गरी संशोधनका मस्यौदा संसद्मा पेस गरेको छ। यसले संवैधानिक निकायको भूमिका संकुचन बनाउने विज्ञहरूले बताइरहेका बेला संसद्ले गहन छलफल र विमर्श गरी संवैधानिक निकायबारे स्पष्ट धारणा बनाउन जरुरी छ। चालु अधिवेशनमा प्रतिनिधिसभाले आफ्नो नेता निर्वाचित गर्नुपर्नेछ। संसद्लाई प्रभावकारी र जीवन्त बनाउने मुख्य जिम्मेवारी सभामुखको हो। विगतमा कृष्णबहादुर महरा सभामुख हुँदा संसद्को प्रभावकारितामा प्रश्न उठेका थिए। त्यसैले पनि संसदीय प्रक्रिया जानेको, संसद्लाई साझा, क्रियाशील र जीवन्त बनाउन सक्ने नेतृत्व छनोट गर्नुपर्छ। संसद् प्रभावकारी बनाउन भन्दै मन्त्रीहरूसँगको प्रश्नोत्तर कार्यक्रम राखिए पनि प्रभावकारी बन्न सकेको छैन। जनताका दुःख, पीडा, मर्का र भावनाको प्रतिनिधित्व गर्दै सरकारसमक्ष पुर्याउने, घच्घच्याउने र जनताका पक्षका काम गर्न दबाब दिने काम जनप्रतिनिधिको हो। संसद्मा जनप्रतिनिधिले आफ्ना भावना सरकारसमक्ष पुर्याउने र समस्याको समाधान हुने विश्वासका साथ जनताले मत दिएर सांसद चयन भएका हुन्छन्। संसद्मा उपस्थित भएपछि मेरो पार्टी वा मेरो पार्टीको सरकारका लागि नाफाघाटाको हिसाब नगरी जनताका पक्षमा नाफाघाटाको हिसाब गर्नुपर्छ। पछिल्ला दिनमा भ्रष्टाचार, बेथितिका ठूलाठूला घटना सार्वजनिक भएका छन्। संसद्ले यी घटनाको अनुसन्धान गरी सत्यतथ्य सार्वजनिक गर्नुपर्छ। विगतमा संसद्ले बेथिति र भ्रष्टाचारका घटनामा दिएका निर्देशन र सुझाव कार्यान्वयन भएनभएको विषयमा पनि अनुसन्धान गर्न जरुरी छ। संसद् सरकारको बिजनेसमा मात्र सञ्चालन हुन्छ। तर जनसरोकार, आम जनताका जीवनस्तरमा प्रभाव पार्ने विषयमा प्रस्ताव तयार पारेर संसद्लाई बिजनेस दिने र प्रभावकारी बनाउने दायित्व सांसदको पनि हो। बेथिति, भ्रष्टाचार, राष्ट्रिय गौरव आयोजनामा भइरहेका ढिलाइ र नेपाल भ्रमण वर्ष सफल बनाउनेजस्ता सार्वजनिक महŒवका प्रस्तावमाथि संसद्मा छलफल गर्ने र सरकारलाई आवश्यक निर्देशन दिने काममा सांसदको भूमिका पनि प्रभावकारी हुनुपर्छ।"
संवैधानिक आयोग : एकरूपताका नाममा अंकुश,"काठमाडौं : असार २०७४ मा निर्वाचन आयोगमा गाडी खरिदसम्बन्धी विवाद उत्पन्न भयो। टेन्डर नै नगरि निर्वाचन सामग्रीमै समेटेर गाडी किन्न खोज्दा आयोगका तत्कालीन सचिव गोपीनाथ मैनालीले विरोध जनाए। तत्कालीन प्रमुख निर्वाचन आयुक्तको दबाबमा मैनालीलाई आयोगबाट सरुवा गरियो। विवाद छताछुल्ल भएपछि आयोगले टेन्डर आह्वान गरेर प्रमुख निर्वाचन आयुक्त अयोधीप्रसाद यादवसहित ५ आयुक्तका लागि महँगा गाडी किन्यो। संवैधानिक आयोगले आर्थिक स्वायत्तताका नाममा मनपरी गर्न खोजेको भन्दै सरकारले आयोगको ऐन संशोधनको प्रस्ताव गर्यो। निर्वाचन आयोगको उक्त बदमासी को असर अहिले अन्य संवैधानिक आयोगमा पनि देखिन थालेको छ। लोकसेवा आयोग र राष्ट्रिय मानवअधिकार आयोगको आर्थिक स्वायत्ततालाई पनि संकुचन गर्ने विधेयक सरकारले संसद्मा पेस गरेको छ। संसद्को राज्य व्यवस्था समितिमा संवैधानिक आयोगलाई कस्ने कि नकस्ने छलफल चलिरहेको छ। लोकसेवासम्बन्धी कानुन संशोधन र एकीकरण गर्न बनेको विधयेक अहिले राज्य व्यवस्था तथा सुशासन समितिमा पुगेको छ। प्रस्तावित विधयेकमाथि शुक्रबार दफावार छलफल भइरहँदा आयोगका अध्यक्ष उमेशप्रसाद मैनालीले खर्चको प्रस्तावित प्रावधानमाथि असन्तुष्टि जनाए। सरकारले संवैधानिक आयोगहरूलाई प्रशासनिक तथा आर्थिक स्वायत्तता दिँदै आए पनि अहिले संकुचन गर्न खोजिएको मैनालीको असन्तुष्टि थियो। विधयेकको दफा ४७ मा उल्लेखित नेपाल सरकारले आयोगको लागि बजेटमा छुट्याएको रकम प्रचलित कानुनबमोजिम आयोगले खर्च गर्न सक्नेछ भन्ने प्रावधान हटाएर प्रचलित व्यवस्था नै लागू गर्नुपर्ने माग अध्यक्ष मैनालीको छ। कुनै निश्चित एउटा आयोग (निर्वाचन)को खर्च नियमन गर्न लोकसेवालाई अंकुश लगाउनु हुँदैन, उनले भने, हाम्रो बजेटलाई संसद्ले समेत शंका गर्दैन भने सानातिना अंकुश किन लगाउने ? सबै संवैधानिक आयोगलाई एकरूपता गर्न यो प्रावधान ल्याइएको प्रधानमन्त्री तथा मन्त्रिपरिषद् कार्यालयका सचिव महेन्द्रप्रसाद गुरागाईले प्रष्ट्याए। संवैधानिक आयोगैपिच्छे छुट्टाछुट्दै व्यवस्था भयो भनेर संस्थामा एउटै व्यवस्था गर्न खोजिएको हो, उनले भने, यो व्यवस्था सबै संवैधानिक निकायको एकरुपताका लागि ल्याइएको हो। सांसद भने यो प्रावधानमा विभाजित भए। सत्तारुढ दलका अधिकांश सांसद प्रावधानका पक्षमा देखिए भने प्रतिपक्षी सांसद विपक्षमा। प्रमुख प्रतिपक्षी कांग्रेस सांसद दिलेन्द्र बडूले सरकार लोकसेवाको गरिमा जोगाउने काममा लाग्नुपर्ने बताए। सत्तारुढ नेकपाका सांसद महेश्वर जंग गहतराजले भने यो प्रावधानले भने लोकसेवाको कार्यप्रणालीमा कुनै असर नपर्ने टिप्पणी गरे। सबै आयोगलाई एउटै डालो हाल्न नहुने कांग्रेस सांसद डिला संग्रौलाले बताइन्। कामको प्रकृति नहेरी सबै आयोगलाई एउटै तरिकाले हेर्दा लोकसेवा आयोगको स्वायत्तता बच्दैन, उनले भनिन्,लोकसेवालाई आर्थिक र प्रशासनिक स्वायत्तता दिनुपर्छ।"
ग्यास प्लान्ट निर्माण गर्दै निगम,"काठमाडौं : नेपाल आयल निगमले आगामी असारदेखि ग्यास बोटलिङ तथा रिफिलिङ प्लान्ट निर्माण सुरु गर्ने भएको छ। निगम पुस २६ गते ५०औं वर्षमा प्रवेश गर्दै छ। निगमले सोही दिन ग्यासको ब्रान्डिङ लोगोसमेत सार्वजनिक गर्ने कार्यक्रम छ। निगमले एनओसी ब्रान्डमा खाना पकाउने आफ्नै ग्यास उत्पादन गर्न लागेको हो। निगमका प्रबन्ध निर्देशक सुरेन्द्रकुमार पौडेलले झापा र जनकपुरमा ग्यासको बोटलिङ तथा रिफिलिङ प्लान्ट र भण्डार गृहको निर्माण असारदेखि सुरु गर्न लागिएको जानकारी दिए। ग्यास बोटलिङ तथा रिफिलिङ प्लान्ट र भण्डार गृहको निर्माण गर्न विस्तृत अध्ययन प्रतिवेदन (डीपीआर) को प्रक्रिया निगमले सुरु गरिसकेको छ। ती दुवै भौतिक पूर्वाधारको काम असारदेखि सुरु गरेर सोही वर्षदेखि नै उत्पादनको काम थाल्ने प्रबन्ध निर्देशक पौडेलले बताए। निगमका नायव प्रबन्ध निर्देशक सुशील भट्टराईका अनुसार खुला अर्थतन्त्रमा निगम पनि बजारमा ग्यासको सिलिन्डर उत्पादन गरी प्रतिस्र्पधा गर्ने तयारी गरेको छ। उत्पादन, मार्केटिङ र बजारीकरण गर्ने योजनाअन्तर्गत निगमले झापा र जनकपुरमा ग्यासको बोटलिङ प्लान्ट, ग्यास भण्डार गृह र निजी क्षेत्रलाई ग्यास बिक्री गर्न बुलेटको लोड अनलोड गर्ने टर्मिनल सुविधासमेत उपलब्ध गराउन लागेको छ। खुला अर्थतन्त्रको नीतिअनुसार जो पनि व्यापार गरी प्रतिस्र्पधा गर्न सक्छ, भट्टराईले भने, खाना पकाउने ग्यासको उत्पादन, ब्रान्डिङ र बजारीकरणमा सरकारी स्वामित्वको एनओसी ब्रान्डमा हामी पनि सिलिन्डर लिएर छिट्टै उपस्थित हुँदै छौं। निगमका प्रवक्ता वीरेन्द्र गोइतका अनुसार डीपीआरका लागि झापामा ७ र जनकपुरका लागि ६ वटा आवेदन परेको छ। भारत, चीन, पाकिस्तान, इरान र बेल्जियमका कम्पनीले डीपीआर गर्न आवेदन दिएका छन्। आवेदन परेका कम्पनीमध्ये यही डिसेम्बर महिनाभित्र झापाका लागि एक र जनकपुरका लागि एक कम्पनी छनोट गरी डीपीआर गर्न ती कम्पनीसँग सम्झौता गरेर काम अघि बढाउँदै छौं, गोइतले भने। डीपीआर गर्ने कम्पनीलाई सम्भाव्यता अध्ययन, प्लान्ट र भण्डार गृहको भौतिक पूर्वाधारको खाका, पार्किङ, लागत खर्च, उत्पादन क्षमतालगायत जिम्मा दिन लागिएको छ। डीपीआर अध्ययन गर्न निगमले करिब आठ करोड रुपैयाँ विनियोजन गरेको छ। निगमले आफ्नै ब्रान्डमा खाना पकाउने ग्यास सिलिन्डरको उत्पादन गरेपछि हाल यो क्षेत्रमा रहेको निजी क्षेत्रको एकाधिकार पूर्ण रूपमा टुट्ने अपेक्षा गरिएको छ। झापामा निगमको स्वामित्वमा ५ बिघा र हालै खरिद भएको २४ बिघा जग्गा छ। यस्तै जनकपुरमा १० बिघा जग्गा छ। प्रवक्ता गोइतका अनुसार निगमले आफ्नो एनओसी ब्रान्डमा मेटालिक खाना पकाउने सिलिन्डर उत्पादन गर्नेछ। निगमले आम उपभोक्ताको हकमा ५ किलो, १४२ किलो र १९ किलो तथा औद्योगिक क्षेत्रका लागि साढे चार सय किलो क्षमताको सिलिन्डर उत्पादन गर्ने योजना बनाएको छ। बोटलिङ प्लान्ट, भण्डार गृह र लोड अनलोड टर्मिनल निर्माण गर्न करिब ८० करोड रुपैयाँ लाग्ने निगमले प्रारम्भिक अनुमान गरेको छ। तर लागत खर्च डीपीआरबाट प्राप्त हुने प्रतिवेदनमाथि भर गर्छ, गोइतले भने। निगमको योजनाअनुसार झापा र जनकपुरबाट दैनिक ३०३० हजार थान सिलिन्डर उत्पादन गर्ने लक्ष्य छ। यस्तै ती दुवै स्थानमा कम्तीमा ३३ हजार टन क्षमताको भण्डार गृह निर्माण गर्ने योजना छ। निगमसँग ग्यास सञ्चिति गर्ने क्षमता हाल शून्य छ निजी क्षेत्रका ५६ वटा खाना पकाउने ग्यास सिलिन्डर उत्पादन गर्ने उद्योगसँग १६ हजार आठ सय टन क्षमताको भण्डारण गृह छ। प्रत्येक उद्योगसँग न्यूनतम् तीन सय टनदेखि एक हजार टन क्षमताको भण्डारण गृह छ।"
आफ्ना छोरा जब सौताका बनाइए,"राजविराज : राजविराज नगरपालिका१२ सिग्यौन दमावतीकी लक्ष्मीदेवी यादवले विवाह भएको एक वर्षपछि छोरा जन्माइन्। नातिको मुख हेर्ने धोको बेलैमा पूरा भएकोमा सासूससुरा खुसी भए। दुई वर्षपछि लक्ष्मीले अर्को छोरा जन्माइन्। प्रहरी सेवामा कार्यरत महिनारायण दुई छोराका बुवा बनेकोमा प्रसन्न थिए। वैदेशिक रोजगारमा गएका उनका भाइ पनि कमाउन थालेका थिए। पाँच जनाको परिवारमा दुई बालक थपिएपछि सात जना भए। जेठी बुहारी भएकाले घरको जिम्मेवारी लक्ष्मीमाथि थियो। सासूससुराकी प्यारी उनको जीवनमा खुसी नै खुसी थियो। विवाहको १० वर्षपछि लक्ष्मी बुवा शिवराम यादवसँग जिल्ला प्रहरी कार्यालय सप्तरीमा देखा परिन्। हातमा प्लास्टिकको झोला। झोलाभित्र निवेदनसहित विभिन्न कागजपत्र। दुई छोराको जन्मदर्ता देखाउँदै उनले भनिन्, मेरा छोरा अर्केका भएछन्। गर्भ बोकें। प्रसव वेदना सहें। आमा हुनुको अनुभव बटुलें। सन्तान हुर्काएँ। दुई छोरा हुँदाहुँदै निःसन्तान बनाइएँ। प्रहरीलाई निवेदन दिँदा उनले डाँको छाडेर रोइन्। लेखनदासले लेखेको उजुरी निवेदनमा सन्तानको माया र ममता कति हुन्छ भन्ने कुरा नदेखिए पनि लक्ष्मीको आँसुले त्यसलाई अभिव्यक्त गरेको थियो। उनको आँसुमा मातृवात्सल्य झल्किएको थियो। पति जागिरमा हुँदा सन्तान हुर्काउने जिम्मा लक्ष्मीकै थियो। धेरै दुःख गरिन्। भोकभोकै काम गरिन्। सासूससुराको सेवा गरिन्। विगत बिर्सेर भविष्यको कल्पनामा रमाइन्। पति र छोराहरूको खुसीलाई अन्तिम सुख सम्झिइन्। महिनारायण भने इलाममा प्रहरी सेवामा रहँदा स्थानीय मुना खातीसँग प्रेममा फसेछन्। उनीसँग विवाह गरेर अर्कै संसारमा रमाएको लक्ष्मीले पत्तै पाइनन्। बेलाबेलामा महिनारायण घर आउँथे। लक्ष्मी परिवारको खुसीमै रमाएकी थिइन्। २०७४ मा घर आएका महिनारायणले फागुन २० गते छोराहरूको जन्मदर्ता गर्दा रोशन र कृष्णको आमाका नाममा मुनाको नाम लेखाए। स्थानीय पञ्जिकाधिकारी तरुणकुमारले जन्मदर्ता बनाउन आउने सूचक स्वयम् बुवा भएपछि आमा को हो भनेर सोधखोज गरेनन् र आमाका नाममा इलामकी मुना खाती यादव भनेर प्रमाणित गरिदिए। राजविराज अस्पतालबाट पनि लक्ष्मीको छोरा भएको प्रमाणित हुने लक्ष्मीका बुवा शिवनारायण यादवले दाबी गरे। अग्निसाइर कृष्णसवरण गाउँपालिका४ बनौलीस्थित माइतीमा रहेकी लक्ष्मी आफ्नै छोराको वास्तविक आमा हुँ भन्ने प्रमाण जुटाउन र न्याय पाउन अस्पताल र प्रहरीकहाँ धाइरहेकी छिन्। महिनारायणले पनि छोराहरू लक्ष्मीबाटै जन्मिएको र आमाको नाममा दोस्री पत्नी मुनाको नाम लेखाएको स्विकारे। जागिर अवधिमा बाहिर रहँदा पत्नीबारे गाउँलेले अनेकौं कुरा गरेकाले सम्बन्धविच्छेद गर्न चाहे पनि लक्ष्मीले नमानेपछि आफूले दोस्रो विवाह गरेको उनले बताए। यो कुरा थाहा पाएकी मुना पनि अहिले उनीबाट अलग भएकी छिन्। प्रहरी निरीक्षक प्रकाश बस्नेतले निवेदन दर्ता गरी आवश्यक प्रक्रिया थालिएको बताए।"
उखुको अध्ययन गर्न समिति,"काठमाडौं : उखु किसानले भोग्दै आएको समस्या अध्ययन गर्न प्रादेशिक सरकारले अध्ययन समिति गठन गरेको छ। उखु किसानले उखु बिक्री गरेबापत समयमा भुक्तानी नपाएको, लागत मूल्य नपाएको, सरकारबाट प्राप्त गर्नुपर्ने प्रोत्साहन खर्च नपाएको विषयमा अध्ययन गर्न प्रदेश २ सरकारले आठ सदस्यीय अध्ययन समिति गठन गरेको हो। प्रदेश २ का भूमि व्यवस्था, कृषि तथा सहकारीमन्त्री शैलेन्द्रकुमार साहकाअनुसार भूमि व्यवस्था, कृषि तथा सहकारी राज्यमन्त्री योगेन्द्रराय यादवको संयोजकत्वमा आठ सदस्यीय समिति गठन गरिएको हो। समितिलाई उखु किसान र उखु उद्योगीबीचको समस्या पहिचान गरी सुझावसहित प्रतिवेदन एक महिनाभित्र उपलब्ध गराउन जिम्मेवारी दिइएको छ। यसका साथै यो क्षेत्रमा देखा परेको समस्याबारे छलफल गर्न किसान, चिनी उद्योगीसहित सरोकारवाला निकायको आगामी बिहीबार संयुक्त बैठकसमेत मन्त्रालयले बोलाएको छ। हालसम्म उखुका समर्थन मूल्य सरकारले नतोक्दा चिनी उद्योगीले क्रसिङ सुरु गरेका छैनन्। क्रसिङका लागि कात्तिक दोस्रो सातादेखि उत्तम समय मानिन्छ। किसान, चिनी उद्योगी र सरकारबीच मूल्यको विषयमा हालसम्म ठोसपूर्ण छलफल नहुँदा उखुको समर्थन मूल्य तोकिएको छैन।"
यूटीएलको बक्यौता सवा अर्ब,"काठमाडौं : सरकारलाई यति ठूलो रकम तिर्न बाँकी भएको यो कम्पनीको अहिले नामोनिसाना छैन। यसले सरकारी नियकासमक्ष नियमित सम्पर्क गर्ने गरेको छैन। यसको सेवाग्राहीे, कार्यालय, कम्पनीमा काम गर्ने कर्मचारी छैनन्। नियामक निकाय प्राधिकरणले पत्र काटेपछि पनि सम्पर्क गर्ने व्यक्ति पाउन गाह्रो भएको छ। प्राधिकरणको सम्पर्कका यूटीएलको प्रतिनिधित्व गरेर जाने सूयस प्रधान र समा थापा मात्रै छन्। यी दुई व्यक्ति पनि प्राधिकरणले नै खोजेको बेला भेटिँदैनन्। दुवै व्यक्ति आधिकारिक नभएको भन्दै मिडियाको सम्पर्कमा आउन पनि मान्दैनन्। यूटीएललाई प्राधिकरणले बक्यौता तिर्न पटकपटक ताकेता गरेको भए पनि सम्पर्कमै आउँदैन। सम्पर्कमा आए पनि कार्यक्षमतामा उठाउने गरिएको प्रश्न नै अनुत्तरित छ, आर्यालले भने। यूटीएल आफैंले यस अघि पेस गरेको रोल आउट प्लानअनुसार काम नगरेको भन्दै प्राधिकरणले ५ लाख रुपैयाँ जरिवाना तिराएको थियो। त्यो जरिवाना पनि बाँकी छ। यूटीएलको कार्यक्षमता सन्तोषजनक नभएको, सेवाग्राही शून्य रहेको र यसले तिर्नुपर्ने दायित्व मात्रै बढ्दै गएको तर कम्पनीले जिम्मेवार नभएको काम नगरेको तथा फ्रिक्वेन्सी मात्रै ओगटेर बसिरहेको छ। यूटीएलको इजाजत खारेज गर्ने प्राधिकरणले यस अघि गरेको निर्णयबिरुद्ध यूटीएल अदालत गएको छ। यूटीएलले इजाजत खारेज रोकिपाँऊ भनेर सर्वोच्च अदालतमा पेस गरेको रिट निवेदनमाथि अदालतले अन्तरिम आदेश दिएको छ। यो मुद्दाको किनारा नलागेको र मुद्दा विचाराधिन भएकाले ९ महिनादेखि यूटीएल प्राधिकरणको सम्पर्कमा छैन। यूटीएलले सेवाग्राही नभए पनि यसले दूरसञ्चार प्राधिकरणबाट प्राप्त ९ सय र १८ सय मेगाहर्जमा सेवा सञ्चालन गर्न पाएको दुईवटा फ्रिक्वेन्सी ओगटेर मात्रै बसेका छ। सरकारले यो कम्पनीलाई ९ सयमा ५ मेगाहर्ज र १८ सयमा १२ मेगाहर्जको फ्रिक्वेन्सी दिएको छ। यूटीएलका सेवाग्राहीको संख्या कुनै समय सवा ५ लाख पुगिसकेको भए पनि अहिले शून्य अवस्थामा छ। यो कम्पनीमा ८० प्रतिशत लगानी भारतीयको छ। यो कम्पनीमा महानगर टेलिफोन निगम लिमिटेडको २६ दशमलव ६८ प्रतिशत, टेलिकम्युनिकेसन कन्सल्ट्यान्ट इन्डिया र टाटा कम्युनिकेसनको २६ दशमलव ६६ प्रतिशतको समान सेयर र नेपाली कम्पनी नेपाल भेन्चर्स प्रालिको २० प्रतिशत सेयर लगानी छ। सरकारबाट विभिन्न बहानामा सुविधा मात्रै उपभोग गर्ने तर लगानी थपेर सेवा गर्न नसक्दा यो कम्पनीको बजार रणनीति नै कमजोर छ। यसलाई प्राधिकरणले साढे दुई वर्ष महिना अगाडि नै जीएसएम सेवा सञ्चालन गर्न पाउने गरी युनिफाइड लाइसेन्स (एकीकृत अनुमतिपत्र) दिएको थियो। यसले ग्रामीण दूरसञ्चार विकास कोषको रकम खर्चेर प्राधिकरणले जिम्मा दिएको प्रदेश ४ र ५ मा अप्टिकल फाइबर बिच्छ्याउने काम पनि पाएको छ। तर, पूर्वाधार निर्माणमा कमजोर भएको कम्पनीले अप्टिकल फाइबर बिच्छ्याउने जिम्मा पाएको दुई वर्षको समय सकिसक्दा पनि काम सुरु गर्न सकेन। यसले दुई अर्ब रुपैयाँ अनुदान पाएको अप्टिकल फाइवर बिच्छ्याउने काम गरेको छैन। यूटीएलको मुद्दा अदालतमा बिचाराधिन भएकाले प्राधिकरणले यसको विषयमा कुनै निर्णय लिन सकेको छैन। भारतीय लगानीको कम्पनी युनाइटेड टेलिकम लिमिटेड (यूटीएल)को सरकारी बक्यौता सवा अर्ब रुपैयाँ पुगेको छ। यूटीएलले गत भदौसम्म नेपाल दूरसञ्चार प्राधिकरण (एनटीए) लाई तिर्नुपर्ने बाँकी रकमको दायित्व एक अर्ब ३० करोड ७८ लाख ९५ हजार रुपैयाँ छ। यसले प्रयोग गरिरहेको फ्रिक्वेन्सीको रकम थप गर्दा बक्यौता अझै बढ्ने प्राधिकरणका प्रवक्ता मीनप्रसाद अर्यालले जनकारी दिए। उनका अनुसार यो कम्पनीले सेवा नदिएपछि यसले ओगटेको दूरसञ्चारको फ्रिक्वेन्सीको भने शुल्क तिर्नुपर्ने हुन्छ। यस्तो फ्रिक्वेन्सी शुल्क हरेक महिना सेवा प्रयोग गरे पनि नगरे पनि एउटै दरमा तिरिरहनुपर्ने प्राधिकरणले जानकारी दिएको छ। दूरसञ्चार सेवामा नेपाल टेलिकमसँग प्रतिस्पर्धा गर्न यो कम्पनी भित्रिएको थियो। सरकारले २०५८ सालमै नेपाल टेलिकमको प्रतिस्पर्धी कम्पनी बनाउने गरी यसलाई अनुमति दिएको थियो। प्राधिकरणमा यूटीएलले तिर्नुपर्ने रकममा विभिन्न सेवा लिएको र सरकारी निकायलाई बुझाउनुपर्ने विभिन्न प्रकारका शुल्क एक अर्ब ११ करोड ९२ लाख रुपैयाँ छ। यो रकममा १८ करोड ८६ लाख ५३ हजार रुपैयाँ दण्ड र जरिवानाबापत नै जोडिएको प्राधिकरणले अन्नपूर्णलाई उपलब्ध गराएको तथ्यांकमा उल्लेख छ। यूटीएलले प्राधिकरणलाई फ्रिक्वेन्सी शुल्क ग्रामीण दूरसञ्चार विकास शुल्क, वार्षिक आम्दानीका चार प्रतिशतले रोयल्टी, प्रतिबद्धताअनुसार रोयल्टीको किस्ता, इजाजतपत्र शुल्क, जरिवानासहितको रकम गरेर यो कम्पनीले प्राधिकरणलाई तिर्नुपर्ने रकम एक अर्ब ३० करोड रुपैयाँ नाघेको हो। यो शुल्कमा पछिल्लो ३ महिनाको रोयल्टी शुल्क जोडन बाँकी छ।"
ज्यान मुद्दामा गाउँपालिका अध्यक्ष जेल चलान,कलैया : सवारी ज्यान मुद्दामा बाराको विश्रामपुर गाउँपालिकाका अध्यक्ष अमिरिलाल राउत जेल चलान भएका छन्। डेढ दशकअघिको फैसलालाई कार्यान्वयन गर्दै बारा जिल्ला अदालतले आइतबार गाउँपालिका अध्यक्ष राउतलाई जेल पठाएको हो। २०६२ सालमा भएको सवारी ज्यान मुद्दामा जिल्ला अदालतले राउतविरुद्ध २९ दिन कैद र दुई हजार जरिवाना फैसला गरेको थियो। फैसला अनुसार कैद भुक्तान नगरी बसेका राउतलाई प्रहरीले आइतबार बिहान पक्राउ गरेर अदालतमा पेश गरेको थियो। अदालतले पुरानो फैसलालाई कार्यान्यवन गर्ने क्रममा राउतलाई कारागार चलान गर्न आदेश दिएको हो। आदेशसंगै प्रहरीले राउतलाई वीरगन्ज कारागार पठाएको बाराका प्रहरी उपरीक्षक विकासराज खनालले जानकारी दिए। प्रहरी उपरीक्षक खनालका अनुसार २०६२ सालमा राउतले चलाएको ना ४ प ३७८५ नम्बरको मोटरसाइकलले बाराको छातापिपरामा ६५ वर्षीया हसियादेवि चौधरीलाई ठक्कर दिँदा उनको मृत्यु भएको थियो। चौधरीको मृत्यु भएपछि पीडित परिवारले राउतविरुद्ध अदालतमा रिट दायर गरेका थिए। सोही रिटमा जिल्ला अदालत बाराले २०६३ साल भदौ २९ गते राउतविरुद्ध फैसला सुनाएको थियो। अदालतको फैसलापछि राउत कैद भुक्तान नगरी फरार रहेको देखिएकाले पक्राउ गरेर अदालतमा पेश गरेको प्रहरी उपरीक्षक खनालले बताए। अदालतबाट कैद फैसला सुनाइएका राउत २०७४ असोजमा भएको स्थानीय तहको निर्वाचनमा गाउँपालिका प्रमुखमा निर्वाचित भएका हुन्। राउत नेपाल लोकतान्त्रित फोरमबाट उम्मेदवार बनेका थिए।
विप्लवको अपहरणमा परेका गाउँपालिका अध्यक्षको उद्धार,"विस्नप्रसाद न्यौपाने कालिकोट : दैलेखको ठाटीकाँध गाउँपालिकाका अध्यक्ष धिरबहादुर शाही अपहरण मुक्त भएका छन्। विप्लव नेतृत्वको पार्टीको अपहरणमा परेका शाहीलाई प्रहरीले आइतबार साँझ कालिकोटको शुपालिका गाउँपालिको एक जंगलबाट सकुसल उद्धार गरेको हो। जिल्ला प्रहरी कार्यालयका प्रमुख डिएसपी श्यामबाबु ओलियाका अनुसार विप्लव कार्यकर्ताले एकान्त जंगलमा राखेको अवस्थामा उनको उद्धार भएको हो। प्रहरीले घेरा हाल्नुअघि नै विप्लव कार्यकर्ता भने उनलाई छोडेर भागेको प्रहरीको भनाइ छ। गाउँपालिकाका अध्यक्ष शाही, उनकी पत्नी र भाइ शनिबार राति अपहरणमा परेका थिए। शनिबार राति करिब १२ बजेतिर उनीलाई अपहरण परेका थिए। अध्यक्ष शाहीसँगै अपहरणमा परेकी पत्नी इला शाही भने यसअघि नै छुटेकी छन्। गाउँपालिका अध्यक्षका भाइ हस्त शाहीका अनुसार अध्यक्ष शाहीको ठाटीकाँध गाउँपालिका२स्थित श्रीपाटामा रहेको आफ्नै घरबाट सोधपुछ गर्नुछ भन्दै अज्ञात समूहले लिएर गएका थिए। उक्त समूहले भाइलाई आधाबाटोसम्म लगेर साढे १ बजेतिर छोडिदिएका थिए। आइतबार बिहान सुरक्षा समितिको बैठकले अपहरितको खोजी तिब्र पार्ने निर्णय गरे लगत्तै नेपाल र सशस्त्र प्रहरीको टोली खोजीमा सक्रिय भएको थियो। मध्यरातमा पत्नीसहित गाउँपालिका अध्यक्षको अपहरण"
शितलहरले रुपन्देहीका विद्यालय बन्द,"भैरहवा : निरन्तरको शितलहरले जनजीवन कष्टकर भएपछि रुपन्देहीको रोहिणी गाउँपालिकाका विद्यालय बन्द हुने भएका छन् । चिसोले बालबालिकाहरुलाई विद्यालय आउन जान र अध्ययन गर्न समस्या परेपछि दुई दिन विद्यालय बिदा दिने निर्णय भएको रोहिणी गाउँपालिकाका अध्यक्ष सनोज यादवले जानकारी दिए। गाउँपालिकाले एक विज्ञप्ति जारी गर्दै पुस ७ र ८ गते गापा भित्र रहेका सबै सामुदायिक, धार्मिक तथा संस्थागत विद्यालयमा बिदा रहने जनाएको छ ।"
सरकारी वकिलप्रहरी सम्मेलन सकियो : कसुरदारलाई उन्मुक्ति नदिइने प्रतिबद्धता,"काठमाडौं : कानुनले परिभाषित गरेको कसुरमा संलग्न जो कोहीलाई कारवाहीको दायरमा ल्याइनेलगायतका प्रतिबद्धतासहित ३३ बुँदे घोषणापत्र जारी गर्दै सरकारी वकिलप्रहरीको तीनदिने राष्ट्रिय सम्मेलन आइतबार सकिएको छ। सम्मेलनले मानव तस्करीका घटना निरन्तर वृद्धि हुँदै गएकोप्रति चिन्तासमेत जनाएको छ। वैदेशिक रोजगारीको नाममा हुने मानव तस्करीलाई नियमन गर्ने कानुनी व्यवस्थाको मागसमेत गरिएको छ। सम्मेलनले सूचनाको हकको प्रयोग गर्दा अपराध अनुसन्धानको गम्भीरता, यसको संवेदनशीलता र अनुसन्धानमा पर्न सक्ने नकारात्मक प्रभावप्रति संवेदनशील हुनुपर्ने आवस्यकतासमेत औंल्याएको छ। सार्वजनिक शान्ति, कानुन र व्यवस्था कायम गर्ने कार्यमा नागरिकको कर्तव्यसमेतलाई मनन गरी अपराधसँग सम्बन्धित सूचनाको प्रवाह गर्ने विषयमा संवेदनशील हुन पनि आम संचारमाध्यमको ध्यानाकर्षण गरिएको छ। अपराध अनुसन्धानमा अवरोध खडा गर्ने तथा अनुसन्धान एवम् अभियोजनको कार्यमा असहयोग गर्ने व्यक्ति तथा निकायलाईसमेत कानुनी कारवाहीको दायरामा ल्याउने गरी काम गरिने प्रतिबद्धता पनि जनाएको छ। अपराध अनुसन्धानमा प्रमाणको संकलनका विषयमा वैयक्तिक स्वतन्त्रता र गोपनीयताको अधिकारको संवैधानिक व्यवस्थाको सम्मान गरिने प्रतिबद्धता पनि घोषणापत्रमा छ। अपराध अनुसन्धान परम्परागत रुपमा गरेर सम्भव नहुने ठहर सम्मेलनको छ। सामुदायिक सेवा, खुला कारागार, सप्ताहन्त कैद, श्रमसहित कैद, प्रोवेसन, प्यारोल, रात्रिकालीन कारावासलगायतका सुधारात्मक व्यवस्थाको कार्यान्वयनमा ल्याइने प्रतिबद्धता पनि घोषणापत्रमा छ। फौजदारी कसूरको अनुसन्धान र अभियोजन कानुनले परिभाषित गरेको विधि र प्रक्रियाबाट सञ्चालन हुने घोषणापत्रमा उल्लेख छ। अनुसन्धान र अभियोजन नियतवस नगरिने प्रतिबद्धता पनि सरकारी वकील र प्रहरीले व्यक्त गरेका छन्। सम्मेलनमा ६ सय २५ जनाको सहभागीता रहेको आयोजकले जनाएका छन्। विज्ञद्वारा प्रस्तुत १४ विषयका कार्यपत्रमा व्यापक छलफल गरिएको थियो।"
नेपालगन्जमा वर्षकै बाक्लो कुहिरो : उडान ठप्प,"नेपालगन्ज : नेपालगन्जमा आइतबार वर्षकै सबैभन्दा बाक्लो हुस्सु लागेको छ। जल तथा मौसम विज्ञान विभागको राँझास्थित हावापानी फिल्ड कार्यालयका अनुसार आइतबार नेपालगन्जमा न्यूनतम तापक्रम ११ दशमलव ५ डिग्री सेल्सियस थियो भने अधिकतम तापक्रम १६ डिग्री सेल्सियस थियो। दिउँसो एकछिन बाहेक दिनभर बाक्लो हुस्सुकुहिरो लागेको थियो। हावापानी फिल्ड कार्यालयका प्रमुख पलबहादुर विश्वकर्माले भने, आज यो वर्षकै सबैभन्दा बाक्लो हुस्सुकुहिरो लाग्यो। जसका कारण विमान सेवा पनि प्रभावित भयो। कार्यालयले नेपालगन्जमा यो वर्षकै सबैभन्दा कम तापक्रम भने शनिबार ८ डिग्री सेल्सियस मापन गरेको जनाएको छ। रत्नराजमार्गमा पर्ने बाँकेको जानकी गाउँपालिका६ पिप्रहवा चोकमा टायर बालेर आगो ताप्दै सर्वसाधारण। तस्बिर : शंकरप्रसाद खनाल। नेपालगन्जबाट विमान उडाउन कम्तीमा पनि एक हजार ६ सय मिटर भिजिविलिटी चाहिन्छ तर यहाँको भिजिविलिटी कम्तीमा बिहान ७ बजे ५० मिटर रहेको जल तथा मौसम विज्ञान विभाग मौसम पूर्वानुमान विभागले बताएको छ। हावापानी कार्यालयले दिउँसो एकछिन मधुरो घाम लाग्दा एक हजार २ सय मिटर भिजिविलिटी पुगेको जानकारी दियो। बाक्लो हुस्सुकुहिरोका कारण आइतबार नेपालगन्जबाट हुने सबै उडान प्रभावित भएका थिए। नेपाल वायुसेवा निगमको नेपालगन्ज कार्यालय प्रमुख प्रेमनाथ ठाकुरका अनुसार बाक्लो हुस्सुका कारण आइतबार एउटा पनि विमान उडान भएन। यहाँबाट दैनिक २५ भन्दा बढी विमान उडान हुन्थे, प्रमुख ठाकुरले भने, हिमाली जिल्लाको मौसम त राम्रो थियो। यहाँको मौसम खराब हुँदा आइतबार सबै फ्लाइडहरु क्यान्सिल गरिए। हिमाली जिल्ला हुम्ला र सिमिकोटमा हिमपात हुँदा प्रभावित भएको विमान सेवा शनिबार भने सुचारु भएको थियो। नेपालगन्ज विमानस्थलबाट काठमाडौं, हुम्लाको सिमकोट, बाजुराको कोल्टी, डोल्पा, जुम्ला, रारा, अछामको साँफेबगर र रुकुमको सल्लीबजारमा उडान हुने गर्छ। खराब मौसमका कारण नेपाल वायुसेवा निगम, बुद्ध, यति, श्री एयरलगायतका सबै विमानले उडान रद्द गरेका थिए। हुस्सुका कारण बाँकेको रत्नराजमार्ग र पूर्वपश्चिम राजमार्गमा चल्ने गाडीहरुले दिउँसै बत्ति बालेका थिए। नेपालगन्ज उपमहानगरपालिका, कोहलपुर नगरपालिकालगायत जिल्लाका विभिन्न स्थानमा सर्वसाधारण सडक किनारमा आगो तापेर बसेका देखिन्छन्।"
शीतलहरले परासीको जनजीवन कष्टकर,"परासी : केही दिनदेखि शीतलहर बढेपछि जिल्ला प्रशासन कार्यालय पश्चिम नवलपरासीले सार्वजनिक अपिल निकालेर सर्वसाधारणलाई सचेत गराएको छ । हप्ता दिनदेखि जिल्लामा बाक्लो हुस्सु र मसिनो पानीको थोपासँगै चिसो हावा चलेपछि जनजीवन कष्टकर बन्दै गएको छ । चिसोले जनजीवन कष्टकर बन्दै गएपछि जिल्ला प्रशासन कार्यालयले त्यसबाट जोगिन सर्वसाधारणलाई स्थानीय सञ्चारमाध्यम मार्फत सर्वसाधारणलाई सचेत गराएको हो । चिसोबाट सबैभन्दा बढी सडकमा बस्ने बेसहारा व्यक्ति प्रभावित भएपछि जिल्ला प्रशासनले कम्बल वितरण गरेको छ। स्थानीय तहहरुले चोकचोकमा आगो ताप्न दाउरा वितरण गर्न थालेका छन् । चिसो बढेपछि जिल्ला विपद् व्यवस्थापन समितिले जिल्लामा विपन्न समुदायको तथ्यांक निकालेर राहतका कार्यक्रमसमेत अघि बढाएको छ । विपद् व्यवस्थापन समितिका अध्यक्ष एंव प्रमुख जिल्ला अधिकारी शम्भु प्रसाद मरासिनीले जिल्लामा १० हजारको हाराहारीमा विपन्नको संख्या रहेको बताए । जिल्लामा तीन नगरपालिका र चार गाउँपालिका छन् । विपन्नको संख्या बर्दघाट नगरपालिकामा सबैभन्दा बढी छ । यहाँ २ हजार ९ सय ८७ विपन्न समुदायको संख्या रहेको विपद् व्यवस्थापन समितिले जनाएको छ । त्यसैगरी रामग्राम नगरपालिकामा १ हजार ५ सय ६४ जना विपन्नको संख्या छ । सुनवल नगरपालिकामा ५ सय ६० र सुस्ता गाउँपालिकामा १ हजार ५ सय ७५ विपन्नको संख्या छ । त्यस्तै प्रतापपुरमा १ हजार ३ सय ५०, पाल्हीनन्दनमा ८ सय ५९ र सरावलमा ७ सय ५० परिवार विपन्न समुदायको संख्या रहेको छ । चिसोबाट सबैभन्दा बढी उनीहरु प्रभावित हुने भएकाले सरकारी कार्यालय, स्थानीय तह र संघसंस्थाको समन्वयमा कम्बल र न्यानो कपडा वितरणको व्यवस्था गरिएको प्रजिअ मरासिनीले बताए । न्यानो कपडा वितरण अन्तरगत जिल्ला प्रशासन कार्यालयको अनुरोधमा सुस्ता गाउँपालिकाका २ सय बढी विपन्न समुदायलाई निजामती कर्मचारी श्रीमती संघ केन्द्रीय समितिले २ सय थान ब्याल्याङकेट वितरण गरेको छ । 'प्रभावित समुदायलाई कम्बल वितरण गर्न रेडक्रस, विभिन्न संघसंस्था र स्थानीय तहसँग समन्वय गरेका छौं।' राहतका लागि कुनै कमि हुन दिदैनौं । आवश्यकताअनुसार कम्बल वितरण सुरु गरेका छौं, 'प्रजिअ मरासिनीले भने । चिसो बढेपछि सडक, सवारीसाधन र सरकारी कार्यालयमा सर्वसाधारणको चहलपहल न्यून छ । यसैबीच चिसोले मुटु, श्वासप्रश्वास, बाथरोग, कोल्ड डाइरेरिया, निमोनिया, ज्वरो र रुघाखोकीका बिरामीको संख्या बढेको पृथ्वीचन्द्र जिल्ला अस्पताल परासीका मेडिकल सुपरिटेण्डेण्ट डा मोहम्मद नुरुल होदाले बताए । चिसोमा न्यानो कपडा लगाउन र झोलिलो पदार्थ खान चिकित्सकहरुले सुझाव दिएका छन्।"
डोजरले महिला हुत्याउने चालक धरौटीमा रिहा,बैतडी : सडक निर्माणका क्रममा विवाद हुँदा डोजरले महिला हुत्याउने चालक किशोर बोहरा थुनामुक्त भएका छन्। बैतडीको दशरथचन्द नगरपालिका वडा नं९ ग्वाल्लेकमा गत कार्तिक ४ गते सडक निर्माणका क्रममा विवाद हुँदा बोहोराले चलाएको डोजर हुत्याउँदा एक महिला घाइते भएकी थिइन्। भिडियो सार्वजनिक भएपछि बोहरामाथि ज्यान मार्ने उद्योगमा मुद्दा दर्ता भएको थियो। मुद्दा दर्ता गरेपछि बोहरालाई पुर्पक्षका लागि जिल्ला अदालतले मंसिर १ गते कारागार चलान गरेको थियो। जिल्ला अदालतको आदेशलाई उल्ट्याउँदै उच्च अदालत दिपायलको महेन्द्रनगर इजलासले बोहरालाई धरौटीमा रिहा गर्न आदेश दिएको हो। उच्च अदालतको पौष ३ गतेको आदेश अनुसार बोहरालाई ५० हजार धरौटीमा रिहा गरिएको जिल्ला कारागार बैतडीका जेलर अनिल तिवारीले जानकारी दिए। उनले भने जिल्ला अदालतको आदेश अनुसार बोहरालाई कारागार चलान गरिएको थियो। उच्च अदालतले थुनामुक्त गरी धरौटीमा राखेर अनुसन्धान गर्ने आदेश सहित पत्र दिएपछि बोहरालाई थुनामुक्त गरिएको छ। बोहरामाथि ज्यान मार्ने उद्योगमा मुद्दा दर्ता भएको र सो मुद्दाको टुंगो नलागेकाले उच्च अदालतको आदेश अनुसार धरौटीमा रिहा गरिएको तिवारीले बताए। यसअघि डोजर चलाउन उक्साउने आरोपमा पक्राउ परेका स्थानीय भोजराज जोशी र धर्मानन्द जोशी तथा डोजर मालिका भानीदत्त जोशी पनि ५०५० हजार धरौटी बुझाएर रिहा भएका थिए। सडक खन्ने क्रममा डोजरले स्थानीय गौरी जोशीलाई हुत्याएपछि घटनाको सर्वत्र आलोचना भएको थियो। डोजरकाण्डपछि अहिले सो क्षेत्रमा सडक निर्माण कार्य पूर्णरुपमा रोकिएको छ।
दुई प्रहरी अधिकृतविरुद्ध मुद्दा,"काठमाडौं : प्रहरी कार्यालय मलंगवा, सर्लाहीका प्रहरी निरीक्षक रामकिशोर साहसहित दुई प्रहरी अधिकृतविरुद्ध मुद्दा दायर गरेको छ। प्रहरी निरीक्षक रामकिशोर साहले ठगी सम्बन्धी उजुरीमा मिलाई दिने भनी सेवाग्राहीसँग घुस लिएका थिएका थिए। ९० हजार घुस लिदा लिदै पक्राउ परेका साहविरुद्ध भ्रष्टाचार निवारण ऐन बमोजिम जरिवाना र कैद सजाय मागसहित विशेष अदालत, काठमाडौंमा आरोपपत्र दायर गरिएको छ। यस्तै ट्राफिक प्रहरी पोष्ट महेन्द्रनगर धनुषामा कार्यरत प्रहरी सहायक निरीक्षक नवीनकुमार झाविरुद्ध मुद्दा दायर गरिएको छ। प्रति ट्रिपर एक हजार उठाउने सहायक निरीक्षकविरुद्ध अख्तियारले विशेष अदालतमा मुद्दा दयार गरेको छ।"
मिथुन कुँवरलेको फोटो उत्कृष्ट,"काठमाडौं : नेपाल ललितकला प्रज्ञाप्रतिष्ठानको उपकुलपतिको सचिवालयको मुख्य आयोजना र वास्तुकला तथा अन्य सिर्जनात्मक कला विभागको सहकार्यमा आयोजित सुन्दर नेपाल खुसी नेपाली प्रतियोगितामा पाल्पाका मिथुन कुँवरले खिचेको पाल्पामा दसैँका लागि घरमा परम्परागत तरिकाले रङ लगाउँदै गरेको तस्बिरले प्रथम स्थान हासिल गरेको छ। यसैगरी प्रवीण श्रेष्ठले खिचेको भक्तपुरमा बेल विवाहमा रमाउँदै गरेकी बालिकाको तस्बिरले दोस्रो स्थान हासिल गर्दा दयासागर केसीको पाटन दरबारक्षेत्रमा पुनर्निर्माणका लागि काठमा बुट्टा कुद्दै गरेको तस्बिरले तेस्रो स्थान प्राप्त गरेको छ। स्कन्द गौतमको कुहिरोभित्र देखिएको गुम्बाकोे तस्बिरले सान्त्वना पुरस्कार प्राप्त गर्न सफल भएको छ। नेपाल ललितकला प्रज्ञाप्रतिष्ठानले नेपाली कलावृत्तमा देखिँदै आएका विविध कलाआयामलाई सम्बन्धन गर्दै आएको छ भने कला विकास र यसको उन्नयनमा निरन्तर विविध काम गर्दै आएको छ। प्रतियोगिताका लागि देशभरबाट २२१ फोटोग्राफरका करिब १ हजार फोटोहरु प्राप्त भएका थिए। नेपालका वरिष्ठ फोटोग्राफर मणि लामाको अध्यक्षता तथा केयु स्कुल अफ आर्टका सहप्राध्यापक तथा वरिष्ठ कलाकार सुजन चित्रकार र स्पेसेस म्यागजिनका प्रमुख कार्यकारी अधिकृत तथा वरिष्ठ फोटोग्राफर अशेष राजवंश सम्मीलित निर्णायकमण्डलले विजेतासहित उकृष्ट ७० वटा फोटो छानेको हो। यस प्रतियोगिताका प्रथमले ४० हजार रुपैयाँ, द्वितीयले २५ हजार रुपैयाँ, तृतीयले १५ हजार रुपैयाँ र सान्त्वना स्वरूप १० हजार रुपैयाँ पुरस्कार प्राप्त गर्नेछन्। वरिष्ठ फोटोग्राफर अशेष राजवंशीले नेपालमा फोटोग्राफी संस्कृतिको विकास हुँदै छ भन्ने यस प्रतियोगिताले देखाएको बताउँदै फोटो खिच्ने हेर्ने तरिका र देखाउन खोजेको कुरा स्पष्ट पार्ने तस्बिर नै राम्रो हुने बताए। फोटोहरु राम्रो आएको छ, प्रथम हुने फोटोले सरल जनजीवन र खुशीलाई सरल रूपमा उतारिएको छ भने नेपाली परिवेश र मौलिकता झल्किएको केयु स्कुल अफ आर्टका सहप्राध्यापक तथा वरिष्ठ कलाकार सुजन चित्रकारले बताए। फोटोका सर्जकलाई राष्ट्रिय स्तरको प्रतियोगितामा समावेश गराउने मात्र नभई उत्कृष्ट सर्जकलाई पुरस्कारबाट प्रोत्साहित गर्ने र कला फोटोग्राफीको व्यापकतालाई अझ बढाउने यसको उद्देश्य रहेको प्रतिष्ठानका उपकुलपति गोपाल चित्रकारले बताए। प्रतियोगिताबाट छानिएका उत्कृष्ट ७० फोटोको प्रदर्शनी यही २०७७ पौष ११ गते नेपाल ललितकला प्रज्ञाप्रतिष्ठान नक्सालमा हुनेछ। यसै कार्यक्रममा प्रतियोगिताको विजेतालाई पुरस्कार वितरण पनि गरिनेछ। प्रदर्शनी २०७७ पौष १७ सम्म चल्नेछ।"
माओवादीले गाडेको ९ हजार गोलीसहित मेसिन गन बरामद,"धरान : सुनसरीको बराहक्षेत्र नगरपालिका५ भरौलबाट तत्कालीन माओवादीले सेना समायोजनका बेला जमिनमुनि लुकाएर राखेको ठूलो परिमाणको गोलीसहित अत्याधुनिक हतियार फेला परेको छ। नेपाली सेनाको इटहरीस्थित पूर्वी पृतना हेडक्वार्टरको टोलीले आइतबार माओवादी कार्यकर्ताको कुखुराको खोरबाट एक थान सर्ट मेसिन गन (एसएमजी)सहित गोली बरामद गरेको हो। भरौलका पूर्वमाओवादी कार्यकर्ता खेमराज प्रधानको कुखुराको खोरमुनि लुकाइएको एक थान सर्ट मेसिन गन र विभिन्न हतियारमा प्रयोग हुने ९ हजार ९ सय ८२ थान गोली बरामद गरिएको सुनसरीका प्रहरी प्रमुख एसपी यज्ञविनोद पोखरेलले बताए। विशेष सुराकीका आधारमा सेनाले उक्त स्थानबाट हतियार बरामद गरेको हो। हतियार जमिनमुनि गाडेर राखेको चाल पाएपछि सुनसरीका सुरक्षा निकायका प्रमुखसहित सेनाको विशेष टोली हतियार बरामद गर्न भरौल पुगेको थियो। माओवादीले लुकाएको हतियारबारे सूचना पाएपछि बरामद गर्न सुनसरी प्रहरी प्रमुख पोखरेल, सेनाका क्याप्टेन प्रवेशबहादुर सिंह र सशस्त्र प्रहरी चतराका सशस्त्रका इन्स्पेक्टर अशोक न्यौपाने नेतृत्वको टोली भरौल पुगेको थियो। सेना र प्रहरीको टोलीले जमिन खनेर ठूलो परिणाममा गोली र अत्याधुनिक हतियार बरामद गरेको सुनसरीका सीडीओ राजेश पौडेलले बताए। उनले ६६२ एमएमको २ हजार ५ सय ९६ राउन्ड, ९ एमएमको २ हजार ६ सय ३२ राउन्ड, ५७६ एमएमको ४ हजार ५ सय ६५ र अन्य साना हतियारमा लाग्ने १ सय ८९ राउन्ड गोली बरामद गरिएको जानकारी दिएका छन्। सशस्त्र द्वन्द्व त्यागेर शान्ति प्रक्रियामा आएको तत्कालीन माओवादीका सेना समायोजनका बेलामा माओवादीले उक्त हतियार र गोली जमिनमुनि गाडेर राखेको बताइएको छ। तत्कालीन एमालेसँग पार्टी एकीकरण गरि तत्कालीन माओवादी यतिबेला नेकपा भएको छ। १० वर्ष माओवादी सशस्त्र द्वन्द्वको नेतृत्व गरेका नेकपा अध्यक्ष पुष्पकमल दाहाल प्रचण्डले सेना समायोजनपूर्व पार्टीसँग भएका हतियार खोलामा बगाएको अभिव्यक्ति दिएका थिए। बरामद हतियार र गोली सेनाले लगेको छ। हतियार बरामदबारे थप अनुसन्धान सुरु गरिएको एसपी पोखरेलले बताए। हतियार जमिनमुनि गाडेपछि माओवादी कार्यकर्ता प्रधानले ०६७ सालमा कुखुरा पाल्दै आएका थिए। हतियार गाडेको ठाउँमा प्रधानले पक्की ढलान गरि कुखुराको खोर निर्माण गरेका थिए। उक्त पोल्टी फर्म बन्द छ। सेना समायोजनपश्चात माओवादीका पूर्वलडाकु यामबहादुर अधिकारी नेपाली सेनाको सहायक रथीमा बढुवा भएपछि पूर्वमाओवादीले लुकाएको हतियार र गोली बरामद हुन थालेको स्रोतले जानकारी दिएको छ। बरामद हतियार र गोली सबै खिया लागेका छन्। सेनाले हतियार गाडेको स्थान वरपर निगरानी समेत बढाएको छ। आसपासका क्षेत्रमा समेत अन्य हतियार र गाली गाडिएको हुन सक्ने भन्दै चारवटै सुरक्षा निकायका सुरक्षाकर्मीहरु बराहक्षेत्रका विभिन्न स्थानमा परिचालन गरिएको छ। सीडीओ पौडेलले हतियार लुकाउने समूह पहिचान गरि अनुसन्धान सुरु गर्न प्रहरीलाई निर्देशन दिएको बताएका छन्। प्रहरीले यस अगाडि पनि धरानबाट एकथान एसएलआर र एकथान एम १६ हतियारसहित विप्लव कार्यकर्तालाई पक्राउ गरेको थियो।"
जबरजस्ती गर्न खोज्ने वडासदस्य पक्राउ,"भोजपुर : दक्षिणी हतुवागढी गाउँपालिका ६ होम्ताङका वडासदस्य बालकुमार राई बलात्कार प्रयासमा पक्राउ परेका छन् । कोहि नभएको मौका छोपी बाटो छेकेर राईले स्थानीय एक युवतीलाई जबरजस्ती करणी गरेको आरोपमा प्रहरीले नियन्त्रणमा लिएको हो। ४ दिनअघि स्थानीय लुङ्कुवाकी एक स्थानीय युवतीलाई साँझ घर फर्कने क्रममा वडासदस्य राईले जबरजस्ती गर्ने प्रयास गरेको खुलेको प्रहरीले जनाएको छ। पीडित युवतीका परिवारले जबरजस्ती करणी गर्न खोजिएको भन्दै गत पुष ३ गते वडा कार्यालयमा निवेदन दिएका थिए। कार्यालयमा निवेदन आएपछि सत्यतथ्य बुझ्न खोज्दा पीडक नै दोषी देखिएपछि सोहि वडाका वडाध्यक्ष सागर राईले प्रहरीको जिम्मा लगाएका थिए । इलाका प्रहरी कार्यालय घोरेटारका प्रहरी निरीक्षक जसबहादुर लिम्बूका अनुसार पीडक राईलाई नियन्त्रणमा लिइ जिल्ला प्रहरी कार्यालय भोजपुर ल्याइएको छ ।अब म्याद थप गरेर अनुसन्धान र कानुनी प्रक्रिया अगाडी बढाइने उनले बताए । राई यसअघि जबरजस्ती करणी आरोपमा वडा कार्यालयले निलम्बन गरेको थियो । गाउँमा पनि उनको नियत राम्रो नभएको स्थानीयबासीको आरोप छ।एक स्थानीयले भने, 'गाउँमा सुख छैन।गाउँका केटीलाई पनि दुव्र्यवहार गर्दै हिँड्छ, स्काउँ, धम्क्याउँ।' वडासदस्यको घटनाले गाउँपालिकाको पनि ध्यानाकार्षण भएको छ । जनप्रतिनिधीबाटै भएको जघन्य अपराधमाथि तत्काल कार्यापालिकाको बैठक बसी उनमाथि कारबाही गरिने गाउँपालिका प्रमुख प्रेमकुमार राईले बताए । यसरी भयो घटना हतुवागढी गाउँपालिका ६ होम्ताङका लुङ्कुवाकी स्थानीय २६ वर्षीया रिता राई (नाम परिवर्तीत) दिनभर बिजुलीको पोल टांगेर साँझपख घर फर्किदै थिइन्। बाटोमा एकजना अधबैंसे पुरुष उनी आउँदै गरेको बाटोतिर आइरहेका थिए। ती पुरुष उनकै वडाका जनप्रतिनिधि थिए, बालकुमार राई । नजिक आएपछि उनले चिनिन्। राईले केहिबेर रितालाई छेके। उनलाई ललाइफकाइ गर्न थाले। अस्वभाविक तरिकाले रिताको शरीरमा छुन थाले । साँझ छिपिएर अँध्यारो हुन लागिसकेको थियो । राईले बलपूर्वक दुर्व्यवहार गर्न थालेपछि रिता चिच्याइन् । उनी चिच्याएको सुनेपछि वरपरका आफन्त जम्मा हुनथाले। गाउँले आएको देखेर बालकुमारले कुलेलाम ठोकिहाले । रिता रोइरहिन् । 'घर फर्किने बेला बाटो छेके, हातपात गरे, के गर्नुभएको भन्दा उल्टै ज्यान मार्ने धम्की दिए, 'पीडित रिताले भनिन्, 'डर लागेपछि म कराए। मानिसको खैलाबैला भएपछि कता गयो पत्तै भएन।' रिता घरमा आएर रातभर रोइरहिन्। राती बावुआमा बहिनीसँग घटनाको बेलीविस्तार लगाइन्। भोलिपल्टै वडासदस्य राईविरुद्ध निवेदन दिन आफ्ना बावु र बहिनीसँग वडा कार्यालयमा दर्ता गराइन्। पीडित रिताका आफन्तले राईमाथि कडा कारबाहीको माग गरेका छन् । छोरीमाथि गलत नियत र दुव्र्यवहार गर्ने राईलाई कानुनी कारबाहीको दायरामा ल्याउन उनका बाबुले माग गरेका छन् । 'छोरीमाथि अन्याय भयो, जनप्रतिनिधि भन्ने वितिक्कै जे पनि गर्न पाइन्छ, कडा सजाय हुनुपर्छ,' रिताका बाबुले भने, 'अहिले छोडिदियो भोली अर्काको छोरीमाथि जे पनि गरिदेला, के भन्न सकिन्छ र।'"
मामालाई बुबा बनाएर नागरिकता लिने भारतीय पक्राउ,मलंगवा : झुठो विवरण पेश गरी नागरिकता लिने एक भारतीयलाई सर्लाहीको बरहथवाबाट प्रहरीले पक्राउ गरेको छ। पक्राउ पर्नेमा २० वर्षीय सिताराम सिंह राजपुत रहेको जिल्ला प्रहरी कार्यालय सर्लाहीले जनाएको छ । बरहथवा नगरपालिका २ का आफ्नै मामा गिर्जबहादुर भण्डारीलाई बाबु बनाएर नेपाली नागरिकताको प्रमाणपत्र लिएको आरोपमा उनलाई पक्राउ गरिएको प्रहरी नायव उपरीक्षक प्रतीतसिंह राठौरले जानकारी दिएका छन् । राजपुतले निरज भण्डारी नाम राखेर पुष ३ गते इलाका प्रशासन कार्यालय बरहथवा सर्लाहीबाट नागरिकता लिएका छन् । मामालाई बाबु बनाएर नागरिकता लिएको थाहा पाएपछि हजरियाबाट पक्राउ गरिएको प्रहरीले जनाएको छ । राजपुत पक्राउ परे पनि मामा गिर्ज भने फरार छन् । पक्राउ पर्ने राजपुतलाई झुठा विवरण पेश गरी नागरिकता लिएको भनी मुद्धा दर्ता गरिएको छ । जिल्ला अदालतबाट आइतबार ५ दिनको म्याद लिइ अनुसन्धान अगाडि बढाइएको प्रहरीले जनाएको छ ।
तालमा डुबेर दाङमा दुई बालकको मृत्यु,दाङ : दाङमा पानीको तालमा डुबेर दुई बालकको मृत्यु भएको छ। घोराही उपमहानगरपालिका १ अठ्ठाइसेमा रहेको किचेनी ताल (दह)मा डुबेर दुई बालकको मृत्यु भएको दाङ प्रहरीले जनाएको छ। स्थानीय भुपेन्द्र घर्तीको साढे २ वर्षीया छोरा युवराज घर्ती र बुद्धिराम घर्तीका चार वर्षीय छोरा समीर घर्तीको पानीमा डुबेर मृत्युभएको जिल्ला प्रहरी कार्यालय दाङले जनाएको छ। खेल्ने क्रममा बालकहरु पानीमा डुबेको प्रहरीको भनाइ छ। घटनाका बारेमा प्रहरीले थप अनुसन्धान सुरु गरेको छ। दाङ प्रहरी प्रमुख जनक भट्टराईले दुई बालक पोखरीमा डुवेर मरेको भन्दै थप अनुसन्धान भइरहेको बताए। एकै गाउँका दुई बालकको डुबेर मृत्यु भएपछि गाउँ शोकमा डुबेको छ। दाङमा पोखरी र तालमा डुवेर मृत्यु भइरहेको छ। यस अघि पनि तीन जना बालिकको डुवेर एकै साथ ज्यान गएको थियो।
करार डाक्टरका भरमा जिल्ला अस्पताल,"बैतडी : जिल्ला अस्पतालमा दरबन्दीका चिकित्सक नहुँदा समस्या भएको छ। नवौं तहका एकजना र आठौं तहका दुई डाक्टरको दरबन्दी रहेको जिल्ला अस्पताल अहिले करारका डाक्टरको भरमा सञ्चालन भइरहेको छ। जिल्ला अस्पतालमा कार्यरत स्त्रीरोग विशेषज्ञसमेत रहेका डाक्टर जगदीशचन्द्र विष्टको डडेल्धुरा अस्पतालमा समायोजन भएपछि जिल्ला अस्पताल करारका डाक्टरको भरमा सञ्चालनमा रहेको हो। दरबन्दीका चिकित्सक नहुँदा अस्पतालले प्रदान गर्ने सेवा प्रभावित भएका जिल्ला अस्पताल बैतडीका निमित्त प्रमुख डाक्टर वसन्तराज जोशीले जानकारी दिए। मलाई आर्थिक अधिकारसमेत दिइएको छैन्। यसले गर्दा अस्पतालको समान्य प्रशासनिक काम सञ्चालनमासमेत बाधा पुगेको छ। तत्काल खरिद गर्नुपर्ने सामग्रीसमेत खरिद गर्न सक्ने अवस्था नभएको उनको भनाइ छ। जसले अस्पतालको सेवामासमेत बाधा पुगेको उनले बताए। करारका डाक्टरलाई आर्थिक अधिकार नदिँदा कर्मचारीलाई तलब खुवाउनसमेत समस्या भएको डाक्टर जोशीले बताए। अस्पतालको प्रसूतिसेवासमेत करारका डाक्टरकै भरमा सञ्चालनमा रहेको छ। अप्रेशन गरेर बच्चा जन्माउने सुविधा भएपनि दरबन्दीका विशेषज्ञ डाक्टर नहुँदा समस्या छ। अस्पतालमा कार्यरत डाक्टर देवेन्द्र लेखकले तालिम लिएर अप्रेशन गरेर बच्चा जन्माउने सेवा दिइरहनुभएको छ। तर उहाँको करार अवधि पनि तीन महिना मात्रै बाँकी छ, डाक्टर जोशीले भने, अस्पतालमा दरबन्दी अनुसारका चिकित्स पठाउन सरकारले ढिलो गर्नुहुँदैन्। यस्तै जिल्ला अस्पतालमा ४ जना स्टाफ नर्सको दरबन्दी भएपनि सबै दरबन्दी रिक्त छन्। दरबन्दीका स्टाफ नर्स नहुँदा करारका स्टाफ नर्सले सेवा प्रवाह गरिरहेका छन्। नर्सिङ स्टाफ पनि सबै करारकै छन्। दरबन्दीका एकजना पनि छैनन्। यसले गर्दा प्रसूति सेवा प्रवाहमासमेत समस्या हुने गरेको छ। प्राथमिक स्वास्थ्य केन्द्रमा पनि डाक्टर छैनन् जिल्ला तल्लोसोराड क्षेत्रमा रहेको केशरपुर प्राथमिक स्वास्थ्य केन्द्र मेलौली पनि डाक्टर छैनन्। डाक्टर नभएको ६ मिहना बितिसक्दा पनि दरबन्दी पुर्ति भएको छैन। प्राथमिक स्वास्थ्य केन्द्रमा डाक्टर नहुँदा पोष्टमार्टम लगायतका सेवाहरु प्रभावित भएको मेलौली नगरपालिका स्वास्थ्य संयोजक नारायण चन्दले जानकारी दिए। प्राथमिक स्वास्थ्य केन्द्रमा एक्सरे, इसीजी मेसिन भएपनि डाक्टरको अभावमा सबै प्रयोगविहिन भएका छन्। १६ वर्षमा हामीले लगभग दुई वर्षसम्म चिकित्सकको सेवा पायौं। तर फेरि हामीले उपचारका लागि भारत जानुपर्ने बाध्यता आइलागेको छ, मेलौलीका स्थानीय लक्ष्मण पार्कीले भने, संघीयतापछि स्वास्थ्य सेवामा समस्या देखिएको छ। गाउँका स्वास्थ्यचौकीहरुमा समेत स्वास्थ्यकर्मीको अभाव छ।"
विस्थापित अनाथलाई पक्की घर,"सिन्धुली : दुधौली नगरपालिका ११ पत्रिंगा सिन्धुलीकी सिर्जना परियारले आफू जन्मिएको एक साता नहुँदै आमा गुमाइन्। परियारलाई दुई वर्ष भन्दाबढी बुबाको काख पनि मिलेन। भाग्यको खेला हो या दैवको लिला। सिर्जना जन्मिँदा प्रसव पीडामा रहेकी आमा लिलामाया परियारको एक साता नहुँदै मृत्यु भएको थियो। लिलाको मृत्यु हुँदा सिर्जनाका बुबा ज्ञानबहादुर क्यान्सरपीडित थिए। उनले पनि क्यान्सरलाई जित्न सकेनन्। सिर्जनाले दुई वर्षको नहुँदै बुबा पनि गुमाइन्। उनी अहिले १२ वर्षकी भइन्। उनका दुई दाजु १६ वर्षका मिलन र १४ वर्षका अनिल छन्। सिर्जना जन्मिएको घर डाँडाटोल पत्रिंगामा एक टुक्रा ऐलानी जमिनमा थियो। सिर्जना र उनका दाइ आमा र बुबाको मृत्युपछि उपचारमा लागेको ऋण तिर्न नसकेर भएको झुप्रो घर पनि साहुलाई छाडेर विस्थापित भए। उसै त नाबालक, गरिबी, अभाव र पीडामा सिर्जना, मिलन र अनिलले गाउँमा कतैबाट साथ पाएनन्। जेठा दाइ मिलनले भाइ अनिल र बहिनी सिर्जनालाई लिएर कटारी नगरपालिका १ बेलसोत उदयपुरस्थित मामाघर शरण लिन पुगे। स्थानीय विद्यालयमा कक्षा तीनमा पढ्दै गरेका मिलन र कक्षा १ मा पढ्दै गरेका अनिलको पढाइ विस्थापित भएसँगै बन्द भयो। सिर्जनाले पढ्ने अवसर नै पाइनन्। तर १२ वर्षमा खोलो पनि फर्कन्छ भने झैं अनाथ परियार दाजुबहिनीमा केही खुसी फर्किएका छन्। विस्थापित भएको झन्डै १० वर्षपछि पक्की घर पाएपछि विस्थापित उनीहरू पुनः जन्मस्थलमै पुनस्थापित भएका छन्। उनीहरूको जीवनमा खुसीको किरण बनेर आएको हो, जुनेली युवा क्लब। गत कात्तिकमा विस्थापित मिलन, अनिल र सिर्जनालाई जन्मथलोमै पुनस्र्थापित गर्ने अठोटका साथ काम थालेको क्लबलाई कांग्रेस सिन्धुलीले समेत सहयोग पुर्याएपछि पक्की घर पाएका हुन्। उनीहरूलाई निःशुल्क पठाउने, उपचार गर्नेसमेत व्यवस्था मिलाइएको छ। स्थानीय बलराम कार्कीको संयोजकत्वमा निर्माण सम्पन्न गरिएको दुई कोठे भूकम्प प्रतिरोधात्मक पक्की घर शनिबार कांग्रेसका प्रवक्ता विश्वप्रकाश शर्माले अनाथ परियारलाई हस्तान्तरण गरेका छन्। घरबारविहीन भएर विस्थापित भएको १० वर्षपछि घर पाउँदा खुसीले दंग तीनैजनाको आँखामा बुबाआमाको याद र खुसीको भाव दुवै आँसुमा छचल्किएको देखिन्थ्यो। अब काठमाडौं जान्छु। काम सिक्छु अनि भाइ र बहिनीलाई खुसी दिएर पढाउँछु, उनले भने। दश वर्ष अघि विस्थापीत मिलन, अनिल र सिर्जना आवासको उद्घाटन गर्दै प्रवक्ता शर्माले आवासको चावि सिर्जना परियारलाई हस्तान्तरण गरेका छन्। प्रवक्ता शर्माले सप्ताह, पुराण लगाएको भन्दा ठुलो पुण्य यस्ता अनाथ बालबालिकालाई सहयोग गरेर कमाउन सक्ने समेत बताए। जिउँदोमा देख्न पाउँने भगवान आमा र बुबा गुमाएका परियार दाजुभाई र बहिनीमाथी परेको पिडामा सबैले साथ दिईरहँदा कांग्रेसपनि साथमा जोडिएको शर्माको भनाई छ। अनाथका लागि आवास बनाएर पुनस्थापीत गर्न सकेको प्रति खुसी व्यक्त गर्दै शर्माले भने, जसको सहारा छैन् उसको सहारा चारतारे झण्डा बन्छ भन्ने शन्देश यस कार्यले दिएको छ। अव अनाथ भन्ने ठान्नु हुन्न। उच्च मनोबलका साथ अघि बढ्नु होस तपाईहरुलाई हामी सँधै साथमा हुनेछौं। जन्मदिनमा शर्माले गरे सहयोग प्रवक्ता शर्माले शनिबार अंग्रेजी तारिक अनुसार आफ्नो जन्म दिन परेको भन्दै अनाथलाई खानेपानीका लागि ११ हजार रुपैयाँ नगद सहयोग उपलब्ध गराउँने घोषणा समेत गरेका छन्। अनाथहरुले आवास त पाए तर, करेसामा साग लगाएर खान सिँचाईका लागि ट्युबेल, शौचालयको निर्माण, खाद्यान्न तथा लत्ताकपडा लगायतका व्यवस्था पनि संगसंगै गर्न जरुरी छ। आज संयोगले मेरो जन्म दिन समेत परेकोले मैले थोरै भएपनि सहयोग गरेको हुँ, उनले भने। कार्यक्रममा नेपाली कांग्रेस सिन्धुलीका सभापति उज्ज्वलप्रसाद बरालले अनाथहरुलाई निशुल्क पढ्ने व्यवस्था मिलाउँने उल्लेख गरे। अनाथहरुलाई तत्काल खान र लत्ताकपडाको व्यवस्था क्लवले नै गर्ने उक्त क्लवका अध्यक्ष रोहित कार्कीले उल्लेख गरे।"
अध्यक्षकी पत्नी अपहरणमुक्त,"सुर्खेतः दैलेखमा अपहरणमा परेका गाउँपालिकाका अध्यक्षकी पत्नी अपहरणमुक्त भएकी छिन।अध्यक्षको अवस्था अझै अज्ञात छ । जिल्लाको ठाँटीकाँध गाउँपालिकाका अध्यक्ष धीरबहादुर शाही र उनकी पत्नी इला शाही शनिबार राती अपरहणमा परेका थिए । तर, इलालाई भने आइतबार बिहान विप्लव समूहले छाडिदिएको छ। शनिबार राती १५ जनाको समूहमा आएको विप्लव नेतृत्वको नेकपाका कार्यकर्ताले अध्यक्ष र उनकी पत्नीलाई अपहरण गरेका थिए । अपहरित अध्यक्षका भाइ हस्त शाहीले आफ्ना दाजुको अवस्था अहिले पनि अज्ञात रहेको बताए । सोधपुछ गर्नुछ भन्दै विप्लव समूहले अध्यक्ष शाही र उनकी पत्नीलाई घरबाटै अपहरण गरेका थिए । विप्लव समूहले पनि आफ्नो पार्टीविरुद्ध सुराकी गरेको र गाउँपालिकामा अनियमितता गरेको भन्दै नियन्त्रणमा लिइएको जनाएको छ। घटनाबारे अनुसन्धान भइरहेको दैलेख प्रहरीले जनाएको छ । अध्यक्षको खोजीका लागि सुरक्षाकर्मी परिचालन गरिएको प्रहरीको भनाइ छ। अध्यक्ष शाहीलाई कालिकोठतर्फ लगिएको हुनसक्ने स्थानीयको अनुमान छ । यसैबीच सत्तारुढ नेकपाले अपहरित गाउँपालिका अध्यक्षलाई शकुसल रिहा गर्न माग गरेको छ । नेकपा कर्णाली प्रदेशले अपहरित अध्यक्ष शाहीको खोजीका लागि परिचालन हुन कार्यकर्तालाई निर्देशन दिएको हो । अध्यक्ष गोरखबहादुर बोगटीले विज्ञप्ति निकालेर घटनाको निन्दा गरेका छन् । उनले शाहीको रिहाइका लागि सरकारकोसमेत ध्यानाकर्षण गराएका छन् ।"
संवैधानिक आयोग : एकरूपताका नाममा अंकुश,"काठमाडौं : असार २०७४ मा निर्वाचन आयोगमा गाडी खरिदसम्बन्धी विवाद उत्पन्न भयो। टेन्डर नै नगरि निर्वाचन सामग्रीमै समेटेर गाडी किन्न खोज्दा आयोगका तत्कालीन सचिव गोपीनाथ मैनालीले विरोध जनाए। तत्कालीन प्रमुख निर्वाचन आयुक्तको दबाबमा मैनालीलाई आयोगबाट सरुवा गरियो। विवाद छताछुल्ल भएपछि आयोगले टेन्डर आह्वान गरेर प्रमुख निर्वाचन आयुक्त अयोधीप्रसाद यादवसहित ५ आयुक्तका लागि महँगा गाडी किन्यो। संवैधानिक आयोगले आर्थिक स्वायत्तताका नाममा मनपरी गर्न खोजेको भन्दै सरकारले आयोगको ऐन संशोधनको प्रस्ताव गर्यो। निर्वाचन आयोगको उक्त बदमासी को असर अहिले अन्य संवैधानिक आयोगमा पनि देखिन थालेको छ। लोकसेवा आयोग र राष्ट्रिय मानवअधिकार आयोगको आर्थिक स्वायत्ततालाई पनि संकुचन गर्ने विधेयक सरकारले संसद्मा पेस गरेको छ। संसद्को राज्य व्यवस्था समितिमा संवैधानिक आयोगलाई कस्ने कि नकस्ने छलफल चलिरहेको छ। लोकसेवासम्बन्धी कानुन संशोधन र एकीकरण गर्न बनेको विधयेक अहिले राज्य व्यवस्था तथा सुशासन समितिमा पुगेको छ। प्रस्तावित विधयेकमाथि शुक्रबार दफावार छलफल भइरहँदा आयोगका अध्यक्ष उमेशप्रसाद मैनालीले खर्चको प्रस्तावित प्रावधानमाथि असन्तुष्टि जनाए। सरकारले संवैधानिक आयोगहरूलाई प्रशासनिक तथा आर्थिक स्वायत्तता दिँदै आए पनि अहिले संकुचन गर्न खोजिएको मैनालीको असन्तुष्टि थियो। विधयेकको दफा ४७ मा उल्लेखित नेपाल सरकारले आयोगको लागि बजेटमा छुट्याएको रकम प्रचलित कानुनबमोजिम आयोगले खर्च गर्न सक्नेछ भन्ने प्रावधान हटाएर प्रचलित व्यवस्था नै लागू गर्नुपर्ने माग अध्यक्ष मैनालीको छ। कुनै निश्चित एउटा आयोग (निर्वाचन)को खर्च नियमन गर्न लोकसेवालाई अंकुश लगाउनु हुँदैन, उनले भने, हाम्रो बजेटलाई संसद्ले समेत शंका गर्दैन भने सानातिना अंकुश किन लगाउने ? सबै संवैधानिक आयोगलाई एकरूपता गर्न यो प्रावधान ल्याइएको प्रधानमन्त्री तथा मन्त्रिपरिषद् कार्यालयका सचिव महेन्द्रप्रसाद गुरागाईले प्रष्ट्याए। संवैधानिक आयोगैपिच्छे छुट्टाछुट्दै व्यवस्था भयो भनेर संस्थामा एउटै व्यवस्था गर्न खोजिएको हो, उनले भने, यो व्यवस्था सबै संवैधानिक निकायको एकरुपताका लागि ल्याइएको हो। सांसद भने यो प्रावधानमा विभाजित भए। सत्तारुढ दलका अधिकांश सांसद प्रावधानका पक्षमा देखिए भने प्रतिपक्षी सांसद विपक्षमा। प्रमुख प्रतिपक्षी कांग्रेस सांसद दिलेन्द्र बडूले सरकार लोकसेवाको गरिमा जोगाउने काममा लाग्नुपर्ने बताए। सत्तारुढ नेकपाका सांसद महेश्वर जंग गहतराजले भने यो प्रावधानले भने लोकसेवाको कार्यप्रणालीमा कुनै असर नपर्ने टिप्पणी गरे। सबै आयोगलाई एउटै डालो हाल्न नहुने कांग्रेस सांसद डिला संग्रौलाले बताइन्। कामको प्रकृति नहेरी सबै आयोगलाई एउटै तरिकाले हेर्दा लोकसेवा आयोगको स्वायत्तता बच्दैन, उनले भनिन्,लोकसेवालाई आर्थिक र प्रशासनिक स्वायत्तता दिनुपर्छ।"
डोजरले महिला हुत्याउने चालक धरौटीमा रिहा,बैतडी : सडक निर्माणका क्रममा विवाद हुँदा डोजरले महिला हुत्याउने चालक किशोर बोहरा थुनामुक्त भएका छन्। बैतडीको दशरथचन्द नगरपालिका वडा नं९ ग्वाल्लेकमा गत कार्तिक ४ गते सडक निर्माणका क्रममा विवाद हुँदा बोहोराले चलाएको डोजर हुत्याउँदा एक महिला घाइते भएकी थिइन्। भिडियो सार्वजनिक भएपछि बोहरामाथि ज्यान मार्ने उद्योगमा मुद्दा दर्ता भएको थियो। मुद्दा दर्ता गरेपछि बोहरालाई पुर्पक्षका लागि जिल्ला अदालतले मंसिर १ गते कारागार चलान गरेको थियो। जिल्ला अदालतको आदेशलाई उल्ट्याउँदै उच्च अदालत दिपायलको महेन्द्रनगर इजलासले बोहरालाई धरौटीमा रिहा गर्न आदेश दिएको हो। उच्च अदालतको पौष ३ गतेको आदेश अनुसार बोहरालाई ५० हजार धरौटीमा रिहा गरिएको जिल्ला कारागार बैतडीका जेलर अनिल तिवारीले जानकारी दिए। उनले भने जिल्ला अदालतको आदेश अनुसार बोहरालाई कारागार चलान गरिएको थियो। उच्च अदालतले थुनामुक्त गरी धरौटीमा राखेर अनुसन्धान गर्ने आदेश सहित पत्र दिएपछि बोहरालाई थुनामुक्त गरिएको छ। बोहरामाथि ज्यान मार्ने उद्योगमा मुद्दा दर्ता भएको र सो मुद्दाको टुंगो नलागेकाले उच्च अदालतको आदेश अनुसार धरौटीमा रिहा गरिएको तिवारीले बताए। यसअघि डोजर चलाउन उक्साउने आरोपमा पक्राउ परेका स्थानीय भोजराज जोशी र धर्मानन्द जोशी तथा डोजर मालिका भानीदत्त जोशी पनि ५०५० हजार धरौटी बुझाएर रिहा भएका थिए। सडक खन्ने क्रममा डोजरले स्थानीय गौरी जोशीलाई हुत्याएपछि घटनाको सर्वत्र आलोचना भएको थियो। डोजरकाण्डपछि अहिले सो क्षेत्रमा सडक निर्माण कार्य पूर्णरुपमा रोकिएको छ।
धुलोले सास फेर्नै गाह्रो,"काठमाडौं : चाबहिलकलंकी सडकखण्डमा अत्यधिक धुलो बढेका कारण अत्यासलाग्दो अवस्था सिर्जना भएको छ। जयवागेश्वरीदेखि चाबहिलसम्मको सडकमा कालोपत्रे उप्किएर ग्राभेल सडकजस्तो देखिन्छ। सडकका अधिकांश भागमा ठुल्ठूला खाल्डाखुल्डी छन्। कालोपत्रे उप्किएको सडकमा सवारी कुदाउँदा अत्यधिक धुलो उड्छ। जसकारण दिउँसोसमेत सडक ठम्याउन मुस्किल पर्छ। धुलोले सडकको दायाँबायाँका व्यवसायीलाई पसलमा बस्न सकस छ। पैदलयात्रुको हालत पनि उस्तै छ। धुलोको समस्याले चाबहिलमा मात्र होइन, कलंकीसम्म सीमा नाघेको छ। चाबहिलकलंकी अति व्यस्त सडक मानिन्छ। यस सडकखण्डमा सामाखुसी, माछापोखरी, बालाजु, वनस्थली, सानोभर्याङमा पनि अत्यधिक धुलो उड्छ। यस क्षेत्रका सडकको दायाँबायाँ भागमा रूख काटेर उजाड बनाइएको छ। चक्रपथ विस्तार क्रममा सडक विभागले करिब २१ सय रूख कटान गरिसकेको छ। रूख कटानले सडकमा अझ धुलो बढाउन मद्दत गरेको छ। सहरी क्षेत्रका रूख घट्दै जाँदा धुवाँधुलो बढेर वायु प्रदूषण हुने वातावरणविद् भूषण तुलाधरले बताए। हाम्रो सहरको वायुमण्डल यसै प्रदूषित छ, उनले भने, रूखबिरुवाको संख्या घट्दा धुलोको मात्रा बढेर वायुप्रदूषण हुन्छ। सडक किनारमा भएका रूखले २४ प्रतिशतसम्म वायुप्रदूषण रोक्ने उनले बताए। धुलोका कारण यस क्षेत्रबाट दैनिक आवतजावत गर्ने विद्यार्थी, शिक्षक, कर्मचारीलगायत सर्वसाधारणलाई हिँड्न सकस भएको छ। धुलोका कारण यस सडक खण्डमा हिड्न एकदमै मुस्किल भएको सानोभर्याङबाट दैनिक बानेश्वर पढाउन आउने प्राध्यापक शैलेस अधिकारीले बताए। उनले भने, मास्क लगाएर हिँड्दासमेत गाह्रो हुन्छ। धुलोका कारण आँखा पोल्ने, रुघाखोकीको समस्या हुन थालेको छ। यसबारे सरकारको खासै ध्यान गएको छैन। धुलोका मसिना कणले नाक र मुखबाट प्रवेश गरी छाती र फोक्सोमा असर गर्ने नाक, कान तथा घाँटीरोग विशेषज्ञ डा ढुण्डीराज पौडेलले बताए। धुलोका कणले मुख्य छाती र फोक्सोमा असर गर्छ, उनले भने, यसले रुघा, खोकी, घाँटीको एलर्जी र श्वासप्रश्वासजन्य समस्या निम्त्याउने गर्छ। काठमाडौं महानगरले पनि आफ्नो कार्ययोजनामा महानगरलाई नो मास्क सिटी बनाउने योजना बनाएको थियो। तर, त्यसका लागि धुलो नियन्त्रण गर्न भने कुनै काम अगाडि सारेको छैन। महानगरले धुलो नियन्त्रण गर्न ल्याएका बु्रमर पनि यस क्षेत्रमा कुदाउन मिल्ने सडकको अवस्था छैन।"
"नुवाकोटमा मिनिट्रक दुर्घटना, २ को मृत्यु, ६ जना घाइते","नुवाकोट : नुवाकोटको पश्चिमी भेगमा रहेको मुलथलानजिकै आइतबार कामदार बोकेको मिनिट्रक दुर्घटना हुँदा २ मजदुरको घटनास्थलमै ज्यान गएको छ भने चालकसहित ६ जना सख्त घाइते भएका छन्। विदुर नगरपालिका ६ मुलथला नजिकै कमेखोलामा मुलथलाबाट चैनपुरतर्फ जाँदै गरेको नागार्जुन कन्ट्रक्सनको वा २ क ७९१० नम्बरको मिनिट्रक बिहान करिब ८ बजेतिर घुमाउरो सडकबाट एकसय मिटर तल खसेको थियो। दुर्घटनामा रसुवा घर भएका चाइनिज उपनामले चिनिने १८ वर्षीय सुदीप तामाङ र खोटाङका १९ वर्षीय अविरल तामाङको घटनास्थलमै ज्यान गएको जिल्ला प्रहरी कार्यालय नुवाकोटका प्रवक्ता तथा प्रहरी नायव उपरीक्षक राजेश थापाले जानकारी दिए । घाइतेहरुलाई नुवाकोट जिल्ला अस्पताल त्रिशूली र वट्टस्थित सन्जिवनी पोलिक्निकमा प्राथमिक उपचारपछि थप उपचारका लागि काठमाडौ पठाइएको डीएसपी थापाले बताए। चालकको लापरवाहीका कारण दुर्घटना भएको जिल्ला ट्राफिक प्रहरी कार्यालय नुवाकोटका प्रहरी नायव निरीक्षक विकल भट्टराइले जानकारी दिए ।घाइतेको उद्दार स्थानीय, प्रहरी र नेपाली सेनाको सहयोगमा गरिएको थियो।"
तराईमा शीतलहरको कहर : सप्तरीमा धमाधम स्कुल बन्द हुँदै,"राजविराज : शीतलहरका कारण अत्यधिक चिसो बढेको भन्दै सप्तरीको विभिन्न स्थानीय तहले विद्यालय बन्द गरेका छन् । राजविराज नगरपालिकाले आइतबारदेखि मंगलबारसम्मका लागि तीनदिन सामुदायिक तथा संस्थागत विद्यालय बन्द गर्ने निर्णय गरेको जनाएको छ । राजविराज नगरपालिका अन्तर्गतका ४२ वटा विद्यालय तीन दिनसम्म बन्द गर्ने निर्णय भएको नगरप्रमुख शम्भुप्रसाद यादवले बताए । चिसो हावासँगै ठण्डी बढेकाले बालबालिका बिरामी पर्न सक्ने भन्दै तिलाठी कोइलाडी गाउँपालिकाले पनि चार दिनका लागि सामूदायिक विद्यालय बन्द गर्ने निर्णय गरेको छ । गाउँपालिका अध्यक्ष सतिशकुमार सिंहका अनुसार उक्त गाउँपालिकाका १७ वटा सामूदायिक विद्यालयहरू बन्द गरिएको छ । सप्तकोशी नगरपालिकाले बिहीबारदेखि पाँच दिनका लागि नगरपालिकाभित्रका सबै सामुदायिक विद्यालय बन्द गर्ने निर्णय गरेपछि सोमबारसम्मका लागि विद्यालयर बन्द छन् । सप्तकोशी नगरपालिकामा ७ वटा आधारभूत र ४ वटा माध्यमिक विद्यालय बन्द रहेको नगर प्रमुख उत्तम शर्माले बताए । चिसोका कारण विद्यालय आउने विद्यार्थीको संख्या पनि घटदै गएको शिक्षक बताउँछन् । सामुदायिक विद्यालयमा अध्ययनरत अधिकांश विद्यार्थी दलित र विपन्न परिवारका भएकाले बाक्लो र पर्याप्त कपडा अभावमा विरामी पर्न सक्ने सम्भावना रहेकोले अभिभावकले विद्यालय पठाउन छाडेका छन् । बलान विहुल गाउँपालिकाले पनि आइतबारको मौसमको अवस्था मूल्याङ्कन गर्न केही बेरमा बैठक बस्न लागेको जनाएको छ । गाउँपालिका अध्यक्ष दयानन्द गोइतले आइतबार पनि मौसममा सुधार नआएकाले विदाका बारेमा प्रधानाध्यापकसँग सल्लाह भइरहेको र बैठकबाट निर्णय गरी सूचना गरिने बताए । दिनभरी बाक्लो हुस्सु लाग्ने र कठ्यांग्रिने जाडो बढेकाले त्यसको असरबाट बच्न जिल्लाको विभिन्न स्थानको सार्वजनिक स्थल र चोकमा स्थानीय तह, वन कार्यालय, प्रहरी र स्थानीयवासीले काठ, दाउरा थुपारी आगो बालेका छन्।"
जग्गा कारोबारको आवरणमा गुण्डागर्दी गर्ने २ जना पक्राउ,"काठमाडौं : प्रहरीले गुण्डागर्दीमा संलग्नताको अभियोगमा दुई जनालाई पक्राउ गरेको छ। जग्गा कारोबारका आवरणमा गुण्डागर्दी गर्ने नवलपुर देउचुली घर भई कोटेश्वर बस्दै आएका दुर्गा भन्ने देवान राई र काभ्रे नमोबुद्ध घर भई गोठाटार बस्दै आएका विष्णुबहादुर धिताललाई शनिबार प्रहरीले पक्राउ गरेको हो। उनीहरुले भित्रभित्रै धम्क्याएको भन्दै महानगरीय प्रहरी अपराध महाशाखामा पीडितले उजुरी गरेपछि पक्राउ गरिएको हो। पकाउमध्ये राई कांग्रेस निकट मिनकृष्ण महर्जनलाई ललितपुरमा गोली हानी घाइते बनाएको र ज्यान मार्ने उद्योगमा ५ वर्ष जेल बसेर छुटेका अभियुक्त हुन्। उनी सुजन पौडेल 'रमेश बाहुन' निकट व्यक्ति हुन्। भक्तपुर क्षेत्रमा जग्गा कारोबारको आवरणमा गुण्डागर्दी गर्ने धिताल दावा लामा निकट छन्। महानगरीय अपराध महाशाखाका एसएसपी सहकुलबहादुर थापाका अनुसार उनीहरु गुन्डागर्दी गर्ने, धक्याउने, फिरौती असुल्न संलग्न भएकाले पक्राउ गरिएको हो।"
"चाँदीको मूल्य बढ्यो, सुन स्थिर",काठमाडौं : नेपाली बजारमा आइतबार सुनको मूल्य स्थिर छ। सुन तोलामा ७१ हजार ६ सय रुपैयाँमा कारोबार भइरहेको नेपाल सुन चाँदी व्यवसायी महासंघले जनाएको छ। गत शुक्रबार सुन सोही मूल्यमा कारोबार भएको थियो। महासंघका अनुसार तेजावी सुन तोलाको ७१ हजार ३ सय रुपैयाँमा कारोबार भइरहेको छ। चाँदीको मूल्य ८ सय ५५ रुपैयाँ निर्धाण गरिएको छ। चाँदी तोलामा ५ रुपैयाँले बढेर ८५५ रुपैयाँमा बारोबार भइरहेको छ।
आफ्ना छोरा जब सौताका बनाइए,"राजविराज : राजविराज नगरपालिका१२ सिग्यौन दमावतीकी लक्ष्मीदेवी यादवले विवाह भएको एक वर्षपछि छोरा जन्माइन्। नातिको मुख हेर्ने धोको बेलैमा पूरा भएकोमा सासूससुरा खुसी भए। दुई वर्षपछि लक्ष्मीले अर्को छोरा जन्माइन्। प्रहरी सेवामा कार्यरत महिनारायण दुई छोराका बुवा बनेकोमा प्रसन्न थिए। वैदेशिक रोजगारमा गएका उनका भाइ पनि कमाउन थालेका थिए। पाँच जनाको परिवारमा दुई बालक थपिएपछि सात जना भए। जेठी बुहारी भएकाले घरको जिम्मेवारी लक्ष्मीमाथि थियो। सासूससुराकी प्यारी उनको जीवनमा खुसी नै खुसी थियो। विवाहको १० वर्षपछि लक्ष्मी बुवा शिवराम यादवसँग जिल्ला प्रहरी कार्यालय सप्तरीमा देखा परिन्। हातमा प्लास्टिकको झोला। झोलाभित्र निवेदनसहित विभिन्न कागजपत्र। दुई छोराको जन्मदर्ता देखाउँदै उनले भनिन्, मेरा छोरा अर्केका भएछन्। गर्भ बोकें। प्रसव वेदना सहें। आमा हुनुको अनुभव बटुलें। सन्तान हुर्काएँ। दुई छोरा हुँदाहुँदै निःसन्तान बनाइएँ। प्रहरीलाई निवेदन दिँदा उनले डाँको छाडेर रोइन्। लेखनदासले लेखेको उजुरी निवेदनमा सन्तानको माया र ममता कति हुन्छ भन्ने कुरा नदेखिए पनि लक्ष्मीको आँसुले त्यसलाई अभिव्यक्त गरेको थियो। उनको आँसुमा मातृवात्सल्य झल्किएको थियो। पति जागिरमा हुँदा सन्तान हुर्काउने जिम्मा लक्ष्मीकै थियो। धेरै दुःख गरिन्। भोकभोकै काम गरिन्। सासूससुराको सेवा गरिन्। विगत बिर्सेर भविष्यको कल्पनामा रमाइन्। पति र छोराहरूको खुसीलाई अन्तिम सुख सम्झिइन्। महिनारायण भने इलाममा प्रहरी सेवामा रहँदा स्थानीय मुना खातीसँग प्रेममा फसेछन्। उनीसँग विवाह गरेर अर्कै संसारमा रमाएको लक्ष्मीले पत्तै पाइनन्। बेलाबेलामा महिनारायण घर आउँथे। लक्ष्मी परिवारको खुसीमै रमाएकी थिइन्। २०७४ मा घर आएका महिनारायणले फागुन २० गते छोराहरूको जन्मदर्ता गर्दा रोशन र कृष्णको आमाका नाममा मुनाको नाम लेखाए। स्थानीय पञ्जिकाधिकारी तरुणकुमारले जन्मदर्ता बनाउन आउने सूचक स्वयम् बुवा भएपछि आमा को हो भनेर सोधखोज गरेनन् र आमाका नाममा इलामकी मुना खाती यादव भनेर प्रमाणित गरिदिए। राजविराज अस्पतालबाट पनि लक्ष्मीको छोरा भएको प्रमाणित हुने लक्ष्मीका बुवा शिवनारायण यादवले दाबी गरे। अग्निसाइर कृष्णसवरण गाउँपालिका४ बनौलीस्थित माइतीमा रहेकी लक्ष्मी आफ्नै छोराको वास्तविक आमा हुँ भन्ने प्रमाण जुटाउन र न्याय पाउन अस्पताल र प्रहरीकहाँ धाइरहेकी छिन्। महिनारायणले पनि छोराहरू लक्ष्मीबाटै जन्मिएको र आमाको नाममा दोस्री पत्नी मुनाको नाम लेखाएको स्विकारे। जागिर अवधिमा बाहिर रहँदा पत्नीबारे गाउँलेले अनेकौं कुरा गरेकाले सम्बन्धविच्छेद गर्न चाहे पनि लक्ष्मीले नमानेपछि आफूले दोस्रो विवाह गरेको उनले बताए। यो कुरा थाहा पाएकी मुना पनि अहिले उनीबाट अलग भएकी छिन्। प्रहरी निरीक्षक प्रकाश बस्नेतले निवेदन दर्ता गरी आवश्यक प्रक्रिया थालिएको बताए।"
