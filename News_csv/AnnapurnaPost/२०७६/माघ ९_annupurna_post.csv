शीर्षक,विवरण
उखु किसान ठगिएको ठगियै,"६ वर्षदेखि चिनी मिलबाट बक्यौता नपाएर ठगिएका किसान पछिल्लो समयमा सरकारबाट पनि ठगिएका छन्। गत पुस १८ गते उद्योग, वाणिज्य तथा आपूर्तिमन्त्री लेखराज भट्टको रोहबरमा आन्दोलनरत किसान र सरकारबीच लिखित सम्झौता नै भएको थियो। सोही सम्झौताका भरमा किसानलाई राजधानीमा भइरहेको विभिन्न चरणको आन्दोलन स्थगित गर्न लगाइएको थियो। सरकारले माघ ७ भित्रमा सम्पूर्ण बक्यौता रकम उपलब्ध गराइदिने लिखित सम्झौता गरेपछि किसानले पनि विश्वास गरी आन्दोलनका सम्पूर्ण कार्यक्रम फिर्ता लिएका थिए। तर सबै भुक्तानी पाएनन्, सरकारले तोकेको अवधिसम्म जम्मा १६ करोड १४ लाख रुपैयाँ मात्र पाए। किसानले अझै आठ उद्योगबाट करिब एक अर्बको हाराहारीमा पुरानो रकम लिन बाँकी छ। सरकारले लिखित रूपमा प्रतिबद्धता जनाएर पुरानो बक्यौता रकम उद्योगीबाट उपलब्ध गराउन नसकेपछि कडा कदम चाल्नुपर्थ्यो। विडम्बना, सरकार पनि उद्योगीसँग नम्र व्यवहार गर्न तल्लीन छ। समयमा नदिने र पटकपटक समय तोकेर पनि भुक्तानी दिन आलटाल गर्ने उद्योगीसँग नम्र व्यवहार गर्नुभन्दा उद्योगीलाई सोझै पक्राउ गरी कारबाही प्रक्रिया अघि बढाउनुपर्थ्यो। उद्योगीहरू सामान्य खाता रोक्का कारबाहीबाट तह लाग्ने र किसानलाई भुक्तानी उपलब्ध गराउने अवस्थामा छैनन्। उद्योग, वाणिज्य तथा आपूर्ति मन्त्रालयले बुधबार किसानलाई उखुको भुत्तानी नगर्ने तीन चिनी मिल अन्नपूर्ण, इन्दिरा र लुम्बिनीको आर्थिक कारोबार रोक्का गर्ने निर्णय गरेको छ। मन्त्रालयले तीनवटै मिलको बैंक खाता रोक्का गर्न नेपाल राष्ट्र बैंकलाई पत्राचार गर्ने निर्णय गरेको छ। यस्तै उक्त मिलहरूको राजस्वका विषयमा अनुसन्धान गर्न आन्तरिक राजस्व विभागलाई पत्राचार गर्ने निर्णय गरेको छ। किसानबाट संकलित उखुबाट चिनी मिलले कमाउँछन्, तर तिनलाई उखुको मूल्य भने दिँदैनन्। मिल मालिकहरू गरिब किसानलाई समयमा मूल्य नदिई रकम खेलाउँछन् र अझ धनी बन्छन्। उता उखु किसान दैनिकी जीवनसमेत गुजार्न नसक्ने अवस्थामा पुग्छन्। यो सवाल राज्यको दिमागसम्म नपुगेको होइन, तर राज्य सञ्चालकहरू गुलियो चिनी अर्थात् व्यापारीको कोसेलीपात मै मग्न छन्। केही हदसम्म सरकारको यो कदम सही भए पनि यो प्रक्रिया एक वर्षअघि नै सुरु गरेको भए पीडित किसानहरूले आन्दोलित हुनुपर्ने थिएन। उत्पादित सामान उधारोमा नदिईकन राखिराख्न पनि सकिन्न प्रतिस्पर्धाका कारण। दिँदा फिर्ता हुँदैन। यही पीडाको शृंखलामा परेका छन् उखु किसान। स्वदेशी कच्चा पदार्थ उपयोग गर्ने उद्योग मुलुकमा औंलामा गन्न सकिन्छ। अधिकांश उद्योग आयातीत कच्चा पदार्थमा निर्भर छन्। स्वदेशी कच्चा पदार्थ उपयोग गर्ने उद्योगको समाज र अर्थतन्त्रमा मूल्य अभिवृद्धि हुन्छ। रोजगार बढ्छ। राज्यको करको दायरा बढ्छ। यस्ता उद्योगलाई राज्यले संरक्षण गर्दै लैजानुपर्नेमा ठीक उल्टो भइरहेको छ। वर्षौंदेखि उखु किसान आफूले उखु उत्पादन गरेर बेचेको पैसा पाएका छैनन्। उखु किसानले हरेक वर्ष झमेला र दुःख खेप्नुपर्छ मूल्यको लागत र भुक्तानीका सन्दर्भमा। उनीहरू आफ्नो उत्पादन चिनी मिललाई उपलब्ध गराउँछन्, तर तत्कालै मूल्य पाउँदैनन्। अर्थात् उनीहरूको कारोबार उधारो मा हुन्छ। त्यो उधारो एक वर्षसम्म पनि कि वर्षौंसम्म उठाउन सक्दैनन्। एकातिर त्यही उखुबाट जीवन धान्नुपर्ने हुन्छ। समयमै मूल्य नपाएपछि उनीहरू आर्थिक रूपले संकटमा पर्छन्। उखु किसानका समस्या नयाँ होइन, धेरै वर्षअघिदेखि उनीहरूले यस्ता समस्या झेल्नुपरेको छ। किसानबाट संकलित उखुबाट चिनी मिलले कमाउँछन्, तर तिनलाई उखुको मूल्य भने दिँदैनन्। मिल मालिकहरू गरिब किसानलाई समयमा मूल्य नदिई रकम खेलाउँछन् र अझ धनी बन्छन्। उता उखु किसान दैनिकी जीवनसमेत गुजार्न नसक्ने अवस्थामा पुग्छन्। यो सवाल राज्यको दिमागसम्म नपुगेको होइन, तर राज्य सञ्चालकहरू गुलियो चिनी अर्थात् व्यापारीको कोसेलीपात मै मग्न छन्। उखु किसानलाई समयमा रकम भुक्तानीका लागि पूर्वअर्थसचिव रामेश्वर खनालले दिएको सुझावलाई कार्यान्वयनमा ल्याउन सकिए सधैंका लागि समस्या समाधान हुनेछ। खनालले उखु खेती गर्दा चिनी मिलसँग लिखित रूपमा सम्झौता गर्नुपर्ने, यसरी सम्झौतापछि खेती गर्ने बेलामै उत्पादन खर्च भनेर करिब २५ प्रतिशत नगदै, त्यसपछि उखु मिलमा डेलिभरी गर्ने बेलामा २५ प्रतिशत नगदै र बाँकी ५० प्रतिशतको कुपन उपलब्ध गराएर उखु क्रसिङ सकेको तीनचार महिनापछि भुत्तानी गर्ने थिति बसाल्न सकियो भने उखु किसान र चिनी मिलबीच भुक्तानीका विषयमा हुने विवाद सदाका लागि अन्त्य हुन सक्छ।"
प्रसारण लाइन विस्तार अवरुद्ध,"गोरखा : गेम चेन्जर आयोजनाका रूपमा लिइएको मर्स्याङ्दी करिडोर २२० केभी डबल सर्किट विद्युत् प्रसारण लाइन विस्तारको काम एक वर्षदेखि ठप्प भएको छ। राजधानीको लाइफ लाइन हुने लक्ष्य राखिएको सो आयोजनाको गोरखाको पालुङटार नगरपालिका खण्ड एक वर्षदेखि अवरुद्ध भएको आयोजना प्रमुख चिरन्तनविक्रम राणाले जानकारी दिए। मनाङको धारापानीबाट चितवनको भरतपुरस्थित न्यू भरतपुर सबस्टेसनमा पुगेर टुंगिने नौ करोड अमेरिकी डलर युरोपेली इन्भेस्ट बैंकको सहुलियतपूर्ण ऋणमा सो आयोजना एक वर्षभित्र निर्माण सम्पन्न गर्ने गरी काम सञ्चालन भइरहेको थियो। तर, पालुङ्टार खण्डको ५६ किलोमिटर खण्डको १६ वटा टावर निर्माण गर्ने काम गत वर्ष माघदेखि ठप्प भएको आयोजना प्रमुख राणाले बताए। पालुङ्टारमा निर्माणाधीन स्मार्टसिटी र प्याराग्लाइडिङ जोखिममा पर्ने भन्दै नगरपालिकाको वडा नम्बर ४ र ५ का बासिन्दाले काम रोकेका मेयर दीपकबाबु कँडेलले जानकारी दिए। पहाडी जिल्लाको एउटा निर्माणाधीन स्मार्ट सिटी हो। यहाँ २२० केभीको प्रसारण लाइन विस्तार गरेपछि सिटीको संरचना सम्भव छैन, उनले भने, अब पोखरामा अन्तर्राष्ट्रिय विमानस्थल सञ्चालन भएपछि त्यहाँबाट विस्थापित भएका प्याराग्लाइडिङ यहाँ स्थापित गर्ने योजना अघि बढिरहेको छ। परीक्षण उडान पनि सम्पन्न भइसकेको छ। यस्तो अवस्थामा यहाँबाट २२० केभीको प्रसारण लाइन कसरी विस्तार गर्न दिन सकिन्छ ? पालुङ्टारको उत्तरपश्चिमबाट लिगलिगकोटको पछाडिबाट सिरानचोक हुँदै नयाँ रुट कायम गर्न स्थानीय विकल्प दिइएको सो क्षेत्रबाट विजयी प्रदेश सांसद हरिशरण आचार्यले बताए। मर्स्याङ्दीको किनारै किनार लैजानुपर्ने वा लिगलिगकोटको पछाडिबाट लैजानुपर्ने विकल्प स्थानीयले दिएका छन्, उनले भने, तर राजनीतिक दाउपेचका कारण हुन सक्छ, पालुङटार बजारको बीचबीचै लैजान माथिल्लो तहमै लबिङ गरिएको छ। मर्स्याङ्दीको किनारै किनार लाँदा पालुङ्टार विमानस्थललाई बाधा पर्ने बहाना बनाउँदै भाँजो हालिएको उनले बताए। लामो समयदेखि विवाद समाधान नभएपछि सहरी विकास मन्त्रालय, नागरिक उड्डयन प्राधिकरण, ऊर्जा मन्त्रालय र आयोजनाका एकेक जना प्राविधिक, प्रतिनिधिसभाका सांसद चूडामणि खड्का, प्रदेशसभाका सांसद हरिशरण र नगरपालिकाका मेयर दीपकबाबु कँडेल रहेको विवाद समाधान कार्यदल बनाइएको थियो। तर, अहिलेसम्म समितिको बैठक बस्न नसकेको सांसद आचार्यले बताए। एकातिर आयोजना प्रमुखले काम सुचारु गर्ने वातावरण बनाइदिन दबाब दिएको दियै गर्ने, अर्कातिर कार्यदलको बैठकै बस्न नसकेपछि ऊर्जामन्त्रीको विशेष पहलमा पूर्वप्रधानमन्त्री तथा सांसद बाबुराम भट्टराई, प्राधिकरणका सीईओ कुलमान घिसिङ, सहरी विकास मन्त्रालयका प्रतिनिधि, नागरिक उड्डयन प्राधिकरणका प्रतिनिधि, स्मार्टसिटीका आयोजना प्रमुख र २२० केभी प्रसारण लाइन आयोजना प्रमुख राणा समेतको उपस्थितिमा माघ ४ गते पालुङ्टारका बासिन्दासँग अन्तरक्रिया कार्यक्रम गरियो। त्यहाँबाट पनि कुनै निष्कर्ष निस्कन सकेन। अर्को बैठकमा फेरि छलफल गर्ने निर्णय भएको उनले बताए। पालुङटार विमानस्थल चल्न पनि बाधा नहुने र बस्ती क्षेत्रमा कम क्षति पुग्ने गरी प्रसारण लाइन निर्माण गर्न पूर्वप्रधानमन्त्री भट्टराईको जोड छ। प्राविधिक दृष्टिमा सम्भव भएमा रुटको विकल्पबारे पनि अध्ययन गरौँ, सम्भव नै नहुने देखिए अहिले प्रस्ताव गरिएको रुटबाट पुग्ने क्षति कम गर्ने तर्फ सोचौँ, भट्टराईले भने, मासु पनि खाने, रगत पनि नबगाउने भनेझैं विकास पनि चाहिने, आफ्नो केही पनि नगुमाउने भनेर विकास सम्भव हुँदैन। यसो भन्न थाल्यौँ भने यहाँ आएको विकास पनि गुमाउन सक्छौँ, त्यसैले थोरै गुमाएर धेरै लाभ लिने गरी अगाडि बढौँ। सो कार्यक्रममा उपस्थित भएका प्राधिकरणका कार्यकारी निर्देशक घिसिङले क्षति कम हुने गरी विस्तृत रूपमा प्राविधिक अध्ययन गरी रुट तय गरिएकाले निर्माणमा सहयोग गरिदिन स्थानीयलाई आग्रह गरेका थिए। एयरपोर्ट नचाहिने हो भने मर्स्याङ्दी नदीको किनारै किनार लैजाँदा धेरै सजिलो र टावर पनि कम बनाउनुपर्छ, उनले तर्क गरे, त्यहाँबाट लैजाँदा एयरपोर्ट या प्रसारण लाइनमध्ये एक छाड्नुपर्ने देखिएपछि दुवै सञ्चालन हुन सक्ने विभिन्न विकल्पमाथि छलफल गरी अहिलेको रुट नै उत्कृष्ट प्राविधिक विकल्पका रूपमा तय गरिएको हो। तत्काल यो लाइनको निर्माण गर्न नसकेमा मर्स्याङ्दी नदी बेसिनमा निर्माणाधीन जलविद्युत् आयोजनाको विद्यत् प्रवाह गर्न नसकी अर्बौं रुपैयाँ पेनाल्टी तिर्नुपर्ने संवेदनशील अवस्था रहेको उनले बताए। विकासविरोधी पनि हैन तर मेरो जग्गाबाट पनि लाइन लैजान दिन्न भन्नु भएन, उनले सम्झाए, अहिले तय गरिएको रुटबाटै अझै कम क्षति हुने गरी लाइन निर्माण गरिनेछ। उनले स्मार्ट सिटीको रुपमा विकास गर्न लागिएको पालुङटारमा विद्युत् आपूर्तिलाई भरपर्दो र गुणस्तरीय बनाउन ठूलो क्षमताको सबस्टेसन बनाइदिने प्रतिबद्धता जनाए। नागरिक उड्डयन प्राधिकरणका उपप्रबन्धक कृष्णप्रसाद पौडेलले पालुङटार एयरपोर्ट सञ्चालनमा ल्याउन चालु वर्षबाट स्तरोन्नति गर्न लागिएको भन्दै मर्स्याङ्दीको किनारै किनार प्रसारण लाइन निर्माण गरे एयरपोर्ट चलाउन नसकिने प्रस्ट पारे। अवरोध हटेमा चैतभित्र प्रसारण लाइनको निर्माण सकिने घिसिङले बताए। आयोजनाको उदिपुरदेखि भरपुरसम्मको ६७ किलोमिटर प्रसारण लाइन २०२० डिसेम्बरभित्र विस्तार गर्ने गरी २०१७ जनवरीदेखि टेन्डर भएर काम सुरु भएको आयोजना प्रमुख राणाले बताए।"
"मानव तस्करीको नयाँ रूट : उड्छन् बाकु, पुग्छन् दुबई","काठमाडौं : मानव तस्करहरूले आफ्ना रूट फेरिरहन्छन्। पछिल्लोपाली अजरबैजानका नाममा श्रम स्वीकृति लिएर कुवेत र यूएईमा घरेलु कामदार ओसार्ने सेटिङ बढेको पाइएको छ। एक महिनायता यसैगरी १ सय ४१ व्यक्ति नेपालबाट उडाइए। तीमध्ये १ सय ३६ महिला थिए। अजरबैजानको भिसा र श्रम स्वीकृति भएका तिनीहरू यूएई ट्रान्जिटमै हराएको स्रोतले बतायो। फस्नेदुःख पाउने घटना धेरै भए पनि यूएई र कुवेत घरेलु कामदारलाई फकाउन सजिला देश हुन्। घरेलु कामदारका लागि सरकारले ०७२ सालदेखि प्रतिबन्ध लगाएकाले हरेक हत्कन्डा प्रयोग गरेर त्यहाँ लैजाने धन्दा रोकिएको छैन। वैदेशिक रोजगार कार्यालय ताहाचलले अजरबैजानका भिजिट भिसालाई सेटिङमा श्रम स्वीकृति दिएको खुलेको छ। त्यसका लागि कम्प्युटर सफ्टवेयरमार्फत विवरण फेरिएको देखिन्छ। भिसामा भ्रमणको प्रयोजनमा वर्क (काम) लेखिएको छ। तर, बस्ने अवधिमा ३० दिन मात्र छ। सच्याउँदा भ्रमणको प्रयोजन मात्र मिलाउन ध्यान पुगेको हुन सक्छ, उक्त कार्यालयका कर्मचारीले भने, देखेका भए अवधि पनि दुई वा तीन वर्ष बनाउन सक्थे। यूएईमा मानव तस्करी बढेपछि सरकारले त्यहाँको भिजिट भिसामा समेत कडाइ गर्दै आएको छ। अजरबैजानमा भिजिट भिसा पाउन सजिलो छ। २० डलर तिरेमा अनलाइन भिसा मिल्छ। त्यही भएर मानव तस्करीका लागि यो सूत्र प्रयोग हुन थालेको हो। पछिल्लोपटक यहाँबाट उडाइएका अधिकांश महिलाले क्लिनर पदका लागि ताहाचलबाट स्वीकृति लिएका छन्। स्रोतका अनुसार वैदेशिक रोजगार कार्यालय ताहाचल, त्रिभुवन विमानस्थल र एयरलाइन्ससँगको मिलेमतोमा मानव तस्करले यसलाई सम्भव तुल्याउँदै आएका छन्। डिसेम्बर १७ देखि जनवरी १३ सम्म गएका १ सय ४१ जना एयर अरेबिया र फ्लाई दुबईबाट उडेका थिए। सारजाह र दुबई हँुदै अजरबैजानको बाकु पुग्नुपर्नेमा उनीहरू ट्रान्जिटमै हराएका हुन्। वैदेशिक रोजगार विभागका अनुसार अजरबैजान नेपाली कामदारका लागि खुला भएको मुलुक हो। तर, सुविधा र अन्य हिसाबले त्यहाँ जानेको संख्या नगन्य छ। केही अघिसम्म माल्दिभ्समार्फत् मानव तस्करी हुँदै आएको थियो। माल्दिभ्समा कडाइ गर्नासाथ रुट अजरबैजान मोडिएको हो। विभागका महानिर्देशक भीष्मकुमार भुसालले अजरबैजानका नामबाट मानव तस्करी भएको आशंकामा ताहाचल कार्यालयलाई कडाइ गर्न निर्देशन दिएको बताए। कागजात पेस गरेकाले भिसा अनलाइन चेक गरेर पठाएका छौं भन्ने साथीहरूको भनाइ छ, उनले भने, यसबारे थप अध्ययन गर्दै छौं। अजरबैजानको भिसा खुकुलो भएकाले मानव तस्करले त्यो बाटो रोजेको हुन सक्ने उनले पनि आशंका गरे। वैदेशिक रोजगार कार्यालय ताहाचलका निर्देशक सुरेश जोशीले अजरबैजानको कागजात देखाएकाले श्रम स्वीकृति दिइएको बताए। सम्बन्धित देशमा पुगेनपुगेको हामीलाई थाहा हुँदैन, उनले भने, श्रम स्वीकृति पाएकाले त्यहीं जान्छ भन्ने विश्वास हुन्छ। पछिल्ला दुई वर्षमा अवैध रुपमा वैदेशिक रोजगारमा गएका ८ सय महिलाको उद्धार गरिएको थियो। राष्ट्रिय मानव अधिकार आयोगको पछिल्लो अध्ययनअनुसार बेचबिखनमा पर्नेमध्ये करिब ९० प्रतिशत महिला हुने गरेका छन्। १८२९ वर्ष उमेर समूहका महिला बेचबिखनमा बढी पर्ने गरेका छन्।"
"टिपरको ठक्करबाट महिलाको मृत्यु , महेन्द्रनगर तनावग्रस्त",महेन्द्रनगर : कञ्चनपुरको भीमदत्तनगरपालिका४ भानुचोकमा टिपरको ठक्करबाट एक महिलाको मृत्यु भएको छ। बिहीबार साँझ पुर्वपश्चिम राजमार्ग अन्तर्गत भाषीबाट महेन्द्रनगर बजार आइरहेको से १ क ८८७ नम्बरको टिपरको ठक्करले पैदल यात्रुको मृत्यु भएको जिल्ला प्रहरी कार्यालय कञ्चनपुरका प्रवक्ता प्रहरी नायव उपरीक्षक नरेन्द्र चन्दले बताए। प्रहरीकाअनुसार बैतडी गुरुखोला घर भई हाल महेन्द्रनगर गोवरैयामा डेरागरी बस्दै आएकी २० वर्षिया रमिता भट्टको घटनास्थलमै मृत्यु भएको हो। चालकले टिपर वेग गरेर किचेको भन्दै स्थानीयले पूर्वपश्चिम राजमार्ग अवरुद्ध गरेका छन्। प्रहरीले घटनास्थलमा तीन राउण्ड अश्रुग्याँससमेत प्रहार गरेको छ। मृतकको शव महाकाली अस्पतालमा राखिएको छ। मृतक महिलाको सनाखत हुन नसकेको प्रहरीले जनाएको छ।
मौलवीमाथि यौन दुर्व्यवहारको आरोप,"विराटनगर : विराटनगर महानगरपालिका८ अशोक चोकमा रहेको धार्मिक विद्यालयका प्रधानाध्यापक (मौलवी) माथि आफैँले पढाउने दुई बालिकालाई यौन दुर्व्यवहार गरेको आरोप लागेको छ । मदरसा रजाए मुस्तफा आधारभूत विद्यालयकाका मोलवी ४० वर्षीय अमिरुद्धिन मियाँमाथि १३ र १४ वर्षका छात्रालाई दुर्व्यवहार गरेको आरोप लागेको हो । गृहकार्य चेकजाँच गर्ने भन्दै पछिल्लो पटक आफ्नै कार्यकक्षमा बोलाएर १४ वर्षकी छात्रालाई मंगलबार र १३ वर्षकीलाई बुधबार यौन दुर्व्यवहार गरेको आरोप लागेको छ । पक्राउ गर्न प्रहरी घरसम्म पुगेपनि उनी आरोपपछि फरार छन् । दुवै छात्राका अभिभावकले बिहीबार जिल्ला प्रहरी कार्यालय मोरङमा किटानी जाहेरी दिएका छन् । मोरङ प्रहरी प्रवक्ता डीएसपी लोकदर्शन थापाले यौन दुर्व्यवहारको किटानी जाहेरी परेका कारण घटनाको अनुसन्धान गर्दै फरार रहेका मियाँको खोजी तीव्र पारिएको जानकारी दिए । यौन दुर्व्यवहारपछि बद्नाम हुने डरले आफूहरुले घटना अभिभावकलाई नसुनाएको ती बालिकाले बताएका छन् । प्रहरीका अनुसार सोमबार सबै विद्यार्थीलाई गृहकार्य दिएका मोलवीले गृहकार्य चेकजाँचका लागि भन्दै आफ्नो कार्यकक्षमा बोलाएर फरकफरक दिन यौन दुर्व्यवहार गरेको जाहेरी परेको छ । होमवर्क देखाउन बोलाएर ढोकाको चुक्कुल लगाउँदै मलाई सुमसुम्याएर मेरा संवेदनशील अंगहरुमा हात पुर्याउन थाल्नु भयो, १३ वर्षीया बालिकाले भनिन्, घटना कसैलाई सुनाए बुबाआमाको बद्नाम गर्ने धम्की पनि दिनु भयो । आफूले सुरुमा डरले घरमा कुरा सुनाउन नसकेको उनले बताइन् । तर घरबाट पठाउन खोज्दा बिहीबार बिहान उनी मदरसामा पढ्न जान मानिन् । पढ्न नजाने भनेर जिद्धि कस्न थालेपछि आमाले कारण सोधेकी थिइन् । त्यसपछि बालिकाले मोलवीले आफूलाई बारम्बार यौन दुर्व्यवहार गर्ने गरेको कुरा आमालाई सुनाइन् । विराटनगर८ अशोक चोकमा रहेको मदरसा । प्रहरीको प्रारम्भिक अनुसन्धानबाट पनि बालिकामाथि बारम्बार यौन दुर्व्यवहार भएको खुलेको छ । त्यसपछि अभिभावकले मियाँलाई कारबाहीको माग गर्दै जिल्ला प्रहरी कार्यालय मोरङमा जाहेरी दिएका हुन् । उनलाई कारबाहीको माग गर्दै स्थानीय बासिन्दा पनि प्रहरी कार्यालयमा जम्मा भएका थिए । १३ वर्षीयापछि १४ वर्षीया बालिकाका अभिभावकले पनि जाहेरी दर्ता गराएका छन् । घटना बाहिर आए बदनाम हुने डरले बसेकी १४ वर्षीया बालिकाका अभिभावकले पनि बिहीबार मात्रै आफूहरुले यो कुरा थाहा पाएको बताएका छन् । वास्तविक कुरा बुझ्न खोज्दा मोलवी मियाँ र उनका परिवारका सदस्यले छोरी जन्माएपछि बिहे गर्न नसक्ने अनि अरुलाई आरोप लगाउने भन्दै थर्काएर पीडित परिवारलाई विभिन्न खाले धम्की दिने गरेको स्थानीय बासिन्दाले बताए । उनीहरुले यस्तो अरोप लगाउनेलाई जे पनि गरिदिने भन्दै मियाँका छोराले तरबारसमेत लिएर झम्टिएको जानकारी प्रहरीलाई दिएका छन् । स्थानीय बासिन्दाले यसअघि पनि मोवली विरुद्ध यौन दुर्व्यवहारको आरोप लाग्ने गरेको बताए । मदरसामै अध्ययन गर्नेलाई दुर्व्यवहार गर्ने गरेको हामी सुनेका थियौं । तर वास्ता गरेका थिएनौं, मदरसा व्यवस्थापन समितिका संस्थापक अध्यक्ष मोहम्मद सइनुल मियाँले भने, अहिले एकै पटक दुई जना बालिकाले पीडित भयौं भनेपछि हामीले चासो दियौं । घटना निक्कै दर्दनाक रहेको पाइयो । सइनुलले मदरसामा पढाउनेलाई धर्मगुरुका रुपमा व्याख्या गर्ने गरिएको बताउँदै उनले यस घटनाले मदरसाकै बद्नाम गराएको बताए । आफैले पढाउने विद्यार्थीलाई बलात्कार गर्नेमाथि हदैसम्मको कारबाही हुनु पर्छ, उनले भने, आफैँ घटना गराएर पीडितमाथि थप पीडा दिने काम भइरहेको छ । आरोपित मियाँले २०६४ सालदेखि मदरसामा कुरान पढाउँदै आएका छन् । मदरसामा ६ वर्षमाथि र १५ वर्ष मुनीका १५ जना बालबालिका पढ्ने गरेको सइनुलले बताए । उनकाअनुसार २०४४ सालमा स्थापना भएको मदरसा २०६४ सालबाट दर्ता भएर सञ्चालनमा आएको हो ।"
सिद्धबाबा भारत भागेपछि अदालतले दियो जेल पठाउने आदेश,"विराटनगर : उच्च अदालत विराटनगरले बलात्कार आरोपमा सिद्धबाबा कृष्णदासजी महाराज भनिने कृष्णबहादुर गिरीलाई थुनामा राखेर मुद्दाको पूर्पक्ष गर्न आदेश दिएको छ। जिल्ला अदालत सुनसरीले धरौटीमा छाड्न दिएको आदेश बदर गर्दै उच्चका मुख्य न्यायाधीश तिलप्रसाद श्रेष्ठ र प्रेमराज कार्कीको संयुक्त इजलासले बिहीबार साँझ यस्तो आदेश दिएको हो। न्यायाधीश राधाकृष्ण उप्रेतीको इजलासले गत पुस १४ गते सिद्धबाबालाई तीन लाख धरौटीमा छाड्न आदेश दिएको थियो। उक्त आदेशविरुद्ध सरकारी वकिलको कार्यालयले उच्च अदालत विराटनगरमा निवेदन दायर गरेका थिए। सिद्धबाबाले पनि साधारण तारेखमा मुद्दाको पूर्पक्ष माग गर्दै निवेदन दायर गरेका थिए। उच्च अदालतबाट जिल्लाको आदेश बदर गरी सिद्धबाबालाई थुनामै राखेर मुद्दाको पूर्पक्ष गर्न आदेश भएको उच्च अदालत विराटनगरका रजिष्ट्रार जितेन्द्रबाबु थपलियाले जानकारी दिए। उच्चको आदेशपछि जिल्लाले दिएको आदेश बदर भएको छ। उच्च अदालत विराटनगरमा आफूविरुद्धको जवरजस्ती करणी मुद्दाको सुनुवाइ चलिरहेका बेला सिद्धबाबा भने बिहीबार दिउँसो भारततिर भागेका छन्। सरकारले उपलब्ध गराएका निजी सुरक्षा गार्डलाई नेपालभारत सीमा क्षेत्रबाटै फिर्ता पठाएर उनी भारत भागेका हुन्। विराटनगरको जोगवनी नाका हुँदै उनी भारततर्फ गरेको स्रोतको दाबी छ। सिद्धबाबा आफ्ना केही अनुयायीसहित ग १ च ८१५७ नम्बरको पजेरो चढेर भारततिर लागेका हुन्। उनको सुरक्षामा नेपाल प्रहरीका हवल्दार मुकेश साहलाई खटाइएको थियो। स्रोतका अनुसार कहाँसम्म गएको र कहिले नेपाल फर्किने भन्ने बारेमा केही पनि कुरा जानकारी नगराइँदा सुरक्षामा खटिएका हवल्दार अन्योलमा परेका छन्। केही समर्थक र अनुयायीका साथमा सिद्धबाबा सुनसरीको चतरास्थित आफ्नो आश्रमबाट बिहान उच्च अदालत जाने भनेर हिँडेका थिए। अदालत नपुगिकन सिधै जोगवनी हानिएका उनले दिउँसो १ बजे सीमा पारेका हुन्। जतिबेला उनी विरुद्धको मुद्दाको सुनुवाइ अदालतमा जारी थियो। हामी एकक्षण पारी पुगेर आउँछौं भन्दै निजी सुरक्षा गार्डलाई सीमामा झारेर केही अनुयायीका साथमा सिद्धबाबा भारततिर गएको पाइयो, मोरङ प्रहरीका प्रवक्ता डीएसपी लोकदर्शन थापाले भने, उनी किन उता लागे भन्ने बारेमा एकिन भइसकेको छैन। स्वास्थ्य उपचारका लागि भन्दै उनी दिल्ली गएको स्रोतले बतायो। सिद्धबाबा एक साता पहिले पनि उपचारका लागि भन्दै भारत पुगेर फर्किएका थिए। उनी भारततर्फ जानुलाई अर्थपूर्ण रुपमा हेरिएका बेला अदालतको आदेश पनि उनी अनुकूल आएन। स्रोतका अनुसार सुनुवाइपछि आउने अदालतको आदेशको पर्खाइमा उनी थिए। आफू निकटका कानुनी व्यवसायीसँग सल्लाह गरेरै उनी भारततिर सुटुक्क लागेको बताइएको छ। दीक्षा दिने भन्दै मध्यरातमा बोलाएर सुनसरीको चतराधामस्थित आफ्नै आश्रममा कात्तिक ४ गते बलात्कार गरेको किटानी जाहेरी एक महिला अनुयायीले दिएपछि सिद्धबाबालाई मंसिर १६ गते पक्राउ गरेर सुनसरी प्रहरीले जवरजस्ती करणी मुद्दामा अनुसन्धान थालेको थियो। धरौटीमा छुटेलगत्तै सिद्धबाबा अस्पताल भर्ना सिद्धबाबालाई तीन लाख धरौटीमा छाड्न आदेश सेटिङ मिलाएर ३८ दिनपछि सिद्धबाबा आश्रममा सिद्धबाबा बलात्कार प्रकरण : अदालतअगाडि प्रदर्शन र धर्ना सिद्धबाबाको बलात्कारसम्बन्धी मुद्दाको सुनुवाइ सर्यो अदालत छलेर सिद्धबाबा भारत भागे मंसिर १२ गतेबाट विराटनगरको विराटनगर अस्पताल एवं विराट नर्सिङ होममा भर्ना भएका सिद्धबाबा ३८ दिनसम्म अस्पतालमा बसेका थिए। प्रहरीले उनको बयान अस्पतालमै लिएको थियो। उजुरी दर्ता भएको बाहिरिएपछि छात्ती, मुुटु, प्रोस्टेट र पत्थरीको समस्या देखाउँदै कृष्णबहादुर अस्पताल भर्ना भएका थिए। अवस्था गम्भीर बनेको भन्दै उनलाई आईसीयूमा पनि राखिएको थियो। प्रहरीले मंसिर १६ गते आईसीयूदेखि नै पक्राउ गरेर अदालतबाट म्याद थप गर्दै घटनाको अनुसन्धान अघि बढाएको थियो। उनलाई अस्पतालका वरिष्ठ मुटु रोग विशेषज्ञ डा ज्ञानेन्द्र गिरीले माइनर हटअट्याक भएको बताउँदै उपचार गरेका थिए। अस्पतालबाट पुस २० गते डिस्चार्ज भएपछि कृष्णबहादुर सिधै चतरास्थित आफ्नो आश्रममै पुगेका थिए।"
बागमती प्रदेशमा शुक्रबार सार्वजनिक बिदा,"बागमती : प्रदेश सरकारले माघ १० गते प्रदेशभर सार्वजनिक बिदा दिने भएको छ । तामाङ समुदायको चाड सोनाम ल्होसारका अवसरमा शुक्रबार सार्वजनिक बिदा दिएको बागमती प्रदेशका आन्तरिक मामिला तथा कानून मन्त्रालयले जनाएको छ। मन्त्रालयले सूचना जारी गर्दै प्रदेश सरकारको गत पुस २७ गतेको मन्त्रिपरिषद् बैठकको निर्णयानुसार सार्वजनिक बिदा दिइएको जनाएको छ। प्रदेश सरकारले बिदा घोषणा गरेकाले प्रदेशभर छुट्टी हुने बागमती प्रदेशका मुख्यमन्त्री तथा मन्त्रिपरिषद् कार्यालयका सचिव मधुसूदन बुर्लाकोटीले जानकारी दिए । काठमाडौं उपत्यकाका हकमा भने केन्द्र सरकारको राजपत्रानुसार हुने उनले बताए। गृह मन्त्रालयले गत बैशाखमा प्रकाशन गरेको राजपत्रानुसार प्रदेश सरकारले बिदा दिँदा आफ्नो प्रदेशभित्रका केन्द्र मातहतका कार्यालयसहित सम्पूर्ण सरकारी कार्यालय, शिक्षालय, उद्योगधन्दा बन्द रहने छन् । केन्द्र सरकारले प्रदेश सरकारलाई बढीमा एक वर्षमा ६ दिन बिदा दिन पाउने अख्तियारी दिएको छ । सोही अख्तियारी अनुसार प्रदेश सरकारले आफ्नो प्रदेशका महत्वपूर्ण धार्मिक, जातीय र सांस्कृतिक चाडपर्वमा आवश्यकता अनुसार ६ दिनसम्म बिदा दिन पाउने व्यवस्था छ । ६ दिनभन्दा बढी बिदामा भने केन्द्र मातहतका कार्यालयलाई गृह मन्त्रालयको निर्णय लागु हुनेछ। राजपत्रानुसार काठमाडौं उपत्यकाका तीन जिल्लाका केन्द्र मातहतका कार्यालयलाई भने प्रदेश सरकारको बिदा लागू हुने छैन । उक्त राजपत्रको खण्ड गमा काठमाडौं उपत्यकाका तीन जिल्लामा प्रदेश सरकारले दिएको बिदा नेपाल सरकार, गृह मन्त्रालयको निर्णय अनुसार हुनेछ भनी उल्लेख गरिएको छ।"
साझा यातायातलाई सरकारले दिएको तीन अर्ब ब्याजसहित फिर्ता,"काठमाडौं : सरकारले साझा यातायातलाई दिएको तीन अर्ब रुपैयाँ ब्याजसहित फिर्ता लिने निर्णय गरेको छ। बिहीबार नियमित पत्रकार सम्मेलनमा मन्त्रिपरिषद्का निर्णय सार्वजनिक गर्दै सरकारका प्रवक्ता एवम् सञ्चार तथा सूचना प्रविधिमन्त्री गोकुल बाँस्कोटाले साझालाई दिएको रकम फिर्ता लिने निर्णय भएको जानकारी दिएका हुन्। बिजुली बस खरिद गर्नका लागि निकासा भएपनि समयमा साझा यातायातले बस किन्न नसकेपछि सरकारले रकम फिर्ता लिने निर्णय गरेको मन्त्री बाँस्कोटाले जानकारी दिए। मन्त्रीपरिषद्को यो निर्णयसँगै सरकारले आफैँ बस खरिद गरेर सञ्चालन गर्ने मन्त्री बाँस्कोटाले बताए। सरकारले २०७६ असारमा साझालाई ३ सय वटा नयाँ विद्युतीय बस खरिद गर्न ३ अर्ब रुपैयाँ शेयरमार्फत लगानी गर्ने निर्णय गरेको थियो । साझा यातायातलाई तीन सय नयाँ विद्युतीय बस चलाउन २०७६ असारको मन्त्रिपरिषद्को निर्णयानुसार दिइएको ३ अर्ब रुपैयाँ अहिलेसम्मको व्याजसहित फिर्ता लिने निर्णय भएको छ, पत्रकार सम्मेलनमा मन्त्री बाँस्कोटाले भने, संस्थाले ती बस सञ्चालन गर्न नसकेको हुँदा यस्तो निर्णय लिइएको हो ।"
सशस्त्र प्रहरीको १९ औं दिवसमा प्रधानमन्त्री,"काठमाडौं : बिहीबार सशस्त्र प्रहरीले १९ औं स्थापना दिवस मनाएको छ। प्रधानमन्त्री केपी शर्मा ओलीको उपस्थितिमा १९औं सशस्त्र प्रहरी दिवस २०७६ मनाएको हो। कार्यक्रममा प्रधानमन्त्री ओलीले यसवर्ष उत्कृष्ट बाहिनी घोषित सशस्त्र प्रहरी बल नेपाल नम्बर २ छिन्नमस्ता बाहिनी मुख्यालयका बाहिनीपति सशस्त्र प्रहरी नायव महानिरीक्षक राजु अर्याललाईउत्कृष्ट बाहिनी अवार्ड प्रदान गरे। समारोहमा अवकाश प्राप्त सशस्त्र प्रहरी नायव महानिरीक्षक माधवबहादुर थापालाई लाईफ टाइम अचिभमेन्ट अवार्ड प्रदान गरे। सँगै ओलीले सशस्त्र प्रहरी बलद्वारा प्रकाशित पुस्तक सार्वजनिक गरे। ओलीले कार्यक्रमलाई सम्बोधन गर्दै सशस्त्र प्रहरी बलले शान्ति सुरक्षा कार्यमा विशिष्ट योगदान पुर्याएको भन्दै प्रशंसा गरे। बेरुजु फछ्र्योटमा सशस्त्र प्रहरी बल अग्रणी स्थानमा रहेको चर्चासमेत ओलीले गरे। कार्यक्रममा सशस्त्र प्रहरी बलले आफूलाई आफ्ना हरेक क्षेत्रमा चुस्त र दुरुस्त राखेको गृहमन्त्री रामबहादुर थापा बादलले बताए। देशका ७७ जिल्लामा आफ्नो उपस्थिती जनाउँदै सशस्त्र प्रहरी बलले सीमा सुरक्षा, विपद् व्यवस्थापन, चोरीपैठारी निकासी नियन्त्रण गरेको उनको भनाइ छ। उनले यस संगठनको जनशक्तिलाई संख्यात्मक र गुणात्मक रुपमा वृद्धि गर्दै लगिने बताए। सशस्त्र प्रहरी महानिरीक्षक शैलेन्द्र खनालले धन्यवाद ज्ञापन गरे। राष्ट्र, राष्ट्रियता र अखण्डताको रक्षा गर्न तथा जनताको जीउ धनको सुरक्षाको लागि सशस्त्र प्रहरी बलले आफ्नो तर्फबाट पूर्ण रुपमा योगदान पुर्याउने बताए। कार्यक्रममा सशस्त्र प्रहरी बलको कार्यक्षेत्र भित्रका विविध कामकारवाहीलाई समेटिएको रणनीतिक कौशलयुक्त डेमोष्ट्रेसन तथा सशस्त्र प्रहरी बलको बैण्डद्वारा सांगीतिक प्रस्तुति दिएको थियो।"
छुरा प्रहार गरी बुहारीको हत्या,"दाङ : दाङमा छुरा प्रहार गरेर एक महिलाको हत्या भएको छ। दाङको गढवा गाउँपालिका ४ रामनगर निवासी ६५ वर्षीय कुलमान कुँवरले छुरा प्रहार गरेर २७ वर्षीया बुहारी वसन्ता कुँवरको हत्या गरेको जिल्ला प्रहरी कार्यालयका प्रवक्ता सुमित खड्काले जानकारी दिए । बुधबार बेलुका साढे ८ बजेतिर सामान्य घरायसी विवादपछि ससुराले आफ्नी कान्छी बुहारीमाथि छुराले पेट, ढाड र छातीमा हानेर घाइते बनाएका थिए। गम्भीर घाइते वसन्तालाई लमहीमा प्रारम्भिक उपचारपछि थप उपचारका लागि बाँकेस्थित कोहलपुर मेडिकल कलेज पुर्याइएपनि साढे ११ बजे राति मृत्यु भएको डिएसपी खड्काले बताए। हत्या आरोपी कुलमानलाई गएराति नै प्रहरीले नियन्त्रणमा लिएको छ ।"
बाजुरामा हिमपातले सकस,"बाजुरा : पुस महिनाको २२ गतेबाट सुरु भएको हिमपातका कारण बाजुराको उत्तरी क्षेत्रको पोरखेमा सडक अवरुद्ध हुँदा दैनिक उपभोग्य सामानको अभाव सुरु भएको छ। बडिमालिका र बुढीनन्दा नगरपालिकाको पोरखे लेकमा पुस २२ गतेबाट पटकपटक गरी पाँच फिट भन्दा बढी हिउँ जमेको बडिमालिका नगरपाकिला ७ का वडाध्यक्ष धर्मराज पाध्यायले जानकारी दिए। बाजुराको उत्तरी क्षेत्रमा पर्ने बुढीनन्दा नगरपालिका, जगन्नाथ, स्वामीकार्तिक खापर र हिमाली गाउँपालिकामा दैनिक उपभोग्य समान अभाव भएको छ। मार्तडीकोल्टी सडकको पोरखे लेक क्षेत्रमा पर्ने झण्डै १२ किलोमिट सडक हिउँले अबरुद्ध भएको हो। तत्काल सडक सञ्चालन हुने अवस्था नरहेको बुढीनन्दा नगरपालिकाका नगर प्रमुख पदम गिरीले जानकारी दिए। झण्डै २० वर्ष पहिले यस्तो हिउँ परेको थियो बुढीनन्दा नगरपालिका ९ का वडा अध्यक्ष खडक बोहोराले भने। हिउँले बाटो अवरुद्ध भएपछि दुई हजारमा पाइने खाना पकाउने ग्यासको मूल्य २६ सय पुगेको छ। हिउँले मार्तडी कोल्टी सडक अवरुद्ध हुँदा, ढुवानीमा समस्या भएको उपभोक्त समितिका पदाधीकारीले बताएका छन्। बाजुराका प्रमुख जिल्ला अधिकारी गंगाप्रसाद न्यौपानेले मार्तडी कोल्टी सडक खुलाउन बडीमालिका र बुढीनन्दा नगरपालिकाका प्रमुखसँग समन्वय गरिरहेको बताए। बडीमालिकाका नगर प्रमुख पदम बडुवालले सडक खुलाउन डोजरको व्यवस्था गरेर तेलको लागि रकम छुट्याई सकेको बुढीनन्दा नगरपालिकाका मेयर पदम गिरीले जानकारी दिए।"
चार हजार घुससहित जिल्ला प्रशासनका कर्मचारी पक्राउ,राजविराज : जिल्ला प्रशासन कार्यालय सप्तरीका एक कर्मचारी बिहीबार घुस रकमसहित पक्राउ परेका छन्। अख्तियार दुरुपयोग अनुसन्धान आयोग इटहरीको टोलीले कार्यालय सहयोगी केशवकुमार यादवलाई घुस रकमसहित रङ्गेहात पक्राउ गरेको हो । करारमा कार्यरत रहेका यादवले सेवाग्राहीलाई मुद्दा मिलाइ दिन्छु भन्दै ४ हजार रुपैयाँ घुस माग गरेको अख्तियारले जनाएको छ। अख्तियारको टोलीले जिल्ला प्रशासन कार्यालयको मुद्दा फाँटबाटै यादवलाई रङ्गेहात पक्राउ गरेको अख्तियार दुरुपयोग अनुसन्धान आयोगले जनाएको छ। यादवमाथि थप अनुसन्धानका लागि सम्पर्क कार्यालय इटहरी लगिएको छ।
लागुऔषध मुद्दाका दोषी ९ वर्षपछि पक्राउ,विराटनगर : लागुऔषध ऐनअन्तर्गतको मुद्दामा अदालतबाट दोषी ठहर भएपनि फरार रहेका एकजना मोरङबाट पक्राउ परेका छन् । कानेपोखरी गाउँपालिका २ का ४६ वर्षीय तिलबहादुर राईलाई पक्राउ गरिएको इलाका प्रहरी कार्यालय पथरीका डीएसपी दिलिप गिरीले बताए। राईलाई जिल्ला अदालत मोरङले २०६७ साल असोज १७ गते पाँच महिना १७ दिन कैद र दुई हजार रुपैयाँ जरिवानाको फैसला सुनाएको थियो। अदालतको फैसला आउनु अघिदेखि राई फरार थिए। खोजी गर्दै जाने क्रममा गाउँमै लुकिछिपी बसेको अवस्थामा घटना भएको नौ वर्षपछि पक्राउ गर्न सकिएको डीएसपी गिरीले बताए। उनका अनुसार पक्राउ परेर बुझाएपछि बिहीबार मोरङ अदालतले कैद सजाय भुक्तानका लागि राईलाई कारागार चलान गरेको छ। त्यस्तै हातहतियार खरखजना मुद्दामा जरिवानाको फैसला भए पनि फरार रहेका पथरीशनिश्चरे नगरपालिका१ का २७ वर्षीय अमित लिम्बू सुब्बा पनि पक्राउ परेका हुन् । उनी विरुद्ध २०७३ सालमा ८० हजार जरिवानाको फैसला सुनाइएको थियो ।
चक्कु प्रहार गरी हत्या,परासी : चक्कु प्रहार गरी हत्या गरेको अभियोगमा जिल्ला प्रहरी कार्यालय पश्चिम नवलपरासीले एकजनालाई पक्राउ गरेको छ। पक्राउ पर्नेमा सुनवल नगरपालिका ३ किर्तिपुरका २० वर्षीय महादेव पुन छन्। उनले गत मंगलबार पोखरा महानगरपालिका१ बगर बस्ने २४ वर्षीय जगदिश गुरुङ र सोही ठाउँका २३ वर्षीय संजोग गुरुङलाई चक्कु प्रहार गरेका थिए । चक्कु प्रहारबाट भैरहवा मेडिकल कलेजमा उपचार गराइरहेका जगदिशको बुधबार मृत्यु भएको थियो । संजोग उपचारपछि घर फर्केको प्रहरीले जनाएको छ। ५७ दिन अघि मात्र पोखराका दुईजनासँग पुनको चिनजान भएको थियो । चिनजानपछि पुनले नास्ता खान घर नजिक बोलाएका थिए । मद्यपान गरेर बसेका तीनजनाबीच सामान्य विषयमा भनाभन भएको थियो । भनाभनपछि पोखराका दुईजना पुनको घरमै पुगेर झगडा गरेका थिए।त्यसक्रममा पुनले दुवै जनामाथि चक्कु प्रहार गरेको जिल्ला प्रहरी कार्यालयका प्रवक्ता डीएसपी विरेन्द्र थापाले जानकारी दिए।घाइतेमध्ये जगदिशको मृत्यु भएपछि पुन माथि कर्तव्य ज्यानमा मुद्दा चलाइएको थापाले बताए।
जाडो छल्न बालेको आगोले घर जलेर नष्ट,"महेन्द्रनगर : कञ्चनपुरको बेदकोट नगरपालिका १ का रामबहादुर बोहराको घर जलेर नष्ट भएको छ । बुधबार राती ताप्न बालेको आगोले घर जलेर नष्ट भएको इलाका प्रहरी कार्यालय झलारीले जनाएको छ। प्रहरीका अनुसार ताप्न बालेको आगो घरको काठमा लागेपछि घर जलेको हो । 'ताप्न बालेको आगो त्यसै छोडेर बोहरा परिवार सुतेछन्, इलाका प्रहरी कार्यालय झलारीका प्रमुख प्रहरी निरीक्षक ध्रमेन्द्र रावलले भने, 'राती करिब १ बजेतिर छिमेकीले घरको धुरीबाट आगोको मुस्लो देखेपछि आगलागीबारे थाहा भएको हो।' आगलागीबाट करिब १० लाख बराबरको क्षती भएको छ ।बोहराको घरमा राखेको दुई भकारी धान,७ बोरा गहुँ,डेढ तोला सुन, बाकसमा भएको १ लाख ५० हजार नगदसहित लत्ताकपडा र दुईतले काठको घर जलेर नष्ट भएको प्रहरीले जनाएको छ । घर जलेपछि बोहरा परिवारको बिचल्ली भएको छ।"
सडक अतिक्रमण हटाउन बेवास्ता,"परासी : पश्चिम नवलपरासीमा ४८ वटा संरचना सडक अतिक्रमण गरेर निर्माण गरिएको छ। सडक ऐन विपरीत संरचना निर्माण भए पनि सम्बन्धित निकायले भने हटाउन पहल गरेको छैन। जिल्लाको राष्ट्रिय राजमार्गदेखि सहायक र हुलाकी सडक अतिक्रमण गरेर ती संरचना निर्माण भएका हुन्। सार्वजनिक जग्गा अतिक्रमणबारे सोमबार जिल्ला प्रशासन कार्यालयले आयोजना गरेको बैठकमा परासी महेशपुर सडक खण्ड, भूमही भैरहवा सडक खण्ड र जिल्लामा पर्ने राजमार्गमा ती संरचना सडक मिचेर बनाइएको जानकारी दिइएको हो। सडक अतिक्रमण गरेर संंरचना निर्माण गर्नेमा सबैभन्दा बढी सुनवल क्षेत्रमा छ। सडक डिभिजन कार्यालय बुटवलकी इन्जिनियर सविता ज्ञवालीले सबैभन्दा बढी सुनवलमा २० बढी संरचना सडकको क्षेत्रमा निर्माण गरिएको जानकारी दिइन्। निर्माण भएका संरचनामा केही पक्की घर छन् भने केही घरका टिनका छाना परेका छन्। यसैगरी सुनवलदेखि महेशपुरसम्म १० बढी संरचना सडकभित्र परेका छन्। जसमा सबैभन्दा बढी कुस्मामा ६ वटा संरचना छन्। बाँकी परासी क्षेत्रमा छन्। सुनवलदेखि बर्दघाटसम्मको मुख्य राजमार्गमा १८ वटा संरचना निर्माण भएका छन्। ती संरचनामा केही पक्की छन् भने केही टिनका छाना निर्माण गरिएका छन्। सडक ऐन २०३१ ले सडकको मापदण्ड तोकेको छ। जसअनुसार राष्ट्रिय राजमार्गमा दायाँबायाँ २५२५ मिटर (८२ फुट) छाड्नु पर्छ। हुलाकी तथा सहायक मार्गका लागि १५१५ मिटर छाडेर संरचना निर्माण गर्नुपर्ने प्रावधान छ। सरकारले सडकको मापदण्ड तोके पनि स्थानीय तहले नतोक्दा समस्या भएको सरोकारवालाले बताए। स्थानीय तहले जथाभावी मापदण्ड तोकेका छन्। कतै १० फिट, कतै २४ त कतै २२ फिट तोकेर समस्या खडा गरेका छन्, नेकपाका जिल्ला नेता घनश्याम यादवले भने। स्थानीय तहले मनपरी मापदण्ड तोक्ने र तोकेको पनि भोट घट्ने डरले कार्यान्वयन नगर्दा झन् समस्या भएको उनको तर्क छ। अतिक्रमण गरेर निर्माण गरिएका संरचना हटाउन पहल थालिएको प्रमुख जिल्ला अधिकारी शम्भुप्रसाद मरासिनीले बताए। जिल्लामा सडकदेखि वन क्षेत्र अतिक्रमण गर्नेको संख्या धेरै छ। त्यसैलाई हटाउन सरोकारवाला र विषयगत कार्यालयको बैठक राखिएको हो। अब ऐन मिचेर निर्माण भएका संरचना हटाउँछौं, प्रजिअ मरासिनीले भने।"
"राष्ट्रियसभा निर्वाचन: ९२ प्रतिशत मत खस्यो, मतदान ४ बजे सकिने","काठमाडौं : बिहान १० बजेदेखि सुरु भएको राष्ट्रियसभा सदस्य निर्वाचनमा दिउँसो २ बजेसम्म ९२ प्रतिशतभन्दा बढी मत खसेको निर्वाचन आयोगका प्रवक्ता राजकुमार श्रेष्ठले जानकारी दिएका छन्। अहिले सातै प्रदेशमा मतदान जारी छ। मतदान समय बेलुका ४ बजेसम्म तोकिएको छ। राष्ट्रियसभा सदस्यको रिक्त १८ पदका लागि आज मतदान भएको हो। निर्वाचन आयोगका अनुसार सातवटा प्रदेशका ५ सय ५० जना प्रदेश सदस्य र १ हजार ५ सय ६ स्थानीय तहका पदाधिकारी गरी २ हजार ५६ जना मतदाता छन्। आयोगका अनुसार मोरङ, धनुषा, ललितपुर, कास्की, दाङ, सुर्खेत र डोटीमा मतदानस्थल तोकिएका छन्। प्रदेश १ को बिराटनगर महानगरपालिकाको बीरेन्द्र सभागृहमा मतदान स्थल तोकिएको छ। उक्त केन्द्रमा यस केन्द्रमा प्रदेशसभा सदस्यतर्फ ९३ र स्थानीय तह सदस्यतर्फ २ सय ८४ गरी ३ सय ६७ मतदाता छन्। प्रदेश २ को जनकपुर उपमहानगरपालिकाको महेन्द्र नारायणनिधि स्मृती भवनमा मतदान स्थल तोकिएको छ। प्रदेश २ मा १ सय ७ प्रदेशसभा सदस्य र २ सय ७२ स्थानीय तहका गरी ३ सय ७९ जना मतदाता छन्। बागमती प्रदेशको ललितपुर महानगरपालिका वडा नं ४ वडासमितिको भवनमा मतदान स्थल तोकिएको छ। प्रदेश सभा सदस्यतर्फ १ सय १० र स्थानीय तह सदस्यतर्फ २ सय ३८ गरी ३ सय ४८ जना मतदाता छन्। यसैगरी गण्डकी प्रदेशको जिल्ला निर्वाचन कार्यालय कास्कीको परिसरमा मतदान स्थल तोकिएको छ। उक्त स्थलमा प्रदेश सभा सदस्यतर्फ ६० र स्थानीय तह सदस्यतर्फ १ सय ७० गरी २ सय ३० जना मतदाता रहेका छन्। प्रदेश ५ को घोराही उपमहानगरपालिकाको कर्मचारी मिलन केन्द्रको भवनमा मतदान स्थल तोकिएको छ। उक्त स्थलमा प्रदेश सभा सदस्यतर्फ ८७ र स्थानीय तह सदस्यतर्फ २ सय १८ गरी ३ सय ५ जना मतदाता छन्। कर्णाली प्रदेशको जिल्ला निर्वाचन कार्यालय सुर्खेतको परिसर भवनमा मतदान स्थल तोकिएको छ। उक्त स्थलमा प्रदेश सभा सदस्यतर्फ ४० र स्थानीय तह सदस्यतर्फ १ सय ५८ गरी १ सय ९८ जना मतदाता छन्। सुदूरपश्चिम प्रदेशको सिलगढी नगरपालिकाको पद्म पब्लिक मुक्ति नारायण उच्च माध्यमिक विद्यालयमा मतदान स्थल तोकिएको छ। उक्त स्थलमा प्रदेश सभा सदस्यतर्फ ५३ र स्थानीय तह सदस्यतर्फ १ सय ७६ गरी २ सय २९ जना मतदाता रहेका छन्। प्रदेशसभा सदस्य र स्थानीय तहका पदाधिकारीले मत दिन पाउने भएपनि मतभार भने फरक हुनेछ। प्रदेश सभाका सदस्यको मतभार ४८ र स्थानीय तहका गाउँपालिका अध्यक्ष, उपाध्यक्ष तथा नगरपालिकाका प्रमुख, उपप्रमुखको मतभार १८ रहेको छ। निर्वाचन आयोगका अनुसार प्रदेश १ मा महिला, दलित र अन्य समूहमा तीनजना, प्रदेश २ मा महिला, दलित, अपाङ्गता भएका व्यक्ति वा अल्पसंख्यक समुदाय र अन्य समूहमा चारजना, बागमती र गण्डकी प्रदेशमा महिला र अन्य समूहमा दुईदुई जना, प्रदेश ५ मा महिला, अपाङ्गता भएका व्यक्ति वा अल्पसंख्यक समुदाय र अन्य समूहका तीनजना, कर्णाली र सुदूरपश्चिम प्रदेशमा महिला र अन्य समूह गरी दुईदुई जना गरी कुल १८ जना राष्ट्रिय सभा सदस्य निर्वाचित हुनेछन्। निर्वाचनमा नेकपा, काँग्रेस, समाजवादी पार्टी, राष्ट्रिय जनता पार्टी नेपाल, राष्ट्रिय जनमोर्चा र नेपाल मजदुर किसान पार्टीगरी ६ वटा राजनीतिक दलले भाग लिदैंछन। प्रदेश १ मा रिक्त महिला, दलित र अन्य समूहमा ३३ जनाका दरले जम्मा ९ जना उम्मेदवार, प्रदेश २ मा रिक्त महिला, दलित, अपाङ्गता भएका व्यक्ति वा अल्पसंख्यक र अन्य समूहमा २२ जनाका दरले ८ जना उम्मेदवार, बागमती प्रदेशमा रिक्त महिला र अन्य समूहमा ३३ जनाको दरले ६ जना उम्मेदवार, गण्डकी प्रदेशमा रिक्त महिला समूहतर्फ २ र अन्य समूहतर्फ ३ गरी ५ जना उम्मेदवार, प्रदेश ५ मा रिक्त महिला समूहतर्फ २ जना, अपाङ्गता भएका व्यक्ति वा अल्पसंख्यक समूहतर्फ ३ र अन्य समूहतर्फ ४ गरी ९ जना उम्मेदवार चुनावी मैदानमा छन। यस्तै कर्णाली प्रदेशमा रिक्त महिला र अन्य समूहमा २२ जनाको दरले ४ जना उम्मेदवार र सुदूरपश्चिम प्रदेशमा रिक्त महिला र अन्य समूहमा २२ जनाका दरले ४ जना उम्मेदवार प्रतिस्पर्धामा छन। महिला समूहतर्फ १६, दलितसमूहतर्फ ५, अपाङ्गता भएका व्यक्ति वा अल्पसंख्यक समूहतर्फ ५ जना र अन्य समूहतर्फ १९ गरी ४५ जना उम्मेदवार चुनावी प्रतिस्पर्धामा रहेको आयोगले जनाएको छ। २ नम्वर प्रदेशमा राजपासँग चुनावी तालमेल गरेको सत्तासीन नेकपाले राष्ट्र्यिसभा निर्वाचन जित्ने निश्चित छ।"
जिल्ला प्रशासनको अनुमति लगत्तै दिपक मनाङे पक्राउ,"पोखरा : गण्डकी प्रदेशसभा सदस्य राजीव गुरुङ (दिपक मनाङे)लाई पक्राउ गर्न अनुमति पाए लगत्तै प्रहरीले पक्राउ गरेको छ । मनाङेले मंगलबार अखिल नेपाल फुटबल संघ (एन्फ) कास्की अध्यक्ष मिलन गुरुङलाई झापड हानेका थिए । गुरुङले प्रदेश सांसद मनाङेले दुर्व्यवहार गरेको उजुरी बुधबार दिएका थिए । सोही उजुरीका आधारमा जिल्ला प्रशासन कार्यालय कास्कीले प्रहरीलाई मनाङे पक्राउ गर्न अनुमति दिएको थियो । अहिले उहाँ जिल्ला प्रहरी कार्यालय कास्कीमा हुनुहुन्छ, जिल्ला प्रहरी कार्यालय कास्कीका प्रवक्ता प्रहरी नायव उपरीक्षक राजकुमार केसीले भने, अब उहाँलाई यही राखेर अनुसन्धान अगाडि बढाउछौँ । एन्फा अध्यक्षलाई मनाङेको झापड : मिलन भन्छन्, सांसदको मर्यादा राखेर सहेँ मनाङेको प्रश्न : ठगलाई झापड नहानेर के माला लगाउने त ? मिलनले दिए मनाङेविरुद्ध प्रहरीमा जाहेरी यस्तो छ मनाङेविरुद्धको जाहेरी जनताले प्रधानमन्त्रीलाई त चप्पल हान्छन्, मैले झापड हान्दा के भयो ? दीपक मनाङे मुख्यमन्त्री कप फुटबल उद्घाटन समारोहमा भनाभन हुँदा मनाङेले मिलनलाई झापड खानेका थिए । बुधबार मिलन र मनाङेले पत्रकार सम्मेलन गर्दै आआफ्नो बचाउ गरेका थिए । मनाङेले गठलाई झापड हानेको स्वीकार गरेका थिए भने मिलनले आफूमाथि प्रदेशसभा सदस्यले दुर्व्यवहार गरेको भन्दै आपत्ति जनाएका थिए ।"
दुई बस ठोक्किँदा २६ जना घाइते,उदयपुर : उदयपुरको त्रियुगा नगरपालिका १४ जितपुरमा बिहीबार दुई बस ठोक्किँदा २६ जना घाइते भएका छन् । सगरमाथा लोकमार्गअन्र्तगतको जितपुरमा दिउँसो १२ बजे गाईघाटबाट साउनेतर्फ जाँदै गरेको मे१ख१७४० नम्बरको बस र विपरित दिशाबाट आउँदै गरेको बा२ख५४१८ नम्बरको बस ठोक्किँदा दुर्घटना भएको हो । दुर्घटना लगत्तै चालक त्रियुगा नगरपालिका १५ रानिबासका यमन थापा भने फरार रहेकाले खोजीकार्य जारी भइरहेको प्रहरीले जनाएको छ। गम्भिर घाइतेलाई विराटनगर रिफर गरिएको छ भने बाँकीलाई जिल्ला अस्पतालमा उपचार भइरहेको प्रहरीले जनाएको छ।
शिक्षक भर्नाको परीक्षामा प्रश्नपत्र आउट गरेको भन्दै व्यवस्थापन समितिका अध्यक्षसहित तीन पक्राउ,काठमाडौँ : अख्तियार दुरुपयोग अनुसन्धान आयोगले पिपलचौतरा माध्यमिक विद्यालय डुङ्गेश्वर ५ दैलेखका विद्यालय व्यवस्थापन समितिका अध्यक्ष एवं शिक्षक छनोट समितिका संयोजक भक्तबहादुर शाहीसहित तीनजनालाई नियन्त्रणमा लिएको छ । शाहीले राहत दरबन्दी निमावि तह सामाजिक विषय शिक्षकको छनोट परीक्षा संचालन हुनुअघि नै परीक्षार्थीलाई म्यासेन्जरमार्फत प्रश्नपत्र तथा उत्तर कुन्जिका पठाइ शिक्षक छनोट गरेको आरोपमा अख्तियारले पक्राउ गरेको हो । अनुसन्धान हुँदा उक्त परीक्षामा सहभागी भइ छनोट भएका शिक्षक घनश्याम भण्डारी र वैकल्पिक उम्मेदवार दलबहादुर बिकलाई म्यासेन्जरमार्फत प्रश्नपत्र र उत्तर कुन्जिका पठाइ अख्तियार दुरुपयोग गरेको खुल्न आएको हुँदा तीनैजनालाई नियन्त्रणमा लिएर अनुसन्धान भइरहेको छ।
अमेरिका पुगेकी उपमेयर उतै लुकिन्,"कालिकोट : कार्यालयलाई जानकारी नदिइकनै गत असोजमा अमेरिका पुगेकी तिलागुफा नगरपालिका उपप्रमुख दन्ता नेपाली दर्शना सम्पर्कविहीन भएकी छन् । सामाजिक सञ्जालमा समेत उनको उपस्थिति छैन । गत असोजमा काठमाडौं गएको र कात्तिकमा अमेरिका गएको सामाजिक सञ्जालबाटै उनले जानकारी दिएकी थिइन् । तिलागुफा नगरपालिका५ का वडाध्यक्ष टिकाराम न्यौपानेका अनुसार अहिलेसम्म उनले नगरपालिकामा कुनै जानकारी दिएकी छैनन् । उपमेयरले अमेरिका भ्रमण जाने भनेर नगरपालिकाको पत्र माग्नुभएको थियो । नगरपालिका प्रमुख रतनबहादुर शाहीले पत्रका विषयमा नगर कार्यपालिकाको बैठकमा कुरा उठाउनुभयो । तर अमेरिका केका लागि जाने, किन जाने लगायत प्रश्न कार्यपालिकामा उठेपछि मेयरले नगरबाट पत्र दिनुभएन । त्यसपछि उहाँ काठमाडौं जानुभयो, वडाध्यक्ष न्यौपानेले बताए । तिलागुफाका मेयर रतनबहादुर शाहीले पनि दर्शना अमेरिका पुगेपछि आफूसँग एकपटक मात्रै सम्पर्क गरेको र बिरामी भएकाले फर्कन नसकेको जानकारी गराएको बताए । शाही भन्छन्, अहिले उपमेयर नेपालीको फेसबुक पनि निष्क्रिय छ । नगरपालिका संघमार्फत गोष्ठीमा सहभागी हुन भनी गत कात्तिकमा अमेरिका जानुभएको बुझेको छु । नगरपालिका संघले उहाँलगायत केही नगरपालिकाका मेयर उपमेयरलाई अमेरिकाको एउटा गोष्ठीमा सहभागी गराएको हो । एक पटक उहाँले बिरामी छु । फर्कने तयारी गरिरहेको छु भन्नेसम्म जानकारी गराउनुभएको थियो । त्यसपछि उहाँ सम्पर्कमा हुनुहुन्न । उपमेयर नगरपालिकामा नहुँदा न्यायिक समिति र योजना तथा अनुगमन समिति, बजेट कार्यान्वयन तथा सुपरिवेक्षण समितिको काम प्रभावित भएको छ । योजना अनुगमन समिति, बजेट कार्यान्वयन तथा सुपरिवेक्षण समितिको संयोजक उपप्रमुख हुने प्रावधान अनुसार अधिकांश योजनाको भुक्तानी समस्या भएको मेयर शाहीले बताए । ठेकेदारहरूले दिनहुँ ताकेता गरिरहेकाले समस्या बेहोर्नुपरेको उनको भनाइ छ । २०७४ बैशाख ३१ गते भएको स्थानीय तहको निर्वाचनमा तत्कालिन माओवादी केन्द्रबाट दन्ता १ हजार ८ सय ४३ मत ल्याएर उपमेयरमा निर्वाचित भएकी थिइन् । उनकी प्रतिद्वन्द्वी नेपाली कांग्रेसकी उम्मेदवार लक्ष्मी शाहीले १ हजार २ सय ६० मत ल्याएकी थिइन् ।"
लेखा परीक्षक घिमिरेको हत्या आशंका,"विराटनगर : विराटनगर महानगरपालिका २ बञ्जरा चोक घर भएका लेखा परीक्षक ५० वर्षीय प्रवल घिमिरेको हत्या भएको आशंका गरिएको छ । प्रवल एण्ड एसोशिएट कम्पनीका संचालक समेत रहेका घिमिरेको शव विराटनगरकै सिंघीया खोला भित्र डुबिरहेको अवस्थामा मंगलबार बिहान फेला परेको थियो । ८ वर्षदेखि लेखा परीक्षणको काम गरिरहेका उनको हत्या भएको आशंका गरिए पनि प्रहरीले त्यस सम्बन्धमा कुनै सुराक पाउन सकेको छैन । आफन्तले शंकास्पद अवस्थामा मृत भेटिएका कारण घटना मृत्यु नभई हत्या भएको दाबी गर्दै आएका छन् । सामान्य खोलो मान्छेको डुबेर मृत्यु नै हुने खालको नभएका कारण पनि घटनाका बारेमा अनेक आशंका उब्जिएका छन् । विराटनगरका ठूला उद्योग तथा कम्पनी गरेर ५० हाराहारीको लेखा परीक्षण घिमिरेले गर्दै आएका थिए । प्रहरीकाअनुसार विराटनगरका उद्योगी नन्दकिशोर राठीले सोमबार बेलुका उनलाई लेखा परीक्षणकै शिलशिलामा भन्दै बोलाएको खुलेको छ । विराटनगर२ सरस्वती टोलमा राठीको गार्मेन्ट उद्योग छ । घिमिरेको मोटरसाइकल उद्योगमै राखेर घिमिरे र राठी साँझ ६ बजेपछि निस्किएर विराटनगरकै मेनरोडमा रहेको आमाज बेकरीमा पुगेको खुलेको मोरङ प्रहरीका प्रवक्ता डीएसपी लोकदर्शन थापाले बताए । राठी र घिमिरे त्यहाँबाट होटल मुन पुगे । त्यहाँ राठीका आफन्त अनिल चाण्डक, अन्य उद्योगी एवं व्यापारी अरुण राठी, अशोक अटलसँग पनि भेट भएको पत्ता लागेको प्रवलका दाजु रविनले बताए । पाँचैजना चिनजानका भएका कारण एउटै टेवलमा बसेर खानपिन गरेको पनि पायौं,' उनले भने, 'उनीहरु बसपार्क पश्चिममा रहेको लोटस बार पनि पुगेको खुलेको छ ।' घरबाट फोन आएपछि हिँडेका नन्दकिशोर लोटसमा भने नबसेको प्रहरीले जनाएको छ । डीएसपी थापाकाअनुसार केही समयपछि त्यहाँबाट अरुण र अशोक पनि बाहिरिए । 'होटलमा अन्तिमसम्म बसेका अनिलले प्रवललाई आफ्नो गाडीमा राखेर घर पुर्याइदिन भनेर हिँडेको प्रारम्भिक अनुसन्धानबाट खुलेको छ,' थापाले भने, बाटो अप्ठेरो भएको भन्दै अनिलले उनलाई वडा प्रहरी कार्यालय अगाडि छाडिदिएको खुल्यो ।' अनिलले छाडिदिएको ठाउँबाट उनको घर पुग्न लगभग एक किलोमिटर जति छ । घरबाट फोन गर्दा प्रवलले आफू तीनपैनी चोक आसपासमै रहेको बताएको श्रीमती रेनुकाले बताइन् । 'तीनपैनी चोकमा राति छोरालाई लिएर श्रीमानको खोजीमा पनि निस्किँए,' रेनुकाले भनिन्, 'तर नभेटेपछि फेरि फोन गर्दा लोकेसन नै थाहा नभएको बताउनुभयो ।' त्यसपछि आत्तिएर उनले जेठाजु रविनलाई सुनाएर खोजी गर्न आग्रह गरिन् । रविनले पुनः फोन गर्दा प्रवलले आफू घर आउँदै गरेको जवाफ पनि दिएका थिए । प्रहरीका अनुसार रविनसँग राति १०:४२ मा कुराकानी भएपछि प्रवलको मोबाइल अफ भएको देखिन्छ । 'घर आउँदैछु भनेको भाइ रातभर फर्किएन, रविनले भने, 'भोलिपल्ट बिहान खोलामा शंकास्पद मृत्यु भएको अवस्थामा शव भेटियो ।' उनले रातभर खोजी गरे पनि आफूहरुले फेला पार्न नसकेपछि प्रहरीलाई जानकारी गराइएको बताए । 'हामी घर आउँछ भन्ने आशमा थियौं,' रविनले भने, 'भोलिपल्ट खोलामा शव भेटिएको खवर आयो ।' उनले घटना धेरै शंकास्पद रहेको बताए । 'घर आउनु पर्ने मान्छे खोलामा मृत भेटियो । उसले बोकेको मोबाइल पनि भेटिएको छैन,' रविनले भने, 'बोलाएर लगिए पनि राति घरमा नछाडिएको र सवारी साधन पनि नभएको अवस्थामा घर भन्दा धेरै पर नै छाडिदिएका कारण घटना शंकास्पद छ । लेखा परीक्षण गर्न भनेर गएको भाईलाई मृत्यु भएको अवस्थामा पाउँदा परिवारमा ठूलो बज्रपात परेको छ ।' प्रहरीले घटना अनुसन्धान गरिररहे पनि घटना हत्या हो कि हैन भने र यकिन गर्न सकेको छैन । डीएसपी थापाले केही शंकास्पद व्यक्तिहरुमाथि निगरानी बढाएर घटनाको अनुसन्धान र सोधपुछ गर्ने काम भइरहेको बताए । कोशी अस्पतालमा भएको पोस्टमार्टमको प्रारम्भिक रिपोर्टले पनि घिमिरेले मदिरा सेवन गरेको खुलेको छ । पोस्टमार्टमको विस्तृत रिपोर्ट आएपछि घटनाका बारेमा यथार्थ खुल्ने डीएसपी थापाले बताए । उनले अनुसन्धानका लागि प्रवलसँग राति रहेका व्यक्तिहरुको पनि कल रेकर्ड मगाएको छ । सडकमा रहेका सीसी क्यामेरा फुटेजको पनि अनुसन्धान भइरहेको जानकारी थापाले दिए ।"
अशक्तलाई बलात्कार गर्ने पक्राउ,बेनी : म्याग्दीको रघुगंगा गाउँपालिका २ भगवतीमा अशक्त महिलालाई बलात्कार गरेको आरोपमा एकजनालाई प्रहरीले पक्राउ गरेको छ। रघुगंगा२ का ५२ वर्षीय डिलबहादुर केसीलाई बलात्कार गरेको आरोपमा पक्राउ गरिएको जिल्ला प्रहरी कार्यालय म्याग्दीले जनाएको छ । प्रहरी निरीक्षक ध्रुबप्रसाद शर्माका अनुसार केसीले बोल्न नसक्ने अशक्त महिलालाई बलात्कार गरेको जाहेरी परेपछि पक्राउ गरिएको हो । माघ २ गते घरमै आएर बलात्कार गरेको पीडितले दिएको जाहेरीमा उल्लेख छ । उनी घरेलु मदिरा पिउने बाहनामा पीडितको घरमा गएका थिए। श्रीमानलाई रक्सी खोज्न पठाएर जबरजस्ती गरेको पीडितको भनाई छ ।माघ ४ गते पक्राउ गरिएका केसीलाई बिहीबार जिल्ला अदालतबाट अनुसन्धानका लागि दोस्रो पटक म्याद थप गर्ने तयारी भएको छ। केसी विरुद्ध करणीसम्बन्धी कसुरको जबरजस्ती करणी गरेको आरोपमा मुद्दा दर्ता गरिएको छ।
लेखा परीक्षकको हत्या आशंका,"विराटनगर : विराटनगर महानगरपालिका२ बञ्जरा चोक घर भएका लेखा परीक्षक ५० वर्षीय प्रवल घिमिरेको हत्या भएको आशंका गरिएको छ । प्रवल एण्ड एसोशिएट कम्पनीका संचालकसमेत रहेका घिमिरेको शव विराटनगरकै सिंघीया खोलाभित्र डुबिरहेको अवस्थामा मंगलबार बिहान फेला परेको थियो । ८ वर्षदेखि लेखा परीक्षणको काम गरिरहेका उनको हत्या भएको आशंका गरिए पनि प्रहरीले त्यस सम्बन्धमा कुनै सुराक पाउन सकेको छैन । आफन्तले शंकास्पद अवस्थामा मृत भेटिएका कारण घटना मृत्यु नभइ हत्या भएको दाबी गर्दै आएका छन् । सामान्य खोलो मान्छेको डुबेर मृत्यु नै हुने खालको नभएका कारण पनि घटनाका बारेमा अनेक आशंका उब्जिएका छन् । विराटनगरका ठूला उद्योग तथा कम्पनी गरेर ५० हाराहारीको लेखा परीक्षण घिमिरेले गर्दै आएका थिए । प्रहरीका अनुसार विराटनगरका उद्योगी नन्दकिशोर राठीले सोमबार बेलुका उनलाई लेखा परीक्षणकै शिलशिलामा भन्दै बोलाएको खुलेको छ । विराटनगर२ सरस्वती टोलमा राठीको गार्मेन्ट उद्योग छ । घिमिरेको मोटरसाइकल उद्योगमै राखेर घिमिरे र राठी साँझ ६ बजेपछि निस्किएर विराटनगरकै मेनरोडमा रहेको आमाज बेकरीमा पुगेको खुलेको मोरङ प्रहरीका प्रवक्ता डीएसपी लोकदर्शन थापाले बताए । राठी र घिमिरे त्यहाँबाट होटल मुन पुगे । त्यहाँ राठीका आफन्त अनिल चाण्डक, अन्य उद्योगी एवं व्यापारी अरुण राठी, अशोक अटलसँग पनि भेट भएको पत्ता लागेको प्रवलका दाजु रविनले बताए । पाँचैजना चिनजानका भएका कारण एउटै टेवलमा बसेर खानपिन गरेको पनि पायौं, उनले भने, उनीहरु बसपार्क पश्चिममा रहेको लोटस बार पनि पुगेको खुलेको छ । घरबाट फोन आएपछि हिँडेका नन्दकिशोर लोटसमा भने नबसेको प्रहरीले जनाएको छ । डीएसपी थापाका अनुसार केही समयपछि त्यहाँबाट अरुण र अशोक पनि बाहिरिए । होटलमा अन्तिमसम्म बसेका अनिलले प्रवललाई आफ्नो गाडीमा राखेर घर पुर्याइदिन भनेर हिँडेको प्रारम्भिक अनुसन्धानबाट खुलेको छ, थापाले भने, बाटो अप्ठेरो भएको भन्दै अनिलले उनलाई वडा प्रहरी कार्यालय अगाडि छाडिदिएको खुल्यो । अनिलले छाडिदिएको ठाउँबाट उनको घर पुग्न लगभग एक किलोमिटर जति छ । घरबाट फोन गर्दा प्रवलले आफू तीनपैनी चोक आसपासमै रहेको बताएको श्रीमती रेनुकाले बताइन् । तीनपैनी चोकमा राति छोरालाई लिएर श्रीमानको खोजीमा पनि निस्किँए, रेनुकाले भनिन्, तर नभेटेपछि फेरि फोन गर्दा लोकेशन नै थाहा नभएको बताउनु भयो । त्यसपछि आत्तिएर उनले जेठाजु रविनलाई सुनाएर खोजी गर्न आग्रह गरिन् । रविनले पुनः फोन गर्दा प्रवलले आफू घर आउँदै गरेको जवाफ पनि दिएका थिए । प्रहरीका अनुसार रविनसँग राति १०:४२ मा कुराकानी भएपछि प्रवलको मोबाइल अफ भएको देखिन्छ । घर आउँदैछु भनेको भाइ रातभर फर्किएन, रविनले भने, भोलिपल्ट बिहान खोलामा शंकास्पद मृत्यु भएको अवस्थामा शव भेटियो । उनले रातभर खोजी गरे पनि आफूहरुले फेला पार्न नसकेपछि प्रहरीलाई जानकारी गराइएको बताए । हामी घर आउँछ भन्ने आशमा थियौं, रविनले भने, भोलिपल्ट खोलामा शव भेटिएको खवर आयो । उनले घटना धेरै शंकास्पद रहेको बताए । घर आउनु पर्ने मान्छे खोलामा मृत भेटियो । उसले बोकेको मोबाइल पनि भेटिएको छैन, रविनले भने, बोलाएर लगिए पनि राति घरमा नछाडिएको र सवारी साधन पनि नभएको अवस्थामा घर भन्दा धेरै पर नै छाडिदिएका कारण घटना शंकास्पद छ । लेखा परीक्षण गर्न भनेर गएको भाईलाई मृत्यु भएको अवस्थामा पाउँदा परिवारमा ठूलो बज्रपात परेको छ । प्रहरीले घटना अनुसन्धान गरिररहे पनि घटना हत्या हो कि हैन भने र यकिन गर्न सकेको छैन । डीएसपी थापाले केही शंकास्पद व्यक्तिमाथि निगरानी बढाएर घटनाको अनुसन्धान र सोधपुछ गर्ने काम भइरहेको बताए । कोशी अस्पतालमा भएको पोस्टमार्टमको प्रारम्भिक रिपोर्टले पनि घिमिरेले मदिरा सेवन गरेको खुलेको छ । पोस्टमार्टमको विस्तृत रिपोर्ट आएपछि घटनाका बारेमा यथार्थ खुल्ने डीएसपी थापाले बताए । उनले अनुसन्धानका लागि प्रवलसँग राति रहेका व्यक्तिहरुको पनि कल रेकर्ड मगाएको छ । सडकमा रहेका सीसी क्यामेरा फुटेजको पनि अनुसन्धान भइरहेको जानकारी थापाले दिए ।"
जनता अवासको नाममा गरिबको उठिबास (भिडियाे रिपोर्ट),"जनकपुरधाम : महोत्तरीमा जनता अबास कार्यक्रम अलपत्र परेपछि गरिब तथा विपन्नको बिच्चली भएको छ । तीन वर्ष अगाडि भएको छाप्रो पनि भत्काएर पक्की घर बनाउन सुरु गरिएको थियो । ती घरका निर्माण कार्य अलपत्र परेको छ । चिसोका कारण प्रदेश २ का ८ हजार गरिब, दलित, पिछडिएका जाति तथा समुदायका जीवन कष्टकर बनेको छ । जनता आवास कार्यक्रम महोत्तरीमा अलपत्र परेपछि ७ सय ५३ घरपरिवार शीतलहरसँगै बढ्दो चिसोमा खुला आकाशमुनि रात काट्न बाध्य छन् । महोत्तरीको भंगाहा नगरपालिका ३ की रजिया देवी सदालाई साँझ पर्न थालेपछि रात काट्ने चिन्ताले सताउन थाल्छ । चिसोले उनलाई दिनभन्दा रात कटाउन निकै ग्राहोे हुने गरेको छ । लक्षित वर्गका लागि संघीय सरकारको नयाँ दुई कोठे पक्की घर बनाइने योजनाअनुरुप पुरानो घर भत्काइदिएपछि वर्षायामको झरी र जाडोमा शित छल्ने घरसमेत नहुँदा ३ वर्षदेखि महोत्तरीका आर्थिक रूपमा विपन्न परिवार कष्टकर जीवन बिताउँदै छन् । भंगाहा नगरपालिका ३ की ७० वर्षकी मुनेसरी सदाले नयाँ घरमा बस्ने आश नै मरिसकेको बताइन् । दुई हिउँद र तीन वर्ष खुला आकाशमा दिनरात काटेका उनका श्रीमान् जुलमा सदाको गत भदौं १० गते मृत्यु भयो । पाँच अघि कुकुरले टोकेर छोरो सन्तोको मृत्यु भएको थियो । सहाराविहिन बनेका उनलाई एक छाँक जुटाउन पनि कठिन छ । संघीय सरकार, प्रदेश सरकार, शहरी विकास तथा भवन निर्माण कार्यालय, राजबिरा, जनकपुर र पर्साको लापरवाहीले जनता अबास कार्यक्रम अलपत्र बनेको उपभोक्ताहरुले बताएका छन् । आर्थिक बर्ष २०७२२०७३ मा महोत्तरीमा ५२२ घर बनाउन लाभग्राहीसंग सम्झौता गरिएको थियो । दुई वर्षमा प्रदेश२ का जिल्लाका करिब ८ हजार २ सय घर निर्माण कार्य थालिएको थियो। ७५ प्रतिशत घरको निर्माण कार्य अधुरै छन्। कुनै जिल्लामा घरको जग खनेर त्यसै छ। कहीं घरको काम गारोमै सीमित छ। कहीं छानो नै छैन। महोत्तरी, धनुषा, सिरहा, सप्तरी, सर्लाही, रौतहट, बारा, पर्सा गरी आठ जिल्लाका हजारौं मुसहर र डोमहरूको उठिबास भएको छ । उपभोक्ता समितिमा बिचौलिया पस्दा अनुदान लिएर पनि गरिवहरुको घर अझै अलपत्र बनेको शहरी विकास तथा भवन निर्माण कार्यालय जनकपुरका निमित्त प्रमुख विनोद यादवले बताए ।"
नोना कोइराला स्मृति प्रतिष्ठानलाई जापानी सहयोग,काठमाडौं : नोना कोइराला स्मृति प्रतिष्ठानले बनाउने भनेको स्वास्थ्य तालिम केन्द्रका लागि भवन निर्माण गर्न जापान सरकारले १ करोड २१ लाख ९० हजार रुपैयाँ उपलब्ध गराउने भएको छ। जापानी राजदूत साइगो मसामिचीले साना परियोजना सहयोगअन्तर्गत उक्त रकम स्वास्थ्य सेल्टरका लागि भन्दै उपलब्ध गराउन लागेका हुन्। विराटनगर नगरपालिकामा उक्त तालिम केन्द्र र सेल्टर रहने भएको छ। ग्रासरुट हुमन सेक्युरिटी परियोजनाअन्तर्गत उक्त सहयोग त्यस क्षेत्रमा गर्न पाएकामा राजदूत साइगोले खुसी व्यक्त गरेका छन्। नेपालको विकासमा जापानको सहयोग निरन्तर रहनेसमेत उनले बताए। जापानी राजदूत साइगोे प्रतिष्ठानका अध्यक्ष डा नारायण कुमारले उक्त सहयोगमा हस्ताक्षर गरेका थिए। सन् २००८ मा उक्त प्रतिष्ठान स्थापनापछि सामाजिक काम गर्दै आएको छ। उक्त कार्यक्रममा नोना कोइरालाका छोरा एवं कांग्रेस नेता डा शेखर कोइराला र परिवार सहभागी थिए। डा कोइरालाले जापानले नेपालको विकासमा गरेको सहयोग र सहकार्य अतुलनीय रहेको र यस्ता गाउँस्तरमा हुने सहयोगले नेपाली जनताको मन जितेको समेत बताए। नेपालजापान सम्बन्धको प्रसंग उल्लेख गर्दै भएका उच्चस्तरीय भ्रमण र सहकार्य पनि उनले सुनाए। जापानी राजदूतले पनि कोइराला परिवारले नेपालको राजनीति र समाजमा गरेको योगदानको चर्चा गरेका थिए। जापानी दूतावासमा भएको कार्यक्रममा विराटनगर महानगर प्रमुख भीम पराजुली र स्थानीय नेता सहभागी थिए। उक्त स्मृति प्रतिष्ठानले त्यस क्षेत्रमा सामाजिक कार्य गर्दै आएकामा महानगरले पनि प्रशंसा गरेको छ। जापानी दूतावासले बुधबार नै अन्य दुई फरकफरक परियोजनामा पनि सहयोग हस्ताक्षर गरेको थियो। जापानले वार्षिक १० करोड रुपैयाँ साना सहयोगअन्तर्गत विभिन्न क्षेत्रमा मानवीय सहयोग भन्दै सीधा सहयोग गर्दै आएको छ।
अदालत छलेर सिद्धबाबा भारत भागे,"विराटनगर : उच्च अदालत विराटनगरमा आफू विरुद्धको जबरजस्ती करणी मुद्दाको सुनुवाइ चलिरहेका बेला बलात्कार आरोपी सिद्धबाबा कृष्णदासजी महाराज भनिने कृष्णबहादुर गिरी बिहीबार दिउँसो भारततिर लागेका छन् । सरकारले उपलब्ध गराएको निजी सुरक्षा गार्डलाई भने नेपालभारत सीमा क्षेत्रबाटै फिर्ता पठाइदिएर विराटनगरको जोगवनी नाका हुँदै उनी भारततर्फ हिँडेका हुन् । सिद्धबाबा आफ्ना केही अनुयायीसहित ग १ च ८१५७ नम्बरको पजेरो गाडी चढेर भारततिर लागेका हुन् । उनको सुरक्षामा नेपाल प्रहरीका हवल्दार मुकेश साहलाई खटाइएको थियो । स्रोतकाअनुसार कहाँसम्म गएको र कहिले नेपाल फर्किने भन्ने बारेमा केही पनि कुरा जानकारी नगराइँदा सुरक्षामा खटिएका हवल्दार साह अन्योलमा परेका छन् । केही समर्थक र अनुयायीका साथमा सिद्धबाबा सुनसरीको चतरास्थित आफ्नो आश्रमबाट बिहान उच्च अदालत जाने भनेर हिँडेका थिए । अदालत नपुगिकन सिधै जोगवनी हानिएका उनले दिउँसो १ बजे सीमा पारेका हुन् । जतिबेला उनी विरुद्धको मुद्दाको सुनुवाइ अदालतमा जारी थियो। 'हामी एकक्षण पारी पुगेर आउँछौं भन्दै निजी सुरक्षा गार्डलाई सीमामा ओरालेर केही अनुयायीका साथमा सिद्धबाबा भारततिर गएको पाइयो,' मोरङ प्रहरीका प्रवक्ता डीएसपी लोकदर्शन थापाले भने, 'उनी किन उता लागे भन्ने बारेमा यकिन भइसकेको छैन ।' स्वास्थ्य उपचारका लागि भन्दै उनी दिल्ली गएको स्रोतले बतायो । सिद्धबाबा एक साता पहिले पनि उपचारका लागि भन्दै भारत पुगेर फर्किएका थिए । त्यसकै 'फलोअप'का लागि फेरि गएको उनी निकट स्रोतले बतायो । मुख्य न्यायाधीश तिलप्रसाद श्रेष्ठ र न्यायाधीश प्रेमराज कार्कीको इजलासमा पेसी चढेको मुद्दाको सुनुवाइ बिहीबार जारी रहेका बेला उनी भारत जानुलाई अर्थपूर्ण रुपमा लिइएको छ । सुनुवाइपछि आउने अदालतको आदेशको पर्खाइमा उनी रहेको स्रोतको दाबी छ । आफू निकटका कानुनी व्यवसायीसँग सल्लाह गरेरै उनी भारततिर लागेको बताइएको छ । आफ्नो पक्षमा आदेश आएमा नेपाल फर्किने र विपक्षमा आएमा भारततिरै रहने हिसाबको तयारी सिद्धबाबाले गरेको स्रोतको भनाइ छ । मुलुकी फैजदारी कार्यविधि संहिताको दफा ७३ अनुसार परेका निवेदनको सुनुवाइ उच्च अदालतले प्रत्येक बिहीबार गर्दै आएको छ । गत बिहीबार नै पेसी तोकिएको मुद्दाको सुनुवाइ बलात्कार पीडित भनिएकी महिलाका कानुन व्यवसायीले हटाएपछि स्थगित भएको थियो। दीक्षा दिने भन्दै मध्यरातमा बोलाएर सुनसरीको चतराधामस्थित आफ्नै आश्रममा कात्तिक ४ गते बलात्कार गरेको किटानी जाहेरी एक महिला अनुयायीले दिएपछि सिद्धबाबालाई मंसिर १६ गते पक्राउ गरेर सुनसरी प्रहरीले जबरजस्ती करणी मुद्दामा अनुसन्धान थालेको थियो । जिल्ला अदालत सुनसरीका न्यायाधीश राधाकृष्ण उप्रेतीको इजलासले मागेको धरौटी वापतको तीन लाख रुपैयाँ बुझाएर पुस १४ गते उनी छुटेपछि मुद्दा उच्चमा पुगेको थियो । मुद्दालाई भने एकै पटक सुनवाई गर्नका लागि अदालतले यस अघि नै लगाउमा राखिसकेको छ । जिल्ला अदालतको आदेशका विरुद्धमा वादी नेपाल सरकारका तर्फबाट उच्च सरकारी वकिल कार्यालय विराटनगरले उच्च अदालतमा मुलुकी फैजदारी कार्यविधि संहिताको दफा ७३ अनुसार पुस १६ गते निवेदन दिएको थियो । निवेदनमा बेरितको आदेश बदर गरी प्रतिवादी सिद्धबाबालाई थुनामा राखेर मुद्दाको पूर्पक्ष गर्न माग गरिएको छ । यता बलात्कारका अभियुक्त सिद्धबाबाले पनि पुस २३ गते उच्च अदालत विराटनगरमा मुलुकी फैजदारी कार्यविधि संहिताको दफा ७३ अनुसार नै साधारण तारखेमा राखेर मुद्दाको पूर्पक्ष गरिपाउँ भन्दै निवेदन दर्ता गराएका छन् । एउटै मुद्दाका पक्ष र विपक्षबाट अलगअलग माग राखेर निवेदन दर्ता भएपछि मुख्य न्यायाधीश तिलप्रसाद श्रेष्ठको इजलासले एकै पटक सुनुवाइका लागि मुद्दा लगाउमा राख्न आदेश दिएको थियो । 'मुद्दा एउटा र पक्ष विपक्ष दुईवटा भएकाले अन्तरसम्बन्धित मुद्दामा भिन्दा भिन्दै सुनुवाइ हुँदैन,' अदालतका रजिष्ट्रार जितेन्द्रबाबु थपलियाले भने, सँगै राखेर सुनुवाइ गर्नु पर्ने भएकाले नै मुद्दा लगाउमा राखिएको हो ।' उच्चबाट मुद्दाको सुनवाई भएपछि सुनसरी अदालतको आदेश नै रितपूर्वक भएको मान्ने कि बेरितको भन्दै अर्को अन्तिम आदेश गर्ने टुंगो लाग्ने छ । बलात्कार आरोपमा किटानी जाहेरी दर्ता भएपछि बिरामी भएको भन्दै सिद्धबाबा मंसिर १२ गतेबाट विराटनगरको विराटनगर अस्पताल एवं विराट नर्सिङ होममा भर्ना भएका थिए । उपचारका क्रममा ३८ दिनसम्म अस्पतालमा रहेका उनले अनुसन्धान अवधिमा भने प्रहरी हिरासत बस्न परेन । उजुरी दर्ता भएको बाहिरिएपछि छात्ती, मुटु, प्रोस्टेट र पत्थरीको समस्या देखाउँदै कृष्णबहादुर अस्पताल भर्ना भएका थिए । अवस्था गम्भीर बनेको भन्दै उनलाई आईसीयूमा पनि भर्ना गरियो । प्रहरीले मंसिर १६ गते आईसीयूदेखि नै पक्राउ गरेर अदालतबाट म्याद थप गर्दै घटनाको अनुसन्धान अघि बढाएको थियो । उनलाई अस्पतालका वरिष्ठ मुटु रोग विशेषज्ञ डा ज्ञानेन्द्र गिरीले 'माइनर हटअट्याक' भएको बताउँदै उपचार गरेका थिए । अस्पतालबाट पुस २० गते डिस्चार्ज भएपछि कृष्णबहादुर सिधै चतरास्थित आफ्नो आश्रममै पुगेका थिए ।"
घाँस काट्न गएका रोकायाको भीरबाट लडेर मृत्यु,बाजुरा : बाजुराको गौमुल गाउँपालिकामा भीरबाट लडेर एकजनाको मृत्यु् भएको छ।मृत्यु हुनेमा गौमुल गाउँपालिका १ दुर्गालीका ५३ वर्षीय झिर्के रोकाया भएको प्रहरीले जनाएको छ। भीरबाट लडेर मुत्यु भएको अबस्थामा गाउँलेले फेला पारेर प्रहरीलाई खबर गरेको प्रहरी नायव उपरीक्षक टंकप्रसाद भट्टराईले जानकारी दिए। भट्टराईले दिएको जानकारीअनुसार घरबाट जंगलमा घाँस काट्न जानेक्रममा भीरबाट बिहीबार बिहान लडेर मृत्यु भएको बताएको छ। ढिलो गरी खबर आएकाले घटनास्थलमा इलाका प्रहरी कार्यालय गौमुलको टोली पठाइएको प्रहरीले जनाएको छ । घटनास्थलमा पुग्न प्रहरीलाई चार पाँच घण्टा लाग्छ। घटनास्थलमा प्रहरी गएकाले रोकायालाई पोष्ट मार्टमका लागि जिल्ला अस्पताल बाजुरामा ल्याउने प्रहरी नायव उपरीक्षक भट्टराईले बताए।
रायसिनामा अनुपस्थित हुँदा सगरमाथा संवादलाई असर,"काठमाडौं : छिमेकी भारतले हरेक वर्ष आयोजना गर्ने रायसिना डायलग मा यसपटक नेपाल अनुपस्थित भएपछि भारतीय कूटनीतिज्ञले खिन्नता ब्यक्त गरेका छन्। भारतीय कूटनीतिज्ञले व्यंग्य गर्दै भन्न थालेका छन्, नेपालले पनि अब सगरमाथा डायलग गर्ने भनेको सुनेका छौं। हेरौं हामी पनि उपस्थित हुनै पर्ला। विदेश भ्रमणमा चनाखो हुने परराष्ट्र मन्त्रालय यसपटक भने चुकेको निष्कर्ष बालुवाटारको छ। डाइलगमा उपप्रधान तथा रक्षामन्त्री ईश्वर पोखरेल र परराष्ट्रमन्त्री प्रदीप ज्ञवाली को उपस्थित हुने भन्ने छलफल चल्दा चल्दै उपस्थिति विहीन भएको परराष्ट्र अधिकारीले सुनाए। दुवै मन्त्री र अन्य अधिकारीलाई रायसिना डायलगमा निमन्त्रणा थियो। रायसिना डायलग पुस २९ देखि माघ दुईसम्म तीनदिन भारतमा चलेको थियो। उक्त कार्यक्रममा भुटान, अफगानिस्तान, श्रीलंका, माल्दिभ्स, अस्ट्रेलिया, अफ्रिकी मुलुक, जापानसहित चार दर्जन बढी राष्ट्र एवं सरकार प्रमुख, मन्त्री, पूर्वमन्त्री, विभिन्न क्षेत्रगत विज्ञको उपस्थिति थियो। रायसिना डायलगको यो पाँचौ संस्करण हो। यसमा हरेक वर्ष परराष्ट्रमन्त्री उपस्थित हुँदै आएका थिए। यसपटक मन्त्रीको समय नमिल्दा भ्रमण हुन नसकेको जानकारी अधिकारीले दिए। रायसिना डायलग भुलेको मात्र होइन नेपालले समयमा खबर समेत नगरेको भन्दै भारतले यसलाई गम्भीर रूपमा लिएको अधिकारीले बताएका छन्। नेपालले रायसिना डायलगको नक्कल गर्दै सगरमाथा संवाद चलाउन लागेको अवस्थामा त्यहाँ उपस्थित नहुनुलाई अर्थपूर्ण मानिएको छ। उक्त संवादमा नेपालबाट राजदूत स्तरमा समेत सहभागिता रहेन। सुन्न इच्छुकका तवरमा दिल्लीस्थित नेपाली दूतावासका राजनीतिक मामिला हेर्ने उपसचिव हरि ओडारी केही कार्यक्रममा सहभागी भए। दूतावासका अधिकारी आफूलाई सुन्न मन लागेको सेसनमा सहभागी हुन पाउँछन्। कालापानीको विषय र प्रवुद्ध ब्यक्ति समूह (ईपीजी)को प्रतिवेदन नबुझेको असन्तुष्टि नेपालले राखेर यो बैठकमा सहभागी नभएको भन्न मिल्दैन एक अधिकारीले भने, यदि त्यसो थियो त प्रधानमन्त्री केपी ओली र भारतीय प्रधानमन्त्री नरेन्द्र मोदीबीच भिडियो कन्फरेन्स किन हुन्थ्यो र? त्यसैले यो विशुद्ध दुई मन्त्रालयको तानातानले यस्तो अवस्था आएको हो, ति अधिकारीले भने। नेपालले पनि यस्तै कार्यक्रम आयोजना गर्दैछ। त्यसका लागि सचिवालय उद्घाटन समेत गरेका परराष्ट्रमन्त्री ज्ञवाली यसपटक किन गएनन् भन्ने चर्चा चलेको छ। निमन्त्रणा आएको थियो, तर नभ्याएको कारण रायसिना छुटेको हो, परराष्ट्रसचिव शंकरदास बैरागीले अन्नपूर्णसँग भने, नजाने भन्ने त होइन। कहिले काहीं कार्यक्रममा जान भ्याइँदैन। यस्तै भएको हो। को जाने भन्ने निश्चित पनि नहुँदा यसपटक रायसिनामा नेपालको उपस्थिति रहेन। नेपाल रायसिना डायलगमा नियमित सहभागी भएकै हो, यसपटक त्यस्तै भयो, सचिव बैरागीले भने। खबर समेत नगरी अनुपस्थित हुँदा यसले कूटनीतिक वृत्तमा गम्भीर धक्का लाग्न सक्छ भन्ने विषयमा परराष्ट्र अधिकारीले हेक्का नराखेको एक अधिकारीको टिप्पणी छ। नआउने जानकारी समेत परराष्ट्रले दिएन, रायसिना डायलगमा संलग्न एक अधिकारीले भने, हाम्रा नेपाली मित्रलाई सायद यस पटकको कुनै सेसन महत्वपूर्ण लागेन होला। नेपालका कूटनीतिक कर्मचारीको सक्रियता कूटनीतिमा भन्दा अन्य विषयमा बढी हुँदा नै यो छुटेको अधिकारीको तर्क छ। आरम्भमा सरकारबाट कसले प्रतिनिधित्व गर्ने भन्ने विवाद थियो, तर पछि परराष्ट्र मन्त्रालयले कार्यक्रमप्रति ध्यान दिनै भ्याएन। उनीहरू संगठन तथा व्यवस्थापन (ओएण्डएम) सर्वे, राजदूत तथा मुख्य सचिवको दौड जस्ता विषयमा चासो राख्नुपर्छ भुलेको हुनसक्ने एक अधिकारीले सुनाए। विश्वमा सुनिने र देखिने अवस्था आइसकेको भनिरहेका अवस्थामा नेपाललाई यसपटक डाभोस फोरममा पनि निम्त्याइएको थिएन। विषयगत आधारमा मुलुकहरूलाई बोलाइने हुनाले यसपटक नेपाल डाभोसमा नपरेको सफाइ परराष्ट्र अधिकारीले दिए। परराष्ट्र सचिव बैरागीले भने, डाभोसमा सधैं कहाँ बोलाउँछन् र? यस्ता निकायमा नेपालका थिंक ट्यांक उपस्थित हुन पर्ने थियो। नीति अनुसन्धान प्रतिष्ठानका रिसर्च फेलोले आफ्नो खर्चमा सहभागी हुने बाहेक अन्यको उपस्थिति रायसिनामा भएन्। त्यो स्तरको उचाइ नेपालका अध्येताले बनाउन नसकेको कारण नेपाललाई निम्तो गरिएको छैन। अघिल्लो पटक नेपाल डाभोसमा विशेष रूपमा निम्त्याएको भन्दै हल्ला निकै गरेको सरकार यसपटक डाभोस फोरममा प्रतिनिधि समेत उपस्थित रहेनन्। डाभोसमा निमन्त्रणा नै नआएको भए पनि रायसिनामा दुई महिना अघि नै निमन्त्रणा आएको थियो। नेपाल आफैं पनि चैतमा गर्न लागेको सगरमाथा डायलगमा भारतीय प्रधानमन्त्री नरेन्द्र मोदीलाई ल्याउने भनिरहेको अवस्थामा रायसिनामा नेपाल उपस्थित नहुँदा भारतले त्यो निम्तोलाई कसरी लिने भन्ने प्रश्न उठेको छ।"
छाउगोठ मृत्यु प्रकरण : पार्वतीका जेठाजुलाई ४५ दिन कैद,"अछाम : साँफेबगर नगरपालिका ३ सिद्धेश्वरकी पार्वती बुढा रावतको मंसिर १६ गते छाउगोठमा मृत्यु भएपछि पक्राउ परेका जेठाजुलाई जिल्ला अदालत अछामले ४५ दिनको कैद फैसला सुनाएको छ। मृतक पार्बतीका जेठाजु छत्र रावतलाई जिल्ला न्यायाधीश नवीनकुमार जोशीको इजलासले ४५ दिन कैद फैसला सुनाएको जिल्ला प्रहरी कार्यालयले जनाएको छ । छाउगोठमा बस्न बाध्य पारेको आरोपमा पक्राउ परेर कानुनी कारबाहीमा पर्ने रावत पहिलो व्यक्ति हुन्। रावत यसअघि अदालतको आदेशमा २५ दिन प्रहरी हिरासतमा बसिसकेका छन् । रावतलाई भेदभाव तथा अन्य अपमान जनक शीर्षकमा गएको पुस १३ मा मुद्दा दर्ताको पछिल्लो दिन १५ हजार रुपैयाँ धरौटीमा रिहा गरेको अछाम प्रहरीका प्रहरी निरीक्षक रमेशदत्त अवस्थीले जानकारी दिए। उनले एक वर्षभन्दा कम कैद सामान्य प्रकृतिका मुद्दामा प्रतिदिन तीन सय रुपैयाँका दरले बुझाइन्छ भने रावतले कैदमा बस्न बाँकी रहेको १० दिनको छ हजार रुपैयाँ बुझाएर गएका जानकारी दिए। मृतक पार्वतीका श्रीमान् रोजगारको सिलसिलामा भारतमा रहेका र सासू ससुरा पनि घर बाहिर रहेकाले प्रहरी प्रतिवेदनका आधारमा घरमूली रहेका छत्र रावतलाई मंसिर १९ गते पक्राउ गरिएको थियो। रावतको मृत्युपछि अछाममा छाउगोठ भत्काउने अभियान तीव्र भइरहेको छ। अछामलाई फागुन महिनाभित्र छाउ गोठ मुक्त जिल्ला घोषणा गर्ने गरी प्रहरी र जनप्रतिनिधि गोठ भत्काउने अभियानमा लागिपरेका छन् । मंगलसेनमा महिला, बालबालिका तथा जेष्ठ नागरिकमन्त्री पार्वत गुरुङको उपस्थितिमा हालै सम्पन्न 'मर्यादित महिनावारी प्रवद्र्धनका लागि साझा अभियान' मार्फत १३ बुँदे घोषणापत्र जारी गरिएको छ । घोषणापत्रमा स्थानीय सरकारको संयोजनमा छाउपडी बस्ने चलनविरुद्ध जनचेतना फैलाउने, सरसफाइ तथा स्वच्छता व्यवस्थापन गर्ने र प्रत्येक वडा तथा टोलस्तरमा नियमित अनुगमन गरिने उल्लेख छ । त्यस्तै गोठ भत्काएपछि पनि वैकल्पिक रूपमा पाल टागेर छाउ बार्ने तथा ओढारमा बस्ने गरेको भेटिए कानुन बमोजिम कारबाही गरिने पनि घोषणापत्रमा उल्लेख गरिएको छ । २०७३ मा महिला तथा बालबालिका कार्यालयले छाउपडि अवस्थाबारे बिश्लेषण सम्बन्धी घरधुरी सर्वेक्षण अनुसार जिल्लामा ३२ हजार ६ सय ६ गोठ रहेको छ । प्रहरीले हालसम्म २ हजार ९ सय ४४ गोठ भत्काएको जिल्ला प्रहरी कार्यालय अछामले जनाएको छ।अछाममा एक दशक यता १४ जना महिला तथा किशोरीको छाउगोठमा ज्यान गइसकेको छ।"
धमाधम बन्द हुँदै एनजीओ,डडेलधुरा : केही वर्ष अघिसम्म गैरसरकारी संस्थाहरुको जिल्ला भनेर डडेलधुरालाई चिनिथ्यो। प्रत्येक गाउँ तथा टोलसम्म गैरसरकारी कार्यालयकै कार्यालय हुन्थे। सदरमुकामका घरैपिच्छे तिनका कार्यालय राखिएका थिए। पछिल्लो दुई वर्षयता गैरसरकारी कार्यालयहरु गुमनाम छन्। जिल्ला प्रशासन कार्यालयमा गतवर्ष जम्मा ७५ वटा गैरसरकारी संस्थाले नविकरण गराएको प्रशासन कार्यालयका सुब्बा चन्द्र रोकायाले जानकारी दिए। एक दशक अघिदेखिको तथ्यांङ हेर्दा यो संख्या करिब १५ प्रतिशत जति मात्र हो। आव ०६५ सम्म करिब पाँच सयको संख्यामा यस्ता एनजीओआइएनजीओ विभिन्न कार्यक्रम ल्याएर सञ्चालनमा थिए। नवीकरण गर्नेको संख्या ७५ भए पनि हाल कार्यक्रम ल्याएर सञ्चालन गर्ने करिब एक दर्जन मात्रै छन्।
एमसीसीमा नेपाली मिडिया लेख्न डराए,"काठमाडौं : नेकपाका नेताले अमेरिकी विकास र सहयोग मिलेनियम च्यालेन्स कार्पोरेसन (एमसीसी) बारे बोल्न नडराएको बताएका छन्। प्रधानमन्त्री केपी ओली एमसीसीलाई संसदबाट पारित गर्ने पक्षमा छन्। नेपालका लागि अमेरिकी राजदूत र्यान्डी बेरीले प्रष्टोक्ति दिइसकेपछि नेकपा भित्र एमसीसीका विषयमा प्रतिपक्षी नेताको पहिचान बनाएकाहरूको आवाज मत्थर हुँदै गएको छ। तर एमसीसीका विरोधी नेताले आफूहरूले बोलिरहेको तर मिडियाले भने लेख्न डराएको दाबी गरेका छन्। पुष्पलाल मित्रता केन्द्रले बुधबार राजधानीमा आयोजना गरेको सि चिनफिङको पुस्तक सार्वजनिककरण कार्यक्रममा नेकपा स्थायी समिति सदस्य लिलामणि पोखरेलले नेपाली मिडियाले लेख्न डराएको टिप्पणी गरे। एमसीसीबारे हामी बोल्न छाडेको भन्ने होइन, बरु नेपालका मिडियाले लेख्न डराएका हुन् नेता पोखरेलले भने, मेरो आवाज सेलाएको छैन, झन् बरु सुढृढ र ढृढ भएको छ। एमसीसीका विषयमा उठेका प्रश्नमा अमेरिकी राजदूतले जवाफ दिन नसकेको पनि पोखरेलको भनाइ थियो। अमेरिकी राजदूतले १० वटा सत्य भनेर सार्वजनिक गरेपछि एमसीसीको चर्चा कमजोर भयो भन्ने कुरा होइन, पोखरेलले भने, एमसीसीबारेमा जे प्रश्न गरिएको थियो, राजदूत महोदयले त्यो प्रश्नमा एउटामा पनि छोएर जवाफ दिन चाहानुभएन। एमसीसी इन्डो प्यासफिक स्टाटेजीअन्र्तगत भए या नभएको विषयमा कुनै जवाफ नदिएको उनको भनाइ थियो। पोखरेलले नेपालमा चीनले रेल ल्याउन सर्वे गर्ने गरी तयारी गरिरहेकोमा त्यसको बाटो छेक्न एमसीसीको सडक मार्गको ल्याएको जिकिर पोखरेलको छ। उनले भने, हामीले चीनबाट रेल ल्याउने कुरा गरिरहेका छौं। सर्वे हुँदैछ। राष्ट्रपति सी नेपाल आएको बेला नेपालचीनबीचको कनेक्टिभिटी भनेर रेलका विषयमा पनि कुरा भएपछि त्यसको सर्वेका लागि डीपीआर तयार हुँदैछ। त्यसैका रुट त्यहाँ पर्न जान्छ, त्यसलाई रद्द गर्न अमेरिकाले एमसीसी पोजेक्टअन्तर्गतका सडक रुट अगाडि सारेका छन्। एउटा सानो घर बनाउँदा पहिले स्टेमेट गरिन्छ। इन्जिनियरले यति लाग्छ भनेर त्यसको डीपीआर बनाउँछ। तर यत्रो प्रोजेक्टको डीपीआर नेपाली जनताले थाहा पाउनु पर्दैन ? पोखरेलले भने, एमसीसीको डीपीआर देउ। खोइ डीपीआर। डीपीआर बिना त्यत्रो प्रोजेक्ट सञ्चालन हुन्छ। पुष्पलाल अध्ययन प्रतिष्ठानका अध्यक्ष समेत रहेका नेकपा केन्द्रीय सदस्य जगन्नाथ खतिवडाले एमसीसी परियोजनमा संग्लग्न अमेरिकी नागरिक फौजदारी अभियोगमा संग्लन्न भएपनि नेपालले कारवाही गर्न नसक्ने जस्ता शर्त सम्झौतमा भएको भन्दै आपत्ति जनाए। कार्यक्रममा नेकपा संसदीय दलका प्रमुख सचेतक तथा स्थायी समिति सदस्य देव गुरुङ र मुकुन्द न्यौपानेले चिनियाँ राष्ट्रपति सिको विकास मोडेलका विषयमा चर्चा गर्दै नेपालको समाजवादको अवधारणाका बारेमा धारणा राखेका थिए।"
अवैध उत्खननपछि सांसदविरुद्ध पक्राउ पूर्जी,"मकवानपुर : सामुदायिक वनभित्र नदीजन्य पदार्थको अवैध उत्खनन गरेपछि प्रतिनिधिसभाका सदस्य बहादुरसिं लामासहित चारविरुद्ध डिभिजन वन कार्यालय मकवानपुरले पक्राउ पुर्जी जारी गरेको छ। पूर्वी मकवानपुरको बकैया ७ स्थित कालीवन सामुदायिक वन क्षेत्रभित्र अवैध ढुंगागिटी र बालुवा उत्खनन गरिरहेको अवस्थामा एक्साभेटर सहित चालक नरेशराम महरालाई डिभिजन वन कार्यालय मकवानपुरका प्रमुख इमनाथ पौडेल नेतृत्वको टोलीले गत पुस १३ गते पक्राउ गरेको थियो। अनुसन्धानको क्रममा काली वन सामुदायिक वन उपभोक्ता समितिका अध्यक्ष हरिलाल स्याङ्तानलाई पनि वन कार्यालयले पक्राउ गरेको छ। चालकसहित एक्साभेटर नियन्त्रणमा लिएर अनुसन्धान गर्दा उक्त काम हिमडुङ एण्ड थोकर कन्सट्रक्सन प्रालि, टोखा नपा ७ धापासी काठमाडौंको रहेको पत्ता लागेको थियो। कम्पनीका सञ्चालक समितिका अध्यक्ष नुवाकोटका प्रतिनिधिसभा सदस्य लामा, अर्का सञ्चालक नुवाकोट पञ्चकन्या ५ का निर्मलप्रसाद सिटौला र चितवन भरतपुर ९ का शिव घिमिरे रहेको विवरण खुलेपछि कम्पनीका प्रतिनिधिलाई पुस १५ गते वन कार्यालयले सम्पर्कमा आउन पत्र लेखेको थियो। तर जिल्ला अदालतबाट दोस्रोपटक म्याद थप हुँदासमेत कम्पनीका कुनै व्यक्ति सम्पर्कमा नआएपछि अदालतको अनुमतिमा पुस २८ गते कम्पनीका तीनैजना सञ्चालकविरुद्ध पक्राउ पुर्जी जारी गरी खोजी कार्य भइरहेको डिभिजन वन कार्यालय मकवानपुरका प्रमुख पौडेलले बताए। सञ्चालकहरूसँगै उक्त कम्पनीको बकैया ७ स्थित अठारविगाह सम्पर्क कार्यालयमा काम गर्ने नुवाकोटको विदुर १० का सुवास डंगोलविरुद्ध पनि पक्राउ पुर्जी जारी भएको उनले जानकारी दिए। उक्त कम्पनीले सामुदायिक वन क्षेत्रभित्र ९ हजार ५ सय ६४ क्यूफिट ढुंगा, गिटी, बालुवा र माटो अवैध उत्खनन गरी चोरी गरेको वन कार्यालयको दाबी छ। उक्त बिगोवापत १ लाख ६४ हजार १ सय १२ रुपैयाँ ५० पैसा जरिवाना र वन ऐन, २०७६ को दफा ५० को उपदफा ३ बमोजिम साढे ५ वर्ष कैद सजाय माग गरिएको वन कार्यालयका सहायक वन अधिकृत वसन्तराज गौतमले बताए। हामीले २५ दिनसम्म अनुसन्धानको म्याद पाउँछौं, सरकारी वकिलबाट फाइल राय सहितको फाइल प्राप्त भएको अब अदालतमा मुद्दा दर्ता गर्दैछौं, उनले भने। उनका अनुसार नियम विपरीत शुल्क लिएर नदीजन्य पदार्थ बिक्री गर्ने बकैया गाउँपालिकालाई जवाफ पेश गर्न पत्र लेखिएको छ। अनुसन्धानको क्रममा वन कार्यालयले गाउँपालिकाले अवैध ढंगले उक्त कम्पनीलाई नदीजन्य पदार्थ बिक्री गरेको १४५१ देखि १५०० सम्मको बिक्री रसिदको ठेली पनि नियन्त्रणमा लिएको उनले बताए। गाउँपालिकाले कम्पनीलाई ४ हजार २ सय ७१ रुपैयाँ ४० पैसाका दरले प्रतिटिपर नदीजन्य पदार्थ बिक्री गरेको रसिदमा उल्लेख छ। सामुदायिक वन क्षेत्रभित्र ईआईई, आईईई पनि नगरिएको र वन कार्यालयको समेत अनुमति नलिई यसरी नदीजन्य पदार्थको उत्खनन वन ऐनविरुद्धको कार्य भएकाले कारबाही अघि बढाएका हौं, वन कार्यालय प्रमुख पौडेलले भने, कम्पनीले सामुदायिक वनभित्रबाट नदीजन्य पदार्थ अवैध उत्खनन गरी फास्ट ट्रयाकमा प्रयोग गरेको पाइएको छ। हिमडुङ एन्ड थोकर कन्स्ट्रक्सन प्रालिले काठमाडौं तराई द्रुत मार्ग (फास्ट ट्रयाक) निर्माणको क्रममा उक्त सामग्री प्रयोग गर्दै आएका थिए। बाहिरबाट सामग्री मगाउनुभन्दा नजिकै रहेको वनक्षेत्रबाट उत्खनन गर्दा दोब्बर सस्तो मूल्य पर्ने भएपछि कम्पनीले गाउँपालिकासँगको मिलेमतोमा उक्त कार्य गरेको वन कार्यालयको दाबी छ। कम्पनीले कत्लेखोलाबाट नदीजन्य पदार्थ उत्खनन गरी फास्ट ट्रयाक निर्माण स्थल अठार बिगाहमा लैजाने गरेको बकैया गाउँपालिकाले काटेको नगदी रसिदमा उल्लेख छ। बकैया गाउँपालिकाका अध्यक्ष दामोदर खनालले गाउँपालिकाले उत्खननका लागि स्वीकृति नदिएको बताए। फास्ट ट्रयाकनजिकै साइटबाट निकालिएको भनेर १०१५ टिप ढुंगा गिटीको राजश्व काटेका हौं, उनले भने, वनको अधिकार क्षेत्र भएकाले अरू कारबाही र खोज्ने काम वनले नै गर्छ। हिमडुङ एन्ड थोकर कन्स्ट्रक्सन कम्पनीका अध्यक्ष लामासहित तीनैजना सञ्चालकले फोन उठाएनन्।"
८ जनाकै निसास्सिएर मृत्यु भएको पुष्टि,"काठमाडौं : दामनस्थित एभरेस्ट पानोरमा रिसोर्टमा अर्धचेत अवस्थामा फेला परेका आठ जना भारतीय नागरिकको अक्सिजनको अभावमा उकुसमुकुस भइ ज्यान गएको पाइएको छ। केरलाबाट घुम्न नेपाल आएका आठजना भारतीय पर्यटकको बुधबार पोष्टमार्टम रिपोर्टमा अक्सिजनको अभावमा उकुमुकुस भएर ज्यान गुमाएको पाइएको हो। उनीहरुले रिसोर्टको झ्यालढोका बन्द गरेर झण्डै ६ घण्टा ग्याँस हिटर बालेका थिए। महानगरिय प्रहरी परिस काठमाडौंका प्रवक्ता होबिन्द्र बोगटिले भने, सोफोकेशन भएको पाइयो। श्वासप्रश्वास फेर्न गाह्रो भएको र अक्सिजनको अभावमा ज्यान गएको रिपोर्ट प्राप्त भएको छ। मकवानपुर, थाहा४ दामनस्थित रिसोर्टमा सोमबार राती बसेका भारतीय पर्यटकको भोलीपल्ट अर्धचेत अवस्थामा होटलका कर्मचारीले फेला पारेका थिए। मंगलबार विहान उद्धार गरि हेलिकोप्टरबाट काठमाडौं स्थित ह्याम्स अस्पतालमा ल्याउनु अघि नै मृत्यु भएको थियो। एउटै कोठामा सुतेका ३९ वर्षीय रञ्जितकुमार पी, उनकी श्रीमति ३४ वर्षिया इन्द्रलक्ष्मी र उनीहरुका छोरा ५ वर्षिय वैष्णव रञ्जित रहेका थिए। उनीहरुसँगै एउटै कोठामा सुतेका ३७ वर्षिय प्रवीणकृष्ण नायर, उनकी श्रीमति ३२ वर्षिया शाक्य शशी, उनीहरुका छोरा ५ वर्षिय अभी,छोरीहरु ७ वर्षीया अर्चना र ९ वर्षीया बन्द्राको मृत्यु भएको थियो। उनीहरुको त्रिभुवन विश्व विद्यालय , फरेन्सिक विभागमा बुधबार पोष्टमार्टम गरिएको थियो। जिल्ला प्रहरी कार्यालय मकवानपुरका प्रहरी उपरिक्षक सुशीलसिंह राठौरका अनुसार, रिसोर्टको बाहिर बाल्ने गरिएको निकै ठूलो हिटर कोठामा बालिएको थियो। झ्यालढोका बन्द गरि ठूलो हिटर बाल्दा अक्सिजनको अभाव हुन गएको प्रारम्भीक अनुसन्धानले देखाएको थियो। आठ फिट अग्लोे हिटर बाल्दा अक्सिजनको अभाव भएको र कार्बनमोनोअक्साईड लगायतका ग्याँसले स्वासप्रश्वासमा सकस बनाएको थियो। पर्यटकले राती करिब दुई बजेतिर रिसोर्ट बाहिर बलिरहेको कोठामा लगेर बालेको रिसोर्टका व्यवस्थापक शिव केसीले जानकारी दिएका छन। माइनस ३ डिग्रि सेल्सियस तापक्रम भएकोले झ्यालढोका बन्द गरि ग्याँस हिटर बाल्दा कार्बन मोनोअक्साइड लगायतका विशाक्त ग्याँस कोठामा भरिंदा पर्यटकको निसास्सिएर ज्यान गएको प्रहरीले जनाएको छ। हिटर भोलीपल्ट विहान आठबजेसम्म बलिरहेको अवस्थामा फेला पारिएको थियो। केरलाबाट आफन्तहरु आइ मृतकको शव पहिचान गरिसकेका छन। आठैजनाको पोष्टमार्टम भइसकेकोले विहिवार शव हस्तान्तरण गरिने काठमाडौं प्रहरी परिसरका डिएसपि बोगटिले जानकारी दिए।"
"मानव तस्करीको नयाँ रूट : उड्छन् बाकु, पुग्छन् दुबई","काठमाडौं : मानव तस्करहरूले आफ्ना रूट फेरिरहन्छन्। पछिल्लोपाली अजरबैजानका नाममा श्रम स्वीकृति लिएर कुवेत र यूएईमा घरेलु कामदार ओसार्ने सेटिङ बढेको पाइएको छ। एक महिनायता यसैगरी १ सय ४१ व्यक्ति नेपालबाट उडाइए। तीमध्ये १ सय ३६ महिला थिए। अजरबैजानको भिसा र श्रम स्वीकृति भएका तिनीहरू यूएई ट्रान्जिटमै हराएको स्रोतले बतायो। फस्नेदुःख पाउने घटना धेरै भए पनि यूएई र कुवेत घरेलु कामदारलाई फकाउन सजिला देश हुन्। घरेलु कामदारका लागि सरकारले ०७२ सालदेखि प्रतिबन्ध लगाएकाले हरेक हत्कन्डा प्रयोग गरेर त्यहाँ लैजाने धन्दा रोकिएको छैन। वैदेशिक रोजगार कार्यालय ताहाचलले अजरबैजानका भिजिट भिसालाई सेटिङमा श्रम स्वीकृति दिएको खुलेको छ। त्यसका लागि कम्प्युटर सफ्टवेयरमार्फत विवरण फेरिएको देखिन्छ। भिसामा भ्रमणको प्रयोजनमा वर्क (काम) लेखिएको छ। तर, बस्ने अवधिमा ३० दिन मात्र छ। सच्याउँदा भ्रमणको प्रयोजन मात्र मिलाउन ध्यान पुगेको हुन सक्छ, उक्त कार्यालयका कर्मचारीले भने, देखेका भए अवधि पनि दुई वा तीन वर्ष बनाउन सक्थे। यूएईमा मानव तस्करी बढेपछि सरकारले त्यहाँको भिजिट भिसामा समेत कडाइ गर्दै आएको छ। अजरबैजानमा भिजिट भिसा पाउन सजिलो छ। २० डलर तिरेमा अनलाइन भिसा मिल्छ। त्यही भएर मानव तस्करीका लागि यो सूत्र प्रयोग हुन थालेको हो। पछिल्लोपटक यहाँबाट उडाइएका अधिकांश महिलाले क्लिनर पदका लागि ताहाचलबाट स्वीकृति लिएका छन्। स्रोतका अनुसार वैदेशिक रोजगार कार्यालय ताहाचल, त्रिभुवन विमानस्थल र एयरलाइन्ससँगको मिलेमतोमा मानव तस्करले यसलाई सम्भव तुल्याउँदै आएका छन्। डिसेम्बर १७ देखि जनवरी १३ सम्म गएका १ सय ४१ जना एयर अरेबिया र फ्लाई दुबईबाट उडेका थिए। सारजाह र दुबई हँुदै अजरबैजानको बाकु पुग्नुपर्नेमा उनीहरू ट्रान्जिटमै हराएका हुन्। वैदेशिक रोजगार विभागका अनुसार अजरबैजान नेपाली कामदारका लागि खुला भएको मुलुक हो। तर, सुविधा र अन्य हिसाबले त्यहाँ जानेको संख्या नगन्य छ। केही अघिसम्म माल्दिभ्समार्फत् मानव तस्करी हुँदै आएको थियो। माल्दिभ्समा कडाइ गर्नासाथ रुट अजरबैजान मोडिएको हो। विभागका महानिर्देशक भीष्मकुमार भुसालले अजरबैजानका नामबाट मानव तस्करी भएको आशंकामा ताहाचल कार्यालयलाई कडाइ गर्न निर्देशन दिएको बताए। कागजात पेस गरेकाले भिसा अनलाइन चेक गरेर पठाएका छौं भन्ने साथीहरूको भनाइ छ, उनले भने, यसबारे थप अध्ययन गर्दै छौं। अजरबैजानको भिसा खुकुलो भएकाले मानव तस्करले त्यो बाटो रोजेको हुन सक्ने उनले पनि आशंका गरे। वैदेशिक रोजगार कार्यालय ताहाचलका निर्देशक सुरेश जोशीले अजरबैजानको कागजात देखाएकाले श्रम स्वीकृति दिइएको बताए। सम्बन्धित देशमा पुगेनपुगेको हामीलाई थाहा हुँदैन, उनले भने, श्रम स्वीकृति पाएकाले त्यहीं जान्छ भन्ने विश्वास हुन्छ। पछिल्ला दुई वर्षमा अवैध रुपमा वैदेशिक रोजगारमा गएका ८ सय महिलाको उद्धार गरिएको थियो। राष्ट्रिय मानव अधिकार आयोगको पछिल्लो अध्ययनअनुसार बेचबिखनमा पर्नेमध्ये करिब ९० प्रतिशत महिला हुने गरेका छन्। १८२९ वर्ष उमेर समूहका महिला बेचबिखनमा बढी पर्ने गरेका छन्।"
प्रसारण लाइन विस्तार अवरुद्ध,"गोरखा : गेम चेन्जर आयोजनाका रूपमा लिइएको मर्स्याङ्दी करिडोर २२० केभी डबल सर्किट विद्युत् प्रसारण लाइन विस्तारको काम एक वर्षदेखि ठप्प भएको छ। राजधानीको लाइफ लाइन हुने लक्ष्य राखिएको सो आयोजनाको गोरखाको पालुङटार नगरपालिका खण्ड एक वर्षदेखि अवरुद्ध भएको आयोजना प्रमुख चिरन्तनविक्रम राणाले जानकारी दिए। मनाङको धारापानीबाट चितवनको भरतपुरस्थित न्यू भरतपुर सबस्टेसनमा पुगेर टुंगिने नौ करोड अमेरिकी डलर युरोपेली इन्भेस्ट बैंकको सहुलियतपूर्ण ऋणमा सो आयोजना एक वर्षभित्र निर्माण सम्पन्न गर्ने गरी काम सञ्चालन भइरहेको थियो। तर, पालुङ्टार खण्डको ५६ किलोमिटर खण्डको १६ वटा टावर निर्माण गर्ने काम गत वर्ष माघदेखि ठप्प भएको आयोजना प्रमुख राणाले बताए। पालुङ्टारमा निर्माणाधीन स्मार्टसिटी र प्याराग्लाइडिङ जोखिममा पर्ने भन्दै नगरपालिकाको वडा नम्बर ४ र ५ का बासिन्दाले काम रोकेका मेयर दीपकबाबु कँडेलले जानकारी दिए। पहाडी जिल्लाको एउटा निर्माणाधीन स्मार्ट सिटी हो। यहाँ २२० केभीको प्रसारण लाइन विस्तार गरेपछि सिटीको संरचना सम्भव छैन, उनले भने, अब पोखरामा अन्तर्राष्ट्रिय विमानस्थल सञ्चालन भएपछि त्यहाँबाट विस्थापित भएका प्याराग्लाइडिङ यहाँ स्थापित गर्ने योजना अघि बढिरहेको छ। परीक्षण उडान पनि सम्पन्न भइसकेको छ। यस्तो अवस्थामा यहाँबाट २२० केभीको प्रसारण लाइन कसरी विस्तार गर्न दिन सकिन्छ ? पालुङ्टारको उत्तरपश्चिमबाट लिगलिगकोटको पछाडिबाट सिरानचोक हुँदै नयाँ रुट कायम गर्न स्थानीय विकल्प दिइएको सो क्षेत्रबाट विजयी प्रदेश सांसद हरिशरण आचार्यले बताए। मर्स्याङ्दीको किनारै किनार लैजानुपर्ने वा लिगलिगकोटको पछाडिबाट लैजानुपर्ने विकल्प स्थानीयले दिएका छन्, उनले भने, तर राजनीतिक दाउपेचका कारण हुन सक्छ, पालुङटार बजारको बीचबीचै लैजान माथिल्लो तहमै लबिङ गरिएको छ। मर्स्याङ्दीको किनारै किनार लाँदा पालुङ्टार विमानस्थललाई बाधा पर्ने बहाना बनाउँदै भाँजो हालिएको उनले बताए। लामो समयदेखि विवाद समाधान नभएपछि सहरी विकास मन्त्रालय, नागरिक उड्डयन प्राधिकरण, ऊर्जा मन्त्रालय र आयोजनाका एकेक जना प्राविधिक, प्रतिनिधिसभाका सांसद चूडामणि खड्का, प्रदेशसभाका सांसद हरिशरण र नगरपालिकाका मेयर दीपकबाबु कँडेल रहेको विवाद समाधान कार्यदल बनाइएको थियो। तर, अहिलेसम्म समितिको बैठक बस्न नसकेको सांसद आचार्यले बताए। एकातिर आयोजना प्रमुखले काम सुचारु गर्ने वातावरण बनाइदिन दबाब दिएको दियै गर्ने, अर्कातिर कार्यदलको बैठकै बस्न नसकेपछि ऊर्जामन्त्रीको विशेष पहलमा पूर्वप्रधानमन्त्री तथा सांसद बाबुराम भट्टराई, प्राधिकरणका सीईओ कुलमान घिसिङ, सहरी विकास मन्त्रालयका प्रतिनिधि, नागरिक उड्डयन प्राधिकरणका प्रतिनिधि, स्मार्टसिटीका आयोजना प्रमुख र २२० केभी प्रसारण लाइन आयोजना प्रमुख राणा समेतको उपस्थितिमा माघ ४ गते पालुङ्टारका बासिन्दासँग अन्तरक्रिया कार्यक्रम गरियो। त्यहाँबाट पनि कुनै निष्कर्ष निस्कन सकेन। अर्को बैठकमा फेरि छलफल गर्ने निर्णय भएको उनले बताए। पालुङटार विमानस्थल चल्न पनि बाधा नहुने र बस्ती क्षेत्रमा कम क्षति पुग्ने गरी प्रसारण लाइन निर्माण गर्न पूर्वप्रधानमन्त्री भट्टराईको जोड छ। प्राविधिक दृष्टिमा सम्भव भएमा रुटको विकल्पबारे पनि अध्ययन गरौँ, सम्भव नै नहुने देखिए अहिले प्रस्ताव गरिएको रुटबाट पुग्ने क्षति कम गर्ने तर्फ सोचौँ, भट्टराईले भने, मासु पनि खाने, रगत पनि नबगाउने भनेझैं विकास पनि चाहिने, आफ्नो केही पनि नगुमाउने भनेर विकास सम्भव हुँदैन। यसो भन्न थाल्यौँ भने यहाँ आएको विकास पनि गुमाउन सक्छौँ, त्यसैले थोरै गुमाएर धेरै लाभ लिने गरी अगाडि बढौँ। सो कार्यक्रममा उपस्थित भएका प्राधिकरणका कार्यकारी निर्देशक घिसिङले क्षति कम हुने गरी विस्तृत रूपमा प्राविधिक अध्ययन गरी रुट तय गरिएकाले निर्माणमा सहयोग गरिदिन स्थानीयलाई आग्रह गरेका थिए। एयरपोर्ट नचाहिने हो भने मर्स्याङ्दी नदीको किनारै किनार लैजाँदा धेरै सजिलो र टावर पनि कम बनाउनुपर्छ, उनले तर्क गरे, त्यहाँबाट लैजाँदा एयरपोर्ट या प्रसारण लाइनमध्ये एक छाड्नुपर्ने देखिएपछि दुवै सञ्चालन हुन सक्ने विभिन्न विकल्पमाथि छलफल गरी अहिलेको रुट नै उत्कृष्ट प्राविधिक विकल्पका रूपमा तय गरिएको हो। तत्काल यो लाइनको निर्माण गर्न नसकेमा मर्स्याङ्दी नदी बेसिनमा निर्माणाधीन जलविद्युत् आयोजनाको विद्यत् प्रवाह गर्न नसकी अर्बौं रुपैयाँ पेनाल्टी तिर्नुपर्ने संवेदनशील अवस्था रहेको उनले बताए। विकासविरोधी पनि हैन तर मेरो जग्गाबाट पनि लाइन लैजान दिन्न भन्नु भएन, उनले सम्झाए, अहिले तय गरिएको रुटबाटै अझै कम क्षति हुने गरी लाइन निर्माण गरिनेछ। उनले स्मार्ट सिटीको रुपमा विकास गर्न लागिएको पालुङटारमा विद्युत् आपूर्तिलाई भरपर्दो र गुणस्तरीय बनाउन ठूलो क्षमताको सबस्टेसन बनाइदिने प्रतिबद्धता जनाए। नागरिक उड्डयन प्राधिकरणका उपप्रबन्धक कृष्णप्रसाद पौडेलले पालुङटार एयरपोर्ट सञ्चालनमा ल्याउन चालु वर्षबाट स्तरोन्नति गर्न लागिएको भन्दै मर्स्याङ्दीको किनारै किनार प्रसारण लाइन निर्माण गरे एयरपोर्ट चलाउन नसकिने प्रस्ट पारे। अवरोध हटेमा चैतभित्र प्रसारण लाइनको निर्माण सकिने घिसिङले बताए। आयोजनाको उदिपुरदेखि भरपुरसम्मको ६७ किलोमिटर प्रसारण लाइन २०२० डिसेम्बरभित्र विस्तार गर्ने गरी २०१७ जनवरीदेखि टेन्डर भएर काम सुरु भएको आयोजना प्रमुख राणाले बताए।"
जो मृत्युदण्ड छिचोलेर नेपाल फर्किए,"काठमाडौं : मलाई बाँचेर नेपाल फर्कन्छु भन्ने थिएन, १४ वर्ष साउदी जेलमा बिताएर आएका उमेश यादवले पहिलो वाक्यमै भने। मृत्युदण्डको सजाय पाएका उमेश ३० लाख रुपैयाँ ब्लड मनी तिरेर बुधबार नेपाल आइपुगेका हुन्। यादवलाई पाकिस्तानी सहकर्मी मोहमद लकिफ बसिरको हत्या गरेको आरोपमा साउदी अरबको अदालतले मृत्युदण्डको फैसला सुनाएको थियो। धनुषाका उमेश २५ वर्षको उमेरमा परिवार धान्न समस्या भएका कारण साउदी हानिएका थिए। सन् २००६ मा साउदी पुग्दा उनले लेवर काम पाएका थिए। काम पानीको पाइपलाइनमा थियो। काम गर्न थाले। एक महिना लगभग हुन लागेको थियो। सहकर्मी सिँढीमा चढेर पाइपको काम गर्दै थिए। उनी सहयोग गर्दै थिए। अकस्मात साथी सिँढीबाट झरे। चोट लाग्यो। साथीले उमेशको गल्तीले लडेको आरोप लगाए। दुईबीच झगडा सुरु भयो। उमेशले रिसको झोकमा फलामको डण्डीले हिर्काए। मलाई पनि यत्तिकै आरोप लगाउँदा रिस उठयो, उनले भने, झोकमा फलामको डण्डीले हिर्काएँ। लकिफ भुइँमा लडे। घटनापछि उमेश भागे। सामान्य चोट लाग्यो होला भन्ने उमेशले सोचेका थिए। तर वास्तविकता त्यस्तो थिएन। घटनाको १७ दिनपछि उमेशलाई पक्राउ गरियो। सहकर्मीको मृत्यु भएको पक्राउ परेपछि उमेशले थाहा पाए। मान्छे मार्ने नै गरेर हानेको थिइनँ, उनले भने, सामान्य चोट लाग्यो होला भनेको मृत्यु नै भएछ। परिवारको अर्थिक अवस्था सबल बनाउन हिँडेका उमेशलाई पुगेको एक महिना मै ठूलो झड्का लाग्यो। उनलाई त्यहाँको प्रहरीले पक्राउ गर्यो। पक्राउ गरेको चार दिनपछि उनलाई त्यहाँको जुबेल सेन्ट्रल जेलमा राखियो। सोधपुछ गरियो। उनले हत्या गरेका थिए। उनको बच्ने कुनै उपाय थिएन। जेलमा पुगेपछि खुनका बदला खुन भन्ने सुने। त्यो सुनेपछि उमेशको हंशले ठाउँ छाड्यो। एकपल्ट परिवार सम्झे। त्यसबेला जीवन अब यहीँ सकियो भन्ने लागेको उनी बताउँछन्। जेलमा खुनका बदला खुन भन्ने सुनेपछि मेरो होस उड्यो, उनले भने, मैले त्यतिबेलै नेपाल फर्किन्छु भन्ने आश मारेको थिएँ। उनलाई पहिलोपटक त्यहाँको अदालतले ११ सय कोर्रा, ११ वर्ष जेल र देश निकाला सजाय सुनाएको थियो। तर फेरि त्यहाँको उच्च अदालतले १५ अप्रिल २०१८ मा त्यहाँको उच्च अदालतले मृत्युदण्ड सुनायो। मृत्युदण्डको सजाय सुनाएपछि उमेशको केही हुनेवाला थिएन। उमेशको पक्षबाट लड्ने पनि कोही थिएन। २०१८ को फेब्रुअरीमा नेपालका उमेशलाई मृत्युदण्ड सुनाएको खबर मिडियामार्फत नेपालका सामाजिक अभियन्ता सुरज रायले थाहा पाए। सुरजले त्यसपछि परिवारलाई सम्पर्क गरे। उमेशले त्यहाँको सरकारी फोनबाट कहिलेकाँही फोन गरेको थाहा पाए सुरजले। त्यसपछि उमेशसँग कुरा गरे। उनले उमेशले नियतवश मारेको होइन भन्ने लाग्यो उनलाई। यो मान्छेलाई बचाउँछु भन्ने लाग्यो, सुरजले भने, उनलाई बचाउन तर त्यति सहज थिएन। किनकि त्यहाँको हरब्बा तहत (दफा) ले मृत्युदण्डको फैसला सुनाएको थियो। हरब्बाको दफाले पीडित परिवारको अधिकारलाई कुण्ठित गथ्र्यो। अर्थात् ब्लड मनी तिरेर उन्मुक्ति पाउने अवस्था थिएन। तर अभियन्ता सुरजले दूतावासमार्फत पाकिस्तान गएर परिवारको अवस्था बुझे। परिवारसँग कुरा गरे। परिवार ब्लड मनी पाए माफी दिन तयार भयो। सुरजले मृतकको परिवारलाई त मनाए। तर ब्लड मनीवापतको रकम तिर्ने पैसा थिएन। सुरजले नै सामाजिक सञ्जालमार्फत सहयोगका लागि अपिल गरे। त्यसपछि उमेशलाई बचाउन साउदी लागे। साउदीको अदालतले ३० दिनभित्र उमेशको तर्फबाट आफ्नो भनाइ राख्ने समय दिएको थियो। सुरजले अन्तिम समयमा त्यहाँको न्यायाधीशसँग कुरा गर्ने मौका पाए। म तपाईको फैसलाको सम्मान गर्छु। तर कुरानमा पनि लेखेको छ। कसैको जीवन बाँच्छ भने त्यहाँ मानवीयताको जीत हुन्छ, न्यायाधीशसँगको भेटमा सुरजले भने। पीडित परिवारको वास्तविकता पनि राखे। न्यायाधीशले सबै कुरा सुनेपछि पीडित परिवारको अधिकारलाई प्राथमिकता दिन सहमत भयो। सुरजले सबै प्रक्रिया पुर्याएर फाइल दूतावासमार्फत अदालतमा बुझाए। त्यसपछि पीडित परिवारले पनि फैसला भएपछि मात्र ब्लड मनी लिने मन्जुरीनामा दियो। १० फेब्रुअरी २०१९ मा सजाय माफ भयो। सम्झौता बमोजिमको रकम ३० लाख दूतावासमार्फत पीडित परिवारलाई बुझाएर उमेश बुधबार नेपाल फर्किए।"
सरकारले अघि बढायो एमसीसी,"काठमाडौं : अमेरिकी सहयोग निकाय मिलेनियम च्यालेन्ज कर्पोरेसन (एमसीसी) ले दिने ५० करोड अमेरिकी डलर अनुदान स्वीकृत गर्नेनगर्ने बहसले राजनीतिक वृत्त तातिरहेका बेला सरकारले एमसीसीका परियोजना कार्यान्वयन गर्न आयात गर्नुपर्ने सामग्रीको सूची स्वीकृत गरेको छ। सूचीमा ७ लाख ५३ हजार अमेरिकी डलर बराबरका सामग्री, उपकरण र सवारीसाधन छन्। मिलेनियम च्यालेन्ज कम्याक्ट सम्झौता संसद्मा अनुमोदनका लागि दर्ता भएसँगै यो अनुदान सहायतालाई लिएर सत्तारुढ दल नेकपाभित्र तीव्र मतभेद छ। पार्टीभित्र रहेको मतभेदबीच सरकारले एमसीसीअन्तर्गतका परियोजनाका लागि आयात गर्नुपर्ने सामग्रीको सूची स्वीकृत गरेको छ। सन् २०१७ सेप्टेम्बर २० मा भएको सम्झौता मिलेनियम च्यालेन्ज कम्प्याक्टमा एमसीसीका आयोजनाका लागि आयात गरिने वस्तुलाई भन्सार छुट दिने उल्लेख छ। अर्थ मन्त्रालयले सोहीबमोजिम एमसीसीका परियोजनाका लागि पैठारी गर्नुपर्ने सामग्रीको सूची स्वीकृत गरी छुट दिन भन्सार विभागमा पठाएको छ। परियोजना कार्यान्वयन गर्न स्थापित मिलेनियम च्यालेन्ज एकाउन्ट नेपाल (एमसीए नेपाल)ले पेस गरेको मुख्य सूचीमा रहेका सामग्री, उपकरण र सवारीसाधनको आयातमा भन्सार महसुल छुट पाउनेछन्। गत पुस २४ मा एमसीए नेपालले मुख्य सूचीका सामग्री भन्सार छुटमा आयात गर्न माग गरेको थियो। उसले पेस गरेको सूचीमा ६ लाख ५९ हजार अमेरिकी डलर बराबरको ल्याब सामग्री बेलायत, अमेरिका र टर्कीबाट, ३६ हजार अमेरिकी डलरबराबरका सामग्री चीनबाट आयात गर्ने र ५७ हजार अमेरिकी डलरबराबरका सवारीसाधन आयात गर्ने उल्लेख छ। एमसीए नेपालका कार्यकारी निर्देशक खड्गबहादुर बिष्टले एमसीएले पृष्ठभूमिका काम अघि बढाउने क्रममा र काम सुरु भएपछि आयात गर्ने वस्तुको सूची हरेक वर्ष अद्यावधिक र स्वीकृत हुने बताए। सरकारले परियोजना अघि बढाउन यो वर्ष करिब ४ अर्ब रुपैयाँ बजेट पनि विनियोजन गरेको छ, उनले भने, संसद्ले सम्झौता अनुमोदन गर्नेबित्तिकै परियोजना कार्यान्वयन अघि बढ्छ। बोलपत्र आह्वान गर्न बोलपत्र दस्तावेज तयारी अवस्थामा छन्। एमसीए नेपालले ऊर्जा र यातायातमा परियोजनाको कार्यान्वयन गर्ने तयारी थालिसकेको छ। ०७५ असोजमा मन्त्रिपरिषद्ले ती आयोजनालाई राष्ट्रिय गौरवका आयोजनाको सूचीमा समावेश गर्ने निर्णयसमेत गरेको थियो। एमसीए नेपालले सम्झौताबमोजिम आयातमा भन्सार महसुल छुटका लागि भन्सार विभागलाई पत्राचार गर्न अर्थ मन्त्रालयसँग आग्रह गरेको थियो। यसअघि अर्थले सम्झौताअनुसार विद्युत् प्रसारण लाइन परियोजनाका लागि ३ लाख ५० हजार ७ सय ४० युरोबराबरका सामान तीन महिनाभित्र फिर्ता गर्ने सर्तमा आयात गर्न अनुमति दिइसकेको छ। अमेरिकाले ५० करोड डलर र नेपालले १३ करोड डलर समपूरक लगानी गरी उच्च क्षमताको प्रसारणलाइन तथा सडक स्तरोन्नतिका गर्ने तयारी गरिएको छ। एमसीसी कम्प्याक्ट फन्डिङअन्तर्गतको परियोजना सुरु भएको पाँच वर्षभित्र कार्यान्वयन भइसक्नुपर्छ। अन्य विकास परियोजनामा जस्तो अनन्तकालका लागि निर्माण अवधि र लागत बढाउने छुट यी परियोजनामा छैन। दुई वर्षअघि तत्कालीन अर्थमन्त्री ज्ञानेन्द्रबहादुर कार्की र एमसीसीका तत्कालीन कार्यवाहक सीईओ जोनाथन नाशले सम्झौतामा हस्ताक्षर गरेका थिए। आगामी महिना सम्झौताको दुई वर्ष पूरा हुनेछ तर संसद्बाट अनुमोदन हुन बाँकी छ। सम्झौता लागू भएपछि प्रचलित कानुनसँग बाझिए पनि लागू हुनेछ भन्ने प्रावधानप्रति कानुन मन्त्रालयले सन्धिसम्झौतालाई नेपालका प्रचलित कानुनको अधिनमा राख्नुपर्ने राय पठाएपछि संसद् लैजान ढिला भएको बताइएको छ। यद्यपि, अर्थले सहायता सम्झौता अनुमोदन गर्न संसद्मा दर्ता भने गरेको छ। संसद्बाट सम्झौता अनुमोदन नभइ एमसीसीका परियोजना अघि बढ्दैनन्। यसका अतिरिक्त बुटवलगोरखपुर अन्तरदेशीय प्रसारणलाइन निर्माणमा नेपाल र भारतबीच सहमति हुनुपर्ने अनिवार्य सर्त पनि छ। एमसीसी सम्झौता संसद्को छलफलमै प्रवेश गरेको छैन। संविधानअनुसार शान्ति र मैत्री, सुरक्षा एवं सामरिक सम्बन्ध, नेपालको सिमाना र प्राकृतिक स्रोत तथा त्यसको उपयोगको बाँडफाँटका सन्धि वा सम्झौताको अनुमोदन संघीय संसद्का दुवै सदन (प्रतिनिधिसभा र राष्ट्रियसभा)को दुई तिहाइ बहुमतले गर्नुपर्छ। एमसीसीसँगको सम्झौता कार्यान्वयन भने नेपाल सन्धि ऐन, २०४७ को व्यवस्थाअनुसार संसद्को साधारण बहुमतबाट अनुमोदन भए पुग्छ। असार ३१ मा अर्थ मन्त्रालयले मन्त्रिपरिषद्को स्वीकृतिमा संसद्मा यो प्रस्ताव दर्ता गरेको थियो। सन्धि ऐन, २०४७ बमोजिम संसद्बाट पारित नभएसम्म नेपालको प्रचलित कानुनसँग बाझिएमा यो सम्झौता अमान्य हुने व्यवस्था छ।"
"पौडेल हत्या प्रकरण : म्याद गुज्रियो, कारबाही भएन","काठमाडौं : विप्लव नेतृत्वको नेकपा सर्लाहीका जिल्ला इन्चार्ज कुमार पौडेलको प्रहरी नियन्त्रणमा लिएर हत्या गरिएको निश्कर्षसहित राष्ट्रिय मानवअधिकार आयोगद्वारा घटनामा संलग्न पाँच सुरक्षा अधिकारीमाथि कारबाही गर्न सरकारलाई दिएको म्याद गुज्रेको छ। तीन महिनाभित्र कारबाही गरी जानकारी पठाउन आयोगले गत कात्तिक ५ गते सरकारलाई सिफारिस पठाएको थियो। कारबाहीको जानकारी पठाउने म्याद माघ ५ गते यत्तिकै सकिएको छ। घटनामा संलग्न दोषी सुरक्षाकर्मीका अतिरिक्त आयोगले प्रहरीलाई निर्देशन दिने पदाधिकारीलाई समेत कानुनी कारबाही गर्न भनेको थियो। आयोग छानबिनले सर्लाहीका प्रहरी निरीक्षक कृष्णदेवप्रसाद साह, प्रहरी हवल्दारद्वय विनोद साह र सत्यनारायण मि श्रको घटनामा प्रत्यक्ष संलग्न तथा कमाण्डर समेत रहेको ठहरसहित उनीहरूलाई तत्काल निलम्बन गरी फौजदारी अभियोगमा मुद्दा चलाउन सिफारिस गरेको छ। अर्का प्रहरी निरीक्षकद्वय किरणप्रसाद न्यौपाने र सूर्यकुमार कार्कीलाई घटनाको मुचुल्कामा त्रुटिपूर्ण कार्य गरेको भन्दै सचेत गराउन भनिएको छ। आयोगले सरकारलाई सिफारिस गर्दै पहिलो नम्बर बुँदामा भनेको थियो, घटनामा प्रहरीलाई निर्देशन दिने तालुक निकायका पदाधिकारी तथा कर्मचारी, आदेश दिने अधिकारी तथा दुरुत्साहन गर्ने व्यक्तिमाथि अनुसन्धान गरी कानुनको दायरामा ल्याई सोहीबमोजिम कारबाही गर्न। पौडेलको बाँच्न पाउने न्यूनतम अधिकारको हनन् भएको आयोग ठहर छ। पौडेल गत असार ४ गते मारिएका थिए। सुरक्षा निकायले भने प्रहरी इन्काउन्टर मा मारिएको दाबी गर्दै आएको थियो। प्रहरी प्रधान कार्यालयको प्रत्यक्ष निर्देशनमा दुई नम्बर प्रदेश प्रहरी कार्यालयको समन्वयमा परिचालित प्रहरीले पौडेललाई नियन्त्रणमा लिएपछि अनावश्यक बल प्रयोग गरी गोली हानेको किटान आयोगले गरेको छ। आयोग सदस्य गोविन्द शर्मा पौडेल नेतृत्वको विशेष अनुसन्धान टोलीको स्थलगत अनुसन्धानबाट पौडेललाई ९ गोली हानी मारिएको प्रतिवेदन दिएको थियो। दोहोरो भिडन्त वा आत्मरक्षाको अवस्था कतैबाट पुष्टि नभएको प्रतिवेदनमा उल्लेख छ। घटनामा प्रत्यक्ष संलग्न प्रहरीले आत्मरक्षा र दोहोरो भिडन्त मा पौडेल मारिएको दाबीसहित आफ्नो बचाउ गर्दै आएका छन्। घटना छानबिन र अनुसन्धानमा खटिएका आयोग सदस्य पौडेलले सरकारलाई जानकारी पठाउन भनिएको तीन महिने म्याद गुज्रिसकेको बताउँदै दण्डहिनताको खतरा औंल्याए। उनका अनुसार राष्ट्रिय मानवअधिकार आयोग ऐन, २०६८ को दफा १७ मा आयोगका सिफारिस, निर्णय वा आदेश कार्यान्वयन सम्बन्धमा सम्बन्धित पदाधिकारी, व्यक्ति वा निकायले सामान्यतया तीन महिनाभित्र कार्यान्वयन गरी आयोगलाई जानकारी गराउनु पर्ने स्पष्ट व्यवस्था छ। सोही दफामा आयोगबाट प्राप्त सिफारिस, निर्णय वा आदेश कार्यान्वयन गर्न अप्ठ्यारो भएमा सोको कारण खुलाएर दुई महिनाभित्रै आयोगलाई जानकारी दिनुपर्ने भनिएको छ। अहिलेसम्म सिफारिसअनुरूप कारबाही भएनभएको विषयमा कुनै थाहापत्तो छैन, सदस्य पौडेलले अन्नपूर्णसँग भने, स्वतन्त्र संवैधानिक अंगले गरेको सिफारिस त कार्यन्वयन हुँदैनन् भने सत्यनिरूपण र वेपत्ता आयोगले गरेका सिफारिसको अवस्था के होला ? , उनले भने। आयोगले त्यतिबेला स्पष्ट किटानसहित भनेको छ, घटनाको प्रकृति, संकलित प्रमाण समेतबाट निजलाई नियन्त्रणमा लिई मारिएको आयोगको अनुसन्धानबाट देखियो। प्रहरीबाट घटनाको निष्पक्ष अनुसन्धान भएको देखिएन। प्रहरी कारबाहीमा मृत्यु भएको भन्ने घटनास्थल तथा लासजाँच प्रकृति मुचुल्का तयार गर्दा मेडिको लिगल दृष्टिकोणबाट समेत त्रुटि देखिएको भनाइ आयोगको छ। आयोग सचिव वेद भट्टराईले पनि स्वतन्त्र संवैधानिक अंगको बेवास्ता गरिएको बताउँदै गम्भीर घटना भएकाले सरकारलाई जेनेभा बैठकमा अप्ठ्यारो पर्न सक्ने बताए। गृह मन्त्रालयका सचिव प्रेमकुमार राईले सर्लाहीको वस्तुस्थितिका विषयमा प्रधानमन्त्री कार्यालयमा पठाइसकेको बताए। के छ भनेर गोप्य कुरा अहिले खोल्न मिल्दैन, सचिव राईले भने, के कस्तो निर्णय गर्ने भन्ने प्रधानमन्त्री कार्यालयकै हो। गृहको होइन। प्रहरीका प्रवक्ता डीआईजी शैलैश थापा क्षेत्रीले यो प्रकरणमा प्रहरी प्रधान कार्यालयको मानवअधिकार सेल जानकार हुने बताए।"
"बाक्लो हुस्सुको कारण स्कुल बस दुर्घटना : सहचालकको मृत्यु, ५ विद्यार्थी घाइते","विराटनगर : मोरङको धनपालथान गाउँपालिका६ रामचोकमा बिहीबार बिहान स्कुल बस दुर्घटना हुँदा सहचालकको मृत्यु भएको छ । रंगेलीबाट विद्यार्थी बोकेर विराटनगरतर्फ आउँदै गरेको विराटनगरस्थित लर्ड बुद्ध हाइयर सेकेण्डरी स्कुलको मे १ ख १४९० नम्बरको बस घुम्तीमा अनियन्त्रित भइ दुर्घटना भएको हो । दुर्घटनामा बसका सहचालक विराटनगर महानगरपालिका१५ का ३२ वर्षीय सानुकुमार साहको मृत्यु भएको इलाका प्रहरी कार्यालय रंगेलीका प्रहरी निरीक्षक लेखनाथ दाहालले बताए । दुर्घटनामा परेर गम्भीर घाइते भएका साहको उपचारका क्रममा विराटनगरको न्युरो अस्पतालमा मृत्यु भएको जानकारी दाहालले दिए । उनका अनुसार सितलहरसँगै लागेको बाक्लो हुस्सु लागेको समयमा विपरित दिशाबाट आउँदै गरेको अर्को गाडीलाई साइड दिने क्रममा बस सडकबाट पल्टिएको प्रारम्भिक अनुसन्धानबाट खुलेको छ । दुर्घटनामा पाँच विद्यार्थी घाइते भएका छन् । धनपालथान७ की २० वर्षीया रञ्जिता मण्डल, धनपालथान४ की २० वर्षीया सुष्मा राजवंशी, निकिताकुमारी राय, दीक्षा श्रेष्ठ र रंगेली नगरपालिका४ की १९ वर्षीया लुना गौतम घाइते भएका छन् । रञ्जिताको टाउकोमा चोट लागेको छ । सबै घाइतेको न्युरो अस्पतालमै उपचार भइरहेको छ । प्रनि दाहालका अनुसार बसमा १२ जना विद्यार्थी सवार थिए । बस र चालक विराटनगर१७ का ३४ वर्षीय खिलबहादुर खड्कालाई प्रहरीले नियन्त्रणमा लिएर घटनाको अनुसन्धान सुरु गरेको छ । चालक खड्काले हुस्सु लागेको बेला टाढासम्म देख्न नसक्दा विपरित दिशाबाट एक्कासी गाडी आएको र त्यसलाई साइड दिने क्रममा आफूले चलाएको बस पल्टिएको प्रहरीलाई बताएका छन् ।"
