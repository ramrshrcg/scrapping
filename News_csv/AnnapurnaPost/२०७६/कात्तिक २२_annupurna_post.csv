शीर्षक,विवरण
सुरुङभित्र श्वास,"पूर्वाधार निर्माणका क्रममा हुने दुर्घटनामा परेर बर्सेनि सयौं कामदार, मजदुर तथा कर्मचारीले ज्यान गुमाउने गरेका छन्। ज्यान जोखिममा राखेर गरिने यस्ता काममा पर्याप्त सुरक्षा सतर्कता नअपनाइँदा यस्ता दुर्घटना हुने गर्छन्। यही साता बझाङमा निर्माणाधीन माथिल्लो कालंगागाड जलविद्युत् (३८ मेगावाट) को सुरुङमा छिर्ने क्रममा चार नेपाली मजदुरको मृत्यु भयो। सुरुङमा श्वास फेर्ने हावा (अक्सिजन) कम हुन्छ। त्यसका लागि ठूलो पाइपमार्पत सुरुङभरि पुग्नेगरी अक्सिजन आपूर्ति पहिले नै गरिएको हुनुपर्छ। तर, कालंगागाडमा अक्सिजनरहित सुरुङमा मजदुर पस्नु र उनीहरूलाई काम गर्न लगाउनु आफैंमा पहिलो गल्ती थियो। दोस्रो गल्ती भयो आपत्कालीन अवस्थामा उद्धार गर्ने संयन्त्रको अभाव। कहिलेकाहीं अक्सिजन आपूर्ति गर्ने मेसिन अचानक बिग्रियो वा बन्द भयो भने सुरुङभित्र एकसाथ सयौंजनाले काम गरिरहेको अवस्थामा के हुन्छ ? त्यसको पूर्वानुमान नै नगरी काम लगाउने प्रवृत्तिले यो दुःखद् घटना निम्तिएको हो। नेपालमा निजी क्षेत्रले निर्माण गरेका जलविद्युत् आयोजनामा सुरुदेखि नै गुणस्तरीयताको प्रश्न उठ्दै आएको छ। थोरै लागतमा काम सिध्याउने, तर लागत उच्च देखाई प्रवर्द्धकहरूले आयोजना निर्माण पहिले नै रकम कुम्ल्याउने परिपाटी अद्यापि छ। खिम्ती र भोटेकोसीले लागत बढाउन सिकाएको यो खेल अधिकांश निजी प्रवर्द्धकले गर्दै आएका छन्। मितव्ययी गरी जोगाइएको रकम आयोजनाको लागतबाट कट्टा हुँदैन, बरु प्रवर्द्धकका गोजीमा जान्छ। यो प्रवृत्तिले गुणस्तरीयतामा सम्झौता हुन पुग्छ र यस्ता दुःखद घटना दोहोरिरहन्छन्। बहुपक्षीय वा द्विपक्षीय ऋण तथा अनुदानमा सार्वजनिक क्षेत्रबाट निर्माण भएका जलविद्युत् आयोजनाहरूमा पर्याप्त सुरक्षा सतर्कता अपनाइएको हुन्छ। त्यस्ता आयोजनामा सामान्यता यस्ता दुःखद घटना हुन पाउँदैन। तर, निजी क्षेत्रले निर्माण गर्ने आयोजनाको अनुगमन र मूल्यांकन गर्ने परिपाटी हुँदैन। उनीहरूले कुन गुणस्तरको निर्माण गरिरहेका छन् भन्ने अनुगमन नहुने हुँदा प्रवर्द्धकठेकेदारको मनोमानी चल्दै आएको छ। मुलुकमा हालसम्म २५१ किलोमिटर लामो सुरुङ निर्माण भइसकेको छ। यसमध्ये जलविद्युत्तर्फ २१०, खानेपानीमा २७ र सिँचाइमा १२ किलोमिटर। आगामी दिनमा सुरुङ निर्माणको परिमाण र गति दुवै तीव्र हुने अवस्थाले गर्दा यसको सुरक्षा चासो पनि चुनौतीपूर्ण बन्दै गएको छ। निर्माणको रेखदेख र अनुगमन गर्ने जिम्मा ऊर्जा मन्त्रालयअन्तर्गतको विद्युत् विकास विभागको हो। तर, विभागमा यसैका लागि समर्पित कर्मचारी अभाव छ। निजी क्षेत्रका आयोजना अनुगमन गरी त्यसको प्रतिवेदनउपर बेलाबेला छलफल भई सार्वजनिक हुने हो भने यस्ता घटना हुने सम्भावना कम हुन्छ। विभागमा मौजुदा जनशक्ति अभाव त छँदैछ, त्यसमाथि पर्याप्त बजेट नहुँदा अनुगमनमा विभागले त्यति चासो राखेको देखिँदैन। अनुगमन गर्नैपर्ने अवस्था आइहाले पनि सरकारी कर्मचारीको खर्च जसको अनुगमन हुने भनिएको हो उसैले गरिदिने परिपाटी छ। यसले गर्दा अनुगमनको तटस्थता, निष्पक्षता र विश्वसनीयतामाथि सधैं प्रश्न उठ्ने गर्छ। निजी क्षेत्रका आयोजनामा धेरै मात्रामा सुरुङभित्रका दुर्घटना भएका छन्। नागरिकको ज्यान जाने गरी यत्रो घटना हुँदा पनि सरकार मौन छ। यसको निष्पक्ष छानबिन गरी दोषीउपर कारबाही गर्नैपर्छ। नत्र यो प्रवृत्ति मौलाउँदै जान्छ र हरेक आयोजना यस्तै जोखिमपूर्ण बन्दै जानेछन्। अपनाउनुपर्ने न्यूनतम सुरक्षा सतर्कता, संयन्त्र र पद्धति पालना गरिएको छ, छैन यकिन गर्नुपर्छ। यसका लागि छानबिन समिति गठन गरी प्रतिवेदन सार्वजनिक गर्न जरुरी छ। विद्युत् ऐन र नियमावलीले विद्युत् निरीक्षकको व्यवस्था केका लागि गरेको भन्ने प्रश्न स्वाभाविक रूपमा उठ्छ। प्रवर्द्धकले ठेकेदारलाई दिने र ठेकेदारले आपूखुसी निर्माण गरी नागरिकका ज्यान धरापमा पार्दै जाने हो भने ऐन नियमको अर्थ रहँदैन। सुरुङमा श्वास फेर्न नपाएर मृत्युवरण गर्न पुगेका परिवारलाई बिमा कम्पनीले दिने रकमले मात्र पुग्दैन। प्रवर्द्धक कम्पनीले उचित क्षतिपूर्ति र ती मजदुरको परिवारको भरणपोषणको पनि जिम्मा लिनुपर्छ। नलिए सरकारले कारबाही चलाउनुपर्छ। ठेकेदार वा प्रवर्द्धकको चरम लापर्बाही हो भने ज्यानसम्बन्धी मुद्दा चलाउन पनि पछि पर्नु हुँदैन। अनि मात्र विधिको शासन स्थापित हुन्छ। देशका भीआइपी हरू एकपछि अर्काे गर्दै कानुनी कठघरमा उभ्याइएका बेला कालंगागाडमा हेलचेक्य्राईं गर्नेहरूले पनि उन्मुक्ति पाउनुहुन्न।"
"विश्वभर आज : भारतले गैरआवासी पत्रकारको नागरिकता खोस्यो, डोनल्ड ट्रम्पविरुद्ध अदालतको फैसला","इरानी सुन्दरीलाई फिलिपिन्सले दियो शरण मनिला : जीवनरक्षाको लागि शरण खोजिरहेकी इरानी सुन्दरीको अनुरोध फिलिपिन्सले स्वीकार गरेको छ । मिस इरानको ताज जितिसकेकी इरानी मोडल बहरेह जार बहरीले गत महिनादेखि नै शरणका लागि फिलिपिन्स समक्ष आग्रह गर्दैआएकी थिइन् । मनिलास्थित निनो एक्विनो अन्तर्राष्ट्रिय विमानस्थलबाट पक्राउ परेकी बहरीको अनुरोध झण्डै एक महिनापछि स्वीकृत भएको हो । तर इरानी प्रहरीले उनीविरुद्ध रेड नोटिस जारी गरेको थियो । बहरीले भने आफू विपक्षी दललाई समर्थन गर्ने भएकाले सरकार पूर्वाग्रही भएको बताउँदैआएकी छन् । अरब न्युजका अनुसार फिलिपिन्सको अध्यागमनले उनको शरण स्वीकृत भएसँगै रिहा हुनेछिन् । यदी फिलिपिन्सले मलाई इरानमै फिर्ता पठायो भने २५ वर्ष जेल वा मृत्युदण्ड दिनेछन्, बहरीले मिडियासँग भनेकी थिइन् । बोलिभियामा महिला मेयरको कपाल काटेर सहर घुमाइयो ला पाज : बोलिभियामा चुनावपछि जारी हिंसाका बीच एक महिला मेयरमाथि सार्वजनिक रुपमै आक्रमण भएको छ । सत्तारुढ दलकी ती मेयरको कपाल काटेर अनुहारमा रंग पोतिदिँदै सडकमा पैदल हिँडाइएको थियो । अन्तर्राष्ट्रिय मिडियाका अनुसार उनीमाथि विपक्षी दल समर्थक भीडले यस्तो दुव्र्यवहार गरेको हो । यहाँ सम्पन्न चुनावपछि विपक्षीलले धाँधली भएको भन्दै विरोध गर्दैआएको छ । इबो मोरालेस नेतृत्वको सरकारले प्रदर्शनलाई दबाउन बल प्रयोग गर्दैआएको छ । यस क्रममा एकजना २० वर्षीय विद्यार्थीको मृत्यु भइसकेको छ । हिंसात्मक घटना भइरहँदा विपक्षी भीडले हालै प्याट्रिसिया आर्स नामकी मेयरमाथि दुव्र्यवहार गरेको हो । राष्ट्रपति मोरालेसले भने यस्तो घटनाको निन्दा गरेका छन् । प्याट्रिसिया मोरालेसको समाजवादी पार्टीकी सदस्य समेत हुन् । ती मान्छेका लागि महिला हुनु अपराध हो, समझदार हुनु अपराध हो, स्कर्ट लगाउनु अपराध हो, उपराष्ट्रपति अल्बारो गार्सियाले भनिन् । अन्तर्राष्ट्रिय अदालतको फैसला : कंगोलिस नेतालाई ३० वर्ष कैद कंगो : कंगोका पूर्वविद्रोही नेतालाई अन्तर्राष्ट्रिय अदालतले ३० वर्ष जेल सजाय सुनाएको छ । युद्ध अपराध गरेको भन्दै बोस्को न्तागान्दालाई यस्तो सजाय सुनाइएको हो ।विद्रोही नेताको रुपमा उनले हत्या, बलात्कार र यौनदासी बनाएको भन्दै उनीविरुद्ध बिहीबार यस्तो फैसला सुनाइएको हो । जुन अहिलेसम्मकै ठूलो सजायको रुपमा कंगोमा टिप्पणी गरिएको छ । साथै कंगोमा युद्ध अपराध गर्ने नेतामध्ये यौनदासी बनाउने बोस्को पहिलो नेता भएको अन्तर्राष्ट्रिय मिडियाले जनाएका छन् । रुवान्डामा जन्मिएका ४६ वर्षे नेता बोस्कोले आफूविरुद्धको फैसलामा अपिल गरेका छन् । सिरियामा तेस्रो पटक टर्की र रुसी सेनाको गस्ती सिरिया : सिरियाको उत्तरपूर्वी क्षेत्रमा रुसी र टर्किस फैजले गस्ती गर्दैछन् । टर्कीको सीमाक्षेत्रमा उनीहरुले अहिले तेस्रो पटक गस्ती गर्न लागेका हुन् । टर्कीका रक्षामन्त्रीले भने आफ्ना फौजले गत शुक्रबार उफ्रेट्सस्थित कुमिसी र डेरिकको बीचमा गस्ती गरेका थिए । अन्तर्राष्ट्रिय मिडियाका अनुसार त्यस क्षेत्रबाट कुर्दिस लडाकु खाली गरिएको पुष्टि गर्न सीमाक्षेत्रमा गस्ती गरिएको हो । पाकिस्तानी मूलको भन्दै भारतले रद्द गर्यो आप्रवासी पत्रकारको नागरिकता नयाँदिल्ली : भारत सरकारले अमेरिका बस्दैआएका गैरआवासी भारतीय पत्रकार तथा लेखक अतिश तसिरको भारतीय हैसियत खारेज गरिदिएको छ । अतिशले आफ्ना बितेका बावु पाकिस्तानी मूलको भएको कुरा लुकाएको लगायत कारण देखाउँदै उनलाई गैरआवासीय भारतीयको हैसियत नदिइएको हो । अतिशले गत मे महिनामा टाइम म्यागजिनको लेखमा नरेन्द्र मोदीलाई डिभाइडर ईनचिफ भनी सम्बोधन गरेका थिए । सोही कारण उनीमाथि मोदी सरकार कडा बनेको अन्य पत्रकार तथा विश्लेषकको टिप्पणी छ । तशिरले भने मोदी सरकारको निर्णयपछि आफूले मोदीबाट फुटको नभएर प्रतिकारको अपेक्षा गरेको टाइम म्यागजिनको आफ्नो कोलममा उल्लेख गरेका छन् । तशिरले आफू बेलायतमा जन्मिएको र बेलायती नागरिकता भएको उल्लेख गरेका छन् । तर २ वर्षको उमेरदेखि उनी भारतमा आफ्नी आमाको साथमा हुर्केको बताएका छन् । भारतले दोहोरो नागरिकता नदिए पनि विदेशमा रहेका भारतीय अर्थात् गैरआवासीय भारती नागरिकको हैसियत दिने गर्छ । साथै भारतीय बावुका विदेशमा जन्मिएका सन्तानलाई पनि यही हैसियत दिन्छ । तर तशिरलाई भने उनका बावु पाकिस्तानी मूलको भएकाले गैरआवासीय भारतीयको कार्ड नदिएको हो । भारत सरकारले तशिरलाई सोधिएका केही लुकेका सूचनाबारे प्रष्ट नपारेकाले उनी यो कार्डका लागि सक्षम नभएको जनाएको छ । इरानमा भूकम्प : ६ को मृत्यु, ३ सय बढी घाइते तेहरान : इरानमा शक्तिशाली भूकम्प जाँदा कम्तिमा ६ जनाको मृत्यु भएको अन्तर्राष्ट्रिय मिडियाले पुष्टि गरेका छन् । ५ दशमलब ९ म्याग्निच्युडको भूकम्पमा ३ सय जना घाइते छन् । अमेरिकी भूगर्भीय सर्वेक्षणका अनुसार पूर्वी अजरबैजान प्रान्तस्थित हसरड सहरबाट ६० किलोमिटर पर भूकम्पले धक्का दिएको हो । स्थानीय समय अनुसार शुक्रबार बिहान २ बजेर ३० मिनेट जाँदा भूकम्पको धक्का महसुश भएको हो । स्थानीय टेलिभिजनले जनाए अनुसार थुप्रै भवन भत्किएका छन् । घटनापछि उद्धारकार्य जारी छ । दिउँसो पनि पराकम्प आइरहेकाले सहरका अस्पतालमा जति बेला पनि घाइते आउनसक्ने भन्दै तयारी अवस्थामा रहेको स्थानीय मिडियाले जनाएका छन् । ट्रम्पले परोपकारी संस्थाको रकम दुरुपयोग गरेको ठहर, २० लाख तिर्न आदेश वासिङ्टन : अमेरिकी राष्ट्रपति डोनल्ड ट्रम्पले परोपकारी संस्थाको रकम दुरुपयोग गरेको आरोपमा न्युयोर्कको अदालतले २० लाख अमेरिकी डलर तिर्न आदेश दिएको छ । डोनल्ड जे ट्रम्प फाउन्डेशन नामको परोपकारी संस्थाको रकम राष्ट्रपति ट्रम्पको व्यक्तिगत स्वार्थपूर्तिका खर्च गरिएको भन्दै अदालतले यस्तो आदेश दिएको हो । साथै ट्रम्प र उनका छोरीले सञ्चालन गरेको उक्त परोपकारी संस्थाले राजनीति गर्न नपाउने अदालतको ठहर छ । साथै व्यक्तिगत प्रयोजनका लागि खर्च भएको उक्त रकम फिर्ता गर्नुपर्ने बताइएको छ । ट्रम्पले २०१६ को चुनावी अभियानमा उक्त रकम खर्च गरेको अदालतको ठहर छ ।"
कालापानीबाट भारतीय सेना हटाऊ,"काठमाडौं : नेपालको अन्तर्राष्ट्रिय सीमा काली नदीसम्म रहेकाले त्यहाँको भूभागमा भारतले दाबी गर्न नमिल्ने विज्ञहरूले बताएका छन्। सुगौली सन्धिमा कालीपारिसम्म नेपालको भूभाग रहेको स्पष्ट छ। भारतले हालै जारी गरेको नक्सामा काली नदीलाई आफ्नो भूभागमा पारेपछि दुई देशबीच पुनः विवाद उत्पन्न भएको छ। कालापानी भनिने तिल्सी नजिकको सानो पानीको मुहानलाई काली नदी (कृत्रिम) भनेर देखाउँदै आएको भारतले पछिल्लोपटक जारी नक्सामा भने लिम्पियाधुरातिरबाट आउने नदीलाई काली नदी भनेको छ। काली नदीको उद्गमस्थल लिम्पियाधुरा हो। सन् १८५६ अघिका नक्सा, सन्धिसम्झौता र दस्ताबेजदेखि ऋषिमुनिका भनाइका आधारमा समेत काली नदीको उद्गम लिम्पियाधुरा स्पष्ट छ। सुगौली सन्धिको धारा ५ अनुसार नेपालको पश्चिमी सीमा काली नदी हो। जुन नदीको वास्तविक उद्गम दार्चुलाको ब्यास गर्खाअन्तर्गत पर्ने लिम्पियाधुरा हो। सुगौली सन्धिपछि तत्कालीन इस्ट इन्डिया कम्पनी सरकाराद्वारा प्रकाशित सबै नक्सामा कालीको मुहान लिम्पियाधुरा नै देखाइएको छ। सन् १८५६ पछि भने ब्रिटिस इन्डियाले नेपालको पश्चिमी सीमामाथि नक्सामार्फत अतिक्रमण गर्न थालेको थियो। कम्पनी सरकारले सन् १८५६ पछि प्रकाशित नक्सामा लिम्पियाधुराबाट आउने काली नदीलाई कुटिङ्याङ्दी र लिपुलेक पश्चिम गिरफुबाट आउने खाँयंक्ति (लिपुखोला) लाई काली लेख्न सुरु गरेको हो। सीमा अध्येताहरूले भारतले काली नदीको यथार्थ स्वीकारेका कारण कूटनीतिक पहल र दबाब दिएर लिम्पियाधुरासम्मकै भूभाग फिर्ता ल्याउनुपर्ने बताएका छन्। नदीविद् जगतप्रसाद भुसालले कुनै बेला एक व्यक्ति वा समूहको मानवीय गल्तीले गुमेको हुन सक्ने भन्दै कालापानी, लिपुलेक र लिम्पियाधुरा नेपालकै रहेको बताए। यी ठाउँबाट भारतीय सेना हटाउनुपर्छ, उनले भने। काली नदी उद्गमस्थलको अध्ययन गरेका भुसालले नदी विज्ञानअनुसार काली नदीको शिर लिम्पियाधुरा भएको स्पष्ट पारे। लिपु खोलालाई काली नदी भनेर स्वीकार गर्नु हाम्रो ठूलो गल्ती थियो, उनले भने, यो गल्ती नापीकै कर्मचारी गरेका हुन्। यसलाई ध्यान दिएर सरकारले तथ्यका आधारमा समाधान गर्नुपर्छ। लिपु खोलालाई काली नदी भनेर स्वीकार गरेपछि भारतले कमजोरीको फाइदा उठाएको र सेनासमेत त्यहाँ राखेको हो। भारतले साविकको काली नदीलाई कुटिङ्याङ्दी भनेर त्योभन्दा ३० किलोमिटर पूर्व कृत्रिम पोखरी, मन्दिर र खोल्सा बनाएर काली नदी भन्न र लेख्न थाल्यो। भारतले चीनसँगको युद्धका बेला सन् १९६२ मा कालापारिको समतल भूमिमा सेनाको क्याम्प राख्यो। भारतले त्यो भूभाग रणनीतिक र सामरिक रूपमा महŒवपूर्ण देखेपछि अतिक्रमण गरेको उनको ठहर छ। लिपु मानसरोवर जाने सजिलो र छोटो बाटो हो। लिपुलेकलाई चीन र भारतबीच व्यापार गर्न दुईपक्षीय सडक निर्माणनिम्ति पनि सहज स्थानका रूपमा लिइएको छ। यही भएर गत २०७२ जेठ १ गते भारत र चीनबीच उक्त भूभागलाई व्यापारिक केन्द्रका रूपमा विकास गर्ने सहमति भएको थियो। नेपाली भूभाग उपयोगसम्बन्धी चीन र भारतले अनुमति नलिएको भन्दै नेपाल सरकारले तत्कालै विरोध गरेको थियो। नेपालको उक्त असहमति र विरोधप्रति भारत र चीन मौन रहँदै आएका छन्। लिपु, कालापानीदेखि लिम्पियाधुरासम्मको १७२ वर्गकिलोमिटरभन्दा बढी भूभाग नेपालकै हो, भुसालले भने, सुगौली सन्धिले कालीपारिसम्मको भूभाग नेपालको हो भनेर स्पष्ट छ। नदी विज्ञानअनुसार कुन नदी मूल र कुन सहायक भन्ने कुराको टुंगो नदीको लम्बाइ, नदीले ओगटेको जलाधार क्षेत्र, पानीको मात्रा, गहिराइका आधारमा लगाइने भुसालले बताए। इस्ट इन्डिया कम्पनीसँग सन् १८१६ मा भएको सुगौली सन्धिका कारण नेपालले आफ्नो अधीनस्थ दुई तिहाइ भूभाग गुमाएको थियो। नेपाल सरकारले २००९ मा पूर्वाञ्चल र २०११ मा पश्चिमाञ्चलमा जनगणना गरेको थियो। त्यतिबेला हालको दार्चुला तत्कालीन बैतडी जिल्लाअन्तर्गत थियो। बैतडीअन्तर्गतको तत्कालीन ब्यास गर्खा (दरा) मा ६ वटा गाउँ थिए। २०११ सालको जनगणनाले ब्यास गर्खाका ६ गाउँको घरधुरी संख्या चार सय ३४ तथा कुल जनसंख्या एक सय आठ सय १६ देखाएको छ। २०१८ सालमा ब्यास क्षेत्रका गुञ्जी, नाबी, कुटी, तिंकर र छाँगरु गाउँको जनगणना गरिएको थियो। जनगणना अधिकृतका रूपमा खटिएका अग्रज पत्रकार भैरव रिसालले सुगौली सन्धिपछि लिम्पियाधुरा क्षेत्रका जनताले नेपालमै तिरो तिर्ने गरेको बताए। रिसालका अनुसार २०१८ सालसम्म लिम्पियाधुरा क्षेत्र नेपालकै अधीनमा थियो। सन् १९६२ अघि यो क्षेत्र निर्विवाद थियो, उनले भने, भारतचीन युद्धपछि मात्रै विवाद भएको हो। उनले नेपाल सीमा सुरक्षा गर्न नसकेका कारण भारतले अतिक्रमण गर्न पाएको बताए। कालापानीमा लगेर सुरक्षाकर्मी राखेको भएर कहाँ उसले अतिक्रमण गर्न पाउँथ्यो र ? उनले भने, सीतापुरसम्म राखेको छ। त्यहाँ ६ महिना मात्रै सुरक्षाकर्मी बस्छन्। त्यहाँ नेपाली सुरक्षा निकायको उपस्थिति नभएकै कारण त्यो भूभाग भारतले कब्जा गर्न पाएको उनको ठहर छ। लिम्पियाधुरा पुस्तकका लेखक रतन भण्डारीले नापी विभागले सन् १९७५ यता प्रकाशन गरेको नक्सामा क्षेत्रीय अखण्डता, सार्वभौमसत्ता विरोधी र त्रुटिपूर्ण भएका कारण भारतले नेपाली भूमि अतिक्रमण गर्न पाएको बताए।"
"जहाज डिले, यात्रु हैरान","काठमाडौं : त्रिभुवन अन्तर्राष्ट्रिय विमानस्थलबाट ३० वटा वायुसेवाले १८ मुलुकमा नियमित उडान गर्छन्। यस्तै आन्तरिकतर्फ चालु ३५ वटा विमानस्थलमध्ये १० वटामा नियमित उडान हुन्छ। १० वटा वायुसेवा कम्पनीले आन्तरिक उडान अनुमति पाएका छन्। दैनिक अन्तर्राष्ट्रिय उडान ९० वटासम्म हुन्छ भने आन्तरिक उडान औसतमा तीन सयवटासम्म पुग्छ। यति व्यस्त विमानस्थलमा थोरै समस्या उत्पन्न हुनेबित्तिकै उडान डिले हुन्छ। त्यसको प्रत्यक्ष मार यात्रुले सहँदै आएका छन्। भदौ २७ गते संस्कृति, पर्यटन तथा नागरिक उड्डयनमन्त्री योगेश भट्टराई नेपालगन्जबाट काठमाडौं आउने क्रममा जहाज ढिला उड्यो। ढिलाइ उनकै कारण भएको थियो। उनलाई यात्रुले गालीगलौज गरेको र मन्त्रीमाथि परेको दबाबका कारण सम्बन्धित वायुसेवाले २४ मिनेट ढिलो भएको जानकारी दियो। असोज २७ गते राष्ट्रिय जनता पार्टीका सांसद प्रमोद साहले उडान ढिलो भएको आक्रोशमा जनकपुर विमानस्थलस्थित बुद्ध एयरको चेक इन काउन्टर तोडफोड गरे। उनी काठमाडौं आउन लागेका थिए। कैलालीका शरद ओझा असोज १६ गते नेपालगन्जबाट यती एयरलाइन्सको जहाजमार्फत काठमाडौं आउँदा ६ घण्टा ढिलो भयो। दुई बजेको टिकट लिएका ओझाले बेलुकी ८ बजे जहाजमा उड्न पाए। चैत १९ गते वायुसेवा निगमको अन्तर्राष्ट्रिय उडान चार मिनेट ढिलो हुँदा उडान रद्द भयो। कर्मचारीले समयमै तयारी नगरेको र यात्रुलाई रातभर जहाजमै राखेको विषयमा सरकारी समितिले छानबिन गरी घटनामा संग्लन कर्मचारीलाई कारबाही सिफारिस गर्यो। कहिले धावनमार्ग मर्मत, कहिले प्राविधिक कारण त कहिले उडान व्यवस्थापन मिलाउने बहानामा दैनिक उडान ढिलो हुने गरेका छन्। पछिल्लो समय आन्तरिक वायुसेवाका उडान तोकिएभन्दा ढिलो हुने गरेको गुनासो यात्रुको छ। बिहान आधा घण्टा मात्रै ढिलो भयो भने त्यसको असर दिनैभर पर्छ। भीभीआईपीको उडान, मौसम गडबड, विमानस्थलमा एउटैमात्र धावनमार्ग हुँदा उडान व्यवस्थापन मिलाउन एयर ट्राफिक कार्यालयलाई कठिन हुन्छ। उडान बढी हुँदा होल्ड गरिरहनुपर्ने र पार्किङस्थल कम हुँदा पर्खनुपर्ने कारण पनि उडान ढिलो हुने त्रिभुवन विमानस्थल कार्यालयको भनाइ छ। दसैंपछिका शनिबार र आइतबार चिनियाँ राष्ट्रपतिको उडान व्यवस्थापन मिलाउन विमानस्थल कार्यालयलाई हम्मेहम्मे परेको थियो। जसका कारण तीन दिन २४ सै घण्टा विमानस्थल खुला गर्नुपर्यो, विमानस्थलका महाप्रबन्धक देवेन्द्र केसीले भने। उनका अनुसार उडान व्यवस्थापन मिलाउन बाध्य भएर १८ घण्टाको उडानलाई २४ घण्टासम्म पुर्याइएको थियो। नेपाल नागरिक उड्डयन प्राधिकरणले सन् २०१२ मा नेपालमा सात आन्तरिक वायुसेवा कम्पनीका ३१ हजार उडान भएकामा १७ हजार उडान रद्द भएको प्रतिवेदन सार्वजनिक गरेको थियो। त्यसबाट नकारात्मक सन्देश गएपछि अर्को वर्षदेखि प्रतिवेदनमा उडान रद्द उल्लेख नगरिएको प्राधिकरणका एक उच्च अधिकारीले बताए। प्राधिकरणका उडान अनुमति शाखाका अनुसार वायुसेवाले उडान अनुमति केन्द्रीय कार्यालयबाट वर्षको दुईपटक ६६ महिनाका लागि लिने गरेका छन्। तर, उडान रद्दको जानकारी भने विमानस्थललाई मात्रै गराउँछन्। प्राधिकरणसमक्ष सो तथ्यांक आउँदैन। प्राधिकरणका अनुसार विगत दुई महिनामा मासिक औसत एक हजार उडान रद्द भएका छन्। यस्तो उडान अफ सिजन को उडान तथ्यांक हो। वायुसेवा उडानको सिजन तथा मौसमले साथ नदिने समयमा संख्या बढ्ने अनुमान प्राधिकरणका अधिकारीले गरे। सन् २०१८ मा त्रिभुवन विमानस्थलबाट आन्तरिक र अन्तर्राष्ट्रिय गरी एक लाख ३० हजार उडान भएका छन्। गत वर्ष ९५ हजार पाँच सय आन्तरिक र ३३ हजार नौ सय वटा अन्तर्राष्ट्रिय उडान तथा अवतरण भएको थियो। सन् २०१९ मा यो संख्या १० प्रतिशत बढ्ने अनुमान छ। विमानस्थल कार्यालयका अनुसार हाल दैनिक ८० देखि ९० वटा अन्तर्राष्ट्रिय उडान हुने गरेका छन्। आन्तरिक र अन्तर्राष्ट्रिय उडान र अवतरणका लागि एउटै धावनमार्गका कारण प्रायः सबै उडानमा पालो कुर्नुपर्ने हुन्छ। एउटा जहाज उड्न ढिलो भयो भने त्यसको असर अर्को वायुसेवाको उडानमा पर्ने विमानस्थलका प्रवक्ता प्रतापबाबु तिवारीले बताए। विमानस्थलमा अन्तर्राष्ट्रिय उडानमा नौ वटा र आन्तरिक उडानमा १७ वटा मात्रै पार्किङ छ। अन्तर्राष्ट्रियमा एक सय र आन्तरिकमा तीन सय वटा उडान व्यवस्थापन मिलाउनुपर्छ। अहिले अन्तर्राष्ट्रिय र आन्तरिक दुवै वायुसेवाका लागि सिजन हो। बिहानको समयमा मान्उटेन फ्लाइट र लुक्ला उडान उडान जुध्छ। एयर ट्राफिक कन्ट्रोलर (एटीसी) ले उडान व्यवस्थापन मिलाउन एक घण्टा लगाउनु सामान्य भइसकेको छ। उडान तालिका धेरै हुने तर व्यवस्थापन मिलाउने क्षमता नभएकाले जहाज उड्न ढिलो हुने गरेको छ। दिउँसो मात्रै उडान हुने विमानस्थललाई प्राथमिकता दिनुपर्ने हुँदा पनि उडान समय ढिलो हुने तिवारी बताउँछन्। वायुसेवा सञ्चालक संघका सदस्य एवम् सिम्रिक एयरका बजार निर्देशक प्रज्ज्वल थापाका अनुसार अक्टोबर र नोभेम्बरमा उडान तालिका अन्य मौसमको तुलनामा ५० प्रतिशतसम्म बढ्छ। यही बेला अन्तर्राष्ट्रिय उडान पनि बढ्ने भएकाले आधा घण्टादेखि एक घण्टासम्म जहाज ग्राउन्डमै होल्ड गनुपर्ने उनको भनाइ छ।"
गीत जब प्रहरी चौकी पुग्छ,"युवराज भट्टराईअस्मिता खड्का छाडा, अश्लील, अभद्र गीत गाएको आरोपमा भटाभट दुई गायक पक्राउ परे। पहिले दुर्गेश र केही दिनपछि भिटेन। यसलाई केही लेखक र गीतकारले कलाकार र सिर्जनामाथि सत्ताको प्रहार भनेका छन्। उनीहरूको मतमा यो कदम अभिव्यक्ति स्वतन्त्रताको लोकतान्त्रिक सिद्धान्तविपरीत छ। कात्तिक ७ गते ललितपुर, झम्सिखेलस्थित स्टुडियोमा बसेर काम गरिरहेका थिए, र्यापर समिर घिसिङ अर्थात् भिटेन। त्यही दिन प्राइभेट गाडीमा केही मानिस आएर उनको नम्बर मागेको उनले बताए। सुरुमा अरू कोही जस्तो लाग्यो, पछि सिभिल प्रहरीबाट आएको भन्नुभयो, उनले अन्नपूर्ण सम्पूर्ण सँग भने, उहाँहरूसँग ललितपुर प्रहरी वृत्त जानुपर्ने भनेपछि अचम्म लागेको थियो। प्रहरीको गाडीमा बसेको केही समयपछि आफूमाथि हातपात भएको उनले बताए। गाडीमा बसेको एकछिनपछि ममाथि हातपात भयो, उनले भने, मलाई सार्वजनिक ठाउँमा अभद्र व्यवहार गरेको भन्दै पक्रिन आएको बताउनुभएको थियो। भिटेनलाई पक्राउ गर्नुको कारण उनले गाएको गीत र सामाजिक सञ्जालमा उनले लगाएको पोशाक रहेको प्रहरीले बताएको थियो। उनको पछिल्लो गीत हामी यस्तै त हो नि ब्रो र सामाजिक सञ्जाल फेसबुकमा प्रहरीको पोशाक लगाएर हालेको तस्बिरका कारण उनी प्रहरीको कारबाहीमा परे। गीतमा अश्लील शब्द प्रयोग गरिएको र फेसबुकमा हालिएको तस्बिर अमर्यादित भएको जानकारी अपराध अनुसन्धा महाशाखाका प्रमुख एसएसपी सहकुल थापाले दिएका थिए। भिटेनलाई पक्राउ गर्नेबित्तिकै उनको गीतलाई युट्युबबाट हटाउन लगाइएको थियो। साथै, अभद्र व्यवहारको मुद्दा चलाउन उनलाई अपराध अनुसन्धान महाशाखा, टेकुले महानगरीय प्रहरी वृत्त ललितपुर पठाएको थियो। ललितपुर प्रहरी वृत्तले भिटेनलाई ८ गते उनका बाबुको जिम्मा लगाएर तारेखमा रिहा गर्यो। प्रहरीको कुरा सुन्दा म त चकित भएँ, भिटेनले भने, गीत र पोशाकलाई लिएर गरिएको विवाद उचितजस्तो लागेको थिएन। भिटेनलाई पक्राउ गर्नुभन्दा केही दिनअघि मात्रै गीतकै कारण पक्राउ परेका थिए, गायक दुर्गेश थापा। उनको पछिल्लो गीत ह्याप्पी तिहारले सामाजिक सहिष्णुतामा खलल पुर्याएको भन्ने कारण प्रहरीले दिएको थियो। दुर्गेशमाथि परेको उजुरीलाई आधार मान्दै प्रहरीले उनलाई सोधपुछका लागि बोलाएको अपराध अनुसन्धान महाशाखाले बताएको थियो। अघिल्लो दिन झापाको कार्यक्रम सकेर काठमाडौँ फर्किएका दुर्गेश कात्तिक ५ गते दिउँसो ११ बजे टेकु पुगेका थिए। त्यहाँ पुगेपछि मेरो गीतविरुद्ध उजुरी परेको थाहा पाएँ, उनले भने, तर, कसले उजुरी गरेको, भन्न मिल्दैन भनियो। प्रहरीले माथिबाटै अर्डर आएको छ, गीत हटाइदिनुस् भनेपछि गीत हटाउन बाध्य भएँ। पक्राउ परेलगत्तै दुर्गेशको युट्युब च्यालनबाट गीत हटाइएको थियो। प्रहरीसँगको छलफलबाट भने दुर्गेशले गीतमा रहेका केही शब्दलाई हटाएर परिमार्जनसहित प्रसारण गर्ने निर्णय भएको थियो। जुन गीतका कारण दुर्गेशलाई पक्राउ गरिएको थियो, उक्त गीतमा धूम्रपान, मादकपदार्थ र लागुपदार्थ जनाउने शब्दहरू प्रयोग गरिएका छन्। गीतमा बियर, गाँजा लगायत शब्द प्रयोग गरेकाले यसले देउसीभैलोको मौलिकतामाथि नै प्रहार गरेको आरोपमा उनलाई पक्राउ गरिएको थियो। प्रहरीसँग सम्झौता भएपछि भने उनले युट्युबमा भएको पुरानो गीत हटाएर केही परिमार्जनसहित फेरि प्रसारण गरे। लोकगायक पशुपति शर्मालाई पनि केही समयअगाडि उनको गीत लुट्न सके लुट् कान्छालाई लिएर विवादमा ल्याइएको थियो। उनको गीतलाई बजाउनै नदिने भन्दै नेकपाका समर्थकहरूले विज्ञप्ति नै निकालेर गीतलाई प्रतिबन्ध गरिने बताएका थिए। पशुपति शर्मा हुँदै दुर्गेश थापा, भिटेनसम्म आइपुग्दा धेरैले सरकारले चालेको कदमलाई अभिव्यक्ति स्वतन्त्रतामाथिको प्रहारका रूपमा लिएका छन्। प्रसिद्ध कवि तथा गीतकार श्रवण मुकारुङ यी कदमलाई सरकारमा भएकाहरूको मनोविज्ञानमा रहेको अधिनायकवादी सोचको उपज ठान्छन्। सरकारले कस्तो गीत गाउने ? कस्तो कविता लेख्ने ? कस्तो समाचार बनाउने ? भनेर निश्चित मापदण्ड बनाउन थाल्यो भने त्यो लोकतन्त्र कहाँ भयो ? मुकारुङको प्रश्न छ। र्यापर गिरिश खतिवडा सरकारको कदमलाई विचारमाथि लगाउन खोजिएको बन्देजका रूपमा अथ्र्याउँछन्। भन्छन्, गीत छाडा र अश्लील भयो भन्दै भिटेन र दुर्गेशलाई सीधै पक्राउ गरियो। एउटा कलाकारले जे भन्नुपर्छ, त्यो गीतबाटै भन्छ। समाजमा हरेक समय सही वा गलत नदेखी स्तुतिगान गाउने मात्र हुँदैनन्। गलतलाई गलत र सत्यलाई सत्य देखेर प्रस्तुत गर्दा त्यसलाई नैतिकअनैतिक भनेर छुट्याउनु कत्तिको नैतिक काम हो ? भिटेन होस् वा दुर्गेश, उनीहरूले यही समाजका पात्रका कथा गीतमा बोलेका हुन्। के अश्लील, के श्लील ? लेखक युग पाठक सरकारले चालेका कदमहरू हेर्दा नैतिकताको परिभाषा पुलिस स्टेसनबाट जारी गर्न खोजेको बताउँछन्। गायक भिटेन र दुर्गेशको गीतलाई अनैतिक र अश्लील भएको तर्क सरकारले गरेको थियो। पाठक भन्छन्, नैतिकताको परिभाषा न त पुलिसले जारी गर्न सक्छ, न सरकारले। हाम्रोजस्तो विविध समाज भएको देशमा कसैले कुनै एउटा नैतिकताको आधारलाई मूल नैतिकताको आधार भन्न सक्दैन। पाठक सरकारले चालको कदमलाई असफलता छोप्न खोजेको पर्दा भन्छन्। लुट्न सके लुटदेखि आज भिटेनको गीतसम्म आइपुग्दा सरकारमा बसेका मान्छेहरूले आफ्नो असफलता छोप्नका लागि अकर्मन्य चरित्र अपनाएका छन्, उनी भन्छन्, आफ्नो दिशाहीन र असफल चरित्रलाई छोप्नका लागि कलाकारलाई पक्रिएर देखाउन खोजेको एउटा तमासा मात्रै हो। कवि मुकारुङ सरकारले कुनै सिर्जनालाई अश्लील र श्लील भन्नु कति उचित हो भन्दै प्रश्न गर्छन्। भन्छन्, अश्लील केलाई भन्ने ? श्लील केलाई भन्ने ? मैले दुवै गायकको गीत सुनेँ, ती गीतमा कुनै पनि अश्लीलता देखिनँ। आफूले गीतमा मानिसले भोगिरहेको कुरालाई प्रस्तुत गरेको तर्क गरिरहेका भिटेनको कुरामा आफ्नो समर्थन रहेको बताउँछन् उनी। भन्छन्, उनीहरूको गीतमा त अहिले हाम्रो समाजमा जे भइरहेको छ, त्यो देखाइएको छ। त्यसलाई कसरी अश्लील भन्ने ? बियर र गाँजा शब्दको प्रयोग कलामा हुँदा त्यो प्रवद्र्धन कसरी भयो ? त्यसो हो भने त, पत्रपत्रिका, टेलिभिजनमा आउने विज्ञापनलाई पनि खारेज गर्नुपर्यो। राज्यले असुल्ने कर र राजस्वलाई पनि बहिष्कार गर्नुपर्यो। गिरिश खतिवडा कलाकारको गीत समाजको ऐना भएको बताउँछन्। भन्छन्, वास्तवमा भन्ने हो भने हाम्रो समाज चाहिँ छाडा छ। नभए भिटेनको गीतले किन करोडौँ भ्युअर्स पाउँछ ? किन दुर्गेशको गीत बजाएर नाचगान गरिन्छ ? समाज चित्रण गर्दा त्यसलाई अश्लील भन्दै प्रतिबन्ध लगाउनु, कलाकारलाई दबाब दिनु भनेको सरकारको पाखण्ड भएको उनी बताउँछन्। आजभोलिका युवाको चासो केमा छ भन्ने कुरा पनि ठ्याक्कै देखाइदिएको मात्र हो, उनी भन्छन्, गायक एक जना व्यक्ति हो। उसको प्रस्तुति समाज र व्यक्तिको मानसिकता हो। यो कुरालाई सरकारले अश्लील देख्छ भने देश नै अश्लील छ। सरकारले अश्लील र श्लीलको परिभाषा दिनु उपयुक्त नरहेको बताउँछन्, लेखक पाठक। अहिलेको राजनीतिलाई हेर्ने हो भने यो कति श्लील छ ? यी गीतमा भन्दा बढी अश्लील राजनीतिक तथा अराजनीतिक शब्दावलीहरू प्रयोग गरेर गाली गर्ने, अपमान गर्ने काम सरकारले गरिरहेको छ। सामाजिक सञ्जालमा निरुत्साहित गर्ने काम सरकार आफैँले गरिरहेको छ। पछिल्लो समयमा प्रहरी प्रशासनको प्रयोगबाट सरकारले सर्जकको विचारमाथि आक्रमण गरिरहेको बताउँछन्, पाठक। भन्छन्, रसुवाली कविलाई विप्लवको विचार मन पर्न सक्छ, भिटेनलाई आफूले गाउने गीतको प्रकृति ठीक लाग्न सक्छ। तर, सरकारका लागि यी कुरा अश्लील भएका छन्। ब्रेकरः एउटा कलाकार कलाकार बन्न कति कुरा छाडेर आएको हुन्छ, त्यो सरकारलाई थाहा छैन। एउटा गीत निकाल्न कति मेहनत गर्नुपर्छ, त्यो पनि सरकार जान्दैन। मात्र, यो भएन, त्यो भएन भन्छ। कलाकारलाई पक्रेर र संगीतमा बन्देज लगाएर मात्र केही हुँदैन। गिरिश खतिवडा, र्यापर दुर्गेश थापा बियर र गाँजा शब्दको प्रयोगमा प्रहरीले देखाएको आपत्तिप्रति खेद प्रकट गर्छन्। अर्ना बियर कम्पनीसँग अग्रिमेन्ट भएपछि भिडियोमा बियर राखेको उनी बताउँछन्। भन्छन्, बियरको साटो कोकाकोला राख्न मिल्ने पनि थिएन। तर, बुझ्नेले मैले बियर खानुपर्छ, नखाई हुँदैन, गाँजा नतानी हुँदैन भनेँ भन्ने बुझेछन्। आफू अनुसन्धान महाशाखामा रहँदा बाटोमा टाँसिएका होर्डिङ बोर्ड पनि हटाउनुपर्यो, पत्रिकामा आउने विज्ञापन रोक्नुपर्यो, बियर उत्पादन बन्द गर्नुपर्यो भन्ने सोच आइरहेको थियो, भन्छन् उनी। टेकुमा रहँदा यी कुरा सोचेँ। तर, बोल्न जरुरी हो जस्तो लागेन। कला बुझ्नेहरूले यस्ता कुरा नै उठाउने थिएनन्। त्यसैले चुपचाप बसिदिएँ। सरकारले कला बुझेको छैन भिटेनलाई गीतसँगै प्रहरीको पोशाक लगाएर अपमान गरेको आरोप प्रहरीले लगाएको थियो। उनले सामाजिक सञ्जालमा प्रहरीको पोशाक लगाएर चुरोट खाइरहेको फोटो पोस्ट गरेका थिए। भिटेन भन्छन्, त्यो ड्रेस सुटिङका लागि भनेर ल्याइएको थियो। मैले लगाएर फोटो खिचेँ। फोटो मन परेपछि फेसबुकमा राखेको उनी बताउँछन्। भन्छन्, मैले अपमान गर्ने ध्येयले फोटो राखेकै थिइनँ। कलाकारितामा प्रहरीको बर्दी प्रयोग गर्नु गैरकानुनी हो भनेको भए म त्यो काम किन गर्थें र ? कवि मुकारुङ सरकारले लगाएको आरोप मूर्खतापूर्ण भएको बताउँछन्। भन्छन्, उनलाई प्रहरीको पोशाक लगाएको आरोपमा पक्रिनु भनेको सरकार कति मूर्ख र पाखण्डी छ भन्ने प्रमाणित हुनु हो। अहिलेको सरकारसँग कला बुझ्न सक्ने बौद्धिकता नभएको उनको तर्क छ। भन्छन्, कलाजस्तो उच्च बौद्धिकतालाई सरकारले बुझ्न सकेन। प्रयोग भएको पोशाक र विम्बलाई अपमान देख्यो। त्यही आरोप लगाउँदे कलाकारलाई पक्राउ गर्यो। भिटेन आफूले गीतमा दुईअर्थी शब्द प्रयोग गरेको स्विकार्छन्। भन्छन्, मैले केही छाडा शब्द प्रयोग गरेको हुँ। तर, ती शब्द हरेकले सुन्नुपर्छ भन्ने मेरो कुनै जबर्जस्ती छैन्। मैले आफ्नो गीतका लागि कसैको अपमान गरेको छैन। अभद्र व्यवहार पनि गरेको छैन। तर, त्यो कुरालाई पनि उहाँहरूले बुझ्नुभएन। गीत मनोरञ्जनका लागि हो। कसैले त्यसलाई नबुझेमा सर्जकको के गल्ती ? र्यापर खतिवडा भने गीतसंगीतलाई लिएर सरकारमा कुनै चेत नै नभएको तर्क गर्छन्। भन्छन्, एकछिनलाई मानौँ, यी गीत सरकारले भनेकै जस्ता भए। तर, यसको अर्थ कलाकारलाई पक्रिने, उनीहरूलाई दबाब दिने हो कि उनीहरूको गीतसंगीतलाई बदल्नतिर लाग्ने ? सरकारले कलाको अर्थ नबुझी यो कदम चालेको हो। समाजको संस्कृति बिग्रेला भनेर कलाकारमाथि रोक लगाउनुलाई सरकारले आफ्नो दायित्व ठान्छ भने कलाकारितालाई हौसला र सुरक्षा गर्नु पनि सरकारको दायित्व हुने उनी बताउँछन्। भन्छन्, एउटा कलाकार कलाकार बन्न कति कुरा छाडेर आएको हुन्छ, त्यो सरकारलाई थाहा छैन। एउटा गीत निकाल्न कति मेहनत गर्नुपर्छ, त्यो पनि सरकार जान्दैन। मात्र, यो भएन, त्यो भएन भन्छ। यदि भएन भने हुनुपर्ने कस्तो हो ? त्यो पनि सरकारले बताउन आवश्यक छ भन्ने ठान्नुपर्छ। कलाकारलाई पक्रेर र संगीतमा बन्देज लगाएर मात्र केही नहुने उनी बताउँछन्। विचारमाथि अंकुश लेखक पाठक गीतसंगीतलाई सामाजिक साहिष्णुता बिगार्ने आरोप लागिरहँदा सरकारले यी कुरा जोगाउन के गरेको छ भन्ने प्रश्न गर्छन्। भन्छन्, तिहारमा कसैले निगरानी गर्न जान्छ भने कति मन्त्रीले चिसो बियर खान्छन्, नेताका वरपरका कति जना बियरसँग भेटिँदा हुन् ? तर, चिसो बियर भनेर गीत गाउँदैमा अश्लील भनेर पक्रिनु, सामाजिक साहिष्णुता बिगार्यो भन्नु हास्यास्पद तर्क हो। पाठक सरकार सर्जकलाई आफूअनुकूल बनाउने प्रयत्नमा रहेको बताउँछन्। भन्छन्, के गाउने ? के लेख्ने ? के बोल्ने ? भन्ने कुरामा सरकार नियन्त्रण गर्ने चरित्र देखाइरहेको छ। जसले गर्दा पटकपटक यस्ता कार्य गरिरहेको छ। अहिलेको सरकारले असफल भएको र जनतालाई आशा जगाउने काम गर्न नसकेको अवस्थामा आफू शुद्ध छु भनेर देखाउन बियर र गाँजालाई अनैतिक भएको बताइरहेको तर्क गर्छन्, पाठक। भन्छन्, अनैतिक त डोजरले मान्छेलाई उधिन्ने काम हो, सरकारमा बस्नेले जनतालाई झुटा वाचा गर्नु हो। सिद्धान्तमा जनताको पक्षमा छौँ भन्दै व्यवहारमा विपरीत हुनु अश्लीलता हो, अनैतिकता हो। कवि श्रवण मुकारुङ अहिलेको सरकार पुरातन विचारबाट निर्देशित भएको देखिएको बताउँछन्। भन्छन्, एकपछि अर्को गर्दै विचारमाथि अंकुश लगाउने काम सरकारबाट भएको छ। लोकतन्त्र, गणतन्त्र भन्ने कुरा छ भन्न नसक्ने स्थिति देखिएको छ। यी घटनालाई मिहिन ढंगले नियाल्दा अहिलेको ओली सरकार कम्युनिस्ट भने पनि महेन्द्र शाहकै विचारबाट निर्देशित छ। कलाकार, गायक, कवि, लेखक सबैले आफ्नो गुणगान मात्रै गरिदिऊन् भन्ने सोच्छ। मुकारुङ आफूले थाहा पाउँदासम्म अहिलेजस्तो पतनको क्रममा रहेको सरकार नदेखेको बताउँछन्। भन्छन्, विवादैविवादको बीचमा सर्जकलाई दबाउन खोजिएको छ। सर्जकमाथि अंकुश लगाएर उनीहरूको रचनाले गर्न सक्ने परिवर्तनलाई मारिरहेको छ। भोलि आउन सक्ने अरू सर्जकलाई खुलेर सिर्जना गर्नुअगाडि डराउने परिस्थिति निर्माण गर्न खोजिएको छ। ००००० भिटेनमाथि गत वर्ष पोखरामा भएको एक कार्यक्रममा ढुंगा प्रहार भएको थियो। साथै, उनका गीतलाई आलोचना गर्नेहरू पनि युट्युबमा थुप्रै छन्। उनी आफ्ना गीत स्रोतालाई मन पराउननपराउन छुट रहेको बताउँछन्। भन्छन्, मेरो गीतलाई आफूअनुकूल ठान्ने र नठान्ने दुवै छन्। मैले कतिलाई मन पर्ने गरेको छु, कतिलाई मन नपर्ने। आफूले गाएका गीतमा आफ्नो तर्फबाट मूल्यांकन गर्छन् उनी। भन्छन्, यतिसम्म कुरा पाच्य हुन्छ भन्ने मूल्यांकन गरेर नै गीत सार्वजनिक गर्ने गरेको छु। आगामी दिनमा पनि आफूले विगतमा जस्तै गीतमा स्वमूल्यांकन गर्ने उनी बताउँछन्। भन्छन्, मेरो तर्फबाट गीतमा सक्दो समीक्षा भएपछि मात्रै सार्वजनिक हुन्छ। यसलाई कसले कसरी लिन्छ, त्यो मेरो वशमा रहने कुरा होइन। दुर्गेश भने आफूले पछिल्लो गीतमा केही गल्ती गरेको जस्तो महसुस भएको बताउँछन्। भन्छन्, खासमा मैले तिहारमा बियरसँगै रमाइलो गर्ने जमातका लागि त्यो गीत बनाएको थिएँ। त्यसको उद्देश्य संस्कृति बिगार्नु थिएन। मेरा अधिकांश गीत हाउडे छन्, त्यो म मान्छु। त्यो सिर्फ मनोरञ्जनका लागि थियो। रमाइलोका लागि गाएको गीत इस्यू बन्छ र प्रहरीसम्म पुग्छ भन्ने आफूले नसोचेको बताउँछन् उनी। जे भए पनि मलाई रियलाइज भयो, गल्ती गरेको महसुस भयो, उनी भन्छन्, देउसीमा बियर र गाँजा नल्याउनुपर्ने रहेछ। तर, प्रहरीले यसरी ट्रिट गर्यो कि मानौँ, मैले पोर्न भिडियो नै बनाएर खुलेआम प्रचार गरिरहेको छु। कवि मुकारुङ सर्जकले आफ्नो सिर्जना आफैँले मूल्यांकन गर्न पनि जरुरी रहेको बताउँछन्। भन्छन्, जुन प्रकारले सरकार र सरकारका प्रवक्ताको कुरा आयो, त्यो नआउनुपथ्र्याे। त्यो मूर्खता थियो। तर, महŒवपूर्ण कुरा के हो भने कलाकारले आफ्नो सिर्जनाको मूल्यांकन अहिले आवश्यक भएको छ। कुनै पनि सिर्जनाले समाजमा हानि पुर्याउनुको अर्थ फरक हुने उनी बताउँछन्। यदि भिटेन र दुर्गेशको गीत सुनेर कसैले हत्या गरेको भए, बलात्कार गरेको भए, त्यो बेला यी गीतलाई लिएर सरकारले कदम चाल्नुपथ्र्यो, कवि मुकारुङ भन्छन्, सर्जकले पनि आफ्ना सिर्जनाले के कस्तो प्रभाव पार्छ, ती कुराको मूल्यांकन गर्नु आवश्यक छ। यसले सर्जकलाई झन् सशक्त सिर्जना गर्न प्रेरित गर्छ। सरकारको नियत ठीक छैन श्रवण मुकारुङ, कविगीतकार अहिलेको सरकार बहुमतले बलियो छ। तर, उसले काम गर्न सकेको छैन। सत्तामा बसेर प्रशंसा कमाउने काम केही गरेको छैन। लघुताभासका कारण उनीहरू बेलाबखत कलाकार, कवि, लेखकमाथि दबाब सिर्जना गरिरहेका छन्। आफूले काम गर्न नसकेका कारण कसले के गर्यो, कसले फेसबुकमा के राख्यो, कसले कस्तो गीत गायो भन्दै निगरानी गरिरहेका छन्। यसको पछाडि उनीहरूको आफ्नै डर छन्। गीतको कारण भन्दा पनि उनीहरूभित्र जन्मिएको भयका कारण उनीहरू सर्जकमाथि दबाब सिर्जना गरिरहेका छन्। गीत, कविता, रचनामा आफ्नो वरिपरिका कुरा नै प्रतिविम्बित हुने हुन्। सरकारले गर्न नकसेको कुरा, जनतामा भएको भडास रचनामा आउने हुन्। सरकारका लागि यी कुरा ऐना हुन्, जसले उसका कमीकमजोरी देखाइदिन्छन्। थुप्रै जनताले मन पराएको गीत देखेपछि जनताको सोचलाई सत्ताले बुझ्नुपर्ने हो। भिटेनले गाउँदा जनताले मन पराएपछि किन मन पराए ? आफ्नो गल्ती के हो ? भन्ने कुरा सरकारले बुझ्नुपर्ने हो। प्रस्तुतिको शैलीमाथि सरकारले प्रश्न उठाउने ठाउँ नै हुन्न। हरेक सिर्जनाको आफ्नै शैली हुन्छ। किन यसरी गाइस् भन्नु त आफ्नै निरक्षरता देखाउनु हो। सरकारले मूर्खता र अज्ञान प्रदर्शन गरिरहेको छ। कुनै कुरालाई नैतिक र अनैतिक भन्ने आधार के हो ? मैले ती गीत सुन्दा कहीँ कतै पनि सरकारले भनेको अश्लीलता वा अनैतिकता भेटिनँ। यदि भिटेन वा अरूले गाएका गीतका कारण कसैले सुसाइड गर्यो, कसैले हत्या गर्यो, वा कसैले बलात्कार गर्यो भने त्यसमा सरकार, प्रहरी लगायतले हस्तक्षेप गर्ने कुरा आउँछ। जबसम्म ती सिर्जनाबाट यस्तो केही भएको हुँदैन, त्यो बेलासम्म सरकारले तेरो यो भएन, तैँले गाएको भएन भन्छ भने त्यो कदापि उचित हुँदैन। यदि विज्ञहरूको समूहले गीतलाई ठीक देख्दैनन् र उनीहरूले छलफलबाट यस्तो गीत बज्नुहुँदैन भन्छन् भने त्यसमा उचित कदम चाल्न सकिन्छ। तर, सरकारका प्रवक्ता वा प्रहरी गीतसंगीतका विज्ञ होइनन्। सरकारमा भएका मान्छे र सरकारको प्रवक्ताको बोली सुन्दा कला क्षेत्रमा त उनीहरू भुइँभन्दा पनि निकै तल रहेको भान हुन्छ। उनीरुको कुरा सुन्दा कलासाहित्यको कखरा पनि आउँछजस्तो लाग्दैन। प्रधानमन्त्री केपी ओलीले उहिले बयलगाडा चढेर अमेरिका पुगिँदैन, नेपालमा गणतन्त्र आउँदैन भन्ने अभिव्यक्ति दिएका थिए। तर, आज उनको भनाइअनुसार उनी बयलगाडामै अमेरिका पुगिसकेका छन्। उनको विचार भने अझै झापामै अड्किएको छ। सरकारको गतिविधि हेर्दा महेन्द्र शाहकै विचारधाराबाट निर्देशित छजस्तो लाग्छ। सर्जकहरूमा पनि केही कुरामा जिम्मेवारी भने आउनुपर्ने हुन्छ। शैली जुनसुकै होस्, तर कलाको पनि एउटा स्तर हुन्छ। कलाको तहतहअनुसार आफूलाई स्तरोन्नति गर्नतर्फ लैजानु आवश्यक हुन्छ। सरकारले कुनै सर्जकलाई समातेर उसको सिर्जनामाथि प्रश्न उठाउनु सानो कुरा होइन। उसको नीतिनियममा पनि प्रश्न उठ्छ। अहिलेको सरकारको नियत ठीक देखिँदैन। सर्जकले आफ्नै मात्र भजन गाइदेओस् भन्ने उसको चाहना भएको बुझिन्छ। सत्तामा बस्नेहरूका क्रियाकलाप हेर्दा कि उनीहरू अज्ञान, मूर्खता र अयोग्यता प्रदर्शन गरिरहेका छन् कि नियोजित ढंगले अभिव्यक्ति स्वतन्त्रतामाथि बन्देज लगाउने प्रक्रियामा छन्। यी कदमले अहिलेको सरकारलाई भविष्यतर्फ नभएर फेरि विगततर्फ नै धकेलिरहेको देखिन्छ, जुन कदापि मान्य हुँदैन। (कुराकानीमा आधारित) भिटेनको गीत अश्लील कि डोजरले मान्छे उधिन्नु अश्लील ? युग पाठक, लेखक हाम्रो कला क्षेत्रअन्तर्गत सिनेमा, गीत, लेखन वा अन्य केहीमा पनि कति चिजलाई छाडा, कतिलाई नछाडा, कतिलाई अश्लील, कतिलाई श्लील भन्ने परिभाषा छैन। यस्तो परिभाषा जो नैतिकताको परिभाषा हुन्छ, त्यो समाजले एउटा परम्परा मानेर आएको कुरा हुन्छ। जसको हरेक घरमा आआफ्नै दायरा हुन्छ। कुनै घरमा भिटेनको गीतमा भनिएका जस्ता शब्द बोल्ने कुरा सामान्य हुन्छ, कुनैमा यसलाई असामान्य मानिन्छ। कलाकारलाई पक्रिनु भनेको कतिसम्म असंगत कुरा हो भने नैतिकताको परिभाषा पुलिस स्टेसनबाट जारी गर्न खोजिएको देखिन्छ। नैतिकताको परिभाषा न त पुलिसले जारी गर्न सक्छ, न सरकारले। पुशपति शर्माको गीत लुट्न सके लुट् देखि भिटेनको हामी यस्तै त हो नि ब्रोसम्म आइपुग्दा सरकारमा बसेका मान्छेले आफ्नो असफलता छोप्नका लागि अकर्मन्य चरित्र देखाएका छन्। यो आफ्नै असफलता र दिशाहीनता छोप्ने तमासा मात्रै हो। भिटेन वा दुर्गेशले प्रयोग गरेका भन्दा धेरै नै अश्लील शब्द र धेरै नै अश्लील राजनीतिक, अराजनीतिक शब्दावली प्रयोग गरेर गाली गर्ने र सामाजिक सञ्जालमा निरुत्साहित गर्ने, बोल्न नसक्ने तुल्याउने काम उनीहरू आफैँ गरिरहेका छन्। अहिलेको सत्ताले नियन्त्रण गर्न खोजेको छ हरेक कुरामा। नागरिकको बोली, विचार र स्वतन्त्रतालाई नियन्त्रण गरेको छ। नियन्त्रण गर्न सक्यो भने मात्र हामीले काम गर्न सक्छौँ भन्ने सत्तावादीहरूको गलत धारणा बसेको छ। जुन आफ्नै राजनीतिक विरासतको पनि विरुद्धमा छ भन्ने कुराको उनीहरूलाई हेक्का छैन। मानौँ, भिटेन अश्लील भए, त्यही कुरा सरकारको प्रवक्तालाई पनि अश्लील लाग्यो। त्यसो भए भिटेनको गीत मन पराउने करोडौँ मान्छे को हुन् ? भनेपछि यिनको र हाम्रो सबैको घरभित्र भिटेन रहेछन्। सबैको घरभित्र अश्लीलता रहेछ। अव नियन्त्रण कहाँ गर्ने हो ? सबैभन्दा ठूलो प्रश्न यही हो। मेरा लागि सबैभन्दा ठूलो अश्लीलता भनेको डोजरले मान्छे उधिन्ने काम हो। भिटेनको गीत अश्लील कि डोजरले मान्छे उधिन्नु अश्लील ? सबैभन्दा ठूलो अश्लीलता त डोजरले मान्छे उधिन्नु हो नि। सरकारले जनतालाई स्वास्थ्य, शिक्षा र अन्य आधारभूत आवश्यकताका लागि यसोउसो गर्छौं भन्दै वाचा गरेर काम नगर्र्नु अश्लीलता हो। सिद्धान्तमा हामी जनताको पक्षमा छौँ भन्नु र व्यवहारमा मेडिकल शिक्षा बेच्नु सबैभन्दा ठूलो अश्लीलता हो। एमालेको चुनाव प्रचार गर्दै हिँडेका गायक बद्री पंगेनीको ख्यालख्यालमै दिल बस्यो कान्छी सालीमा सबैभन्दा चर्चित गीत बन्यो। त्यो गाउन पाइन्छ। तर, बहुविवाह चाहिँ अपराध मानिन्छ हाम्रो समाजमा। दिनदहाडै कान्छी साली मन पराउँछु भन्न पाइन्छ ? यो मात्र हैन, जति पनि बजारमा चलेका लोकगीत, दोहोरी गीत छन्, सबै उस्तै छन्। हरेक जसो लोकगीतमा छोरा नै पाउने विषय किन हुन्छ ? तेरो काखमा छोरो हालिदिन्छु भन्ने भाव किन हुन्छ ? यस्ता गीत चाहिँ अश्लील हुन्। मान्छेलाई अपमानित गर्ने, दोस्रो दर्जाको देखाउने, हाँसोको पात्र बनाउने सबै खालका प्रवृत्ति अश्लील हुन्। कलाको सन्दर्भमा के कुरा ठीक, के कुरा बेठीक भन्ने बहसको विषय हो। हरेक ठाउँमा चेतनाको बहस नपुगेको हुन सक्छ। कलामा खुला बहस भएको छैन। कला समीक्षक नै नभएको हाम्रो देशमा त्यो वातावरण बन्नुपर्यो। यदि कसैलाई महिला भनेको होटेलको कोठामा लगेर रमाइलो गर्ने चिज मात्रै हो लाग्छ भने, त्यस्तो किन लाग्छ ? त्यसको बहस गर्नुपर्यो। यसका लागि सामाजिक र बौद्धिक बहस चाहिन्छ। यो प्रहरीले नियन्त्रण गर्ने कुरा होइन। (कुराकानीमा आधारित) अन्नपूर्ण सम्पूर्णबाट :"
प्रदेशप्रतिनिधिसभा उपनिर्वाचन : ४ पदमा ६५ उम्मेदवार,"काठमाडौं : मंसिर १४ गते हुने उपनिर्वाचनका लागि प्रतिनिधिसभाका १ र प्रदेशसभाका तीन गरी रिक्त चार पदमा ६६ जनाको उम्मेदवारी परेको छ। प्रतिनिधिसभा सदस्यतर्फ कास्की क्षेत्र नम्बर २ मा २२, प्रदेशसभातर्फ भक्तपुर १ (१)मा १९, बागलुङ २ (२) मा १० र दाङ ३ (२)मा १४ जनाको मनोनयनपत्र दर्ता भएको निर्वाचन आयोगले जनाएको छ। आयोगका अनुसार मनोनयनपत्र दर्ता शान्तिपूर्ण एवं उल्लासमय वातारणमा सम्पन्न भएको हो। कास्कीमा २२ प्रतिनिधिसभा सदस्य पदका लागि कास्की २ मा २५ जनाको उम्मेदवारी परे पनि नाम दर्ता भने २२ जनाको मात्रै भएको छ। नवराज घले, जयवन्तविक्रम शाह, गजेन्द्र सुब्बाको नाम कम्प्युटरमा प्रविष्ट हुन नसकेको मुख्य निर्वाचन अधिकृतको कार्यालयले जनाएको छ। नेकपाबाट विद्या भट्टराई, कांग्रेसबाट खेमराज पौडेल, साझाबाट रजनी केसी, समाजवादीबाट धर्मराज गुरुङ, राप्रपाबाट रोमबहादुर भण्डारी, राप्रपा (संयुक्त)बाट गंगा मल्ल, नेकपा (माले)बाट टेकनाथ भण्डारी, कांग्रेस (बीपी)बाट चन्द्रबहादुर रानाभाटसहित ११ जना दलका उम्मेदवार छन्। बाँकीले स्वतन्त्र उम्मेदवारी दिएका हुन्। विवेकशीलकी जमुना शर्माले स्वतन्त्र हैसियतमा उम्मेदवारी दर्ता गराएकी छन्। संरक्षण क्षेत्रमा काम गरेर हालै अवकाश पाएका कमलजंग कुँवरले पनि उम्मेदवार बनेका छन्। नेकपाकी भट्टराईले बिहान साढे १० बजे मनोनयन दर्ता गराएकी थिइन्। उनका प्रस्तावक गण्डकी प्रदेशसभा सदस्यसमेत रहेका नेकपा कास्की अध्यक्ष कृष्ण थापा र समर्थक प्रदेशसभा सदस्य प्रभा कोइराला छन्। कांग्रेसका पौडेलका प्रस्तावक र समर्थक सोभियतबहादुर अधिकारी र देवराज चालिसे छन्। अधिकारी र चालिसे यसअघिका निर्वाचनमा तत्कालीन एमाले उम्मेदवार रवीन्द्र अधिकारीसँग पराजित भएका थिए। भट्टराईले आफू जित्नेमा ढुक्क रहेको प्रतिक्रिया दिइन्। अमेरिकामा डोनाल्ड ट्रम्पजस्तै नसोचेको नतिजा निकाल्ने दाबी पौडेलले गरे। तत्कालीन सांसद एवं पर्यटनमन्त्री रवीन्द्र अधिकारीको २०७५ फागुन १५ गते निधन भएको थियो। उनकै पत्नी भट्टराईलाई नेकपाले उपनिर्वाचनमा उम्मेदवार बनाएको हो। कांग्रेस नेता पौडेल पार्टी सभापति शेरबहादुर देउवाका विश्वासपात्र र समकालीन हुन्। आदर्शको राजनीतिक गर्दै आएका उनलाई पार्टीले यसअघि उम्मेदवार बन्ने मौका दिएको थिएन। चुनाव प्रचारकै क्रममा नेकपा अध्यक्ष पुष्पकमल दाहाल पोखरा आएका छन्। उनले शुक्रबार नेकपा कार्यकर्तालाई प्रशिक्षण दिने कार्यक्रम छ। कांग्रेस उपसभापति विमलेन्द्र निधिले बिहीबार कोणसभालाई सम्बोधन गरे। दाङमा १४ दाङ ३ (२) को प्रदेशसभा सदस्यका लागि १४ जनाको उम्मेदवारी परेको छ। दलका १२ र स्वतन्त्र दुई जनाले बिहीबार मनोनयन दर्ता गराएको मुख्य निर्वाचन अधिकृत ऋतेन्द्र थापाले बताए। नेकपाबाट विमलाकुमारी खत्री, कांग्रेसबाट केशवराज शर्मा आचार्य, राप्रपाबाट भूपाल रावत, राप्रपा (संयुक्त)बाट छोटीलाल चौधरी, समाजवादीबाट डिल्लीबहादुर डाँगी उम्मेदवार बनेका छन्। नेकपा (माले)का हरिप्रसाद डाँगी, नेपाल मजदुर किसान पार्टीका सुरेश परियार, राष्ट्रिय जनमुक्ति पार्टीका धनराज सुनार, मंगोल नेसनल अर्गनाजेसनका घनश्याम चौधरी, साझाका शिवकुमार चौधरी, कांग्रेस (बीपी)का दीपक धिताल, नेपाल लोकतान्त्रिक पार्टीका झरेन्द्ररबहादुर खत्री, स्वतन्त्रबाट टीकाराम आचार्य र गोविन्द केसीको उम्मेदवारी परेको थापाले बताए। कांग्रेसका आचार्यले प्रजातन्त्र जोगाउन आफ्नो उम्मेदवारी रहेको बताए। कांग्रेस विकासको पर्याय भएकाले त्यो पूरा गर्न आफू अगाडि सरेको उनको भनाइ थियो। यो ठाउँको विकास गर्न मेरो मुख्य भूमिका रहनेछ, उनले भने, मेरो मुख्य एजेन्डा भनेको दाङ पनि राजधानी हो। नेकपाकी खत्रीले पश्चिम दाङको विकासका लागि आफ्ना श्रीमान् उत्तर वलीले थालेका अधुरा काम पूरा गर्न उम्मेदवारी दिएको बताइन्। बागलुङमा १० बागलुङ क्षेत्र नम्बर २ (२) मा १० जनाको उम्मेदवारी परेको छ। यीमध्ये दलबाट आठ र स्वतन्त्र रूपमा दुई जना छन्। मुख्य निर्वाचन अधिकृतको कार्यालयमा बिहीबार नेकपासँग साझा उम्मेदवारका रूपमा राष्ट्रिय जनमोर्चाका खिमविक्रम शाहीले मनोनयन दर्ता गराए। त्यस क्रममा जनमोर्चाका केन्द्रीय अध्यक्ष चित्रबहादुर केसी, नेकपा स्थायी कमिटी सदस्य देवेन्द्र पौडेललगायत नेता तथा कार्यकर्ता सहभागी थिए। शाहीको प्रस्तावकमा जनमोर्चा जिल्ला उपाध्यक्ष धर्म कुँवर र समर्थकमा गौरीश्वर पाण्डे छन्। नेकपाका स्थानीय नेता तथा कार्यकर्ता भने एकल रूपमा चुनावी मैदानमा जाने तयारी थिए। केन्द्रीय तहबाट गठबन्धन बनाएर बागलुङमा जनमोर्चालाई सघाउने निर्णय भएको थियो। कांग्रेसबाट जितबहादुर शेरचन उम्मेदवार छन्। उनको उम्मेदवारीमा सांसद ज्ञानकुमारी छन्त्याल प्रस्तावक र नरजंग घर्ती समर्थक छन्। उनी अघिल्लो निर्वाचनमा पनि उम्मेदवार थिए। वाम गठबन्धनका तर्फबाट साझा उम्मेदवार जनमोर्चाका टेकबहादुर घर्तीसँग उनी पराजित भएका थिए। प्रदेश सांसद घर्तीको निधनपछि रिक्त पदमा हुन लागेको उपनिर्वाचनमा कांग्रेसले पुरानै उम्मेदवार अगाडि सारेको हो। समाजवादीबाट अशोक विक, राप्रपा संयुक्तबाट नीमबहादुर भण्डारी, राष्ट्रिय प्रजातन्त्र पार्टीबाट गणेशबहादुर कुँवर, संघीय लोकतान्त्रिक राष्ट्रिय मञ्चबाट अनिलकुमार राई, राष्ट्रिय जनमुक्ति पार्टीबाट यामबहादुर आले, मंगोल नेसनल अर्गनाइजेसनबाट मित्रबहादुर मगर र स्वतन्त्र रूपमा सन्तोष भण्डारी अनि शेरमान घर्तीले मनोनयन दर्ता गराएको मुख्य निर्वाचन अधिकृत वासुदेव न्यौपानेले बताए। यसअघि जनमोर्चा र तत्कालीन एमाले, माओवादी केन्द्रको गठबन्धन बनेको थियो। यो क्षेत्रमा ३६ हजार ९ सय मतदाता छन्। दुई उम्मेदवारी खारेज भक्तपुर क्षेत्र नम्बर १ (१) मा प्रदेशसभा सदस्य उपनिर्वाचनमा १९ जनाको उम्मेदवारी कायम भएको छ। बिहीबार नाम दर्ता गराएका दुई जनाको मनोनयन बदर भएको छ। राप्रपा (संयुक्त)का रामशरण लामिछाने र आमूल परिवर्तन पार्टीका डिल्लीप्रसाद चौलागाईंको उम्मेदवारी बदर गरिएको मुख्य निर्वाचन अधिकृत जगतनारायण श्रेष्ठले बताए। उनका अनुसार लामिछाने र चौलागाईंको नाम अघिल्लो निर्वाचनमा समानुपातिकतर्फको बन्दसूचीमा देखिएकाले उम्मेदवारी बदर गरिएको हो। अघिल्लो निर्वाचनको समानुपातिकतर्फको बन्दसूचीमा नाम भएकाले उपनिर्वाचनमा उम्मेदवारी दिन नपाउने व्यवस्था छ। कार्यालयले नौ दलका नौ र स्वतन्त्र १० गरी १९ उम्मेदवारको नाम प्रकाशन गरेको छ। नेकपाबाट देवीप्रसाद (डीपी) ढकाल, कांग्रेसबाट कृष्णलाल भँडेल, नेपाल मजदुर किसान पार्टीबाट नीरज लवजू, समाजवादीबाट सुदर्शनकुमार मुनंकर्मी, राप्रपाबाट श्यामप्रसाद नेपाललगायतको उम्मेदवारी परेको छ। नेकपाबाट बागी बागलुङ क्षेत्र नम्बर २ (२) मा हुने उपनिर्वाचनमा नेकपाका शेरमान घर्तीले बागी उम्मेदवारी दिएका छन्। यहाँ नेकपाले जनमोर्चाका उम्मेदवारलाई समर्थन गरेको छ। त्यहीअनुरुप जनमोर्चाका खिमविक्रम शाहीले उम्मेदवारी दर्ता गराएका छन्। पार्टीले सधैं उपेक्षा गरेकाले गठबन्धनविरुद्ध बागी उम्मेदवारी दिएको घर्तीको भनाइ छ। उनी १२ वर्ष जनमोर्चामा सक्रिय भई साबिक बोबाङ गाविस अध्यक्ष निर्वाचित भएका थिए। पछि उनी माओवादी केन्द्रमा प्रवेश गरेका थिए। उनले माओवादीबाट स्थानीय तह निर्वाचनमा ढोरपाटन नगरपालिकाको मेयरमा चुनाव लडेका थिए। पश्चिम क्षेत्रलाई केन्द्र र जिल्लाले जहिले पनि बार्गेनिङको विषय बनाएर भावनामाथि खेलबाड गरिरह्यो, उनले भने, हामी जुन पार्टीको विचार र कार्यदिशामा असहमति राखेर छोड्ने, त्यही पार्टीको उम्मेदवारलाई समर्थन गर्नुपर्ने र भोट हाल्नुपर्ने ? अब दास नबन्ने सोचका साथ पार्टीको न्यायोचित निर्णय नभएकाले स्वतन्त्र रुपमा उम्मेदवारी दिएको हुँ। उनले आफ्नो उम्मेदवारी फिर्ता नहुने दाबी गरे।  पोखराबाट केशवशरण लामिछाने,दाङबाट गोपाल शर्मा, बागलुङबाट दिल शिरीष, भक्तपुरबाट ईश्वरकाजी खाइजू"
काठमाडौं महानगरको शौचालय पस्नै सकस,"काठमाडौं : काठमाडौं बागदरबारस्थित महानगरपालिकाको शौचालय फोहोरले भरिएर शौच गर्न नसकिने अवस्थामा पुगेको छ। महानगरका विभागहरू विभिन्न स्थानमा राखिएका छन्। बागदरबारमा भने कानुन विभागका शाखा, पञ्जीकरण विभाग, दर्ता चलानीलगायत कार्यालय सञ्चालित छन्। कानुन विभागको न्यायिक समिति पनि यही भवनमा छ। यहाँ मुद्दा वा मेलमिलापका सेवाग्राही बढी आउने गर्छन्। यही भवनमा रहेको शौचालयको अवस्था भने नाजुक छ। शौचालयको प्यानमा र बाहिर जताततै दिसा, सुर्तीका खोल र चुरोटका ठुटा भेटिन्छ। शौचालय महिनौंदेखि सफा नगरिएको देखिन्छ। दुर्गन्धले गर्दा शौचालयमा छिर्नै नसक्ने अवस्था छ। शौचालयको प्यानको छेउमा पानी लगाउन फ्लस राखिएको छ। फ्लसको माथिपट्टिको ढकनी छैन। पानी जम्मा हुने ठाउँमा चुरोट, सुर्ती र मधुका खोलले भरिएको छ। महानगरको शौचालय सफा नभएकोमा सेवाग्राहीले गुनासो गरेका छन्। महानगरकै शौचालयको हालत यस्तो छ, सेवाग्राही रत्न श्रेष्ठले भने, एक महिनाअघि आउँदा पनि शौचालयको अवस्था यही थियो। सेवाग्रही सधैँ आउने ठाउँमा सफा गर्नुपर्ने उनको भनाइ छ। महानगरको शौचालयको प्यानमा र बाहिर जताततै दिसा, चुरोटका ठुटा, सुर्ती र मधुका खोल भेटिन्छ। महानगरले सफाइ कर्मचारीसमेत राख्ने गरेको छ। हरेक वर्ष सफाइ कर्मचारीलाई तलब खुवाउन करोडौं बजेट छुट्याउँछ। यस वर्ष मात्र सफाइसम्बन्धी कर्मचारीको पारि श्रमिक, अन्य सुविधा, सफाइ सामग्री खरिद शीर्षकमा ६० करोड रुपैयाँ बजेट छुट्याएको छ। महानगरले बजेट मात्र छुट्याउने गर्छ, सरसफाइमा भने खासै ध्यान दिएको छैन, सेवाग्राहीले भने। महानगरको सरसफाइ हेर्ने जिम्मेवारी वतावरण विभागको हो। तर, विभाग प्रमुख हरिकुमार श्रेष्ठ यस विषयमा खासै जानकार नभएको बताउँछन्। सरसफाइ नभएको त होइन, उनले भने, केही ढिला भएको होला। बीचमा चाडपर्वले पनि कर्मचारी नियमित भएनन् होला। भोलि नै तुरुन्त कर्मचारी परिचालन गरी सफा गर्न लागाउँछु। सेवाग्रहीले गुनासो गर्ने ठाउँ नराख्ने उनले बताए।"
प्याजको भाउ ५ वर्षकै उच्च,"काठमाडौं : प्याजको मूल्य पाँच वर्षकै उच्च विन्दुमा पुगेको छ। प्याज अभाव देखाएर व्यापारीले उपभोक्तालाई प्रतिकिलो एक सय ५० देखि एक सय ७० रुपैयाँसम्ममा बिक्री गरेका छन्। सरकारी स्वामित्वको कालीमाटी बजारमै थोकमा प्याजको मूल्य एक सय २८ र खुद्रामा एक सय ४५ रुपैयाँ पुगेको छ। पछिल्लो पाँच वर्षको अवधिमा प्याजको मूल्य उत्कर्ष बिन्दुमा पुगेको यो पहिलोपटक हो। २०७२ कात्तिक २१ गते प्याजको खुद्रा मूल्य ७० रुपैयाँ प्रतिकिलो थियो। २०७३ कात्तिक २१ मा ३५, २०७४ कात्तिक २१ मा ८५ र २०७५ कात्तिक २१ मा ५५ रुपैयाँ प्रतिकिलोमा प्याज बिक्री भएको थियो। दसैंको मुखमा प्याजको मूल्य एक सय ४० रुपैयाँसम्म पुगेको थियो। तर विस्तारै ९० रुपैयाँसम्ममा झरेको थियो। भारतले असोज दोस्रो साता प्याजको निर्यातमा प्रतिबन्ध लगाएको थियो। यो प्रतिबन्धपछि नेपालमा अवैधरूपमा प्याज आयात भइरहेको छ। यसले गर्दा नेपाली बजारमा प्याजको खुद्रा मूल्य हालसम्मकै उच्च बनेको हो। भारतीय सञ्चारमाध्यमका अनुसार भारतमै अहिले प्याजको मूल्य ८० देखि एक सय भारतीय रुपैयाँ पुगेको छ। नेपालमा खपत हुने प्याजको कुल परिमाणमध्ये ९८ प्रतिशत भारतबाट आयात हुन्छ। प्याज आयात गर्ने थोक व्यापारीका अनुसार भारतले प्याजको निर्यातमा प्रतिबन्ध लगाएपछि नेपालमा अवैध बाटो (तस्करी) बाट आयात भइरहेको छ। अवैध बाटोबाट आयात हुँदा व्यापारीले प्याजको मूल्य आफूखुसी तोकेका छन्, भारतबाट प्याज आयात गर्ने व्यापारीले भने,यसले गर्दा तिहारपछि प्याजको मूल्य अस्वाभाविक वृद्धि भएको हो। चोरबाटोबाट आयात गर्दा व्यापारीले आफू अनुकूल हुने गरी प्याजको भाउ निर्धारण गरेका छन्। कालीमाटी फलफूल तथा तरकारी बजार विकास समितिका उपनिर्देशक विनय श्रेष्ठका अनुसार भारतले प्याज निर्यातमा प्रतिबन्ध लगाए पनि बजारमा भने पूर्ववत् रूपमै प्याजको आपूर्ति भइरहेको छ। उनले व्यापारीले विभिन्न बाटो प्रयोग गरी प्याज आयात गरिरहेको बताए। उनले भने,प्रतिबन्ध भए पनि पहिले जति परिमाणमा प्याज भित्रिन्थ्यो, त्यही परिमाणमा अहिले आएको छ। बजारमा खासै अभाव छैन। थोक आयातकर्ता व्यापारीका अनुसार भारतीय प्रतिबन्धपछि त्यहाँका ठूला व्यापारीले ट्रकमै प्याज भारतीय सीमा नजिकको क्षेत्रसम्म ल्याउँछन्। सीमा नजिकै आइपुगेको प्याज ट्रकबाट झार्ने काम हुन्छ। त्यसपछि बिचौलिया (दलाल) ले सीमामा खटिएका सीमा सुरक्षाकर्मीलाई लुकाएर रकम लेनदेन गरी रातिको समयमा साइकलमा राखेर नेपाली सीमासम्म ल्याउने काम हुन्छ। नेपाली सीमासम्म आइसकेको प्याजलाई नेपाली नम्बर प्लेटको ट्रकमा लोड गरी भन्सार कार्यालयमा आवश्यक दस्तुर तिरेर नेपाली बजारमा भित्र्याइन्छ। व्यापारीको भनाइलाई धेरै हदसम्म भन्सार विभागको तथ्यांकले पुष्टि गर्छ। भन्सार विभागको तथ्यांकलाई विश्लेषण गर्ने हो भने भारतले निर्यातमा प्रतिबन्ध लगाएपछि प्याजको आयात घट्नुपर्ने हो। भारतबाटै औपचारिक रूपमा हुने आयात शून्यमै झर्नुपर्ने हो। तर तुलना गर्दा झिनो परिमाणमा मात्रै आयात घटेको देखिन्छ। २०७५ असोज महिनाको तुलनामा यो वर्षको असोजमा तीन हजार सात सय २३ टन कम प्याज आयात भएको थियो। विभागको तथ्यांकअनुसार गत असोजमा भारतबाट एक अर्ब ३४ करोड ५४ लाख ९५ हजार रुपैयाँकोे प्याज आयात भएको थियो। सोही अवधिमा चीनबाट एक करोड ४४ लाख १२ हजार रुपैयाँको दुई सय ८१ र नामिबियाबाट तीन लाख ८७ हजारको १२ टन प्याज आयात भएको थियो। २०७५ को असोजमा भारतबाट मात्रै एक अर्ब २७ करोड ५८ लाख ८६ हजारको ३९ हजार रुपैयाँको सात सय ८१ टन प्याज आयात भएको थियो। नेपालमा भारतका नासिक, इन्दौंर, कानपुर, चण्डीगढ, लखनउ, गौरखपुर र सिमलालगायत स्थानबाट प्याज आयात हुन्छ। काठमाडौं उपत्यकामा मात्रै दैनिक दुई सय ७० टन खपत हुन्छ। त्यसमध्ये कालीमाटीमा ७० टन, बल्खु र बानेश्वरमा ३०३० टनको कारोबार हुन्छ। यी तीन बजारबाहेक अन्य तरकारी बजार, थोक र किराना पसलबाट थप ५० टनको कारोबार हुन्छ। पाँच वर्षको प्याजको थोक मूल्य (प्रतिकिलो रुमा) २०७२ कात्तिक २१ ६३ २०७३ कात्तिक २१ २३ २०७४ कात्तिक २१ ६७ २०७५ कात्तिक २१ ३५ २०७६ कात्तिक २१ १२८ स्रोत ः कालीमाटी तरकारी बजार"
धान खायो फौजी किराले,"धरान : खेतमा पाक्न लागेको धान फौजी किरा र फड्के किराले नष्ट पारेपछि धरानका किसानहरु चिन्तित बनेका छन् । धरान उपमहानगरपालिकाको वडा नम्बर ५ र ६ को पानवारीमा फड्के किराले पाक्न लागेको धान बोटमा नै खाएपछि धानवाली पूर्ण रुपमा नष्ट भएको छ । फौजी र फड्के किराले धानको बोटै मर्ने गरी खाएपछि पानवारीको सयौं विघा खेतमा लगाएको धानवाली नष्ट भएको छ । फड्के किराले धानबाली नष्ट बनाएपश्चात पानवारीमा मात्र ६ सय विघाभन्दा बढी जमिनमा किसानले लगाएको धानवाली नष्ट भएको धरान ६ का वडाअध्यक्ष भुवनसिंह बस्नेतले बताए । उनले किराले धानवाली नष्ट बनाएपश्चात पीडित किसानले वडा कार्यालयमा क्षतिपुर्तिका लागि निवेदन दिन थालेको बताएका छन् । धरान ५ का किसान शुकबहादुर लिम्बुले फौजी र फड्के किराले खेतमा पाक्न लागेको धानवाली नष्ट बनाएका कारण किसानहरुको लगानी खेर गएको गुनासो गरेका छन् । उनले धरान ५ का ठिगांवारीमा मात्र पाँचसय विघाभन्दा बढी खेतमा लगाइएको धानवाली नष्ट भएको बताए । फौजी र फड्के किराले हरियो धानको पात, बाला तथा डाँठ चुसेर बोट मार्ने गरेको अर्का किसान गोविन्द महतले बताए । उनले धानबाली नष्ट भएका कारण यो वर्ष किसानहरुलाई खाद्य संकट उत्पन्न हुने भन्दै उचित क्षतिपुर्तिको व्यवस्था गर्न सरकारसंग माग गरेका छन् । धरान ५ को ठिंगाबारी र ६ नम्बर वडाको पानवारी देशकै दोस्रो कृषि उर्वरभूमि भनेर कृषि मन्त्रालयले सुचिकृत गरेको क्षेत्र हो । फड्के किरा र फौजी किराले हरियो धानको पात, डाँठ तथा बाला चुसेर बोट मार्ने गरेका कारण धानवाली नष्ट भएको कृषि अनुसन्धान केन्द्र तरहराका कीट विज्ञ किशोर भण्डारीले बताए । उनका अनुसार फड्के किराको नियन्त्रण गर्न नसके यसले निरन्तर किसानलाई दुःख दिने उनको भनाइ छ । एउटा फड्के किराले एकपटकमा २ सयभन्दा बढी फूल पार्ने र हप्ता दिनमा बच्चा निकाल्ने गरेका कारण किराको संख्या बृद्धि हुने भण्डारीले बताए । धरान उपमहानगरपालिका कृषि प्राविधिक नगेन्द्र तामाङले किराले धानवाली नष्ट गरेपछि किसानलाई बाँकी रहेको धानवाली तत्काल काटेर थन्काउन सल्लाह दिएको बताए ।"
विप्लवका १६ नेता कार्यकर्ता पक्राउ,"मार्तडी : नेत्रविक्रम चन्द विप्लवनेतृत्वको नेपाल कम्युनिस्ट पार्टीका केन्द्रीय सदस्यसहित १६ नेता तथा कार्यकर्ता पक्राउ परेका छन्। गौमुल गाउँपालिकामा चन्दा संकलन संगठन विस्तार गरिरहेको सूचनाका आधारमा इलाका प्रहरी चौकी घटमुनाबाट खटिएको टोलीले नेता तथा कार्यकर्ता पक्राउ गरेको जिल्ला प्रहरी कार्यालयका प्रमुख प्रहरी उपरीक्षक उद्धवसिंह भाटले जानकारी दिए। गौमुल गाउँपालिका३ माझपालीबाट शुक्रबार दिउँसो रोल्पा जिल्ला गंगादेव गाउँपालिका३ जिनावाङ घर भएका विप्लवका केन्द्रीय सदस्य चुडामणि ओलीसहित १६ जना रहेको भाटको भनाइ छ। त्यस्तै जिल्ला बाजुरा त्रिवेणी नगरपालिका२ छतारा बस्ने डम्मबर सुनार, अछामको ढकारी गाउँपालिका२ का नरेश शाही, कैलाली घोडाघोडी नगरपालिका१ का दिपक प्रकाश सुनार रहेको भाटले बताए। यस्तै बाजुराको हिमाली गाउँपालिका१ का अमलाल थापा, सोही ठाउँका धर्मबहादुर थापा, अछाम बिनायक नगरपालिका८ का उदय कसेरा पक्राउ परेका हुन्। सँगै अछामकोढकारी गाउँपालिका२ का राजेशकुमार शाही, सोही गाउँपालिका७ बस्ने डबल बहादुर नेपाली, तुर्माखाद गाउँपालिका८ बस्ने कृष्ण बिक रहेका छन्। बाजुरा हिमाली गाउँपालिका१ बस्ने धरमसिंह बोहरा,स्वामीकार्तिक गाउँपालिका१ बस्ने कुस्मा बिक, सोही गाउँपालिका १ बस्ने अस्मिता बिक सोही ठाउँ बस्ने सुस्मिता बिक प्रहरी नियन्त्रणमा छन्। प्रहरीले अछाम ढकारी गाउँपालिका२ बस्ने कमला बिक र अछाम मष्टा गाउँपालिका१ बस्ने १९ की सृष्टी सिंह पक्राउ परेका छन्। उनीहरुमाथि अनुसन्धान भइरहेको भाटले बताए।"
जिपको ठक्करले वृद्धको मृत्यु,गुल्मी : धुर्कोट गाउँपालिकामा जिपको ठक्करबाट एक वृद्धको मृत्यु भएको छ। शुक्रबार धुर्कोट गाउँपालिका२ पिपलधारास्थित लु १ ज १७१२ नम्बरको जिपले ठक्कर दिँदा सोही ठाउँका ७३ वर्षीय कृष्ण घर्तीको मृत्यु भएको हो। ब्याक गर्ने क्रममा जिपको ठक्करबाट घाइते भएका घर्तीको जिल्ला अस्पताल तमघासमा उपचारको क्रममा मृत्यु भएको जिल्ला प्रहरी कार्यालय गुल्मीका प्रहरी निरीक्षक राजकुमार रावलले जानकारी दिए। रावलका अनुसार जिपका चालक र जिपलाई नियन्त्रणमा लिई घटनाको थप अनुसन्धान भइरहेको छ।
मेरो 'पावर' छ भन्दै प्रहरीलाई घुस दिन खोजेपछि,"भैरहवा : सवारी साधन चेकजाँचका क्रममा एक युवाले तिमी प्रहरीहरु चोर हौं, मेरो पनि पावर छ भन्दै प्रहरीलाई घुस दिन खोजेपछि प्रहरीले ती युवालाई पक्राउ गरेको छ । रुपन्देहीको ओमसतिया १ ठुटिपिपलमा सवारी चेकजाँचको क्रममा मादक पदार्थ सेवन गरेर लु २५ प ८९२७ नम्बरको मोटरसाइकल र लु ३१ प ६१२१ नम्बरको स्कुटरमा सवार दुई युवाले प्रहरीलाई घुस दिन र अभद्र व्यवहार गरेपछि उनीहरु पक्राउ परेका हुन् । पक्राउ पर्नेमा बुटवल उपमनपा १५ का २५ वर्षीय नारायण भुषाल र ओमसतिया गापा १ का २८ वर्षीय मनिष चौधरी रहेको जिल्ला प्रहरी कार्यालय रुपन्देहीले जनाएको छ । चेकजाँचको क्रममा युवाले प्रहरीलाई धम्की दिँदै अभद्र व्यवहार गरेको प्रहरीको भनाई छ । उनीहरुलाई नियन्त्रणमा लिँदा भुषालले प्रहरीलाई ५ सय रुपैयाँ घुस दिन खोजेपछि पक्राउ गरिएको जिल्ला प्रहरी कार्यालय रुपन्देहीको प्रवक्ता प्रहरी नायब उपरीक्षक खड्कबहादुर खत्रीले बताए । उनका अनुसार पक्राउ परेका अभियुक्तलाई मुलुकी अपराध संहिता ऐन २०७४ को फैजदारी कसुरअन्र्तगत परिच्छेद ५ को दफा ११८ को उपदफा १ विपरीत कसुरमा अनुसन्धानमा भइरहेको छ।"
फोक्सुण्डो पुगे बुलेट राइडर,"काठमाडौं : कर्णालीको पर्यटन प्रवद्र्धन र भ्रमण वर्ष२०२० लाई सफल पार्ने उद्देश्यले सुरु भएको पशुपतिफोक्सुण्डो बुलेट राइडरको टोली शेफोक्सुण्डो ताल पुगेको छ । कठिन यात्रा गर्दै टोली शुक्रबार नेपालकै गहिरो ताल फोक्सुण्डो पुगेको राइडरहरुको भनाइ छ । फोक्सुण्डोसम्म जान मुस्किल भएकाले सदरकुमकाम दुनैमा मोटरसाइकल राखेर टोली फोक्सुण्डोतर्फ गएको हो । काठमाडौंदेखि शेफोक्सुण्डोसम्मको मोटरसाइकल यात्रा यो पहिलो हो । टोली सल्यान, जाजरकोट, रुकुम पश्चिम हुँदै डोल्पा गएको हो । कर्णालीमा पर्यटकीय सम्भावना भए पनि प्रवद्र्धन हुन नसकेकोले कर्णाली चिनाउन यो यात्रा गरिएको राइडरहरु बताउँछन् । काठमाडौंदेखि डोल्पा सदरमुकाम दुनै पुग्न बुलेट राइडरलाई चार दिन लागेको थियो । पहिलो दिन काठमाडौँदेखि दाङ, दोस्रो दिन जाजरकोट, तेस्रो दिन डोल्पाका त्रिपुराकोट र चौथो दिन दुनै बजार पुगेको थियो । जाजरकोटदेखि डोल्पाको दुनैसम्मको सडक अफरोड छ । बाटोमा पुल नहुँदा केही असहज भएको नास बुलेट क्लबका अध्यक्ष प्रकाश लिम्बुले बताए । नेपालकै गहिरो ताल शेफोक्सुन्डो, विश्वकै उच्च मानव बस्ती धोताक्सी, २०५२ सालमा नेपालको हो भनेर पत्ता लागेको छार्का भोटको कुगाउँ, नेपालकै एक मात्र सहरतारामा बोलिने काईके भाषा लगायत अनगिन्ती प्राकृतिक सौन्दर्य भए पनि उचित प्रचार हुन सकेको छैन । यस मोटरसाइकल यात्राले केही भए पनि प्रचार प्रसारमा सहयोग पुग्ने नेपाल बुद्धिजिवि परिषद् डोल्पाका अध्यक्ष आङबहादुर लामाले बताए ।"
सुनको मूल्य सात सय घट्यो,"काठमाडौं : नेपाली बजारमा सुनको मूल्य ७ सयले घटेको छ। शुक्रबार सुन तोलाको ६९ हजार ९ सय रुपैयाँमा कारोबार भइरहेको नेपाल सुन चाँदी महासंघले जनाएको छ। बिहीबार तोलाको ७० हजार ६ सय रुपैयाँमा कारोबार भएको थियो। आज तेजावी सुनको मूल्य तोलाको ६९ हजार ६ सय रुपैयाँ कायम गरेको महासंघले जनाएको छ। यस्तै, चाँदीको मूल्यमा पनि सामान्य गिरावट आएको छ। आज चाँदी तोला ८३५ रुपैयाँमा कारोबार भइरहेको छ। बिहीबार चाँदी तोलाको ८५० रुपैयाँमा किनबेच भएको थियो।"
पोखराको सेती नदीमा हरिबोधिनी एकादशी मेला,"पोखरा : हरिबोधिनी एकादशीमा पोखराको सेती नदीमा लागेको मेला समापन भएको छ। शुक्रबार बिहानैदेखि नदी किनारामा फूल तार्न र पूजा गर्न भक्तजनको मेला लागेको थियो । हिन्दू धर्ममा एकादशीलाई भगवान विष्णुको उपासना गर्ने पर्वको रुपमा लिइन्छ । हरेक एकादशीको दिनमा उपवास बसी भगवान् विष्णुको आराधना गरिन्छ । भगवान विष्णुको प्रतीकको रुपमा घरघरमा तुलसीको पूजा गरीन्छ । यसै दिन भगवान विष्णुको तुलसीरुपी लक्ष्मीसँग विवाह भएको मान्यताका आधारमा तुलसी विवाह पनि गरिदिने चलन छ ।पोखराको सेती नदीमा फूल तार्न ठूलो संख्यामा भक्तजन ढोलीमा फूल, प्रसाद लिएर सेतीमा पुगेका थिए । भजन, कृतन, नाचगान गरेर भक्तजन सेती नदीमा पूजा गरेर तोरन सेती नदीमा तारे। ठूलो एकादशी समेत भनिने हरिबोधिनी एकादशीलाई एक वर्षभरमा पर्ने चौबिसवटा एकादशीमध्ये सबैभन्दा महत्वपूर्ण एकादशीको रुपमा लिइन्छ । असाढ शुक्ल एकादशीको दिनबाट भगवान विष्णु सागरमा सुत्ने र कात्तिक शुक्ल एकादशीको दिनमा उठ्ने विश्वास रहेको छ । त्यसैले असाढ शुक्ल एकादशीलाई हरिशयनी एकादशी र कार्त्तिक शुक्ल एकादशीलाई हरिबोधनी एकादशी भनिन्छ । हिन्दु धर्मग्रन्थमा तुलकी, पिपल, दूबो र शालिकग्रामलाई भगवान विष्णुको प्रतिकको रुपमा मानिन्छ ।"
हरिबोधिनी एकादशीमा किन तुलसीको विवाह गरिन्छ ?,"काठमाडौं : आज तुलसीको पूजा आराधना गरी हरिबोधिनी एकादशी पर्व मनाइँदैछ ।हरिबोधिनी एकादशीका दिन तुलसीसँग भगवान् दामोदर 'विष्णु' को विवाह र विशेष पूजा गरी मनाउने वैदिक परम्परा छ । आषाढ शुक्ल एकादशी अर्थात् हरिशयनी एकादशीका दिनमा क्षीर सागरमा निदाएका विष्णु आजैकै दिन ब्युँझने भएकाले यो एकादशीलाई हरिबोधिनी वा प्रबोधिनी एकादशी पनि भनिन्छ। तुलसी विष्णुप्रिया भएकाले यस दिन तुलसीको विवाह विष्णुसँग गर्ने परम्परा बसेको हो । तुलसीको मठ नजिकै विष्णुको प्रतीकका रुपमा निगालाको लिङ्ग गाडेर विधिपूर्वक पूजा गरिन्छ । कात्तिक महिनाभर सबै देवदेवी तुलसीमै निवास गर्छन् भन्ने शास्त्रीय वचन रहेको धर्मशास्त्रविद् एवं नेपाल पञ्चाङ्ग निर्णायक समितिका अध्यक्ष प्राडा रामचन्द्र गौतमले बताए। हरिशयनीदेखि हरिबोधिनी एकादशीका दिनसम्म चार महिना विष्णुका भक्तले तुलसीको व्रत गरी विशेष पूजा आराधना गर्दछन् । विष्णु क्षीर सागरमा सुतेकाले यी चार महिना विवाह ब्रतवन्धजस्ता मांगलिक कार्य नगरिने परम्परा छ । हरिशयनी एकादशीका दिन घरघरमा रोपेर विशेष पूजा गरिएको तुलसीको मठमा गाईको गोबर र रातो माटोले पोतेर सिँगारी फूल मालाले सजाएर विष्णुको तुलसीसँग विवाह गरिन्छ। आजका दिन भगवान् विष्णुको मूर्तिलाई रथमा राखी यात्रा गराउने प्रचलन पनि छ । रात्रिमा 'गोविन्द उठ्नुस् तपाई सुते जगत् सुत्छ, तपाई उठे जगत् उठ्छ,' भन्दै शङ्ख, घण्ट र ढोल बजाएर विष्णुलाई जगाउने गरिन्छ । यसको प्रतीकका रुपमा मानवका पाँच ज्ञानेन्द्रीय र पाँच कर्मेन्द्रीय एवं मन गरी ११ वटालाई जित्न उपयोग गरिने वाल्मीकि विद्यापीठका सहप्राध्यापक श्रीराम सापकोटाले बताए। यसरी व्रत गरेमा पापको नाश भई पुण्य वृद्धि हुने र मोक्ष प्राप्ति हुन्छ भन्ने धार्मिक विश्वास छ । ठूलो एकादशी पनि भनिने आजको एकादशी व्रतले हजार अश्वमेध यज्ञ तथा राजसूय यज्ञ गरे बराबरको फल पाइने शास्त्रीय मान्यता छ । उपत्यकाका चार नारायण, बूढानीलकण्ठका साथै देशभरका नारायण मन्दिरमा आज भक्तजनको विशेष भीड लाग्ने गर्छ । आजदेखि मार्गशीर्ष कृष्ण पञ्चमीका दिनसम्म तुलसीको हवन गर्न हेराउनु नपर्ने धार्मिक मान्यता छ । त्यसपछि हवन 'होम' जुरेका दिनमात्र तुलसी पूजा उद्यापन गर्न हुने विधि छ। यसरी चार महिने तुलसी पूजा समापन हुन्छ।"
नर्सिङ्ग पढ्न भर्ना भएका ३० छात्रालाई कलेजले यसरी ठग्यो (भिडियो),"काठमाडौं : बिरामीको स्याहार गर्ने सपना देखेका नर्सिङ्ग पढिरहेका यी छात्राको आँखामा अहिले पनि आँसु टलपलाएको छ।गाउँबाट ऋण सापटी गरेर नर्सिङ पढ्न राजधानी आएका उनीहरुको भविष्यमाथि निर्मम खेलवाड भएको छ। परीक्षाको मुखमा जब पढिरहेको कलेजको सम्बन्धन नै खारेज भएको खुलासा भयो, उनीहरु छाँगाबाट खसेजस्तै भए। करिब तीसजना छात्राको नर्सिङ सपनामा खेलवाड गर्ने र ठग्ने संस्था भक्तपुर ठिमीको चक्रवर्ती नर्सिङ्ग कलेज हो। जसले सबा तीन लाखको प्याकेजमा विद्यार्थी भर्ना गरेको थियो। परीक्षा दिन नपाएका छात्रा यतिबेला न्यायको खोजीमा भौतारिएका छन्। उनीहरु आफै बिरामी पर्न थालेका छन्। उनीहरु भन्छन्, 'हाम्रो भोक निद्रा सपना सबै लुट्यो यो कलेजले ।' कक्षा र पढाइ छोडेर ती विद्यार्थी यतिबेला कहिले अदालत, कहिले सीटीभीटी त कहिले सरकारी अड्डातिर धाइरहेका छन्। आफूहरु ठगिएको भन्दै उनीहरु मिडिया संस्थामा पुगेका छन्। उनीहरु भन्छन्, 'हामी त ठगियौं ठगियौं। हामीजस्तै अरु सोझासाझा केटीहरु ठगिनु नपरोस्।' चक्रवर्ती हवी एजुकेसन एकेडेमी कलेज अफ नर्सिङ्गमा अध्ययनरत ३० विद्यार्थीको मनस्थिति नै तनावयुक्त छ। न्यायका लागि भोकभोकै उनीहरु कहिले सडकमा उत्रने र गुनासो पोख्नका लागि सञ्चारमाध्यमको दैलो धाउन थालेका छन। सम्बन्धन खारेज भएको कलेजले ठगी गरेको खुलेपछि उनीहरुको दिनचर्या नै फेरिएको छ। प्राविधिक तथा व्यवसायिक तालिम परिषद् (सीटीईभीटी)ले अनुगमन नगरेको फाइदा उठाउँदै कलेजले ठगी गर्दा विद्यार्थी विचल्लिमा परेका हुन्। ओखलढुंगा, फुलबारीबाट नर्स बन्ने चाहना पूरा गर्न राजधानी आएकी कमला थापा निराश छन्। उनी भन्छिन,भविष्य अन्यौल भयो। शिक्षा बिग्रियो। अब स्वास्थ्य पनि बिग्रँदैछ। रुनु सिवाय उपाय छैन। सीटीईभीटीले तोकेको मापदण्ड पुरा नगरेको चक्रवर्ती कलेजले सम्बन्धन खारेज भएको तथ्य लुकाएको विद्यार्थीले परीक्षा दिने बेला थाहा पाएका हुन्। गत साउन २६ गतेदेखि शुक्रबार परीक्षा दिने बेला उनीहरुको प्रवेशपत्र नै आएन। विद्यार्थीले कलेजका प्रिन्सिपल गंगा चक्रवर्ती र अध्यक्ष निलकृष्ण ताम्राकारलाई प्रश्न गर्दा पन्छिएको विद्यार्थीको भनाइ छ। सीटीईभीटीमा गएर बुझ्दा सम्बन्धन खारेज भएको कलेजमा किन पढेको भन्दै प्रतिप्रश्न गर्दा छाँगाबाट खसेझैं भएको थापाले बताइन्। कलेजले मापदण्ड पुरा नगरेपछि तत्कालीन शिक्षामन्त्री गोपालमान श्रेष्ठको अध्यक्षतामा बसेको बैठकले २०७४ सालमा सम्बन्धन खारेज गरेको थियो। तर, कलेजले सम्बन्धन खारेज भएपनि शैक्षिक सत्र ०७४०७५ मा ३० विद्यार्थीको भर्ना लियो। सुर्खेतकी प्रेमिका शाही कलेजले ठगी गरेको र सीटीईभीटीले अनुगमन नगर्दा आफूहरुको भविष्य बिचल्लीमा परेको बताउँछिन्। अदालतले दिएको स्टे अर्डर देखाउँदै कलेजले ठगी गरेको अहिले थाहा पाइयो,शाहीले भनिन्। विवादित भएको थाहा पाएपछि जिज्ञासा राख्दा कलेज प्रशासनले अदालतको स्टे अर्डर देखाएर ठगी गरेको थापाले बताइन्। उनले भनिन,विवाद सुल्झिएको छ। भर्ना भए हुन्छ भन्दै झुक्यायो। जिन्दगी डामाडोल बनायो। विद्यार्थीको बिचल्ली कलेजले ३० विद्यार्थीबाट जनही ३ लाख ११ हजार ४ सय रुपैयाँ भर्ना शुल्क लिएको विद्यार्थी बताउँछन्। कलेज वैधानिक भएको दाबी गर्दै उच्च अदालतको स्टे अर्डर देखाएर थामथुम पारेको पीडितको दाबी छ। राजधानी बाहिरका अधिकांश विद्यार्थी भर्ना गरेको कलेजले अदालतले दिएको पुरानो स्टे अर्डर देखाएर ठगी गरेको हो। शैक्षिक सत्र ०७४०७५ मा भर्ना भएका विद्यार्थीको पनि परीक्षा रोकिने भएपछि कलेजले सीटीईभीटीविरुद्ध उच्च अदालत पाटनमा मुद्दा दायर गरेको थियो। अदालतले मौलिक हकको व्याख्या गर्दै परीक्षा दिलाउन स्टे अर्डर जारी गरेको थियो। अदालतको स्टे अर्डरपछि विद्यार्थीले परीक्षा दिए। सीटीईभीटीको मापदण्ड पुरा नगरेको कलेजले यहिँ शैली अपनायो। ०७५०७६ सालमा भर्ना सूचना प्रकाशित गरेर ३० जना विद्यार्थीको भर्ना लियो। विद्यार्थीले साउन २६ मा परीक्षा दिन नपाएपछि कलेजले अदालतमा स्टे अर्डरको माग गर्दै निवेदन दायर गरेको थियो। सीटीईभीटीले सम्बन्धन खारेज गर्नुको कारणसहित सीटीईभीटीले प्रमाण पेश गरेपछि अदालतले कलेजको निवेदन खारेज गरेपछि विद्यार्थीको भविष्य अन्यौलमा परेको हो। कलेजका अध्यक्ष निलकृष्ण ताम्राकार सीटीईभीटीमा रहेका पदाधिकारीको गलत निर्णयको सिकार विद्यार्थी हुन पुगेको बताउँछन। उनी भन्छन,सबै मापदण्ड पुरा गरेका छौं। रजिष्ट्रेशन शुल्क लिने तर परीक्षा दिनबाट बन्चित गराएर सीटीईभीटीले अन्याय गरेको छ। विद्यार्थीको भविष्यका जिम्मेवारी सीटीइभीटीले नै लिनुपर्छ।"
सत्तारुढ विद्यार्थीले घेरे भारतीय दूतावास (फाेटाेभिडियाे),"काठमाडौं : नेपाली भूमिलाई समेटेर भारतले बनाएको नक्सा खारेज गर्नुपर्ने माग गर्दै सत्तारुढ विद्यार्थी संगठनले शुक्रबार नेपालस्थित भारतीय दुतावास घेराउ गरेर धर्ना दिएका छन् । सरकारको नेतृत्व गरिरहेको नेपाल कम्युनिष्ट पार्टी निकट अनेरास्ववियुको नेतृत्वमा दुतावासमा धर्ना दिएको हो । विहान ११ बजे लैनचौरस्थित अमृत साइन्स क्याम्पस अगाडी भेला भएका विद्यार्थी नारा जुलुस गर्दै दुतावास पुगेका थिए । भारतले हालै जारी गरेको नक्सामा नेपाली भूमि लिपुलेक, लिम्पियाधुरा र कालापानीलाई आफ्नै भूमिमा रहेको जनाएको थियो। उक्त नक्सा सार्वजनिक भएपछि विद्यार्थीहरुले उक्त नक्सा सच्याउन माग गर्दै आन्दोलनमा उत्रेका हुन् । धर्नापछि आयोजित कोण सभालाइ सम्बोधन गर्दै अनेरास्ववियूका संयोजक ऐन महरले नेपाली भूमिलाई समेटेर भारतले बनाएको नक्सा तत्काल खारेज गर्नुपर्ने बताए। अन्यथा जस्तो सुकै आन्दोलन गर्न पनि पछि पर्दैनौ महरले भने । दुतावास घेराउ कार्यक्रम शान्तिपूर्ण रुपमा समपन्न भएको अनेरास्ववियुकी नेतृ सुनिता बरालले बताइन्। नेपाली भूमि समेटेको नक्सा भारतले सार्वजनिक गरेसंगै विद्यार्थीहरुले गो ब्याक इन्डियामा ह्यास ट्याग गरेर सामाजिक सञ्जालबाट अभियान समेत सञ्चालन गरेका छन् । नक्सा नसच्याए थप आन्दोलनमा उत्रने चेतावनी उनीहरुले दिएका छन् । आन्दोलनरत विद्यर्थीले लिपुलेक, कालापानी, लिम्पियाधुरा हाम्रो हो, कागजी अतिक्रमण मुर्दावाद, कहिले बुद्ध कहिले सिमा, कसले गर्ने हाम्रो विमा लेखिएको नारा लगाउँदै प्ले कार्ड बोकेर प्रदर्शन गरेका थिए । २४ गते परराष्ट्रमन्त्री र २५ गते नेपाल स्थित संयुक्त राष्ट्रसंघको कार्यालयलाई ध्यानाकर्षण पत्र दिने कार्यक्रम रहेको अनेरास्ववियूका नेता सुरेन्द्र बस्नेतले जानकारी दिए।"
पार्किङ गर्ने क्रममा बसले किचेर सहचालकको मृत्यु,भोजपुर : बसले किचेर सहचालकको घटनास्थलमै मृत्यु भएको छ । टेम्केमैयुङ गाउँपालिका ४ नागीको चखेवास्थित ना ४ ख ८५५९ नम्बरको बस ओत लाउने क्रममा चिप्लिएर किच्दा सोही गाउँपालिकाको २ छिनामखु वादुङ्लाका बस सहचालक २३ वर्षीय विकास राईको ज्यान गएको हो । भोजपुर सदरमुकामबाट यात्रु लिएर गएको बसले पार्किङ गर्ने क्रममा बिहीबार साँझ करिब साढे ६ बजे राईलाई किचेको प्रहरीको जनाएको छ । बस र चालकलाई नियन्त्रणमा लिएको जिल्ला प्रहरी कार्यालय भोजपुर डीएसपी नरबहादुर सलामी मगरले बताए।
फूल तार्ने संस्कृति !,गोरखा र लम्जुङको सीमामा रहेको मुगेसोतीस्थित चेपेखोलामा एकादशी मेलाको अवसरमा फूल तार्दै भक्तजन । यहाँ प्राचीनकालदेखि फूलको डोली लाने र फूल तार्ने परम्परा कायम छ । यसैगरी हरेक वर्ष स्थानीयले फूलको डोली भन्दै फूलैफूलको पुल बनाउने गरेका छन् । तस्बिर : सौजन्य रमित ढकाल ।
पाइप फुटेर सडक हिलाम्ये,"काठमाडौं : महानगरपालिकाका सडकमा पानीका पाइप फुटेर सडक हिलाम्ये भएको छ। मैतिदेवी, गौशाला, चावहिललगायतका स्थानका सडकमा विछ्याइएका पाइप फुटेर पानी पोखिए पछि सडक हिलाम्ये भएको हो। मैतिदेवी मन्दिर अगाडि पाइप फुटेको दुईमहिना भइसक्दा पनि नबनेको स्थानीय बताउँछन्। यहाँको खानेपानीको पाइप फुटेर सडक हिलाम्ये भएको दुई महिना बित्यो, मैतिदेवी बस्ने ईश्वर बरालले भने, अहिलेसम्म बनेको छैन। पाइप फुटेपछि अहिले सडक सबै हिलाम्ये छ। सवारी चलाउँदा हिलोपानी उछिट्याएर हामीलाई हिड्न गाह्रो भएको छ। फुटेका पाइप महिनांै नबन्दा वरपारको कालोपत्रे समेत उप्किन थालेको छ। कालोपत्रे उप्किएको ठाउँमा सडक पुरै हिलाम्ये बनेको छ। गौशाला चोक र चाबहिल सडकमा पनि पानीको पाइप फुटेर सडक हिलाम्मे भएको छ। सडकमा पानीका पाइप फुटेर पानी छताछुल्ल भएपछि सडक मर्मत गर्न समेत समस्या हुनेगरेको सडक विभागका प्रवक्ता शिवहरि सापकोटाले बताए। खानेपानीका पाइप जताततै फुटेकाले हामीलाई समेत काम गर्न गाह्रो भएको छ, उनले भने, सडक मर्मत भएन भनेर हामी कहाँ गुनासो आउँछ। मर्मत गरी कालोपत्रे गर्ने ठाउँमा भने पानीको समस्या हुन्छ। पानी भएको ठाउँमा कालोपत्रे गर्न मिल्दैन। भर्खर कालोपत्रे गरेको सडकमा पानी पोखिए पछि कालोपत्रे उप्किने गरेको उनले बताए। सम्बन्धित निकायले चाँडो पानीको व्यवस्थापन गरे सडक मर्मत गर्न समेत सहज हुने उनी बताउँछन्। उपत्यकामा खानेपानीको व्यवस्थापन गर्ने निकाय काठमाडौं उपत्यका खानेपानी लिमिटेड हो। तर, संस्थाले समयमा फुटेका पाइपको व्यवस्थापन नगर्दा सवारी तथा यात्रुलाई समस्या हुने गरेको छ। पाइप व्यवस्थापनको काम नभएको कुरा भने स्वीकार गर्दैनन् काठमाडौं उपत्यका खानेपानी लिमिटेडका प्रवक्ता प्रकाश राई। पाइप व्यवस्थापनको काम भइरहेको छ, उनले भने, रोकिएको छैन। कुनै ठाउँमा केही समस्या भएर ढिला भएको होला। हामी चाँडो काम गर्ने प्रयास गर्नेछौँ।"
६ विश्वविद्यालयमा उपकुलपति रिक्त,"काठमाडौं : उपकुलपति रिक्त मुलुकका ६ वटा विश्वविद्यालय नेतृत्वका लागि दुई सय पचासजना भन्दा बढी आकांक्षी देखिएका छन्। शिक्षा विज्ञान तथा प्रविधि मन्त्रालयमा आवेदन दिँदै उनीहरूले उपकुलपति नियुक्तिका लागि आफू उपयुक्त पात्र भएको दाबी गरेका छन्। उनीहरूले उपकुलपति भएमा विश्वविद्यालय सुधारका लागि गर्ने कामको योजना समेत पेश गरेका छन्। शिक्षा मन्त्रालयले उपकुलपतिमा नियक्ति हुने आधारसहित विवरण पठाउन कात्तिक पहिलो साता आह्वान गरेको थियो। आह्वानपछि आवेदन दिनेमा राष्ट्रिय परीक्षा बोर्डका अध्यक्ष प्राध्यापक डाचन्द्रमणि पौडेलदेखि विश्वविद्यालय अनुदान आयोगका सदस्यसचिव प्राध्यापक डादेवराज अधिकारीसम्म छन्। आवेदन दिनेमा अमन श्रेष्ठ, उमा श्रेष्ठ, ऋतुप्रसाद गड्तौला, भीमप्रसाद खतिवडा, यादवप्रकाश लामिछाने, कार्तिकेय झा, कृष्णप्रसाद पौडेल, काशीनाथ न्यौपाने, मोहनप्रसाद पोखरेल, श्रीधर शर्मा मजगैया, केशव सुवेदी छन्। यस्तै रमेशप्रसाद शर्मा (ढकाल), जनार्दन लामिछाने, मस्तबहादुर गरञ्जा, यादवराज कोइराला, राजकुमार पोखरेल, श्यामसुन्दर पन्त, मुकुन्दप्रसाद अधिकारी, कालिकाबहादुर अधिकारी, परशुराम मि श्र, जीवनाथ धमला, विष्णुराज उप्रेतीलगायतले पनि उपकुलपतिमा दाबी गरेका छन्। आवेदन दिनेमध्ये केहीले आफू कुन विश्वविद्यालयको उपकुलपति हुन चाहेको लेखेका छन्। केहीले इमेलमार्फत तथा केहीले मन्त्रालयमै पुगेर विवरण बुझाएका छन्। आवेदन दिनको योग्यता तथा अनुभवबारे मन्त्रालयले अध्ययन गरिरहेको छ। उपकुलपति नियुक्तिका लागि सम्भावित व्यक्तिको नाम सिफारिस गर्न गठन गरिएको सर्च कमिटीले उनीहरूको विवरण अध्ययन गर्नेछ। तीमध्येबाट योग्यता र अनुभव भएका व्यक्तिलाई उपकुलपति तथा सेवा आयोगको अध्यक्ष र सदस्यमा नियुक्तिका लागि प्रधानमन्त्रीलाई सिफारिस गरिने मन्त्रालयका उच्च शिक्षा महाशाखाका सहसचिव रामशरण सापकोटाले जानकारी दिए। मन्त्रालयले कात्तिक ७ गते पूर्वाञ्चल, कृषि तथा वन र नेपाल संस्कृत विश्वविद्यालयको उपकुलपतिका लागि आवेदन आह्वान गरेको थियो। सोही दिन पूर्वाञ्चल र नेपाल संस्कृत विश्वविद्यालयको सेवा आयोगका अध्यक्ष तथा सदस्यका लागि पनि आवेदन आह्वान गरिएको थियो। यस्तै ९ गते पोखरा, मध्यपश्चिम रसुदूरपश्चिम विश्वविद्यालयको उपकुलपतिको लागि आवेदन आह्वान भएको थियो। निजी विद्यालयका प्राचार्यले समेत उपकुलपतिको लागि आवेदन दिएका छन्। हामीले आन्तरिक रूपमा बुझ्दा विद्यालयका प्राचार्य भन्ने जानकारी पाएका छौं। तर व्यक्तिगत विवरणमा यो कुरा उल्लेख नगरेका कारण किटानी गर्न भने मिल्दैन, मन्त्रालयका एक कर्मचारीले भने। राजनीतिक आस्था तथा उच्च तहमा राजनैतिक सम्बन्ध गाँसेका व्यक्तिलाई मात्र उपकुलपति तथा अन्य पदाधिकारी नियुक्त गर्ने गरेको आरोप सरकारमाथि लाग्ने गरेको छ। नयाँ उपकुलपतिका चुनौती उपकुलपति दाबी गर्न सार्वजनिक आह्वान उपकुलपति नियुक्तिमा बेवास्ता शिक्षा मन्त्रालयले माग्यो तीन विश्वविद्यालयमा उपकुलपतिको आवेदन त्रिवि उपकुलपतिमा बाँस्कोटा नियुक्त त्रिविलाई विश्वमा चिनाउँछु : उपकुलपति बास्कोटा"
"वन कार्यालयको मोटरसाइकलमा लागुऔषध ओसारपसार, अधिकृतका छोरा पक्राउ","विराटनगर : डिभिजन वन कार्यालय उदयपुरको मोटरसाइकल प्रयोग गरेर भारतको जोगवनीबाट लागुऔषधको ओसारपसार हुने गरेको पाइएको छ । लागुऔषध लिएर आउँदै गरेको अवस्थामा विराटनगर महानगरपालिका १५ रानीबाट सप्तरी राजविराज नगरपालिका २ राजदेव टोल घर भएका २६ वर्षीय कपिल यादव पक्राउ परेका छन् । कपिल डिभिजन वन कार्यालय उदयपुरका अधिकृत सत्यनारायण यादवका छोरा हुन् । उनले जोगवनीबाट लागुऔषध ओसार्न प्रयोग गरेको वन कार्यालय उदयपुरको स १ ब १४१० नम्बरको सरकारी मोटरसाइकललाई पनि प्रहरीले विराटनगर भन्सार कार्यालयको १ नम्बार ढाटबाट नियन्त्रणमा लिएको छ । सरकारी नम्बर प्लेटको मोटरसाइकलमा वन अधिकृतका छोरा लागुऔषधसहित पक्राउ परेपछि प्रहरीले भने यस घटनालाई गोप्य राख्ने प्रयास गरेको थियो । 'सरकारी नम्बर प्लेटको मोटरसाइकलमा लागुऔषध लिएर आउँदै गर्दा वन अधिकृतका छोरा पक्राउ परेका हुन्,' मोरङ प्रहरीका प्रवक्ता डीएसपी राजकुमार खिँउजुले भने, 'प्रारम्भिक अनुसन्धानबाट केही समयदेखि यही मोटरसाइकल नेपालभारत गर्ने गरेको पनि खुलेको छ ।' उनकाअनुसार कानुनद्वारा बर्जित लागुऔषध सरकारी मोटरसाइकलमा नेपालतर्फ 'सप्लाई' भइरहेको भन्ने विशेष सूचनाका आधारमा लागुऔषध नियन्त्रण व्युरो विराटनगरको टोलीले कपिललाई पक्राउ गरेर कारबाहीका लागि इलाका प्रहरी कार्यालय रानीको जिम्मा लगाएको हो । मोटरसाइकलमा आउँदै गरेका कपिलको साथबाट प्रहरीले डाइजेल्याब ८, एभिल ८ र लुपिजेसिक ८ गरेर २४ एम्पुल लागुऔषध बरामद गरेको छ । 'पक्राउ परेका कपिल सरकारी मोटरसाइकलको प्रयोग गरेर लागुऔषध नेपाल ल्याउने धन्दामा केही समयदेखि संलग्न रहेको पाइयो,' डीएसपी खिँउजुले भने, 'त्यही प्रयोजनका लागि उदयपुरदेखि वन कार्यालयको मोटरसाइकल लिएर उनी जोगवनी पुगेको खुलेको छ ।' उनले पक्राउ परेका युवा लागुऔषधको सेवनकर्ता र कारोबारी दुवै भएको हुन सक्ने आशंकामा लागुऔषध नियन्त्रण ऐन अन्तर्गत मुद्दा चलाउन म्याद थप गरेर अनुसन्धान अघि बढाइएको जानकारी दिए । डीएसपी खिँउजुले अनुसन्धानबाट बाबुले प्रयोग गर्ने सरकारी मोटरसाइकल कपिलले चलाउने गरेको पत्ता लागेको बताए । वन कार्यालयको मोटरसाइकल उदयपुरबाट बिना काम कसरी जोगवनीसम्म पुग्यो भन्ने विषयमा पनि अनुसन्धान केन्द्रीत गरिएको छ,' उनले भने, 'सरकारी मोटरसाइकल छोरालाई चलाउन दिनु वन अधिकृतको पनि गल्ती हो ।' प्रहरीले पनि वास्ता नगर्ने र कोही कसैले सहजै शंका नगर्ने भएका कारण भारतबाट हुने लागुऔषध तस्करीमा सरकारी मोटरसाइकल प्रयोग गरिएको खुलेको उनको भनाइ छ। प्रहरीकाअनुसार बाबुले प्रयोग गर्ने सरकारी नम्बर प्लेटको 'हिरो' कम्पनीको मोटसाइकल लिएर आइतबार कपिल जोगवनी आएका थिए ।कम्मरमा लुकाई लागुऔषध लिएर फर्कने क्रममा उनी पक्राउ परेका हुन् । डीएसपी खिँउजुले यही मोटरसाइकल पटकपटक जोगवनी पुगेर लागुऔषध बोकेर फर्कने गरेको सूचना प्रहरीमा केही समयदेखि आएको बताए ।"
आफ्नै पारामा पारसले गरे मुक्तिनाथ दर्शन,जोमसोम : मुस्ताङ भ्रमणमा रहेका पूर्वयुवराज पारस शाहले मुक्तिनाथ दर्शन गरेका छन्। पारस पोखरादेखि म्याग्दी हुँदै बुधबार हिमालीपारीको जिल्ला मुस्ताङको जामसोम आइपुगेका हुन्। बिहीबार उनले मुस्ताङको पवित्र धार्मिकस्थल मुक्तिनाथको दर्शन गरेका हुन्। उनले मुक्तिनाथ दर्शन गरेका केही तस्बिर सार्वजनिक भएका छन्। पारस बिहीबार मुक्तिनाथ दर्शन गरेर जोमसोम फर्किएका छन्। उनले मुक्तिनाथमा करिब ४५ मिनेट बिताएका थिए। मुक्तिनाथको दर्शन गर्न आएका पूर्वयुवराजले शिवजीको मन्दिरमासमेत दर्शन गरेको मन्दिरका पुजारी कृष्णप्रसाद सुवेदीले जानकारी दिए। १०८ धारामा स्नान गरेर पारसले फेरि मुक्तिनाथ आउने भाकल गरेको पुजारी सुवेदीको भनाइ छ। पारस आफ्ना निकट सहयोगीका साथ मुक्तिनाथ पुगेका हुन्। मुक्तिनाथ जाने क्रममा उनले रानीपौवा बजारदेखि मन्दिर परिसर करिव २ किमी दुरीमा घोडा चढेका थिए। मुस्ताङ भ्रमणका लागि आएका पारसको टोलीले २ वटा जीप र केही मोटर साइकल ल्याएका छन्।
रौतहट काण्डमा मुछिएका एसपी हङकङमा भेटिए,काठमाडौं : रौतहट काण्डमा मुछिएका शसस्त्र प्रहरी रौतहटका तत्कालीन एसपी रामकृष्ण लामा हङकङमा भेटिएका छन् । उनलाई इन्टरपोल मार्फत नेपाल ल्याउने तयारी भइरहेको प्रहरी प्रधान कार्यलयले बताएको छ । पीडितहरूको उजुरीपछि उनको खोजीका लागि प्रहरी मुख्यालयमा रौतहट प्रहरीले पत्र पठाएको थियो । रौतहट हत्याकाण्डका मुख्य अभियुक्त आफ्ताब आलमविरुद्ध ज्यान मार्ने उद्योगको अभियोगमा अदालतमा मुद्दा दायर भइसकेको छ । थुनछेक बहस चलिरहेको छ । आलमको निर्देशनमा बम विष्फोटका घाइतेलाई एसपी लामाको गाडीले स्कटिङ गरेर इँटाभट्टासम्म पुर्याइएको खुलासा भएको छ । उनीहरूलाई इँट्टाभट्टामा राखेर ज्युँदै जलाइएको थियो । उनले त्यसबापत आलमसँग ४० लाख रकम लिएको आरोप समेत लिएको छ । करिब १२ वर्षअघि रौतहट जिल्लास्थित राजपुर फरहदवामा भएको बम काण्डका मुख्य आरोपी भनिएका नेपाली काङ्ग्रेसका सांसद तथा पूर्वमन्त्री मोहम्मद आफताव आलम पक्राउ परेका छन्। जिल्ला प्रहरी कार्यालयको विशेष टोलीले रौतहट निर्वाचन क्षेत्र नम्बर २ बाट निर्वाचित सदस्य आलमलाई आइतवार बिहान पक्राउ गरेको हो। पहिलो संविधान सभाको निर्वाचनको पूर्वसन्ध्यामा 'बूथ कब्जा गर्ने उद्देश्यले' बम बनाउने क्रममा विष्फोट हुँदा कम्तीमा दुईजनाको घट्नास्थलमै मृत्यु भएको थियो। तर उक्त घट्नामा परि घाइते भएका अन्य १३ जनालाई समेत जिउँदै इँटाभट्टामा जलाएर मारेको अभियोग आलममाथि लागेको थियो।
त्रिभुवन विमानस्थलमा श्री र यतीका जहाज ठोक्किए,काठमाडौं : त्रिभुवन अन्तर्राष्ट्रिय विमानस्थलमा दुईवटा विमान ठोक्किएका छन्। पार्किङ गरि राखेको यती एयरलाइन्सको जहाजलाई श्री एयरलाइन्सको जहाजले छुदा सामान्य घटना भएको हो। विमानस्थलका प्रवक्ता प्रतापबाबु तिवारीले विराटनगरबाट आएको श्रीको जहाज पार्किङमा लैजाँदै गर्दा यतीको जहाजसँग ठोक्किएको बताए। उनका अनुसार जहाज ठोक्किएको भएपनि मानवीय क्षति भने भएको छैन।जहाजमा सामान्य क्षति मात्र भएको छ।
उद्योगी ज्योति र छोरी सुरुचीलाई तीन दिन थुनामा राख्न अनुमति,"काठमाडौं : हाउजिङ निर्माणमा ठगी गरेको आरोपमा पक्राउ परेका उद्योगी रुप ज्योति र उनकी छोरी सुरुची ज्योतिलाई थुनामा राखेर अनुसन्धान गर्न काठमाडौं जिल्ला अदालतले अनुमति दिएको छ। बिहीबार राति त्रिभुवन अन्तर्राष्ट्रिय विमानस्थलबाट पक्राउ परेका बाबु रुप र छोरी सुरुचीलाई तीन दिन थुनामा राखेर अनुसन्धान गर्न अदालतले अनुमति दिएको अदालतका स्रेस्तेदार आनन्द श्रेष्ठले जानकारी दिए। अदालतले थुनामा राखेर अनुसन्धान गर्न अनुमति दिएपछि महानगरीय प्रहरी परिसर काठमाडौंले अनुसन्धान सुरु गरेको छ। प्रहरीले पाँच दिन थुनामा राखेर अनुसन्धान गर्न अनुमति मागे पनि अदालतले तीन दिनको म्याद दिएको हो। ज्योति उद्योगपति तथा पूर्वअर्थराज्यमन्त्री हुन्। बालुवाटारका वीरेन्द्रमान श्रेष्ठलगायतलाई ज्योतिले बाँसबारीस्थित हाउजिङको फ्ल्याट एक करोड २६ लाख रुपैयाँमा पास गरिदिन्छु भनेर पैसा बुझेका थिए। सोही ठगी काण्डमा संलग्न भएको आरोपमा छोरीलाई पनि पक्राउ गरिएको प्रहरीको भनाइ छ। श्रेष्ठको उजुरीका आधारमा ज्योतिलाई पक्राउ गर्न प्रहरीले २०७५ मंसिरमा पक्राउ पूर्जी जारी गरेको थियो। तर, ज्योतिले सर्वोच्च अदालत गई निषेधाज्ञा जारी गराएका थिए। सर्वोच्चले आफ्नै अन्तरिम आदेशको विपक्षमा गत मंगलबार फैसला सुनाएपछि ज्योति पक्राउ परेका हुन्। उद्योगपति तथा पूर्वमन्त्री रुप ज्योतिसँगै छोरी सुरुची पनि पक्राउ"
१८ लाखसहित हुण्डी कारोबारी पक्राउ,"वीरगन्ज : वीरगन्जबाट प्रहरीले तीन हुण्डी कारोबारीलाई १८ लाख रुपैयाँसहित पक्राउ गरेको छ। पक्राउ परेका तीनैजना भारतीय नागरिक हुन्। प्रहरीले भारतको बिहार राज्यको सुगौली बजार घर भएका २२ वर्षीय बिक्की कुमार, भारतकै रक्सौल नागा रोडका २६ वर्षीय सुधीरकुमार र त्यही स्थानका ३० वर्षीय साहिद आलमलाई पक्राउ गरेको हो। वीरगन्जको रजतजयन्ती चोकमा सवारीसधान र पैदल यात्रुको चेकजाँच गर्ने क्रममा तीन मोटरसाइकलमा रक्सौलबाट वीरगन्ज आउदै गरेको अवस्थामा उनीहरु पक्राउ परेको पर्साका प्रहरी उपरीक्षक सोमेन्द्र सिंह राठौरले जानकारी दिए। प्रहरीले उनीहरुको साथबाट श्रोत नखुलेको १८ लाख रुपैयाँ नगद बरामद गरेको छ। पक्राउ परेका तीनैजना हुण्डीको कारोबारी रहेको भन्दै प्रहरी उपरीक्षक राठौरले उनीहरुलाई जिल्ला प्रहरी कार्यालयको हिरासतमा राखेर थप अनुसन्धान भइरहेको बताए।"
डाक्टर लिएर सेना पुग्यो बस्तीमा,"लाल (बारा) : निजगढ नगरपालिका १० लालस्थित गुम्बामा लामा भाषा पढ्दै गरेका केही बालबालिकाको टाउकोमा अचानक अनौठो रोग देखा परेपछि लामागुरु साङगे छिरिङ चिन्तित भए। उनले निजगढको स्वास्थ्य केन्द्रमा आफ्ना शिष्यको उपचार समेत गराए । तर उपचारबाट टाउकोमा देखिएको घाउ पूर्णरुपमा ठिक नभएपछि उनको चिन्ता बढ्दै गयो । घाउ पाक्ने र पिप निस्कने समस्या गुम्बाका अन्य बालबालिकामा पनि देखिन थाल्यो । सरुवा रोगझैं अनौठो प्रकृतिको घाउ सबैमा देखिन थालेपछि छिरिङ तीन महिनादेखि उपचारको खोजिमा भौतारिए। घाउ फैलदै जानुको कारण समेत उनले थाहा पाउन सकेनन् । गुम्बामा अध्ययनरत २५ बालबालिकालाई एकैसाथ उपचार गराउन छिरिङका लागि असम्भव थियो । लामा पोशाक लगाएर गुम्बामै पढ्न बसेका बालबालिकाको स्वास्थ्यप्रति चिन्तित छिरिङले गाउँमै पुगेको नेपाली सेनाको टोलीलाई आफ्ना समस्या सुनाए । छिरिङले समस्याबारे बताएपछि नेपाली सेनाको टोली बिहीबार चिकित्सक लिएर लाल पुग्यो । सेनाले लालमै स्वास्थ्य शिविरको आयोजना गरेर गुम्बाका बालबालिकाको टाउकोमा आएको घाउ जाँच गरे । जाचँपछि इन्फेक्सनका कारण घाउ भएको बताउँदै चिकित्सकले सुझावसहित औषधि दिए ।उपचारपछि लामागुरु छिरिङले राहत महसुस गरे। 'ठूलै समस्या हो कि भन्ने चिन्ता थियो, तर आज डाक्टरले जाँचेर रोग नभई इन्फेक्सनका कारण भएको र आवश्यक सुझाव दिएपछि राहत मिलेको छ, ' छिरिङले भने, 'अब चिकित्सकले भनेजस्तै खाना, पानीमा ध्यान दिनेछौं। त्यसपछि पनि कम नभए पुनः सम्पर्क गर्न भन्नुभएको छ, त्यसै गर्छौं।' शिविरमा सेनाले बालबालिकासँगै अन्य स्थानीयको समेत स्वास्थ्य जाँच गरेको छ । ग्रामीण भेगमा रहेको लालमा प्राथमिक स्वास्थ्य सेवा मात्रै उलपब्ध छ। स्वास्थ्यमा गम्भीर समस्या देखिए उपचारका लागि स्थानीय निजगढ, वीरगन्ज जान बाध्य छन् । गाउँमै आएको शिविरमा स्वास्थ्य जाँच गराउन स्थानीयको भीड् देखियो । बालबालिकासँगै स्थानीयले स्वास्थ्य जाँच गराए । अधिकांशमा छालाको समस्या देखियो । चिकित्सकले औषधि र आवश्यक सुझाव दिए र पिउने पानीका कारण समस्या देखिएको हुनसक्ने भन्दै उमालेर पिउन आग्रह गरे । खाना र सरसफाईमा ध्यान दिन सचेत गराए । स्थानीयलाई लक्षित गर्दै सेनाले बस्तीमै पुगेर शिविरको आयोजना गरेपछि स्थानीय खुशी देखिएका थिए । शिविरमा स्थानीय संघसंस्था समेत साथ दिए । शिविर नेपाली सेनाको २८ नम्बर बाहिनी अड्डा जीतपुर, सिद्धिबक्स गण आधाभार, चन्दननाथ गण कलैया, द्रुतमार्ग सडक निर्माण कार्यदल बेसक्याम्प निजगढले संयुक्त रुपमा आयोजना गरेको थियो । निजगढ नगरपालिका, क्लिन सोसाइटी नेपाल सिमरा र योङ स्टार युनाइटेड क्लबले शिविरलाई सफल बनाउन स्थानीय स्तरबाट सहयोग गरेका थिए। शिविरमा उपसेनानी डा रक्षा भण्डारी राणासहित स्थानीय अस्पतालका फिजिसियन अभिषेक पटेल, नेपाली सेनाको मेडिकल टिम, निजगढ नगरपालिकाको स्वास्थ्यकर्मीलगायतले स्थानीयको स्वास्थ्य जाँच गरेका थिए । शिविरमा चार सयभन्दा स्थानीयले स्वास्थ्य जाँच गरे । ठूलो संख्यामा स्थानीय उपस्थित भएपछि सिद्धिबक्स गणका प्रमुख सेनानी प्रकाश थापाले शिविरले राहत पुगेको आफू विश्वस्त रहेको बताए । गाउँमा शिविरको आयोजना हुने सुनेपछि ढाडको समस्या देखाउन आएका जिल्लप वाईवा सेनालाई देखेपछि अचम्मित बने । 'सेनाले बन्दुक चलाउँछ भन्ने त थाहा थियो तर मान्छे पनि जाँच्दो रहेछ,' वाइवाले सुनाए । गाउँमा शिविरको आयोजना गरेपछि स्थानीयलाई धेरै राहत मिलेको वाइवाले बताए । 'सुरुमा गुम्बाका बालबालिकाको समस्याबारे थाहा पाएपछि चिकित्सक लिएर आउने योजना बनायौं। तर स्थानीयलाई पनि लक्षित गरेर शिविर नै आयोजना गर्यौं,' प्रमुख सेनानी थापाले भने, 'धेरै संख्यामा स्थानीय आउनुभएको छ । पक्कै पनि शिविरले केही राहत पुग्यो भन्नेमा विश्वस्त छौं ।' शिविरमा निजगढ नगरपालिकाकी उपप्रमुख लिलादेवी लामिछाने सेनाले नागरिकको स्वास्थ्यप्रति देखाएको चासोको प्रशंसा गरिन् । सेनाले शिविरमै स्कुले बालबालिकालाई लक्षित प्रकृति संरक्षण सम्बन्धी चेतनामुलक कक्षा समेत संचालन गरेको थियो। सिद्धिबक्स गणका सेनानी योगेश महत, पर्सा राष्ट्रिय निकुञ्जका प्रमुख संरक्षण अधिकृत अमिर महर्जनलगायतले स्कुले बालबालिका र स्थानियलाई वन र वन्यजन्तु संरक्षणमा स्थानीयको भूमिकाको विषयमा सहजीकरण गरेका थिए।"
कारागार र हिरासतको बिजोक : क्षमताभन्दा दोब्बर कैदी,"काठमाडौं : महान्यायाधिवक्ताको कार्यालयले ३७ जिल्लामा गरेको कारागार अनुगमन प्रतिवेदनले कैदी र थुनुवाको विकराल अवस्था उजागर गरेको छ। मुलुकभरिका २४ वटा कारागारको वस्तुस्थिति बुझ्न अनुगमन गर्न सरकारी वकीलको टोली खटाइएको थियो। प्रतिवेदनले कारागारमा क्षमताभन्दा करिब दुई गुणा बढी कैदी थुनुवा रहेको औंल्याएको छ। अनुगमनमा भौतिक अवस्थाअन्तर्गत कारागार कक्षको आकार, क्षमता, संख्या, हावा प्रवेशको अवस्था, पानी चुहिने नचुहिने, महिला, पुरुष, बालबालिका साथमा रहे नरहेका, चर्पी, नुहाउने, लुगा धुने स्थान, सरसफाइ एवं सुरक्षा व्यवस्था लगायत हेरिएको थियो। अनुगमन गरिएका कारागारमा कैदी थुनुवाको संख्या ७ हजार २ सय ४३ थियो। ती कारागारको जम्मा क्षमता भने ३ हजार ८ सय ६० रहेको प्रतिवेदनले औंल्याएको छ। कारागारमा ६ हजार ८ सय २६ जना पुरुष र ४ सय १७ जना महिला छन्। उनीहरूमा आ िश्रत रहेका नाबालक ३२ जना छन्। बाँके, बर्दिया, नवलपरासी, चितवन, कञ्चनपुर, प्युठान र रूपन्देही लगायतका जिल्लाका कारागारमा क्षमताभन्दा बढी कैदी र थुनुवा रहेको पाइएको छ। अदालतभन्दा टाढा थुनुवा र कैदी राख्दा सुनुवाइमा अदालत वा मुद्दा हेर्ने निकायमा उपस्थित गराउन र आफन्त तथा कानुन व्यवसायीसँग भेटघाट गर्न कठिन भएको समेत प्रतिवेदनले औंल्याएको छ। हिरासततर्फ ३७ जिल्लाका ५२ प्रहरी कार्यालय र कसरास्थित चितवन राष्ट्रिय निकुञ्जको गरी जम्मा ५३ हिरासत कक्षको पनि अनुगमन गरिएको छ। हिरासत कक्षको अन्य भौतिक अवस्थालाई हेर्दा कक्षहरू विभिन्न आकारका, अधिकांशमा घाम, हावा र उज्यालो सामान्य रहेको र धेरैमा भ्यान्टिलेसन जस्ता साना झ्याल रहेको पाइएको छ। धेरैजसोमा चर्पी र नुहाउने कक्ष अपर्याप्त छन्। अधिकांश हिरासतमा सरसफाइ सामान्य छ। अधिकांश कारागार र हिरासतमा सुत्न खाट नभएको पनि प्रतिवेदनले औंल्याएको छ। सवारीसाधन अभावले उपचार गराउन लैजान र अदालतमा उपस्थित गराउनसमेत असहज छ। कतिपय कारागारमा स्वास्थ्यकर्मीको पद रिक्त रहेको तथा औषधि पर्याप्त छैन। कैदी र थुनुवाको नियमित स्वास्थ्य परीक्षण गराइँदैन। प्रतिवेदनअनुसार आफन्त तथा कानुन व्यवसायीसँग भेटघाट गर्ने छुट्टै कोठा नभएकाले कैदी र थुनुवाको गोपनीयता कायम हुन नसक्ने स्थिति छ। धेरैजसो कारागार र हिरासतमा कैदी तथा थुनुवाको लागि औपचारिक शिक्षा र साक्षरता कार्यक्रम छैनन्। कारागारमा कैदी र थुनुवालाई एकै ठाँउमा राख्ने गरिएको पाइएको छ। कम उमेरका कैदीलाई अलग राख्नुपर्ने कानुनी व्यवस्था छ। फरक किसिमका क्षमता भएका, तेस्रो लिंगी र ज्येष्ठ नागरिकका लागि हिरासत र कारागारमा विशेष प्रबन्ध छैन। ज्येष्ठ नागरिक ऐन बमोजिमको कैद छुटबारे स्पष्ट नहुँदा त्यस्ता कैदीको कैद छुटको निर्णय हुन नसकेको स्थिति छ। अनुगमनमा कतिपय हिरासत र कारागारमा पानीको समस्यासमेत देखिएको छ। खोटाङमा कारागार तथा संखुवासभामा हिरासत कक्ष र कारागार टाढा रहेकोले सुनुवाइमा बन्दीलाई अदालतमा उपस्थित गराउन समस्या छ। अनुगमनमा कतिपय कारागारमा सीप विकास एवं रोजगारमूलक कामका अवसरको अभाव पाइयो। कारागार प्रशासनमा क्रियाशील जनशक्तिको कानूनी उत्तरदायित्व धेरै भए पनि उत्प्रेरणाको अभाव रहेको प्रतिवेदनले औंल्याएको छ। कारागारमा दरबन्दी बमोजिमका कर्मचारीको अभाव खट्केको छ। कतिपय कारागार कार्यालय सहायक र सहयोगी तहका कर्मचारीबाट चलेको स्थिति दर्शाइएको छ। नयाँ कानूनी व्यवस्थाको बारेमा कारागार प्रशासनमा सलग्न अधिकांश कर्मचारीहरु जानकार नभएको देखिएको छ। महान्यायाधिवक्ता कार्यालयले अनुगमनकाक्रममा धेरै स्थानमा हिरासत र कारागार कक्षको भौतिक पूर्वाधारको अवस्था कमजोर रहेको औंल्याउँदै दोहोरो हावा र पर्याप्त प्रकाश पुग्ने, कक्ष भित्रै शौचालय, स्नानकक्ष, अध्ययन कक्ष र मनोरन्जन स्थलको व्यवस्था हुनसक्ने गरी कक्षको न्यूनतम मापदण्ड सहितको हिरासत र कारागार कक्ष निर्माण गर्न सुझाएको छ। अन्तर्रा्ष्ट्रिय अभ्यास समेतलाई दृष्टिगत गरी थुनुवा तथा कैदीहरुका लागि आवश्यक न्यूनतम पूर्वाधार र सुविधाको स्पष्ट मापदण्ड निर्धारण गरी लागू गर्न प्रतिवेदनमा भनिएको छ। यस्तै सबै पुराना र जीर्ण कारागार र हिरासत कक्ष रहेका जिल्लामा हाल कायम रहेका सवै कैदी तथा थुनुवालाई सहजरुपमा राख्न सकिने गरी निर्धारित मापदण्ड अनुसार प्रथमिकताका साथ नयाँ कारागार र हिरासत निर्माण गर्न पनि सुझाइएको छ। अनुगमन गरिएका धेरैजसो कारागारको अवस्था भौतिकरुपमा जोखिमपूर्ण देखिएको भन्दै पुराना र जिर्ण कारागार मर्मत सुधारको लागि पर्याप्त वजेटको व्यवस्था गरी सुधार कार्य थाल्नसमेत भनिएको छ। यस्तै कारागारको क्षमताभन्दा बढी भएका कैदी र थुनुवालाई कम कैदी र थुनुवा भएको कारागारमा तथा निजहरुको पायक पर्ने स्थानमा स्थानान्तरण गर्न वा कारागारको अन्य वैकल्पिक व्यवस्था गर्न पनि प्रतिवेदनले भनेको छ। प्रतिवेदनले पाँच सय वा सो भन्दा वढी कैदी र थुनुवा रहेका कारागारहरुमा कारागार भित्रै उपचार केन्द्र बनाउनसमेत सिुफारिस गरेको छ। यस्तै हिरासत तथा कारागारका विरामीहरुको लागि निःशुल्क औषधिको व्यवस्था गर्न भनिएको छ। थुनुवा तथा गम्भीर रोगी, जेष्ट नागरिक, तेस्रो लिङ्गी, फरक किसिमले सक्षम वन्दीहरु, गम्भीर अपराधका कैदीहरुलाई समानताको सिद्दान्त प्रतिकूल नहुने गरी पृथकीकरण गरी राख्ने गरी व्यवस्थापन गर्नुपर्ने देखियो, प्रतिवेदनले भनेको छ। १६ वर्षदेखि माथि १८ वर्षभन्दा कम उमेरका वालवलिकालाई पनि बाल सुधार गृहमा राख्नुपर्ने कानुनी व्यवस्थाका कारण प्रत्येक प्रदेशमा कम्तिमा एक एकवटा वाल सुधारगृह स्थापना गर्न प्रश्ताव पनि गरिएको छ। सरकारले प्रत्येक बालसुधार गृहमा कक्षा ८ देखि १२ कक्षासम्म अध्यापन गराउने गरी कक्षा संचालन गर्ने, विद्यालयको पाठ्यक्रममा व्यवसायिक, सीपमूलक र चरित्र सुधारजस्ता विषय समावेश गर्ने र बाल सुधारगृहको स्तरोन्नति गरी बाल सुधार गृहलाई नमुना विद्यालयको रुपमा परिणत गर्नु उचित हुने सुझावसमेत दिइएको छ। उक्त प्रतिवेदनलाई महान्यायाधिवक्ता अग्नि खरेलले बुधबार राज्यव्यवस्था समितिमा पेश गरेका थिए।"
बसमा प्रधानाध्यापक मृत भेटिए,बाजुरा : बाजुराका लागि धनगढीबाट छुटेको जय मालिका यातायातको ना ६ ख १७९२ नम्बरको बसमा बिहीबार एक जना यात्रु मृत फेला परेको जिल्ला प्रहरी कार्यालय बाजुराले जनाएको छ। धनगढीबाट बाजुरा आउँदै गरेको उक्त बसमा हिमाली गाउँपालिका ७ बाँधुका ५० वर्षीय दलबहादुर शाही मृत अवस्थामा भेटिएको प्रहरी नायव उपरीक्षक उद्धवसिंह भाटले जानकारी दिए ।मृतक शाही हिमाली गाउँपालिका ५ रुडीमा रहेको रुपाली आधारभूत विद्यालयका प्रधानाध्यापक हुन्। बिहीबार पोष्टमार्टम गरी शव आफन्तको जिम्मा लगाइएको प्रहरी उपरीक्षक भाटले जानकारी दिए। शुक्रबार कैलालीको मोहना नदीमा शाहीको दाहसंस्कार गरिएको आफन्तले जनाएका छन्। गाडी चालक कृष्ण विष्टका अनुसार अछामको चौखुट्टमा यात्रु सकुशल रहेका र बाजुराको बुढीगंगा नगरपालिका८ मा रहेको रिठा बजार आउँदा मृत अवस्थामा भेटिएको बताए। चौखुट्टेमा चिया खान बस रोकिएको समयमा सकुशल भेटिएका शाही रिठा बजार आइपुगेपछि मृत अवस्थामा भेटिएको गाडी चालक विष्टले बताए।
भारतको नक्साविरुद्ध गोरखामा प्रदर्शन,"गोरखा : भारतको नक्सामा नेपाली भूभाग समेटिएको विरोधमा गोरखामा विरोध कार्यक्रम भएको छ। सत्तारुढ नेकपाका युवा संगठन तथा विद्यार्थीले शुक्रबार दिउँसो हरमटारी चोकमा विरोध प्रदर्शन गरेका हुन्। पूर्वएमाले निकट विद्यार्थी संगठन अनेरास्ववियु र युवा संघ नेपाल तथा पूर्वमाओवादी निकट विद्यार्थी संगठन अखिल क्रान्तिकारी र युवा संगठन वाईसीएल गोरखाले हरमटारीचोकमा कोणसभा गरेका हुन्। कार्यक्रममा अनेरास्ववियु जिल्ला अध्यक्ष सञ्जीव थापामगर, विद्यार्थी नेता प्रविण श्रेष्ठ, राजन आले मगरलगायतले सम्बोधन गरेका थिए। भारतले नक्साबाट नेपालको भूमि तत्काल नहटाए चरणबद्ध संर्घष गर्ने चेतावनी उनीहरुले दिएका छन्। भारतीय विस्तारवादले नेपालको लिम्पियाधुरादेखि लिपुलेकसम्मको भूमि अतिक्रमण गरी नेपालको सार्वभौम अखण्डतामाथि ठाडो हस्तक्षेत्र गरेको भन्दै तत्काल कूटनीतिक पहलमार्फत सच्याउन सरकारसँग माग गरेका छन्। भारतले एकतर्फी रुपमा नेपालको भूमी समेटेर नक्सा सार्वजनिक गर्नु नेपालको सार्वभौमिक अखण्डतामाथिको हस्तक्षेपको भएको भन्दै नेपाली जनताले त्यसलाई कुनै हालतमा स्वीकार गर्न नसक्ने बताएका हुन्। नक्सा सच्याउनका लागि राजनीतिक तथा कूटनीतिक पहलका लागिसमेत सरकार गम्भीर हुनुपर्ने उनीहरुको भनाइ छ।"
उद्योगपति तथा पूर्वमन्त्री रुप ज्योतिसँगै छोरी सुरुची पनि पक्राउ,"काठमाडौं : उद्योगपति तथा पूर्व अर्थराज्यमन्त्री रूप ज्यतिसँगै उनकी छोरी सुरुची पनि पक्राउ परेकी छिन् । हाउजिङ कारोबारका नाममा ठगी गरेको आरोपमा उद्योगपति रुप ज्योति बिहीबार बेलुका त्रिभुवन अन्तराष्ट्रिय विमानस्थलबाट पक्राउ परेका थिए । विमानस्थलबाट उनीसँगै छोरी सुरुचीलाई पनि पक्राउ गरिएको महानगरीय प्रहरी परिसरका प्रवक्ता डिएसपी होबिन्द्र बोगटीले जानकारी दिएका छन्। बोगटीका अनुसार बालुवाटारका वीरेन्द्रमान श्रेष्ठलगायतलाई ज्योतीले बाँसबारीस्थित हाउजिङको फ्ल्याट एक करोड २६ लाख रुपैयाँमा पास गरिदिन्छु भनेर पैसा बुझेका थिए। सोही ठगी काण्डमा संलग्न भएको आरोपमा छोरीलाई पनि पक्राउ गरिएको प्रहरीको भनाइ छ । बाबुछोरीलाई नै बिहीबार राति पक्राउ गरेपनि प्रहरीले बिहीबार रुप ज्योतिलाई मात्रै पक्राउ गरेका जानकारी दिएको थियो । उजुरीका आधारमा ज्योतीलाई पक्राउ गर्न प्रहरीले २०७५ मंसिरमा पक्राउ पूर्जी जारी गरेको थियो। तर, ज्योतीले सर्वोच्च अदालत गई निषेधाज्ञा जारी गराएका थिए। सर्वोच्चले आफ्नै अन्तरिम आदेशको विपक्षमा गत मंगलबार फैसला सुनाएपछि ज्योति पक्राउ परेका हुन्।"
"आज हरिबोधनी एकादशी, तुलसीको विवाह गरिँदै","काठमाडौं : कार्तिक शुक्ल एकादशीका दिन आज तुलसीको पूजा आराधना गरी हरिबोधिनी एकादशी पर्व मनाइँदैछ । हरिबोधिनी एकादशीका दिन तुलसीसँग भगवान् दामोदर 'विष्णु' को विवाह र विशेष पूजा गरी मनाउने वैदिक परम्परा छ । आषाढ शुक्ल एकादशी अर्थात् हरिशयनी एकादशीका दिनमा क्षीरसागरमा निदाएका विष्णु आज ब्युँझने भएकाले यो एकादशीलाई हरिबोधिनी वा प्रबोधिनी एकादशी पनि भनिन्छ। हरिशयनीदेखि हरिबोधिनी एकादशीका दिनसम्म चार महिना विष्णुका भक्तले तुलसीको व्रत गरी विशेष पूजा आराधना गर्दछन् । विष्णु क्षीर सागरमा सुतेकाले यी चार महिना विवाह ब्रतवन्धजस्ता मांगलिक कार्य नगरिने परम्परा छ । यस समयमा खोला, नदी नालामा बाढी पहिरो आउने र सर्पजस्ता जीवको भयका कारण यात्रा नगर्नु शुभ मानिन्छ । हरिशयनी एकादशीका दिन घरघरमा रोपेर विशेष पूजा गरिएको तुलसीको मठमा गाईको गोबर र रातो माटोले पोतेर सिँगारी फूल मालाले सजाएर विष्णुको तुलसीसँग विवाह गरिन्छ। तुलसी विष्णुप्रिया भएकाले यस दिन तुलसीको विवाह विष्णुसँग गर्ने परम्परा बसेको हो । तुलसीको मठ नजिकै विष्णुको प्रतीकका रुपमा निगालाको लिङ्ग गाडेर विधिपूर्वक पूजा गरिन्छ । कात्तिक महिनाभर सबै देवदेवी तुलसीमै निवास गर्छन् भन्ने शास्त्रीय वचन रहेको धर्मशास्त्रविद् एवं नेपाल पञ्चाङ्ग निर्णायक समितिका अध्यक्ष प्राडा रामचन्द्र गौतमले बताए।। आदिकालदेखि पूजाको परम्परा बसेको तुलसीको महिमा वैज्ञानिकरुपमा पनि लाभदायक प्रमाणित भएको छ । यसैले तुलसीको मठ हुने घरलाई तीर्थ समान मानिन्छ । तुलसीको सुगन्धले दश दिशा पवित्र हुन्छ भनिन्छ । तुलसीको पूजा गरिएको घरमा यमदूत पनि पस्दैनन् भन्ने आस्थाका कारण हिन्दू धर्मावलम्बीले घरमा तुलसीको मठ बनाउँछन् । तुलसीको पात, डाँठ, वा फूलको रस रुघाखोकी र औलोलगायत रोगका लागि औषधि हुन्छ । यो रस शरीरमा लगाएर सुतेमा लामखुट्टेले टोक्दैन । तुलसीको मठ भएको स्थल वरपर विषालु सर्प पनि आउँदैनन् । मठको वरपर वहने हावाले विषालु कीटाणुलाई नष्ट गर्दछ । मलेरिया रोग उत्पन्न गर्ने वायुलाई नष्ट गर्न सक्ने शक्ति तुलसीमा भएको आधुनिक विज्ञानले समेत प्रमाणित गरेको छ । शरद ऋतुभर सबै प्राणीका लागि तुलसीलाई महाऔषधि मानिन्छ । कात्तिक महिनामा तुलसीको माला लगाउँदा र एक लाख तुलसी पत्र विष्णुलाई अर्पण गर्दा मनोकाङ्क्षा पूरा हुन्छ भन्ने धार्मिक विश्वास छ । गरुड पुराणमा उल्लेख भएअनुसार यस महिनामा एउटा तुलसी पत्र भगवान् विष्णुलाई अर्पण गर्दा १० हजार गाई दान गरे बराबरको फल मिल्दछ भनी व्याख्या गरिएको अध्यक्ष गौतमले जानकारी दिए। आजका दिन भगवान् विष्णुको मूर्तिलाई रथमा राखी यात्रा गराउने प्रचलन पनि छ । रात्रिमा 'गोविन्द उठ्नुस् तपाई सुते जगत् सुत्छ, तपाई उठे जगत् उठ्छ,' भन्दै शङ्ख, घण्ट र ढोल बजाएर विष्णुलाई जगाउने गरिन्छ । यसको प्रतीकका रुपमा मानवका पाँच ज्ञानेन्द्रीय र पाँच कर्मेन्द्रीय एवं मन गरी ११ वटालाई जित्न उपयोग गरिने वाल्मीकि विद्यापीठका सहप्राध्यापक श्रीराम सापकोटाले बताउनुभयो । 'यसका लागि चार महिनासम्म उपासना गरेर श्रद्धा भक्तिसाथ हरिबोधिनी एकादशीका दिनमा भगवान् विष्णुको विशेष पूजा गर्दा ११ वटै जाग्छन् भन्ने विश्वास छ,' उनले भने । किसानले उखुको बोट मठमा गाड्छन् । आजको दिन अन्न खान नहुने भएकाले सखरखण्ड, पिँडालु र वनतरुल उसिनेर फलाहार गरिन्छ । यसरी व्रत गरेमा पापको नाश भई पुण्य वृद्धि हुने र मोक्ष प्राप्ति हुन्छ भन्ने धार्मिक विश्वास छ । ठूलो एकादशी पनि भनिने आजको एकादशी व्रतले हजार अश्वमेध यज्ञ तथा राजसूय यज्ञ गरे बराबरको फल पाइने शास्त्रीय मान्यता छ । कात्तिक महिनामा भगवान् विष्णुलाई भक्तिपूर्वक सम्झी गरिएको स्नान, दान, जप र होमले फल पाइने एवं सय जन्मका पापबाट मुक्ति मिल्ने प्रसङ्ग शास्त्रमा वर्णन गरिएको छ । आजका दिन काठमाडौँ उपत्यकाका चार नारायण, भक्तपुरको चाँगुनारायण, काठमाडौँका शेष नारायण, इचँगुनारायण र विशङ्खुनारायण स्थानमा विशेष मेला लाग्दछ । यहाँ जान नसक्नेले काठमाडौँको उत्तरमा रहेको बूढानीलकण्ठ नारायणस्थानको दर्शन गर्दा चार नारायणको दर्शन र पूजा गरे बराबरको फल पाइने विश्वास गरिन्छ । आजै देशभरका नारायण स्थान र मन्दिरमा विशेष पूजा गरी यो पर्व मनाइन्छ । बूढानीलकण्ठमा आजदेखि कात्तिक २६ गते पूर्णिमासम्म विशेष मेला लाग्ने नारायणस्थान मठका मठाधीश स्वामी निगमानन्दले बताउनुभयो । बूढानीलकण्ठमा हरि 'विष्णु' र हर 'शिव' दुवै देवताको मूर्ति छ । ठूलो ढुङ्गामा हरि र हर दुवैको मूर्ति भएको विश्वकै दुर्लभ शिला मानिने भएकाले यहाँ वार्षिक लाखौँ पर्यटक आउने गरेका छन् । उपत्यकाका चार नारायण, बूढानीलकण्ठका साथै देशभरका नारायण मन्दिरमा आज भक्तजनको विशेष भीड लाग्ने गर्छ । आजदेखि मार्गशीर्ष कृष्ण पञ्चमीका दिनसम्म तुलसीको हवन गर्न हेराउनु नपर्ने धार्मिक मान्यता छ । त्यसपछि हवन 'होम' जुरेका दिनमात्र तुलसी पूजा उद्यापन गर्न हुने विधि छ । यसरी चार महिने तुलसी पूजा समापन हुन्छ।रासस"
११ महिनाको वर्ष !,"काठमाडौं : २०७७ साललाई ११ महिना बनाउने पर्वसुधार राष्ट्रिय कार्यान्वयन समितिको प्रस्ताव सरोकारवालाले अस्वीकार गरेका छन्। संस्कृति पर्यटन तथा नागरिक उड्डयन मन्त्रालयबाट गठित पर्वसुधार समितिले पुनः अघि सारेको ११ महिने वर्षविरुद्ध मन्त्रालयबाटै गठित नेपाल पञ्चांग निर्णायक समितिले लागू हुनै नसक्ने बताएको छ। पर्वसुधार समितिले पञ्चांगसँग छलफल बिनै ०७७ साललाई ११ महिना बनाउने अवधारणा बिहीबार सार्वजनिक गरेको हो। यसअघि ०६५ सालमा मन्त्रिपरिषद्ले निर्णय गरी ०६७ साललाई ११ महिने बनाउने भनी घोषणा गरेको थियो। पर्वसुधार समितिका अध्यक्ष हरिनारायण मल्लका अनुसार ०६६ सालको सौर्य महिना चैतलाई हटाइ त्यसको सट्टा ०६७ वैशाख बनाउने निर्णय गरेको थियो। धार्मिक पर्वहरूको समय बिग्रेकाले पर्व सुधार आवश्यक छ, उनले भने, चार दिसा बिग्रँदा चार धामको आधार नष्ट हुन्छ त्यसैले सच्याउनुपर्छ। उनका अनुसार धर्मशास्त्रका शब्दहरू नबदल्न राशि नक्षत्र र महिनाका नाउँ पनि ११ महिना सार्न आवश्यक छ। पञ्चांग निर्णायक समितिका अध्यक्ष प्राध्यापक डारामचन्द्र गौतमले सरकारले १० वर्षपछि पुनः ०७७ साललाई ११ महिना बनाउने विषय शास्त्रसिद्ध कुरो नभएकाले लागू गर्न असम्भव भएको बताए। यसमा पञ्चांग सहमत हुनै नसक्ने उनको भनाइ छ। भारतमा १५० वर्षदेखि ११ महिना बनाउनुपर्छ भने पनि अहिलेसम्म सम्भव भएको छैन, गौतमले अन्नपूर्णसँग भने, ७२ वर्षमा एक दिन वर सर्छ तर सूर्य र चन्द्रमाको गति नमिलेजस्तो देखिए पनि २७ डिग्री पुगेपछि आफैं मिल्छ। २१६ वर्षसम्म नमिलेमात्र सच्याउनुपर्ने उनको तर्क छ। उनले भने, राजनीति र भूगोल फरक भए पनि दक्षिण एसियाको संस्कृति एउटै भएकाले सच्याउने हो भने दक्षिण एसियाका सबै देश एक भएरमात्र सच्याउनु पर्छ। अन्तर्राष्ट्रिय पञ्चांग निर्णायक समितिका अध्यक्ष एवं नेपाल पञ्चांगका पूर्वअध्यक्ष प्राध्यापक डा माधव भट्टराईले सरकार यसअघि यो विषयमा चुकिसकेकाले पुनः मन्त्रिपरिषद्बाट निर्णय गर्नुअघि गम्भीर भएर सोच्नुपर्ने बताए। धर्मसंस्कृतिजस्तो संवेदनशील विषयमा सरकारले हचुवाको भरमा निर्णय गर्नै हुँदैन, जनताले त २०६५ सालमै सरकारलाई ११ महिना मान्दैनौं भनेर जवाफ दिइसके, उनले भने। उनका अनुसार ११ महिना बनाउँदा महाशिवरात्री मनाउन भारतबाट आउने हजारौंको संख्यामा साधुसन्त र जोगी फागुनमा आउँदा माघमै सकिएको हुन्छ। भट्टराईले भने, ११ महिना लागूको निर्णय भयो भने सारा संसार अर्कोतिर हुन्छ। पञ्चांग तयार पार्दा मिनेटमात्र होइन सेकेन्डको महत्व हुन्छ। पर्वसुधार समितिका संयोजक मल्लले ११ महिना बनाउनेमा पञ्चांग निर्णायक समितिको सहमति नभएको स्वीकारे। पञ्चांगको निहीत स्वार्थ छ, त्यहाँ संलग्न र अन्य केही फलित ज्योतिषीले कमाइ कम हुने वा पेशा विस्थापित हुने भनेर विरोध गरेका हुन्, उनले भने, २०७७ सालमा मलमास छ, यो १३ महिनाको हुन्छ त्यसैले घटाउन लागेका हौं। उनले २०७७ सालमा सम्भव नभए ०८० सालमा भए पनि घटाउने जानकारी दिए। पुष्पकमल दाहाल प्रधानमन्त्री रहेका बेला संस्कृतिमन्त्री गोपाल किँराती र सचिव छविराज पन्त हुँदा ०६७ को वैशाख महिनामा पर्ने महिना अधिकमासलाई साधारण सरह गरी चान्द्र पर्वहरू एक महिना वर तान्ने निर्णय गरिएको थियो।"
ठगीको आरोपमा उद्योगपति तथा पूर्वमन्त्री रुप ज्योती पक्राउ,"काठमाडौं : ठगीको आरोपमा उद्योगपति एवं पूर्व अर्थराज्यमन्त्री रुप ज्योतीलाई प्रहरीले पक्राउ गरेको छ। महानगरीय प्रहरी परिसर टेकुको टोलीले उनलाई बिहीबार राति त्रिभुवन अन्तर्राष्ट्रिय विमानस्थलबाट पक्राउ गरेको हो। उनले घर पास गरिदिन्छु भन्दै ठगी गरेको उजुरीको आधारमा प्रहरीले पक्राउ गरेको जानकारी परिसरका प्रवक्ता डिएसपी होबिन्द्र बोगटीले दिए। बोगटीका अनुसार बालुवाटारका वीरेन्द्रमान श्रेष्ठलगायतलाई ज्योतीले बाँसबारीस्थित हाउजिङको फ्ल्याट एक करोड २६ लाख रुपैयाँमा पास गरिदिन्छु भनेर पैसा बुझेका थिए। उजुरीका आधारमा ज्योतीलाई पक्राउ गर्न प्रहरीले २०७५ मंसिरमा पक्राउ पूर्जी जारी गरेको थियो। तर, ज्योतीले सर्वोच्च अदालत गई निषेधाज्ञा जारी गराएका थिए। सर्वोच्चले आफ्नै अन्तरिम आदेशको विपक्षमा गत मंगलबार फैसला सुनाएपछि ज्योती पक्राउका लागि प्रहरीलाई सहज भएको हो। डिएसपी बोगटीले भने, हामीले पीडितको उजुरी र अदालतको आदेशलाई टेकेर ज्योतीलाई पक्राउ गरेका हौं। उनीमाथि थप अनुसन्धान हुन्छ।"
काठमाडौं महानगरको शौचालय पस्नै सकस,"काठमाडौं : काठमाडौं बागदरबारस्थित महानगरपालिकाको शौचालय फोहोरले भरिएर शौच गर्न नसकिने अवस्थामा पुगेको छ। महानगरका विभागहरू विभिन्न स्थानमा राखिएका छन्। बागदरबारमा भने कानुन विभागका शाखा, पञ्जीकरण विभाग, दर्ता चलानीलगायत कार्यालय सञ्चालित छन्। कानुन विभागको न्यायिक समिति पनि यही भवनमा छ। यहाँ मुद्दा वा मेलमिलापका सेवाग्राही बढी आउने गर्छन्। यही भवनमा रहेको शौचालयको अवस्था भने नाजुक छ। शौचालयको प्यानमा र बाहिर जताततै दिसा, सुर्तीका खोल र चुरोटका ठुटा भेटिन्छ। शौचालय महिनौंदेखि सफा नगरिएको देखिन्छ। दुर्गन्धले गर्दा शौचालयमा छिर्नै नसक्ने अवस्था छ। शौचालयको प्यानको छेउमा पानी लगाउन फ्लस राखिएको छ। फ्लसको माथिपट्टिको ढकनी छैन। पानी जम्मा हुने ठाउँमा चुरोट, सुर्ती र मधुका खोलले भरिएको छ। महानगरको शौचालय सफा नभएकोमा सेवाग्राहीले गुनासो गरेका छन्। महानगरकै शौचालयको हालत यस्तो छ, सेवाग्राही रत्न श्रेष्ठले भने, एक महिनाअघि आउँदा पनि शौचालयको अवस्था यही थियो। सेवाग्रही सधैँ आउने ठाउँमा सफा गर्नुपर्ने उनको भनाइ छ। महानगरको शौचालयको प्यानमा र बाहिर जताततै दिसा, चुरोटका ठुटा, सुर्ती र मधुका खोल भेटिन्छ। महानगरले सफाइ कर्मचारीसमेत राख्ने गरेको छ। हरेक वर्ष सफाइ कर्मचारीलाई तलब खुवाउन करोडौं बजेट छुट्याउँछ। यस वर्ष मात्र सफाइसम्बन्धी कर्मचारीको पारि श्रमिक, अन्य सुविधा, सफाइ सामग्री खरिद शीर्षकमा ६० करोड रुपैयाँ बजेट छुट्याएको छ। महानगरले बजेट मात्र छुट्याउने गर्छ, सरसफाइमा भने खासै ध्यान दिएको छैन, सेवाग्राहीले भने। महानगरको सरसफाइ हेर्ने जिम्मेवारी वतावरण विभागको हो। तर, विभाग प्रमुख हरिकुमार श्रेष्ठ यस विषयमा खासै जानकार नभएको बताउँछन्। सरसफाइ नभएको त होइन, उनले भने, केही ढिला भएको होला। बीचमा चाडपर्वले पनि कर्मचारी नियमित भएनन् होला। भोलि नै तुरुन्त कर्मचारी परिचालन गरी सफा गर्न लागाउँछु। सेवाग्रहीले गुनासो गर्ने ठाउँ नराख्ने उनले बताए।"
