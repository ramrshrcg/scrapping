शीर्षक,विवरण
पशुपतिनाथको जग्गा खै ?,"पशुपतिनाथ मन्दिरको जग्गा अथाह छ। तर सबै जग्गाको अभिलेखीकरण चुस्त र दुरुस्त छैन। भनिन्छ पशुपतिनाथले सबैको रक्षा गर्छन्। तर, नेपालका नेतादेखि भूमाफियाका कारण पशुपतिनाथले आफ्नै जग्गाको रक्षा गर्न सकेको देखिँदैन। प्रतीकात्मक भनाइलाई आधार मान्ने हो भने यसको सुरक्षा, रेखदेख र संरक्षण नेपाल सरकारले गर्नुपर्छ। पशुपतिनाथ मन्दिरको संरक्षण र व्यवस्थापन गर्ने जिम्मा पाएको पशुपति क्षेत्र विकास कोष आफैंमा स्वायत्त संस्था हो। कोषको अध्यक्ष संस्कृतिमन्त्री र संरक्षक प्रधानमन्त्री रहने व्यवस्था छ। कोषले संरक्षण गर्न नसके संस्कृति मन्त्रालय र मन्त्रालयले पनि नसके प्रधानमन्त्री तथा मन्त्रिपरिषद्को कार्यालयले जिम्मा लिनुपर्ने हुन्छ। तर विश्वका तीन करोडभन्दा बढी हिन्दु धर्मावलम्बीको आस्थाको केन्द्र पशुपतिनाथको हजारौं रोपनी जग्गा हराउँदासमेत कसैलाई पत्तो छैन। पछिल्लो समय पशुपतिनाथ मन्दिरका नाममा राखिएका उपत्यकामा रहेको दुई सय ३१ रोपनी १० आना जग्गा हराएको छ। कोष सञ्चालक परिषद्का कोषाध्यक्ष डा मिलनकुमार थापाको संयोजकत्वमा एक वर्षअघि गठित पशुपतिनाथको गुठी जग्गा छानबिन तथा संरक्षण समितिले तयार पारेको प्रतिवेदनले अर्बौं रुपैयाँ पर्ने उपत्यकाको जग्गा हराएको फेला पारेको हो। यसअघि तराईका रौतहट, पर्सा, बारालगायतका जिल्लामा रहेको पशुपतिनाथकै करिब ११ सय बिघा जग्गा पनि गायब भएको समाचार सार्वजनिक भएको थियो। अख्तियार दुरुपयोग अनुसन्धान आयोगले उक्त जग्गाबारे छानबिन गर्न सम्बन्धित मन्त्रालयलाई निर्देशन दिएको थियो। महालेखा परीक्षकको कार्यालयले प्रकाशन गरेको प्रतिवेदनमा पनि पशुपतिनाथका नाममा रहेका जग्गाको खोजी गर्नुपर्ने उल्लेख छ। यसअघि पशुपतिनाथ गुठीको नाममा दर्ता भएका जग्गामध्ये साबिकका लगतबाट करिब ३५० रोपनी जग्गा पनि हराएको थियो। संसद्को सार्वजनिक लेखा समितिले १३ वर्षअघि नै साढे तीन सय रोपनी जग्गा खोजी गर्न निर्देशन दिएको थियो। त्यो कामसमेत अझै हुन सकेको छैन। थापा संयोजकत्वको छानबिन समितिको प्रतिवेदनमा तत्कालीन राणा प्रधानमन्त्री चन्द्र शमशेरदेखि भूमाफियासम्मले पशुपतिको जग्गा गायब पारेको देखिएको छ। पशुपतिको जग्गा बागमतीदेखि मनोहरा नदीको बगरसम्म छरिएको देखिन्छ। श्रीपशुपतिनाथ अमालकोट कचहरी, श्रीपशुपति भण्डार तहबिल र जयवागेश्वरी भण्डार तहबिलको असुली लगतको अभिलेखका आधारमा पशुपतिनाथको नाममा भएकामध्ये दुई सय ३१ रोपनी १० आना जग्गा गायब भएको पाइएको हो। पशुपतिनाथकै नाममा रहेका अझै धेरै जग्गा गायब भए पनि त्यसको आधार फेला पार्न समितिले सकेको छैन। भण्डार तहबिलको दुई सय १३ रोपनी ७ आना, जयवागेश्वरी भण्डार तहबिलको ११ रोपनी ७ आना र अमालकोट कचहरीको ६ रोपनी १२ आना जग्गा हराएको छ। प्राप्त तथ्यांकअनुसार लगत नम्बर २४९ को पूर्वप्रधानमन्त्री चन्द्रशमशेर मोही भएको ६ रोपनी ४ आना जग्गा हराएको देखिन्छ। काठमाडौं बौद्धमा चन्द्रशमशेर मोही रहेको यो जग्गा उनका सन्तानले हडपेर खाएको पाइएको छ। पशुपतिनाथका नाममा रहेका हजारौं रोपनी जग्गा भए पनि भूबहाल र कूतबाट आम्दानी भने एकदमै न्यून छ। आम्दानीबाट परम्पराअनुसार कार्यालयबाट गर्नुपर्ने पशुपतिनाथ मन्दिरसँग सम्बन्धित पुजारी र रैरकमीको पारि श्रमिक, पूजा खर्च र जात्रापर्वको खर्च पनि धान्न गाह्रो भइरहेको छ। रैरकमीको पारि श्रमिकमा समयसापेक्ष वृद्धि भएको र जात्रा पर्वसँग सम्बन्धित खर्च पनि बढ्दै गए पनि कूत र भूबहाल नबढ्दा यी खर्च धान्न आम्दानी अपर्याप्त देखिन्छ। कोषले एकातिर हराएका जग्गाको खोजी कार्य तीव्र बनाउनुपर्ने देखिन्छ भने अर्कोतिर दशकौंअघि गरिएका आम्दानीको पुनरावलोकन गरी पुनः सम्झौता गर्न ढिला भइसकेको छ।"
मनाङमा यार्सा टिप्नेलाई आचारसंहिता,"बेसीसहर : सिजन सुरु भएसँगै हिमाली जिल्ला मनाङमा यार्सागुम्बा टिप्न जानेको भीड लाग्न थालेको छ । हिमपात र आन्तरिक व्यवस्थापनका कारण गत वर्ष भन्दा यस वर्ष ढिला गरी खर्क खुलाइएको छ । दुई साताअघि नम्ग्याखर्कमा पुर्जी खुलाइएको थियो भने अन्य स्थानमा जेठ १ गतेबाट खुला गरिएको छ । संकलनकर्तालाई यस वर्ष संकलन कार्यका लागि आचारसंहिता बनाएर कडाइ गरिएको छ । यार्सागुम्बा टिप्ने ठाउँमा हुनसक्ने अवाञ्छित गतिविधि, अमर्यादित क्रियाकलाप, गुन्डागर्दी, चोरीडकैती, लुटपाटलगायत क्रियाकलाप रोक्न कडाइ गरिएको हो । संकलनकर्तालाई नागरिकताको फोटोकपी राखेर परिचयपत्रसहित पुर्जी दिने गरिएको छ । यार्सागुम्बा टिप्न नागरिकता अनिवार्य गरिएको छ । मनाङमा यार्सा टिप्न जिल्लाबासी मात्रै नभई अन्य जिल्लाबाट पनि जाने गर्छन् । यार्सागुम्बा संकलन गर्ने क्षेत्रमा मादक पदार्थ सेवन गर्न, जुवातास खेल्न प्रतिबन्ध लगाइएको छ । विगतका वर्षमा रक्सी खाने, रक्सीसँग यार्सागुम्बा साट्ने, यार्सागुम्बा बाजी राखेर जुवातास खेल्ने प्रवृत्ति देखिएकाले यसलाई प्रतिबन्ध लगाइएको नम्ग्याखर्क व्यवस्थापन उपसमितिका अध्यक्ष याद घलेले बताए ।"
सुदूरपश्चिममा मानवसेवा आश्रम,"काठमाडौं : मानवसेवा आश्रमको सुदूरपश्चिम प्रदेश शाखा सञ्चालनमा आएको छ । सुदूरपश्चिम प्रदेश सरकारका सामाजिक विकासमन्त्री कृष्णराज सुवेदीले उक्त शाखाको मंगलबार धनगढीस्थित तारानगरमा भवन उद्घाटन गरेका हुन् । मन्त्री सुवेदीले प्रदेश सरकारले घरबारविहीन, बेसहारा तथा असहाय नागरिकको जीवन रक्षाका लागि अभिभावकत्व लिन तयार रहेको बताए । उनले प्रदेशभर रहेका सहयोगापेक्षी मानवको व्यवस्थापनमा मानवसेवा आश्रम र आश्रमजस्तै प्रकृतिका अन्य संघसंस्थासँग सहकार्य गरी अघि बढ्नु पर्नेमा जोड दिए । मानवसेवा आश्रमले २०८२ सालभित्र नेपाललाई नै घरबारविहीन, बेसहारा तथा जीवन नै जोखिममा रहेका मानवरहित नेपाल निर्माण गर्ने प्रतिवद्धता जनाएर केही वर्षदेखि काम गरिरहेको आश्रमका संस्थापक अध्यक्ष रामजी अधिकारीको भनाइ छ । हालसम्म १८ सयभन्दा बढी घरबारविहीन, बेसहारा तथा परित्यक्त नागरिकलाई उक्त आश्रमले सेवा गरिसकेको बताइएको छ ।"
"बाराका प्रमुख मालपोत अधिकृतसहित ६ विरुद्ध मुद्दा, २ करोड ५० लाख बिगो","काठमाडौं : भूमिसुधार तथा मालपोत कार्यालय कलैया बाराका प्रमुख मालपोत अधिकृत तत्कालीन कार्यालय प्रमुख (मालपोत अधिकृत) राजराजेश्वर त्रिवेदीसहित ६ जनाविरुद्ध २ करोड ५० लाख बिगो माग दाबीसहित मुद्दा दायर गरिएको छ। प्रमुख मालपोत अधिकृत त्रिवेदीसहित रजिस्ट्रेसन फाँट नम्बर ३ का फाँटवाला मदनप्रसाद गुप्ताविरुद्ध अख्तियार दुरुपयोग अनुसन्धान आयोगले बुधबार विशेष अदालतमा मुद्दा दायर गरेका हो। फाटवाला गुप्ताले २०७४ कात्तिक २० देखि २०७५ साउन २८ सम्ममा सक्कली नगदी रसिद प्रयोग गरी ३ करोड ३८ लाख र नक्कली रसिद प्रयोग गरी १ करोड ३५ लाख गरी ४ करोड ७३ लाख संकलन गरेको देखिएकोमा संकलित राजश्व रकममध्ये २ करोड ५० लाख ८६ हजार खाई मासेको तथा हिनामिना गरेको देखिएको अख्तियारको आरोप पत्रमा उल्लेख छ। उनले आफू कार्यरत रहेको अवधिमा बुझिलिएको राजश्व रसिद, पारित गरेका सक्कलै लिखत र सोसँग सम्बन्धित अन्य कागज प्रमाण, लिखत दर्ता किताब, राजश्व रसिदको कार्यालयप्रति समेतका महत्वपूर्ण कागजात सम्बन्धित कार्यालयमा नबुझाएको नदेखिएको छ। उक्त कार्यालयमा एउटा फाँटसँग सम्बन्धित कुनै पनि सक्कल कागजात, बैंक भौचर समेत नरहेको अवस्थामा नै अन्तरिक तथा अन्तिम लेखापरीक्षण समेत भएको देखिएको छ। सरकारी कार्यालयबाट संकलन भएको राजश्व कानुन बमोजिम सम्भव भएसम्म सोही दिन नभए त्यसको भोलिपल्ट सम्बन्धित राजश्व खातामा जम्मा गरी राजश्व जम्मा गरेको भौचर समेत नत्थी गरी तोकिएको ढाँचामा आर्थिक विवरण तयार गरी कार्यालय प्रमुखले प्रमाणित गरी अभिलेख सुरक्षित राख्नुपर्ने व्यवस्था छ। तर प्रचलित कानुन बमोजिम तोकिएको समयभित्रमा सम्बन्धित राजश्व खातामा दाखिला नगरी खाइमास्ने कार्य गर्दा पनि कुनै ध्यान नदिएको भन्दै प्रमुख मालपोत अधिकृत त्रिवेदीलाई प्रतिवादी बनाइएको छ। प्रमुख त्रिवेदी, फाँटवाला गुप्ता र लेखापाल युगल किशोर ठाकुरले भ्रष्टाचार निवारण ऐन बमोजिम कारवाहीको मागदाबी गरिएको छ। उनीहरूविरुद्ध १० वर्षसम्मको कैद र चुहावट भएको राजस्वको दोब्बर जरिवानाको सजायको माग दाबी गरिएका छ। लेखापरीक्षक विरुद्धपनि मुद्दा मालपोत कार्यालय, कलैयाको आन्तरिक लेखा परीक्षण तथा अन्तिम लेखा परीक्षण गर्नेविरुद्ध पनि मुद्दा दायर गरिएको छ। कोष तथा लेखा नियन्त्रक कार्यालय, बाराका लेखापालद्वय प्रवीण गौतम र कमल खतिवडा र महालेखा परीक्षकको कार्यालय, बबरमहल काठमाडौंका निर्देशक अजयकुमार सापकोटाविरुद्ध अख्तियारले मुद्दा दायर गरेको छ। लेखा परीक्षण गर्दा सक्कल कागजातबिना नै करोडौ रुपैयाँ राजस्व हिनामिना भएको, नक्कली राजश्व रसिदको प्रयोग गरिएको तथा कार्यालयका सक्कल कागजात लुकाएको तथ्यलाई अन्देखा गरी भएगरेका तथ्य लोप गरी लेखा परीक्षणका आधारभूत सिद्धान्त विपरीत बदनियतपूर्वक लेखा परीक्षण प्रतिवेदन तयार गरेको अख्तियारको आरोप पत्रमा उल्लेख छ। तीनै जना लेखापरीक्षकविरद्ध तीन महिनादेखि एक वर्षसम्म कैद र १० हजार रुपैयाँदेखि ५० हजार रुपैयाँसम्म जरिवानाको माग दाबी गरिएको छ। सुब्बासहित ५ विरुद्ध अर्को मुद्दा अख्तियारले भूमिसुधार तथा मालपोत कार्यालय, कलैया बाराका आर्थिक वर्ष २०७४०७५ मा रजिस्ट्रेसन फाँट नं ३ मा कार्यरत फाँटवाला (नायब सुब्बा) मदनप्रसाद गुप्तासहित ५ जनाविरुद्ध अर्को मुद्दा दायर गरेको छ। कागजात लुकाउन गुप्तालाई सहयोग गर्ने निजी ड्राइभर सुनीलकुमार पटेल, बरबुझारथ नगरी बदनियतपूर्वक आफ्नो फाँटमा भएका अनियमितता लुकाउने मनसायले आफूसँगै लाने र नष्ट गर्ने मनसाय राखी अनाधिकृतरुपमा लुकाउने कार्य गरेको देखिएकोले मालपोत कार्यालय, कलैयाका लेखापाल युगल किशोर ठाकुर, मालपोत कार्यालय, सिमराका नायव सुव्बा शत्रुधन राउत र भूमिसुधार तथा मालपोत कार्यालय, पर्साका कार्यालय सहयोगी निरजकुमार गुप्ताविरुद्ध अख्तियारले मुद्दा दायर गरेको हो। निजी ड्राइभर सुनीलकुमार पटेलको घरमा कागजात लुकाएको अवस्थामा अख्तियारले बरामत गरेको थियो। गुप्ताले आफू मालपोत कार्यालय, बारामा कार्यरत रहेको अवधिमा बुझिलिएका राजश्व रसिद, निजले पारित गरेका सक्कलै लिखत र सोसँग सम्बन्धित अन्य कागज प्रमाण, लिखत दर्ता किताब, समेतका महत्वपूर्ण कागजातहरू आफू समेतको मिलेमतो र प्रत्यक्ष संलग्नतामा सरुवा भएर अन्यत्र कार्यालमा जाँदा समेत कानून बमोजिम बरबुझारथ नगरी बदनियतपूर्वक आफ्नो फाँटमा भएका अनियमितता लुकाउने मनसायले आफूसँगै लाने र नष्ट गर्ने मनसाय राखी अनाधिकृतरुपमा लुकाउने कार्य गरेमा , लेखापाल युगल किशोर ठाकुर, मालपोत कार्यालय, सिमराका नायव सुब्बा शत्रुधन राउत र भूमिसुधार तथा मालपोत कार्यालय, पर्साका कार्यालय सहयोगी निरजकुमार गुप्ताले मदनप्रसाद गुप्तालाई सहयोग गरेका थिए। गुप्ता, ठाकुर, राउत र गुप्तालाई ६ महिनादेखि एक वर्षसम्म कैद र १० हजार रुपैयाँदेखि ५० हजार रुपैयाँसम्म जरिबानाको माग दाबी गरेको छ। डाइभर पटेललाई मतियारको सजाय मागिएको छ।"
टेलिभिजनको कार्यालयमा तोडफोड गर्ने विरुद्ध मुद्दा,"वीरगन्ज : वीरगन्जको श्रीपुरमा रहेको एभिन्युज खबर टेलिभजिन च्यानलको ब्यूरो कार्यालयमा गत सोमबार भएको तोडफोडमा संलग्न रहेका पाँचजना विरुद्ध जिल्ला प्रहरी कार्यालय पर्सामा बुुधबार जाहेरी परेको छ । एभिन्युज खबर च्यानलका पर्सा संवाददाता हरिशंकर शर्माले तोडफाडमा संलग्न रहेको भन्दै वीरगन्ज महानगरपालिका१३ का वडाध्यक्ष तुफान फारुक अन्सारी, वीरगन्ज१० का निखिल वर्णवाल, दिपराज बर्मा, विशाल कुमार र नूर आलम विरुद्ध बुधबार जिल्ला प्रहरी कार्यालय पर्सामा किटानी जाहेरी दिएका हुन् । यसअघि घटना भएकै दिन तोडफोडमा संलग्नहरुलाई पक्राउ गरी कारवाहीको माग गर्दै शर्माले जिल्ला प्रहरी कार्यालय पर्सामा ठाडो उजुरी दिएको भए पनि प्रहरीले उनीहरुलाई पक्राउ गर्न चासो नदेखाएको भन्दै बुधबार शर्माले किटानी जाहेरी दिएका हुन् । जिल्ला प्रहरी कार्यालय पर्साका प्रवक्ता प्रहरी नायव उपरीक्षक अनन्तराम शर्माले भने किटानी जाहेरीमा नाम उल्लेख भएकाहरुको खोजी कार्य प्रहरीले गरिरहेको भए पनि फेला पर्न नसकेको बताएका छन् । वीरगन्जमा एभिन्यूज टेलिभिजनको कार्यालय तोडफोड"
अन्नपूर्णकर्मी आचार्यसहित तीन पत्रकार सम्मानित,"धरान : अन्नपूर्ण पोस्ट्का सुनसरी सम्वाददाता रत्नप्रसाद आचार्यसहित तीन पत्रकार सम्मानित भएका छन्। पत्रकारिताको माध्यमबाट सामाजिक विकृति र विसंगतिविरुद्ध काम गरेको भन्दै उनीहरूलाई धरानबाट प्रकाशित 'दिव्य रोशनी साप्ताहिक' को १५ औं वार्षिकोत्सवमा सम्मान गरिएको हो। अन्नपूर्णकर्मी आचार्यलाई दिव्य रोशनीकी सम्पादक तथा प्रकाशक मनिता चाम्लिङले आफ्ना बाबु गोरखा भुतपूर्व सैनिक स्व प्रभुराम राईको नाममा स्थापना गरिएको उत्कृष्ट सामाजिक पत्रकारिता पुरस्कार प्रदान गरियो। नेपाल पत्रकार महासंघ प्रदेश १ का अध्यक्ष विक्रम लुईटेल, सम्पादक चाम्लिङ र अग्रज पत्रकार हर्ष सुब्बा र समाजसेवी मानबहादुर विक लगायतले आचार्यलाई नगद ५ हजार ५ सय ५ रुपैयाँसहित सम्मान पत्र प्रदान गरे। क्रियाशील महिला पत्रकार पुरस्कार धरानकी जमुना श्रेष्ठ र सिर्जनशील युवा पत्रकारिता पुरस्कार तारा लामगादेलाई प्रदान गरियो। दुबैजनालाई नगद ५ हजार ५ सय ५ रुपैयाँसहित सम्मानपत्र प्रदान गरियो। महिला संजाल धरानकी अध्यक्ष सविता राई र समाजसेवी राजीव हलुवाईलाई पनि दोसल्ला ओडाएर सम्मान गरियो। राईले महिला तथा वालवालिकाको क्षेत्रमा र हलुवाईले स्वास्थ्य र सामाजिक क्षेत्रमा काम गर्दे आएका छन्।"
पूर्व सभासद् साह र उनका पति महतो थुनामुक्त,"काठमाडौं : आफ्नै शिशुलाई अस्पतालमा बेवारिसे छोडेको अभियोगमा मुद्दा दायर गरिएका पूर्व सभासद गायत्री साह र उनका श्रीमान् राजेश महतो थुनामुक्त भएका छन्। ललितपुर जिल्ला अदालतका न्यायाधीश महेन्द्रबहादुर कार्कीको इजलासले साहलाई साधारण तारेखमा रिहा गरेको छ। त्यस्तै महतोलाई २० हजार धरौटी माग गरिएकोमा सो बुझाएर उनी पनि थुनामुक्त भएका छन्। गत बैशाख २२ गते साह र महतोद्वयलाई ललितपुरस्थित मेडिसिटि अस्पताल परिसरबाट प्रहरीले पक्राउ गरेको थियो। बेवारिसे ढंगले शिशु छोडेको किटानी जाहेरी मेडिसिटि अस्पतालले दिएपछि प्रहरीले उनीहरूलाई अस्पतालबाटै पक्राउ गरेको थियो। उनीहरूलाई मुलुकी अपराध संहिता २०७४ को दफा १८१ को उपदफा (१) अनुसार मुद्दा दायर गरिएको थियो। उक्त उपदफा अनुसार नवजात शिशु, बालबालिकालाई आफुले हेरचाह वा स्याहार सम्भार गर्ने कर्तव्य भएको व्यक्तिले परित्याग गर्न वा वेवास्ता गरि छोड्न नहुने उल्लेख छ। त्याग वा वेवास्ता गरेको पाइएमा कसुर गर्ने वा गराउने व्यक्तिलाई तीन वर्षसम्म कैद र तीस हजार रुपैयाँ जरिवाना हुने संहितामा उल्लेख छ। अस्पतालको हेलचेक्रयाईंका कारण डाउन सिन्ड्रोम भएको शिशु जन्मिएको दाबी महतो दम्पत्तिको छ। शिशुलाई बेवास्ता गरेको नभई थप उपचारका लागि अस्पतालमा राखिएको महतोले बताउँदै आएका छन्। अदालतको आदेशपछि खुशी व्यक्ति गर्दै महतोले न्याय पाएको बताए। उनले भने, प्रहरीले जर्बजस्ती पक्राउ गरेपनि न्यायालयले न्याय दिएको छ। भएको के हो ? गायत्री साहले मेडिसिटी अस्पतालमा गत वर्ष फागुन २८ गते बच्चा जन्माएकी थिइन्। बच्चा जन्मिएपछिको रिपोर्टमा अस्पतालले शिशुको स्वास्थ्य अवस्था ठिक रहेको जनाएको थियो। तर, केही दिनपछि अस्पतालले नै भारतमा पठाएको नमुना परीक्षणबाट शिशुमा डाउन सिन्ड्रोम रहेको खुलेको थियो। त्यसपछि साह दम्पत्तिले डा निरासिंह श्रेष्ठ र उनी कार्यरत मेडिसिटी अस्पतालको गम्भीर लापरबाहीको सिकार आफूहरु भएको भन्दै शिशुको डिस्चार्ज लेटर लिन अस्वीकार गरेका थिए। उनीहरुले अझैसम्म पनि डिस्चार्ज लेटर लिएका छैनन्। यही विषयलाई लिएर अस्पतालले उनीहरुविरुद्ध उजुरी दिएको थियो। सोही उजुरीका आधारमा उनीहरूलाई प्रहरीले पक्राउ गरेको थियो। मेडिसिटी अस्पतालकै डा श्रेष्ठको सल्लाह अनुसार साह दम्पत्ति उनको निजी क्लिनिकमा नियमित गर्भ परीक्षण गर्दै आएका थिए। तीन महिनामा गरिने परीक्षण नगरिदिँदा शिशुमा रहेको क्रिटिकल डाउन सिन्ड्रोम पत्ता नलागेको दाबी उनीहरुको छ। अस्पतालले गल्ती ढाकछोप गर्न आफूहरूलाई सिकार बनाएको साह दम्पत्तिको दाबी छ। अस्पतालले भने यसमा आफ्नो लापरबाही नरहेको दाबी गरेको छ। पूर्वसभासद् गायत्री साह र उनका श्रीमान पक्राउ पूर्व सभासद् साह र उनका श्रीमान अदालतमा उपस्थित"
विश्व सम्पदा सूचीबाट हटाउने चेतावनीपछि तिलगंगागुहेश्वरी सडक बन्द,"काठमाडौं : पशुपति क्षेत्र विकास कोषले तिलगंगा ताम्रगंगा सडक बन्द गरेको छ । २०६४ सालमा तिलगंगाबाट गुह्येश्वरीसम्मको उक्त जंगलमा खोलिएको ६ सय ७५ मिटर लामो कच्ची सडक बन्द गरिएको हो । संयुक्त राष्ट्रसंघीय शैक्षिक, वैज्ञानिक तथा सांस्कृतिक संगठन (युनेस्को) ले सात वर्षअघि सवारी आवागमन नरोके पाशुपत क्षेत्रलाई विश्वसम्पदा सूचीबाट हटाउने चेतावनी दिएको थियो । सर्वोच्च अदालतले पनि युनेस्कोको मापदण्डविपरित पाशुपत क्षेत्रमा अनधिकृत ढंगले खोलिएको उक्त सडक र संरचना हटाउन आदेश दिएको थियो । संयुक्त राष्ट्र संघ युनेस्को मुख्य कार्यालय पेरिसबाट ११ मे २०१२ मा पठाएको पत्रबाट सो सडक बन्द नगरे पाशुपत क्षेत्रलाई नै विश्व सम्पदाको सूचीबाट हटाउने चेतावनी दिँदै आएको थियो । उक्त तिलगंगा ताम्रगंगा सडक बन्द गर्न पुरातत्व विभाग र कोषसमेतलाई ध्यानाकर्षण गराइ पत्राचार गरे पनि बन्द गर्ने काम हुन सकेको थिएन । कोषका सदस्यसचिव डा प्रदीप ढकालले मंगलबारदेखि तिलगंगाबाट गुहेश्वरी निस्कने सडक बन्द गरिएको जानकारी दिए । पाशुपत क्षेत्रको श्लेष्मान्तक वनको धार्मिक क्षेत्रलाई अतिक्रमण गरी मापदण्डविपरित सो खण्डमा सडक खुलाउने एवं निर्माण गर्ने काम भएसँगै उक्त कार्य विवादित बन्दै आएको छ । सडक बन्द गर्न पर्खाल लगाउने गरी कोषले ठेक्का लगाइसकेको ढकालको भनाइ छ । तर आवाजावतमा समस्या हुने भन्दै स्थानीय जनप्रतिनिधिले भने मंगलबारै ठेकदारलाई काम नगर्न भन्दै अवरोधको प्रयास गरेका थिए । गौशाला र चाबहिलमा हुने जामका कारण सास्ती पाएका सवारी साधनलाई छोटो सडक भएकाले पछिल्ला दिनमा उक्त सडकमा चाप बढेको छ । दैनिक ट्रक, टिपर र पानी बोक्ने ट्यांकर सहितका सवारी गुड्ने गरेका छन् । ग्रयाबेल समेत नबिछ्याएको सडकमा ठूला र भारी सवारी गुड्दा पाशुपत क्षेत्रका सम्पदामै जोखिम बढ्न थालेको भन्दै सम्पदाप्रेमीले पनि सडक बन्द गर्ने कोषलाई दबाब दिँदै आएका थिए ।"
"वनमा बढ्दो डढेलो, दशककै बढी क्षति","कैलाश जोशीगीता कुँवर धनगढी : गर्मी मौसम सुरु भएसँगै अछामका वनमा डढेलो लाग्ने क्रम बढेको छ । डढेलो नियन्त्रणका विभिन्न प्रयास भए पनि वनमा आगलागी भने रोकिन सकेको छैन । अछामको कुल भूभागको ६२७७ प्रतिशत जमिनमा वन रहेको सरकारी तंथ्याक छ । सुख्खा याम सुरुदेखि नै ११ वटा सामुदायिक वनको दुई हजार एक सय हेक्टर वनमा पूर्ण रुपमा डढेलो लागेको र ९ वटा सामुदायिक वनको एक हजार दुई सय हेक्टर क्षेत्रफल वनमा आंशिक रुपमा डढेलो लागेको डिभिजन वन कार्यालय अछामले जनाएको छ । वर्षेनी गर्मीयाममा वनमा डढेलो लाग्ने क्रम घट्नुको साटो बढ्दो क्रममा रहेको डिभिजन वन कार्यालय अछामका सहायक वन अधिकृत सन्तोष ढुंगानाले बताए । प्राकृतिक र मानवीय दुई कारणले वनमा डढेलो लाग्ने गरेको छ, त्यसमा पनि मुख्य कारण मानवीय क्रियाकलाप नै हो, उनले भने प्राकृतिक कारण एकदमै न्यून छ, घाँस उमार्ने मनसायले वनमा डढेला लगाउने कारण ३० प्रतिशत, चुरोटविडि, सलाइका काटी लगायत सामना ननिभाई फाल्ने कारण १५ प्रतिशत र सामुदायिक वनमा रिसिबी फेर्न, गैर काष्ठ वन पैदावार संकलन गर्न तथा सुकेको काठ निकाल्ने कारण ५ प्रतिशत रहेको छ । वन डढेलो नियन्त्रणका लागि सरकारी तवरबाट संघसंस्था परिचालन, विद्यालय सचेतना, सञ्चार माध्यम मार्फत सूचना प्रवाह, सूचना बोर्ड व्यवस्थापन लगायत काम भए पनि तथ्यांक अनुसार बन डढेलो लाग्ने क्रम बढ्दो छ । विभिन्न ठाउँमा लागेको आगो नियन्त्रणका लागी टोली परिचालन गरिएको शसस्त्र प्रहरी बल नेपाल गुल्म हेडक्वाटर अछामका प्रहरी नायव उपरीक्षक कृष्ण विष्टले बताए । कैलालीका वनमा पनि क्षति डढेलोका कारण कैलालीको वनमा क्षति पुगेको छ । डिभिजन वन कार्यालय, कैलालीका सहायक वन अधिकृत रामऔतार चौधरीका अनुसार यस वर्षको डढेलोका कारण हालसम्म कैलालीमा ४० प्रतिशत बढी वन क्षेत्रमा क्षति पुगेको छ । कैलालीमा दुई लाख पाँच हजार हेक्टर वन क्षेत्र रहेको छ । कैलालीमा बसन्ता, बाह्रबन, भारताल, चुरे लगायत ठूला र घना बनजंगल तथा दर्जनौ सामुदायिक वन छन् । स्थानीयका अनुसार १० वर्ष यताकै ठूलो डढेलो अहिले लागेका हो । डढेलोले वनमा रहेका साना ठूला सबै रुख जलेर नष्ट हुनुका साथै हरिया डाँडा पूरै खरानी र कालो भएका छन् । एक स्थानीय ८० वर्षीय हरिबहादुर खनालले यस्तो डढेलो भएको आफूले कहिल्यै नदेखेको बताए ।"
चरिकोटबाट काकडभिट्टासम्म बस सेवा सुरु,"दोलखा : दोलखा सदरमुकाम चरिकोटबाट झापा जिल्लाको काकडभिट्टासम्म बस सेवा सञ्चालनमा आएको छ । रोल्वालिङ यातायात सहकारी संस्था लि, अरनिको यातायात सेवा समिति, बिपी यातायात तथा पूर्वको मेची यातायातको संयुक्त पहलमा बुधवारबाट दोलखाझापा बस सेवाबाट जोडिएको हो । चरिकोटकाकडभिट्टा बस सेवा सञ्चालन हुनुअघि चरिकोटबाट बर्दिवाससम्म मात्र बससेवा सञ्चालनमा थियो । बर्दिवासबाट अर्को सवारी साधन चढ्नुपर्ने बाध्यता यात्रुहरुलाई थियो । रोल्वालिङ यातायात सहकारी संस्थाका अध्यक्ष बालकृष्ण आचार्यले काकडभिट्टा जान लागेको रोल्वालिङ यातायात सहकारीमा आवद्ध बसका चालकलाई खादा लगाई चरिकोटकाकडभिट्टा बस सेवा सञ्चालन भएको औपचारिक रुपमा जानकारी दिएका हुन् । एउटा बस दैनिक चरिकोटबाट अपरान्ह २ बजे काकडभिट्टाको लागि छुट्ने छ भने काकडभिट्टाबाट अपरान्ह २ बजे चरिकोटका लागि छुट्ने आचार्यले बताए । चरिकोटदेखि काकडभिट्टासम्मको भाडा एकहजार एकसय निर्धारण गरिएको छ । यात्रुको चापलाई हेरी आवश्यक परेमा बसको संख्या बढाइने अध्यक्ष उनले बताए । चरिकोट काकडभिट्टासम्म सिधा बस सेवा सञ्चालन हुँदा आफूहरुलाई आवतजावत गर्न सजिलो भएको चरिकोटमा मजदुरी गरिरहेका भारदहका रामदयाल महतोले बताए । रोल्वालिङ यातायात सहकारी संस्था लिमिटेड, अरनीको यातायात सेवा समिति, बिपी यातायात तथा मेची यातायातको सहमतिमा बस सेवा सञ्चालनमा ल्याइएको रोल्वालिङ यातायात सहकारीले बताएको छ ।"
सिलीगुडीबाट २४ किलो सुनसहित ६ जना पक्राउ,"काँकडभिट्टा : भारतको पश्चिम बंगालस्थित सिलीगुडीबाट २४ किलो सुनसहित ६ जनालाई भारतीय प्रहरीले पक्राउ गरेको छ । म्यानमारको मोरे बोर्डरबाट भारत भित्र्याइएको सुन भारतको मणिपुरदेखि गुहाटी, कुचिविहार, जलपाईगुढीहुँदै सोमबार राति सिलीगुड़ी ल्याइएको सुन बरामद गरेको भारतीय प्रहरीले जनाएको छ। उक्त सुन भारतीय भुमी हुँदै नेपाल ल्याउन खोजेको हुनसक्ने भारतको डाइरेक्टर अफ रिवेन्यू इन्टलेजिन्स (डीआरआई) को टोलीले आशंका गरेको छ। नेपालको काकँडभिट्टा बोर्डरदेखि सिलीगुडीको दूरी २८ किलोमिटर मात्र रहेको र भारतको मुख्य सहरमा बिक्री नगरी सिलीगुडीसम्म सुन ल्याइपुर्याएकाले नेपालतर्फ लैजान लागेको होकी भन्ने डीआरआईको आशंका छ। सुनसहित पक्राउ पर्नेमा भारत मणिपुर इम्फाल निवासी २२ वर्षीय मोहम्मद नुमन, सोही ठाउँका २४ वर्षीय मोहम्मद लुकमान, २९ वर्षीय हफीज मिसबाहुद्दीन, ४१ वर्षीय मोहम्मद जमील अहमद, २७ वर्षीय मोहम्मद दाउद अहमद र २८ वर्षीय मोहम्मद वसीम खान रहेको पश्चिम बंगाल पुलिसले जानकारी दियो। सोमबार राति सिलीगुड़ी बद्र्धमान रोडस्थित विशाल मेघा मार्ट नजिकै तीनवटा बसबाट उनीहरुलाई २४ किलो सुनसहित पक्राउ गरेको प्रहरीको भनाई छ। बरामद गरिएको सुनमा २० वटा एकएक किलो र २५ वटा ४१२५ किलोग्रामको बिस्कुट रहेको छ। जसको भारतीय कुल मुल्य ८ करोड बढी पर्छ। पक्राउ परेका ६ जनालाई सुनसहित मंगलबार सिलगुढी अदालतमा पेश गरिएको छ। सिलगुढीबाट उनीहरुले सुन नेपाल पुर्याउने कि भारतीय बजारमै खपत गर्ने तयारी गरिरहेको विषयमा अनुसन्धान भइरहेको मिजोरमका प्रहरी महानिरीक्षक एलएच शान्लियानाले बताए। नेपालको प्रदेश १ का अधिकांश सुन पसलमा नेपाल बैंकले बिक्री गरेको भन्दा बढी सुन खपत भइरहेको विभिन्न समयमा गरिएको अनुसन्धानले देखाइरहँदा भारतीय भूमिको प्रयोग गरेर सिलीगुडी आइपुगेको सुन नेपालनै भित्रने होकी भन्ने आशंका भारतीय पुलिसमा छ।"
ट्याक्टरमा च्यापिएर चालकको मृत्यु,विराटनगर : मोरङको बुढीगंगा गाउँपालिका ७ स्थित एसटीएल इँटा भट्टाभित्र ट्याक्टरमा च्यापिएर बुधबार दिउँसो चालकको मृत्यु भएको छ। बालुवा बोकेको को २ त ५१४ नम्बरको ट्याक्टरको डाला र इन्जिनको भागले च्यापिएर चालक भोजपुर हतुवागढी गाउँपालिका ९ हसनपुरका २५ वर्षीय भरत राईको मृत्यु भएको हो। मोरङ प्रहरीका प्रवक्ता डीएसपी घनश्याम श्रेष्ठका अनुसार इँटा भट्टाभित्र कम्पाउण्डवाल बनाउन बालुवा लिएर गएको ट्याक्टर उकालो जाने क्रममा ब्याक हुँदा अगाडिको इन्जिनको भाग उचालिएर दुर्घटना भएको हो। उचालिएको इन्जिनको भाग र डालाले च्यापेर चालक राई घाइते भएका थिए। गम्भीर घाइते राईको उपचारका क्रममा विराटनगरको नोबेल शिक्षण अस्पतालमा मृत्यु भएको डीएसपी श्रेष्ठले बताए। शव पोस्टमार्टमका लागि कोसी अस्पतालमा राखेर घटनाको अनुसन्धान सुरु गरिएको छ।
माओवादीलाई कपडा सिलाएको आरोपमा विस्थापित परिवार अझै सकेन घर फर्किन,"बझाङ : सशस्त्र द्वन्द्वको सुरुको वर्षमै रोल्पाको साविक जेलवाङ गाविसबाट विस्थापित एक परिवार अझै घर फर्कन सकेको छैन। यो परिवार २५ वर्षदेखि बझाङ सदरमुकाम चैनपुरमा गिट्टी कुटेर गुजारा गरिरहेको छ। देशमा शान्ति सम्झौता भएर संघीय लोकतान्त्रिक गणतन्त्र स्थापना भइसक्दा पनि यो परिवार घर जाने खर्च जुटाउन नसकेर यतै छ। ८४ वर्षीय दलवीर दमाई र उनकी ५६ वर्षीया पत्नी विमा दमाई रहर हुँदाहुँदै पनि घर जान सकेका छैनन्। चैनपुरको बाहुली खोलामा गिट्टी कुटिरहेको अवस्थामा भेटिएका दलवीरले भने 'मर्ने बेला आइसक्यो। गाउँमै गएर मर्ने रहर थियो तर खर्च नभएर परिवारलाई गाउँ लैजान सकिनँ।' गाउँमा सिलाई कटाई गर्ने दलवीर दमाई तत्कालीन द्वन्द्वका बेला विद्रोही माओवादीका कपडा सिलाएको आरोपमा राज्य पक्षले यातना दिएपछि थातथलो छोडेर २०५१ सालमा विस्थापित भएका हुन्। ज्यान नै जानेसम्मको परिस्थिति आइलागेपछि दलवीर जहान परिवारसहित झोलीतुम्बा लिएर सुर्खेत नेपालगञ्ज हुँदै २०५४ सालमा बझाङ आएको उनी बताउँछन्। ज्याला मजदुरी गरेर जीवननिर्वाह गर्दै आएका दलवीर दमाईको परिवारले घर छोडेको २५ वर्ष भयो। तर उनको स्मृतिमा गाउँको घर र खेतीपाती आइरहन्छ। 'रोल्पामा खरले छाएको सानो घर थियो। खेतीपाती पनि थियो', उनी सम्झन्छन्, 'अहिले कस्तो भएको होला ?' चैनपुरमा डेरामा बस्दै आएका दलवीर र विनासँग गाउँबाट आउँदा एक छोरा र एक छोरी थिए। तर जेठा पाँच वर्षअघि विरामी भएर बिते। छोरी पनि केही वर्षअघि आफ्नो बाटो लागिन्। बझाङ आएपछि जन्मिएका छोरा छोरी ठूला भइसके। छोरा बाबुआमासँगै काम गर्छन् भने छोरीको यतै घरजम भइसकेको छ। विनाको हालसम्म नागरिता बनेको छैन। छोराको पनि नागरिता बनाउन बाँकी छ। द्वन्द्वपीडितले राज्यबाट पाउने सेवा सुविधा पनि यो परिवारले पाउन सकेको छैन। सदरमुकाम चैनपुर बसेको यतिका वर्षसम्म पनि कसैले घर फर्कन पहल नगरिदिएको उनको गुनासो छ। रोल्पा घरजान टिकट खर्च, भत्केको घर मर्मत, आवश्यक भाँडाकुँडा र लत्ताकपडा जोहो गर्ने ५०६० हजार खर्च जुटाउन सके जहान परिवारसहित घर जाने उनको योजना छ। तर यतिको खर्च जुटाएर गाउँ फर्किन्छु भन्ने उनलाई लागेको छैन। 'मेरो नामको सानो जमिन छोराको नाममा नामसारी गर्न मन छ', उनी इच्छा सुनाउँछन्, 'घर जानै नपाएरै मरिने हो कि भन्ने चिन्ता छ।'"
विराटनगरका व्यापारीसँग नेपाल र भारतको परिचयपत्र !,विराटनगर : विराटनगरमा व्यापार गर्दै आएका एक व्यवसायीको साथमा नेपाली र भारतीय गरी दोहोरो परिचयपत्र भेटिएपछि उनलाई पक्राउ गरिएको छ । उनको साथबाट दुबै परिचयपत्र बरामद पनि गरियो । दुबै परिचयपत्रमा उल्लेख भएको ठेगानाको आधारमा उनको साथमा दोहोरो नागरिकता समेत रहेको बुझिने प्रहरीले बताएको छ । विराटनगर महानगरपालिका१४ मा बस्दैआएका व्यापारी ३६ वर्षीय विमलेशकुमार साहको साथमा नेपाली सवारी चालक अनुमतिपत्र (लाइसेन्स) र भारतीय आधार कार्ड भेटिएको हो । सवारी चेकजाँचको क्रममा भेटिएको लाइसेन्स र भारतमा बनेको आधार कार्ड दुबै प्रहरीले बरामद गरेको छ । विराटनगरमा खाद्यान्न व्यापार गर्दै आएका उनलाई प्रहरीले मंगलबार राति ९ बजे विराटनगर३ खार्जीबाट पक्राउ गरेको हो । साह चढेको को २६ प ३१६७ नम्बरको मोटरसाइकललाई रोकेर चेकजाँच र खातलासी गर्ने क्रममा प्रहरीले पर्सभित्र आधारकार्ड पनि भेटेपछि उनलाई पक्राउ गरिएको मोरङ प्रहरीका प्रवक्ता डीएसपी घनश्याम श्रेष्ठले बताए । उनका अनुसार साहको साथबाट २०५६ साल जेठ २६ गते यातायात व्यवस्था कार्यालय इटहरी सुनसरीबाट बनाएको ०२५०४१९९ नम्बरको सवारी चालक अनुमतिपत्र फेला परेको छ । २४१६५७५०१५०५ नम्बरको भारतीय आधार कार्ड फेला परे पनि आधार कार्ड कहिले बनाएको हो भन्ने खुलेको छैन । लाइसेन्समा आफ्नो नाम विमलेशकुमार साह तथा बुवाको नाम मोहन साह र ठेगाना विराटनगर१४ उल्लेख छ । भारतीय आधार कार्डमा उनको नाम विमलेश साह मात्रै उल्लेख छ । आधार कार्डमा ठेगाना मनिकपुर बुर्जा चौक वडा नम्बर ८ रहिकपुर सिलामोहन अररिया बिहार भारत छ । लाइसेन्स र आधार कार्ड साथमै भेटिएपछि पक्राउ गरेर अनुसन्धान गर्ने क्रममा उनले नेपाली नागरिकता पनि बनाएको खुलेपछि प्रहरीले नागरिकता पनि बरामद गरेको छ । साहले जिल्ला प्रशासन कार्यालय मोरङबाट २०५५ साल भदौ १९ गते ३७४७३ नम्बरको नेपाली नागरिकताको प्रमाणपत्र लिएको प्रारम्भिक अनुसन्धानका क्रममा खुलेको छ । वंशजको आधारमा उनले लिएको नागरिकतामा जिल्ला प्रशासनका तत्कालिन प्रशासकिय अधिकृत गोपालप्रसाद रेग्मीको हस्ताक्षर छ । नेपाली नागरिकता बरामद भएसँगै उनले नेपाल र भारत दुबै देशबाट दोहोरो नागरिकता लिएको खुलेको छ । साहले पहिले भारतीय नागरिकता लिएको हो या नेपाली नागरिकता लिएको हो भन्ने बारेमा खुल्न बाँकी रहेको प्रहरीको भनाइ छ । उनको ससुराली पनि भारतको बिहारमा रहेको खुलेको छ । उनका परिवारका अन्य सदस्यले पनि दोहोरो नागरिकता लिएको हुन सक्ने आशंकामा अनुसन्धानको दायरा फराकिलो पाएिको जानकारी प्रहरीले दिएको छ । डिएसपी श्रेष्ठले साह विरुद्ध दोहोरो नागरिकता किर्ते गरेको कसूरमा नागरिकता ऐन २०६३ बमोजिम मुद्दा चलाउन जिल्ला अदालतबाट ७ दिनको म्याद थप गरेर अनुसन्धान सुरु अघि बढाइएको जानकारी दिए ।
स्थानीय तहको आफ्नै पाठ्यक्रम,"सिन्धुली : मरिण गाउँपालिकाले स्थानीय पाठ्यक्रम तयार गरेको छ। स्थानीय जातजाति, भाषा, संस्कृति, भौगोलिक अवस्था, खेलकुद तथा अतिरिक्त क्रियाकलाप, ऐतिहासिक तथा पर्यटकीय विषयवस्तु समेटिएको गाउँपालिका अध्यक्ष पानीराज बम्जनको भनाइ छ। गाउँपालिका कार्यालयमा मंगलबार नयाँ पाठ्यक्रमबारे सुझाव लिइएको थियो। प्रमुख प्रशासकीय अधिकृत टार्जनकुमार लिम्बूले नेपालको संविधान र गाउँपालिकाको शिक्षा ऐन तथा नियमावलीभित्र रहेर पाठ्यक्रम तयार पारिएको बताए। दीर्घकालीन रूपमा गुणस्तरीय शिक्षाका लागि विद्यालयको व्यवस्थापन, शिक्षक छनोटजस्ता व्यवस्थापनसहितका आधारमा स्थानीय पाठ्यक्रम तयार पारिएको हो, उनले भने। उनका अनुसार समावेशी शिक्षालाई जोड दिइएको छ। यसले सरकारले लिएको दिगो विकास लक्ष्य हासिल गर्न सहयोग पुग्नेछ, उनले भने। पाठ्यक्रम तयारीमा संलग्न विज्ञ डा हरिप्रसाद पोखरेलले मुलुकमै पहिलो पटक मरिण गाउँपालिकाले स्थानीय समावेशी पाठ्यक्रम तयार पारेको बताए। खुला विश्वविद्यालयका प्राध्यापक देवीराम आचार्यले शिक्षाको गुणस्तर शिक्षकको क्षमताभन्दा माथि हुन नसक्ने बताए। शिक्षक र विद्यार्थीको रुचि, क्षमता र कार्यान्वयन तहलाई मध्यनजर गरी पाठ्यक्रम तयार पारिएको उनले सुनाए। मातृभाषा, दृष्टिविहीनका लागि ब्रेल लिपि, सांकेतिक भाषासहितको पाठ्यक्रम तयार पारिएको छ। शिक्षाको पहुँच, बाल विकास, निःशुल्क तथा समावेशी शिक्षा, खेलकुद तथा अतिरिक्त क्रियाकलापलगायत विषयवस्तुलाई समेटिएको शिक्षा शाखा प्रमुख नवराज बरालले बताए। अपांग संघका केन्द्रीय सदस्य टेकनाथ न्यौपानेले अपांगता भएका बालबालिकाको सहभागिता हुने गरी पाठ्यक्रम बनाउन सुझाव दिए। संघीय शिक्षा मन्त्रालय र पाठ्यक्रम विकास केन्द्रले स्वीकृत गरेपछि पाठ्यक्रम कार्यान्वयनमा लगिने लिम्बूको भनाइ छ। नेपालको संविधान २०७२ को अनुसुचि ८ मा माध्यमिक तहसम्मको शैक्षिक जिम्मेवारी स्थानीय तहले पूरा गर्ने उल्लेख छ। धारा १२१ को अनुसूची ८ र ९ मा गाउँ तथा नगरले शिक्षा नीति बनाउँदै आफ्ना पाठ्यक्रमसमेत तयार गर्न सक्ने व्यवस्था छ। गाउँपालिकाले यो वर्ष गुणस्तरीय शिक्षाका लागि २ करोड ६५ लाख रुपैयाँ खर्च गर्दै छ।"
वृद्धको हत्या गरेको भन्दै पाँच प्रहरीविरुद्ध मुद्दा,"बैतडी : बैतडीको पाटनमा एक वृद्धको मृत्युको घटनामा प्रहरीमाथि नै आरोप लागेको छ । पाटन नगरपालिका६ लदेडाका ७४ वर्षीय कमलाकान्त पन्तलाई प्रहरीले कुटपिट गरी हत्या गरेको उनका आफन्तले आरोप लगाएका हुन् । बैशाख ३० गते राति कमलाकान्तका जेठा छोरा लवदेव पन्तले मदिरा सेवन गरी स्थानीयलाई गालीगलौज र आक्रमण गर्न थालेपछि प्रहरी लदेडा पुगेको थियो । पन्तले हँसिया प्रहार गर्दा स्थानीय शान्ता पन्त घाइते समेत भएकी छिन् । लवदेवलाई नियन्त्रणमा लिने क्रममा कमलाकान्तलाई पनि प्रहरीले कुटेको स्थानीयले आरोप लगाएका हुन् । लवदेवलाई नियन्त्रणमा लिएको एक घण्टामै कमलाकान्तको मृत्यु भएपछि प्रहरीमाथि हत्याको आरोप लगाइएको हो । घटनापछि कमलाकान्तका कान्छा छोरा प्रकाश कुमार पन्तले पाँच प्रहरीविरुद्ध कर्तव्य ज्यान मुद्दामा उजुरी दिएका छन् । इलाका प्रहरी कार्यालय पाटनमा कार्यरत प्रहरी सहायक निरीक्षक अशोकबहादुर पाल, प्रहरी हवलदारद्वय जनकसिंह धामी र सुकराम राना, प्रहरी जवान दानसिंह भण्डारी र भुपेन्द्र महरा विरुद्ध उजुरी दिएको जिल्ला प्रहरी कार्यालय बैतडीका प्रहरी नायव उपरीक्षक नेत्रमणि गिरीले बताए । ज्यान मारेको आरोप लागेका प्रहरीमाथि अनुसन्धान सुरु भएको प्रहरीले जनाएको छ । उक्त मुद्दा अदालतमा पेश गरिने प्रहरी नायव उपरीक्षक गिरीले बताएका छन् । प्रहरीले उजुरी दर्ता गरेपछि मृतक पन्तको शवको पोष्टमार्टम गरिएको छ ।"
प्रविधिमैत्री बनाउन शिक्षकलाई कम्प्युटर तालिम,"भोजपुर : किताबी ज्ञानका साथै प्राविधिक सीपले पनि शिक्षकलाई योग्य बनाउन पहिलोपटक स्थानीय सरकारले नयाँ नीति सारेको छ। भोजपुरको टेम्केमैयुङ गाउँपालिकाले पहिलोपटक गाउँपालिका क्षेत्रका शिक्षकलाई प्रविधिमैत्री बनाउन आधारभुत कम्प्युटर तालिम प्रदान सुरु गरेको हो। गाउँपालिकाले यसरी शिक्षकको आवश्यकता पहिचान गरी कितावी ज्ञानबाट बाहिर ल्याउँदै प्रविधिमैत्री बनाउन तालिम प्रदान गर्नु स्थानीय सरकारको शिक्षा क्षेत्रमा पहिलो सकरात्मक कदम बढेको शिक्षिक निता रुङमाङले सुनाइन्। 'किताबमा मात्र सैद्धान्तिक ज्ञान सिकाउँदा हामी नै अलमल हुन्छौं। प्रयोगात्मक रुपमा कसरी कम्प्युटर सिकाउने ज्ञान नहुँदा विद्यार्थी सिकाउनै मुस्किल हुने गरेको थियो,' उनले भनिन्, 'कम्प्युटरको ज्ञान नहुँदा कक्षामा पठनपाठन गर्न समस्या खेप्दै आएका छौँ । गाउँपालिकाले त्यसको समाधान पहिल्याइ दिएको छ।' गाउँपालिकाका १, २, ३, ४ र ५ वडाका माध्यमिक तथा आधारभूत विद्यालयमा कार्यरत १६ शिक्षक शिक्षिकालाई गाउँपालिकाले कम्प्युटर तालिम दिएको हो। यसका साथै गाउँपालिकाले शिक्षकलाई कम्प्युटरसँगै सूचना प्रविधि सचेतना तालिम समेत दिएको छ। आधुनिक सूचना प्रविधिको युगमा शिक्षकलाई कितावी ज्ञानमात्र नभई नयाँ प्रविधिका क्षेत्रमा पनि पोख्त बनाउनुपर्ने गाउँपालिकाका सूचना प्रविधि अधिकृत दीपक खड्काले बताए। भन्छन्, 'किताबी सुगा रटाईले मात्र शिक्षाको गुणस्तर माथि उक्सिदैन। कम्प्युटरको युगमा प्रयोगात्मक प्रविधिको ज्ञानसीप अभाव शिक्षा लंडो बन्छ। यसैले केही प्रविधिका ज्ञानसिपका लागि शिक्षकलाई तालिम प्रदान गरेका हौँ।' शिक्षकमा विषयवस्तु र शिक्षण कलाले मात्र नभएर प्राविधिक ज्ञान पनि अत्यावश्यक रहने गाउँपालिका प्रमुख ध्रुवराज राईले बताए। उनले यसरी प्रविधिमैत्री भएपछि शिक्षण सिकाइ क्रियाकलापलाई सूचना र प्रविधिसँग जोड्न सहयोग पुग्ने बताए। 'अबको युगमा प्रविधिको ज्ञान हुनु अतिआवश्यक छ। गाउँपालिकाको शैक्षिक सुधारका लागि पनि यो तालिम आयोजना गरिएको हो, 'उनले भने। गाउँपालिकाको दोश्रो गाउँसभाले शिक्षाको गुणस्तर सुधार गर्ने लक्ष्यले यसअघि कर्मचारी, जनप्रतिनिधीले आफ्ना छोराछोरी निजी विद्यालयमा पढाउन नदिने निर्णय गरेको छ। उक्त निर्णय कार्यान्वयनको चरणमा रहेको गाउँपालिका प्रमुख राईले बताए।९ स्थानीय तहमध्ये टेम्केमैयुङ गाउँपालिकाले सुरु गरेको उक्त अभियानलाई अन्य गाउँपालिका र नगरपालिकाले पनि पछ्याउनुपर्ने शिक्षक बताउँछन्। यता पौवादुम्मा गाउँपालिकाले पनि गाउँपालिका क्षेत्रका सामुदायिक विद्यालयहरूमा इहाजिरी व्यवस्थापन गरेको छ। गाउँपालिकाकाले २८ विद्यालयलाई कम्प्युटर, इन्भर्टरसहितको सोलार सेट र ईहाजिरी वितरण गरेको हो। गाउँपालिकाले बिजुली नपुगेका ११ विद्यालयलाई इन्भर्टरसहित १ सय वाटको सोलारका साथै एकथानको दरले कम्प्युटर र इहाजिरी दिइसकेको छ। यस्तै भोजपुर नगरपालिका र उत्तरी साल्पासिलिछो गाउँपालिकाले पनि आफ्ना क्षेत्रका सबै सामुदायिक विद्यालयमा इहाजिरी उपकरण जडान गर्न सुरु गरेको छ।"
करेन्ट लागेर युवकको मृत्यु,विराटनगर : मोरङको धनपालथान गाउँपालिका७ का एक युवकको बुधबार दिउँसो करेन्ट लागेर मृत्यु भएको छ। आफ्नै घरमा पानी तान्ने मोटरबाट करेन्ट लागेर २५ वर्षीय मोहम्मद इलियाज मियाँको मृत्यु भएको मोरङ प्रहरीका प्रवक्ता डीएसपी घनश्याम श्रेष्ठले बताए। उनका अनुसार करेन्ट लागेर गम्भीर घाइते भएका मियाँको उपचारका क्रममा दिउँसो १२:३० बजे विराटनगरको कोसी अस्पतालमा मृत्यु भएको हो।
घरेलु मदिरा नष्ट,"स्याङ्जा : प्रहरीले घरेलु मदिरा उत्पादनमा कडाई गर्दै आएको छ। नियन्त्रणका क्रममा घरेलु उत्पादित मदिरा र कच्चा पदार्थगरी ६ सय ६५ लीटर मदिरा प्रहरीले नष्ट गरेको छ। चापाकोट नगरपालिकाका केही स्थानबाट नियन्त्रण लिइ मदिरा र मदिरा उत्पादनका लागि आवश्यक कच्चा पदार्थ स्थानीयबासी, जनप्रतिनिधिको सहयोगमा नष्ट गरेको प्रहरीले जनाएको छ । प्रहरीले इलाका प्रहरी कार्यालय रत्नपुर, प्रहरी चौकी चापाकोट, प्रहरी चौकी साँखर, प्रहरी चौकी मल्याङकोट तथा अतिरिक्त प्रहरी पोष्ट दामाचौरबाट ५ सय ६५ लीटर घरेलु उत्पादित मदिरा र एक सय लीटर कच्चा पदार्थ नियन्त्रणमा लिई नष्ट गरिएको प्रहरी नायब उपरीक्षक नविनकृष्ण भण्डारीले जानकारी दिए। 'समुदाय प्रहरी साझेदारी' कार्यक्रमको अवैध मदिरा नियन्त्रण अभियानअन्तर्गत चापाकोटमा घरेलु मदिरा उत्पादन अबैध रहेको भन्दै यस्ता कार्यलाई बन्द गर्ने उद्देश्यले सो अभियान संचालन गरिएको प्रहरीले जनाएको छ।"
एउटा सरकारी कार्यालय जहाँ सेवाग्राहीलाई निःशुल्क चिया कफी खुवाइन्छ,"भैरहवा : प्रत्येक महिना नयाँ काम अभियान सुरुवात गरेको जिल्ला प्रशासन कार्यालय रुपन्देहीले यस महिनाबाट कार्यालयमा आउने सबै सेवाग्राहीलाई निःशुल्क चियाकफी खुवाउन सुरु गरेको छ। सेवाग्राहीलाई यस्तो सेवा दिने जिल्ला प्रशासान कार्यालय रुपन्देही नेपालकै पहिलो सरकारी कार्यालय बनेको छ। कार्यालयलाई पूर्ण सेवाग्राहीमैत्री बनाउने उद्देश्यले सुरुवात गरिएको प्रत्येक महिना नयाँ काम अभियान अन्तर्गत यो महिनाबाट कार्यालयका सेवाग्राहीलाई निःशुल्क चियाकफी खुवाउन सुरु गरिएको रुपन्देहीका प्रमुख जिल्ला अधिकारी उदयबहादुर रानाले बताए। प्रशासन कार्यालयमा आएका सेवाग्राहीलाई आफैं चिया दिएर बुधबार प्रजिअ रानाले यस कामको सुरुवात गरेका हुन्। कफी पिउँदै सेवाग्राही। फोटोः सलमान खानअन्नपूर्ण 'हामीले भेन्डिङ मेसिनमा चिया वा कफी राखिदिनेछौँ', प्रजिअ रानाले भने, 'जहाँबाट इच्छुक सेवाग्राहीले आफैं चिया वा कफी निकालेर पिउन सक्नेछन्।' कामको लागि कागजपत्र बुझाएर बसेका सेवाग्राहीले अब चिया वा कफी पिउँदै पालो पर्खिन सक्छन्। यस अघि प्रशासन र्यालयमा स्वास्थ्य सेवा, स्तनपान कक्ष, राष्ट्रिय गानबाट कार्यालयको सुरुवात, टेलिभिजन, फ्रि वाइफाई, पुस्तकालय, चिसोतातो पिउने पानी, नाफा रहित हुलाक टिकट विक्री वितरण, टोकन प्रणालीबाट सेवा लगायत थुप्रै सेवाग्राहीमैत्री काम सुरुवात गरिएको छ। 'भेन्डिङ मेसिन र अहिले चिया कफी खुवाउनका लागि दुईतीन महिनासम्म हामीलाई अर्घाखाँची सिमेन्टले सहयोग गर्दैछ', सहायक प्रजिअ कल्पना घिमिरे नेपालले भनिन्, 'त्यसपछि पनि कोही न कोही सहयोगी हात पाउने विश्वास लिएका छौँ।' कार्यालयले सेवाग्राहीको लागि बगैंचा र गोलघरकक्ष समेत निर्माण गरेको छ। सेवाग्राहीले बगैंचामा बसेर थकाई मेट्न पाउँछन्।"
भीरबाट लडेर वृद्धको मृत्यु,बाजुरा : हिमाली गाउँपालिका ३ युनामा भीरबाट लडेर एकजना वृद्धको मृत्यु भएको छ। मृत्यु हुनेमा ७५ वर्षीया पच्चवीर रोकाया रहेको स्थानीयले जानकारी दिएका छन्। गाउँनजिकै घट्टेखोला जंगलमा वस्तुभाउ चराउन गएको समयमा भीरबाट लडेको गाई बचाउन खोज्दा रोकाय भीरबाट लडेका थिए। गाई बचाउन गएका रोकायाको लडेर मृत्यु भएको स्थानीय कल्धरी सुनारले जानकारी दिइन्। युना सदरमुकामबाट पाँच दिनको पैदल दुरीमा पर्छ।
घरबाट पानी लगेर विद्यालयमा शौच,"बागलुङ : बागलुङ जिल्लाको बडिगाड गाउँपालिका३ सिसाखानीमा वषौंदेखिको खानेपानी समस्या उस्तै छ। सिसाखानीको माईन गाउँ, किम्ले, स्याहाला, घोरलचिरे, भुसखाने डाँडा, गुहेश्वरी र माझगाउँका बासिन्दाले खानैपानीको सास्ती खेप्दै आएका छन्। डाँडामा बस्ती छ। यस बस्तीलाई पानीका लागि एम मात्र सामूहिक धारो बस्ती भन्दा तल छ। डोकोमा गाग्री राखेर पानी बोक्नुको विकप्प छैन। त्यही पनि कहाँ सहज पाइन्थ्यो र ? सिसाखानीका झण्डै एक सय घरधुरी बासिन्दाका लागि गाउको तल कलिचौर र अन्य दुई स्थानमा सामूहिक धारा छन्। बिहान ५ बजेदेखि ८ बजे र अपरान्ह ४ बजेदेखि साँझ ६ बजेसम्म पानी वितरण गरिन्छ। पानी आउने समय अगाबै गाग्रीको लामो लाइन लाग्छ। घण्टौ पर्खिपछि मात्रै पालो आउँछ। पानी अभावले स्थानीयको धरायसी जीवन मात्रै नभई सिसाखानी माध्यमिक विद्यालय, वडा कार्यालय, स्वास्थ्य चौकी लगायतमा पनि चरम समस्या देखिने गरेको छ। विभिन्न संघ संस्थाका कार्यालयसमेत माथि डाँडामै छन्। विद्यालयमा जाँदा आफूहरुले घरबाटै बोतल र थर्मसमा पानी बोकेर आउने गरेको विद्यार्थी सुनिता श्रीसले बताइन्। पानीको अभावले शौचालय र विद्यालय सरसफाइमा समेत समस्या हुने गरेको छ, सधैं घरबाटै लिएर सफा गर्न पनि सम्भव छैन। श्रीसले भनिन्। प्रयाप्त पानीको मुहान नभएको र बस्ती डाडाँमा हुँदा एक गाग्री पानी लिनका लागि एक बिहानको पुरा समय खर्चिनु पर्ने बाध्यता रहेको स्थानीय सामाजिक अगुवा सीता श्रीसले बताइन्। चुनावका बेला मात्र समस्या के छ भनेर नेताहरु आउने तर जनताका समस्या जस्ताको तस्तै रहेको स्थानीयको गुनासो छ। सिसाखानीमा पानीको समस्या चरम रहेकालेसमाधानका लागि पहल भइरहेको वडा अध्यक्ष खड्ग पुनले जानकारी दिए। बडिगाड गाउँपालिका, प्रदेश र केन्द्र सरकारसँग माग पत्र बुझाएर ध्यानाकर्षण गराएका छौ, उनले भने, यहाँको समस्यालाई मध्यनजर गरी लिफ्ट सिस्टममार्फत एक वर्ष भित्रमै पानी ल्याउने तयारी गरिरहेका छौं। त्यसको लागि करिब ७० प्रतिशत काम सकिएको पुनले दाबी गरे।"
डिभिजनल वन अधिकृतसहित २० विरुद्ध भ्रष्टाचार मुद्दा,"काठमाडौं : डिभिजन वन कार्यालय, हेटौंडा, मकवानपुरका तत्कालीन डिभिजनल वन अधिकृत प्रल्हादप्रसाद धितालसमेत २० जनाविरुद्ध मुद्दा दायर गरिएको छ। अख्तियार दुरुपयोग अनुसन्धान आयोगले समुदायिक वनको काठ अवैधानिक रुपमा कटानी गरी २० लाख भन्दा बढी रकम बाँडेर खाएको आरोपमा उनीहरुविरुद्ध विशेष अदालतमा मुद्दा दायर गरेको हो। साविक धियाल २ हालको बकैया गाउँपालिका वडा नम्बर २ मा रहेको ब्रम्ह सामुदायिक वन उपभोक्ता समूहका अध्यक्ष मर्दन सिं थिङसहित ठेकेदार, वन समिति र वन कार्यालयसमेतको मिलेमतोमा अवैधानिक रूपमा १११५४४९ हजार क्यू फिट काठ कटानी आदेश दिएका थिए। उनीहरूले १५० भन्दा बढी सालका हरिया रूख काटी गोलिया हिनामिना गरेको अख्तियारको अनुसन्धानमा खुलेको छ। १ करोड ५८ लाख ७० हजार राष्ट्रिय वनभित्रको वन पैदावार कटान गरी हानीनोक्सानी पुर्याएको पुष्टि भएपछि उनीहरूविरुद्ध भ्रष्टाचार निवारण ऐनअनुसार विशेष अदालतमा आरोप पत्र दायर गरिएको अख्तियारका प्रवक्ता प्रदीपकुमार कोइरालाले जानकारी दिए। कसविरुद्ध कति बिगो ?"
विस्तारबिना नै पिच हुने भयो सातदोबाटो चापागाउँ सडक,"ललितपुर : तत्कालको लागि जस्ताको तस्तै सडक पिच गरिदिन सातदोबाटो चापागाउँका स्थानीयबासीले राखेको माग सम्बोधन भएको छ । वर्षौदेखि लथालिंग बनेको सातदोबाटो चापागाउँ सडक खण्ड कालोपत्रे हुने भएको हो । खाल्डाखुल्डी, धुलोधुवाँ र पानी परेपछी हिलोका कारण आक्रान्त बनेका स्थानीयबासी सडक कालोपत्रे गरिदिन ाग गर्दै एक सातादेखि आन्दोलित थिए । गोदावरी नगरपालिकाका मेयर गजेन्द्र महर्जनका अनुासर हाललाई जस्ताको त्यस्तै अवस्थामा सडकमा कालोपत्रे गर्ने निर्णय भएको हो । सडक विस्तार गर्नुपर्ने भए पनि हाल जस्तो अवस्थामा छ त्यही अवस्थामा कालोपत्रे हुन्छ, महर्जनले भने, तीब्र रुपमा काम सम्पन्न गर्ने निर्णय भएको छ । निर्माणको ठेक्का लिएका ललीतध्वज खड्काले तीनवर्ष भईसक्दा पनि सडक मर्मत तथा कालोपत्रे नगरेपछि धुलो र हिलोले स्थानीयबासी हैरान भएका थिए । ठेकेदारले सातदोबाटो चापागाउँ खण्डमा सडक विस्तार गर्नुपूर्व सडक किनारामा रहेका दर्जनौँ घर तथा संरचना हटाउनुपर्ने माग गर्दै आएका थिए । ठेकेदारले सडक आसपासमा रहेका बत्तीका पोल, ढल निकास तथा खानेपानीको लाइन पहिला व्यवस्थापन गर्नुपर्ने माग गर्दै आएका थिए । तर स्थानीयले भने तत्काल पिचको माग गरिरहेका थिए । जसका कारण लामो समयदेखि सडक पिच हुन सकेको थिएन । सडक नै अवरुद्ध गरेर आन्दोलन गर्दा पनि माग सुनुवाई नभएपछि स्थानीयबासी मंगलबार चाकुपाटस्थित सडक विभागको कार्यालयमा जुलुस लिएर पुगेका थिए । उनीहरुले सडक विभागमा धुँवाधुलो अति भो, ठेक्का भको कति भो ? भन्दै नारा लगाएका थिए ।"
विधेयकविरुद्ध मोरङका पत्रकार आन्दोलित,"विराटनगर : सरकारले हालै संसदमा दर्ता गरेको मिडिया काउन्सिल विधेयकविरुद्ध मोरङका पत्रकार आन्दोलित बनेका छन्। मन्त्री परिषद्बाट पारित भई वैशाख २६ गते संसदमा विधेयक दर्ता भएको थियो। प्रेस स्वतन्त्रतालाई साँघुरो बनाउने गरी सरकारले कानुन बनाउन लागेको भन्दै सरकारको कदमका विरुद्ध देशभरका पत्रकारले सुरु गरेको आन्दोलनमा मोरङका पत्रकारले पनि ऐक्यवद्धता जनाउँदै साथ दिएका हुन्। विधेयकको प्रावधानमा विरोध जनाउँदै नेपाल पत्रकार महासंघले आन्दोलनका कार्यक्रम घोषणा गरेको छ। सरकारको कदमको विरोधस्वरुप आन्दोलनअन्तर्गत बुधबार हातमा कालो पट्टी बाँधेर मोरङका पत्रकार कार्यक्षेत्रमा खटिएका छन्। नेपाल पत्रकार महासंघ मोरङका अध्यक्ष बन्धु पोख्रेलले विधेयक प्रेस स्वतन्त्रतालाई खुम्च्याउने खालको र पत्रकारमैत्री नभएको भन्दै विरोधमा आन्दोलन गर्नु परेको जानकारी दिए। उनले संचार सामग्रीसहित प्रदर्शन गर्ने लगायतका विरोधका कार्यक्रम सार्वजनिक गरिएको बताए। प्रेस युनियनका उपाध्यक्ष लीलाबल्लभ घिमिरेले सरकारले पत्रकारको घाँटी निमोठ्ने गरी ल्याउन लागेको कानुन मान्य नहुने बताए। 'पत्रकारले निर्भयका साथ काम गर्न पाउनुपर्छ,' उनले भने, 'मुलुकमा हामीले नै पृष्ठपोषण गरेका राजनैतिक दलबाट संचार क्षेत्रमाथि यतिसम्मको हस्तक्षेप हुन्छ भन्ने कल्पना पनि गरिएको थिएन।' नेपाल पत्रकार महासंघ प्रदेश १ का महासचिव विवेक गौतमले सरकारले पत्रकारको घाँटीमा खतरनाक तरवार झुन्ड्याउने खालेको कानुन बनाउन लागेको बताए। 'समाचार लेखेकै विषयमा पत्रकारले लाखौं रुपैयाँ जरिवाना तिर्नुपर्ने र जेल जानुपर्ने कानुन बनाउन खोजिनु दु:खद् हो, 'गौतमले भने, 'यस्तो गलत कदमका विरुद्धमा सबैले आवाज उठाउनुपर्छ।'उनले सरकारले ल्याएको मिडिया काउन्सिल विधेयकका केही प्रावधानले संविधानले प्रदत्त गरेका सूचनाको हकलाई समेत संकुचन गर्ने बताए। गौतमले प्रेस स्वतन्त्रतामा अंकुश लगाउने सरकारका हरेक कदमको खुलेर विरोध गर्न सबैलाई आग्रह गरे।"
"अब उद्योगीले पर्दैन झन्झट बेहोर्न, सबै सेवा पाइन्छ एकै ठाउँबाट","काठमाडौं : औद्योगिक क्षेत्र प्रवर्द्धन गर्ने उद्देश्यले सरकारले बुधबारदेखि एकल विन्दु सेवा सुरु गरेको छ। उद्योग प्रशासनसँग सम्बन्धित सम्पूर्ण सेवा एकै स्थानबाट दिनेगरी केन्द्रको स्थापना गरिएको हो। स्वदेशी तथा विदेशी लगानीकर्तालाई उत्साहित गर्न उद्योग वाणिज्य तथा आपूर्ति मन्त्रालयले एकल विन्दु सेवा केन्द्र सुरु गरेको हो। मन्त्री मातृका यादवले केन्द्रको उद्घाटन गरे। त्रिपुरेश्वरस्थित उद्योग विभागको परिसरबाट केन्द्र सञ्चालनमा ल्याएको हो।उक्त केन्द्रबाट विभिन्न निकायले प्रदान गर्ने सेवा छोटो समयमै उपलब्ध हुनेछ। केन्द्रमा विभिन्न १४ वटा इकाइ छन्। केन्द्रबाट लगानी परामर्श, उद्योग स्थापनाको अनुमति, दर्ता र विस्तारदेखि निर्गमन (एक्जिट) सम्मका सेवा पाउने छन्। औद्योगिक व्यवसाय ऐन, २०७३ ले समेत एकल सेवा विन्दुको अवधारणा ल्याए पनि कार्यान्वयनमा आउन सकेको थिएन। स्वदेशी तथा विदेशी लगानीकर्ता एकल सेवाविन्दु सञ्चालनमा आएसँगै उत्साहित भएका छन्। उनीहरुले विगतदेखि सेवा प्रभावकारी नहुँदा अनावश्यक झन्झट बेर्होन वाध्य थिए। लगानीकर्ताले केन्द्रबाटै छुट, सुविधा, सहुलियत वा प्रोत्साहन सरल एवं सहज प्रक्रियाबाट सेवा पाउनेछन्। मन्त्रालयका सचिब यामकुमारी खतिवडाले सम्बन्धित कर्मचारीले निर्णय गर्न सक्नेगरी एकल सेवा दिन लागेको बताइन्।'यदी कर्मचारीले निर्णय गर्न नसके उसैले नै सम्बन्धित निकायमा फाइल पुर्याउने छ, सेवाग्राही यता उता कुद्नुपर्ने छैन,' उनले भनिन्। केन्द्रबाट सम्पूर्ण निकायले अनलाइनमार्फत सेवा उपलब्ध गराउन सक्नेगरी प्रक्रिया अघि बढेको छ। केन्द्रबाट कम्पनी रजिष्ट्रारको कार्यालय, उद्योग विभाग र वाणिज्य, आपूर्ति तथा उपभोक्ता हित संरक्षण विभागबाट भइरहेको कम्पनी, फर्म, उद्योग दर्ता, अनुमति, इजाजत, स्थापना, नवीकरण, कारोबार अनुमति, क्षमतावृद्धि र बहिर्गमनलगायतका सेवा पाइने मन्त्रालयले जनाएको छ। व्यवसाय दर्ताका लागि आवश्यक पर्ने कागजात पहिचान केन्द्रबाट विदेशी लगानी स्वीकृति र विदेश फिर्ता लैजाने निर्णय गर्न सक्ने छन्। केन्द्रले विदेशी लगानीकर्ता तथा कामदारलाई श्रम स्वीकृति तथा प्रवेशाज्ञा उपलब्ध गराउँछ।उद्योगलाई आवश्यक पर्ने कच्चा पदार्थ आयातमा सहजीकरण गर्ने तथा आयात अनुमति लिनुपर्ने मालवस्तु भएमा सबै प्रकारका अनुमति दिने एवं सोका लागि सिफारिस गर्छ। उद्योग स्थापना गर्न प्रारम्भिक वातावरणीय परीक्षण स्वीकृत गर्ने र सम्बन्धित मन्त्रालयबाट अधिकार प्रत्यायोजन भएबमोजिम 'स्कोपिङ डकुमेन्ट' र कार्यक्षेत्रगत शर्त स्वीकृत गर्ने प्रावधान राखिएको छ। केन्द्रको प्रमुख कार्यकारीका रूपमा उद्योग विभागका महानिर्देशक हुने छन्।आठ निर्देशक, एक उपनिर्देशक, १५ शाखा अधिकृत, ११ नायब सुब्बा र पाँच कार्यालय सहयोगी रहने व्यवस्था गरिएको छ। केन्द्रमा उद्योग विभाग, कम्पनी रजिष्ट्रारको कार्यालय, आन्तरिक राजश्व विभाग, ऊर्जा, जलस्रोत तथा सिँचाइ मन्त्रालय, वन तथा वातावरण मन्त्रालय, भूमि व्यवस्था, सहकारी तथा गरिबी निवारण मन्त्रालय, अध्यागमन विभाग, श्रम तथा व्यवसायजन्य सुरक्षा विभाग, भन्सार विभाग, भौतिक पूर्वाधार तथा यातायात मन्त्रालय, वाणिज्य, आपूर्ति तथा उपभोक्ता हित संरक्षण विभाग, नेपाल राष्ट्र बैंक, नेपाल विद्युत् प्राधिकरण र नेपाल दूरसञ्चार प्राधिकरणका कर्मचारी रहनेछन्। यसैबीच उद्योगमन्त्री यादवले एकल विन्दुसेवा केन्द्रसँग लगानीको ढोका खुलेको दावी गरेका छन्। उनले कर्मचारी र सेवाग्राहीसमेत पूरानो मानसिकता त्यागेर अघि बढ्नुपर्ने बताए।'टेबलमुनिबाट गलत क्रियाकलाप हुन्थे,अब 'सेटिङ' मिलाएर भ्रष्टाचार गर्ने प्रवृत्ति देखिन थालेको छ, उनले भने, 'भ्रष्टाचार निर्मूल पार्न सबै नागरिक सचेत हुनुपर्छ।'"
दुवै मिर्गौला फेल भएकी छोरीको उपचारका लागि वृद्ध आमाको याचना,"विराटनगर : उमेरले नेटो काट्दै गर्दा चाउरी परेको अनुहार, सेतै फुलेका कपाल र गलेको शरीरले विराटनगर महानगरपालिका१३ मा बस्दै आएकी ६० वर्षीय धनमाया तामाङ निक्कै पीडामा छिन् भन्ने प्रष्ट हुन्छ। सुकुम्बासी जीवन बिताउँदै आएकी उनीमाथि ६ महिनादेखि अर्को पीडा पनि थपिएको छ। बिहान बेलुकाको छाक टार्न मुस्किल परिरहेका बेला कान्छी छोरी २५ वर्षीया पार्वती तामाङको दुवै मिर्गौला फेल भएपछि उनी थप तनाव बेहोर्दैछिन्। मिर्गौला बिग्रिएर २०७५ मंसिरबाट पार्वती थला परेकी हुन्। छोरीको उपचारका लागि सबैसँग उनले सहयोगको अपिल गरेकी छन्।उपचारमा अहिलेसम्म डेढ लाख रुपैयाँ खर्च भइसकेको धनमायाले बताइन्। तर खर्च अभावमा बाँकी उपचार प्रभावकारी बन्न नसक्दा पार्वतीको स्वास्थ्य अवस्था दिनप्रतिदिन थप खराब बन्दै गएको छ। छोरीको उपचारका लागि खर्च जुटाउन आमा धनमाया भने अर्काको घरमा जुठा भाँडा माझ्ने र घर सफा गर्ने काम गरिरहेकी छन्। सकिनसकी जुठा भाँडा माझेर र विभिन्न मजदुरी गरेर कमाएको पैसा छोरीको उपचारमा खर्च गर्दै आएकी छन्। 'मसँग छोरीको उपचार गर्न अहिले एक रुपैयाँ पैसा छैन।भएको पैसा पनि यसअघि नै सकिसके,' उनले भनिन्, 'विभिन्न व्यक्तिले गरेको ४० हजार सहयोगले थोरै राहत त मिल्यो। तर अहिले पैसा नहुँदा छोरीको नियमित उपचार गराउन सकिरहेकी छैन,' धनमायाले थपिन्, 'छोरी लामो समयदेखि ओछ्यान परेकी छ। उठ्नै सक्दिन। उसलाई बचाउन सक्छु 'कि भनेर अर्काको घरमा जुठा भाँडा माझ्ने र भेटेका सबै काम गर्ने गरिरहेकी छु।' उनले चारवटा घरमा नियमित बिहान बेलुकाको जुठा भाँडा माझ्ने गरेको सुनाइन्।उनले भनिन्, 'एउटा घरबाट १५ सय जति दिन्छन्। त्यही रकम पनि छोरीको उपचारमा खर्च गर्न पुग्दैन।' विभिन्न ज्याला मजदुरी गरेर कमाएको रकम पनि छोरीकै उपचारान खर्च गर्दै आएको धनमायाले सुनाइन्। उनका अनुसार छोरीको सातामा दुई पटक मिर्गौलाको डाइलासिस गराउनुपर्छ।पार्वतीको विराटनगरकै कोसी अस्पतालमा उपचार भइरहेको छ।दिनप्रतिदिन उनको स्वास्थ्यमा समस्या थपिदै गएको छ।धनमायाका श्रीमान् रामबहादुरको १२ वर्षअघि निधन भइसकेको छ।तीन छोरीमध्ये माइली लक्ष्मीको बिहे भइसकेको छ भने जेठी पूजा आमा धनमाया र बहिनी पार्वतीसँगै छिन्। उनी पनि बहिनीको उपचारका लागि आवश्यक खर्च जुटाउन आमालाई अर्काकै घरमा काम गरेर सहयोग गर्छिन्। धनमायाले छोरीको उपचारमा सहयोग गरेर छोरीलाई बचाईदिन सबैलाई आग्रह गरिन्। 'म गर्न सकुन्जेल गरेर खान्छु,' उनले भनिन्, 'जसरी भए पनि छोरी बचाउन पाए हुन्थ्यो।' उनका अनुसार छोरीलाई औषधि वापतको खर्च, अस्पताल आउजाउ गर्न गाडी भाडा, रगतको व्यवस्थालगायतका लागि आर्थिक अभाव छ। कोसीका वरिष्ठ फिजिसियन लक्ष्मीनारायण यादवले मिर्गौला पीडितको उपचार कोसी अस्पतालमा निशुल्क हुने भएपनि अन्य खर्च धेरै लाग्ने बताए। उनका अनुसार मिर्गौलाको समस्या भएकालाई बचाउनका लागि सातामा दुई पटक नियमित डाइलासिस गराउनुपर्छ। रगतमा भएका फोहोर र शरीरमा अनआवश्यक कुराहरु यसमार्फत सफा गरेर बाहिर निकाल्नु पर्ने डा यादवको भनाइ छ। 'डाइलासिस गर्न नसामा पाइप हाल्न एभी फिस्टुला बनाउनुपर्छ। यो कोसीमा बन्दैन,' उनले भने, 'एभी फिस्टुला बनाउन कम्तीमा १० हजार रुपैयाँ लाग्छ।कसैसँग त्यो पैसा पनि हुँदैन।' मिर्गौला पूरै फेल हुँदा चिकित्सकीय परामर्शमा नियमित डाइलासिस वा प्रत्यरोपणको विकल्प नहुने डा यादवको भनाइ छ।"
विधेयक फिर्ता माग गर्दै पत्रकारले एक खुट्टा उचालेर विराेध प्रदर्शन गरे,"इटहरी : नेपाल सरकारले मिडियालाई अंकुश लगाउन खोजेको भन्दै विरोध स्वरुप प्रेस युनियन सुनसरीले भिन्न तरिकाले सडकमा प्रदर्शन गरेको छ । संसदमा पेश गरिएको काउन्सिलसम्बन्धी विधेयक तत्काल फिर्ता गर्न माग गर्दै पत्रकारहरुले इटहरी चोकमा एक खुट्टा उचालेर र मुखमा कालो पट्टी बाँधेर प्रदर्शन गरेका हुन् । सरकारले मिडियालाई अपांग बनाउन खोजेको भन्दै पत्रकारहरुले सांकेतिक विरोध जनाएको प्रेस युनियन सुनसरीका अध्यक्ष धनबहादुर पुरीले जानकारी दिए । विरोध प्रदर्शनपछि बोल्दै उनले तत्काल विधेयक फिर्ता नलिए सुनसरीबाटै सशक्त आन्दोलन गर्ने चेतावनी दिए । नेपाल पत्रकार महासंघका प्रदेश अध्यक्ष विक्रम लुइटेल, पत्रकार महासंघ सुनसरीका अध्यक्ष अमर खड्कालगायतले विधेयकका प्रावधानहरु सच्याउन माग गरेका छन् । यसअघि नेपाल पत्रकार महासंघ सुनसरीले समेत हातमा कालोपट्टी बाँधेर विरोध जनाएको थियो । इटहरी, इनरुवा, धरानलगायत ठाउँमा पत्रकारहरु भेला भएर कालोपट्टी बाँधेका हुन् ।"
"कर्मचारी नहुँदा हैरान : स्थानीय प्रतिनिधि भन्छन्, कर्मचारी खोज्दै बित्यो दुई वर्ष","बैतडी : बैतडीका अधिकांश स्थानीय तहका विषयगत शाखाहरु कर्मचारी अभावमा नाम मात्रैका शाखा भएका छन् । विषयगत शाखा मार्फत हुने काम समयमै नहुँदा सेवाग्राही पनि हैरान हुने गरेका छन् । मणिलेक मावि काँडा मेलौलीका प्रधानाध्यापक देवदत्त कलौनीका अनुसार गत वर्षको छात्रवृत्तिको रकम अहिलेसम्म वितरण गर्न सकिएको छैन । पाठ्यपुस्तक वापत रकम पनि नगरपालिकाबाट निकासा भएको छैन । उनी भन्छन्, नगरपालिकाको शिक्षा शाखामा शिक्षाका अधिकृत स्तरका कर्मचारी हुने भन्ने व्यवस्था छ । तर, अहिलेसम्म श्रोत व्यक्तिहरुले शाखा सञ्चालन गरिरहेका छन् । माध्यमिक तह सम्मको शिक्षा हेर्ने अधिकार स्थानीय तहलाई दिएको भए पनि स्थानीय तहमा कर्मचारी नै नहुँदा समस्या छ । जिल्लाका १० ओटै स्थानीय तहका शिक्षा शाखा हेर्ने जिम्मेवारी श्रोत व्यक्तिहरुलाई दिइएको छ । स्थानीय तहहरुलाई शिक्षाको अधिकार दिएपछि सजिलो हुनुको सट्टा कर्मचारीको अभावमा काम नै रोकिन थालेको छ । जिल्लाको दुर्गम गाउँपालिकाको रुपमा रहेको सिगास गाउँपालिकामा पनि विषयगत शाखामा कर्मचारी छैनन् । शाखाहरुमा कर्मचारी नहुँदा कामकाजमा बाधा परिरहेको प्रमुख प्रशासकीय अधिकृत रघुनाथ अवस्थी बताउँछन् । उनका अनुसार गाउँपालिकामा जम्मा तीन जना कर्मचारी छन् । विषयगत शाखामा मात्रै होइन वडा समेत सचिव छैनन् । विषयगत शाखामा कर्मचारी नहुँदा सोचे अनुसार काम गर्न नसकिएको प्रमुख प्रशासकीय अधिकृत अवस्थीको गुनासो छ । जसकारण विभिन्न फाँटका काम समेत बाँडफाँड गर्न नसकिने कर्मचारीहरु बताउँछन् । कर्मचारी अभावका कारण शिक्षा, कृषि, स्वास्थ्य लगायत क्षेत्रका कामहरु नै बढी प्रभावित हुने गरेको सूर्नया गाउँपालिकाका अध्यक्ष बीरबहादुर बिष्टले बताए । कर्मचारी अभावबाट नियमित सेवा नै प्रभावित भएपछि स्थानीयको पनि गुनासो बढ्न थालेको छ । मेलौलीका स्थानीय केशवसिंह भाट भन्छन्, स्थानीय तहबाट सबै सेवा पाइन्छ भनेर खुसी भएका थियौँ । तर नगरपालिकामा कर्मचारी नै छैनन् । भने अनुसार काम नै हुँदैन । कर्मचारी विनाका स्थानीय तहहरुले के गर्नु ? त्यसो त, नगरपालिकाले नीति, रणनीति कार्यान्वयनमा समेत समस्या आउने गरेको मेलौली नगरपालिकाका प्रमुख कृष्णसिंह नायक बताउँछन् । नायक भन्छन्, विषयगत शाखा मात्रै नभएर कहिले प्रमुख प्रशासकीय अधिकृत खोज्नुपर्छ । कहिले लेखापाल खोज्नुपर्छ । कर्मचारी खोजखाजमै दुई वर्ष बित्न थाल्यो । लेखापाल पनि छैनन् जिल्लाको मेलौली नगरपालिकाका हरेक वडामा विकास निर्माणका कामहरु लगभग सकिएका छन् । तर लेखापाल नहुँदा भुक्तानी हुन सकेको छैन । वडामा सम्पन्न भएका कामको भुक्तानी कहिले हुन्छ भनेर स्थानीयले सोधेका सोध्यै छन् । तर नगरपालिकामा कहिले लेखापाल हुँदैनन् कहिले प्रमुख प्रशासकीय अधिकृत हुँदैनन् । मेलौली नगरपालिका३ का वडाध्यक्ष रघुवीरसिंह भाटका अनुसार लेखापाल नहुँदा सबै काम रोकिएको छ । पुरचौंडी नगरपालिकाको पनि उस्तै हालत छ । जहाँ लेखापाल नभएकै कारण भुक्तानी रोकिएको छ ।"
"१३ वर्षीयामाथि यौन शोषण, असुरक्षित गर्भपतनले ज्यान जोखिममा","नेपालगन्ज : यौन शोषणमा परेकी १३ वर्षीय बालिकाको असुरक्षित गर्भपतन गराउन खोज्दा ज्यान नै जोखिममा परेको छ। असुरक्षित गर्भपतनका कारण रक्तश्राव नरोकिएपछि चिन्ताजनक अवस्थामा उनको नेपालगन्ज मेडिकल कलेज शिक्षण अस्पताल कोहलपुरमा उपचार भ्इरहेको छ। ती बालिकाको भेन्टिलेटरमा राखेर उपचार भइरहेको अस्पताल प्रशासनले जानकारी दिएको छ। सुर्खेतको भेरीगंगा नगरपालिका९ घर भई नेपालगन्ज१० गोसाइँ गाउँमा बस्दै आएकी ती दलित बालिकामाथि यौन शोषण गर्दै आएका व्यक्तिले नै गर्भपतन गराउन भारतीय सीमावर्ती बजार रुपैडिहा लगेको प्रारम्भिक जानकारी प्राप्त भएको प्रहरीले जनाएको छ। गर्भपतन गराएर घर फर्किएपछि बालिकाको अवस्था जटिल बनेको प्रहरीको भनाई छ। यौन शोषण गर्ने व्यक्ति पक्राउ परिनसकेको र बालिका पनि अचेत अवस्थामा रहेका कारण रुपैडिहाको कुन ठाउँमा गर्भपतन गराइएको खुल्न सकेको छैन। बाँके प्रहरी प्रमुख प्रहरी उपरीक्षक अरुण पौडेलका अनुसार यौन शोषणमा परेकी बालिकाको परिवार ज्यालामजदुरी गर्दै आएको थियो। अत्यधिक रक्तश्राव भएर बालिका रोइकराई गरेको थाहा पाएपछि प्रहरीकै सक्रियतामा मंगलबार बालिकालाई भेरी अस्पताल नेपालगन्ज उपचारार्थ पुर्याइएको थियो। तर उपचार संभव नभएपछि उनलाई मंगलबार नै नेपालगन्ज मेडिकल कलेज कोहलपुर लगिएको प्रहरी उपरीक्षक पौडेलले बताए। बालिकाको शरीरमा रगत अत्यन्तै न्यून भएको उपचारमा संलग्न चिकित्सकले बताएका छन्। उनको ब्लड ग्रुप एबी नेगेटिभ हो। रक्तसंचार केन्द्रमा अहिले एबी नेगेटिभ समूहको रगत छैन। एक जना प्रहरी हवल्दारबाट १ पिन्ट र रक्तसंचार केन्द्रमा रहेको १ पिन्ट एबी नेगेटिभ ब्लड मंगलबार नै बालिकालाई चढाइसकिएको छ। अब कम्तिमा ५ पिन्ट रगत आवश्यक छ। चिकित्सकहरुका अनुसार बालिकाको अवस्था बिहानदेखि सुधारोन्मुख छ। जिल्ला प्रहरी कार्यालय महिला तथा बालबालिका सेवा केन्द्र नेपालगन्जले पीडित बालिकालाई बचाउन अहिले एबी नेगेटिभ समूहको रगत दान गर्न अपील गरेको छ। केन्द्रकी प्रहरी सहायक निरीक्षक श्याम कुमारी पाईजा मगरले भनिन्, अहिले हाम्रो मुख्य प्राथमिकता भनेको बच्चीको ज्यान जोगाउने भएकाले त्यसैतर्फ केन्द्रित भएका छौं। रगत संकलनका लागि हामीले सर्वसाधारणसँग अपील पनि गरेका छौं। पीडित बालिकाका अभिभावकसँग रकम पनि नभएकाले त्यसको जोहो गर्न पनि आफूहरु लागिपरेको मगरले बताइन्।"
"अस्पतालमा सामाजिकमन्त्रीको अनुगमन, फार्मेसी हटाउन निर्देशन","धनगढी : सुदूरपश्चिम प्रादेशिक अस्पताल धनगढीमा सुदूरपश्चिम प्रदेशका सामाजिक विकासमन्त्री कृष्णराज सुवेदीले अनुगमन गरेका छन्। बुधबार मन्त्री सुवेदीसहित मन्त्रालयको टोली अस्पतालमा पुगेको हो। अस्पतालमा पानीको हाहाकारलगायत समस्या विभिन्न सञ्चार माध्याममा आएपछि मन्त्री सुवेदीको टोली अस्पतालमा पुगेको हो । मन्त्री सुवेदीले अस्पतामा भएका समस्याका विषयमा बुझेका थिए। अस्पतालमा खानेपानीका योजना सुकेपछि पानीको हाहाकार भएको छ। त्यस्तै अस्पतालभित्र सञ्चालन रहेका निजी फार्मेसीहरु पनि हटाउन अस्पताल प्रशासनलाई मन्त्री सुवेदीले निर्देशन दिए। 'अस्पताललाई व्यवस्थित गर्न मन्त्रालय गम्भीर छ,मन्त्री सुवेदीले भने, 'बजेट जति चाहिन्छ, मन्त्रालय दिने छ। काम गरेर देखाउन अस्पतालले सक्नुपर्दछ।' उनले अस्पतालको फोहोर व्यवस्थापनमा लाग्न समेत प्रशासनलाई निर्देशन दिए। पानी हाहाकार भएपछि बिरामी, कुरुवा र त्यहाँ कार्यरत कर्मचारी तथा स्वास्थ्यकर्मी मारमा परेका छन्। अस्पतालले तत्कालका लागि सानो खालको बोरिङ गाड्ने तयारी गरिरहेको अस्पताका मेडिकल सुपरिन्टेन्ड डाहेमराज पाण्डेले जानकारी दिए।'अस्पतामा पानीको समस्या छ, उनले भने,'त्यसको समाधानका लागि तत्काल बोरिङ गाड्ने काम भइरहेको छ।' उनले अस्पतालभित्र रहेका औषधि पसल हटाउने नहटाउने भन्ने स्पष्ट कानुन नहुँदा समस्या भएको बताए।अस्पतालमा २०६८ सालमा अस्पताल परिसरभित्रै ट्युवेल गाडेर समरसेल पम्प जडान गरी १ लाख लिटरको ओभरहेड ट्यांकी पनि बनाए पनि त्यो सफल हुन सकेको छैन। ट्युबेल सुकेपछि अहिले खानेपानी संस्थाले दिएको पानी पनि अस्पताललाई पुग्दैन। २ सय ५० शैयाको उक्त अस्पतालमा पानी अभाव छ। सामाजिक विकास मन्त्रालयका सचिव गोगनबहादुर हमालले अस्पताल प्रदेश सरकारअन्र्तगत आइसकेकोले अबको ६ महिना भित्र धेरै परिर्वतन हुने बताए। 'अस्पतालमा भएको व्यथिति अन्त्यका लागि मन्त्रालय लागिपरेको छ, उनले भने, 'धेरै योजना यसै आर्थिक वर्षमा पनि सञ्चालित छन्। आगामि आर्थिक वर्षमा पनि योजना पर्नेछन्।' बोरिङ गाड्ने तयारी हुँदै। तस्बिर : कैलाश जोशी"
बालकका हत्यारा अझै पत्ता लागेन,जनकपुरधाम : धनुषाको ढल्केबरमा अढाई वर्षीय बालक आर्यन साहको हत्या भएको एक साता बितिसक्दा पनि हत्यारा अझै पत्ता लागेको छैन । गाउँमै खेलिरहेको अवस्थाबाट आर्यनको बैशाख २३ गते अपहरणपछि हत्या भएको थियो । इलाका प्रहरी कार्यालय ढल्केबरका प्रहरी निरीक्षक सरोज रायले भने घटनाको अनुसन्धान भइरहेको बताएका छन् । अपहरणपछि आर्यनको घाँटी रेटेर हत्या गरेर फालिएको अवस्थामा उनकै घर पछाडिको घारीमा बैशाख २४ गते शव फेला परेको थियो ।
किसानलाई हाते ट्रयाक्टर,"ओखलढुंगा : सिद्धिचरण नगरपालिकाले नगर क्षेत्रका अगुवा किसानलाई हाते ट्रयाक्टर वितरण गरेको छ । नगर क्षेत्रका कृषक समूहका अगुवा किसानलाई कृषि क्षेत्रमा दिइने अनुदान रकमबाट कृषि औजार खरिद गरेर वितरण गरिएको हो । ११ वटा कृषक समूहमा आबद्ध किसानहरुलाई खेतबारी जोत्न सहज होस् भन्दै ७५ प्रतिशत अनुदानमा उपकरण वितरण गरिएको कृषि शाखाले जनाएको छ । नगरपालिकाका प्रमुख मोहन श्रेष्ठका अनुसार किसानहरुलाई हाते ट्याक्टरसहित फ्रुट स्प्रे, माटो ड्रिलिङ मेसिनलगायत वितरण गरिएको छ । व्यवसायिक कृषकलाई सहयोग गर्न कृषक समूहमाफर्त संस्थागत सहयोग गरिएको नगरपालिकाले जनाएको छ । कृषि उद्यममा युवालाई आकर्षित गर्न यस्ता कार्यक्रम प्रभावकारी हुने राष्ट्रिय कृषक समूह महासंघका केन्द्रीय सदस्य हितराज कार्कीले बताएका छन् । यसअघि नगरपालिकाले मौरी पालक किसानलाई मौरीसहितका घार वितरण गरेको थियो ।"
दुवै मृगौला फेल भएका बोहराले गरे सहयोगको अपिल,"बाजुरा : बाजुराको बुढिनन्दा नगरपालिका ९ पाण्डुसेनका २७ वर्षीय धनबहादुर बोहरा आर्थिक अभावमा अस्पातलको शैयामा छट्पटाइरहेका छन्।दुईवटै मृगौला फेल भएका बोहोरा एक महिनादेखि काठमाडौंको वीर अस्पातलमा जीवन मरणको दोसाधमा छन्। आर्थिक अवस्था कम्जोर भएका बोहराले विदेश जानका लागि साहुबाट ऋण लिएर काठमाडौं गएका थिए। स्वास्थ्य परीक्षणका क्रममा बोहराको दुबै मृगौला फेल भएको रिपोट आएको थियो। दुबै मृगौला फेल भएको रिपोट आएसँगै उनको स्वास्थ्यमा समस्या बढ्दै गएको छ।साहुबाट लिएको ऋण उपचार गर्दागर्दै सकिएको उनका भाइ नरेन्द्रले जानकारी दिए।'श्रीमतीसँग रगत समूह मिलेन।आमा र बुवाको उमेर ६० कटिसकेको छ, मृगौला किन्नुभन्दा अर्को विकल्प छैन,' धनले भने बाँच्ने इच्छा छ, परिवारसँग बस्ने मन छ, सानै भएपनि सहयोग गरिदिनुहोला।' चिकित्सकका अनुसार उनको अवस्था चौथो चरणमा पुगेकाले मृगौला फेर्नुको विकल्प छैन।धनबहादुरका परिवारलाई सरकारी सेवा सुविधाबारे कुनै जानकारी छैन्।चिकित्सकले दुईवटै मृगौला फेल भएकाले एउटा मृगौल फेर्नुपर्ने बताएका छन्। उनी वीर अस्पतालको १ सय ५९ बेडमा उपचारको पर्खाइमा छन्।अहिलेसम्म उपचारमा २ लाखभन्दा बढी खर्च भइसकेको छ।उनले आफूलाई बचाइन दिन सबैसँग आग्रह गरेका छन्।"
"तिर्ने भाडा वर्षको ५१ हजार, उठाउने दिनकै लाख","काठमाडौं : गौशाला चोकैमा १० रोपनी जग्गाको भाडा कति पर्ला ? महिनाकै लाखौं । तर, मारवाडी परिषद्ले वर्षको ५१ हजार रुपैयाँ तिर्छ । र, त्यसमा रहेको सटरैसटरको ठूलो भवनबाट दिनकै लाख रुपैयाँभन्दा बढी आर्जन गर्छ । मन्दिरलाई अरू दान गर्छन् । हामीकहाँ मन्दिरको सम्पत्ति भाँती पुयाएर खाइन्छ । गौशाला धर्मशाला यसको उदाहरण हो । यो भूभाग झन्डै चार दशकदेखि परिषद्को अघोषित कब्जामा छ । यो जग्गा परिषद्ले २०३८ सालदेखि धर्मशाला गौशाला राख्ने नाममा उपभोग गर्दै आएको हो । परिषद्ले तत्कालीन मूलभट्ट पद्मनाभ शास्त्रीसँग प्रतिरोपनी २५ रुपैयाँ भूबहाल तिर्ने सम्झौता गरेको थियो । राणाकालमा रतिराम अग्रवाललाई पाशुपत क्षेत्रमा छोडिएका दुध कटुवा बाच्छाबाच्छी, साँढे र गाई पाल्ने सर्तमा एक एक रोपनी आठ आना जग्गा दिइएको थियो । पशुपति क्षेत्र विकास कोषका एक उच्च कर्मचारीका अनुसार त्यसकै आडमा परिषद्ले अनेक बहाना बनाउँदै नौ रोपनी नौ आना जग्गा धर्मशालाका लागि भन्दै प्रयोग गरिरहेको छ । २०५४ सालमा कोषका तत्कालीन सदस्यसचिव वसन्त चौधरीको पालामा भूबहाल बढाएर समग्रमा वार्षिक ५१ हजार रुपैयाँ तिर्ने सम्झौता भएको थियो । कोष सञ्चालक परिषद्का कोषाध्यक्ष मिलनकुमार थापाले अन्नपूर्णसँग भने, तीनतले धर्मशालामा २६ वटा सटर छन् । परिषद्ले धर्मशालाका नाममा ब्रह्मलुट गरिरहेको छ । उनका अनुसार पशुपतिनाथको जग्गा, जायजेथा र सम्पत्ति छानबिन गर्ने क्रममा यस्तो बेथिति फेला परेको हो । समितिले कोषको स्वीकृतिबिनै भौतिक संरचना बनाएको पाइएको उनले बताए । संसद्को सार्वजनिक लेखा समितिले २०६३ सालमै कोषलाई गौशाला धर्मशाला र त्यसले चर्चेको जग्गा नियन्त्रणमा लिन निर्देशन दिएको थियो । तर डेढ दशक बित्दासम्म कोषले वार्षिक ५१ हजार रुपैयाँमा चित्त बुझाइरहेको छ । परिषद्ले धर्मशालाका दुई दर्जनभन्दा बढी सटरबाट महिनामै लाखौं आम्दानी गरिरहेको छ । परिषद्ले १९८९ सालदेखि धर्मशाला सञ्चालन गर्दै आएको छ । धर्मशालामा हाल अढाइ सय गाई पालिएका छन् । सार्वजनिक लेखा समितिले २०६३ सालमै तयार पारेको प्रतिवेदनमा पशुपति क्षेत्रमा सञ्चालित गौशाला धर्मशाला र त्यसले चर्चेको सबै जग्गा पशुपतिको गुठी तैनाथी जग्गा भएकाले नापजाँच गराई नियन्त्रणमा लिनुपर्ने निष्कर्ष निकालेको थियो । प्रतिवेदनमा उल्लेख छ, गौशाला क्षेत्रमा सञ्चालित धर्मशाला कोषको अधीनमा ल्याउनु आवश्यक छ र कोषले सञ्चालनसम्बन्धी नीति बनाएर त्यसबाट हुने आयव्ययको सम्पूर्ण हिसाब पारदर्शी र व्यवस्थित गर्नुपर्छ । समितिसँगको करार तत्काल फरफारक गरी अप्राकृतिक मोहियानीको स्थिति रद्द गरी गुठी तैनाथी कायम गर्नुपर्ने उक्त समितिको निष्कर्ष छ । कोषको सञ्चालक परिषद्का सदस्य राजुकुमार खत्रीले संसद्को गरिमामय निर्देशनसमेत परिषद्ले डेढ दशकसम्म अटेर गर्नु कोषका लागि अस्वाभाविक भएको बताए । चलनचल्तीको रकमसमेत नतिर्नु र झन्डै चार दशकअघिकै रकम तिरेर अझ मोही कायम गर्ने भनेर विवाद झिकिरहनु परिषद्का लागिमात्रै स्वादिलो विषय होला, अरू कसैको पक्षमा यो विषय हुनै सक्दैन, उनले भने । कोष भने समितिलाई मोही बनाउने पक्षमा छैन । मोही बनाएर पशुपतिनाथको जग्गा व्यक्तिलाई सुम्पन नहुने कोषाध्यक्ष थापाको भनाइ छ । कोषले मात्र प्रयत्न गरेर दशकौंदेखि कब्जा गरेको धर्मशालाको जग्गाको उचित व्यवस्थापनका लागि सरकारले गम्भीर चासो लिनुपर्ने श्रीपशुपतिनाथको गुठी जग्गा छानबिन तथा संरक्षण समितिका संयोजकसमेत रहेका थापाले बताए । कोष अब जग्गा र जायजेथाको खोजीमा लागिसकेको छ । सरकारले यसको नेतृत्व लिनुपर्छ, उनले भने । कोषका सदस्यसचिव डा प्रदीप ढकालले विगतमा समिति र कोष आआफ्नो ढंगले अघि बढ्दा सम्झौतामा पुनरावलोकन हुन नसकेको बताए । साँच्चै भन्नुपर्दा दुईबीच संवादहीनताको अवस्था रहेछ, त्यो अब अन्त्य हुँदैछ, उनले भने, यही पाराले सधैं चल्दैन भनेर सोधीखोजी गरेपछि सम्पत्ति पुनरवलोकन गर्ने भनेर कोष र समिति दुवैले आआफ्ना समिति बनाएर काम अघि बढाएका छौं । उनले अब चाँडै नयाँ सम्झौता हुने बताए । पशुपति क्षेत्र विकास कोषको सहमतिविपरीत परिषद्ले वार्षिक ५० हजार तिरेर गौशाला चोकमा रहेको करिब १० रोपनी जग्गामा हडपिरहेको हो । परिषद्का निर्देशक जयन्त सुब्बाका अनुसार गौशालामा १७ पसल छन् । तिनको मासिक ९ देखि ३० हजारसम्म भाडा लिइन्छ । धर्मशाला खानपिन गर्न, बस्नसुत्न पाइन्छ । उनले वास्तविक कमाइ खुलाउन चाहेनन् । तर, कोषका अधिकारीहरू परिषद्ले उक्त जग्गा र घरबाट दिनमा एक लाख रुपैयाँभन्दा बढी आम्दानी गर्ने सुनाउँछन् । कोषले सम्झौता पुनरावलोकन गर्न पत्र पठाएको थियो, सुब्बाले भने, हामी यसमा तयार छौं ।"
अंग्रेजी छाडेर संस्कृत,"बिर्तामोड : नयाँ शैक्षिक सत्र सुरु भएसँगै सामुदायिक र निजी विद्यालयका शिक्षक विद्यार्थी खोज्न घरघर पुगे। त्यति गर्दा पनि कोटाअनुसार विद्यार्थी भर्ना हुन आएनन्। तर, झापामै खुलेका संस्कृत विषय अध्यापन गराउने विद्यालयलाई विद्यार्थी थेग्न हम्मेहम्मे पर्यो। अंग्रेजी विद्यालयमा अध्ययन गर्दै गरेका ३५ बालबालिका संस्कृत पढ्न आएको चारपानेस्थित विवेका श्रम सांगवेद संस्कृत माविका प्रधानाध्यापक दामोदर न्यौपानेले बताए। हाम्रोमा मात्र होइन, जिल्लामा रहेका सबै गुरुकुलमा संस्कृत पढ्न आउने विद्यार्थीको चाप छ, उनले भने, पछिल्लो समय अंग्रेजी विद्यालयमा भर्ना भएका बालबालिकालाई पनि अभिभावकले संस्कृत पढ्न गुरुकुलमा हाल्ने गरेका छन्। विद्यार्थीको चाप बढेपछि यो वर्ष प्रवेश परीक्षा लिएर भर्ना गरिएको उनको भनाइ छ। बोर्डिङ पढ्ने विद्यार्थी अत्यधिक मात्रामा संस्कृत पढ्न गुरुकुल आउन थालेपछि प्रवेश परीक्षा लिएर मात्र भर्ना गरेका छौं, उनले भने, धेरैलाई जिल्लाकै अन्य विद्यालयमा पनि यहाँबाट पठायौं। संस्कृत अध्ययनपछि इज्जत र आर्थिक उपार्जन सहज हुने भएपछि गुरुकुल शिक्षाप्रति आकर्षण बढेको विद्यार्थी बताउँछन्। सुलभ शिक्षा प्रणाली मात्र होइन, रोजगारीको सुनिश्चिततासमेत रहेको सरोकारवालाको भनाइ छ। झापामा २३ वटा गुरुकुल छन्। सबैमा विद्यार्थीको चाप छ। शैक्षिक सत्र २०७६ का लागि ४० नयाँ विद्यार्थी गुरुकुलमा भर्ना भएको न्यौपानेले बताए। माध्यमिक शिक्षा अध्ययनअध्यापन हुने विवेका श्रममा संस्कृत विषय कक्षा ४ बाट मात्र पढाइ हुँदै आएको छ। संस्कृतसहित अन्य विषय पनि पठनपाठन हुने भएकाले गुरुकुल शिक्षाका लागि विवेका श्रम रोजाइमा परेको छ। अंग्रेजीभन्दा संस्कृत शिक्षाको भविश्य राम्रो रहेको कक्षा ५ मा अध्ययनरत बुद्धशान्ति१ होक्सेका तुलसी तिम्सिनाको ठम्याइ छ। १ सय ५० भन्दा बढी विद्यार्थी उक्त विद्यालयमा संस्कृत पढिरहेका छन्। विद्यालय व्यवस्थापन समितिका अध्यक्ष तथा धर्मगुरु व्यासाचार्य किशोर गौतमका अनुसार प्रविधिको विकास गर्ने देश र वैज्ञानिकले पनि संस्कृत प्राविधिक शिक्षा भएको स्वीकार गर्र्दै पुनः यसको शिक्षा लिन थालेका छन्। त्यसैले विद्यार्थीको आकर्षण बढेको हुन सक्ने उनको ठम्याइ छ। पारिवारिक वातावरण हुने, संस्कार सिक्ने र ज्ञानी हुने भएकाले अभिभावकले संस्कृत शिक्षालाई प्राथमिकता दिएको पाइन्छ। सरकारले पनि पाठ्यक्रम तयारी र व्यवस्थापनमा चासो देखाएकाले गुरुकुल सञ्चालन सहज हुँदै गएको व्यासाचार्य गौतमको भनाइ छ। विवेका श्रम सांगवेद झापाकै पुरानो संस्कृत विद्यालय हो। यो २०२८ सालमा स्थापना भएको थियो। दाताकै भर धेरै पण्डित र पुरोहित उत्पादन गर्न विद्यालय सफल भए पनि दाताकै भरमा सञ्चालन गर्नुपरिरहेको उनले बताए। विद्यालयले २०३२ सालमा औपचारिक रूपमा पठनपाठन सुरु गर्यो, उनले भने, त्यसयता विवेका श्रम दाताकै भरमा चलेको छ। कसैले विद्यार्थीलाई एक दिनको भोजन गराइदिन्छन्। ५१ सय रुपैयाँ दिएपछि एक दिनको भोजन गराएको मानिन्छ। विद्यालयले अक्षय कोष खडा गरेको छ। दाताले २१ सय रुपैयाँ वा सोभन्दा बढी सहयोग गर्ने गरेका छन्। त्यसबाट प्राप्त ब्याजले पूजाआजा गरिनुका साथै विद्यालय सञ्चालन खर्च र शिक्षकलाई तलब दिइने प्रधानाध्यापक न्यौपानेले बताए। विद्यालय मुष्ठीदानबाट सुरु भएको हो। यो क्रम अझै चलिरहेकै छ, उनले भने, सरकारबाट न्यून सहयोग छ। केही शिक्षकको मात्र दरबन्दी छ। गुरुकुल शिक्षा प्रणालीमा विद्यार्थी गुरूको आ श्रममा रहेर विभिन्न विषयमा पारंगत नहुञ्जेल अध्ययन गर्छन्। यस्तो शिक्षा दिने गुरुकुलको संख्या देशभर ६० वटा छन्। झापामा केहीले विद्यालयसरह कक्षा सञ्चालन गरिरहेका छन्। वेदवेदांग संस्कृत पाठशाला साधुटार, विवेका श्रम सांगवेद संस्कृत मावि चारपाने, अर्जुनधारा संस्कृत विद्यापीठ, अर्जुनधारा, कृष्णद्वैपायन गुरुकुल वेदविद्या श्रम महेशपुर नाम चलेका गुरुकुलमा पर्छन्।"
मंगलसेन नगरपालिकाको गाडीमा आगजनी,"अछाम : अछामको मंगलसेन नगरपालिकाको गाडीमा अज्ञात समूहले आगजनी गरेको छ । नगरपालिकाको बा २ झ ३६९४ नम्बरको जिपमा बुधबार बिहान सवा २ बजेतिर अज्ञात समूहले आगजनी गरेको जिल्ला प्रहरी कार्यालय अछामका प्रमुख प्रहरी नायब उपरीक्षक जनक शाहीले जानकारी दिए। नगरपालिका परिसरमै पार्किङ गरी राखिएको प्रमुख चढ्ने जिपमा आगजनी गरिएको हो। जिप एक बर्ष अगाडी १ करोड २० लाखमा खरिद गरिएको थियो। डिएसपी शाहीले आगजनी गर्नेहरुको खोजी भइरहेको बताए। गाडी जलेर पुर्ण रुपमा नष्ट भएको छ । मंगलसेन बजारका स्थानीयले प्रहरीलाई गाडीमा आगजनी गरिएको जानकारी प्रहरीलाई गराएका थिए । जानकारी पाएपछि आफू स्वंयमा घटनास्थल पुगेर आगो नियन्त्रणमा लिएको प्रहरी नायब उपरीक्षक शाहीले जानकारी दिए। सार्वजनिक सम्पतिमा नष्ट गर्ने निन्दनीय काम भएका नगर प्रमुख पदम बोहराले बताए । उनले भनेसुरुमा नै गाडी खरिदको विषयमा धेरैलाई चित्त बुझेको थिएन, त्यसैले पनि त्यो खालकाको घटना भएको हो की भन्ने आशंका छ । सार्वजनिक सम्पतिमा क्षति गर्ने दोषीलाई उम्कन नदिने नगर प्रमुख बोहराले दाबी गरे।"
टेम्पो र सफारीले सास्ती,"धरान : धरान उपमहानगरपालिकाका सडकमा जताततै खाल्डाखुल्डी छन्। कोसी राजमार्गसमेत जीर्ण छ। यसले गर्दा सवारी साधन सञ्चालनमा समस्या छ। झनै जथाभावी गुड्ने टेम्पो र सिटी सफारीका कारण यात्रुलाई ज्यान जोगाउनै मुस्किल छ। यस्ता सवारी साधन चालकसँग अनुमतिपत्रसमेत पाइँदैन। न उनीहरू तालिमप्राप्त छन्। ट्राफिक प्रहरीले कारबाही गरे सवारी साधन सडकमा तेस्र्याएर आन्दोलन गर्छन्। ४ हजारभन्दा बढी टेम्पो र सिटी सफारीको अस्वस्थ प्रतिस्पर्धाका कारण सडकमा असुरक्षा बढेको सुनसरीका जिल्ला ट्राफिक प्रहरी प्रमुख होमराज दाहालले बताए। अधिकांश चालकसँग अनुमतिपत्र नभएको र तालिमप्राप्त नभएका कारण दुर्घटनाको जोखिम बढेको उनको भनाइ छ। स्थानीय सरकारले टेम्पो र सिटी सफारीको चाप तत्काल व्यवस्थापन नगरे दुर्घटनाको अवस्था भयावह हुनेछ, उनले भने। सवारी साधनको चापले धरान अस्तव्यस्त भएको भन्दै स्थानीयले तत्काल यसको व्यवस्थापन गर्न माग गरेका छन्। टेम्पो र सफारीका कारण जताततै जाम हुने गरेको बीपी कोइराला स्वास्थ्य विज्ञान प्रतिष्ठानका डा अशोक ऐरले बताए। ट्राफिक नियमको ज्ञान नभएका चालकका कारण अन्य चालकलाई पनि असर पुगेको उनको ठम्याइ छ। सफारी र टेम्पोले जथाभावी बाटो काट्ने, तीव्र गतिमा ओभरटेक गर्ने र जथाभावी पार्किङ गर्ने र रोक्ने गरेको स्थानीयको गुनासो छ। टेम्पो चालक विकेश श्रेष्ठले धरान उपमहानगरपालिकामा यसको नियन्त्रण गर्न अनुरोध गरे पनि वास्ता नगरिएको बताए। नेपाल यातायात स्वतन्त्र मजदुर संगठन धरानका सचिवसमेत रहेका उनले धरानमा क्षमताभन्दा बढी सवारी साधन भित्रिएको सुनाए। धरानका कार्यवाहक मेयर नरेश इवारमले टेम्पो र सफारी नियन्त्रणको प्रयास भइरहेको बताए। सबैलाई कानुनी दायरामा ल्याएर मात्र सडकको क्षमताअनुसारका सवारी साधन सञ्चालन गर्न अनुमति दिने तयारी भइरहेको उनको भनाइ छ।"
सेती लोकमार्ग निर्माण सुस्त,"बझाङ : सेती लोकमार्गको चैनपुरताक्लाकोट खण्ड निर्माण सुस्त गतिमा छ। कैलालीको बैनियाँबाट सुरु भएको लोकमार्गले डोटी, अछाम, बाजुरा हुँदै बझाङको चैनपुर भएर ताक्लाकोट जोडनेछ। त्रिदेशीय नाका जोड्ने यो सडक सुदूपश्चिम प्रदेशको गौरवको योजना हो। रुपातोलाबाट माथि धुलीसम्म काम ढिला भएको छ, चैनपुरताक्लाकोट सडक आयोजनाका प्रमुख ऐनबहादुर सिंहले भने, अब सडक निर्माणले गति लिनेछ। उत्तरी खण्ड बझाङ सदरमुकाम चैनपुरबाट तिब्बतको सिमाना उरैभञ्ज्याङसम्म १ सय १७ किलोमिटर दूरी पर्छ। ट्र्याक भने ३० किलोमिटर मात्र खोलिएको छ। चैनपुरबाट साइपाल गाउँपालिका धुलीसम्म दुई प्याकेजमा राजेन्द्र निर्माण सेवा र नागार्जुन निर्माण सेवाले काम गरिरहेका छन्। चैनपुरबाट रुपातोलासम्म निर्माणको जिम्मा लिएको राजेन्द्र निर्माण सेवाले ७५ प्रतिशत काम भएको दाबी गरेको छ। रुपातोलाबाट धुलीसम्म नागार्जुन निर्माण सेवाले २०७४ मंसिरमा काम सुरु गरेको थियो। १२ किलोमिटर मात्र ट्र्याक खोलिएको छ। निर्माण कम्पनीले कहिले तेल अभाव त कहिले साइटमा समस्या भएको बहाना बनाउने गरेका छन्। रुपातोलाधुली खण्ड ७५ करोड र चैनपुररुपातोला खण्ड २२ करोडमा ठेक्का लागेको थियो। धुली पुग्न अझै २० किलोमिटर ट्र्याक खोल्न बाँकी छ। प्रमुख जिल्ला अधिकारी सुरेश सुनारले धमाधम काम गर्न निर्देशन दिएका छन्। साइपाल गाउँपालिका भएर जाने सडकको काम छिटो गर्न अनुरोध गरिएको गाउँपालिका अध्यक्ष राजेन्द्र धामीले बताए। जिल्लाकै सबैभन्दा दुर्गम साइपालवासी सडकको पर्खाइमा रहेको स्थानीय फगिर बोहराले बताए।"
"आफ्नो रेकर्ड तोड्दै कामीरिता, २३ औँ पटक सगरमाथाको चुचुरोमा","काठमाडौं : चर्चित हिमआरोही कामीरिता शेर्पाले २३ औँ पटक विश्वको सर्वोच्च शिखर सगरमाथाको सफल आरोहण गरेका छन् । सोलुखुम्बु थामेका शेर्पाले बुधबार बिहान ७ः५० मा विश्वको सर्वोच्च शिखर सगरमाथामा २३ औँपटक पाइला टेकेको आधार शिविरबाट पर्यटन विभाग पर्वतारोहण शाखाका नायबसुब्बा रामेश्वर निरौलाले जानकारी दिए। लामो समयदेखि आरोहण क्षेत्रमा रहेका ४९ वर्षीय शेर्पाले आफूले कायम गरेको विश्व रेकर्ड आफैँले तोड्दै नयाँ विश्व कीर्तिमान कायम गर्न सफल भएका हुन् । कामीरिता शेर्पा र ओङ्दी शेर्पाले सेभेन समिट्स ट्रेक्समार्फत आरोहण गरेका हुन् । सन् १९९४ मा पहिलोपटक सगरमाथाको आरोहण गरेका कामीरिताले आरोहणअघि सञ्चारकर्मीसँग कुरा गर्दै २५ पटक चुचुरोमा पुगेपछि आराम गर्ने बताएका थिए। बौद्ध धर्मअनुसार एक महिनाअघिदेखि गुम्बामा पूजापाठ गरी आरोहणमा गएका शेर्पाले आरोहण कठिन हुने भए पनि आफूलाई सामान्य लाग्ने धारणा राखेका थिए । यसअघि २१ पटक सगरमाथा चढिसक्नुभएका आप्पा शेर्पा र फुर्वातासी शेर्पाले आरोहणबाट सन्यास लिइसकेका छन् । कामीरिताको कीर्तिमान, २२ औँ पटक सर्वोच्च शिखरमा"
२५ रुपैयाँमा पेटभर खाना !,"भैरहवा : २५ रुपैयाँमा खाना ! सुन्दा पत्यार नलाग्न सक्छ। तर, सत्य हो। भैरहवामा एक व्यवसायीले २५ रुपैयाँमा पेटभरी खाना खुवाउन थालेका छन्। भैरहवाका व्यवसायी रविकुमार रौनियाले आफ्नी स्वर्गीय आमा मायादेवीको सम्झनामा स्थापना गरेको मायादेवी च्यारिटेबल फाउण्डेसन अन्तरगत गतको अन्नपूर्ण भोजनालय मार्फत खाना खुवाउने जमर्को गरेका हुन्। गाडीमा घुम्ती सेवामार्फत खाना खुवाइन्छ। मंगलबारबाट खाना खुवाउन थालिएको छ। शाकाहारी खाना निम्न आय भएका वर्गलाई खुवाउने व्यवसायी रौनियारले उद्देश्य राखेका छन्। २५ रुपैयाँमा निम्न आय वर्गलाई खाना खुवाउने हाम्रो उद्देश्य हो, उनले भने, तर निम्न वर्गका लागि मात्रै नभइ २५ रुपैयाँमा हामीले सबै वर्गलाई खाना खुवाउने छौं। विशेष गरी अस्पताल, सरकारी विद्यालय र मजदुरलाई कार्यस्थलमा फाउण्डेसनले मिनी ट्रकमार्फत घुम्ती सेवा दिँदै खाना खुवाउने छ। पहिलो चरणमा १५१५ दिनको फरकमा खाना खुवाउँछौँ, व्यवसायी रौनियारले भने, विस्तारै प्रत्येक दिन खाना खुवाउने योजना हाम्रो छ। उनको फाउण्डेसनले अस्पताल, रिक्सा चालकलाई लक्षित गरी बिहानको समयमा र सरकारी विद्यालयमा दिउँसो खाजा खाने समयमा सेवा प्रदान गरेको छ। खानामा दाल, भात, तरकारी वा रोटी, तरकारी वा कहिले खीर, तरकारी त कहिले परौठा पालैपालो खुवाउने फाउण्डेशनले जनाएको छ। दिनमा ५ सय जनालाई सेवा उपलब्ध हुनेछ। अहिले घुम्ती सेवामार्फत सेवा उपलब्ध गराउँछौँ, उनले भने, केही महिनापछि भैरहवाको ३ स्थानबाट टेन्ट लगाएर खाना खुवाउने छौं। विस्तारै भैरहवाको सबै वडा र जिल्लाभर सेवा विस्तार गर्नेछौँ। खाना पकाउन र खुवाउन २० जना खटाइएको छ। ८ वर्ष अघि निधन भएकी आमाको सम्झानामा रौनियारले फाउण्डेसन खडा गरी २५ लाख रुपैयाँ बैंकमा जम्मा गरेका थिए। प्रत्येक वर्ष ५ लाख रुपैयाँ थप्दै गएपछि अहिले खातामा ६० लाख रुपैयाँ पुगेको छ। सोही रकमबाट आफूले २५ रुपैयाँमा खाना खुवाउने अभियान सुरु गरेको उनले बताए। हामीले खुवाउने एक छाक खानाको कम्तीमा ५० रुपैयाँ पर्छ, उनले भने ग्राहकबाट २५ रुपैयाँ लिएर बाँकी २५ रुपैयाँ फाउण्डेसनबाट पूर्ति हुने गरी अभियान सुरु गरेका हौं। निधन अघि आमाले गरिब दुःखीका लागि केही राम्रो काम गर्नू भनेकाले आमाको सोही वाणीलाई कार्यान्वयनमा ल्याएको रौनियारले सुनाए। प्रदेश ५ सरकारका सामाजिक विकासमन्त्री सुदर्शन बरालले अन्नपूर्ण भोजनालयको मंगलबार शुभारम्भ गरे।"
