शीर्षक,विवरण
सत्ता र विपक्षमा कचिंगल,"सत्तारूढ दल विवादमा, प्रमुख विपक्षी पेचिलो कचिंगलमा। नेकपा सभामुख उम्मेदवार तय गर्न नसकी संसद्लाई बन्धकी बनाउँदैछ, कांग्रेस असन्तुष्ट समूहको धारणा व्यवस्थापन गर्न नसक्ने अवस्थामा छ। संसद्को कार्यसूचीअनुरूप बैठकसमेत बस्न नसकी सूचना का आधारमा पर सारिएको स्थिति छ। सूचनाका आधारमा बैठक किन सारियो ? भन्ने आवाज उठाउनुपर्ने विपक्षी दिनभरि सानेपा र चाक्सीबारीमा आफ्नै फन्दामा अड्कियो। कांग्रेस लोकतान्त्रिक विधि छल्न असन्तुष्ट समूहकै बहिष्कारबीच निर्णय लिन उद्यत् देखियो। आफ्नै रडाकोमा अल्झिएपछि संसद् बन्धकमा परेको विषय उठान गर्ने हैसियत पनि कांग्रेसले गुमाएको छ। खासमा दुवैतिर भागबण्डा राजनीति हावी भएपछि आन्तरिक कचिंगल का भुमरी सिर्जित भएका हुन्। औपचारिक हिसाबले एमाले र माओवादी एकीकरण भइसकेको छ र नेकपा बनेको छ। तर जब पदीय राजनीतिको सवाल आउँछ, तब पूर्वएमाले र पूर्व एमाओवादी को सन्दर्भमा जोडिन आइपुग्छ। पार्टी एकीकरण भएपछि पदीय भागबण्डा चलिरहकै थियो। त्यहीअनुरूप सभामुख पद पूर्वमाओवादीको भागमा परेको थियो। माओवादीबाट सभामुख भएका कृष्णबहादुर महरा बलात्कार प्रकरणमा परेपछि पद रिक्त हुन पुग्यो। संसद्को मर्यादा, गरिमा र शक्ति सन्तुलनको हिसाबकिताब राख्न सक्ने योग्य उम्मेदवार नेकपामा को हुन सक्छ भन्ने बहसभन्दा पनि आफ्नो भागमा परेको पदमा आफ्नै मानिस हुनुपर्छ भनी अड्डीमा पूर्वमाओवादी समूह छ। उनीहरूले अर्काे महाधिवेशन नभएसम्म भागबण्डाकै आधारमा हुनुपर्छ, नभए एकतामा भावनात्मक रूपमै असर पर्नेसम्मको धारणा राख्दै आएका छन्। उनीहरू पदीय राजनीतिमा पूर्वएमाले हावी भएको सन्देश प्रवाहित हुन नदिने रणनीतिमा छन्, कार्यकर्ता फकाइराख्न। भागबण्डा को राजनीति यति संस्थागत भएको छ कि ०६४ मै एकीकरण भएको कांग्रेसमा यतिखेर पनि त्यही विकृत खेलमा अल्झिएको छ। फरक यति हो, उतिबेला असन्तुष्ट समूहमा गोलबद्ध भएकाहरू यतिखेर संस्थापनमा रूपान्तरण भएका छन् भने उतिबेला संस्थापन खेमाले यतिखेर असन्तुष्ट समूह ले पगरी पाएको छ। उतिबेला संस्थापन र असन्तुष्टबीच ६०४० को भागबण्डा थियो। यतिबेला प्राप्त मतलाई आधार बनाउँदै हरेक निकायमा भागबण्डा खोजिँदै छ। तर सानेपा केन्द्रीय कार्यालयमा संस्थापन एकलौटी निर्णयमा उद्यत् भएपछि रोष र आक्रोशले कांग्रेसको किचलो विभाजनसम्मै पुर्याउने खतरा देखापरेको छ। असन्तुष्ट समूह हुँदा कोइराला परिवारको पेलाइ को रोदनले राजनीति रंग्याउनेहरू यतिबेला त्यही पुरानै दृश्य मञ्चनमा मस्त छन्। उतिबेला पार्टीमा लोकतन्त्रको गुन्जायस भएन र बहुमतले हुर्मत काट्यो भन्नेहरू त्यसैमा रम्नुलाई नेपालको राजनीतिक संस्कार मै परिणत भएको देखाउँछ। आफूलाई लोकतन्त्रको प्रखर हिमायती ठान्ने कांग्रेस समयमै लोकतान्त्रिक विधिअनुरूप भ्रातृ संस्थाको चुनाव गराउनेदेखि पार्टी विभाग गठन गर्नसमेत असफल छ। एउटा महाधिवेशन सकिएर अर्काे महाधिवेशनको मुखमा पुग्दासमेत पार्टीका विभागहरू गठन गर्न नसक्ने दुर्भाग्यको सिकार कांग्रेस बन्दैछ। विभाग गठन नहुँदा महŒवपूर्ण विषयमा छलफल नहुनेदेखि नेतृत्वनिम्ति गु्रमिङ समेत हुन सक्दैन। त्यसका अतिरिक्त नेतृत्वकै निम्ति परिष्कृत र परिमार्जित थलो भ्रातृ संस्थाहरूको समयमै महाधिवेशन गर्न नदिने, भागबण्डाको संस्कार स्थापित गर्दैछन्। उनीहरू प्रतिस्पर्धामा आधारमा भ्रातृ संस्थाको निर्वाचन समयमै नगराउने, बारम्बार तजविजी, भागबण्डाका आधारमा निगाहमा पद प्रदान गर्ने प्रवृत्तिमै मस्त छन्। लोकतान्त्रिक पद्धतिभित्र निगाह मा पद प्रदान गर्ने शैली वर्जित हुन्छ, लोकतन्त्र वादी भनिएका नेताहरूले बुझ्न नसकेको तथ्य हो। पञ्चायतकालीन शब्द हो, निगाह। पञ्चायतमा दरबारको निगाह मा पद दिइन्थ्यो। हुन त, प्रमुख विपक्षतिर क्रियाशील बहुमत नेताहरू पञ्चायतकालीन राजनीति देखेका र त्यस्तो पद्धतिको विरोधमा १०१५ वर्ष जेल गुजारेकाहरू हावी छन्। पञ्चायतकालीन सर्वसम्मति, मनोनीत, निगाहमा पद वितरण गर्ने शैलीविरुद्ध उभिएकाहरू त्यही पद्धतिमा मोहित हुनुको रहस्य खोतल्नैपर्छ। नया संविधान र शासकीय संरचनासँगै आमनागरिकमा आशा र अपेक्षा जगाएको थियो। तर सत्तारूढ र विपक्षी नागरिकको चाहना बुझ्ने र त्यसअनुरूप चल्नेभन्दा पनि पुरानै प्रकृतिका किचलो नियमित बनाएपछि निराशा बढाउँदैछ। विपक्षी कमजोर हुँदै जाँदा मतीय आधारमा शक्तिशाली सरकारलाई तजबिजी मा निर्णय लिन सजिलो भएको छ। त्यसकारण, यतिखेर आमनागरिक निराशा सत्तारूढ दलप्रति मात्र लक्षित छैन कि प्रमुख विपक्षीतिर सोझिँदैछ। लोकतन्त्रप्रति आस्था बढाउने हो भने प्रमुख विपक्षीले पनि त्यही प्रकृतिको चरित्र प्रदर्शन गर्नु नितान्त जरुरी छ।"
संवैधानिक राष्ट्रपतिका चौघेरा,"समाजवादउन्मुख स्वतन्त्र र समृद्ध अर्थतन्त्र निर्माण गर्ने संविधानका निर्देशक सिद्धान्तका विषयमा छलफल गर्नु राजनीतिक सक्रियताको परिभाषाभित्र पर्दैन विद्यार्थी जीवनदेखि नै राजनीतिमा संलग्न हुँदै यहाँसम्म आइपुग्नुभएकी राष्ट्रपति विद्या भण्डारीका राजनीतिक सुझबुझ र विषयवस्तुलाई गहिराइसम्म पुगेर बुझ्न चाहने स्वभाव छ। आमसञ्चारमाध्यममा छाएका समाचार र टिप्पणीका आधारमा यस्तो आकलन गर्न सकिन्छ र यसलाई उहाँको व्यक्तित्वको सबल पक्ष मान्नुपर्छ। पारिवारिक कारणले केही वर्ष सक्रिय राजनीतिबाट अलिकति टाढा रहे पनि विगत साढे दुई दशकयता उहाँ नेपाली राजनीतिको केन्द्र भागमै हुनुहुन्छ। तत्कालीन नेकपा (एमाले) का सबैभन्दा लोकप्रिय नेता मदन भण्डारीले दासढुंगा दुर्घटनामा जीवन गुमाएपछि पार्टीपंक्ति शोकलाई शक्तिमा परिणत गर्न संकल्पबद्ध भयो। त्यस्तो घडीमा आफ्नो पार्टीपंक्तिलाई निराश हुन नदिन उहाँ व्यक्तिगत पीडा बिर्सिएर अग्रसर हुनुभएको थियो। सक्रिय राजनीतिमा होमिएपछि उहाँ कहिल्यै पछाडि हट्नुभएन। त्यही विगतले उहाँलाई यस स्थानसम्म ल्याइपुर्याएको हो। यतिखेर उहाँ संवैधानिक व्यवस्थाअनुसार नेपालका राष्ट्राध्यक्ष हुनुहुन्छ। संविधान र संघीय कानुनबमोजिम आफ्नो कार्य सम्पादन गरिरहनुभएको छ। देशको राष्ट्रिय एकताको प्रवर्द्धन गर्ने अनि संविधानको पालना र संरक्षण गर्ने उहाँको प्रमुख कर्तव्य हो। त्यसैअन्तर्गत महत्वपूर्ण राजनीतिक वा गैरराजनीतिक व्यक्तिहरूसँगका अनौपचारिक भेटघाट पनि पर्छन्। यति कुराले नेकपाभित्र वा बाहिरका कोही नेता आत्तिएका छन् भने अत्यासको त्यो अवस्था ती नेताहरूका मनको बाघका कारण उत्पन्न्न भएको हो। समाजवादउन्मुख स्वतन्त्र र समृद्ध अर्थतन्त्र निर्माण गर्ने संविधानका निर्देशक सिद्धान्तका विषयमा छलफल गर्नु राजनीतिक सक्रियताको परिभाषाभित्र पर्दैन। जिम्मेवारीका हिसाबले आफूलाई उहाँले हजुरआमा ठान्नु संविधानको परिकल्पनाभन्दा परको कर्तव्य बोध होइन। त्यसैले जसरी देश चलेको छ, त्यसमा मेरो चासो रहन्छ भन्नु संविधानको दायराभन्दा बाहिर जानु होइन। तसर्थ संविधान संशोधन गरेर भए पनि कार्यकारी भूमिका निर्वाह गर्ने उहाँको इच्छा छ भन्ने संशयको कुनै आधार देखिँदैन। तर संविधानले दिएको दायित्व पूर्णरूपमा निर्वाह गर्न भने उहाँ प्रतिबद्ध हुनुहुन्छ भन्ने बुझ्न गाह्रो छैन। भारतको स्वतन्त्रता संग्रामको अग्रपंक्तिका नेता डा राजेन्द्र प्रसादले राष्ट्रपतिमा निर्वाचित भएपछि आफ्ना निकटस्थहरूको वृत्तमा चाखलाग्दो ढंगले भनेछन्, बेलायतीहरूका समयमा स्वतन्त्रताका लागि लडेकाले मलाई जेलमा राखियो। अब मलाई आफ्नै देशवासीको कैदमा राखिँदैछ। जेलमात्रै परिवर्तन भएको छ। सक्रिय राजनीतिको पृष्ठभूमिबाट आएको व्यक्तिलाई थिति नमिलेको देख्दा खसखस लाग्नु अस्वाभाविक होइन। इतिहासकारका विश्लेषण र लोकसभाको प्रकाशनहरूमा अभिलिखित छन्, डा प्रसादले संवैधानिक राष्ट्रपति पदका सम्बन्धमा भनेका कुरा मननयोग्य छन्। उनले भनेका छन् यद्यपि मैले बुझेसम्म हाम्रो संविधानमै पनि राष्ट्रपतिलाई मन्त्रिपरिषद्को सल्लाह स्वीकार गर्न बाध्य पार्ने खास प्रावधान छैन। राजाले जहिले पनि उनका मन्त्रीहरूको सल्लाहमा चल्नुपर्ने बेलायतको परम्परालाई यस देशमा पनि स्थापना गरिएको मात्र हो। राष्ट्रपति संविधानका अक्षरहरूका आधारमा होइन, यो स्वस्थ्य परम्पराको उपजका रूपमा सबै मामिलामा संवैधानिक राष्ट्रपति भएका छन्। सन् १९५२ को सुरुवातमै भारतको पहिलो राष्ट्रपतिका रूपमा निर्वाचित भएका डा राजेन्द्रप्रसादले दुई कार्यकाल निरन्तर त्यस पदमा रहेर सन् ६२ मा बिदा लिए। भनिन्छ यसरी दोहोर्याएर राष्ट्रपतिमा निर्वाचित हुनुको कारण उनको कुनै राजनीतिक महत्वाकांक्षा नहुनु नै थियो। खासमा उनी देशको भविष्यलाई दृष्टिगत गर्दै संयमित भएका थिए। उनी आफ्नो सोचमा प्रस्ट थिए। उनका विचारमा संविधानमै राष्ट्रपतिको शक्तिका बारेमा प्रस्ट उल्लेख गरिनुपथ्र्यो। उनी सोच्थे संविधानले नै निर्वाचित राष्ट्र प्रमुखको पदलाई वंशानुगत क्रममा स्थापित हुने सार्वभौम बेलायती शासकसमान बुझ्नु हुँदैनथ्यो। यतिखेर राष्ट्रपति भण्डारीलाई संविधानको दायरा नाघेको आरोप तीनवटा कोणबाट लगाइएको छ। पहिलो बेलायतको वेस्टमिन्स्टर प्रणाली आत्मसात गर्ने भारतको हुबहु सिको गर्नुपर्छ भन्नेहरू छन्। त्यस मतका पक्षधरहरू उहाँले म उमेरका कारणले होइन, भूमिकाका कारणले अभिभावकको ठाउँमा छु, त्यसैले केकस्तो भइरहेको छ, थाहा पाउन मन लाग्छ भन्दा पनि अनुचित ठानिरहेका छन्। दोस्रोथरी नेपालमा छयालीस सालपछि राजालाई सक्रिय भएर निर्वाचित सरकारका काममा व्यवधान उत्पन्न गर्न दिनु हुँदैन भन्ने गरिएको सम्झिन्छन्। त्यो कुरा त्यो समयमा जायज थियो। तर अहिलेका निर्वाचित राष्ट्रप्रमुखको हिजो वंशानुगतक्रममा गद्दीनसीन भएका राष्ट्रप्रमुखको भूमिकासँग हरेक विषय र प्रसंगमा तुलना गर्नु उपयुक्त हुँदैन। तेस्रो थरीमा खासगरी नेकपाभित्रकै नेताहरू पर्छन्। खासगरी पूर्वएमालेका ती नेताहरू छन्, जसलाई २६ वर्षअघि विद्या भण्डारीले नेपाली कांग्रेसका तत्कालीन सभापति कृष्णप्रसाद भट्टराईसँग काठमाडौं क्षेत्र नम्बर १ को उपनिर्वाचनमा प्रतिस्पर्धा गरेको मन परेको थिएन। उहाँले भट्टराईलाई पराजित गर्दै तत्कालीन एमालेको राजनीतिमा सशक्त उपस्थिति जनाएको पनि मन परेको थिएन। पहिलोपटक संसदीय निर्वाचनमा विजयी भएर सिंहदरबार प्रवेश गरिसकेपछिका दिनमा पनि उहाँले अनेक व्यवधानहरूको सामना गर्नुपर्यो। कैयन् अड्चन नेपाली समाजमा त्यसबेला विद्यमान पितृसत्तात्मक सोचको बाहुल्यका कारण पनि खडा भएका थिए। उहाँका पति मदन भण्डारीले अघि सार्नुभएको जनताको बहुदलीय जनवादको अवधारणालाई समयक्रममा उहाँको पार्टीले सिद्धान्तका रूपमा अंगीकार गर्यो। तर त्यसक्रममा पार्टीभित्र चलेको आन्तरिक द्वन्द्वमा उहाँले अजात शत्रु भएर लोकप्रिय बन्ने इच्छा राख्नुभएन। जिम्मेवारीका हिसाबले आफूलाई उहाँले हजुरआमा ठान्नु संविधानको परिकल्पनाभन्दा परको कर्तव्यबोध होइन। त्यसैले जसरी देश चलेको छ, त्यसमा मेरो चासो रहन्छ भन्नु संविधानको दायराभन्दा बाहिर जानु होइन। तसर्थ संविधान संशोधन गरेर भए पनि कार्यकारी भूमिका निर्वाह गर्ने उहाँको इच्छा छ भन्ने संशयको कुनै आधार देखिँदैन। आज उहाँलाई राष्ट्रपतिका रूपमा पूर्ण अकर्मण्यतामा कैद गर्न चाहनेहरूको झस्काइ अर्थहीन छ। किनभने वेस्टमिन्स्टर टाइप अफ पार्लियामेन्ट्री डेमोक्रेसीमा राष्ट्रपतिको अधिक सक्रियता थाहा पाउने आधिकारिक संस्था प्रधानमन्त्री हो। यस व्यवस्थाको सुमधुर गति राष्ट्रपति र प्रधानमन्त्रीबीचको कार्यसम्पादन समन्वयबाटै हासिल हुन्छ। राष्ट्रपतिले संविधानको दायरा नाघेको हो भने सबैभन्दा बढी प्रधानमन्त्रीको संवेदनशीलतामा आघात पुगेको हुन्छ। नेपालमा यसअघि एकपटक त्यस्तो भएको थियो। ०६६ साल वैशाखमा तत्कालीन प्रधानमन्त्री पुष्पकमल दाहाल प्रचण्डले प्रधानसेनापति कटुवाललाई पदबाट बर्खास्त गर्नुभयो। तर तत्कालीन राष्ट्रपति रामवरण यादवले संविधानको दायराभन्दा बाहिर निस्किएर त्यो निर्णयलाई अस्वीकृत गर्नुभयो। उहाँले आवश्यकताको सिद्धान्त अनुसरण गर्दै संविधानकोे दायराभन्दा बाहिर गएर प्रधानसेनापतिको हात थाम्नुभयो। अहिले राष्ट्रपतिको भूमिकाका सम्बन्धमा प्रधानमन्त्री ओलीको कुनै गुनासो सुनिएको छैन, बरु दुई संस्थाहरूबीच पूर्ण समन्वय कायम रहेको देखिन्छ। यस्तो अवस्थामा लोकतान्त्रिक गणतन्त्रका कुनै पनि शुभचिन्तकले झस्किनु पर्दैन। प्रधानमन्त्रीले कुनै संकेतसम्म नदिएको अवस्थामा कसैले चिन्तित हुनै पर्दैन। राष्ट्रपतिको पद सक्रिय राजनीतिक गतिविधिमा मुछिनु हुँदैन भन्ने हाम्रो राजनीतिक प्रणालीको मान्यताको कदाचित पालना नभएको भए चिन्ता गर्ने ठाउँ रहन्थ्यो। तर राष्ट्रपतिसामु सत्तारूढ दलका दुई अध्यक्षले सरकार र दल सञ्चालन गर्ने समझदारीलाई अन्तिम रूप दिए वा राजकीय मामिलामा केकस्तो विमर्श गरे, सार्वजनिक स्थल र पहुँचमा भएको कुरा होइन। प्रधानमन्त्री र सत्तारूढ दलका एक प्रमुख नेतासँग राष्ट्रपतिको भेटघाट अस्वाभाविक पनि होइन। यस्ता विषयमा संलग्न व्यक्तिहरूले भन्दा बढी अरूले जासुसी ढंगले व्याख्या गर्नु उपयुक्त होइन। अमूक राजकीय मामिलामा राष्ट्रपतिलाई सुझाव दिने अधिकारबाट संविधानले वञ्चित गर्दैन। सन् १९५० को अक्टोबरमा भारतको महान्यायाधिवक्ताले दिएको लामो ज्ञापनपत्रमा संलग्न सुझावअनुसार राष्ट्रपतिको पद र शक्ति बेलायती मुकुटसरह नै हुन्छ, त्यसैले राजासँग सुझाव वा चेतावनी दिने र उत्साहित गर्ने तर त्योभन्दा बढी भने गर्न नपाउने अधिकार हुन्छ। यस्तो विषय राष्ट्रपति र प्रधानमन्त्रीको व्यक्तिगत समीकरणबाट निर्धारित हुन्छ। भारतमा त्यसबेला डा प्रसाद र नेहरू दुवैले विवेकले भ्याएसम्म उत्तम प्रयास गरेका थिए। दुवैले एकअर्काका पारदर्शिता, इमानदारी र चारित्रिक बलको सम्मान गरेका थिए। तर राष्ट्रपतिका रूपमा डा प्रसाद संविधानले पृष्ठपोषण गरेको अवस्थामा सशक्त हुँदा हानि हुँदैन भन्ने ठान्थे। जब उनले गभर्नर र राजदूतजस्ता उच्च पदस्थ नियुक्तिका सम्बन्धमा आफूलाई बेवास्ता गरेको अनुभव गरे, असहमति प्रकट गरिहाले। पटक्कै नहिच्किचाई उनले सोझो भाषामा नेहरूलाई लेखे, तपाईं गलत नजिर कायम गर्दै हुनुहुन्छ, एउटा राष्ट्रपति जो तपाईंलाई मन पराउँदैनथ्यो भने धेरै दुःख दिन सक्थ्यो। त्यसपछि यो विषयमा मन्त्रिपरिषद्मै छलफल भयो। मन्त्रिपरिषद्ले उच्च पदस्थ नियुक्तिहरूका फाइल अन्तिम निर्णय गर्नुअघि राष्ट्रपतिसमक्ष प्रस्तुत गर्ने निर्णय गर्यो। डा प्रसादले अरू सन्दर्भमा पनि आवश्यकताअनुसार सरकारलाई चेतावनी दिने संवैधानिक कर्तव्य पूरा गरेका थिए। हिन्दु कोड बिलका सन्दर्भमा उनले सरकारलाई लिखित रूपमा आफ्नो राय दिएका थिए। राष्ट्रपति भण्डारीले पनि संविधानअनुसार आफ्नो भूमिका निर्वाह गर्ने प्रस्ट संकेत गर्दै आउनुभएको छ। प्रतिनिधिसभाबाट मात्रै पारित राहदानी विधेयकलाई प्रमाणीकरण नगरी पुनर्विचारका लागि संघीय संसद्मा फिर्ता पठाएर उहाँले आफ्नो सोच र कार्यशैली प्रस्ट पारिसक्नुभएको छ। ०७६ जेठ ८ गते उहाँले त्यसरी विधेयक फिर्ता पठाउनुभएपछि टिप्पणी गरिएको थियो गणतान्त्रिक व्यवस्थामा राष्ट्रपतिले विधेयकलाई पुनर्विचारका लागि संसद्मा फिर्ता पठाएको यो पहिलो घटना हो। भर्खरै उपनिर्वाचन सम्पन्न भएपछि प्रमुख निर्वाचन आयुक्तको नेतृत्वमा प्रतिवेदन बुझाउन शीतल निवास पुगेको निर्वाचन आयोगको प्रमण्डलसमक्ष राष्ट्रपतिले सोध्नुभयो मतदाताका संख्यामा महिला र पुरुषको अनुपात कस्तो थियो ? उहाँले अर्को प्रश्न सोध्नुभयो अघिल्लो निर्वाचनभन्दा यसपटक मतदाता किन घटे ? प्रमण्डलले राष्ट्रपतिको जिज्ञासाको चित्तबुझ्दो उत्तर दिन सकेन। फर्किंदा स्वयं प्रमुख आयुक्तलाई महसुस भयो राष्ट्रपतिसमक्ष आउँदा सम्पूर्ण विवरण तयार गरेर आउनुपर्ने रहेछ। देशको परिवेशका सम्बन्धमा हरेक क्षण सुसूचित रहने उहाँको यस्तो आकांक्षाले राष्ट्रपति पदको मार्यादा घटाउँदैन, अझ बढाउँछ। राजनीतिलाई देशको आर्थिकसामाजिक रूपान्तरणको माध्यमका रूपमा गहिरो ढंगले आत्मसात गर्ने यस्तो व्यक्तिलाई सधैं पर्यवेक्षकजस्तो स्थानमा बस्न गाह्रो हुन सक्छ। पदीय दायित्वको सीमा सकिएपछि नयाँ बाटो पनि त खुल्न सक्छ। त्यसैले भोलि भूतपूर्व राष्ट्रपतिको दायरामा सीमित नभएर उहाँले नयाँ बाटो रोज्नुभयो भने आश्चर्य नहुन सक्छ।"
सुस्तायो अर्थतन्त्र,"काठमाडौं : मुलुकको अर्थतन्त्र विस्तारमा गतिरोध उत्पन्न भएको छ। अर्थतन्त्र गतिशील बनाउने एक्टर हरू घरायसी, निजी क्षेत्र र सरकार हुन्। आर्थिक क्रियाकलाप विस्तारमा योगदान गर्ने तीनै क्षेत्र शिथिल हुँदै छन्। उपभोग निरुत्साहित गर्ने नीतिले घरायसी क्षेत्रबाट अर्थतन्त्रमा हुने योगदान घटेको छ। व्यक्तिगत कर्जा उपभोगमा समेत सरकारले कडाइ गरेको छ। सवारी र घरकर्जामा आम्दानीको ५० प्रतिशतभन्दा बढी मासिक किस्ता हुने गरी अब कर्जा पाइने छैन। यसले व्यक्तिगत आवास खरिद तथा निर्माण र सवारीसाधन खरिदलाई निरुत्साहित गर्नेछ। राष्ट्रिय योजना आयोगका पूर्वउपाध्यक्ष दीपेन्द्रबहादुर क्षत्रीले व्यक्तिगत कर्जाको हिस्सा निर्धारण (रासनिङ) गर्दा आवास र सवारीसाधनका क्षेत्रमा हुने उपभोग खर्च निरुत्साहित हुने बताए। ऋण कटौतीले बैंकमा लगानीयोग्य पुँजी अभाव नहोला र ऋण लिन कर चुक्ताको प्रमाण पेस गर्नुपर्ने भएपछि करको दायरा विस्तार हुन्छ भन्ने सोचले यो नियम निर्देशित देखिन्छ, राष्ट्र बैंकका पूर्वगभर्नरसमेत रहेका क्षत्री भन्छन्, आर्थिक क्रियाकलाप नभएपछि कर कहाँबाट उठ्छ भन्नेतिर सोच नपुगेको जस्तो देखिन्छ। अर्थशास्त्री केशव आचार्यको विचारमा सरकारको पछिल्लो नीतिले अनौपचारिक अर्थतन्त्रलाई बढावा दिन्छ। अब आवास र सवारीका लागि कर्जा लिन चाहनेले सहकारी या अनौपचारिक क्षेत्रबाट कर्जा लिन थाल्छन्। सरकारले कर अनुपालनाका लागि सेवा प्रवाहमा सुधार र प्रोत्साहन गर्नुपर्नेमा सबैतिरबाट कस्ने काम प्रत्युत्पादक हुन सक्ने आचार्य बताउँछन्। विदेश जानेलाई विदेशी मुद्रा सटहीमा कडाइ गर्दा त्यसको असर रेमिट्यान्स आप्रवाह घटेको छ, उनले भने, हुन्डी बढेको आशंका छ। त्यस कारण कतै प्रोत्साहन र कतै कडाइ गर्दै लैजानुपर्छ। यस वर्ष बैंक तथा वित्तीय संस्थाबाट कर्जाको उपभोग घटिरहेको छ। व्यवसायी ऋण लिन उत्साही छैनन्। व्यक्तिगत कर्जामा कडाइ गर्दा बैंक तथा वित्तीय संस्थाको आम्दानी प्रभावित हुनेछ। ऋण प्रवाह कमजोर भएकै कारण यस वर्ष पहिलो त्रैमासिक अवधिमा बैंकको नाफा घटेको छ। आव ०७५७६ को पहिलो तीन महिनामा ४६५९ प्रतिशत बढेको बैंकको नाफा यस वर्ष ६२६ प्रतिशत मात्र बढेको छ। बैंकले सरकारलाई बुझाउने आयकर घटेको छ। बैंकको कर्जा प्रवाहमा कमी आउनुले निजी क्षेत्रको व्यावसायिक गतिविधि कमजोर भएको संकेत गर्छ। सरकार, निजी क्षेत्र र घरायसी क्षेत्रको अन्योन्या िश्रत सम्बन्ध छ। सरकारले पूर्वाधार निर्माण र लगानीमैत्री नीति निर्माण गरेर निजी क्षेत्रलाई व्यवसाय विस्तार र उत्पादनका लागि प्रोत्साहित गर्छ। घरायसी क्षेत्रलाई उपभोगका लागि प्रोत्साहित गरेर निजी क्षेत्रले नाफा आर्जन गर्छ। व्यवसाय गरेर सरकारलाई कर तिर्छ। सरकारले त्यो कर पूर्वाधार निर्माण, सार्वजनिक सेवा र वस्तुको गुणस्तर र आपूर्ति सुधारमा खर्च गर्छ। अर्थतन्त्रमा अप्रत्यक्ष करको हिस्सा बढ्दै जानु भनेको उपभोक्ताले तिर्ने कर बढेको हो। नेपालजस्तो विकासोन्मुख अर्थतन्त्रमा कर्जाको माग घट्नु शुभसंकेत होइन। आर्थिक गतिविधि सुस्त हुँदा राजस्व घटेको छ। चालु आवको पहिलो पाँच महिना (साउनमंसिर) मा राजस्वको लक्ष्य र असुलीको खाडल साढे ९३ अर्ब रुपैयाँ पुगेको छ। सरकारले पहिलो पाँच महिनामा चार खर्ब दुई अर्ब ३४ करोड राजस्व उठाउने लक्ष्य राखेकोमा तीन खर्ब ८ अर्ब ८२ करोड रुपैयाँमात्र राजस्व संकलन भएको अर्थ मन्त्रालयले जनाएको छ। राजस्व कम हुँदा सरकारले विकास निर्माणमा गर्ने खर्च घट्छ। स्रोत कटौती भए पनि तलबभत्ता, पेन्सन, सामाजिक सुरक्षा भत्तालगायत अनिवार्य दायित्वका साधरण प्रकृतिका खर्च घटाउन सम्भव हुँदैन। यस्तो अवस्थामा विकासतर्फको खर्च कटौती हुन्छ। अर्थशास्त्री डा डिल्लीराज खनालका अनुसार लामो समयदेखि विकास खर्चलाई अर्थतन्त्रमा उत्पादन विकास हुने गरी प्राथमिकता निर्धारण गरेर खर्च गर्न नसक्दा समस्या भएको हो। सरकारले बर्सेनि अर्बौं रकम विकासका लागि खन्याएको छ। त्यसको प्रतिफलमा कति उत्पादन वृद्धि भयो ? कति लगानी आकर्षित भयो ? कति रोजगारी सिर्जना भयो ? भनेर उत्पादनमूलक र किफायती ढंगले खर्च गर्न सकिएको छ। एक त बजेटमा विकास आयोजना र कार्यक्रमको प्राथमिकता निर्धारण ठिक छैन। बजेटलाई उपलब्धि (रिजल्ट) सँग जोड्ने गरी आयोजना कार्यक्रम छनोट गर्नुपर्छ, खनाल भन्छन्, खर्च गर्ने तरिका पनि अपारदर्शी र आर्थिक वर्षको अन्त्यमै जथाभाबी गर्ने चलन छ। खनालले अर्थतन्त्रमा उत्पादनशील क्षमता बढाउने गरी पूर्वाधारको प्राथमिकीकरण गरे मात्र लगानी, उत्पादन र रोजगारी वृद्धि हुने र राजस्व पनि वृद्धि हुने बताए। प्राथमिकीकरण र प्रक्रिया मिलाएर खर्च गर्दा सबै पक्ष लाभान्वित हुन्छन्। मुलुकमा उत्पादन र रोजगारी बढ्छ। भएको विकास खर्चलाई अपारदर्शी ढंगले खर्च गरेर दुरुपयोग गर्दा परिणाम आउँदैन। देशमा गरिबी र अविकास रहिरहन्छ। यस्तो अवस्थामा राजस्व प्राप्त गर्ने क्षमता पनि ह्रास हुन्छ। कतिपयले विकास नहुनुमा अर्थ मन्त्रालयलाई दोष दिनु उपयुक्त नहुने तर्क गर्छन्। तर विकास निर्माण नहुनुको मुख्य जड आयोजना छनोट र विकास आयोजना तथा कार्यक्रमको प्राथमिकीकरणबाट सुरु हुन्छ। जुन अर्थ मन्त्रालयको जिम्मेवारीमा पर्छ। सरकारको खर्च निजी लगानीका लागि आफैंमा उत्प्रेरक हो। सरकारले विकास निर्माणमा खर्च बढाएपछि त्यो पैसा बैंकमा निक्षेपका रूपमा जम्मा गर्छ। बैंकले त्यही पैसा सिमेन्ट, छड या अन्य निर्माण सामग्री व्यवसायीलाई ऋण दिन्छ। त्यो ऋणले व्यवसायीले निर्माण सामग्रीको उत्पादन बढाएर निर्माण कम्पनीलाई बेच्छ। त्यो बीचमा कारोबार हुन्छ। त्यहाँ नाफामा र उपभोगमा सरकारले कर पाइरहेको हुन्छ। उद्योगले उत्पादन बढाउँदा रोजगारी बढाइरहेको हुन्छ। कर्जा दिने बैंकले पनि ऋण दिएर नाफा कमाइरहेको हुन्छ। यसरी एउटा चक्रमा अर्थतन्त्र चल्ने हो। सम्पूर्ण चक्र (इकोसिस्टम) लाई अनुकूल ढंगले सञ्चालन गर्न सकिएन भने त्यहाँ समस्या देखापर्छ। अहिले अर्थतन्त्रमा त्यही भइरहेको हो। सरकारले कर अनुपालनाका लागि विभिन्न नियमनका माध्यमबाट निजी क्षेत्रलाई चेपिरहेको छ। कर उठाउन मात्र खोज्ने र निजी क्षेत्रलाई प्रोत्साहन गर्ने कार्यक्रम नआउँदा निजी क्षेत्र हतोत्साही भएको हो। सरकारले निजी क्षेत्रलाई कस्ने मात्र होइन, प्रोत्साहन पनि गर्न सक्नुपर्छ, एक व्यवसायी भन्छन्, अहिले संसारभर मौद्रिक नीतिमार्फत परिमाणात्मक सहजता (क्वान्टिटिभ इजिङ) मार्फत कर्जा र लगानीलाई प्रोत्साहित गरिन्छ। हामीकहाँ त वित्तीय नीति र यसलाई सञ्चालन गर्ने धेरै अनुदार भए। अर्थतन्त्रको अहिलेको गतिरोध त्यसैको प्रतिक्रिया हो। गत वर्ष सरकारले विकास खर्च सिलोसाङ्लो ७८ प्रतिशत पुर्याएको छ। यो वर्ष पनि विकास खर्च सुस्त देखिन्छ। आर्थिक वर्षको पाँच महिना बितिसक्दा पनि विकास खर्च ९ प्रतिशतमात्र छ। आर्थिक वर्षको अन्तिममा र अपारदर्शी खर्च गर्ने क्रम यो वर्ष पनि दोहोरिने देखिन्छ। सरकारको विकास निर्माणको काम नहुँदा मुलुकमा सिमेन्टछड उत्पादन गर्ने कम्पनीले क्रमशः उत्पादन कम गर्दै लगेका छन्। सरकारको सुस्त विकास खर्च र भूकम्पपछिको पुनर्निर्माण पनि अधिकांश सम्पन्न भइसकेकाले निर्माण सामग्रीको प्रयोग कम हुने अनुमानका आधारमा उत्पादन कटौती भएको हो। सरकारको विकास खर्च कम हुँदा बजारमा नगद प्रवाह कम भएको छ। जसले समग्रमा उपभोगमा हास ल्याउनेछ। भूकम्प र नाकाबन्दीपछि भइरहेको आर्थिक वृद्धि उच्च आर्थिक वृद्धिदर नजिक छ। तर राजस्व प्राप्तिमा आएको कमीले सरकारको सम्भावित विकास खर्च कटौतीले यस आर्थिक वर्षमा आर्थिक वृद्धिदर कमजोर हुने अनुमान गरिएको छ।"
एउटै किसानको २५ लाखसम्म बक्यौता,"काठमाडौं : उखुको भुक्तानी माग गर्दै किसानले काठमाडौंमा प्रदर्शन गरेका छन्। उखु बिक्री गरेबापत चिनी उद्योगबाट लामो समयसम्म भुक्तानी नपाएपछि उनीहरूले शनिबार माइतीघर मण्डलामा प्रदर्शन गरेका हुन्। उखु किसान संघर्ष समिति सर्लाहीको अगुवाइमा करिब डेढ सय किसान प्रदर्शनीमा सहभागी थिए। संघर्ष समितिका सचिव हरेश्याम रायले सर्लाहीका दुई चिनी उद्योगले उखु खरिद गरको रकम किसानलाई दिन बाँकी रहेको जानकारी दिए। उनका अनुसार अन्नपूर्ण सुगर मिलले २०७० देखि २०७५ सम्मको बक्यौता दिएको छैन। यस्तो बक्यौता करिब ५० करोड रुपैयाँ छ। २०७० सालदेखि पुरानो बक्यौता हालसम्म पाएको छैनौं, सचिव रायले भने,गत वर्षकै रकम पनि बाँकी छ। राजनीतिक पहुँच भएका किसानले भुक्तानी पाए। तर, पहुँच नभएका किसानले हालसम्म पाएनन्। अन्नपूर्ण सुगर मिलबाट १२ हजार किसानले भुक्तानी पाउन बाँकी छ। सुगर मिलबाट एउटै किसानले २५ हजारदेखि २५ लाख रुपैयाँसम्म भुक्तानी लिन बाँकी छ। उनका अनुसार पुरानो भुक्तानी र नयाँ भुक्तानी उपलब्ध गराउने विषयमा पटक पटक स्थानीय जिल्ला प्रशासन कार्यालयको रोहवरमा उद्योगी र किसानबीच सहमति भए पनि बक्यौदा रकम उपलब्ध गराइएको छैन। गत असार मसान्तसम्म पुरानो बक्यौदा रकम भुक्तान गर्ने र गत कात्तिक मसान्तसम्ममा नयाँ भुक्तानी उपलब्ध गराउने भनेर स्थानीय जिल्ला प्रशासन कार्यालय, उद्योगी र किसानबीच गत जेठ ६ गते सहमति भएको थियो। पटकपटक सहमति गरेर पनि बक्यौदा रकम प्राप्त नभएकाले र उक्त रकम उपलब्ध गराउन सरकारी निकायले पनि चासो नदिएकाले आन्दोलन गर्न राजधानी आइपुगेका छौं, रायले भने। सर्लाहीकै महालक्ष्मी सुगर मिलले गत वर्ष उखु खरिद गरेबापत साढे २१ करोड रुपैयाँ किसानलाई झुक्तानी गर्न बाँकी छ। महालक्ष्मीले ६० करोडको उखु खरिद गरेकोमध्ये १३ हजार किसानको साढे २१ करोड रुपैयाँ भुक्तानी गरेको छैन।भुक्तानी लिन हामी उद्योगदेखि सुगर मिलको सञ्चालकको घरदैलोसम्म धर्ना दियौं, रायले भने, तर पनि भुक्तानी पाइएन। अहिले त सञ्चालक घरमा पनि भेटिँदैन। उद्योगमा पनि आउँदैनन्। संघर्ष समितिले माग तत्कालै सुनुवाइ नभए यसै साता बालुवाटारस्थित प्रधानमन्त्रीको निबास र संघीय संसद् भवन घेराउ गर्नेसम्मका कार्यक्रम तय गरेको छ। किसानले माग पूरा नहुँदासम्म काठमाडौंमै बसेर आन्दोलनलाई निष्कर्षमा पुर्याउने जानकारी गराएका छन्। किसानले उद्योगीले उखु खरिद गर्दा प्रतिक्विन्टल सुक्खा शीर्षकअन्तर्गत ५ देखि २० प्रतिशत रकम कटौती गर्न नपाउने, बलजफ्ती चिनी मिलद्वारा आफूखुसी कायम गरिएको प्रतिक्विन्टल पाँच सय रुपैयाँ खारेज गरी सरकारले तोकेको प्रतिक्विन्टल पाँच सय ३६ रुपैयाँ ६५ पैसा कायम गर्नुपर्ने, उखुको मूल्य अनुदानसहित पाँच सय ३६ रुपैयाँ ६५ पैसा नै उपलब्ध गराउनुपर्नेलगायत माग राखेका छन्। मन्त्रिपरिषद्को बैठकमार्फत सरकारले यो वर्षका लागि प्रतिक्विन्टल उखुलाई पाँच सय ३६ रुपैयाँ ६५ पैसा मूल्य निर्धारण गरेको छ। उखु उत्पादक किसान महासंघका अध्यक्ष कपिलमुनी मैनालीका अनुसार सरकारले समर्थन मूल्य तोकेपछि अहिले इन्दुशंकर, हिमाल, एभरेस्ट, रिलायन्स, बाबा बैजनाथलगायत उद्योगले किसानबाट उखु खरिद गरी क्रसिङ गर्न थालेका छन्। मैनालीले उखुको समर्थन मूल्य तोक्न ढिला भएका कारण सरकारले तोकेको मूल्य आफूले बाध्य भएर स्वीकार गरेको बताए। घाटा सधैं हामीले नै खाने हो। मूल्य निर्धारण गर्न ढिलाइ भएकाले हाम्रो उखुको रस सुकेर हामीलाई नै घाटा हुन थाल्यो, उनले भने,मूल्य स्वीकार गरौंभन्दा लागत मूल्य पनि उठेन। अस्वीकार गर्दा रस सुखेर हामीलाई नै घाटा भयो। घाटा सहनुभन्दा तोकिएको मूल्य स्वीकार गर्न बाध्य भयौं।"
बहुमतको निर्णयप्रति पौडेलको आपत्ति,"काठमाडौं : कांग्रेस केन्द्रीय कार्यसमिति बैठकका निर्णयप्रति असन्तुष्ट पक्षले आपत्ति जनाएको छ। बहुमतका नाममा एकलौटी ढंगले अगाडि बढ्न खोजेकाले अब नेतृत्वसँग संवाद नगर्ने वरिष्ठ नेता रामचन्द्र पौडेलले बताएका छन्। हाम्रा कुरा स्पष्टसँग राखेका छौं। हामी सभापतिज्यूसँग कुरा गर्न जाँदैनौं। देशभरका नेताकार्यकर्तासँग संवादमा छौं, पौडेलले भने, हामी कम्युनिस्ट सरकारलाई धेरै मत ल्यायौं भन्दैमा संवैधानिक निकायमा मनपरी कहाँ गर्न पाइन्छ भनेर शेरबहादुर देउवाजीकै नेतृत्वमा सरकारलाई खबरदारी गरिरहेका छौं। तर, यहाँ बहुमत छ भन्दैमा एकलौटी निर्णय कसरी भइरहेका छन् ? प्रश्न उठेका छन्। वरिष्ठ नेता पौडेल र अर्का नेता कृष्णप्रसाद सिटौला पक्षले बहिष्कार गरे पनि बिहीबार सभापति देउवाले अर्काे वर्ष फागुनमा महाधिवेशन गर्ने गरी कार्यतालिका सार्वजनिकलगायत विभिन्न निर्णय गराएका थिए। त्यसपछि सामूहिक धारणा तय गर्न शुक्रबार संस्थापनइतरको बैठक महामन्त्री डा शशांक कोइराला निवास महाराजगन्जमा बसेको थियो। केन्द्रीय कार्यसमितिको निर्णय गलत भएको निष्कर्ष निकाल्दै बैठकले मुलुकभरका पार्टी नेताकार्यकर्तासँग संवाद गर्ने निर्णय गरेको हो। निर्णयहरू गलत मनसायमा भएका छन्, सच्याइनुपर्छ। पार्टीलाई निष्पक्षता, पारदर्शी र न्यायका आधारमा सञ्चालन गरेर लैजानुपर्छ, बैठकपछि पौडेलले भने, हिजोका निर्णय विधान र सहमतिको भावनाविपरीत छन्। प्रजातान्त्रिक मर्मविपरीत छन् र पार्टी परम्पराविपरीत छन्। भ्रातृसंस्था गठन र विभाग बढाउने कुरा पनि विधानअनुसारै हुनुपर्नेमा उनले जोड दिए। उनले महामन्त्री डा कोइराला र पूर्वमहामन्त्री प्रकाशमान सिंहलाई छेउमा राखेर पत्रकारसँग असाधारण अवस्थामा मात्र पार्टीको कार्यकाल एक वर्ष थप्ने प्रावधान रहेको सुनाए। सभापति देउवाले भने पार्टीलाई संकटमा धकेल्ने गरी अर्काे वर्ष फागुनमा महाधिवेशनको मिति तोकेको आरोप उनले लगाए। पार्टी धरापमा पार्ने निर्णय भएको छ। २०७७ मंसिरमा वडा तहको अधिवेशन गरेर फागुनमा केन्द्रीय अधिवेशन गर्ने कुरा छ। त्यसअघि लामो समय के गर्ने ? उनले भने, यही फागुनमा कार्यकाल सकिँदै छ। कुनै कारणले तोकिएको समयमा महाधिवेशन भएन भने पार्टीको भविष्य के हुन्छ ? सरकारले विपक्षीसँग छलफलपछि मात्र सहमतिमा आमनिर्वाचनको मिति सार्वजनिक गर्ने गरेको उनले उल्लेख गरे। सभापति देउवाले भने पार्टीभित्र केही मान्छेसँग बसेर महाधिवेशन कार्यतालिका सार्वजनिक गरेको टिप्पणी उनले गरे। आफूहरू सहमतिमै पार्टी सञ्चालन गर्नुपर्ने पक्षमा रहँदारहँदै पनि सभापतिले सहमतिविपरीत बहुमतबाट पार्टी विधानका महत्त्वपूर्ण धाराहरू निलम्बन गरेको बताए। महामन्त्री डा कोइरालाले पनि सभापतिले एकल निर्णय गरेर पार्टीलाई धराशायी बनाएको आरोप लगाए। मैले सभापतिज्यू र वरिष्ठ नेता रामचन्द्र दाइलाई सधैं भन्दै आएको छु तपाईंहरू एकढिक्का हुनुस्, नत्र पार्टी धराशायी हुन्छ, उनले भने, पार्टी एक हुनुपर्छ भन्दै गर्दा सभापतिले एकल निर्णय गर्नुभयो। ठीक भएन। यसले पार्टीलाई धराशायी बनाएको छ। एकताका लागि पार्टी सभापतिले नै पहल गर्नुपर्नेमा उनले जोड दिए। पूर्वमहामन्त्री एवं पौडेल समूहद्वारा गठित वार्ता समिति संयोजक सिंहले सहमतिका लागि सकारात्मक प्रयास भइरहेका बेला सभापति देउवाले एकलौटी निर्णय गरेर गैरलोकतान्त्रिक काम गरेको आरोप लगाए। सहमतिको नजिकनजिक पुगिसकेका थियौं। त्यसलाई अन्तिम रूप दिन बाँकी थियो। पार्टी सभापतिसँग पनि कुरा भएको थियो, उहाँबाट पनि सकारात्मक आश्वासन आएको थियो, उनले भने, तर, वार्ता निष्कर्षमा नपुगी एकलौटी ढंगबाट भएको निर्णय पार्टीको परम्परा, संस्थागत निर्णयविपरीत र गैरलोकतान्त्रिक भएको छ। यसको विरोध गर्छाैं। पार्टीलाई सच्याउन र सही दिशामा ल्याउन लाग्छौं। समय हुँदा काम नगर्ने तर अन्तिममा आएर दबाबमा काम गर्न खोज्ने नेतृत्वको कार्यशैलीकै कारण आफूहरुले १४ औं महाधिवेशन समयमै गर्ने गरी प्रस्तावकै रूपमा केन्द्रीय कार्यसमितिमा पेस गर्न माग गरेको उनले जनाए। असन्तुष्ट समूहको बैठकमा नेता सिटौला भने अनुपस्थित थिए। उनी काठमाडौंबाहिर रहेको जनाइएको छ। बैठकमा सहभागी नेताले पार्टी नेतृत्व बहुमतबाट अगाडि बढ्न खोजेकाले कडा रूपमा प्रस्तुत हुनुपर्नेमा जोड दिएका थिए। उनीहरूले वार्ता समितिको प्रारम्भै गलत तरिकाले भएको बताएका थिए। विधानअनुसार पार्टीमा भ्रातृसंस्थाबारे छलफल हुनुपथ्र्याे तर लेनदेनका आधारमा गर्न खोज्दा संस्थापन पक्षले धेरै राख्ने कुरा स्वाभाविकै हो, केन्द्रीय सदस्य प्रदीप पौडेलले भने, त्यसकारण विधानलाई बटमलाइन बनाउनुपर्छ। सहमतिका नाममा विधानलाई बेवास्ता गर्ने कुरा उचित हुँदैन।"
सचिवले नै टेरेनन् प्रधानमन्त्रीलाई,"काठमाडौं : संघीय राजधानी मात्र नभएर देशकै प्रशासनिक केन्द्र सिंहदरबारको कर्मचारी संयन्त्र नै सबैभन्दा धेरै अटेरी देखिएको छ। प्रधानमन्त्रीकै प्रत्यक्ष निगरानीको सतर्कता केन्द्रको निर्देशनसमेत कर्मचारीले लत्याएको पाइएको छ। १५ दिनभित्र कारवाहीको जानकारी पठाउनुपर्ने व्यवस्था भए पनि छड्के अनुगमनको दुई महिनाभन्दा बढी भइसक्दा पनि अधिकांश मन्त्रालयले कारवाहीको जानकारी नपठाएको सतर्कता केन्द्रले जनाएको छ। कारवाहीको विवरण मन्त्रालयकार्यालयका प्रमुखले पठाउनुपर्ने व्यवस्था छ। सहसचिवसम्मका कर्मचारी छड्केमा परेकाले मन्त्रालयका सचिवले कारवाहीको विवरण पठाउन आलटाल गरिरहेका छन््। प्रधानमन्त्रीको निगरानीमा रहेको सतर्कता केन्द्रले भ्रष्टाचार तथा अनुचित काम न्यूनीकरण गर्न स्थलगत अनुगमन, निगरानी, छड्के जाँच र अन्वेषण गर्ने व्यवस्था छ। उसले मन्त्रालय कार्यालयको अनुगमन गर्ने क्रममा कर्र्मचारीको कार्यालय समय पालना र तोकिएको पोसाक लगाएनलगाएको अनुगमन गर्दै आएको छ। केन्द्रले ०७६ असोस २८ गते सिंहदरबारमा रहेका ऊर्जा, जलस्रोत तथा सिँचाइ मन्त्रालय, भूमि व्यवस्था, सहकारी तथा गरिबी निवारण मन्त्रालय, वन तथा वातावरण मन्त्रालय, महिला, बालबालिका तथा ज्येष्ठ नागरिक मन्त्रालय, भौतिक पूर्वाधार तथा यातायात मन्त्रालय, संघीय मामिला तथा सामान्य प्रशासन मन्त्रालय, शिक्षा, विज्ञान तथा प्रविधि मन्त्रालय, सहरी विकास मन्त्रालय, गृह मन्त्रालय, श्रम, रोजगार तथा सामाजिक विकास मन्त्रालयमा छड्के गरेको थियो। असोज ३० गते सिंहदरबारमै रहेका खानेपानी मन्त्रालय, उद्योग, वाणिज्य तथा आपूर्ति मन्त्रालय, अर्थ मन्त्रालय, राष्ट्रिय पुनर्निर्माण प्राधिकरण, मुद्रण विभागको पनि अनुगमन गरेका थियो। दुई सहसचिव सहितका कर्मचारी छड्केमा परेका थिए। केन्द्रले सचिवस्तरीय निर्णय गरेर कारवाहीको जानकारी सम्बन्धित मन्त्रालयकार्यालयलाई पठाउने गरेको छ। ऊर्जाका १७ कर्मचारी छड्केमा परेका थिए। छड्के गर्दा उनीहरू अनुपस्थित पाइएको थियो। छड्केमा परेका ऊर्जाका १७ र भूमि व्यवस्थाका २८ कर्मचारीको कारवाहीबारे कुनै जानकारी नआएको केन्द्रले जनाएको छ। भूमि व्यवस्थाका २५ कर्मचारी अनुपस्थित थिए र ३ जनाले समय पालना गरेका थिएनन्। भौतिक पूर्वाधार, संघीय मामिला, शिक्षा, सहरी विकास, श्रम तथा रोजगार, उद्योग, अर्थ मन्त्रालयले पनि कारवाहीको जानकारी पठाएका छैनन्। भौतिक पूर्वाधारका १२ जना अनुपस्थित थिए भने ३ जनाले तोकिएको पोसाक लगाएका थिएनन्। संघीय मामिलाका २९ र शिक्षाका १० कर्मचारी छड्केमा अनुपस्थित पाइएको थियो। सहरी विकासका २ कर्मचारीले समय पालना नगरेको भेटिएको थियो भने ४ जनाले पोसाक उल्लंघन गरेका थिए। श्रम तथा रोजगारका ४९ कर्मचारी कार्यालयमा भेटिएका थिएनन्। उद्योगका ३६ जना अनुपस्थित थिए भने ३ जनाले पोसाक लगाएका थिएनन्। सिंहदरबारभित्रकै मुद्रण विभाग, पुनर्निर्माण प्राधिकरणले पनि कारवाहीको विवरण पठाएको छैन। सम्बन्धित मन्त्रालयका विभाग, परियोजना, आयोजनाले समेत कारवाहीको विवरण पठाएका छैनन्। सतर्कता केन्द्रका सूचना अधिकारी डालनाथ अर्यालका अनुसार आर्थिक वर्ष ०७६७७ को मंसिर १५ सम्म १ हजार ७ सय ६० कर्मचारी छड्केमा परेका छन्। १ हजार ४ सय ४५ जना अनुपस्थित थिए भने ३ सय १५ जनाले तोकिएको पोसाक लगाएका थिएनन्। छड्ेकमा परेकामध्ये ५ सय ३० जनामाथि कारवाहीको जानकारी केन्द्रलाई प्राप्त भएको उनले बताए। अझै १ हजार २ सय ३० कर्मचारीको कारवाही विवरण सम्बन्धित मन्त्रालयकार्यालयले दिएका छैनन्। उनले पटक पटक ताकेता गर्दा पनि सम्बन्धित मन्त्रालयकार्यालयले कारवाहीको विवरण नपठाएको बताए। हामीले पटक पटक ताकेता गरेका छौं, उनले भने, फोन र पत्रबाट ताकेता गरिरहेका छौं। उनका अनुसार कारवाही विवरण नपठाए सम्बन्धित मन्त्रालय वा कार्यालय प्रमुखलाई कारवाहीको सिफारिस गरिनेछ। केन्द्रले पहिलो पटक छड्केमा पर्ने कर्मचारीलाई अलर्ट गराउने गरेको छ। दोस्रो पटक पनि छड्केमा परे कार्य सम्पादनको अंक घट्नेछ जसले बढुवा लगायतमा असर पर्न सक्छ। लोक सेवा आयोगको परामर्शमा कर्मचारी नसिहत पाउनेछ। अस्पतालमा झन् अटेरी सरकारी अस्पताल अझै अटेरी देखिएका छन्। सरकारी अस्पतालका चिकित्सक तथा कर्मचारी ठूलो संख्यामा छड्के अनुगमनमा परेका थिए। सर्तकता केन्द्रले वीर अस्पतालमा साउन २५ गते छड्के अनुगमन गरेको थियो भने कान्ति बाल अस्पतालमा भदौ १० मा छ्ड्के गरेको थियो। सतर्कता केन्द्रका शाखा अधिकृत नारायणप्रसाद दाहालका अनुसार वीर अस्पतालमा ३ सय २१ कर्मचारी अनुगमनका बेला अनुपस्थित थिए भने १० जनाले तोकिएको पोसाक लगाएका थिएनन्। वीरले छड्के अनुगमन भएको ५ महिना हुन लाग्दा पनि कारवाही विवरण केन्द्रमा पठाएको छैन। कान्तिले ढिलै भए पनि कारवाहीको विवरण पठाएको छ।"
तस्करको निसानामा महिला,"काठमाडौं : नेपाल प्रहरीको मानव बेचबिखन अनुसन्धान ब्युरोले १० महिना अवधिमा विभिन्न मुलुकबाट २ सय ७२ नेपालीको उद्धार गरेको छ। तीमध्ये २ सय ६ जना महिला छन्। तस्करले पुरुषभन्दा महिलालाई बढी निसानामा पार्ने गरेको यो तथ्यांकले देखाउँछ। गिरोहले वैदेशिक रोजगारीका नाममा उनीहरूलाई विदेश पुर्याएर इच्छाविपरीत कार्य गर्न बाध्य पारेका थिए। ब्युरोका प्रवक्ता एसपी गोविन्द थपलियाका अनुसार मानव तस्करीको अवस्था भयावह छ। पीडितले उजुरी नगर्दा अनुसन्धानमा कठिनाइ भोग्नुपरिरहेको प्रवक्ता थपलिया बताउँछन्। पीडित महिलाले आफूलाई लैजाने व्यक्तिको नाम बताए पनि माथिल्लो तहको गिरोहबारे जानकार नभएको ब्युरोमा बताएका छन्। भारतको मणिपुरमा हुने गरेको संगठित वेश्यावृत्तिमा नेपाली महिला बेचिए, उनी भन्छन्, पीडित आफैं र उनीहरूका आफन्तको सूचनाका आधारमा दिल्लीस्थित नेपाली दूतावासको समन्वयमा १० महिनामा ७४ जना महिलाको उद्धार गर्यौं। मणिपुर, दिल्ली हुँदै इराकको किर्किस्तान, इन्डोनेसिया र म्यान्मासम्म पुर्याइएका नेपालीलाई ब्युरोले उद्धार गरेको हो। यसका लागि ब्युरोले परराष्ट्र मन्त्रालय र सम्बन्धित मुलुकस्थित दूतावाससँगको समन्वय गरेको थियो। गिरोहले भारतदेखि केन्यासम्म पुर्याएका ७४ महिलाको पनि उद्धार गरिएको ब्युरोले जनाएको छ। यी सबैलाई जबरजस्ती वेश्यावृत्तिमा लगाएको पाइएको ब्युरोको अनुसन्धानले देखाएको छ। कोरिया र चीनमा घरजम गर्ने भनेर पुर्याइएका २९ महिला र बालबालिकालाई ब्युरोले उद्धार गरेको छ। ब्युरोका अनुसार यो घटनामा भने पीडितकै अभिभावकसम्मको मिलेमतो देखिन्छ। गरिबीकै कारण अभिभावकले छोरीलाई चीन पठाएबापत ५० देखि ६० हजार रुपैयाँ बुझेको खुलेको छ। बेचबिखनकै उद्देश्यले विभिन्न मुलुक पुर्याइएका ८४ पुरुष, महिला र बालबालिकाको उद्धार ब्युरोले गरेको छ। उनीहरूलाई घरेलु कामदारका रूपमा गिरोहले बेचेर आएका थिए। भारतको मणिपालमा मिर्गाैला तस्करीका लागि पुर्याइएका दुई जनालाई ब्युरोले उद्धार गरेको थियो। समयमै प्रहरीमा खबर गरेका कारण उनीहरू जोगिएका थिए। मणिपुर पुगेका अधिकांशलाई काँकडभिट्टा हुँदै लगिएका थिए। प्रहरीले केही अपरेसन माइती नेपालको समन्वयमा गरेको थियो। ब्युरोका अनुसार उद्धार गरिएका पीडित धेरै पैसा कमाउने अभिलासा बोकेर तस्करलाई रकम बुझाउँछन्। कति त तस्करले भनेका मुलुकसम्म पुग्नै पाउँदैनन्। केन्या, मलावी, लिबिया र इन्डोनेसियामा वैदेशिक रोजगारका नाममा पीडितलाई भारतको दिल्ली हुँदै लगिन्छ। ब्युरोका अनुसार दिल्लीमै १० देखि १५ दिनसम्म तस्करले पैसा लिएर बेपत्ता भएपछि नेपालीलाई स्वदेश फकाईएका घटना पनि छन्। सम्बन्धित देशमा कामदारको भिसा लाग्दैन भन्ने जान्दाजान्दै चोरबाटो हुँदै जान पीडितहरू राजी देखिएका छन्, उनी भन्छन्, जब तस्करले सबै पैसा हात पार्छ र बेपत्ता हुन्छ तब मात्रै उनीहरूले ठगिएको थाहा पाउँछन्। लिंग, उमेर र शोषणका आधारमा ३ सय ८७ जनाले ब्युरोमा उजुरी दिएका थिए। त्यसअनुरुप मुद्दा प्रक्रिया अघि बढाइएको ब्युरो जनाएको छ।"
एमसीसीमा नेकपा लचिलो,"काठमाडौं : सत्तारूढ नेकपाले विकास र सहयोगसम्बन्धी अमेरिकी सहयोग मिलेनियम च्यालेन्स कर्पाेरेसन (एमसीसी) संसद्बाट पारित गर्ने संकेत गरेको छ। पार्टी स्थायी समिति बैठकपछि अध्यक्ष केपी ओली र पुष्पकमल दाहालले केन्द्रीय नेताहरूलाई जारी गोप्य अन्तरपार्टी निर्देशन ३ मा एमसीसीप्रति लचक देखिएको हो। सर्कुलरमा छलफल र प्राप्त तथ्यले एमसीसी इन्डो प्यासिफिक रणनीतिको अधीनस्थ छैन भन्ने देखाएको उल्लेख छ। निर्देशनमा भनिएको छ, एमसीसी इन्डो प्यासिफिक रणनीति अधीनस्थ छ कि छैन ? र एमसीसीअन्तर्गतको ५०० (५० करोड अमेरिकी डलर हुनुपर्नेमा निर्देशनमा अंक गलत लेखिएको छ) अमेरिकी डलर बराबरको अनुदान सहयोग नेपालले लिन हुन्छ कि हुँदैन ? भन्ने विषयमा बैठकमा गम्भीरतापूर्वक छलफल भयो। प्राप्त तथ्यले एमसीसी इन्डो प्यासिफिक रणनीति अधीनस्थ छैन भन्ने देखाएको छ। तथापि बैठकले समग्र पक्ष बुझेर उपयुक्त निर्णय गर्ने जिम्मेवारी पार्टी केन्द्रीय सचिवालयलाई दिएको छ। अध्यक्षद्वयले १० पुसमा हस्ताक्षर गरेको सर्कुलर शनिबार नेताहरूलाई जारी गरिएको हो। स्थायी समिति बैठकमा नेताहरूले एमसीसीलाई इन्डो प्यासिफिक रणनीतिकै अंग होहोइन स्पष्ट पारिनुपर्ने र अमेरिकी सैन्य गठबन्धनको अधीनस्थ भए स्वीकार गर्न नहुने विषयमा चर्को बहस गरेका थिए। सरकारमा रहेका नेताहरू एमसीसी पारित गर्ने पक्षमा र अन्य केही नेता विपक्षमा थिए। स्थायी समितिले यस सम्बन्धमा निर्णय लिन नसकेपछि पार्टीले सचिवालयलाई जिम्मेवारी दिएको थियो। नेता भीम रावलले बैठकमा अपानिमा उल्लेख भएअनुसार तथ्यले अधीनस्थ नदेखाएको भन्ने ढंगले निषकर्ष ननिकलिएको बताए। उनले बैठकमा एमसीसी इन्डो प्यासिफिककै अंग भएको र यसलाई पारित गर्न नहुने भन्दै चर्काे आलोचना गरेका थिए। अहिलेसम्म प्राप्त तथ्यले एमसीसी इन्डो प्यासिफिकको अधीनस्थ छैन भनेर उहाँहरू (अध्यक्षद्वय) ले कसरी भन्न सक्नुभयो ? त्यसरी स्थायी कमिटीमा छलफल भएकै होइन, रावलले अन्नपूर्णसँग भने, बैठकमा अध्यक्षले अन्तिममा निर्णय गर्दा प्रधानमन्त्रीसहितको सचिवालय बैठकमा छलफल गर्ने र त्यसपछि निर्णय गर्ने सारांश सुनाउनुभएको हो। परराष्ट्रमन्त्रीसमेत रहेका स्थायी समिति सदस्य प्रदीप ज्ञवालीले भने बैठकमा एमसीसी इन्डो प्यासिफिक रणनीतिभन्दा अलग र धेरै अगाडिदेखि नेपालले पहल गर्दै आएको विषय भएको बताएका थिए। सन् २००२ मा जर्ज बुसले घोषणा गरेको र २००४ मा अमेरिकी कंग्रेसले स्थापना गरेको एमसीसीबाट सहयोग पाउन नेपालले सन् २००८ देखि पहल गर्दै आएको थियो। यस विषयमा २०१४ देखि वार्ता हुँदै नेपाली कांग्रेस र तत्कालीन माओवादी केन्द्रको संयुक्त सरकारको पालामा सन् २०१७ सेप्टेम्बरमा सम्झौता गरिएको हो। आईपीएस सन् २०१७ नोभेम्बरबाट अगाडि आएको हो, ज्ञवालीको तर्क थियो। ऊर्जा पूर्वाधार तथा सडक स्तरोन्नतिका लागि अमेरिकाले ५० करोड अर्थात् करिब ५७ अर्ब रुपैयाँ र नेपालको १३ करोड डलर अर्थात् १५ अर्ब ९६ करोड रुपैयाँ राखेर निर्माण सम्पन्न गर्ने गरी कम्प्याक्ट नामक सहयोगमा २०७४ भदौ २९ गते सम्झौता भएको थियो। एमसीसी नेपाल कम्प्याक्टको औपचारिक कार्यान्वयन २०७७ असार १६ देखि हुँदै छ। तर त्यसको कार्यान्वयनअघि ६ वटा सर्त पूरा गर्नुपर्ने सम्झौतामा उल्लेख छ। चार सर्त पूरा भइसकेका छन्। संसदीय अनुमोदन र आयोजना क्षेत्रमा पहुँच मात्र कार्यान्वयन बाँकी रहेको परियोजना कार्यालयले जनाएको छ। सरकारले संसद्बाट अनुमोदन गराउन २०७५ असार ३० दर्ता गरेको थियो। तर निवर्तमान सभामुख कृष्णबहादुर महराले प्रस्ताव अनुमोदनका लागि प्रस्ताव नगरेपछि प्रधानमन्त्री केपी ओलीले सार्वजनिक रूपमै असन्तुष्टि जनाएका थिए। अमेरिकी दूतावासले शुक्रबार अमेरिकाले अगाडि बढाएका सबै परियोजना इन्डो प्यासिफिक रणनीतिकै अंग भएको स्पष्ट पारेको थियो। दूतावासका अधिकारी कार्ल रोजर्सले सञ्चारमाध्यमलाई प्रतिक्रिया दिँदै नेपाल आफंै यसमा सहभागी हुन चाहेको बताएका थिए। नेता रावलले भने अमेरिकी दूतावासकै अधिकारीको अभिव्यक्ति आइसकेपछि नेताहरूले जनतालाई ढाँटेको पुष्टि भएको बताए। अमेरिकी दूतावासका अधिकारी कार्ल रोजर्सले एमसीसी इन्डो प्यासिफिक रणनीतिको अंग भएको तथ्य सञ्चारमाध्यममा स्पष्ट गर्नुभएको छ। नेपाल सरकार र पार्टीका उच्च पदमा बसेर एमसीसी इन्डो प्यासिफिक रणनीतिको अंग होइन, संसद्बाट पारित गर्छौं भन्नेहरूले जनतालाई ढाँटेको स्पष्ट भएन र ? रावलले भने।"
रारातालका माछा मर्न थाले,"मुगु : माछामा लाग्ने अज्ञात रोगका कारण रारा तालमा मात्र पाइने असला प्रजातिको माछा एक सातादेखि मरेका अवस्थामा भेटिन थालेका छन्। विश्वमा कतै नपाइने तीन किसिमको असला प्रजातिको माछा नेपालको रारातालमा मात्र पाइन्छ । जंगलको विषादीका कारण माछा मरेको अनुमान छ । मरेका माछा खान रारा मध्यवर्ती बस्तीका बासिन्दा पनि डराएका छन् । 'एक सातादेखि तालको किनार मरेका देखिएका थिए अजाभोलि डुङ्गामा चढेर जाँदा तालको बिच भागमा पनि माछा मरेर तैरिएको देखिन्छ', छाँयानाथ रारा नगरपालिका९ मुर्मा गाँउका बिर्खबहादुर रोकायाले भने । उनले तालमा डुङ्गा सवार गर्दै गर्दा डुङ्गा वरिपरि मरेका माछा प्रसस्तै देखिएको बताए। रारा राष्ट्रिय निकुञ्ज संरक्षण अधिकृत लालबहादुर भण्डारीले भारी हिमपाका कारण हिमपहिरोले गर्दा वनजंगलको विषादियुक्त जडीबुटी बगेर तालमा आएको र उक्त बिषादीयुक्त जडिबुटीले माछा मरेको हुन सक्ने अनुमान गरे । उनले परिक्षणका लागि मत्यस्य केन्द्र गोदावरी ललितपुरमा नमुना पठाइएको जानकारी दिए । राराको माछाको बारेमा अनुसन्धान गरेका त्रिभुवन बिश्व विद्यालयका प्राध्यापक डाक्टर तेजकुमार श्रेष्ठले भने, 'चिसोको समयमा माछा एकै ठाउँमा बस्ने भएकाले उसलाई आहारको कमि हुन्छ र चाहिने जति अहारा नपुग्दा रोगले संक्रमण गर्दछ ।' हिमपहिरोले बगाएर ल्याएकै जडिबुडीले माछा नमरेको उनले बताए । रारामा पर्यटक बढेसँगै तालको किनार फोहोर हुनु, तालमा मिसिएका खोला र कुलो दुषित हुनु, होटल तथा सरकारी कार्यालयबाट निक्सेका फोहर तालमा मिसिएकै कारण माछामा देखिने विभिन्न किसिमा रोगले सक्रमण गर्दा माछा मरेको हुन सक्ने उनको भनाइ छ । रारामा पाइने माछा विश्वामा कतै नभेटिएको र यसरी नै माछा मर्दै गए भोलिका दिनमा राराको अस्तित्वमाथि खतरा हुने चिन्ता श्रेष्ठले व्यक्त गरे। निकुञ्ज कार्यालयले हिमपहिरोले बगाए ल्याउको जडिबुटी तथा अन्य विषादीकै कारणले यति ठुलो परिमाणमा माछा मरेको अनुमान गरको भए पनि अहिलेसम्म हिमपात भएकै कारण कुनै पनि हिउँदमा माछा मरेको आफूहरैले नदेखेको ताल आसपासका स्थानी बताउँछन् । एक वर्ष अगाडि वैशाखमा पनि तालको किनारमा मरेका माछाहरू भेटिएका थिए ।"
मेलौली नगरपालिका सबै वडा सचिव बिहिन,"बैतडी : मेलौली नगरपालिकाका ९ वटै वडामा सचिव नहुँदा सेवाग्राहीलाई समस्या भएको छ। वडामा सचिव नहुँदा प्राविधिक सहायकलाई खटाएर कामकाज गर्ने गरिएको नगरपालिकाका प्रमुख प्रशासकीय अधिकृत धर्मराज न्यौपानेले जानकारी दिए। कुनैपनि वडामा सचिव छैनन्। वडामा सचिव नहुँदा प्राविधिक सहायक खटाएर जेनतेन काम गरिरहेका छौं। सचिव नहुँदा सेवाग्राहीलाई समस्या भएको छ, उनले भने, वडा तहमा मात्रै होइन्। नगरपालिकामा पनि कर्मचारीको अभाव छ। पञ्जिकरणको काम एकजनाले नगरपालिकाबाटै गनुपर्ने बाध्यता छ। पञ्जिकरणका विभिन्न काममा सचिवलाई मात्रै हस्ताक्षर गर्ने अधिकार भएकाले एकजनाले नगरपालिकामै बसेर ९ वटै वडाको काम गर्नुपर्ने बाध्यता रही आएको प्रमुख प्रशासकीय अधिकृत न्यौपानेले बताए। स्थानीय तह स्थापना भएदेखि नै नगरपालिकाले सचिवको अभाव झेलिरहेको नगरप्रमुख कृष्णसिंह नायकले जानकारी दिए। हामी जनप्रतिनिधि आएदेखि कर्मचारीको अभाव झेलिरहेका छौं। कर्मचारी नहुँदा सेवाग्राहीले सोचे अनुसार सेवा पाउन सकेका छैनन्, उनले भने, नगरपालिकाले गर्नुपर्ने काम पनि समयमा गर्न अप्ठ्यारो भएको छ। कर्मचारीकै अभावमा वडा तहका सेवा र नगरपालिकाको सेवा प्रवाहमा समस्या भएको छ। सचिव नहुँदा स्थानीय आक्रोशित भएका छन् । गाउँगाउँमा सिंहदरबार आयो भन्थे। वडामा सचिव छैनन्। स्वास्थ्यचौकीमा स्वास्थ्यकर्मी छैनन्। शिक्षाका कार्यक्रम लथालिंग छन्। कस्तो संघीयता आएको हो ?, मेलौलीका स्थानीय केशवसिंह भाटले प्रश्न गर्दै भने, स्थानीय सरकारलाई अधिकार दिइयो। तर कर्मचारी नै छैनन्। सानो कामका लागि कति दौडधुप गर्ने ? वडा तहमा कर्मचारी नहुँदा प्रत्येक सेवाका लागि नगरपालिका धाउनुपर्ने बाध्यता आएको मेलौली१ का लक्ष्मण पार्कीले बताए। हामीले हरेक कामका लागि नगरपालिकाको मुकाम धाउनुपर्ने बाध्यता छ, उनले भने, वडाबाट पाउने सेवाका लागि हामीलाई सकस छ।"
डडेल्धुरामा सडेको अवस्थामा शव भेटियो,"डडेल्धुरा : डडेल्धुरामा सडेको अवस्थामा शव भेटिएको छ। जिल्लाको नवदुर्गा गाउँपालीका२ प्रगतिशिल कबुलियती वनको उच्चेपत्तर डाँडामा शव फेला परेको हो। आइतबार अन्दाजी ४०५० वर्षको पुरुषको शव फेला परेको जिल्ला प्रहरी कार्यालय डडेल्धुराका प्रहरी नायव उपरीक्षक दधिराम न्यौपानेले जानकारी दिए। प्रहरी नायव उपरीक्षक न्यौपानेका अनुसार शव सडिसकेकाले आफन्त खोज्न समस्या भएको छ। शव सडेकाले मृतकको सनाखत हुन सकेको छैन्, प्र्रहरी नायव उपरीक्षक न्यौपानेले भने, घटनास्थलमा शव जाँच प्रकृति मुचुल्कासमेतको प्रारम्भिक कार्य गरी पोष्टमार्टमको लागि डडेल्धुरा अस्पताल ल्याइएको छ।"
विप्लवका जिल्ला इन्चार्जसहित तीन पक्राउ,"विराटनगर : प्रतिबन्धित नेत्रविक्रम चन्द विप्लव नेतृत्वको नेपाल कम्युनिस्ट पार्टी मोरङका इन्र्चाजसहित तीन जनालाई प्रहरीले पक्राउ गरेर आइतबार सार्वजनिक गरेको छ। हतियार देखाएर धम्क्याउँदै चन्दा आतंक मच्चाइरहेका उनीहरु पक्राउ परेका हुन्। पक्राउ पर्नेमा विप्लव समूहका मोरङ इन्चार्ज सुन्दरहरैँचा नगरपालिका१० का ५० वर्षीय कृष्ण भनिने नरेश चौलागाईं, जिल्ला सदस्य विराटनगर महानगरपालिका८ मा ३० वर्षीय क्षितिज पौडेल र पथरीशनिश्चरे नगरपालिका३ का ५६ वर्षीय चिरञ्जीवी धिताल रहेका छन्। चौलागाईं र पौडेल गत शुक्रबार बेलबारी नगरपालिका५ कसेनीबाट पक्राउ परेका हुन्। धिताल आइतबार पक्राउ परेका हुन्। बरामद भएको हतियार र विभिन्न दस्तावेजसहित प्रहरीले उनीहरुलाई आइतबार विराटनगरमा सार्वजनिक गरेको हो। मोरङ प्रहरी प्रमुख एसपी विश्व अधिकारीले विप्लव समूहका कार्यकर्ताहरू हातहतियारसहित चन्दा संकलन गरेर हिँडिरहेको सूचनाका आधारमा पिछा गर्दै चौलागाईं र पौडेललाई पक्राउ गरेको जानकारी दिए। पक्राउ गरेपछि एरिया सर्च गर्ने क्रममा बेलबारी५ रामपुरस्थित सुनसरीमोरङ सिंचाई आयोजनाको नहरमा रहेको केराघारीमा एउटा कटुवा पेस्तोल र ब्रिटिस ३०३ लेखिएका दुईवटा गोली बरामद भएको अधिकारीले बताए। दुवै पक्राउ परेपछि प्रहरीले विप्लवका नाममा मोरङ जिल्ला भर चन्दा आतंक मच्चाउनेको सञ्जाल ध्वस्त बनाइएको दाबी गरेको छ। विभिन्न खाले धाकधम्की दिँदै डर र त्रास उत्पन्न गराएर चन्दा दिन बाध्य पार्ने काम मोरङमा उनीहरुबाटै भइरहेको प्रहरी निष्कर्ष छ। पक्राउ परेका तीनजनाविरुद्ध हातहतियार खरखजना मुद्दा चलाउन मोरङ प्रहरीले आइतबार पाँच दिनको म्याद थप गरेर अनुसन्धान अघि बढाएको छ। मोरङमा कारबाही सकिएपछि उनीहरुलाई अन्य जिल्लामा भएका विभिन्न घटनाको अनुसन्धान तथा कारबाहीका लागि सम्बन्धित प्रहरी कार्यालयको जिम्मा लगाइने एसपी अधिकारीले बताए।"
"नेपालगन्जको न्यूनतम् तापक्रम ३५, निःशुल्क दाउरा वितरण","नेपालगन्ज : शनिबार नेपालगन्जमा यो वर्षकै सबैभन्दा न्यूनतम् ३५ डिग्री सेल्सियस तापक्रम मापन भयो। जल तथा मौसम विज्ञान विभागको राँझास्थित हावापानी फिल्ड कार्यालयका अनुसार शनिबारको तापक्रम दुई वर्षयताकै सबैभन्दा कम हो। सन् २०१८ को फेब्रुअरी १० मा न्यूनतम् तापक्रम ३ दशमलव ६ डिग्री सेल्सियस मापन गरिएको कार्यालयकी योजना बस्ताकोटीले जानकारी दिइन्। पुस १ गतेदेखि शितलहर र हुस्सु लागेसँगै हरेक दिन नेपालगन्जमा तापक्रम घट्दो क्रममा छ। शित लहर र बाक्लो हुस्सु कुहिरो पनि लागिरहेको छ। निःशुल्क दाउरा वितरण डिभिजन वन कार्यालय बाँकेले केही सरकारी कार्यालयमा निःशुल्क दाउरा वितरण गरेको छ। डिभिजन वन अधिकृत मोहन श्रेष्ठका अनुसार जिल्ला प्रशासन, मालपोत, यातायात व्यवस्था कार्यालय, चोक चोकमा रहेका केही प्रहरी बिट लगायतका कार्यालयमा दाउरा वितरण गरिएको हो। बाँके कारागारले भने बन्दीका लागि जिल्ला वन कार्यालयबाट दाउरा लगेको छ। नेपालगन्ज उपमहानगरपालिकाले पनि २३ वटै वडामा एकएक ट्रक दाउरा वितरण गर्न लागेको छ। उपमहानगरले डिभिजन वन कार्यालयमा १२ चट्टा दाउरा अर्डर गरिसकेको छ। वनले यसरी किन्ने दाउरा सहुलियत दरमा बेचिरहेको जनाएको छ। प्रतिकिलो सात रुपैयाँका दरले बेचिरहेका छौं। दाउरा ढुवानी गर्दा लाग्ने रकम र राजस्व वापतको पैसा लिएर सहुलियत दरमा बेचेका हौं, प्रमुख श्रेष्ठले भने, अहिलेसम्म २८ हजार किलो दाउरा बिक्री भइसकेको छ। बैजनाथ गाउँपालिका क्षेत्रमा भने सामुदायिक वनमा रहेको झाडी सफाइको दाउरा संकलन गरी सर्वसाधारणलाई उपलब्ध गराउने भएको छ। यस्तो दाउराको ढुवानी खर्च भने गाउँपालिकाले व्यहोर्ने बताएको डिभिजन वन कार्यालयले जनाएको छ।"
बलात्कारको घटना बाहिरिएपछि आरोपितले पिए विष,"विराटनगर : मोरङको लेटाङ नगरपालिकामा १६ वर्षीया बालिका बलात्कृत भएकी छन्। बालिका बलात्कारको घटना बाहिरिएपछि बलात्कारमा संलग्नले आइतबार बिहान विष पिएका छन्। लेटाङ१ का २२ वर्षीय प्रकाश राईले शनिबार राति बलात्कार गरेको प्रहरी अनुसन्धानबाट खुलेको छ। मोरङ प्रहरीका प्रवक्ता डीएसपी मानबहादुर राईका अनुसार प्रकाशले आफ्नो डेरामा बोलाएर बलात्कार गरेको प्रारम्भिक अनुसन्धानबाट खुलेको हो। ललाईफकाई साँझ आफ्नो डेरामा बोलाएर बालिकामाथि बलात्कार गरेको खुल्यो, उनले भने, प्रहरीले गम्भीर घटनाको अनुसन्धान थालेको छ। डीएसपी राईले घटनाका बारेमा प्रहरीले आइतबार बिहान १० बजे मात्रै थाहा भएको जानकारी दिए। पीडित बालिकाले बिहान परिवारका सदस्यलाई सबै कुरा बताएपछि घटना बाहिरिएको हो। बालिकाले घटना भनेपछि परिवारका सदस्यले प्रकाशविरुद्ध प्रहरीमा किटानी जाहेरी दिएका छन्। बालीमा लाग्ने किरा मार्न प्रयोग गरिने मेटासिट पिएर आत्महत्याको प्रयास गरेको डीएसपी राईको भनाइ छ। घटना बाहिरिएपछि बलात्कारमा संलग्नले विष सेवन गरेको खबर आयो, डीएसपी राईले भने, तत्काल उपचारका लागि विराटनगरको नोबेल शिक्षण अस्तपाल ल्याउनु पर्यो। उनका अनुसार पक्राउ गर्न प्रहरी टोली नपुग्दै प्रकाशले विष सेवन गरेर आत्महत्याको प्रयास गरेका हुन्। आरोपितले उपचार गराउन अस्वीकार गरेका थिए। फकाएर अहिले प्रहरी निगरानीमै प्रकाशको उपचार भइरहेको छ। अहिले उनको स्वास्थ्य अवस्था सामान्य र खतरामुक्त रहेको रहेको चिकित्सकलेब ताएका छन्। आरोपितको स्वास्थ्य ठिक भएपछि जबरजस्ती करणी मुद्दा चलाउन म्याद थप हुने डीएसपी राईले बताए। पीडित बालिकाको विराटनगरकै कोसी अस्पतालमा उपचार र स्वास्थ्य परीक्षण गरिएको छ। स्वास्थ्य परीक्षणबाट बालिका बलात्कृत भएको खुलेको जानकारी चिकित्सकले दिएको प्रहरीले जनाएको छ। बलात्कार पीडित बालिकाको गालालगायत शरीरका केही भागमा सामान्य चोट लागेको छ। बलात्कारबाट जोगिन प्रतिकार गर्ने क्रममा उक्त चोट लागेको प्रारम्भिक अनुसन्धानबाट खुलेको प्रहरीको भनाइ छ।"
ख्याल गर्नुहोस् : जथाभावी पार्किङ गरे प्रहरीको फन्दामा परिएला,"विराटनगर : विराटनगरमा गलत ठाउँमा पार्किङ गरेर राखिएका मोटरसाइकल र स्कुटर कारबाहीका लागि उठाएर सिधै ट्राफिक प्रहरी कार्यालयमा लैजान थालिएको छ। पार्किङ निषेध गरिएको क्षेत्रमा जथाभावी मोटरसाइकल लगायतका सवारी साधन पार्किङ गर्ने क्रम बढेपछि विराटनगर महानगरपालिकासँगको सहकार्यमा ट्राफिक प्रहरीले कारबाहीको नौलो कदम चालेको हो । यसले 'नो पार्किङ' कार्यान्वयन र ट्राफिक नियम पालनामा सहयोग पुग्ने अपेक्षा गरिएको छ । निषेधित ठाउँमा सवारी साधन पार्किङ गरिएमा यसअघि त्यहीं जरिवाना गर्ने, मोटरसाइकल र स्कुटरको हेल्मेट नियन्त्रणमा लिने, पार्किङ गरिएको ठाउँमा चालक नभेटिए ह्वील लक गर्ने गरिएको थियो । मोरङ ट्राफिक प्रमुख प्रहरी निरीक्षक (इन्सपेक्टर) राकेशकुमार पोदारले ट्राफिक कारबाहीलाई थप व्यवस्थित र प्रभावकारी बनाउन तथा सवारी जाम एवं अस्तव्यस्तताको अवस्था हटाउन 'नो पार्किङ' क्षेत्रमा पार्किङ गरिएका मोटरसाइकल र स्कुटर उठाउन थालिएको जानकारी दिए । ट्राफिक कार्यालयमा आफ्नो साधन लिन आएपछि चालकलाई अबदेखि गलत ठाउँमा पार्किङ नगर्न सचेत गराउँदै कारबाही स्वरुप जरिवाना गरेर छाड्ने गरिएको उनको भनाइ छ । 'नो पार्किङ' मा राखिएका सवारी साधनलाई एक पटकमा पाँच सयदेखि एक हजार पाँच सय रुपैयाँसम्म जरिवाना गर्ने गरिएको छ । विराटनगरमा अरु सवारी साधनको तुलनामा सबैभन्दा बढी मोटरसाइकल र स्कुटर निषेधित क्षेत्रमा पार्किङ गर्ने गरिएको पोदारले बताए । उनले ९७ प्रतिशत बढी मोटरसाइकल गलत ठाउँमा पार्किङ गर्ने गरिएको जनाए । निषेधित स्थानमा पार्किङ गरेर नियम उल्लंघन गर्ने मोटरसाइकल बाहेक तीन चक्क र चार चक्के सवारी साधनलाई भने ह्वील लक गर्ने गरिएको छ । ट्राफिक नियम उल्लंघनको कसूरमा चालकले जरिवाना तिरेपछि मात्रै ह्वील लक खोलिदिने गरिएको इन्सपेक्टर पोदारले बताए । 'गलत ठाउँमा पार्किङ गर्दै हेल्मेट आफ्नै साथमा लगेर चालक जाने तथा घण्टौंसम्म नआउने गरेको पाइयो,' उनले भने, 'त्यही भएर नियम उल्लंघन गर्ने मोटरसाइकल र स्कुटरलाई कारबाहीका लागि तत्काल उठाएर ट्राफिक कार्यालयमा ल्याउन थालिएको छ ।' 'नो पार्किङ' क्षेत्रबाट सवारी साधन उठाएर ट्राफिक कार्यालयसम्म लैजान महानगरपालिकाले गाडीको व्यवस्था गरिदिएको छ । नगर रक्षकले पनि त्यस्ता साधन उठाएर गाडीमा राख्न ट्राफिक प्रहरीलाई सहयोग गरिरहेको महानगरका प्रमुख प्रशासकीय अधिकृत एकदेव अधिकारीले बताए । बढ्दो सवारी चापसँगै गलत पार्किङ, सवारी जाम लगायतले प्रदेश १ को राजधानी विराटनगर अस्तव्यस्त बन्दै गएपछि महानगरले पनि ट्राफिक व्यवस्थापनका लागि सहयोग गरेको उनको भनाइ छ । ट्राफिक प्रहरीले घोषणा गरेको पार्किङ निषेध अभियानलाई सफल बनाए सवारी चापका कारण विराटनगरमा उत्पन्न समस्या सुल्झिने अधिकारीले बताए । उनले प्रदेश राजधानी भएसँगै विराटनगरमा सवारी साधनको चाप बढेको र सवारी जाम हुन थालेको जानकारी दिए । सवारी आवागमनलाई सहज बनाउन तथा भद्रगोल बनेको ट्राफिक व्यवस्थापन चुस्त बनाउन ट्राफिक प्रमुख पोदारले कोसी राजमार्गअन्तर्गत विराटनगरको महेन्द्र चौकबरगाछी खण्डको २ किलोमिटर क्षेत्रमा एकतर्फी पार्किको व्यवस्था मिलाएका छन् । त्यस्तै अस्पताल क्षेत्रका सडकमा पार्किङ निषेध र मेनरोडमा पनि एकतर्फी मात्रै पार्किङको व्यवस्था गरिएको छ । पोदारले 'नो पार्किङ' क्षेत्रमा सवारी साधन नराख्न माइकिङ र 'नो पार्किङ' को बोर्ड राख्दा पनि अटेर गर्ने गरिएपछि ट्राफिक नियम उल्लंघनको कसूरमा कारबाही गर्ने गरिएको जानकारी दिए । पटकपटक सचेत गराउँदा पनि लापरबाहीपूर्ण तरिकाले पार्किङ गर्ने र चालकले नटेर्ने गरेकाले कारबाहीका लागि मोटरसाइकल र स्कुटर उठाउने तथा अन्य सवारी साधनलाई ह्वील लक गर्दै कारबाहीलाई प्रभावकारी बनाउन थालिएको उनको भनाइ छ । पछिल्लो एक महिनाको अवधिमा 'नो पार्किङ' मा राखिएका एक सय ५३ वटा सवारी साधनलाई मोरङमा ट्राफिक प्रहरीले कारबाही गरेको छ । जसबाट एक लाख ५३ हजार रुपैयाँ राजश्व संकलन भएको पोदारले बताए । उनकाअनुसार एक साताको अवधिमा पार्किङ निषेध गरिएका ठाउँमा राखिएका दुई दर्जन मोटरसाइकल र स्कुटर उठाएर ट्राफिक कार्यालय लग्दै कारबाही गरेर छाडिएको जानकारी दिए । भने, 'सडक क्षेत्रमा जथाभावी पार्किङको अन्त्य गर्दै ट्राफिक व्यवस्थापनलाई सहज बनाउन सक्रियता बढाइएको छ । यसलाई निरन्तरता दिएर सवारी जामको समस्या समाधान गरिने छ ।'"
दुर्घटना बढेपछि हुलाकी सडकमा ट्राफिक पोष्ट,"धनगढी : हुलाकी सडकमा दुर्घटना बढेपछि ट्राफिक पोष्ट स्थापना गरिएको छ । धनगढी उपमहानगरपालिका१९ फूलबारीमा स्थानीयको मागलाई मध्यनजर गर्दै अस्थायी ट्राफिक पोष्टको स्थापना गरिएको हो । ट्राफिक पोष्टको उद्घाटन सुदूरपश्चिम प्रदेशका सांसद नेपालु चौधरीले गरेका हुन् । हुलाकी सडकमा दैनिक दुर्घटना हुने गरेपछि ट्राफिक पोष्ट राखिएको जिल्ला ट्राफिक कार्यालय कैलालीका प्रमुख सरोजकुमार ठकुराठीले बताए । हुलाकी राजमार्गमा ओभर स्पिडले गर्दा दैनिक दुर्घटना हुने गरेका छन् उनले भने, ट्राफिकको सानो प्रयासबाट अस्थायी पोष्ट स्थापना गरिएकाले दुर्घटना न्युनीकरणमा सहयोग पुग्ने छ । अस्थायी ट्राफिक पोष्ट स्थापना भएको क्षेत्र धनगढीबाट ३० किलोमिटर टाढा पर्छ । अस्थायी ट्राफिक पोष्टमा हवल्दारको नेतृत्वमा दुईजना प्रहरी कार्यरत रहने ट्राफिक प्रमुख ठकुराठीले जानकारी दिए ।"
लागूऔषध कारोबारी ३ जना पक्राउ,"धनगढी : कैलाली प्रहरीले लागूऔषध खैरोहिरोइनसहित तीनजनालाई पक्राउ गरेको छ । कैलालीको जानकी गाउँपालिका १ को दुर्गौली सडकखण्डबाट लागूऔषध खैरोहिरोइनसहित ३ जालाई पक्राउ गरिएको हो । पक्राउ पर्नेमा भारतको लखिमपुर खिरी घर भएका ४६ वर्षीय सुनिल गुप्ता, कैलालीको लम्कीचुहा नगरपालिका १ का ३६ वर्षीय राजु अवस्थी र लम्कीकै २१ वर्षीय असलम कुरेसी रहेको जिल्ला प्रहरी कार्यालयका प्रहरी निरीक्षक प्रकाश कार्कीले जानकारी दिए । उनीहरुको साथबाट २० ग्राम ३ सय २० मिलिग्राम खैरोहिरोइन लुकाइछिपाइ ल्याउँदै गरेको अवस्थामा बराम गरेको हो। यस्तै युपी ३१ के ८९७२ नम्बरको भारतीय मोटरसाइकल र अस्थायी नम्बर स्टेट २०३लम्की००५ प ७७२६ भएको मोटरसाइकल पनि बरामद गरेको कैलाली प्रहरीले जानकारी दिएको छ।"
अनुहार छोपिने माला : मन्त्रीज्यूलाई हेप्नी !,"काठमाडौं : शनिबार सञ्चार तथा सूचना प्रविधिमन्त्री गोकुल बाँस्कोटा हेलिकप्टर लिएर काभ्रेको रोशी गाउँपालिका १ खहरेपागुको चेतना माविको भवन हस्तान्तरण गर्न पुगे। रोशी गाउँपालिकाको उक्त विद्यालय भवन भूकम्पपछि पुननिर्माण भएको हो। काठमाडौंबाट एक घण्टाको समय लिएर खहरेपागु पुगेका मन्त्रीलाई स्थानीयले फूल र मालाले भव्य स्वागत गरे। स्वागत पनि यति भव्य भयो कि मालाले उनको गला मात्र भरिएन आँखा पनि छोपिए। नेपालीमा उखानै छ,अति भए खती हुन्छ। हो, ठूलो स्वागत र सम्मानले मन्त्रीज्यूका आँखै छोपिए ! आँखा छोपिएपछि उनलाई सहयोगीले समातेर डोहोर्याउनु पर्यो। स्वागतका नाममा लगाएका माला सहयोगीले समयमै झिकिदिएको भए यो दुःख पर्ने नै थिएन। तर, भद्दा स्वागतले मन्त्रीज्यू नै अप्ठेरोमा पर्नुभयो। सरकारका प्रवक्तासमेत रहेका मन्त्री बाँस्कोटाका यिनै तस्बिर शनिबारदेखि सामाजिक सञ्जालमा भाइरल छन्। हरेक बिहीबारको पत्रकार सम्मेलनमा उनको प्रस्तुति शैलीको चर्चा गर्दै सामाजिक सञ्चालमा ंहेप्नी शब्दले फेरि चर्चा पाएको छ। मालाले आँखा छोपिएको तस्बिर शेयर गर्ने धेरैले सरकारलाई हेप्नी ? भन्ने उनको बोलीसँगै समेटेका छन्। मालाले भद्दा सम्मान गरेका तस्बिर सबैभन्दा पहिला मोतिराम तिमल्सिनाले फेसबुकमा पोस्ट गरेका थिए। तिमल्सिनाले मन्त्री जनताको स्वागतमा मालाले छोपिएको उल्लेख गर्दै तस्बिर पोस्ट गरेका छन्। मालाले आँखा छोपिएको तस्बिर शेयर गर्ने अधिकांश सामाजिक सञ्जाल प्रयोगकर्ताले मन्त्री बाँस्कोटाको चर्चित शब्द हेप्नी क्याप्सन लेखेका छन्। सामाजिक सञ्जाल प्रयोगकर्ताका लागि आँखा छोपिएको तस्बिरका लागि हेप्नी शब्द क्याप्सन भएको छ। सञ्चारमन्त्रीको हेप्नी शब्दको उच्चारण र भन्ने शैली फरक भएकाले नै यसले चर्चा पाएको हो। हरेक साता हुने नियमित पत्रकार सम्मेलनमा मन्त्री बाँस्कोटा पत्रकार र मिडियाप्रति आक्रोशित नै हुन्छन्। यो उनको आक्रोशलाई सिस्नुपानी नेपालले आफ्नो देउसी गीतमा दुईतिहाइ सरकारलाई  हेप्नी हो ? भन्ने प्रश्नसहित समेटेको थियो उक्त स्थानमा सञ्चारमन्त्री बाँस्कोटा जिल्लाबाट निर्वाचित भएपछि पहिलो पटक पुगेका हुन्। त्यही खुसी स्थानीयले मालामार्फत् बाँडेका हुन्। विद्यालय भवन हस्तान्तरण कार्य्रकमलाई सम्बोधन गर्दे मन्त्री बाँस्कोटाले सरकारले जनताका घरघर पुगेर विकास गर्न सुरु गरेको बताए। उनले अब विकासको माग बोकेर मन्त्री र सरकारी निकायमा धाउनु पर्ने बाध्यताको अन्त्य भएको सुनाए। उनले सरकारको एउटै ध्यान विकास भएकाले विकासमार्फत् जनतामा समृद्धि ल्याउने खालका आयोजना संचालन गरिरहेको बताए। नागरिकको खुसी, सुख र समृद्धिका लागि विकास गर्ने भएकाले जनताको जीवन सुधार्ने एउटै माध्यम शिक्षाको गुणस्तरलाई खस्कन दिनु नहुने उनले बताए। चेतना माविका अध्यक्ष अमित लामाले रोशी गाउँपालिकाको वडा नम्बर १ को विकासमा भएका असहजता र शिक्षामा भएको समस्याका बारेमा मन्त्री बाँस्कोटाको ध्यानकार्षण गराए। मन्त्री बाँस्कोटाले जवाफमा शिक्षाको गुणस्तर सुधार्न सरकार एक्लैले नसक्ने भएकाले अभिभावक, शिक्षक र समुदाय सबैले ध्यान दिनु पर्ने उल्लेख गरे। कार्यक्रममा प्रदेश सभा सदस्य चन्द्र लामाले निर्वाचनको समयमा व्यक्त गरिएका प्रतिवद्धता पुरा हुने बताए। रोशी गाउँपालिका अध्यक्ष डीबी लामा, नेपाली कांग्रेसका नेता गणेश लामा, वडा अध्यक्ष श्रीदास लामा, जिल्ला आयोजना कार्यान्वयन इकाइका प्रमुख द्वारिकाप्रसाद पोखरेल, ताङलिङ युवा क्लवका अध्यक्ष विजय लामा, विद्यालयका प्रधानाध्यापक कुमार सिं लामालगायतले मन्तव्य राखेका थिए। विद्यालयको चार कोठे भवन ७० लाख र ६ कोठे भवन १ करोड २० लाख रुपैयाँ लागतमा निर्माण भएको हो।"
जोगवनी नाका सूचारु,"विराटनगर : भारतीय पक्षले झन्डै दुई सातादेखि बन्द गराएको बथनाहास्थित मिरगञ्ज पुल सूचारु भएको छ । भारतबाट जोगवनीहुँदै विराटनगर प्रवेश गर्ने मुख्य पुल मर्मत गर्ने भन्दै भारतीय पक्षले यही पुस ३ गतेबाट बन्द गराएको थियो । जसका कारण भारत तथा तेस्रो मुलुकबाट सामान लिएर नेपालतिर आएका मालबहाक सवारी साधन बथनाहामै रोकिएका थिए । मर्मतको काम सम्पन्न भएको भन्दै भारतीय पक्षले पुल सूचारु गरेको विराटनगर भन्सार कार्यालयका प्रवक्ता मनिराम पौडेलले बताए। पुल बन्द भएसँगै ठप्प बनेको विराटनगर प्रवेशको मुख्य जोगवनी नाका पनि पुस सूचारु भएपछि सञ्चालनमा आएको छ । मर्मतका लागि भन्दै भारतीय पक्षले पुलमा मालबहाक सवारी साधनको आवतजावत रोक्दा प्रदेश १ मा औद्योगिक कच्चा पदार्थ, पेट्रोलियम, ग्यासको अभाव हुन थालेको थियो । पुल अवरुद्ध बनेपछि मालबहाक सवारी साधन भने भारतीय भूमिमै राकिएका थिए । भन्सार प्रवक्ता पौडेलले लामो समयदेखि बन्द रहेको पुल सञ्चाल भएसँगै जोगवनी नाकामा जाम बढेको जानकारी दिए । 'निक्कै लामो समय नाका ठप्प भयो । नेपालका लागि मालसामान लिएर आएका सवारी साधन भारतमै रोकिएका थिए,' उनले भने, 'एकै पटक पुल सूचारु हुँदा नाकामा जाम बढेको छ । रोकिएर रहेका मालबहाक साधनलाई नेपाल प्रवेश गराउन निक्कै मुस्किल परिरहेको छ ।' पौडेलले नाका खुलेपछि नेपालबाट भारततिर र भारतबाट नेपालतिर आउन सवारी साधनको सीमामा लाम लागेको छ । नेपालतर्फ करिब तीन सय खाली गाडी भारत जाने तयारीमा छन् । भारतीय भूमिमा करिब तीन हजार मालवाहक गाडी रोकिएको पौडेलले बताए । पुल खुलेपछि आवातजावत सूचारु भएपनि सवारी जाम हुँदा कठिनाइ भइरहेको पौडेलले बताए । २०७४ साल साउनको बाढीले पुल क्षतिग्रस्त बनाएको थियो । त्यसबेला पुल सञ्चालनमा आउन ८ महिना बढी समय लागेको थियो । मिरगञ्ज पुल अवरुद्ध हुँदा त्यतिबेला सुनसरीको वीरपुर भण्टाबारी नाकाबाट रिरुट गरेर मालबहाक सवारी साधन नेपाल भित्राइएको थियो । विराटनगर भन्सार कार्यालयले दैनिक करिब १५ करोड राजस्व संकलन गर्दै आएको छ । पुल मर्मतका लागि सवारी आवतजावतमा रोक लगाएपछि भन्सारको राजस्व संकलन पनि ठप्प बनेको थियो । भारत तथा तेस्रो मुलुकबाट सामान लोड भएर आएका तीन सय बढी मालबहाक सवारी साधन जोगवनी नाका हुँदै दैनिक प्रवेश गर्ने गरेका छन् । भारतले पुलबाट ४० मेट्रिकटन भन्दा कम भारका मालबहाक सवारी साधन मात्र प्रवेश गर्न दिने गरेको छ। पुलको कारण पटकपटक समस्या खेप्नुपर्ने अवस्था आएकोले प्रदेश १ का उद्योगी व्यवसायीले यो समस्याको दीर्घकालीन समाधान खोज्नु पर्ने माग गर्दै आएका छन् । उनीहरुले पुल मर्मत लगायतका बहानामा भारतीय पक्षले नाका बन्दीकै शैली अपनाएर मालबहाक सवारी साधन आवतजावतमा रोक लगाउने गरेको गुनासो गरेका छन् ।"
माघे संक्रान्तिका लागि यसरी बन्दैछ चाकु (फोटो फिचर),"काठमाडौं : चाकु घिउँ र लड्डुको पर्व माघे संक्रान्ति आउन अझै १६ दिन बाँकी नै छ। तर, ललितपुरको टंगालमा रहेको जोशी चाकु कारखानामा भने तीन महिनादेखि कामदारलाई भ्याई नभ्याई छ। सूर्यदास जोशीले करिब ६० वर्ष अघिदेखि यो कारखानामा चाकु बनाउन थालेका हुन्। अहिले उनी आफू चाकु बनाउन सक्दैनन् तर उनको सबै परिवार चाकु बनाएरै गुजारा चलाइरहेको छ। यो ललितपुर पाटन क्षेत्रको सबैभन्दा पुरानो चाकु काराखाना हो, दीपु जोशी भन्छन्, यहाँका स्थानीय सबैले हाम्रो परिवारलाई चाकु साहु भनेर चिन्छन्। दीपुका अनुसार तीन महिना अघिदेखि नै बिहान ४ बजेदेखि राति ८ बजेसम्म चाकु बनाउने काम भइराखेको छ। सिजनमा मासिक ६ लाखबढी फाइदामात्र हुने दीपु सुनाउँछन्। चाकुको सिजन भनेकै माघे संक्रान्ति हो, उनी भन्छन्, यो सिजनमा मासिक ६ देखि ७ लाखसम्म आम्दानी हुन्छ। यो कारखानामा चाकु बनाउनेमात्र आठजना कामदार छन्। प्याकिङ गर्ने र बजार पुर्याउने गरेर करिब ३० जनाले रोजगारी पाएका छन्। चाकु बनाउनका लागि जोशी परिवारले मोरङको विराटनगरबाट सख्खर ल्याउने गर्दछन्। जोशी कारखानमा बनेको चाकु ललितपुर, काठमाडौं, भक्तपुरसँगै बनेपासम्म पुग्छ। यहाँ बन्ने चाकु उपत्यकामा सबैभन्दा चर्चित छ।"
"जमिन्दारले डोजर लगाएर घर भत्काए, पीडित दलित परिवार आन्दोलित","सिरहा : गत शनिबार सिरहा नगरपालिका ६ बसपिट्टाका जमिन्दारले दलित समुदायको घर डोजर लगाएर भत्काइदिएका थिए। मध्यजाडोमा घर भत्काइदिएपछि पीडित आन्दोलित भएका छन्। उनीहरुले दलित एकता अधिकार मञ्चको अगुवाइमा आइतबार सदरमुकाम सिरहामा र्याली निकालेका थिए। उनीहरूले प्रमुख जिल्ला अधिकारी गोपालकुमार अधिकारी र नगरपालिकाका मेयर अशेश्वर यादवलाई ज्ञापन पत्र बुझाएका छन्। उनीहरूले पुनः बसोबासको माग गर्दै प्रजिअमार्फत प्रधानमन्त्रीलाई ज्ञापन पत्र बुझाएका हुन्। शीतलहरको समयमा घरबारविहीन बनाउने जमिन्दारलाई कारवाहीको माग पनि गरेका छन्। वडा नम्बर १ का जमिन्दार खलकका दामोदर प्रधानाङ्गले आफ्नो बाजे लालबहादुरले राधाकृष्ण मन्दिरलाई दिएको जग्गा अतिक्रमण गरी घर बनाएको भन्दै रामजी महरा, रामवृक्ष, रिझो, फूल्चो, समतौलिया महराको घर डोजर लगाएर भत्काएका थिए। घर भत्कापछि उनीहरूको परिवार बिच्चलीमा परेका छन्। एक हप्तादेखि पीडितले नजिकैको आँप बगैँचामा आश्रय लिएका छन्। संघसंस्थाले उपलब्ध गराएको त्रिपाल टाँगेर दिनरात जसोतसो काटिरहेका छन्। चिसोमा त्रिपालमुनि पराल ओछ्याएर बस्दा वृद्धवृद्धा र बालबालिका बिरामी पर्न थालेका छन्। वृद्धवृद्धा आगो बालेर रात गुजार्छन्। त्यसका लागि नगरपालिकाले ६ क्युन्टल दाउरा उपलब्ध गराएका छन्। वैकल्पिक व्यवस्था नभइ उनीहरुको घर भत्काइयो। घर भत्काएपछि दिनभर मजदुरी गर्न पनि नसकिएको पीडितको गुनासो छ। मजदुरी नभएपछि छाक टार्नसमेत समस्या भएको उनीहरू बताउँछन्। घर टहरा भत्काएपछि बिच्चलीमा परेका दलित परिवार। घर भत्काउन समय दिनुस् भन्दा समेत जमिन्दारले नमानेको र पुलिससहित आएर जर्बजस्ती डोजर लगाएर घर भत्काइदिएको पीडितको गुनासो छ। दुई वटा फुसको घर थियो, त्यही भए पनि जाडोमा बस्न हुन्थ्यो, पीडित सम्तोलिया महराले दुःखेसो पोखिन्, त्यही फुसको घरलाई पनि हेर्दाहेर्दै क्षणभरमा डोजरले सखाप पारिदियो, हामी कहाँ शरण लिन जाऔँ हजुर ? घर भत्काउँदा किताब, कपी पुरिएपछि विद्यालय जाने बालबालिका विद्यालय जान सकेका छैनन्। यहाँ १३ जना विद्यालय जाने उमेरका बालबालिका छन्। घरमै राखिएको किताब, कपी पुरियो। त्रिपालमा बाँस छ। खाने बस्ने अप्ठयारो भएपछि कसरी पढ्नु ?, कक्षा ६ की बबिता महराले भनिन,पढाइ लेखाइ चौपट भएको छ। जमिन्दार परिवारका संरक्षक दामोदर प्रधानाङ्गले आफ्नो निजी गुठी रहेकाले त्यहाँ (बसपिट्टा)का घरटहरा खाली गराउन जिल्ला अदालतमा मुद्दा दिएका थिए। सोही मुद्दामा अदालतले घरटहरा खाली गर्न फैसला गरेपछि बसपिट्टाका समतोलिया महरा, रामजी महरा, फुलचो महरा, राजकुमार महरा र रामवृक्ष महराको घरमा गत शनिबार डोजर चलाइएको थियो। अतिक्रमित जग्गा खाली गर्न अदालतमा आफूले मुद्दा दिएको र अदालतको फैसलाअनुसार खाली गर्न खोजिएको प्रधानाङ्गले बताए। २४ कार्तिक ०७३ मा घर टहरा खाली गर्न र २१ जेठ ०७५ मा घर टहरा हटाइ चलन चलाउन जिल्ला अदालत सिरहाले फैसला गरेको छ। जिल्ला न्यायाधीशहरू देवेन्द्रराज पौडेल र तीर्थराज केसीले उक्त फैसला गरेको तहसिलदार सीताराम खड्काले जानकारी दिए। प्रमुख जिल्ला अधिकारी र नगरपालिकाका मेयरलाई ज्ञापन पत्र बुझाउँदै।"
सरकारी गोदाममा म्याद गुज्रिएको सामान फेला,"काठमाडौं : थापाथलीस्थित खाद्य व्यवस्था तथा व्यापार कम्पनीको गोदाममा अखाध्य वस्तु फेला परेको छ। आइतबार उद्योग, वाणिज्य, श्रम तथा उपभोक्ता हित सम्बन्ध समिति, खाध्य प्रविधि तथा गुण नियन्त्रण विभाग र वाणिज्य आपूर्ति तथा उपभोक्ता हित संरक्षण विभागले संयुक्त रुपमा अनुगमन गर्दा अखाध्य वस्तु फेला परेको हो। संसदीय समितिका सभापति विमल श्रीवास्तव नेतृत्वमा भएको अनुगमनको क्रममा ४८७ क्वीटल चामल खान अयोग्य भेटिएको छ। सरकारी संस्थानका गोदाममा नै उपभोग्य सामाग्रीमा मूल्यसूची नराखेको, लेबल, उत्पादन मिति नभएको, म्याद गुज्रेको भेटिएको छ। अनुगमन टोलीले दाल,गेडागुडी, फापर चामललगाएतका उपभोग्य सामानका बोरा तथा प्याकेजिङमा लेबल नराखी बिक्री गरेको, मूल्यसूची नराखेको पाइएपछि तत्काल कानूनी व्यवस्थाअनुसार गर्न निर्देशन दिएको छ। अनुगमन टोलीले सबै उत्पादनको नमूना संकलनसमेत गरेको छ। उपभोक्ता संरक्षण ऐन २०७५ ले अत्यधिक अधिकार दिए पनि विभाग १० वर्ष पुरानै ढर्रामा अहिले पनि मूल्य सूची, बिलबिजक, लेभल नभएको, साइन बोर्ड नराखेको, म्याद नाघेकोजस्ता विषयमा मात्रै सीमित रहेर अनुगमन गरिरहेको छ। गत वर्ष लागू भएको उपभोक्ता संरक्षण ऐनले विभागलाई कार्यक्षेत्रमै आर्थिक जरिवाना गराउन सक्ने अधिकार दिएको छ। यही अधिकार प्रयोग गरी विभागले सकेसम्म आर्थिक जरिवाना मात्रै गराउँदै आएको हो। अनुगमन भएको संख्याको अनुपातमा कारबाहीको दर पनि नगण्य छ। ऐनले उपत्यका बाहिरको हकमा वाणिज्य कार्यालय र जिल्ला प्रशासन कार्यालयलाई अनुगमनको जिम्मा दिएको छ। वाणिज्य, आपूर्ति तथा उपभोक्ता हित संरक्षण विभागले अहिले पनि खुद्रा पसलमा पेय तथा खाद्य पदार्थको म्याद नाघेको, मूल्यसूची नराखेको, व्यवसाय दर्ता प्रमाणपत्र नभएको विषयमै अनुगमन केन्द्रित गरेको छ। ठग्ने व्यवसायीलाई कारवाही नहुँदा अधिकांश सामानमा आफूहरू ठगिने गरेको गुनासो उपभोक्ताको छ। नयाँ ऐनले वस्तुमा लेबल नभएको र लेबलमा झूठो विवरण उल्लेख गरेको हकमा कार्यक्षेत्रमै पाँच हजारदेखि २० हजार, उत्पादक, पैठारीकर्ता, ढुवानीकर्ता, सञ्चयकर्ता, बिक्रेता र सेवा प्रदायकले आफ्नो दायित्व पूरा नगर्नेको हकमा दुई लाखदेखि तीन लाख जरिवाना गराउन पाउने व्यवस्था गरेको छ। बिक्रेताले तोकेको अवधिभित्र सामान फिर्ता नगरे ५० हजारदेखि एक लाख, बिलबिजक नराखे ५० हजारदेखि एक लाख र अनुचित व्यापारिक गतिविधि गरे २० हजार रुपैयाँ अनुगमनकर्ता कार्यक्षेत्रमै जरिवाना गराउन सक्ने व्यवस्था छ। नयाँ ऐनले स्वास्थ्यलाई हानि गर्ने वस्तु, थोक तथा खुद्रा बिक्रेता, उत्पादक, सेवा क्षेत्र (विद्युत्, खानेपानी, टेलिफोन, सूचना प्रविधि, स्वास्थ्य, शिक्षा तथा परामर्श, यातायात, ढल निकास, बैंकिङ, कानुनी, चिकित्सा र इन्जिनियरिङ) सहित त्रुटिपूर्ण उत्पादन, बौद्धिक सम्पत्ति, इलेक्ट्रोनिक्स, हार्डवेयर, विद्युतीय वा यन्त्र, आयातकर्ता, निर्यातकर्ता, ढुवानीकर्ता र सञ्चयकर्तालाई अनुगमनको सीमामा बाँधेको छ।"
सरकारविरुद्ध विप्लव,"कालिकोट : नेत्रविक्रम चन्द विप्लव नेतृत्वको नेकपाले गाँउगाँउमा सरकार विरुद्ध जनमत बटुल्ने अभियान थालेको छ । नेकपा कालिकोटले पार्टीको केन्द्रीय सांस्कृतिक टोली सामना परिवार र भेरी कर्णालीको सांस्कृतिक टोली कालिकोटसँग मिलेर कार्यक्रम गरेको हो । नेकपाले जिल्लाका ९ वटा स्थानीय तहलाई अस्वीकार गरेको छ । पुराना साविकका ३० गाविसलाई आधार मानी कर्णाली नदी आसपास १७ वटा गाविसमा जिल्ला इन्चार्ज कर्णबहादुर भण्डारी बिराड र तिला नदी आसपासका क्षेत्रका १३ वटा गाविसमा जिल्ला सेक्रेटरी मनीलाल ऐडी रणदीपको नेतृत्वमा सरकार विरुद्ध जनमत बटुल्ने अभियान थालेको हो । अभियानमा नेकपाका जिल्ला स्तरका नेता, विभिन्न संघ संगठनका नेता तथा सांस्कृतिक टोली पनि सहभागी थिए । पार्टीको एकीकृत जनक्रान्ति जनतालाई बुझाउन र क्रान्तिका लागि जनआधार तयार गर्न आफूहरूले गाँउ केन्द्रित अभियान थालेको नेकपा कालिकोटका इन्चार्ज कर्णबहादुर भण्डारी बिराडले बताए । उनले भने, 'अहिलेको व्यवस्थाका विरुद्धमा जनाधार तयार गर्नु पार्टीको पहिलो प्राथमिकता हो । हामी त्यसैका लागि गाँउगाँउमा जनतासँग छलफल केन्द्रित छौँ ।' उनले विगतमा तत्कालीन नेकपा माओबादीको जनयुद्धले ल्याएको परिवर्तन र संस्थागत गर्न नसकिएका उपलब्धीका विषयमा जनतालाई जवाफ दिँदै एकीकृत जनक्रान्तिका लागि जनताको साथ माग्ने बताए । उनले गाँउगाँउमा सिंहदरबार आयो भनेर ल्याइएको लुटतन्त्रका विरुद्धमा जनकारबाही गरिने बताए । उनले गाँउमा रहेका भ्रष्ट जनप्रतिनिधि, ठेकेदार, विकासी योजनाका उपभोक्ता समितिसमेत निसानामा रहेको बताए । नेकपाका जिल्ला सेक्रेटरी मनीलाल ऐडी रणदीपले गाँउमा लुट मचाउने स्थानीय सरकारबाट नागरिक आजित भइसकेको बताए । समृद्धिका नारा दिएर कालिकोटमा भ्रष्टाचार गर्ने र सुर्खेत नेपालगञ्जतिर घर जग्गा खरीद गर्ने जनप्रतिनिधि, ठेकेदार र उपभोक्ता समितिमा रहने व्यक्तिलाई निरन्तर जनकारबाही गर्ने चेतावनी पनि दिए । केही दिन अगाडि मात्र दैलेख ठाँटिकाँध गाँउपालिका अध्यक्ष धिरबहादुर शाहीलाई अपहरण गरेको विषयमा जिल्ला सेक्रेटरी ऐडीले आर्थिक अनियमितताको गुनासो पार्टीमा आएकोले सोधपुछका लागि युवा संगठनले नियन्त्रणमा लिएको बताए । 'धिरबहादुर शाहीलाई प्रहरीले उद्धार गर्यौँ भन्यो, तर हामीले सोधपुछ गरिसकेपछि छाडेका हौँ । हाम्रो लडाईं नेपाल प्रहरी, सेना जस्ता राज्यका सुरक्षा निकायहरुसँग छैन । हाम्रो लडाईं भनेकै भ्रष्ट, सामाजिक अपराधीसँगको हो । यो लडाईं जारी राखेका छौँ ।', उनले भने, 'तर भ्रष्ट जनप्रतिनिधि, ठेकेदार, उपभोक्तालाई पार्टीले जनकारबाही गर्दा कोही बाधक बन्न आउँछ भने प्रतिकार गर्छौँ । जसबाट उत्पन्न परिणामको जिम्मेवार सरकार हुनुपर्छ । सरकारले नै हामीलाई जबरजस्त हिंसात्मक राजनीतिमा धकेल्न खोज्दैछ । सरकारले पार्टीका गतिविधिमा दमनको नीति लिएको छ । यसले राम्रो परिणाम आउँदैन।' नेकपा निकट युवा संगठनका कर्णाली ब्यूरो इन्चार्ज सितल बिष्टले भ्रष्ट विरुद्ध युवा संगठनले निरन्तर जनकारबाही गर्ने बताए । उनले भने, 'हामी संसदीय दलाल र भ्रष्टचारीलाई छाड्दैनौँ ।'"
पश्चिम तराईमा जाडोको कहर,"गुलरिया : हिमाली जिल्लामा भइरहेको हिमपातका कारण पश्चिम तराईमा शितलहरसँगै जाडोको कहर बढ्दो छ । केही दिन देखि तुवालो र बालका कारण घाम नलागेपछि चीसोले जनजीवन बर्दियासहित पश्चिम तराईको जनजीवन अस्तव्यस्त बनेको हो । चिसोका कारण बालबालिका, वृद्धवृद्धा, गर्भवति, सुत्केरी, पशुचौपाया प्रभावित बनेका छन् । चिसोका कारण मानिस अतिआवश्यक काम बाहेक घर बाहिर निस्कन समेत छोडेका छन् । बिहानैदेखि बाक्लो हुस्सु र कुहिरोले गर्दा समस्या परेको गुलरिया नगरपालिका १० की सुत्केरी सीताकुमारी थारुले बताइन् । उनले भनिन्, 'नगरपालिकालगायत रेडक्रसले वितरण गरेको कम्बल र दाउराले राहत मिलेको छ।' नेपाल रेडक्रस सोसाइटी बर्दिया, संघसंस्थालगायत स्थानीयतहसँगको सहकार्यमा जिल्ला विपद व्यवस्थापन समिति बर्दियाले न्यानो कम्बल वितरण गरेको प्रमुख जिल्ला अधिकारी प्रेमलाल लामिछानेले बताए । उनले भने, 'समितिले शितललाई मध्यनजर गर्दै आकस्मिक योजना बनाएर जेष्ठ नागरिक, अपाङ्ग, गर्भवती, सुत्केरी महिलालगायत विपन्न वर्गलाई लक्षित गरी कम्बल वितरण गरेका हौं। शितलसँगै चिसो बढेको आधारमा लक्षित समुदायको जोखिम हेर्दै न्यानो कपडा लगायतका राहत वितरण गरिने प्रजिअ लामिछानेको भनाई छ । बर्दियामा अधिकांश लक्षित समुदाय रहेकाले समितिले न्यानो कपडा सहयोगका लागि विभिन्न संघसंस्थालाई अनुरोध गरेको उनले प्रष्ट्याए । गुलरिया नगरपालिका वार्ड नम्बर १० पर्सिया गाउँमा करिब २ सय परिवारलाई कम्बल वितरण गरिएको छ । बर्दियाका गुलरिया, मधुवन, राजापुर, ठाकुरबाबा, बारबर्दिया, बाँसगढी नगरपालिका र गेरुवा, बढैयाताल गाउँपालिकामा रहेका लक्षित समुदायलाई मध्यनजर गरी न्यानो कपडा वितरण गर्ने विपद व्यवस्थापन समितिले जनाएको छ । गुलरिया नगरपालिकाका १२ वटै वडामा दाउरालगायत न्यानो कपडा वितरण गर्ने काम सुरु गरिएको गुलरिया नगरपालिकाका मेयर मुक्तिनाथ यादवले बताए। नगरका सबै वार्डमा लक्षित समुदायलाई जाडोबाट जोगाउन नगरपालिका तैयारी अवस्थामा रहेको उनको भनाई छ । नगरपालिकाले वृद्धवृद्धालाई पछ्यौरा, कम्बल र टोल, चोकलगायत घरघरमै दाउरा उपलब्ध गराएपछि विपन्न स्थानीय खुशी भएका छन् । उनीहरुले जाडो छल्न विभिन्न किसिमका सहयोग उपलब्ध गराउन अनुरोध गरेका छन्। जाडोका कारण गुलरिया अस्पताल बर्दियामा बिरामी समेत बढेका छन् । चिसोजन्य रोग दम, रुखाखोकी, निमोनियाँका बिरामी बढेको बर्दिया अस्पतालका डाक्टर विजयकुमार उपाध्यायले बताए । उनले भने,' चिसोबाट जोगिन तातो, झोलिलो पदार्थ अत्याधिक सेवन गर्नुपर्छ । चिसोमा बाहिर निस्कनु हुँदैन । बिहानै गरिने मर्निङ्ग वाकले पनि समस्या निम्ताउन सक्छ ।' उनले थपे,' चिसोबाट जोगिन सर्तक रहनु नै बुद्धिमानी हुन्छ।'"
विष्फोटक पदार्थ र हतियारसहित विप्लव कार्यकर्ता पक्राउ,"ताप्लेजुङ : विष्फोटक पदार्थ तथा हतियारसहित विप्लव समूहका कार्यकर्ता पक्राउ परेका छन् । मिक्वाखोला गाउँपालिका २ खोक्लिङका ३१ वर्षीय चन्द्रबहादुर बस्नेत शनिबार घरबाटै पक्राउ परेका हुन्। बस्नेतको घर खानतलासी गर्ने क्रममा कटुवा पेस्तोल एक थान, विष्फोटक पदार्थ, बम बनाउन प्रयोग हुने विष्फोटन सामग्री, प्रतिवन्धित विप्लव समूहका दस्तावेज समेत फेला पारिएको जिल्ला प्रहरी कार्यालय ताप्लेजुङका प्रमुख डीएसपी ज्ञानेन्द्र फुयाँलले जानकारी दिए। प्रहरीले आइतबार पत्रकार सम्मेलन गरि यो जानकारी गराएको हो। पक्राउ परेका व्यक्ति विप्लव समूहका 'योङ रेड फोर्स' का जिल्ला सहसचिवको जिम्मेवारीमा थिए । बस्नेत अवैध गतिविधिमा संलग्न रहेको सूचना पाएपछि पक्राउ गरि हातहतियार तथा विष्फोटक पदार्थसम्बन्धी कसुरमा म्याद थप गरि अनुसन्धान भइरहेको उनले बताए।"
विकास समितिबाट सूचना प्रविधि विधेयक पारित,"काठमाडौं : प्रतिनिधि सभाको विकास तथा प्रविधि समितिबाट सूचना प्रविधि विधेयक बहुमतले पारित भएको छ। समितिको आइतबार बसेको बैठकले विवादित विधेयक पारित गरेको हो । सञ्चार तथा सूचना प्रविधि मन्त्री गोकुल बास्कोटाले विश्वका विभिन्न देशले बनाएका कानूनअनुसार नै कानून बनाएको बताएका छन् । उनले भने, 'कुनै व्यक्तिलाई नियन्त्रण गर्न नभइ विकृतिहरूको नियमन गर्न कानून बनाएका हौं । ' सूचना प्रविधिका सम्बन्धमा व्यवस्था गर्न बनेको विधेयकमाथि प्रतिपक्षीले असहमती जनाएका छन् ।"
ढिस्कोले डोजर च्यापिँदा चालकको मृत्यु,रोल्पा : रोल्पामा सडक खन्दै गरेको जेसिभि (डोजर) माथि ढिस्को खस्दा चालकको मृत्यु भएको छ । पूर्वी रोल्पाको सुनछहरी गाउँपालिका५ माबाङमा सडक खन्दै (व्याक कटिङ) गरेको अवस्थामा आइतबार दिउँसो साढे १२ बजे जेसिभी माथि ढिस्को खसेको हो । डोजरमा च्यापिएर घाइते बनेका अन्दाजी ४८ वर्षका चालक हेमेन्द्र नगरकोटीको मृत्यु भएको जिल्ला प्रहरी कार्यालय रोल्पाले जनाएको छ । घाइते नगरकोटीलाई उद्दार गरी उपचारका लागि प्राथमिक स्वास्थ्य केन्द्र सुलिचौर लैजाँदै गर्दा बाटोमा मृत्यु भएको हो । झिम्रुक गाउँपालिका६ प्यूठानका चालक नगरकोटी राजबीर निर्माण सेवा अन्तरगत सडक खन्दै आएका थिए । सुलिचौरपोबाङ सडक खण्डको माबाङमा सडक खन्दै गर्दा एक्कासी ढिस्को खसेको हो । शवको पोष्टमार्टम गर्ने तयारी भइरहेको प्रहरी निरीक्षक लिलाराम आचार्यले जनाए ।
ध्वनीभन्दा २० गुण छिटो उड्ने क्षेप्यास्त्र जडान,"काठमाडौं : रुसले ध्वनीभन्दा २० गुणा छिटो उड्ने हाइपर सोनिक अभानर्गाड क्षेप्यास्त्रहरु जडान गरेको छ । ती क्षेप्यास्त्रहरु जडान गरिएको स्थानबारे केही बताइएको भने छैन् । तर अधिकारीले यसअघि नै पश्चिमी रुसको युराल पर्वत क्षेत्र वरपर राखिने संकेत दिएको थियो । राष्ट्रपति भ्लादिमिर पुटिनका अनुसार परमाणु अस्त्र बोक्न सक्ने ती क्षेप्यास्त्रहरुले रुसलाई अन्य राष्ट्रभन्दा अगाडी पुर्याएको छ । ती क्षेप्यास्त्रहरुमा 'ग्लाइड' प्रणली राखिएकोले प्रहार गर्न सहज बनाएको छ । यसका साथै त्यसलाई भेद गर्न असंभव हुने दाबी गरिएको छ । डिसेम्बर २७, १० बजे ती क्षेप्यास्त्रहरु तैनाथ गरिएको थियो, जुन धेरै महत्वपुर्ण थियो, रक्षामन्त्री सेर्गेइ सोइगुले भने । पुटिनले मंगलबार अभानर्गाड प्रणलीलाई अहिले भएका सबै जस्ता क्षेप्यास्त्र प्रतिरक्षा प्रणलीहरुलाई भेदन गर्न सक्ने बताए । अन्य कुनै पनि देशसँग यति छिटो उड्ने हतियार छैन्, क्षेप्यास्त्रको के कुरा, उनले भनेका थिए । पश्चिममा र अन्य राष्ट्रहरु रुसको पछि नै रहेको उनले दाबी गरे । सन् २०१८, मार्चमा पुटिनले आभानगार्डलाई सार्वजनिक गरेका थिए । सन् २०१८ को डिसेम्बरमा सो क्षेप्यास्त्रले परीक्षणमा ६ हजार किलो मिटर परको लक्ष्यलाई प्रहार गरेको थियो । अन्तर महादेशीय क्षेप्यास्त्रको टुप्पोमा राखिएको अभान गार्डले दुई मेगाटन सम्मको परमाणु अस्त्र बोक्न सक्छ । रुसको रक्षा मन्त्रालयले अभान र्गाड प्रणलीको भिडियो सार्वजनिक गरेता पनि अस्त्र विज्ञहरुले हतियारको प्रभावकारिता माथि प्रश्न उठाएको छ । अमेरिकी रक्षा मन्त्रालयले रुसी दाबी माथि नबोल्ने बताएको एक विज्ञप्तिमा उल्लेख छ । सन् २०१४ मा अमेरिकामा परिक्षण गरेको दाबी गरेको चीनसँग हाइपरसोनिक क्षप्यास्त्र कार्यक्रम रहेको छ। सन् २०१० को न्यू स्टार्ट सन्धि अन्तर्गत नोभेम्बर २६ मा रुसले अमेरिकी विज्ञलाई अभान गार्डलाई निरीक्षण गर्न दिएको थियो । अमेरिका र रुस बिच आणविक हतियारसम्बन्धी बाँकी रहेको परमाणु क्षेप्यास्त्र प्रणलीको संख्या घटाउने यो सन्धि सन् २०२१ फेब्रुअरीमा अन्त्य हुँदैछ । अहिलेका लागि रुस हाइपरसोनिक अस्त्र प्रणलीमा अग्रणी देखिएको छ । चीनले पनि यस्तो प्रणली विकास गरिरहेको छ भने अमेरिका पछाडि परेको देखाएको छ।"
कैदीविरुद्ध कैदीले गरे तालाबन्दी,"पुस : नाइके कैदीविरुद्ध दोलखा कारागारमा कैदीले नै तालाबन्दी गरेका छन् । नाइके कैदीले कुटपिट गर्ने, गुणस्तरहीन खाना खुवाउने र पैसा समेत ठग्न थालेपछि भीमेश्वर नगरपालिका ३ चरिकोटस्थित कारागारमा नाइके कैदीविरुद्ध कैदीले नै आइतबार तालाबन्दी गरिदिएका हुन् । चरिकोट कारागारमा रहेका १०८ कैदीबन्दीमध्ये नाइके, चौकीदार, भाइनाइके गरी ५ जना कैदीविरुद्ध १०३ जना कैदीले कारागारको मुख्य प्रवेशद्वारमा तालाबन्दी गरेका हुन् । कैदीको आन्तरिक प्रशासनमा भएको गडबढीविरुद्ध तालाबन्दी गरेको कारागार कार्यालय चरिकोटका निमित्त जेलर शेषराज गोलेले जानकारी दिए। चौकीदार र मुख्य नाइकेसहित ५ जनालाई जेलसरुवा र उनीहरुले ठगी गरेको करिब १५ लाख रुपैयाँ फिर्ताको माग राखेर काराबासको मुख्य ढोकामा तालाबन्दी गरेको कैदी अशोक केसीले बताए । कारागारलाई मन्दिर बनाइदिन्छु भनेर मुख्य नाइके कैलाश बस्नेतले नै गाजा र रक्सी सेवन गरेर कतिपयलाई कुटपिट गरेको र गुणस्तरहीन खाना खुवाएकाले सहन नसकेर तालाबन्दी गर्नु परेको कैदी केसीलगायतको भनाई छ। विभिन्न बाहनामा २० जना कैदीसँग करिब १५ लाख असुलेको अर्का कैदी बिमल आचार्यले बताए । कुटाइ र थिचोमिचो रहेर बस्दाबस्दा खानामा समेत घोटाला गर्न थालेपछि प्रतिवादमा उत्रिनु परेको कैदी आचार्यको भनाई छ । लाइब्रेरी बनाउन कैदीबीच संकलन गरिएको ८० हजार रकम समेत मुख्य नाइके बस्नेतले गायब बनाएको कैदीको आरोप छ । १०८ मध्ये १०३ जना कैदीले संयुक्त हस्ताक्षर गरेर कैलाश बस्नेत, ओमशरण थापा, कमल नेपाली, राजकुमार योगी र किशोर भण्डारी नामका कैदीलाई सरुवा र मुख्य नाइके बस्नेतले असुलेको करिब १५ लाख फिर्ता गर्नुपर्ने दुई बुँदे माग राखेका छन् । मुख्य नाइके बस्नेतले कारागारभित्र गाजा भरेको चुरोटको व्यापार गर्ने गरेको समेत ति कैदीले आरोप लगाए । मेसले अनिवार्य गरेको अचार मात्र खाएको महिनाको ३ सय रुपैयाँको दरले असुल्ने, शरीरमा तेल मालिस गरेको, मुढा बनाएको, थाँका लेखेको, सिलाइ कटाइ गरेको पारिश्रमिक समेत मुख्य नाइके बस्नेतले कसैलाई नदिने गरेको कैदीहरुको भनाई छ। दोलखाका प्रमुख जिल्ला अधिकारी भीमकान्त शर्मा पौडेलले मौजुदा परिस्थितिअनुसार कैदीबीच ज्यानकै जोखिम हुने देखिएकाले कैलाश बस्नेत, ओमशरण थापा, कमल नेपाली, राजकुमार योगी र किशोर भण्डारीलाई काठमाडौं आसपासका कारागारमा स्थानान्तरण गरिएको बताए।"
साग विजेता सुदूरका महिला खेलाडी सम्मानित,"काठमाडौं : १३औं दक्षिण एसियाली खेलकुद (साग) का विजेता महिला खेलाडी सम्मानित भएका छन्। पश्चिम महिला जागरण समूहले सागका पदक विजेता सुदूरपश्चिमका महिला खेलाडीलाई खादा र प्रमाणपत्रले सम्मान गरेको हो। राजधानीको बाइसधारा पार्क बालाजुमा शनिबार आयोजित वनभोज तथा सम्मान कार्यक्रममा पौडीकी गौरिका सिंह, तेक्वान्दोकी आयशा शाक्य, क्रिकेटर अञ्जली चन्द र कुस्तीकी संगीता धामीलाई सम्मान गरेको हो। हाल लन्डनमा बस्दै आएकी गौरिका सिंह बझाङकी चेली हुन् भने आयशा शाक्य काठमाडौं जन्मिएकी भएपनि तेक्वान्दो खेलाडी दिपक विष्टकी पत्नी हुन्। दिपकको स्थायी घर कैलाली हो। त्यस्तै, अञ्जली चन्दको स्थायी घर बैतडी हो भने संगीता धामीको कञ्चनपुर हो। गौरिका सिंह र संगीता धामी कार्यक्रममा उपस्थित नभएपछि सम्मानका लागि ल्याएका प्रमाणपत्र र खादा उनीहरुका आफन्तलाई जिम्मा लगाइएको थियो। सम्मानपछि आयशाले दिदीबहिनीहरुबाट सम्मानित हुन पाउँदा निकै खुशी लागेको प्रतिक्रिया दिइन्। उनले भनिन्,' मेहनत गर्नु त छदैछ, सुदूरका दिदीबहिनीहरुले दिएको यो साथले मलाई अब अगाडि बढ्न हौसला मात्र होइन, ठूलै आट दिएको छ।' यस्तै, क्रिकेटर अञ्जली चन्दले सम्मानित हुन पाउँदा थप साहास बढेको बताइन्।'सबै दिदीबहिनीलाई हृदयदेखि धन्यवाद दिन चाहन्छु। सबै क्षेत्रबाट यसरी सहयोग र साथ मिल्यो भने पक्कै पनि सुदूरका चेली, राष्ट्रको खेलाडीका रुपमा अगाडि बढ्नेछन्,' उनले भनिन्,' त्यसका लागि सदैब हजुरहरुको साथ र आशिरवादको खाँचो हुनेछ।' कार्यक्रममा समूहकी अध्यक्ष गोदावरी सिंहले महिला खेलाडीलाई थप हौसला दिन कार्यक्रमको आयोजना गरेको बताइन्। उनले भनिन्,' हामीले गरेको यो सानो प्रयासले खेलाडी बहिनीहरुलाई आँट र हौसला मिलोस्। उहाँको काम देखेर खेलकुद क्षेत्रमा पाइला टेक्दै गरेका बहिनीहरुमा थप जाँगर आओस्।' १ं३औं सागमा विभिन्न विधामा नेपाली चेलीहरुले उत्कृष्ठ प्रदर्शन गरेका थिए। जलपरीको उपमा पाएकी गौरिकाले ४ स्वर्ण, २ रजत र ३ कास्य पदक जितेर कीर्तिमान बनाइन्। यस्तै, सागमा आयशाले २ स्वर्ण जितेर आफ्नो नाम इतिहासको पानामा कोर्न सफल भइन्।उनले पुम्से (कला प्रदर्शन) र जोडी विधामा स्वर्ण जितेकी हुन्। उनले दुई फरक विधामा स्वर्ण जितेर कीर्तिमान कायम गरेकी हुन्।उनी दुई बच्चाकी आमा हुन्। यस्तै अञ्जली चन्दले माल्दिभ्सविरुद्धको खेलमा २१ ओभर बलिङ गर्दै कुनै रन नदिइ ६ विकेट लिएपछि टी२० अन्तर्राष्ट्रिय महिला क्रिकेटमा कीर्तिमान बनाइन्। पोखरा रङ्गशालमा १३ औँ दक्षिण एशियाली खेलअन्तर्गत भएको उक्त प्रतियोगितमा उनी 'प्लेअर अफ द म्याच' घोषित भएकी थिइन्। उक्त खेलमा हिला क्रिकेटमा नेपाल, माल्दिभ्स बाङ्ग्लादेश र श्रीलङ्का सहभागी थिए। यस्तै, सागअन्तर्गत संगीता धामीले कुस्तीमा स्वर्ण जितिन्। जनकपुरस्थित हबर्ड हलमा भएको ५५ केसी तौल समूहको प्रतिस्पर्धामा संगीताले बंगलादेशी प्रतिस्पर्धीलाई पछि पार्दै स्वर्ण जितेकी थिइन्। संगीताले बंगलादेशकी सखिरा सरकाररिनेलाई ४१ अंकले पराजित गरेकी थिइन्। कार्यक्रममा पूर्वमन्त्री तथा राप्रपाकी नेतृ कुन्ति शाही, सुदूरपश्चिम प्रदेश सभा सदस्य नन्दा बमलगायत विभिन्न क्षेत्रमा आवद्ध सुदूरपश्चिमका महिलाको सहभागीता थियो।"
एक रुपैयाँले फेरियो गाउँको रूप,"स्याङ्जा : मेलापात र घरधन्दापछि आप्नै शरीरमा लगाएको लुगामाथि पुछेर खाने गर्थे यहाँका दिदीबहिनीहरू। अहिले मेलापातमा जाँदा पनि हात धुनका लागि साबुनपानीको माग गर्छन्। गाउँमा सरसफाइ परियोजना सञ्चालनपछि सरसफाइका क्षेत्रमा यस्ता धेरै परिवर्तन आएको बिरुवा गाउँपालिकाका उपाध्यक्ष देवी थापाले बताइन्। सुन्दा सामान्य लाग्छ। विद्यार्थीले खाजा खर्चबाट कटाएर संकलन गरेको एक रुपैयाँले गाउँपालिकाको सरसफाइमा सकारात्मक प्रभाव पारेको छ। जापानिज जुनियर तथा युवा रेडक्रसका विद्यार्थीले खाजाको रकमबाट दैनिक १ (येन) रुपैयाँ जम्मा गरी संंकलित रकमले बिरुवा गाउँपालिकाका विद्यालय र समुदायमा सरसफाइसम्बन्धी परियोजना सञ्चालित छ। सरसफाइका क्षेत्रमा पछि परेको भन्दै सचेतनामूलक कार्यक्रमको परियोजना परेको बिरुवामा जापानिज रेडक्रसको सहयोगमा तीन वर्षदेखि सरसफाइ परियोजना सञ्चालनमा छ। नेपाल रेडक्रस र स्याङ्जा रेडक्रस सोसाइटीको आयोजना र जापानिज रेडक्रस सोसाइटीको आर्थिक सहयोगमा खानेपानी तथा सरसफाइका क्षेत्रमा परियोजनाले काम गर्दै आएको स्याङ्जा रेडक्रस सोसाइटीका सभापति भुवनबहादुर पौडेलले जानकारी दिए। गाउँपालिकाका ३४ वटा सामुदायिक र एउटा संस्थागत विद्यालयमा अन्तर्राष्ट्रिय युवा समन्वय परियोजना सञ्चालन गरिएको छ। परियोजना सन् २०१७ देखि जारी छ। परियोजनाले गाउँपालिका भित्र रहेका ३५ वटै विद्यालय र त्यसअन्तर्गतका समुदायमा शौचालय निर्माण, खानेपानी तथा सरसफाइका क्षेत्रमा सचेतना एवं आर्थिक सहयोग गर्दै आएको रेडक्रसका मन्त्री दिनेश अर्यालले बताए। परियोजना सुरुको अवस्था र अहिलेको अवस्थासम्म धेरै परिवर्तन भएको बताउँछिन् गाउँपालिका वडा नं ७ बलेउका रत्नमाया थापा। उनले भनिन्, यसअघि हामीले गरेका व्यवहार र अहिलेको हाम्रो व्यवहारमा धेरै परिवर्तन भएको छ। फोहोरमैलाको व्यवस्थापनदेखि आफू, परिवार, घर, आँगन, समाज र विद्यालयको सफासुग्घरको आवश्यकता र प्रभावका बारेमा हामी धेरै जानकार भएका छौं। बालबालिका पनि विद्यालयमा र घरमा साबुनपानीले हात धोएर मात्रै खाना खान्छन्। शौचालयको सही प्रयोग गर्ने भएका छन् भन्छन् जनजागृति आधारभूत विद्यालयका प्रधानाध्यापक इमबहादुर गुरुङ। बालबालिकालाई सिकाइको प्रभाव अत्यन्त राम्रो परेको बताउँदै उनीहरूले विद्यालय र घरमा समेत सचेत गराउने गरेको उनले बताए। जापानिज रेडक्रस सोसाइटीका उपाध्यक्ष कोइचु ताकाहारी, उपनिर्देशक युकिको मियाजाकी र जापानिज स्वयंसेवी विभागका मारिना साइटु, रेडक्रसका निर्देशक सुदर्शन अधिकारीलगायतले गरेको परियोजनाको अनुगमनका क्रममा थापाले यसो भनेकी हुन्। जापानिज रेडक्रस टोलीलाई स्थानीयवासीले खुसी हुँदै स्थानीय उत्पादनले स्वागत गरेका थिए। टोलीले बिरुवा गाउँपालिकाको वडा नं १ स्थित नवज्योति मावि बिरुवाबजार र वडा नं ७ स्थित जनजागृति आधारभूत विद्यालय तल्लोबलेउका विद्यालयको शौचालय, खानेपानी धारा, सरसफाइ गर्ने विधि, डस्टबिनको प्रयोगलगायतका बारेमा अन्तरसंवाद एवं निरीक्षण गरेको छ। यसअघि पनि जापानिज रेडक्रसका निर्देशक डाइसाको फुजिएडा, जापानिज रेडक्रसका जुनियर ९ जना विद्यार्थी, २ जना शिक्षकसहित जम्मा ११ जनाको जापानिज टोलीले अनुगमनसहित नेपाल र जापानबीचको सांस्कृतिक कार्यक्रमको आदानप्रदान गरेका थिए। परियोजनाले बिरुवा गाउँपालिकाका माध्यमिक विद्यालयलाई रु ५० हजारदेखि ७५ हजारसम्म र आधारभूत विद्यालयलाई ३० हजारदेखि ४५ हजारसम्म खानेपानी तथा सरसफाइमा सहयोग गर्दै आएको परियोजना अधिकृत घनश्याम पौडेलले बताए। समुदायमा सरसफाइसम्बन्धी जनचेतनामूलक कार्यक्रमसहित शुद्ध खानेपानी, शौचालयको प्रयोग र प्रयोगपछि हात धुने तरिका, सफासुग्घर घरआँगन, जुठेल्नो तथा चाङ निर्माणमा समेत परियोजनाले सहयोग गर्दै आएको छ। परियोजनाका कामलाई वडा र गाउँपालिकाले पनि साझेदारी गर्दै आएको बताउँछन् वडा नं ७ का अध्यक्ष करण गुरुङ। जापानिज परियोजनाको समाप्तिपछि पनि सफासुग्घरका क्षेत्रमा गाउँपालिकाले अभियानलाई निरन्तरता दिने जनाउँदै यस वर्ष पालिकाको बोर्ड बैठकले १५ लाख रुपैयाँ विनियोजन गरेको उपाध्यक्ष थापाले जानकारी दिइन्। गाउँपालिकामा झन्डै पाँच हजार घरधुरी र २५ हजार जनसंख्या र चार हजार ४२ जना विद्यार्थी छन्।"
"सुन स्थिर, चाँदी घट्यो",काठमाडौं : नेपाली बजारमा आइतबार सुनको मुल्य स्थिर छ। शुक्रबार तोलाको ७३ हजार ३ सयमा कारोबार सुन आइतबार सोही मुल्यमा कारोबार भइरहेको नेपाल सुन चाँदी व्यवसायी महासंघले जनाएको छ। महासंघका अनुसार बजारमा तेजावी सुनको मूल्य ७३ हजार रुपैयाँ कायम गरिएको छ । यस्तै चाँदीको मूल्यमा ५ रुपैयाँ घटेको छ । आज चाँदी तोलामा ८ सय ८५ रुपैयाँमा कारोबार भइरहेको छ।
"रबीना टंडन, फराह खान र भारती सिंहविरुद्ध मुद्धा","एजेन्सीः बलिउड अभिनेत्री रबीना टंडन, निर्देशक तथा कोरियोग्राफर फराह खान र हाँस्य कलाकार भारती सिंहविरुद्धमा मुद्धा दर्ता भएको छ । टेलिभिजन कार्यक्रममा इसाई समुदायको धार्मिक भावनामा चोट पुर्याएको आरोपमा पन्जाब प्रहरीमा उनीहरुविरुद्ध मुद्दा दर्ता गरिएको थियो । शनिबार फिरोजपुर क्यान्टोनमेन्टमा यो मुद्धा दर्ता गरिएको हो । यो भन्दा पहिले यो मुद्धा अमृतसर जिल्लाको सहरमा दर्ता गरिएको थियो। रबीना टंडनले कसैलाई दुःख पुर्याएकोमा माफी मागेपछि पनि पन्जाबको कतिपय ठाउँमा अझै पनि शान्तिपूर्ण प्रदर्शन भइरहेको छ । उनले आफ्नो ट्वीटरमार्फत आफूले धर्मको अपमान गर्दै कुनै एक शब्द पनि नबोलेको पुष्टि गरेकी छिन् । 'हामी तीनजनाले (फराह खान, भारती सिंह र म) कसैको अपमान गर्ने अभिप्रायले केही गरेका छैनौं । तर यदि हामीले यो गर्यौं र यदि चोट पुगेको छ भने हुदयदेखि माफी माग्न चाहन्छु। ' पन्जाब अजनाला सहर इसाई फ्रन्टका निवासी तथा फ्रन्टका अध्यक्ष सोनू जफरले तीनजना विरुद्धमा मुद्धा दर्ता गरेका थिए । बलिउडका ती स्टारहरुले 'हालेलुया' भन्ने शब्द उच्चारण गर्दै यसको खिल्ली उडाएका थिए । जस कारण इसाई धर्ममा चोट पुगेको छ । 'हालेलुया' एक हिब्र शब्द हो । जुन इसाई धर्ममा परमेश्वरको लागि प्रयोग गरिन्छ।"
बेनीजोमसोममा टाइमकार्ड लगाएपछि मुस्ताङ जाने सवारीलाई सास्ती,"जोमसोम : राष्ट्रिय गौरवको बेनीजोमसोम निर्माधिन सडकमा टाइमकार्ड लागू भएपछि मुस्ताङ आउजाउ गर्ने सवारीलाई सास्ती परेको छ । कालिगण्डकी करिडोरको उत्तरी कोरलानाका जोड्ने बेनीजोमसोम सडकखण्डको म्याग्दीतर्फ प्याकेज १ र २ मुस्ताङतर्फ प्याकेज ३ मा सडकको कामलाई गति दिन टाइमकार्ड लगाउनु परेको करिडोरले जनाएको छ। म्याग्दीतर्फ प्याकेज १ मा सडक तटबन्ध लगाउने, सडक फराकिलो पार्ने, कलबट निर्माण गर्ने र ग्रेड मिलाउने काम भएको छ भने प्याकेज २ म्याग्दी र प्याकेज ३ घासादेखि खन्तीसम्म रक कटिङलगायतको काम भइरहेको छ । यस्तै, प्याकेज ४ खन्तीदेखि जोमसोमको खण्डमा रक कटिङ भइरहेको छ । उक्त खण्डको काम शर्मा गजुरमुखी र सप्तकोशी एण्ड जलाधार कन्ट्रक्सनले लिएको छ । बेनीजोमसोम ७६ किमी सडक ४ प्याकेजमा टेन्डर लगाइएको थियो । बेनी जोमसोम सडकको म्याग्दी मंसिरमा सकिएकाले आउँदो जेष्ठ मसान्तसम्म म्याद थप्ने प्रक्रिया अघि बढाइएको आयोजना प्रमुख मुकुन्द अधिकारीले जानकारी दिए । उनले सार्वजनिक खरिद ऐन परिमार्जन भइसकेकाले ऐननियमको परिधि रहेर म्याद थप हुने उल्लेख गरे । यसअघि जोमसोम कोरला ग्राभेल सडकको २ पटक म्याद थपिएको छ । उक्त सडकको पनि असारमा म्याद सकिने करिडोरको भनाइ छ । करिडोरका अनुसार बेनीजोमसोम सडकमा हालसम्म ५० प्रतिशत र जोमसोमकोरला सडकमा ८० प्रतिशत काम सम्पन्न भएको छ ।बर्खायामको मौसममा म्याग्दी खण्डमा बाढीपैरो जाने र निर्माणकम्पनीको सुस्तताले अपेक्षा गरेअनुसार प्रगति हुन नसकेको आयोजना प्रमुख अधिकारीले बताए । उनका अनुसार हिउँदयामको समयमा मुस्ताङ आउँजाउँ गर्ने यात्रुवाहक सवारी साधनको चाप कम हुने भएको र कामलाई गति दिने समय पनि हिउँदयाम नै भएकाले टाइमकार्ड लागू गर्नुपर्ने बाध्यता आएको उल्लेख गरे । उनले भने, 'चाँडै काम सक्नुपर्ने चुनौति छ । ट्राफिक जाम कम हुने समय पनि यही हो । मौसम अनुकुल मिलाएर म्याग्दी र तल्लो मुस्ताङ खण्डमा कामलाई गति दिने प्रयासमा छौं ।' करिडोरले बेनीजोमसोम निर्माणधिन सडकमा बिहान ७ :३० बजे देखि ११ बजे र दिउँसो २ : ३० बजे देखि साँझ ६ बजेसम्म सडकमा सवारी रोकेर काम अघि बढाएको शर्मा गजुरमुखीका प्रोजेक्ट मेनेजर नरेन्द्र न्यौपानेले जानकारी दिए। सडकमा टाइमकार्ड लगाइपछि मुस्ताङ आउजाउ गर्ने पर्यटक तथा स्थानीयबासीले सास्ती पाएका छन् । सडक निर्माणका क्रममा सवारी घण्टौं रोकिन परेपछि यात्रुहरु समयमै गन्तव्यमा पुग्न असहज भएको हो ।"
मानसिक रोगीको बिजोग,"इलाम : चिसो बढ्दै गएपछि मानसिक रोगीको बिजोग हुन थालेको छ। इलामको माईजोगमाई गाउँपालिका६ थुम्के डाँडाका सन्तोष कठेत र सूर्योदय नगरपालिका११ की उषा आचार्यको मानसिक सन्तुलन गुमेको छ। उपचार गर्न आर्थिक समस्या हुँदा सन्तोषको परिवार पिरोलिएको छ। उषाका परिवारलाई छोरी बेपत्ताको पीडासमेत थपिएको छ। केही महिनादेखि मानसिक सन्तुलन गुमेपछि ३४ वर्षे अविवाहित सन्तोषलाई खोरमा राखिएको छ। उषालाई केही समय निगरानीमा राखे पनि उम्किएपछि फेला नपरेको आफन्तले जनाएका छन्। आफन्त चन्द्रकान्त आचार्यले भने, झापाको बुधबारेतिर देखेको खबर आएको छ तर फेला पार्न सकिएको छैन। कठेतलाई न्युरो अस्पताल विराटनगर, भारतको राँचीलगायत स्थानमा उपचारमा लगेर आफन्तले ५ लाख रुपैयाँभन्दा बढी खर्च गरे। कपडा नलगाउने, मानिसलाई देख्नासाथ ढुंगाले हिर्काउने, जथाभावी हिँड्नेजस्ता क्रियाकलाप गर्न थालेपछि बाध्य भएर खोरमा राख्नुपरेको उनका भाइ मनकुमारले बताए। अहिले थुम्केको चिसो ठाउँमा गोठमा थुनिएका सन्तोषको उपचारका लागि परिवारले सबैसँग आग्रह गरेको छ। अपांगता भएकाहरूको क्षेत्रमा काम गर्दै आएको संस्था करुणा फाउन्डेसन इलामका कार्यक्रम निर्देशक अजित योञ्जनले सन्तोषको उपचारमा पहल भइरहेको जानकारी दिए। योञ्जनले गाउँपालिकाबाट अपांगता भएकाहरूलाई दिइने रातो परिचय पत्र सन्तोषलाई उपलब्ध गराउन पहल भइरहेको जानकारी दिए। गाउँपालिकाबाट उक्त परिचय पत्र पाएपछि सन्तोषले मासिक ३ हजार रुपियाँ भत्ता पाउनेछन्। पाँच वर्षदेखि मानसिक रोग झेलिरहेकी सूर्योदय नगरपालिका११ केराबारीकी ३० वर्षीया उषा आचार्यको उपचारका लागि खासै पहल भएको छैन। यसअघि सूर्योदय महिला मञ्चको पहलमा डेढ वर्ष लामो उपचारपछि परिवारका साथमा फर्केकी उनको अवस्था पुनः बिग्रिएपछि उनी बेवारिसे बनेकी हुन्। उषाका श्रीमान् भरत आचार्यले आर्थिक अभावका कारण उपचार गर्न नसकेको बताए। यसअघि आचार्यलाई काठमाडांैको बौद्धमा रहेको अमृता फाउन्डेसनमा १७ महिना उपचार गराइएको थियो। आचार्यका सात र दुई वर्षकी दुई छोरी छन्। सानी छोरी अरूकै आ श्रयमा रहेको परिवारले जनाएको छ। उनको उपचारमा २ लाख २५ हजार रुपैयाँ खर्च भएको मञ्चकी कोषाध्यक्ष हेममाया प्रधानले बताइन्।"
दिवा खाजाले घटायो पत्रु खाना,"शिखरजंग श्रेष्ठ। सोलुखुम्बू : सोलुखुम्बूका विभिन्न विद्यालयमा खुवाउन थालिएको दिवा खाजा विद्यार्थीको नियमितता, पत्रु खाना (जंकफुड) उपभोग न्यूनीकरण र स्वास्थ्य सुधारमा सहायक बन्दै गएको छ। कतिपय स्कुलले विद्यार्थीको नियमित उपस्थितिका लागि दिवा खाजा सुरु गरे पनि कतिपयले पत्रु खाना न्यूनीकरणका लागि सुरु गरेका छन्। गत वर्ष स्थानीय सरकारको आर्थिक सहयोगमा थुलुङ दूधकोसी गाउँपालिका९ लोखिमस्थित जनता माविमा सुरु गरिएको दिवा खाजाले चालु शैक्षिक सत्रमा पनि निरन्तरता पाएको छ। अभिभावकसँगको सहकार्यमा सुरु दिवा खाजाले स्कुल समयमा विद्यार्थी कक्षाकोठामै रहने वातावरण बनेको प्रध्यानाध्यापक हस्तबहादुर राईले बताए। उनले भने, घरायसी बाध्यताले भोको पेट विद्यालय आउने र बीचमै कक्षा छाडेर जाने विद्यार्थीलाई ध्यानमा राखी दिवा खाजा सुरु गर्यौं, यसले कक्षा छाड्ने छाड्ने विद्यार्थी नियमित हुन थालेका छन्। अर्को कुरा, यसले पत्रु खानाको उपभोग पनि निकै घटाएको महसुस गराएको छ। यो अभ्यासको प्रभाव दृष्टिगत गरी यस वर्षदेखि थुलुङ दूधकोसी गाउँपालिका८ देउसाले बजेट व्यवस्थापन गरेर तीन वटा आधारभूत विद्यालयमा दिवा खाजा कार्यक्रम थालिएको छ। ससाना विद्यार्थीलाई स्कुल र पढाइमा आकर्षित गर्न दिवा खाजा सहायक बनेको शिशुकल्याण आविका निमित्त प्रध्यानाध्यापक तारादेवी राईको भनाइ छ। खाजा खुवाउन सुरु गरेपछि विद्यार्थी उत्साहित भएका छन्। ३५ जना विद्यार्थी रहेकाले उनीहरूको सिकाइ उपलब्धिमा समेत वृद्धि हुने अपेक्षा राखेका छौं, उनले भनिन्। गाँउघरमा अभिभावकहरू आफ्ना बालबच्चालाई खाजा बनाएर पठाउनुभन्दा पैसा दिएर पठाउन सजिलो मान्छन्। विद्यार्थी पनि घरको खाजाभन्दा बजारको प्याकेटमा पाइने खानेकुरामा बढी आकर्षित देखिन्छन्, देउसास्थित कालिका आविका शिक्षक चुडामणि केसीले भने, दिवा खाजाले पत्रु खानाको बढ्दो प्रयोगलाई पनि रोक्न सक्छ, हामी आशावादी छौं। अर्गानिक उत्पादनलाई खाजामा प्रयोग गरिने भएकाले बालबालिकाको स्वास्थ्यमा फाइदा पुग्ने शिक्षक केसीको बुझाइ छ। सरस्वती आविकी धनकुमारी राईले दिवा खाजाले सिकाइको उपयुक्त वातावरण बन्ने भएकाले सिकाइ उपलब्धिमा पनि टेवा पुग्ने बताइन्। उनले भनिन्, पहिलो पटक दिवा खाजाको अभ्यास गर्दैछौं। नियमित खाजा खुवाउने वातावरण बने, स्कुलमा विद्यार्थीको आकर्षण त बढिहाल्छ, सिकाइको वातावरण पनि बन्नेमा ढुक्क छु। वडा कार्यालयले विनियोजन गरेको ३ लाख रुपैयाँबाट दिवा खाजा सुरु गरिएको हो। खाजा दिगो बनाउन अभिभावकसँग दैनिक १० रुपैयाँ र शिक्षकसँग २० रुपैयाँ संकलन गरिनेछ। थुलुङ दूधकोसी गाउँपालिकाले पत्रु खानाको उपभोग घटाउँदै माविहरूमा ०७५ सालदेखि स्कुल नर्स कार्यक्रम कार्यान्वयन गरेको छ। जिल्लाका विभिन्न स्कुलमा गैरसरकारी संस्थाबाट पनि दिवा खाजाका लागि सहयोग हुँदै आएको छ। एक दशकयता हिमाली जिल्ला सोलुखुम्बूको शैक्षिक सुधारका लागि सक्रिय संस्था रीड नेपालले विभिन्न ४ आधारभूत विद्यालयमा दिवा खाजाका लागि आर्थिक सहयोग गर्दै आएको छ। सोताङ गाउँपालिकाको पाथीभरा आविको प्रभावकारितापछि महाकुलुङ गाउँपालिकाको चामोलोङमा आवि, माप्य दूधकोसी गाउँपालिकाको शिशुकल्याण र जनचेतना आविमा पनि दिवा खाजा सुरु गरिएको छ। दिवा खाजाको प्रभाव मूल्यांकनपछि खाजामा सहयोग बढाएको रीड नेपालका शिक्षा विकास संयोजक केशव गिरीले बताए। बालबालिकालाई नियमित गराउन नेचासल्यान गाउँपालिकाले पनि दिवा खाजा खुवाउन थालेको छ। ३१ वटा विद्यालयका बालकक्षाका ३ सय २४ बालबालिकालाई पुस १ देखि दिवाखाजा खुवाउन सुरु गरिएको छ। यसका लागि गाउँपालिकाले यस वर्ष १० लाख रुपैयाँ बजेट व्यवस्था गरेको छ।"
स्वास्थ्यका भवन अलपत्र,"ओखलढुंगा : ओखलढुंगाका स्थानीय तहमा निर्माणाधीन स्वास्थ्य संस्थाका अधिकांश भवन अलपत्र छन्। समयमा संरचना निर्माण नहुँदा स्वास्थ्य संस्था कतै अस्थायी टहरा त कतै भाडामा सञ्चालन गरिएको छ। भवन अभावकै कारण स्वास्थ्य संस्थामा प्रसूतिगृहसमेत सञ्चालन हुन सकेको छैन। ०६७ देखि ०७४ सालसम्म ठेक्का लागेका ती भवन निर्माण कम्पनीको लापरवाहीका कारण अलपत्र परेका हुन्। तत्कालीन जिल्ला प्राविधिक कार्यालय र भवन कार्यालयबाट लगाइएका ३० करोडभन्दा बढीका १४ वटा भवनको काम अधुरै भएपछि भवन अभावमा प्रभावकारी सेवा प्रवाह, औषधि तथा उपकरण व्यवस्थापनलगायतमा समस्या आएको स्थानीय बताउँछन्। सुनकासी गाउँपालिकास्थित च्यानम स्वास्थ्य चौकी भवन निर्माणका लागि ०६७ सालमा सम्झौता भएको थियो। उक्त भवन फिनिसिङ र हस्तान्तरण नहुँदा प्रयोगमा आएको छैन। ०६७ असार ३२ गते खानी, धुलिखेल, पुष्पाञ्जली जेभीले ठेक्का लिएको उक्त भवन निर्माणका लागि ६ पटक म्याद थपिएको सुनकोसी गाउँपालिकाले जनाएको छ। निर्माण कम्पनीले धेरै भवन ठेक्का लिएर समयमा काम नगर्दा समस्या देखिएको हो। अलपत्र १४ मध्ये ५ खोटाङको सगरमाथा घिमिरे निर्माण सेवा र २ वटा पुष्पाञ्जलीका भवन अलपत्र छन्। त्यस्तै, ०७१ सालमा ठेक्का लगाइएका रामपुर, राममाटे र रावादोलुका स्वास्थ्य संस्थाका भवन पनि अलपत्र छन्। आधा काम छाडेर ठेकेदार भागेपछि रामपुर स्वास्थ्य चौकी भवन अलपत्र परेको स्थानीय प्रकाश दाहालले बताए। उनका अनुसार ठेकेदारले स्थानीयका सामग्री प्रयोग गरेर रकमसमेत नदिई काम छाडेको छ। भवन निर्माण गर्न सांसद यज्ञराज सुनुवारले ठेकेदारका प्रतिनिधिसहित छलफलमा राखेर पहल गरे पनि स्थानीयले पहिले श्रमिक र स्थानीयका सामग्री प्रयोग गरेको रकम भुक्तानी नगरेसम्म काम गर्न नदिने चेतावनी दिएको दाहालले बताए। त्यस्तै, मूलखर्क, फूलबारी तथा कुईभीर स्वास्थ्य चौकी भवन ०७२७३ मा निर्माण सम्झौता भए पनि काम अलपत्र छ। स्वास्थ्य संस्थाका भवन निर्माण नहुँदा सेवा प्रवाह तथा प्रसूतिगृह सञ्चालन गर्न कठिन भएको फूलबारीका स्थानीय कमल खड्काले बताए। रुम्जाटार अस्पतालका २ र रानीवन प्राथमिक स्वास्थ्य केन्द्रको एउटा भवन पनि अलपत्र छन्। डाक्टर तथा नर्स क्वार्टर र जिल्ला अस्पतालको सुविधा सम्पन्न भवन बनाउने काम ०७४ असारदेखि सुरु भएका हुन्। ती भवन पनि अधुरै छन्। निर्माण व्यवसायीको लापरबाही र उनीहरूलाई गरिने दलीय संरक्षणले जिल्लाका अधिकांश पूर्वाधार निर्माणका योजना अलपत्र परेको नागरिक सामाजका अगुवा बोधनारायण श्रेष्ठले बताए। त्यस्तै, भवन अभावकै कारण मूलखर्क स्वास्थ्य चौकीमा प्रसूति गृह नभएको वडाध्यक्ष गोविन्दराम तामाङले बताए। उनका अनुसार सुनकोसीमै पर्ने च्यानम स्वास्थ्य चौकीसमेत ९ वर्षदेखि अधुरो छ। अन्य क्षेत्रका निर्माणमा पनि ठेकेदारको चरम लापरबाही रहेको कांग्रेस सभापति प्रदीप सुनुवारले बताए।"
स्थानीय पाठ्यक्रममा मनपरी,"सुर्खेत : कर्णालीका स्थानीय तहले आफूखुसी स्थानीय पाठ्यक्रम निर्माण र लागू गरिरहेका छन्। स्थानीय पाठ्यक्रम निर्माण निर्देशिकाविपरीत स्थानीय पाठ्यक्रम लागू गरेको पाइएको छ। स्थानीय पाठ्यक्रम भन्दै अंग्रेजी माध्यममा घोकाउने काम भइरहेको भेटिएको छ। कर्णालीका स्थानीय तहमा स्थानीय पाठ्यक्रम निर्माण र कार्यान्वयनको अवस्था अध्ययन गर्न खटाइएको विज्ञ टोलीले मनपरी गरेको फेला पारेको हो। सामाजिक विकास मन्त्रालयले खटाएको टोलीले स्थलगत अध्ययन गरेको थियो। जुम्लाको भैरवमावि धुपीढुस्का, नवप्रभात मावि तलिचौर, रत्नचुलेश्वर मावि, सरस्वती मावि मिचा, शम्भुनाथ ज्ञानकुञ्ज मावि चन्दननाथ, भैरवमावि सिँजा, दैलेखको ज्वाला मावि भगवतीमाई र कालिकोटको महादेव मावि खाँडाचक्रले स्थानीय पाठ्यक्रम भन्दै अंग्रेजी पढाइरहेको टोलीका सदस्य डा हर्कबहादुर शाहीले बताए। कतिपयले पाठ्यक्रम नै नबनाइ परीक्षा लिएको भनेर अंक दिएको भेटिएको उनले बताए। अनिवार्य स्थानीय पाठ्यक्रम बनाएर लागू गर्नुपर्ने नियम छ तर धेरै ठाउँमा मनलाग्दी भइरहेको पाइयोे, उनले भने, नियमन नहुँदा मनपरी भएको छ। निर्देशिकाअनुसार हरेक स्थानीय तहले सय पूर्णांकको स्थानीय पाठ्यक्रम लागू गर्न सक्छन्। यो पाठ्यक्रम स्थानीय आवश्यकता, स्रोत, ज्ञान र सीपका आधारमा निर्माण गर्नुपर्नेमा यहाँका स्थानीय तहले मनलाग्दी पाठ्यक्रम लागू गरेको पाइएको छ। प्राथमिक विद्यालयले कक्षा १५ सम्म स्थानीय विषयमा पाठ्यक्रम बनाएर अनिवार्य लागू गर्नुपर्छ। तर रुकुमपश्चिमको दीपज्योति मावि आठविसकोट, भेरीदोभान मावि सानीभेरी, जनप्रिय मावि त्रिवेणी, विजेश्वरी मावि र जनकल्याण मावि चौरजहारीले स्थानीय पाठ्यक्रमका नाममा अंग्रेजी पढाइरहेको फेला परेको छ। जुम्लाको मालिका आधारभुत विद्यालय गौतमवाडाले जडिबुटीसम्बन्धी पाठ्यक्रम लागू गरेको छ। तर दुई वर्षयता लागू गरेको यो पाठ्यक्रम यतिबेला परिवर्तन गर्न लागिएको छ। डोल्पाको त्रिपुरा मावि काइगाउँ, अन्नपूर्ण मावि मुड्केचुला र आदर्शमावि जुफालले यार्सागुम्बासम्बन्धी पाठ्यक्रम लागू गरे पनि प्रभावकारी नभएको टोलीको निष्कर्ष छ। पाठ्यक्रममै त्रुटि रहेको र व्यवस्थित नहुँदा थप जटिलता उत्पन्न भएको डा शाहीले बताए। मन्त्रालयका प्रवक्ता विष्णुप्रसाद अधिकारीले अब मन्त्रालयले नै पाठ्यक्रमको विषय, शिक्षण विधि र शिक्षण सामग्रीलगायत समावेश गर्ने जानकारी दिए। विज्ञ टोलीले कर्णालीमा जिल्लाअनुसार फरकफरक पाठ्यक्रम बनाउन सिफारिस गरेको छ। जुम्ला, हुम्ला, मुगु र डोल्पामा जुम्ली खसभाषा, भोटे, खाम र काइके भाषामा पाठ्यक्रम बनाउन सिफारिस गरिएको छ। यस क्षेत्रमा पाइने बहुमूल्य जडिबुटी यार्सागुम्बा, पशुपालन, जडिबुटी, परम्परागत खाद्यान्न बाली, संस्कृति, परम्परा र फलफूलका आधारमा पाठ्यक्रम बनाउन पनि विज्ञ टोलीले सुझाव दिएको छ। कालिकोटमा तरकारी र जडिबुटी तथा सुर्खेतमा मगर भाषाको पाठ्यक्रम बनाउँदा उपयुक्त हुने सुझाव छ। जाजरकोट, रुकुमपश्चिम, दैलेख र सल्यानमा सुन्तला खेती र कृषि समेटेर पाठ्यक्रम बनाउन सिफारिस गरिएको छ।"
सम्बन्धबिच्छेद बढ्दो,"कुश्मा : पर्वतमा गत आर्थिक वर्षदेखि सम्बन्धबिच्छेदका मुद्दा दिन प्रतिदिन बढ्दै गएका छन् । पुरुषले पनि सम्बन्धबिच्छेदका मुद्दा सिधै अदालतमा दिन पाउने भएपछि महिनामै दर्जनभन्दा बढीको संख्यामा सम्बन्धबिच्छेद हुन थालेका हुन् । जिल्ला अदालत पर्वतमा चालु आर्थिक वर्षको प्रथम चौमासिकमा मात्रै ४६ वटा मुद्दा दर्ता भएका छन् । अदालतका अनुसार पुरुष र महिला दुवैले सहजै मुद्दा दिन सक्ने व्यवस्था भएकाले पनि विगत वर्षको तुलनामा ह्वात्तै बढेको हो । पर्वतमा आर्थिक वर्ष ०७५७६ मा १ सय ७१ मुद्दा दर्ता भएका थिए भने चालु आर्थिक वर्षमा ४६ गरी १६ महिनामा २ सय १७ मुद्दा दर्ता भएको स्रेस्तेदार जीवनकुमार पौडेलले जानकारी दिए । उनका अनुसार आर्थिक वर्ष ०७४७५ मा ८० वटा सम्बन्धबिच्छेदका मुद्दा दर्ता भएकोमा आर्थिक वर्ष ०७५७६ मा त्यसको संख्या दोब्बरभन्दा पनि बढी मुद्दा दर्ता भएका हुन् । २०७४ मा फौजदारी दण्डसंहिता लागू भएपछि सम्बन्धबिच्छेदका मुद्दा बढेको पौडेलको भनाइ छ । अदातलमा दर्ता हुने मुद्दामध्ये दुई तिहाइभन्दा बढी सम्बन्धबिच्छेदका रहेको उनको भनाइ छ । अदालतका अनुसार गत वर्ष १ सय १५ सम्बन्धबिच्छेदका मुद्दा फछ्र्यौट भइसकेका छन् । चालु वर्ष पनि गत वर्षबाट लगत सरी आएका ४० मुद्दा फछ्र्यौट भएको पौडेलले जानकारी दिए । गत वर्षका ५६ मुद्दा फैसला हुन बाँकी छन् भने यो वर्ष थपिएका ४५ गरी अहिले अदालतलाई १ सय १ मुद्दा फैसला गर्नुपर्ने दायित्व थपिएको उनको भनाइ छ । अदालतले चालु वर्षको प्रथम चौमासिकसम्म सम्बन्धबिच्छेदसहित अन्य गरी १ सय १० मुद्दा टुंगो लगाएको छ । सम्बन्धबिच्छेदका घटना बढ्दै जानुमा वैदेशिक रोजगारी, सूचना प्रविधिलगायत सामाजिक सञ्जालको बढ्दो प्रयोग, कम उमेरमा विवाह र जनचेतनाको कमी मुख्य कारण छन् । पर्वत बार इकाइका पूर्वअध्यक्ष अधिवक्ता भोलानाथ शर्माका अनुसार विदेसिएकाले घरमा बस्नेको विश्वास नगर्ने, छिमेकीले अनर्गल कुरा सुनाइदिने गर्दा दम्पत्तिको सम्बन्धमा विचलन आउने गरेको पाइएको छ । बढ्दो पारिवारिक विचलनका कारण सम्बन्धबिच्छेद बढेको कानुन व्यावसायीको ठहर छ । बढी मात्रामा वैदेशिक रोजगारमा रहेका श्रीमान्का श्रीमती छन् । त्यसबाहेक सामाजिक सञ्जाल र प्रेम विवाह गर्नेले सम्बन्धबिच्छेद माग्ने गरेको अधिवक्ता चन्द्रबहादुर केसीले बताए । पर्वत जिल्ला अदालतका अनुसार संहिता लागू हुनुअघि आर्थिक वर्ष ०७४७५ मा जम्मा ८० मुद्दा दर्ता भएका थिए । हाल पुरुषले पनि सम्बन्धबिच्छेदको बाटो खोज्न सक्ने व्यवस्था भएपछि पहिलो वर्षमै मुद्दाको संख्या दोब्बरभन्दा बढी बढेको हो । संहिता लागू भएपछिको वर्षमा १ सय ७१ मुद्दा परेका थिए ।"
तनावले आत्महत्या,"चरिकोट : तनावका कारण अकालमा ज्यान गुमाउनेको संख्या दोलखा जिल्लामा बढ्दै गएको छ। औसतमा हरेक साता एक जनाले आत्महत्या गर्ने गरेको पाइएको छ। चालु वर्षको ४ महिनामा मात्र ५ पुरुष र ४ महिलाले आत्महत्या गरेको दोलखा प्रहरी प्रवक्ता प्रहरी निरीक्षक रेशम बोहराले जानकारी दिए। उनका अनुसार घरेलु हिंसा, बेरोजगार, पारिवारिक बेमेल, तनावलगायत कारण आत्महत्या गर्नेको संख्या बढ्दै गएको हो। ०७३७४ मा २५ पुरुष र १५ महिला गरी ४० जनाले आत्महत्या गरेको प्रहरी तथ्यांक छ। त्यो संख्या ६० प्रतिशतले बढेर ०७४७५ मा पुरुष ४६ र महिला २० गरी ६६ जनाले आत्महत्या गरेको जिल्ला प्रहरी कार्यालयले जनाएको छ। अघिल्लो वर्ष सो संख्या केही घटेजस्तो देखिए पनि पुरुष २७ र महिला १७ गरी ४४ जनाले आत्महत्या गरेको प्रहरीको तथ्यांक छ। ०६८ सालको जनगणनाअनुसार दोलखाको एक लाख ८६ हजार पाँच सय ७५ मध्ये शून्य दशमलव शून्य २ प्रतिशत मानिसले आत्महत्या गर्ने गरेको पाइएको छ। आत्महत्या गर्नेको सूचीमा अधिकांश वयष्क उमेरका पुरुष तथा महिला रहेको पाइएको छ। चरिकोट अस्पतालमा मात्र मासिक करिब एक सय १० जना डिप्रेसनमा परेका बिरामी उपचारका लागि आउने गरेको सूचना अधिकारी शान्तिप्रसाद न्यौपानेले जानकारी दिए।"
गाउँपालिकाले अझै किनेनन् औषधि,"सिरहा : लक्ष्मीपुर पतारी गाउँपालिकाले स्वास्थ्य संस्थामा सर्वसाधारणले पाउने निःशुल्क औषधि अझै खरिद गरेको छैन। स्वास्थ्य संस्थामा स्थानीय जाँच गराउँछन् तर औषधि बाहिरै किन्न बाध्य छन्। वडा नम्बर २ पोखरभिण्डा स्वास्थ्य चौकीका इन्चार्ज हरिनारायण चौधरीले स्वास्थ्य संस्थामा पर्याप्त औषधि नभएको बताए। बिरामी जाँच गर्छौं तर औषधि नपाउँदा जनताले हामीलाई कराउँछन्, उनले भने। गत साता जिल्ला स्वास्थ्य कार्यालयसँग माग गर्दा केही औषधि पठाइदिएको उनले बताए। उनका अनुसार स्वास्थ्य चौकीमा ३५ प्रकारका औषधि निःशुल्क दिने गरिन्छ तर यहाँ सबै उपलब्ध छैन। सोही स्वास्थ्य संस्थामा मंगलबार ज्वरो आएपछि पोखरभिण्डा गाउँकी शोभा साह उपचार गराउन आइन्। उनले डेढ वर्षीय छोरालाई पनि स्वास्थ्य परीक्षण गराइन्। स्वास्थ्यकर्मीले केही औषधि दिए। अरू बाहिर किनेर खानू भने, बच्चालाई सिरप खुवाउनुको सट्टा ट्याबलेट दिन्छन् र पानीमा घोलेर खुवाउन भन्छन्। स्वास्थ्य संस्थामा औषधि अभाव हुँदा पटकपटक गाउँपालिकामा जानकारी गराएको वडा नम्बर ४ की अनमी मनीषा चौधरीले सुनाइन्। केही दिनपहिले मात्रै जिल्ला स्वास्थ्य कार्यालयले दिएपछि बल्ल जनताले औषधि पाउन थालेका छन्, उनले भनिन्, अहिले पनि आइरन चक्की अभाव छ। गाउँपालिकाले औषधि दिन सकेको छैन। गाउँपालिका अध्यक्ष र प्रमुख प्रशासकीय अधिकृतसमक्ष बारम्बार औषधि चाहियो भनेर माग गर्दै आएको वडा नम्बर ४ का अध्यक्ष विद्यानन्द साहले बताए। औषधि नहुँदा गरिबलाई उपचारमा समस्या हुने गरेको छ। जाडो मौसममा बिरामीको चाप बढ्छ तर औषधि पर्याप्त छैन्, उनले भने, पहिलो प्राथमिकतामा गर्नुपर्ने काम गाउँपालिकाले अल्झाइरहेको छ। प्रदेश सरकारबाट आएको केही औषधि स्वास्थ्य संस्थाले माग गरेका ठाउँमा पठाएको जिल्ला स्वास्थ्य कार्यालय सिरहाका निमित्त प्रमुख कृष्णदेव यादवले जानकारी दिए। स्थानीय स्वास्थ्य संस्थाका लागि औषधि स्थानीय तहले पनि किन्नुपर्ने हो। हामीलाई प्रदेश सरकारले औषधि उपलब्ध गराएको छ, उनले भने,माग भएको ठाउँमा पुर्याएका छौँ। कहाँ, कति र कुन औषधि अभाव रहेकोबारे स्वास्थ्य संस्थासँग रिपोर्ट माग गरेको उनले सुनाए। रिपोर्ट आएपछि समीक्षा गरिने उनले बताए। गाउँसभा ढिलाइ हुँदा समयमै औषधि खरिद हुन नसकेको प्रमुख प्रशासकीय अधिकृत रवीन्द्र महतले बताए। विशेष गाउँसभाबाट औषधि खरिदका लागि विनियोजित ३० लाख रुपैयाँको टेन्डर प्रक्रिया अगाडि बढाइएको छ, उनले भने, हामी चाँडै औषधि खरिद गर्छौं।"
उपचार नपाएको बस्ती,"बाजुरा : बाजुराका विकट कैयौं गाउँका नागरिक अझै स्वास्थ्य सेवाबाट वञ्चित छन्। हिमाली गाउँपालिकाका वडा नम्बर १, २, ३ र ४ का धेरै बस्ती स्वास्थ्य सेवाबाट वञ्चित हुँदै आएको गाउँपालिका अध्यक्ष गोबिन्द्रबहादुर मल्लले बताए। वडा नम्बर १ कोटगाउँबाट बिच्छाया स्वास्थ्य चौकी पुग्न करिब दुई दिन लाग्छ। बिरामी ल्याउन र लैजान पनि समस्या हुने गरेकाले जडीबुटीको भर पर्नुपरेको स्थानीय जैधन रोकायाले बताए। जैधनकी श्रीमतीलाई मंसिरमा ज्वरो आएको साता भइसकेको थियो, स्वास्थ्य चौकी टाढा भएकाले घरमै जडीबुटीको उपचार गरिरहेकी छन्। ज्वरो ठीक भएको छैन। बाजुराको विकट हिमाली गाउँपालिका३ गुम्बा गाउँका बासिन्दा सधँै जडीबुटीको भर पर्छन्। बिच्छया स्वास्थ्य चौकी पुग्न दुई दिन लाग्छ, जानआउन पनि समस्या भएकाले स्वास्थ्य सेवाबाट वञ्चित हुनुपरेको छ, हिमाली गाउँपालिका१ का वडा सदस्य जगत् लामाले भने, सिटामोल जीवनजल लिन दुईतीन दिन खर्च गर्नुपर्ने हुन्छ, त्यसैले जडीबुटीको विकल्प छैन। गुम्बा गाउँमा २६ परिवार बसोवास गर्छन्। हिमाली गाउँपालिका४ किउडी गाउँका ८० परिवार र बिच्छया गाउँका ८५ परिवार पनि स्वास्थ्य चौकीबाट विमुख छन्। रुगिन स्वास्थ्य चौकीमा कार्यरत अनमी प्रेमकला मल्लले भनिन्, ती गाउँबाट बिच्छाया स्वास्थ्य चौकी पुग्न एक दिनभन्दा बढी समय लाग्छ। सामान्य स्वास्थ्य सेवासमेत नपाउने गरेको उनले बताइन्। वर्षातमा त यी गाउँमा खोप सेवा बन्द हुने गरेको स्थानीय बताउँछन्। भौगोलिक विकटताले निकै टाढा भएकाले स्वास्थ्य सेवाबाट वञ्चित हुनुपरेको छ, स्थानीय धनमती रोकायाले भनिन्। उनले स्वास्थ्य चौकी टाढा भएकाले बच्चासमेत घरमै जन्माउने गरेको बताइन्। किउडी गाउँमा अहिलेसम्म एक जनाले पनि स्वास्थ्य संस्थामा बच्चा नजन्माएको उनले बताइन्। धेरै अप्ठ्यारो भए मात्र स्वास्थ्य चौकी लैजान्छौ, नत्र घरमै हो सुत्केरी गराउने, हिमाली गाउँपालिकाकी उपाध्यक्ष चन्द्रकला बुढाले बताइन्। गाउँपालिकाका धेरै महिला स्वास्थ्य चौकी टाढा भएकाले घरमै बच्चा जन्माउने गर्छन्, गाउँपालिकाले केही ठाउँमा सामुदायिक स्वास्थ्य केन्द्र स्थापना गर्ने तयारी गरिरहेको उनले बताइन्। स्वामीकार्तिक, जगन्नाथ, गौमुल गाउँपालिका र बुढिन्नदा नगरपालिकाका अधिकांश गाउँ स्वास्थ्य चौकीको पहुँचभन्दा टाढा रहेको जगन्नाथ गाउँपालिका अध्यक्ष कालीबहादुर शाहीले बताए। जिल्ला अस्पताल बाजुराका कार्यालय प्रमुख डा रुपचन्द्र विश्वकर्माका अनुसार बाजुरामा भौगोलिक विकटताले सकेजति स्वास्थ्योपचारमा पहुँच पुर्याएको बताए। खोपको इन्डिकेटर हुन्छ, भौगोलिक विकटताले मौसम र समयानुकूल नहँुदा खोप सेवा दिन समस्या हुने गरेको छ, डाक्टर विश्वकर्माले भने। बाजुराको पूर्वीउत्तर क्षेत्रका लागि कोल्टी प्राथमिक स्वास्थ्य केन्द्र खोप सेन्टर हो। कोल्टीबाट युना खोप केन्द्र पुग्न ३ दिन लाग्ने उनले बताए। सुत्केरी हुन दुई महिनादेखि सदरमुकाममा डेरा बाजुरा जिल्लाकै अति दुर्गम मानिँदै आएको गौमुल गाउँपालिका१ अन्द्राडीका महिला सुत्केरी हुन २ महिनाअघि नै सदरमुकाम मार्तडी आउने गर्छन्। गाउँमा स्वास्थ्य सेवाको विकल्प नहुँदा उनीहरू सदरमुकाम मार्तडीमा कोठा भाडामा बसेर सुत्केरी गराउन बाध्य भएका हुन्। गौमुल गाउँपालिकाको स्वास्थ्य चौकीसम्म पुग्न उनीहरूलाई एक दिन लाग्ने भएपछि उनीहरूले २ महिनाअघि नै सदरमुकाम मार्तडी आइसक्नुपर्ने बाध्यता छ। गर्भवतीले कम्तीमा पनि ४ पटक स्वास्थ्य जाँच गर्नुपर्ने प्रावधान रहे पनि सो गाउँका महिला गर्भ जाँचबारे अनभिज्ञ छन्। अन्द्राडी गाउँमा ४५ घरपरिवारको बस्ती छ। यस गाउँका स्थानीयलाई स्वास्थ्य सेवा लिन १ दिन पैदल हिँड्नुपर्ने बाध्यता रहेको महिला स्वास्थ्य स्वयंसेविका कमलाकुमारी धामी बोहराले बताइन्। उनले भनिन्, गाउँका महिलालाई बिरामी पर्दा सिटामोलसमेत दिन सकिँदैन, गर्भवतीलाई समस्या हुने गरेको छ, बोहराले भनिन्। नजिकै स्वास्थ्य संस्था नभएपछि अन्द्रडी गाउँका कतिपयले सुत्केरी हुने अन्तिम दुई महिनाअघि नै जिल्ला सदरमुकाम मार्तडी आइसक्नुपर्ने बाध्यता रहेको स्थानीय जमुना रोकायाले गुनासो गरिन्। गौमुल गाउँपालिका स्वास्थ्य शाखामा कार्यरत धर्म बुढाले महिलाको स्वास्थ्य सेवालाई ध्यानमा राखी गाउँमा उपबर्थिङ सेन्टर स्थापना गरिदिन गौमुल गाउँपालिकालाई आग्रह गरेको बताइन्। गौमुल गाउँपालिकाका अध्यक्ष हरि रोकायाले गाउँपालिकाभरिका ६ वटै वडाका स्थानीयलाई स्वास्थ्य सेवाबाट वञ्चित हुन नदिन सबै वडामा स्वास्थ्य सेवाको पहुँच बढाइने बताए।"
सवारी भाडामा मनपरी,"भोजपुर : सिट थोरै, यात्रु संख्या ज्यादा। भाडा उस्तै महँगो। ग्रामीण कच्ची बाटोको लामो कष्टकर यात्रा। जसोतसो कोचिएरै भए पनि घर पुग्न हतारमा हुन्छन् भोजपुरलगायत आसपासका जिल्लाका यात्रु। भोजपुरमा ग्रामीण क्षेत्रमा चल्ने छोटो तथा लामो दुरीका सवारीको भाडादरमा एकरुपता नहुँदा यात्रु ठगिने गरेका छन्। किनमेल धेरै हुन्छ, घर पुग्नै पुर्यो, अनि महँगै भएनि भाडा नतिरी सुखै छैन, गाडी चढ्नैपर्यो, पौवादुङ्मा गाउँपालिका२, तिवारीभञ्ज्याङका केशव ढकालले भने, गाउँको कच्ची, अप्ठ्यारो बाटो एकातिर चर्को भाडादर अर्कोतिर। सर्वसाधारण नै मारमा। ग्रामीण कच्ची सडकखण्डमा बढी भाडा असुल्ने गरिएको छ। सदरमुकामबाट छुट्ने अधिकांश ग्रामीण बाटोमा चल्ने साना तथा ठूला सवारीमा व्यवसायीले आफूखुसी भाडा लिने गरेका छन्। विशेषगरि जिल्लाका भित्री ग्रामीण इलाकामा ट्याक्सी, ल्यान्डरोभर र अटोटेम्पोले बढी भाडा असुल्ने गरेको सर्वसाधारणको गुनासो छ। भाडामा एकरुपता कायम गर्न जिल्ला प्रशासनलगायत सरोकारवाला निकायले अनुगमन र नियमन नगर्दा यातायात व्यवसायीको मनपरी बढेको गुनासो सर्वसाधारको छ। भोजपुर आम्तेकका पर्शुराम ओझाले भने, पैसा धेरै भएन भनेर चालक या सहचालकलाई भन्यो भने हाम्रो रेट नै यति हो भन्छन्। कडा नियमन र दररेट स्पष्ट नतोकिनाले सर्वसाधारणले मार खेप्नुपरेको छ। जिल्लाभित्र चल्ने ठूला सवारीसाधनभन्दा छोटो रुटका ट्याक्सी, टेम्पोलगायत साना सवारीले चर्को भाडा असुल्ने गरेका छन्। ८ किलोमिटर यात्रा गर्दा जनही १ हजारदेखि १५ सयसम्म भाडा असुल्ने गरेको सर्वसाधारणको गुनासो छ। भोजपुरघोरेटार सडकखन्डमा चल्ने साना गाडीले धेरै भाडा लिन्छन्। चाडबाडका बेला यो रुटमा एक जनाको १२ सयसम्म भाडा असुलिन्छ। दिङ्लाभोजपुर प्रतिव्यक्ति १ हजारसम्म भाडा असुल्छन्। भोजपुरदेखि दिङ्ला, धरान, चखेवासम्म ठूला र साना गाडीले आफूखुसी १ सयदेखि डेढ सयसम्म भाडा बढाएका छन्। व्यवसायीहरू यात्रुलाई प्रशासनले नै भाडा कायम गरेको दाबी गर्छन्। तीमध्ये कम्पनीमा आबद्ध नभएका व्यवसायीले आफूखुसी भाडा लिने गरेको ट्याम्केमैयुङ यातायात प्रालिका अध्यक्ष राजन राईले बताए। प्रतिव्यक्ति १५ सय रुपैयाँसम्म असुल्ने गरेको स्थानीय मनोज खनाल गुनासो गर्छन्। उनले भने, यात्रुलाई पनि हतार हुन्छ अनि जति मनलाग्यो त्यति लिन्छन्। महँगो भाडा मात्र नभएर १२ सिटको ट्याक्सीमा २१ जना कोचेर बोक्ने गरेका छन्। जिल्लामा एउटै रुट पर्मिट नभएकाले पनि ग्रामीण भेगमा भाडाको समान दर कायम गर्न असहज भएको प्रमुख जिल्ला अधिकारी नूरहरि खतिवडाले बताए। ग्रामीण भेगमा दररेट कायम गरे पनि साना सवारीमा तोकिएभन्दा बढी भाडा असुलेको गुनासो कहीं कतैबाट नआएको उनले बताए। उनले रुट पर्मिट कायम गर्न यातायात व्यवस्था विभागमा पत्राचार गरेको र संशोधन भएपछि भाडाको दर समान कायम हुने बताए।"
