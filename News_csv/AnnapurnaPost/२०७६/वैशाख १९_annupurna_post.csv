शीर्षक,विवरण
नागरिकतामा हेलचेक्र्याईं,"जिल्ला प्रशासन कार्यालय पश्चिम नवलपरासीबाट २०५४ मा वितरित चार सय वंशजका नागरिकता रद्द गरेपछि त्यसले अनेक सन्देह पैदा गराएको छ। जीतेन्द्रनारायण देवको संयोजकत्वको समितिको सिफारिसमा २०५४ मा टोली खटाएर तराईमधेसका जिल्लामा बाँडिएका नागरिकता रद्द गर्न सर्वोच्चले हालै मात्र अर्को आदेश दिएको थियो। त्यतिबेला जिल्ला प्रशासन कार्यालयका अधिकारीको उपस्थितिविना ३४ हजार बढी नागरिकता वितरण गरिएको र अधिकांश गैरनेपालीले नागरिकता लिएको जिकिरसहित सर्वोच्चमा मुद्दा परेको थियो। सर्वोच्चले ०५८ सालमै ती नागरिकता रद्दनिम्ति फैसला गरे पनि कार्यान्वयन नभएको भन्दै परेको रिटमाथि सुनुवाइ गर्दै पुनः ती नागरिकता रद्द हुने फैसला गरेको हो। सर्वोच्चको यो आदेशले नागरिकताबारे बहस नयाँ कोणबाट सुरु भएको छ। राजनीतिक सहमतिमा बाँडिएका पुराना नागरिकता रद्द भएसँगै ०६२६३ सालको जनआन्दोलनपछि टोली बनाएर हजारांैको संख्यामा वितरित नागरिकतालाई वैधानिकता, त्यतिबेला अंगीकृत नागरिकता पाएका सन्तानलाई वंशजको नागरिकता दिन संसद्मा विचाराधीन नागरिकता संशोधन विधेयक र गृह मन्त्रालयको पत्राचारबारे मुलुकमा विभिन्न कोणबाट बहस प्रारम्भ भएका छन्। संविधान र कानुनको व्याख्याता सर्वोच्च अदालतमा पनि नागरिकताबारे मुद्दामाथि मुद्दा छन्। राजनीतिक सहमतिमा वितरित नागरिकतामाथि संविधानको व्याख्याता सर्वोच्चले प्रश्न उठाइरहेको छ। कहिले अंगीकृतका सन्तानलाई वंशजको नागरिकता दिन बाटो खोल्ने त कहिले बन्द गर्ने आदेश र फैसला सर्वोच्चबाट आइरहँदा सरकार र मातहतका निकाय पनि अलमलमा छन्। अर्कोतिर सरकार पनि नागरिकताका सवालमा स्पष्ट भएको पाइँदैन। विगतमा अंगीकृत नागरिकता लिएका सन्तानलाई वंशजको नागरिकता दिन भन्दै संसद्मा नागरिकता संशोधन विधेयक पेस गरेको सरकारले कानुन नआउँदै परिपत्र जारी गर्यो। अंगीकृत सन्तानलाई वंशजको नागरिकता दिन जारी गरेको सरकारको परिपत्र विवादमा पर्यो। संसद्मा विचाराधीन विषयमा परिपत्र गरेर सरकारले शक्ति पृथ्थकीकरणको सिद्धान्त मात्र मिचेन, जनप्रतिनिधिकै अपमान गर्यो। सरकारको यो हर्कतले गम्भीर प्रश्न उब्जाएको छ। गृह मन्त्रालयको परिपत्रले नागरिकता समस्या हल हुने भए किन संसद्मा संशोधन विधेयक पेस गरियो ? सरकार स्पष्ट हुन नसक्दा यस्ता प्रश्न अनुत्तरित छन्। यतिखेर नागरिकताप्रतिको गम्भीर चिन्ताको विषय भनेको जन्मका आधारमा नागरिकता लिएका सन्तानलाई स्वतः वंशजको नागरिकता दिने नाममा विदेशी शरणार्थीले समेत नागरिकता पाउने हुन् कि भन्ने अवस्था उत्पन्न भएको छ। ०६३ मा राजनीतिक सहमतिमा बाँडिएका नागरिकताको संख्या यकिन हुनुपर्ने, उच्चस्तरीय आयोग बनाएर ती नागरिकताको निष्पक्ष छानबिन हुनुपर्ने र विदेशीले लिएका नागरिकता रद्द हुनुपर्ने माग उठेपछि नागरिकता संशोधन विधेयक ८ महिनादेखि संसद्को राज्य व्यवस्था समितिमा अड्केको छ। नागरिकताबारे सधैं किचलोमा परिरहनु पक्कै पनि नेतृत्वको कमजोरी हो। नागरिकता हाम्रा लागि परिचयपत्र मात्र होइन, राष्ट्रियता पनि हो। नागरिकताजस्तो गम्भीर विषयलाई चक्लेट बाँडेजस्तो हलुका बनाउन किमार्थ मिल्दैन। स्मरण रहोस्, छिमेकी भारतमा अझै नागरिकता व्यवस्थित हुन सकेको छैन। त्यहाँ त नेपालमा नागरिकता आएपछि रासन कार्ड विधि अवलोकन गर्दै त्यसलाई नागरिकता हैसियत दिने क्रममै रुमल्लिएको छ। यस्तो पहिचान बोकेको गम्भीर विषयमा हामी हलुंगो हुँदा नागरिकता लिने त्यसपछि पासपोर्ट बनाएर विदेशी गिरोहले नेपालको नाम उपयोग गर्न पनि सक्ने हुनाले समयमै गम्भीर हुन आवश्यक छ। पैसा कमाउन र भोटका निम्ति जस्तो पनि सम्झौता गर्ने केही पात्रको बहकाउमा सरकार पर्नु हुँदैन। यस अवस्थामा सरकारले जथाभावी बाँड्दै जाने सर्वोच्चले सधैं सच्याउँदै जाने नियति कहिलेसम्म चलिरहने ? अब सर्वोच्चबाट प्रतिपादित सिद्धान्त, विद्यमान संवैधानिक एवं कानुनी व्यवस्थाको परिधिभित्र सीमित रहेर नागरिकता वितरण गर्नुपर्छ। होइन विधि, प्रक्रिया र कानुन अभावमा जथाभावी नागरिकता नरोकिने हो भने नेपाली मूलका मानिस भोलि अल्पमतमा पर्नेछन्। नागरिकतामा हुने घुसपैठ रोक्न सकिएन भने मुलुक अनेक कोणबाट संकटग्रस्त हुनेछ। र, त्यसपछि हाम्रो राष्ट्रियता, अखण्डता र सार्वभौमिकता भुमरीमा पर्न सक्ने खतरा छ। यसर्थ नागरिकताका विषयमा बृहत् राष्ट्रहितलाई सर्वोपरि राखेर कठोर त बन्नैपर्छ।"
हावाहुरी र असिनापानीले स्याङ्जामा लाखौं क्षति,"स्याङ्जा : अचानक आएको धूलो सहितको हावाहुरी र असिनापानीले स्याङ्जामा लाखौं रुपैयाँ बराबरको क्षति पुगेको छ। बुधबार दिउसो आएको हावाहुरीले दर्जनौं घरलाई क्षति पुर्याएको छ। कयौं घर र विद्यालयका छाना उडाएका छन्। झ्यालका शिशा फुटेका छन्। झण्डै पौने घण्टा जतिको तीव्र गतिको हावाहुरी र असिनापानीले खेतवारीमा लगाएको मकैलाई नराम्ररी प्रभाव पारेको छ। मौसमी तथा बेमौसमी तरकारी खेती र फलफूल नष्ट भएका छन्। भर्खर कोपिला लाग्दै गरेका सुन्तला र तरकारीखेतीलाई नष्ट पारेको पुतलीबजार नगरपालिका ६ ठूलाडिहीका नेमबहादुर रानाले बताए। भने, असिना पानीले सुन्तला र बेमौसमी तरकारी बालीमा झण्डै १ करोड बराबरको क्षति पुगेको छ। सो क्षेत्र सुन्तला उत्पादनको पकेट क्षेत्र हो। यहाँ मौसमी तथा बेमौसमी तरकारी खेती पनि गरिन्छ। धूलोसहितको हावाहुरीका कारण पुतलीबजार नगरपालिका १ निवासी गणेश पाण्डेको टिनको छानो उडाएको छ। घरमा छाएको टिनको छानो बलो (टिनलाई अड्याउन प्रयोग गरिने काठ) सहित सबै उडाएर सडकमा पुर्याएको थियो। पुतलीबजार नगरपालिका ३ स्थित काजीमान हरिटीका माविको टिनको छाना पनि उडाएको छ। यत्रतत्र ठाउँ ठाउँमा रुखहरू ढलेका छन्। ठाउँ ठाउँमा बिजुली र टेलिफोनका तार चुडिदा बिजुली र इन्टरनेट सुबिधा अवरुद्ध बनेको थियो। स्याङ्जाका पुतलीबजार, भीरकोट, वालिङ्, गल्याङ्, फेदिखोला, आधीखोला लगायतका तहमा पनि हावाहुरी सहितको असीना पानीले अन्नबालीनाली, तरकारी र फलफूल र पुराना तथा कच्चीघरलाई क्षति पुर्याएको छ। यसैबीच बंगालको खाडीको दक्षिण पूर्वी भागमा भएको फानी नामक आँधीको प्रभाव नेपालको हिमाली क्षेत्रमा पर्ने सम्भावना भएकाले सावधानी अपनाउन मौसमविद्को आग्रह छ।"
एसएसपी पोखरेल डीआइजी बढुवामा सिफारिस,काठमाडौं : नेपाल प्रहरीका प्रहरी वरिष्ठ उपरीक्षक (एसएसपी) विश्वराज पोखरेल प्रहरी नायव महानिरीक्षक (डीआईजी)मा बढुवा सिफारिस भएका छन्। बिहीबार बढुवा सिफारिस समितिले पोखरेललाई डीआईजी बढुवामा सिफारिस गरेको हो। गृहमन्त्रालयमा बसेको समिति बैठकले पोखरेललाई बढुवा सिफारिस गरेको हो। डीआईजी सुशील भण्डारीको गाडी दुर्घटनामा मृत्यु भएपछि डीआईजीको एक पद खाली थियो।
रुकुम पूर्वमा स्वास्थ्य विमा प्रभावकारी भएन,"रुकुम पूर्व : आधारभुत स्वास्थ्य सेवामा नागरिकको पहुच विस्तार गर्ने र आर्थिक अभावमा रहेका नागरिकका लागि उपचारको सहजता प्रदान गर्ने लक्ष्यका साथ नेपाल सरकारले अघि सारेको स्वास्थ्य विमा कार्यक्रम रुकुम पूर्वमा प्रभावकारी बन्न सकेको छैन। जिल्लाको कुल जनसंख्याको ७२३ प्रतिशतले प्रतिशतले मात्रै स्वास्थ्य विमा गरेका छन्। यसमा पनि उपचार पाउनेको संख्या एकदम न्युन छ। विमाको महत्वबारे सर्वसाधारण नागरिकलाई विस्तृत जानकारी नै नगराई गरिएको विमाबारे यहाँका धेरै नागकिरलाई आधारभूत ज्ञानसमेत छैन। यसबारे थाहा पाएकाले पनि यो नेपाल सरकारको कार्यक्रम हो भन्ने बारे अनविज्ञता प्रकट गरेका छन्। कुल ५३ हजार १८ जनसंख्या रहेको यस जिल्लामा तिनवटा गाउँपालिका छन्। कुल जनसंख्याको ३ हजार ८ सय ४४ जनाले मात्रै अहिलेसम्म स्वास्थ्य विमा गरको स्वास्थ्य विमा जिल्ला संयोजक भरत खड्काले बताए। देश संघीयतामा गएपछि बनेको कान्छो जिल्लासमेत भनिने साविक रुकुम जिल्लाबाट छुट्टिएको यस जिल्लामा जिल्ला अस्पतालसमेत छैन। खड्काका अनुसार प्राथमिक स्वास्थ्य केन्द्र कोललाई प्रथम सेवा विन्दु मान्ने भनेर भनिए पनि कोलबाट सेवा सुचारु नहुदाँ विरामीले विमा गर्दा पनि उपचारका लागि दुई दिन हिड्नुपर्ने बाध्यता रहेको छ। पुथाउत्तरगंगा गाउँपालिका १ मैकोटका रतन पुनले आफुले विमा गरेको तर उपचार सेवा लिन रुकुम पश्चिमको जिल्ला अस्पताल सल्ले जानुपर्ने बाध्यता रहेकोले शशुल्क सेवा लिएरै उपचार गरेको बताए। विमा गरेपछि ५० हजार बराबरको उपचार निःशुल्क हुन्छ भन्ने सुनेको हो। तर पाइएन, पुनले गुनासो गरे, एक दिन हिँडेर रुकुमकोटमा रहेको सरकारी अस्पताल पुग्दा विमाको सेवा लिन मुसीकोट जानुपर्छ भने यसकारण मैले पैसा तिरेरै सेवा लिए।"
अभियुक्तसँग सम्पर्कमा रहेका डीएसपी निलम्बित,"काठमाडौं : डीएसपी कुमोद ढुंगेल अनुसन्धानका लागि निलम्बनमा परेका छन्। डकैती घटना अनुसन्धानको क्रममा अभियुक्तको फोनमा ढुंगेललाई पठाएको सन्देश र उनीसँगको सम्पर्क देखिएपछि छानबिन गर्न उनलाई निलम्बन गरिएको हो। गृहमन्त्रालयले बिहीबार डीएसपी ढुंगेललाई निलम्बन गरी छानबिनको प्रक्रिया अगाडि बढाएको प्रहरी स्रोतले बतायो। यसअघि गृहसचिव प्रेमकुमार राई र प्रहरी महानिरीक्षक (आईजीपी) सर्वेन्द्र खनालले ढुंगेलमाथि छानबिन गर्ने प्रतिक्रिया दिएका थिए। ढुंगेल इलाका प्रहरी कार्यालय चन्द्रनिगाहापुरमा कार्यरत छन्। ढुंगेलमाथि आईजीपीको सचिवालय र महानगरीय प्रहरी अपराध महाशाखाले गरिरहेको छ। गत चैत २६ गते रानीबारीमा लालेन्द्र शेरचन्दको घरमा भएको डकैत घटनामा पक्राउ परेका अभियुक्त विक्रम श्रेष्ठ र डिएसपी ढुंगेलबीच फोन र एसएमएस आदान प्रदान भएको खुलेको थियो। श्रेष्ठ र ढुंगेलबीच महाराजगञ्जस्थित भेनस रेष्टुरेन्टमा भेट भएको समेत अनुसन्धानका क्रममा खुलेको थियो। उनीहरू भेट भेटेकै दिन शेरचन्दको घरमा डकैती घटना भएको हो। प्रहरी हिरासतमा रहेका श्रेष्ठले डीएसपी ढुंगेलसँगको भेटघाट भएको स्वीकारेका छन्। ९८५११५५१८४ नम्बरको मोबाइलबाट श्रेष्ठले डीएसपी ढुंगेलको ९८५११८०००० नम्बरमा चैत २७ गते साँझ ६ बेर २३ मिनेटमा र २८ गते अपराह्न तीन बजेर पाँच मिनेटमा संवाद भएको कलडिटेलले देखाएको हो। त्यस्तै श्रेष्ठको ९८५११५५१८४ मोबाइलबाट डिएसपी ढुंगलेको ९८०८२३७०८२ मोबाइलमा चैत २८ गते बिहान १० बजेर ३७ मिनेटमा र चैत २९ गते अपराह्न १२ बजेर ४७ मिनेटमा फोनमा कुराकानी भएको कलडिटेलमा देखिन्छ। डीएसपीको मोबाइलमा अभियुक्तका फोन र सन्देश श्रेष्ठले ढुंगेलको मोबाइलमा सन्देश पनि पठाएका थिए। श्रेष्ठले प्रहरी बयानमा भने जग्गाको विषयमा डीएसपी ढुंगेलसँग भेट गरेको दाबी गरेका छन्। चैत १३ मा पठाएको सन्देशमा उल्लेख थियो, दाई दीपेश ९८५१२४८५१८। ढुंगेलले सन्देश हेरे पनि फर्काएका छैनन्। श्रेष्ठले उल्लेख गरेका दीपेश भनिने सन्तबहादुर तामाङ हुन। तामाङ अहिले डकैत घटनामै पक्राउ परेका छन्। तामाङ ट्याक्सी चालक हुन्। पक्राउ परेका अर्का अभियुक्त नवराज तामाङ पनि ट्याक्सी चालक हुन्। शेरचन्दको घरमा डकैत गर्ने योजना नवराज, दीपेश र सन्तोषले बनाएका हुन्। लुटपाटको योजनालाई मूर्तरुप दिन श्रेष्ठसम्म प्रस्ताव गर्ने व्यक्ति भने दीपेश रहेको प्रहरी अनुसन्धानबाट खुलेको छ। चैत २६ डकैत घटना हुन्छ। २७ गते डकैतीका योजनाकार मध्येका श्रेष्ठसँग ढुंगेलको फोन सम्वाद भएको कलडिटेलबाट देखिन्छ। प्रहरीले पक्राउ गर्नुपर्ने अभियुक्त र बहालवाला डीएसपीबीच फोन सम्वाद देखिएपछि अनुसन्धानमा खटिएका प्रहरी अधिकृत आश्चर्यचकित बनेका थिए। डीएसपी ढुंगेलले भने आफूले श्रेष्ठलाई चिनजान भएको नाताले फोन गरेको बताए। मातातीर्थ बस्ने श्रेष्ठलाई सतुंगलमा हस्पिटल कहाँ छ भनेर सोधेको ढुंगेलले बताएका थिए।"
बेपत्ता भएको १७ दिनपछि भेटियो शव,विराटनगर : घरबाट सम्पर्क बिहीन भएको १७ दिनपछि मोरङको बेलबारी नगरपालिका१० भाउन्नेस्थित सिंहदेवी सामुदायिक वनमा ५१ वर्षीय कुमार खड्काको शव फेला परेको छ। गत वैशाख २ गतेबाट सम्पर्क बिहीन भएका खड्का बिहीबार साँझ मृत अवस्थामा भेटिएका हुन्। प्रहरीका अनुसार घरमा सामान्य विवाद भएपछि आफन्तकोमा जान्छु भनेर हिँडेका खड्का दुई दिन धरानमा आफन्तकोमा बसेको खुलेको छ। छोरा विवेक खड्काले सामान्य वादविवाद गरेर घरबाट बुवा निस्किएको र २ दिन धरानमा आफन्तकोमा बसेपछि सम्पर्क बिहीन भएको प्रहरीलाई बताएका छन्। घोप्टो परेको शव सडेर वरपर दुर्गन्ध फैलिएको अवस्थामा फेला परेको प्रहरीले बताएको छ। घाँस दाउरा गर्न गएका स्थानीयले शव देखेपछि प्रहरीलाई खवर गरेका थिए। प्रहरीका अनुसार मृतक खड्काको साथमा २ वटा विषादीका बट्टा र केही पैसा फेला परेको छ। जिल्ला प्रहरी कार्यालय मोरङले शवलाई पोस्टमार्टमका लागि मंगलबारे अस्पताल पुर्याएको छ। घटनाबारे अनुसन्धान भइरहेको प्रहरीले बताएको छ।
हिउँआँधीले भत्केका अन्नपूर्ण आधारशिविरका होटल पुनर्निर्माण सुरु,"पोखरा : लगातार परेको हिमपात र हिउँआँधीको कारण फागुन १५ गते भत्केका कास्कीको अन्नपूर्ण गाउँपालिकास्थित अन्नपूर्ण आधारशिविरका ४ वटा होटलको पुनर्निर्माण सुरु भएको छ। अन्नपूर्ण आधारशिविरमा भत्केका होटल नबन्दा पर्यटकहरू माछापुच्छ्रे आधारशिविरबाटै ब्रेकफास्ट बोकेर अन्नपूर्ण आधारशिविर घुमी आधारशिविर फर्कनु पर्ने बाध्यता छ। अहिले स्थानीय होटल व्यवसायीले होटल निर्माण कार्यलाई तिब्रता दिएको बताएका छन्। सिम्रिक एयरको हेलिकप्टरले विपद्को बेला सुलभ भाडामा निर्माण सामाग्री लग्न सघाएको अन्नपूर्ण आधारशिविरस्थित होटल अन्नपूर्णका संचालक जगन गुरुङले बताए। कास्कीको घान्द्रुकबाट हेलिकप्टरमा होटल निर्माणका लागि छड, झ्याल ढोका लगायत आवश्यक समाग्री लग्ने कार्य भइरहेको छ। साउन भित्र होटलको पुनर्निर्माण गरिसक्ने तयारीका साथ काम थालिएको छ। हिउँ फालिँदै। अन्नपूर्ण आधारशिविरमा पहिलो पटक यति धेरै हिमपात र हिउँआँधी आएको होटल अन्नपूर्ण सेन्चुरीका संचालक जेबी गुरुङले बताए। फागुन दोस्रो साना मौसम प्रतिकूल बने सँगै स्थानीय होटल व्यवसायी सचेत हुँदै बेलैमा होटलमा ताला लगाएर बेसी झरेकाले मानवीय क्षति भने भएको थिएन। अन्नपूर्ण बेसक्याम्प समुद्री सतहदेखि ४१ सय ३० मिटर उचाइमा रहेको छ। आधारशिविरबाट विश्वकै दशौं उच्च अन्नपूर्ण प्रथम ९०९१ मिटर उच्च हिमाल आँखै अगाडि देखिन्छ। माछापुच्छ्रे, हिमचुली लगायतका हिमालको सुन्दरताले मनै लोभ्याउँछ। अन्नपूर्ण आधारशिविरमा ४ वटा होटलमा गरेर दैनिक १६० जनासम्म पर्यटक अट्ने क्षमताका बेड थिए। हिउँ धेरै पर्न थालेपछि फागुन ११ गते अन्नपूर्ण आधारशिविरका सबै होटल सञ्चालक र स्टाफ होटल बन्द गरेर होलिकप्टरमा फर्केकोले मानवीय क्षति भने नभएको गुरुङले बताए। होटल बन्द गरेर फर्केको ४ दिन पछि हिउँआँधी नै आएर घर भत्केको हुन सक्ने उनले सुनाए। माछापुच्छ्रे आधारशिविरका होटलमा भने हिमपात र हिउँआँधीले कुनै क्षति पुगेको छैन। यहाँ ५ वटा होटल छन्। हिमपात बढे सँगै अन्नपूर्ण संरक्षण क्षेत्र आयोजनाले फ्रेब्रुवरी ८ देखि अन्नपूर्ण आधार शिविर जान रोक लगाएकाले मानवीय क्षति भएन। अहिले अन्नपूर्ण आधारशिविर जाने पर्यटक बढेका छन्। आधारशिविरमा पुग्ने पर्यटकलाई सेवा दिन स्थानीय व्यवसायीले टेन्ट टाँगेरै भए पनि बिहान खाजा र खानाको व्यवस्था गरेका छन्।"
जिल्ला इन्चार्जसहित विप्लवका चार नेता थुनामा,"खाँदबारी : नेत्रविक्रम चन्द विप्लव नेत्तृवको नेपाल कम्युनिस्ट पार्टी जिल्ला इन्चार्जसहित चारजना पुर्पक्षका लागि थुनामा परेका छन्। संखुवासभा इन्चार्ज देव गुरुङ, जिल्ला सदस्य सुनिता राई, सञ्जय तामाङ र सुजन विकलाई पुर्पक्षका लागि जिल्ला अदालतले थुनामा पठाएको सूचना अधिकारी गोविन्द कार्कीले जानकारी दिए। जिल्ला इन्चार्ज गुरुङ र सुनितालाई अरुण तेस्रो जलविद्युत परियोजनामा विस्फोट गराएको आरोप छ। अन्य दुईलाई हातहतियार खरखजना तथा संगठित अपराधको मुद्दा छ। त्यसैगरी जिल्ला सदस्य बुद्धिमान तामाङ भने ४० हजार धरौटी बुझाउन नसक्दा कारागार चलान भएको जिल्ला अदालतले जनाएको छ। बुद्धिमानलाई हातहतियार खरखजना तथा संगठित अपराधको मुद्दा दर्ता भएको थियो। ललितपुरबाट पक्राउ परेका अर्का पोलिब्युरो सदस्य मोहन कार्की जीवन्त लाई भने काठमाडौं लगिएको बताइएको छ।"
तीन संदिग्ध इरानी हिरासतमा,"काठमाडौं : इरानीको गैरकानुनी प्रवेश रोक्न अध्यागमन विभागले इरानी नागरिकलाई दिँदै आएको अनअराइभल भिसा रद्द गर्न छलफल अघि बढाएको छ। अर्को मुलुकको नक्कली राहदानीमा इरानीहरू शंकास्पद तवरबाट धमाधम नेपाल प्रवेश क्रम बढेपछि विभाग अनअराइभल भिसा रद्द गर्न अघि सरेको हो। गृह मन्त्रालयले गैरकानुनी ढंगले प्रवेश गरेका २४ भन्दा धेरै इरानीलाई निष्काशन गरिसकेको छ। त्यसरी नक्कली राहदानी बोकेर आएका ३ इरानी अहिले अध्यागमन विभागको हिरासतमा छन्। उनीहरू क्रमशः डेनमार्क, स्पेन र जर्मनीको नक्कली राहदानी लिएर आएका हुन्। पछिल्लो पटक डेनमार्कको नक्कली राहदानीमा बाबाक फिरोजी, स्पेनको राहदानीमा सादेग महदिन र जर्मनीको राहदानीमा हमिद माफी नेपाल छिरेका हुन्। तीमध्ये स्पेनको नक्कली राहदानीमा आएका महदिनलाई त्रिभुवन अन्तर्राष्ट्रिय विमानस्थल अध्यागमन कार्यालयले चैत ३० मा पक्राउ गरेको हो। गैरकानुनी ढंगले नेपाल प्रवेश गर्ने इरानीका गतिविधि कुनै पनि बेला सुरक्षा चुनौती बन्न सक्ने देखिएको छ। प्राविधिक हिसाबले कमजोर अध्यागमन प्रणाली र विदेशीमाथि अनुगमन नहुँदा त्यसको फाइदा उठाएर इरानीलगायत विदेशी गैरकानुनी ढंगले प्रवेश गरिरहेका छन्। नेपाललाई ट्रान्जिट बनाइ युरोप पस्न उनीहरू नेपाल आउने दाबी गरे पनि विभागका अनुसन्धानले वास्तविकता बाहिर ल्याउन सकेका छैनन्। इरानीहरू ट्रान्जिट बनाउन मात्र नेपाल आएका हुन् वा कुनै गम्भीर घटना गराउन नेपाल आएका हुन् गहिरो अनुसन्धान गर्नुपर्ने देखिएको छ। अर्को देशको नक्कली राहदानीमा आएर उनीहरूले नेपालको सुरक्षा कमजोरी साबित गर्ने प्रयासमा छन्। गैरकानुनी ढंगले नेपाल प्रवेश गर्ने इरानीलगायत अन्य अवैध आप्रवासीका गतिविधि कुनै पनि बेला सुरक्षा चुनौती बन्न सक्ने देखिएको छ। तारबाट इरानी राहदानीमा आएका महदिनले भिसा लिने क्रममा स्पेनको नक्कली राहदानी देखाएपछि अध्यागमन कर्मचारीले शंका लागी पक्राउ गरेका थिए। बयानका क्रममा उनले इरानबाट ९ हजार अमेरिकी डलरमा स्पेनको नक्कली राहदानी किनेको बताएका छन्। उनले त्रिवि अध्यागमन कार्यालयमा १५ दिनका लागि भिसा आवेदन दिएका थिए। अन्य २ इरानीको नक्कली राहदानी कर्मचारीले चिनेनन्। उनीहरूले बोकेको डेनमार्क र जर्मनीको नक्कली राहदानीमा आगमन अनुमति दिएका थिए। भारत र चीनको अध्यागमनले फिर्ता गरेपछि मात्र अध्यागमन कर्मचारीले राहदानी नक्कली भएको थाहा पाए। केही दिन काठमाडौं बसेपछि डेनमार्क जाने क्रममा समेत त्यही नक्कली राहदानीमा अध्यागमनका कर्मचारीले प्रस्थान अनुमति दिएका थिए। भारतको दिल्ली अध्यागमनले डेनमार्कको राहदानी नक्कली ठहर्याएपछि त्यहींबाट इरानी नागरिक फिरोज फिर्ता भएका थिए। क्यानडा जाने क्रममा नेपाल पसेका माफीलाई समेत चीनको ग्वान्झाऊ अध्यामगनले फिर्ता पठाएपछि मात्र त्रिवि अध्यागमनले उनको राहदानी नक्कली भएको पत्तो पाए। त्रिवि अध्यागमनले स्पेन र जर्मनीको नक्कली राहदानीमा भिसा दिएका थिए। उनीहरू दुवैले नेपाल ओर्लिएपछि इरानको राहदानी लुकाएर नक्कली राहदानीमा नेपालको भिसा लिएका थिए। त्रिवि अध्यागमनले नेपाल प्रवेश गर्दा र बाहिरिँदा नक्कली राहदानीमा आगमन र प्रस्थान अनुमति दिएका थिए। त्रिवि अध्यागमन कर्मचारीले नक्कली राहदानीमा आगमन र प्रस्थान छाप दिनु मानवीय त्रुटि भएको अनौपचारिक प्रतिक्रिया दिएका छन्। त्रिवि अध्यागमन कर्मचारीले घटनाबारे औपचारिक प्रतिक्रिया दिन मानेनन्। अध्यागमनका एक अधिकारीले कमजोर प्रविधिका कारण इरानी मात्र नभइ धेरै देशका विदेशी नक्कली राहदानीमा नेपाल प्रवेश गर्ने बताए।"
निर्माणाधीन भवनकाे जगमा पुरिएर एककाे मृत्यु,राजविराज : गाउँले मजदुरलाई भेट्न आएका एक युवकको राजविराजमा माटोको ढिस्कोले पुरिएर मृत्यु भएको छ। राजविराज नगरपालिका७को हाटबजारमा निर्माणाधीन भवनको जगमा बनाउँन खनिएकाे खाल्टोमा पुरिदा बिहीबार २८ वर्षे अरसद अलीको मृत्यु भएको हो। इन्स्पेक्टर गुरुप्रसाद तिमिल्सिनाका अनुसार माटोको ढिस्कोले पुरिएर छाति र पिठ्युमा गम्भीर चोट लागि घाइते अलीको उपचारको लागि बिपी कोइराला स्वास्थ्य विज्ञान प्रतिष्ठान लग्दैगर्दा बाटोमा मृत्यु भएको हो। शवको धरानस्थित प्रतिष्ठानमा बिहीबार नै पोष्टमार्टम गरिएको छ। अली हाटबजारको भवन निर्माणमा कार्यरत गाउँले मजदुरहरुसँग भेटघाट गर्न आएको बताइएको छ।
लागुऔषधसहित दुई पक्राउ,"विराटनगर : मोरङको बेलबारी नगरपालिका३ सिम्पाने चोकबाट लागुऔषध खैरो हेरोइन (ब्राउन सुगर) सहित प्रहरीले दुई जना पक्राउ गरेको छ। बेलबारी३ का २१ वर्षीय मनोजप्रसाद राई र २२ वर्षीय रन्जित तामाङलाई पक्राउ गरिएको प्रहरीले जनाएको छ पक्राउ परेकाको साथबाट ६ ग्राम खैरो हेरोइन, त्यसको सेवनमा प्रयोग गरिने सामग्री र चारवटा मोबाइल बरामद गरेको छ। दुवैजना विरुद्ध प्रहरीले बिहीबार लागुऔषध ऐनअन्तर्गतको मुद्दा चलाउन म्याद थप गरेर अनुसन्धान अघि बढाइएको जनाएको छ।"
बाढीपीडितलाई घर बनाउन कर्णाली प्रदेश सरकारले माग्यो नागरिकसँग सहयोग,"गोविन्द देवकोटा सुर्खेतः कर्णाली प्रदेश सरकारले सुर्खेतका बाढी पीडितको आवास निर्माण अभियानमा प्रदेशका सबै नागरिकलाई सहभागी बन्न आह्वान गरेको छ। साढे चारवर्षसम्म च्यातिएको पालमुनि बसिरहेका बाढी पीडितलाई बलियो घरभित्र लैजाने अभियानमा सबै नागरिकको सहयोगको अपिल गरेको हो। प्रदेशकै ठूलो समस्याका रुपमा रहेका बाढी पीडितलाई आवास उपलब्ध गराउँदै सरकार भएको अनुभुति दिलाउने अभियानमा नागरिस्तरबाट पनि सहयोगको खाँचो रहेको भन्दै सरकारले क्षमताअनुसारको सहयोग लिएर आवास निर्माण अभियानमा सहभागी बन्न अनुरोध गरेको हो। संघीय सरकारले समेत आवास निर्माणको पक्षमा हल गर्न नसकेको समस्या प्रदेश सरकारमार्फत पीडितलाई आवास निर्माण गराउने मन्त्रिपरिषद् बैठकबाट निर्णय गरिएको थियो। सोही निर्णय कार्यान्वयन गराउन मंगलबार प्रदेश सरकारले वीरेन्द्रनगरमा विपद् पीडित आवास निर्माण अभियानको सुरुवात गरेको छ। एक कार्यक्रमको आयोजना गरी सरकारको यस अभियानमा सबै नागरिकलाई पनि सहभागी बन्न अपिल गरेको हो। प्रदेश मन्त्रिपरिषद बैठकले प्रत्येक पीडित परिवार आवास निर्माणका लागि तीन लाख रकम उपलब्ध गराउने निर्णय गरेको थियो। सरकारले दिने भनेको रकमले मात्रै आवासको व्यवस्थापन हुन नसक्ने भएकाले नागरिक सहभागितालाई पनि जोड दिइएको आन्तरिक मामिला तथा कानुनमन्त्री नरेश भण्डारीले जानकारी दिए। सबैभन्दा पहिले उद्धार गर्नुपर्ने बाढीपीडितहरू नै हुन्, उनीहरूलाई पालबाट घरभित्र ल्याउनु ठूलो उपलब्धी हुनेछ नागरिकलाई अनुरोध गर्दै उनले भने, सरकारले मात्रै यती ठूलो अभियान पुरा गर्न सक्दैन, त्यसैले प्रदेशका सबै नागरिकको सहयोगको अपिल गर्दछौं। मन्त्री भण्डारीले नागरिकको आधारभूत आवश्यकता पूर्ति भएमा मात्रै आँगनमा आएको संघीयताको औचित्य पुष्टि हुने भएकाले प्राथमिकतामा राखेर नागरिक सहभागितासहित विपद् पीडित आवास अभियान सुरु गरेको बताए। २०७२ साउन अन्तिम साता आएको बाढीबाट घरबास बिहीन भएका एकहजार ४५ परिवार छन्। प्रदेश सरकारले प्रतिपरिवार तीन लाख दिए पनि त्यसले घर निर्माण गर्न नपुग्ने भएपछि सरकारले नागरिकमार्फत सहयोग मागेको हो। आउने वर्षात अगावै आवास निर्माण गरी हस्तान्तरण गर्ने तयारी सरकारले थालेको छ। संघीय सरकारसँग पनि सहयोग माग्ने र स्थानीय तह लगायत नागरिक स्तरबाट पनि सहयोग संकलन गरी सरकारले पीडितलाई घर उपलब्ध गराउने मन्त्री भण्डारीले जानकारी दिए। हामी पक्की घरमा बस्नेहरूलाई त पानी र हुरी आउँदा कति आपत् पर्छ, आकाश देखिने पालमा बसिरहेका पीडितहरूको अवस्था के होला ? उनले भने, अब सरकारले थालेको अभियानमा तपाइहरू पनि सहभागी भइदिनुहोस्, कसैले श्रम गर्नुहोस्, कसैले जिन्सी तथा कसैले नगद सहयोग गरौं र असारभित्रै उनीहरूलाई पनि सुरक्षित बास दिलाऔं। यस्तै आर्थिक मामीला तथा योजनामन्त्री प्रकाश ज्वालाले केही ढिलाई भए पनि विश्वाशिलो काम गर्ने गरी प्रदेश सरकारले लागेको बताए। आवास निर्माणका लागि विपद् पीडित अभियान समितिसमेत गठन गरिएको छ। प्रदेश सरकारमा प्रतिनिधित्व गर्ने सुर्खेतका सबै सांसद्, मन्त्रालयका प्रतिनिधि, टोल र वडाका प्रतिनिधि, समन्वय समितिका प्रमुख, स्थानीय तहका उपप्रमुख, बाढी पीडित लगायतका प्रतिनिधिहरूको सहभागितामा अभियान समिति गठन गरिएको छ। तोकिएको समयमै आवास निर्माण सम्पन्न गर्न वडास्तरिय स्वयम्सेवक परिचालन समेत गरिने भएको छ। आश्वासनमा धेरै समय बिते, अब काममै उत्रिन्छौं पीडितलाई विश्वास दिलाउँदै मन्त्री ज्वालाले भने, अब हामी सिधै काममा जान्छौं, ढिलाइ नहोस् भनेर नै स्वयम्सेवक परिचालन गर्दैछौं। उनीहरूले कामको प्रत्यक्ष निगरानी गर्नेछन्। बुधबारदेखि शुक्रबारसम्म तीनदिन अभियानलाई प्रभावकारी बनाउन आवास निर्माण सहजिकरण शिविरसमेत संचालन गरिने बताइएको छ। आवास निर्माण अभियान उद्घाटनमा बाढी पीडितका तर्फबाट रामचन्द्र पुरीले आश्वासनका बीचमै धेरै वर्ष विताउनुपरे पनि अहिले प्रदेश सरकारले देखाएको तिव्रताले बास पाउनेमा पूर्ण विश्वास रहेको बताए। संघीय सरकारका प्रतिनिधिहरूले आश्वासन मात्रै दिए, धेरै वर्षसम्म एउटै पालमा बस्नुपरेपछि हामीले घर पाउनेमा आश मारिसकेका थियौं उनले भने, रकमका साथै घर निर्माणका लागि अन्य नागरिकबाट पनि प्रदेश सरकारले सहयोग मागेको छ, अब भने हामी घर पाउनेमा ढुक्क छौं, तर वर्षात अगाडि नै काम सिध्याउन कडा निगरानीका साथ काम अगाडि बढाइयोस्।"
बर्डफ्लुले २१ वर्षीय युवकको ज्यान गएपछि : जोखिम घटाउन अध्ययन सुरु,"काठमाडौं : मुलुकमा पहिलो पटक बर्डफ्लु अर्थात् इन्फ्लुएन्जा (एच फाइभ एनवन) संक्रमण हुँदा युवकको ज्यान गएपछि सरकारले संक्रमणको जोखिम घटाउन विस्तृत अध्ययन गर्ने रणनीति अपनाएको छ। ज्वरो र रुघाखोकी लक्ष्णसहित बिरामी भएका २१ वर्षीय युवकको एक महिनाअघि ज्यान गएको थियो। गत चैत १० गते अस्पताल भर्ना भएका ती युवकको नाम, ठेगाना सार्वजनिक गर्न नमिल्ने स्वास्थ्य तथा जनसंख्या मन्त्रालयकी सचिव डा पुष्पा चौधरीको भनाइ छ। अस्पतालमा उपचारको क्रममा ती युवकको ज्यान गएको थियो। उनले भनिन, अन्तर्राष्ट्रिय चासो रहेको र यसले चौतर्फी प्रभाव पार्ने भएकाले संक्रमणको जोखिम घटाउने कार्यमा ध्यान दिएका छौं। यस घटना अन्तर्राष्ट्रिय स्वास्थ्य नियम,२००५का प्रावधान अनुसार अन्तर्राष्ट्रिय चासोको जनस्वास्थ्य अवस्था भएको सचिव डा चौधरीले बताइन। इन्फ्लुएन्जाबाट ज्यान गएको घटनालाई विश्व स्वास्थ्य संगठन (डब्लूएचओ)को माध्यमबाट विस्तृत विवरण अन्य मुलुकलाई पनि पठाइने मन्त्रालयले जनाएको छ। कृषि तथा पशुपन्छी विकास मन्त्रालय, विश्व स्वास्थ्य संगठनको पूर्वी एसिया क्षेत्रीय कार्यालयलगायतका निकायसँगको सहकार्यमा इन्फ्लुएन्जाको संक्रमण फैलिन नदिन निगरानीलाई सशक्त बनाइने सचिव डा चौधरीले जानकारी दिइन्। जोखिम मूल्यांकन गर्नुका साथै संक्रमणको सम्बन्धमा विस्तृत अध्ययन गरिदैं छ, डा चौधरीले भनिन।"
भारतीयसहित दुईविरुद्ध ४६ लाखको सम्पत्ति शुद्धिकरण मुद्दा,"काठमाडौं : सम्पत्ति शुद्धिकरणा अनुसन्धान विभागले एक भारतीयसहित २ दुईविरुद्ध साढे ४६ लाख विगोसहित विशेष अदालतमा मुद्दा दायर गरेको छ । गुल्मीको चन्द्रकोट ५ का घर भई हाल रुपन्देहीको सैनामैना४ मुर्गियाका चन्द्रकान्त पौडेल र भारतीय नागरिक सोमई धवलविरुद्ध मुद्दा दायर गरिएको हो। पौडेलले गैरकानुनी स्रोतबाट रकम प्राप्त गरी लुकाउन र छल्न धवलसमेत मिलोमतो पाइएको छ। भारतीय भूमिबाट नेपालतर्फ आउने क्रममा गैरकानुनी स्रोतको रकम लुकाउन, छिपाउन वा बदल्ने कार्यमा दुवैको संलग्नता देखिएको विभागले जनाएको छ। प्रहरीले पौडेलका साथबाट ४१ लाख ८५ हजार र भारतीय रुपैयाँ २ लाख ८७ हजार १ सय (४ लाख ५९ हजार ३६०) बरामद गरिएको थियो। रुपन्देही प्रहरीले यो रकम बराम गरेको थियो। प्रहरीबाट आएको सूचनाको आधारमा विभागले सम्पत्ति शुद्धिकरणको कसुरमा उनीहरुविरुद्ध जाँचबुझ एवम् अनुसन्धान गरेको हो। भारती भूमिबाट नेपालतर्फ आउने क्रममा गैरकानुनी स्रोतको रकम लुकाउने, छिपाउने वा बदल्ने कार्यमा उनीहरुको संलग्नता रहेको विभागको आरोप पत्रमा उल्लेख छ। सम्पत्ति शुद्धिकरण निवारण ऐन बमोजिम सजायको माग दाबी गरिएको छ।"
दाङका १३ विद्यालयका कक्षा घटुवा,"दाङ : दाङको तुलसीपुर उपमहानगरपालिकाले १३ विद्यालयको कक्षा स्थगित गराएको छ। नयाँ शैक्षिक सत्र सुरु भएसँगै उपमहानगरको शिक्षा महाशाखाले विद्यार्थी संख्या कम भएका १३ विद्यालयमा कक्षा स्थगन गरेको हो।शैक्षिक सुधार गर्न नसक्ने नगरका १३ विद्यालयको घटुवा गर्दै कक्षा स्थगित गरिएको शिक्षा शाखा प्रमुख भास्कर गौतमले बताए। सरकारले तोकेको मापदण्डभन्दा कम विद्यार्थी संख्या रहेका विद्यालयलाई गत साल विद्यार्थी संख्या वृद्धि गर्ने अवसर प्रदान गरिएको थियो, गौतमले भने, 'त्यो अवसर विद्यालयले पुरा गर्न नसकेपछि यो वर्षदेखि कक्षा स्थगित गरिएको हो। शिक्षा महाशाखा प्रमुख भाष्कर गौतमले विद्यालय स्थगन वाध्यता भएको भन्दै सबै शिक्षकलाई अपुग भएका विद्यालयमा स्थानान्तरण गरिने बताए। 'शिक्षक र विद्यार्थी अनुपात मिलाउनका लागि हामीले यो प्रयत्न गरेका हौं,' गौतमले भने। उनले शिक्षाको लगानीलाई उत्पादनशिल काममा लगाउनका लागि सबैले पहल गर्नुपर्ने बताए। कक्षा स्थगन भएका विद्यालयमा वडा नम्बर ७ मा रहेको प्रावि मोतिपुर, वडा नम्बर ३मा रहेको प्रावि डाडाखुटी, वडा नम्बर ४ मा रहेको प्रावि वनहरी र प्रावि लामिदमार, वडा नम्बर ११ मा रहेको प्रावि पिरगाउँ, वडा नम्बर २ मा रहेको प्रावि घोरवन्डा, वडा नम्बर १५ मा रहेको प्रावि लुहाडवरा, वडा नम्बर १४ मा रहेको प्रावि दलजितपुर,वडा नम्बर १६ मा रहेको प्रावि भेलाही, वडा नम्बर १७ मा रहेको प्रावि कानकाटे र प्रावि हेमन्तापुर, वडा नम्बर १८ मा रहेको प्रावि वर्लेनी र वडा नम्बर ५ मा रहेको प्रावि फैजाने रहेको शिक्षा प्रमुख गौतमले जानकारी दिए।गौतमका अनुसार कक्षा स्थगन भएका विद्यालयमा शिशु कक्षा भने यथावत रहने छन्। प्रधानाध्यापकसँग छलफल यसै बीच तुलसीपुर उपमहानगरपालिकाले सामुदायिक विद्यालयको शिक्षा सुधारका लागि प्रधानाध्यापकसँग छलफल गरेको छ । उपमहानगरपालिका भित्र रहेका ८३ सामुदायिक विद्यालयका प्रधानाध्यापकसँग गरेको छलफलमा सामुदायिक शिक्षा सुधारका लागि सामुहिक प्रयत्नका साथमा अगाडि बढ्ने प्रतिवद्धता व्यक्त गरिएको छ। नगरप्रमुख घनश्याम पाण्डेले शिक्षा सुधारका लागि शिक्षकसँग गरिएको कार्यसम्पादन अनुसार काम भए नभएको बारेमा समिक्षा गरेर तत्काल नयाँ कदम चालिने बताए। शिक्षा सुधारको नायक प्रधानाध्यापक भएकाले सम्पूर्ण जिम्मेवारी प्रधानाध्यापकले नै लिनुपर्ने उनले बताए। कतिपय विद्यालयका प्रधानाध्यापक र शिक्षकले जिम्मेवारी कुशलतापूर्वक बहन गर्न नसक्दा वाध्य भएर कक्षा स्थगन गर्नुपरेको उनले बताए। कक्षा स्थगनका लागि १ वर्ष अगाडि नै मौका दिएको बताउँदै प्रधानाध्यापकले जिम्मेवारी वहन गर्न नसकेको हुँदा यसपटकदेखि कक्षा स्थगन गरिएको बताए। पैसाको चलखेल गरेर शिक्षा क्षेत्रमा केही गलत काम गर्न सकिन्छ भन्ने दिन गइसकेको बताउँदै उनले जहाँ विद्यार्थी त्यहाँ शिक्षकको मर्म अनुसार शिक्षक व्यवस्थापन गरिने बताए। हरेक विद्यालयमा सरकारले तोकेको मापदण्ड अनुसार विद्यार्थी संख्या हुनैपर्ने भन्दै नगरप्रमुख पाण्डेले मापदण्डभन्दा कम विद्यार्थी हुने विद्यालय अनिवार्य रुपमा मर्ज हुने बताए।अधिकांश विद्यालयमा समयमै शिक्षक विद्यालय जाने नगरेको बताउँदै कि शिक्षक हाजिर कि राजीनामा हाजिर भन्ने शूत्रबाट उपमहानगरपालिकाले कारवाही अगाडि बढाउन लागेको जानकारी दिए। नगरप्रमुख पाण्डेले प्राथमिक तहमा ५ सय, आधारभुत तहमा ७ सय ५० र माध्यमिक तहमा १ हजार भन्दा बढी विद्यार्थी पुर्याउने विद्यालयलाई प्रोत्साहनस्वरुप अनुदान रकम उपलब्ध गराउने बताए।"
टिपरको ठक्करबाट युवतीको मृत्यु,रुपन्देही : बुटवलको जितगढीमा टिपरको ठक्करबाट एक युवतीको ज्यान गएको छ। पश्चिमतर्फ जाँदै गरेको लु २ ख १९०३ नम्बरको टिपरले सोही दिशातर्फ जाँदै गरेको लु ४५ प ७२३४ नम्बरको स्कुटरलाई ठक्कर दिँदा बुटवल १२ तामनगरकी १९ वर्षीया पुष्पा भण्डारीको मृत्यु भएको हो। पुष्पा आफ्ना बुवासँग बुटवलबाट घर जाँदै थिइन्। स्कुटर चालक उनका बुवा घनश्याम भण्डारी भने सामान्य घाइते छन्।
अपांगता भएकालाई आर्थिक सहयोग,"विराटनगर : शारीरिकरुपमा अपांगता भएका एक परिवारलाई विराटनगरका समावसेवी बाबुराम दाहालले आर्थिक सहयोग गरेका छन्। उनले सुनसरीको इटहरी २ स्थित तामांग चोकमा बस्दै आएका लक्ष्मण तामाङ र मनमाया तामागलाई आर्थिक सहयोग गरेका हुन्। विराटनगर ५ चाँदनी चोक निवासी समाजसेवी दाहालले बिहीबार इटहरीस्थित तामांगको घर पुगेर सहयोग स्वरुप ११ हजार नगद प्रदान गरेका हुन्। तामागकी जेठी छोरी अस्मिता,जेठो छोरा सरोज,कान्छी छोरी सुस्मिता र कान्छो छोरा संदीप पूर्ण अपांगता छन्। १४ देखि २८ वर्षसम्मका उनीहरु कोही पनि आँखा देख्दैनन्। कान्छो छोराबाहेक कोही पनि बोल्न समेत सक्दैनन्।उठेर हिँडन र बस्न पनि सक्दैनन्।सात वषौंसम्म तन्दुरुस्त देखिएका उनीहरमा विस्तारै आखा नेदेख्ने समस्या देखिएको आमा नरमायाले बताइन्। आँखाको समस्या बढ्दै गएपछि उनीहरुको शरीर निस्क्रिय हुँदै बोली समेत बन्द भएको थियो।अहिले उनीहरु सबै ओछयानमा थला परेका छन्।सबैलाई नुहाउने,धुवाउने,खुवाउने र सरफाइमा अहोरात्र आमा नरमाया जुटेकी छिन्।तामाङ परिवारको पीडाबारे थाहा पाएर आफूलाई सहयोग गर्ने इच्छा जागेको दाहालले बताए।"
१२ वर्षपछि फरार अभियुक्त पक्राउ,"धादिङ : कर्तव्य ज्यान मुद्धाका ३ जना फरार अभियुक्तलाई जिल्ला प्रहरी कार्यालय धादिङले घटना भएको १२ वर्षपछि पक्राउ गरेको छ। २०६३ साल कात्तिक ७ गते तत्कालिन तिप्लिङ गाविसका देवबहादुर विकलाई कुटपिटपछि हत्या गरेको अभियोगमा अदालतबाट सजाए सुनाइएका अभियुक्त घटना भएको १२ वर्षपछि पक्राउ परेका हुन्। तिहारको समयमा देउसी खेल्न जान नमानेका कारण विवाद उत्पन्न भइ कुटपिट हुँदा देवबहादुर विकको २०६३ साल कात्तिक ७ गते उपचारको क्रममा मृत्यु भएको थियो। घटनापछि मृतक देवबहादुरका भाइ गमबहादुर विकले घटनामा संलग्न ८ जनाको नाममा किटानी जाहेरी दिएका थिए। घटनामा संलग्न रहेका ८ जनामध्ये फरार रहेका ३ जनालाई जिल्ला प्रहरी कार्यालयबाट खटिगएको प्रहरीको टोलीले गत वैशाख ११ र १५ गते रसुवा, धादिङ र काठमाडौंबाट पक्राउ गरेको हो। वैशाख ११ गते काठमाडौंको गौशालाबाट सार्की विकलाई पक्राउ गरेपछि प्रहरीले वैशाख १५ गते धादिङको तिप्लिङबाट बम बहादुर विक र रसुवाको आमाछोदिङमो गाउँपालिका ५ प्राजुङबाट हेम डल्ला विकलाइ पक्राउ गरिएको जिल्ला प्रहरी कार्यालय धादिङका सूचना अधिकारी प्रकाश विष्टले जानकारी दिए। सार्कीलाई २ वर्ष कैद तथा बमबहादुर हेम डल्लालाई २० वर्ष कैद सजाय तोकिएको छ।घटनामा संलग्न रही फरार रहेका १ जनाको मृत्यु भइसकेको छ भने २ जनाले सजाय भुक्तान गरी कारागारबाट रिहा भइसकेका छन्। त्यस्तै २ जनालाई जिल्ला अदालत धादिङले सफाइ दिएको थियो। फरार अभियुक्त पक्राउ बिशेष अभियान अन्तरगत विभिन्न ठाउँबाट पक्राउ गर्न सफल भएको जिल्ला प्रहरी कार्यालय धादिङका प्रहरी उपरीक्षक (एसपी) राजकुमार बैदवारले जानकारी दिए। 'धादिङ प्रहरीले फरार अभियुक्त पक्राउ विशेष अभियान नै चलाएको छ, यसैको सफलता स्वरुप १२ वर्षपछि अभियुक्त पक्राउ गर्न सफल भएका हौँ।' फरार अभियुक्त पक्राउ विशेष अभियान जारी रहने उनले बताए। यस्तै लागुऔषध गाँजा चरेश मुद्धामा जिल्ला अदालत धादिङबाट २०७० जेठ २२ गते सजाय सुनाइएका कृष्ण कमर क्षेत्रीलाइ पनि पक्राउ गरिएको छ।बेनिघाट रोराङ ३ बस्ने क्षेत्रीलाइ १ वर्ष कैद सजाय र ५ हजार जरिवाना तोकिएको थियो। सोमबार पक्राउ परेका क्षेत्रीलाई जिल्ला अदालतमा बुझाइ कारागार चलान गरिएको छ।"
"पुल बन्यो, बनेन् बाटो","रुकुमपूर्व : जिल्लाको सिस्ने गाउँपालिकाको वडा नम्बर ६ धाउने र वडा नं ४ पोखरा जोड्ने सानीभेरी नदीमा झेलुङ्गे पुलको निर्माण सम्पन्न भएपनि पोखरापट्टी पुलसम्म जान बाटो नबन्दा समस्या भएको छ। सस्पेन्सन ब्रिज डिभिजन पुल्चोक ललितपुरको सहयोगमा २०७५ वैशाख २५ गते निर्माण सुरु भई गत फागुनमा पुल निर्माण सकिएको थियो। तर पुलसम्म जाने बाटो नहुँदा अपठ्यारो भने स्थानीयलाई गाह्रो भएको छ। पोखरा गाउँ र सानीभेरी किनारमा रहेको तातोपानीसम्म आवतजावत गर्न यो पुल बनेपछि सजिलो भएको त भएको छ तर पुलको पोखरापट्टीको भागमा बाटो नबन्दा जोखिम मालेर यात्रा गर्नु परिरहेको स्थानीय जनक केसीले बताए।आफूहरुको जिम्मा पुल बनाउने मात्रै भएको र बाटो बनाउने काम आफूहरुको नभएको पुल निर्माणको जिम्मा लिएको बिएल पीहिमशिखर जेभीका प्रतिनिधी कृष्णबहादुर खड्काको भनाई छ। कुल २ करोड ९१ लाख लगानीमा निर्माण सम्पन्न भएको यो पुल तोकिएको अवधीभन्दा ६ महिना अगावै सम्पन्न गरिएको थियो। जम्मा ३ सय ५५ मिटर लम्बाई रहने भनिए पनि निर्माणका क्रममा बढेर ३ सय ५७ मिटर १० सेन्टिमिटर लम्बाई कायम भएको पुलको पोखरापट्टीको भागमा तत्काल बाटो आवश्यक छ। पोखरा गाउँबाट पुनसम्म सडक नै पुर्याउने गरी काम सुरु गरेको भएपनि बीचमा तातोपानी पर्ने र सडक निर्माणले तातोपानीको मुहानमा असर गर्नसक्ने भएपछि उक्त सडक निर्माण कार्य हाल रोकिएको सिस्ने गाउँपालिका अध्यक्ष कुमारी बरालले बताइन्। 'पुलको पोखरापट्टीको भागमा बाटो आवश्यक छ। काम पनि सुरु गरिएको छ। तर पुरा हुन सकेको छैन,' अध्यक्ष बरालले भनिन्, 'अगामी आर्थिक वर्षभित्र गारेटो बाटो भएपनि निर्माण गर्ने योजना छ।' पुल तरेपछि माथीतिर पाखो भीर र तलतिर सानीभेरी नदी पर्ने भएकाले स्थानीयले जोखिम मोलेर पुलसम्मको यात्रा गरिरहेका छन्। अहिले भेरीको किनारैकिनार भएर पुलसम्म जसोतसो उक्लिरहेका सर्वसाधारणलाई अब बर्खामा नदी बढेपछि भने उक्त बाटो आवतजावत गर्न कठिन हुने देखिएको छ। पुल निर्माण हुनु सुखद पक्ष भएपनि पुलसँगै बाटो पनि निर्माण गर्नु आवश्यक भएको स्थानीयको भनाई छ।"
६५ वर्षीय वृद्धले मुगु कर्णालीमा हाम फाले,मुगु : मुगुम कार्मारोङ्ग गाउँपालिका८ का ६५ वर्षीय एक वृद्धले बिहीबार बिहान मुगु कर्णालीमा हाम फालेर बेपत्ता भएका छन्।मुगुम कार्मारोङ्ग गाउँपालिका८ मांग्री गाउँका ६५ वर्षीय छेवाङ्ग गिर्मेत लामाले सोही गाउँपालिका८ ताक्ले भन्ने स्थानको मुगु कर्णालीमा हाम फालेर बेपत्ता भएका हुन्। बिहानको खान खाएर ताक्लेमा गाई गोरु चराउन हिँडेका लामा मुगु कर्णालीमा हाम फालेको सोही गाउँपालिका७ मह गाउँका एकजनाले आफूले कर्णालीमा हाम फालेको बताएका छन्। हाम फाल्ने स्थानमा दुई पटक सूर्यलाई नमस्कार गरी कर्णालीमा हाम फालेका थिए। हाम फालेको स्थानभन्दा अलि तलसम्म दुबै हात देखिएको थियो। त्यसपछि भने उनी बेपत्ता भएको प्रत्यक्षदर्शी गाउँलेले घरपरिवारले जानकारी गराएको शिक्षक छिर्मे लामाले बताए। छोरी ज्वाईसँग बस्दै आएका लामा कुनै रोगी थिएनन्।घरको सामन्य कामदेखि गाईगोरु चराउने जाने गर्थे। बिहीबार बिहान पनि खान खाएर ताक्ले भन्ने स्थानमा गाईगोरु चराउन हिँडेका थिए।नदीमा बेपत्ता भएको खबर पाएपछि उनको खोजि जारी राखेको छ।घटनाको जानकारी पाए लगत्तै प्रहरीको टोली त्यसतर्फ गएको जिल्ला प्रहरी कार्यालयका निमित्त प्रहरी नायब निरीक्षक लालबाबु ऐरले बताए।
मयूर नाच (फोटो फिचर),चितवन : चितवन राष्ट्रिय निकुन्जसँगै जोडिएको पर्यटकीय कुमरोज सामुदायिक वनमा देखिएको मयूर नाचको दृश्य ।
बझाङमा जीप दुर्घटना : सहचालकको मृत्यु,बझाङ : बझाङमा जीप दुर्घटना हुदाँ सहचालकको मृत्यु भएको छ। थलारा गाउँपालिका ६ स्थित गोमती खोलामा बुधबार राति जीप दुर्घटना हुँदा स्थानीय १९ वर्षीय टीका भट्टराईको घटनास्थलमै मृत्यु भएको हो। थलारा गाउँपालिकाको झनानाबाट विवाहको सामान लिएर फर्कने क्रममा गोमती खोलामा दुर्घटनामा परेको जिल्ला प्रहरी कार्यालय बझाङले जनाएको छ। भट्टरार्इसँगै जीपमा रहेका जीप चालक कमल साउद फरार छन्। साउद जिप मालिक पनी रहेको र उनको खोजी भइरहेको प्रहरीको भनाइ छ।
भर्ना शुल्क लिँदै सरकारी विद्यालय,"बझाङ : सरकारले सबैका लागि निःशुल्क शिक्षा भने पनि बझाङका सामुदायिक विद्यालयले विभिन्न बहानामा विद्यार्थीबाट चर्को शुल्क लिने गरेका छन्। जिल्लाका सामुदायिक विद्यालयले चर्को शुल्क लिने गरेको अभिभावकबाट पटकपटक जनगुनासो आए पनि कारबाही हुन सकेको छैन। यस वर्षको शैक्षिक सत्र सुरु भएसँगै यहाँका विद्यालयले विविध समस्या देखाउँदै विद्यार्थीबाट गैरकानुनी रूपमा भर्ना शुल्क असुल्ने गरेको पाइएको हो। कक्षा १ देखि १२ सम्म सरकारले निःशुल्क शिक्षा भने पनि जिल्लाका अधिकांश सामुदायिक विद्यालयले कक्षा ६ देखि १० सम्म भर्ना शुल्क, परीक्षा शुल्क, गयल शुल्क, खेलकुद शुल्कलगायत शीर्षकमा रकम असुल्ने गरेका हुन्। तल्कोट गाउँपालिका१ सुनिकोट घर भएका कक्षा ७ मा पढ्ने अशोक ऐडीले भर्ना गर्दा विद्यालयले ३ सय ४० रुपैयाँ शुल्क लिएको गुनासो गरे। उनीजस्तै सुनिकोटका अन्य अभिभावकले पनि बालबालिका भर्ना गर्दा रकम तिर्नुपरेको बताए। सदरमुकाम चैनपुर नजिकै रहेको सत्यवादी मावि भोपुरले समेत भर्ना शुल्क लिएको अभिभावकको गुनासो छ। सत्यवादी माविमा कक्षा ७ मा २ छोरीको भर्ना गर्दा ९ सय ५० र कक्षा १० मा पढ्ने छोराको भर्ना शुल्क ५ सय ५० तिरेको जयपृथ्वी नगरपालिका११ की महिला सदस्य पद्मादेवी सार्कीले बताइन्। सत्यवादी मावि भोपुरका प्रधानाध्यापक रामदत्त उपाध्यायले शैक्षिक सुधारका लागि केही शिक्षक निजीस्रोतबाट राखेको हुँदा विद्यार्थीबाट सहयोगस्वरूप भर्ना रकम लिएको स्विकारे। सत्यवादीमै कक्षा ७ मा भर्ना भएकी विमला वादीले ४ सय ५० रुपैयाँ भर्ना शुल्क तिरेको बताइन्। यस्तै, जालपा माविले पनि भर्ना शुल्क लिएको विद्यालय व्यवस्थापन समितिका सदस्यसमेत रहेका रमेश धामीले बताए। छोरा कक्षा ९ मा अध्ययनरत छ, उसको ३ सय २५ र छोरीको कक्षा ७ मा भर्ना गर्दा ३ सय रुपैयाँ तिरेको हो, उनले भने। विद्यालय व्यवस्थापन समितिमा जानकारीबिनै शिक्षकले मनोमानी भर्ना शुल्क लिने गरेको उनको आरोप छ। उक्त विद्यालयले कक्षा ६, ७ र ८ को ३ सय र कक्षा ९ को ३ सय २५ र १० कक्षामा भर्ना हुने विद्यार्थीबाट ३ सय ५० रुपैयाँ भर्ना शुल्क तोकेको छ। जयपृथ्वी नगरपालिका शिक्षा संयोजक तथा स्रोत व्यक्ति खगेन्द्रप्रसाद जोशील बझाङ जिल्लाका सामुदायिक विद्यालयले निमयविपरीत शुल्क असुल्ने गरेको स्विकारे। बझाङका प्रमुख जिल्ला अधिकारी सुरेश सुनारले जिल्लामा रहेका विभिन्न सामुदायिक विद्यालयले भर्ना शुल्क लिएको जानकारीमा आएको र यस विषयमा जिल्ला शिक्षा समन्वय इकाइसँग शुल्क लिएको फेला परे कारबाही हुने बताए।"
बसको ढोकाबाट खसेर रामेछापमा एक वृद्धको मृत्यु,रामेछाप : रामेछाप जिल्लाको गोकुलगंगा गाउँपालिका४ बेतालीमा बसबाट खसेर एक वृद्धको मृत्यु भएको छ । बिहीबार प्रितिबाट सदरमुकाम मन्थलीतर्फ आउँदै गरेको अरनिको यातायातको बा ३ ख ९६६२ नम्बरको यात्रुबाहक बसको ढोकाबाट खसेर बेतालीका ६५ वर्षीय वृद्ध होमप्रसाद घिमिरेको मृत्यु भएको प्रहरीले जनाएको छ। बुधबार बेतालीबाट ठोसे बिहे लिएर गएको उक्त बसमा घिमिरे पनि जन्त गएका थिए। जन्त जाँदा लौरो बसमा छुटेपछि निकाल्न आज बिहान घिमिरे बस रोक्न लगाएर लौरो झिक्न चढेका थिए। बेतालीको बाहुनी मोडमा लौरो झिक्न बस चढेका उनको बस चढेको ठाउँबाट करिब ५ मिटर पर पुगेपछि ढोकाबाट खसेर ज्यान गएको प्रत्यक्षदर्शीले बताएका छन्। जिल्ला प्रहरी कार्यालय रामेछाप प्रवक्ता शेख अदालतकाअनुसार बसको ढोकाबाट घिमिरे र बसका सहचालक सँगै खसेका थिए। बसबाट खसेकै ठाउँमा घिमिरेको ज्यान गएको र सहचालक सामान्य घाइते भएको प्रवक्ता अदालतले जानकारी दिए। बस र चालकलाई बेताली प्रहरी चौकीले नियन्त्रणमा लिएको छ। एक हप्ता अघि मात्रै बसको ढोकाबाट खसेर रामेछापको मन्थलीस्थित लिपेखोलामा एक महिलाको ज्यान गएको थियो। मन्थलीमा बसको ढोकाबाट खस्दा एकको मृत्यु
भारतीय अवरोधपछि ७ करोडको पुल बन्यो सेल्फी खिच्ने ठाउँ,"ठोरी : करिब सात करोड रुपैयाँको लागतमा बनेको ठोरीको ठुटे खोलाको पुल सञ्चानमा आउन नसक्दा ठोरी घुम्न आउनेहरूका लागि सेल्फी खिच्ने ठाउँ मात्र बनेको छ। भारतसँग सीमा जोडिएको ठोरी नाकामा रहेको ठुटे खोलामा निर्माण गरिएको पुल सञ्चालनमा भारतीय पक्षले अवरोध गरेको छ। भारतीय पक्षको अवरोधका कारण उक्त पुल बनेको एक वर्ष बितिसक्दा पनि सञ्चालनमा आउन नसकेको हो। पुल सञ्चालनमा नआउँदा ठोरी घुम्न आउने आन्तरिक एवं भारतका पर्यटक पुलमा सेल्फी र फोटो खिचेर रमाउने गरेका छन्। ठोरी गाउँपालिका वडा नम्बर २ र ३ लाई जोड्ने वीरगंजठोरी हुलाकी सडकखण्डमा पर्ने ठुटे खोलामा बनेको पुल सेल्फी खिच्नका लागि मात्रै प्रयोग भइरहेको हो। ठोरीको पर्यटकीयस्थल प्रवेश गर्ने मुख्यद्वारमा नै पुल भएकोले यस क्षेत्रमा पर्यटकको भीडभाड दैनिक हुन्छ। ठुटेखोलामा निर्मित पुल पर्यटकका लागि सेल्फी लिने उपयुक्त स्थल बनेको ठोरीका स्थानीय अम्बिका लामिछाने बताउँछिन्। पुलको उत्तरपूर्व ह्वाइटहिल तथा पश्चिमतर्फ धार्मिकस्थल सीतागुफा र सुमेश्वर पर्वतमालाको दृश्यलाई पुलसँगै क्यामेरामा कैद गर्न सकिने भएकाले पर्यटकहरू सेल्फीमा रमाउने गरेका हुन्। ठोरीमा जंगल, खोला, पहाड सबै भएका कारण त्यहाँ पर्सा, बारा, रौतहटका साथै भारतको बिहार र उत्तर प्रदेश राज्यबाट पनि घुमफिर गर्न तथा वनभोज खान पर्यटकहरू दिनहुँ पुग्ने गरेका छन्। सोमबार दिउँसो पुलमा साथीहरूसँग मोबाइलबाट सेल्फी खिच्दै गरेको अवस्थामा भेटिएका भारत बिहारको सिवानका रियाजुल मियाले भने, ठोरी बहुत सुन्दर छ, त्यसमा झन् पुलबाट सेल्फी खिच्दा पहाड, खोला र जंगलको दृश्य सबै आउँदो रहेछ।' ठोरीमा घुम्न र रमाइलो गर्न आउनेहरूका लागि ठुटे खोलाको पुल अहिले सेल्फी स्पट बनेको ठोरीका स्थानीय होटल व्यवसायी दिनेश नेपालले बताए। भारतसँग जोडिएको सबैभन्दा पुरानो नाकाको रूपमा रहेको ठोरी, भारतीय पर्यटकका लागि मुख्य पर्यटकीय गन्तव्यको रूपमा विकास हुँदै गइरहेको निर्मलठोरी उपभोक्ता समितिका कोषाध्यक्ष शम्भु गुरुङले बताए। निर्माणदेखि नै समस्या वीरगन्ज ठोरी हुलाकी राजमार्ग अन्तर्गत पर्ने ठोरीको ठुटे खोलामा ६ करोड ९७ लाख २१ हजार रुपैयाँको लागतमा एक सय दुइ मिटर लम्बाइको पुल निर्माण गरिएको हो। नेपाल भारत सीमामा अवस्थित ठुटे खोलामा पुल निर्माणका लागि सर्बे गरिएको नेपाली भूमि भारतीय सीमा सुरक्षा बल (एसएसबी) ले भारतीय भूमि भन्दै अवरोध गरेपछि सात वर्षसम्म त पुलको निर्माण कार्य नै सुरु हुन सकेको थिएन। २०६७ साल जेठ ४ गते सडक विभागले अमर एण्ड मृत सन्जीवनी निर्माण सेवा कम्पनीसँग ठेक्का सम्झौता गरे पनि एसएसबीले सीमाको विवाद झिकेका कारण निर्माण रोकिएको थियो। २०७४ साल वैशाखमा नेपाल र भारतका सीमा अधिकारीबीच भएको वार्तामा सीमा विवादका बारेमा सहमति भएपछि मात्र पहिले सर्बे गरिएकै स्थानमा पुल निर्माणको काम सुरु गरिएको थियो। उक्त पुल निर्माण कार्य गत जेठ महिनामै सकिएको हो। नवनिर्मित पुलको पूर्वतर्फको एप्रोच सडक (पुलसँग हुलाकी सडक जोड्ने बाटो), भारतीय पक्षको अवरोधका कारण बन्न नसक्दा ठुटे खोलाको नवनिर्मित पुल, प्रयोगमा आउन नसकेको हो। सीमावर्ती भारतीय गाउँ धमौरा र सुभद्राका स्थानीयाले ठुटे खोलाको कुलो पुरेर एप्रोच सडक बनाउन नदिने भन्दै विवाद खडा गरेका कारण ठेकेदार कम्पनीले एप्रोच सडकको काम गर्न पाएको छैन। भारतीय गाँउ धमौरा र सुभद्रका स्थानीयले नेपाली भूमिमा बग्ने ठूटे खोलाको मुहान प्रयोग गरी वर्षौदेखि दुई वटा कुलो सिँचाईको लागि प्रयोग गर्दै आइरहेका छन्। कुलो पुरेर एप्रोच सडक बनाउँदा आफूहरूले सिंचाइ गर्न नपाउने भन्दै भारतीयहरूले कुलो पुर्न नदिएका हुन्। तर ठोरीका स्थानीयले भने पुलको एप्रोच सडक निर्माणका लागि वर्षौ देखि आफुहरुले प्रयोग गर्दै आइरहेको कुलो पनि पुर्न दिन सहमति दिइसकेका छन् । नवनिर्मित पुलको आडमै दुई वटा कुलो सञ्चालन गर्न दिँदा पुल जोखिममा पर्ने भन्दै कुलो पुरेर नै एप्रोच सडक बनाउनुपर्ने दबाब ठोरीका स्थानीयले दिएका छन्। तर भारतीय पक्षले भने साविक स्थानबाटै ह्युमपाइप राखेर कुलोको पानी आफनो भूमिमा लैजान पाउनुपर्ने अडान राखेको छ। ठोरीका स्थानीय रामशरण लाछिानेले ह्युमपाइप राखेर कुलो प्रयोग गर्न दिँदा पुलको संरचना जोखिममा पर्ने बताए। उनले भने, एप्रोच सडक बन्न नसक्दा बस, ट्रक, टयाक्टर र कार जिप पुलबाट गुड्नै पाएका छैनन्।' पुल प्रयोग गर्न नपाउँदा खोलामा दैनिक सवारीसाधन फस्ने, इन्जिनमा खोलाको पानी पस्ने र सवारी साधन खोलाले बगाउने जस्ता समस्या उनीहरूले झेलिरहेका छन्। पुल प्रयोगमा नआउँदा ठुटे खोलामा बाढी आएका बेला ठोरी र सदरमुकाम वीरगञ्जबीच सडक सम्पर्क विच्छेद हुने स्थानीय रमेश शर्माले बताए। ठोरी गाउँपालिकाका प्रवक्ता एवं वडा नम्बर २ का वडाध्यक्ष रामप्रकाश कुवँरले भारतीयको विवादका कारण नवनिर्मित पुल सञ्चालनमा आउन नसकेको स्वीकार गरे। समाधानका लागि भारतीय सीमावर्ती गाउँका जनप्रतिनिधिहरूसँग छलफल भए पनि उनीहरू आफनो अडानबाट पछि नहटेको उनले बताए। गाउँपालिकाका अध्यक्ष पदमलाल श्रेष्ठले पनि समस्या समाधानका लागि सरकारको ध्यानाकर्षण भइरहेको सुनाए। 'सिडिओदेखि मन्त्रालयसम्म डेलिगेसन गएर ध्यानाकर्षण गराइसकेका छौँ', उनले भने, तर समस्या जहाँको त्यहीँ छ।' पर्साका प्रमुख जिल्ला अधिकारी नारायणप्रसाद भट्टराइले पनि पुल सञ्चालनमा देखिएको समस्या समाधानका लागि भारतीय पक्षसँग समन्वय भइरहेको बताए। 'हुलाकी सडकको कन्सल्टेन्ट नै भारतीय हो। ऊ सँग हामीले समन्वय गरिरहेका छौँ', उनले भने, छिटटै समस्या सामधान हुनेमा विश्वस्त छौँ।'"
रुख कटानले कुरुप बन्दै इटहरी(फोटोसहित),"इटहरी : सुनसरीको इटहरी चोक पूर्वमै हरियाली चोकको रुपमा चिनिन्छ।हरियालीले इटहरी चोकलाई सुन्दर बनाएको छ ।तर सडक विस्तारको क्रममा रुख कटान हुँदा नगरको सौन्दर्य गुम्दै गएको छ। बुधबारदेखि कोशी राजमार्ग छेउमा हुर्किएका अशोकका रुखहरु काट्न थालिएको छ। सो क्रममा सडक किनारमा यात्रुलाई शीतलता प्रदान गर्ने अन्य रुखहरु पनि काट्न थालिएको छ। यसअघि पनि कोशी र महेन्द्र राजमार्ग छेउका रुखहरु काटिएका थिए। यसरी रुख काट्दा नगरको सौन्दर्य हराउने मात्र नभई बटुवा र सडक मजदुरले शीतल छहारीबाट बञ्चित भएको गुनासो गरेका छन्। धरान रोडमा बसेर जुत्ता सिउँदै आएका वकिल हरिजनले रुख कटान हुँदा शीतल छहारी पनि हराएको बताए।'रुखको मुनी बसेर जुत्ता सिउँथ्यौं, अब कहाँ बस्ने?' उनले भने, 'रुख नकाटी सडक विस्तार गरेको भए राम्रो हुनेथियो।' सडक छेउमा रुखको छहारीमा बसेर दैनिक जुत्ता सिउने, फलफूल बेच्ने तथा अन्य साना व्यवसायहरुले निकै समस्या भएको गुनासो गरेका छन्। यस्तै उदयपुरबाट काम विशेषले इटहरी आएका मेघराज दाहालले पनि रुख कटानी हुँदा इटहरीको सुन्दरता हराएको प्रतिक्रिया दिए। 'छहारी हुन्थ्यो, राम्रो देखिन्थ्यो, अब त्यो सुन्दरता गुम्ने भयो,' उनले भने, 'रुख नकाटेको भए हुन्थ्यो।' मोरंगको रानीदेखि सुनसरीको धरानसम्मै कोशी राजमार्गलाई ६ लेनमा विस्तार गर्न यतिखेर काम भइरहेको छ। सो क्रममा सडक छेउमा रहेका १ हजार १ सय रुख कटानी हुने रानी विराटनगर धरान सडक आयोजनाका इन्जिनियर उपेन्द्र दासले बताए। सबै रुख कटानका लागि वन विभागसँग आवश्यक स्वीकृति लिइसकेको उनले बताए। अहिले कोशी राजमार्गअन्तर्गत दक्षिणमा विराटनगरदेखि उत्तरमा तरहरासम्मको क्षेत्रमा काम भइरहेको छ। यस बीचमा पर्ने इटहरी र दुहबी बजारमा स्थानीयको अवरोधका कारण सडक विस्तार रोकिएको थियो। उत्तरको तरहरा क्षेत्रमा पनि काम अन्तिम चरणमा पुगेको छ। केही दिनदेखि इटहरी चोकमा पनि सडक विस्तारको काम सुरु हुन लागेको जानकारी दिँदै उनले सोही अनुसार रुख कटान गरिएको बताए।उनका अनुसार इटहरी चोकमा ५० मिटर चौडा सडक बन्नेछ। यता इटहरी उपमहानगरपालिकाका मेयर द्वारिकलाल चौधरीले राष्ट्रिय योजनाअन्तर्गत कोशी राजमार्ग विस्तारको काम भइरहेको जानकारी दिए।"
'बालुवाटार जग्गा घोटालामा जो मुछिए पनि कारबाही हुनुपर्छ',"बिर्तामोड : नेपाली कांग्रेसका नेता अर्जुन नरसिंह केसीले बालुवाटार जग्गा घोटाला प्रकरणमा कांग्रेस सभापति शेरबहादुर देउवानै मुछिए पनि कानुनी सजाय भोग्न तयार हुनुपर्ने बताएका छन्। बिहीबार झापाको बिर्तामोडमा आयोजित पत्रकार सम्मेलनमा बोल्दै नेता केसीले बालुवाटार जग्गा घोटालामा नेता, कार्यकर्ता, कर्मचारी वा जोकोही मुछिए पनि पनि सबैलाई कारबाहीको दायरामा ल्याउन सरकारले आँट गर्नुपर्ने बताए। 'अहिले बालुवाटार जग्गा घोटाला प्रकरणमा हाम्रा सभापति देउवा पनि मुछिएको भन्ने समाचारमा पढे, सत्य, असत्य जे भएपनि देउवा मात्र होइन जो कोहीलाई कारबाहीको दायरामा ल्याउनु पर्छ,' नेता केसीले भने। 'यसअघि वाइडबडी खरिदमै पनि देउवाको नाम जोडिएको समयमा पनि म यसरी नै बोलेकै हो, यहाँ यस्ता प्रकरणमा मुछिएकालाई जोगाउनु कुनै दल र नेताको कर्तव्य होइन, फटाई गर्ने सजायको भागिदार बन्नै पर्छ,' सभापतिप्रति आक्रमक ढंगले प्रस्तुत भएका केसीले पत्रकारसक्ष भने। ०४८ मा गिरिजाप्रसाद कोइराला नेतृत्वको सरकार बनेको समयमा गृहमन्त्रीको जिम्मेवारी देउवाले पाए थिए। त्यस अघिको कृष्णप्रसाद भट्टराई नेतृत्वको मन्त्रिपरिषद्ले दिएको कार्यदेश अनुसार गृहमन्त्रालयले छानबिन गरेको भए १ सय १३ रोपनी जग्गा व्यक्तिको नाममा नजाने भएकाले यसमा देउवाको पनि संलग्नता भएको विषय सार्वजनिक भएको थियो। नेता केसीले बालुवाटार जग्गा मात्र नभई झापा सहित देशभरका सार्वजनिक र सरकारी जग्गाको अवस्था अहिलेनै खोज्ने समय आएको बताए।'अहिले बालुवाटार जग्गाले प्रमुख प्राथमिकता पाएको छ, देशभरका सरकारी स्वमित्वका जग्गा तस्करको हातमा परेको अवस्था छ, यो विषयमा सबै गम्भिर भएर खोज्न आवस्यक देखिन्छ,' उनले भने। वर्तमान सरकार निरंकुश नेता केसीले वर्तमान ओली सरकार काण्डै काण्डले बेरिएको बताए। 'सबै सुरक्षा अंग आफ्नो मुठीमा राखे पनि हत्या, हिंसा, बलात्कार लगायतका अपराधिक घटना न्यून छैन, नागरिक आतंकित छन्, सरकार काण्डै काण्डले बेरिएको छ,' उनले भने ।उनले सरकार गैरजिम्मेवार शैलीमा चलेको आरोप समेत लगाए। राष्ट्रियताको नारा बाड्ने सरकारकै पालामा राष्ट्रिय परिस्थिति गम्भीर बन्नु दुःखको भएको उनको भनाई छ। ओली नेतृत्वको सरकारले देशलाई भन्दा पार्टी र व्यक्तिलाई माथि राखेर एकदलीय रुपमा चलेकै कारण अहिले राष्ट्र, राष्ट्रियताको अवस्था कमजोर बनेको उनले बताए। सरकारले हाबादारीका नारा बाँडेर जनतालाई भ्रममा पारेको आरोप लगाउँदै नेता केसीले ओली सरकार आफ्नै गल्तीका कारण ढल्ने दाबी समेत गरे। चिया मजदुरको दुखेसो सुन्न आग्रह विगत चैत १७ गते देखि प्रधानमन्त्री केपी शर्मा ओलीकै गृह जिल्ला झापामा चिया मजदुर भोकै आन्दोलनमा बस्दा समेत यसको सुनुवाई नहुनुले सरकार मजदुर र गरिव जनता प्रति कति उत्तरदायी छ भन्ने प्रष्ट भएको नेता केसीले बताए। 'प्रधानमन्त्री ओली भाषणमा कोही भोकै भए फोन गरेर जानकारी दिन आग्रह गर्नुहुन्छ, आफ्नै जिल्लाका मजदुर एक महिना भन्दा बढि भोकै बसेको खै देखेको ?,' उनले प्रश्न गरे। सरकारले तोकेको पारिश्रमिक मालिकले दिएनन् भनेर दैनिक सडकबाट माईक बजाएर कराउँदा त नसुन्ने सरकारले नागरिकले फोन गरेहुन्छ भन्नु, अकाशको फल सरह भएको उनको भनाई छ। मजदुरको समस्या चाँडो अन्त्य नगरे मजदुर आन्दोलनको रुप परिवर्तन भई झनै ठूलो समस्या सृजना हुनेमा सरकार गम्भीर बन्नुपर्ने उनको सुझाव थियो। पार्टी नेतृत्वको चर्को आलोचना नेपाली कांग्रेसका केन्द्रीय सदस्य समेत रहेका नेता केसीले कांग्रेस भित्रको समस्या नेता कार्यकर्ताले खुलेर भन्न र बोल्न पाउनुपर्ने बताएका छन्। केहि दिनअघि मत्र नेपाली कांग्रेसले पार्टीको राष्ट्रिय जागरण अभियानलाई अनुशासित बनाउन पार्टीका कुनै पनि नेता तथा कार्यकर्तालाई पार्टी हित विपरीत काम कारवाही एवं अभिव्यक्ति नदिन निर्देशन दिएको थियो। सोहि विषयको झापाको बिर्तामोडबाट खण्डन गर्दै उनले समस्या बताउँदा पार्टी हित विपरीत नहुने भएकाले पाटी र नेतृत्वको विषयमा आफु पनि खुलेर बोल्ने र अरुलाई पनि बोल्न आग्रह गर्ने बताए। पार्टी सञ्चालनमा धेरै त्रुटि भएकाले यसलाई सच्याउँदै लैजानुपर्ने नेतृत्व तहमा ठूलो चुनौती रहेकाले यसको सुरुआवत सभापतिबाट नै गर्नुपर्ने केसीको धारणा थियो। कांग्रेसभित्र यथास्थितिवादी र सुधारवादी गरी दुईवटा मात्र गुट रहेको बताउँदै अब एउटा गुट बनाउन यथास्थितिवादी परिवर्तन हुनुपर्ने बताए।यथास्थितिवादीकै हाबी नेतृत्व तहमा भएकाले पनि कांग्रेस कमजोर प्रतिपक्ष जस्तो देखिएको उनको दाबी छ।पार्टीको केन्द्रीय नेता बन्नका लागि तल्लो तहदेखि नै निर्वाचित हुनुपर्छ भन्ने पक्षमा आफू रहेको बताउने नेता केसीले महासमितिको निर्णयलाई केन्द्रीय समितिले उल्ट्याएपछि समस्या सुरु भएको बताए।"
खाडाका अग्नीपीडितलाई घर बनाउन एक करोड ६० लाख,"कालिकोट : कर्णाली प्रदेश सरकारले कालिकोटको खाडाका अग्नी पीडितहरूको घर निर्माणका लागि विनियोजन गरेको एक करोड ६० लाख रुपैयाँ गाउँपालिकालाई हस्तान्त्रण गरेको छ। कर्णाली प्रदेश सरकारका आन्तरिक मामिला तथा कानुन मन्त्री नरेश भण्डारीले बुधबार कालिकोटमा आयोजित कार्यक्रममा पलाँता गाउँपालिकाका अध्यक्ष लक्ष्मणबहादुर बम र निमित्त प्रमुख प्रशासकीय अधिकृत राजबहादुर बमलाई एक करोड ६० लाखको चेक हस्तान्त्रण गरेका हुन्। मन्त्री भण्डारीले खाडाका अग्नी पीडितको घर असार मसान्तभित्र निर्माण गर्ने गरी काम अगाडि बढाउन गाउँपालिकालाई निर्देशन दिए। 'असार मसान्तभित्र सबैको घर निर्माण गरी अग्नी पीडितको अनुहारमा मुस्कान ल्याउनुस्', उनले भने। प्रदेश सरकारको निर्णय अनुसार खाडाका अग्नी पीडित ३२ परिवारको घर निर्माणका लागि प्रति परिवार ५ लाखका दरले एक करोड ६० लाख बजेट उपलब्ध भएको छ। गत वर्षको पुस ८ गते भएको आगलागीमा न्यौपानेहरूको थलो खाडाका ३२ घर जलेर नष्ट भएका थिए। त्यस लगत्तै कर्णाली प्रदेश सरकारका मुख्यमन्त्री महेन्द्रबहादुर शाहीले खाडामै पुगेर आग्लागीले जलेर खरानी भएको खाडामा खरमुक्त नमूना बस्ती निर्माण गरिदिने घोषणा गरेका थिए। मन्त्री भण्डारीले समृद्ध कर्णाली प्रदेश निर्माणको अभियानमा अफूहरू रहेको बताए। उनले रोग, भोक, अशिक्षा र गरिबीको चपेटामा परेका कर्णालीवासीलाई समृद्धिको आभास दिलाउने गरी प्रदेश सरकारले काम अगाडि बढाइरहेको बताए। कर्णालीमा रहेको प्राकृतिक श्रोत साधनको अधिकतम सदुपयोग गर्नेगरी नीति निर्माण र बजेटमा केन्द्रित गरिने उनले बताए। कृषि, पर्यटन, जडिबुटी लगायतको संरक्षण र बजारीकरणमा जोड दिने उनले बताए। पलाँता गाउँपालिका अध्यक्ष लक्ष्मणबहादुर बमले तत्काल खाडाको बस्ती पुनर्निर्माणको काम थालनी गर्ने बताए।"
बलात्कार आरोपमा विराटनगरका उद्योगी पक्राउ,विराटनगर : महिलालाई बलात्कार गरेको आरोपमा विराटगनरका एक उद्योगीलाई प्रहरीले पक्राउ गरेको छ। विराटनगर महानगरपालिका३ का ४५ वर्षे दीपक गौतमलाई बुधबार साँझ पक्राउ गरिएको मोरङ प्रहरी प्रवक्ता डीएसपी घनश्याम श्रेष्ठले बताए। गौतम विराटनगर३ बरगाछिमा सञ्चालित फस्ट ग्रेभियर उद्योगका सञ्चालक हुन्। लामो समयदेखि सञ्चालित यस उद्योगमा प्लाष्टिक प्याकेजिङका लागि प्रि डिजाईनका कामहरु हुने गरेको जानकारी प्रहरीले दिएको छ। त्यही उद्योगमा कार्यरत एक कर्मचारीकी श्रीमतीलाई बैशाख १५ गते साँझ ७ बजे जवरजस्ती उद्योगकको कोठाभित्र लगेर बलात्कार गरेको आरोप उद्योगी गौतममाथि लागेको छ। डीएसपी श्रेष्ठका अनुसार ती कर्मचारी र उनकी श्रीमती उद्योग परिषरमै रहेको फेमिली क्वार्टरमा बस्दै आएका थिए। उद्योग सञ्चालकले आफूमाथि बलात्कार गरेको कुरा महिलाले आफ्ना श्रीमानलाई बताएपछि घटना बाहिर आएको जानकारी श्रेष्ठले दिए। आफूमाथि यसअघि पनि उद्योग सञ्चालकले पटकपटक बलात्कारको प्रयास गरेको जानकारी महिलाले प्रहरीलाई दिएकी छन्। बलात्कारबाट पीडित बन्नु परेको भन्दै बुधबार साँझ महिलाले प्रहरीमा किटानी जाहेरी दिएपछि गौतमलाई पक्राउ गरिएको डीएसपी श्रेष्ठको भनाइ । उनका अनुसार पक्राउ गरिएका गौतम विरुद्ध जवरजस्ती करणी ऐन अन्तर्गतको मुद्दा चलाउन बिहीबार जिल्ला अदालत मोरङबाट ७ दिनको म्याद थप गरेर अनुसन्धान सुरु गरिएको छ। प्रहरीले महिलाको स्वास्थ्य परीक्षण कोसी अस्पताल विराटनगरमा गराएको छ।
दलित भन्दै शिक्षकमाथि कुटपिट,"बेनी : म्याग्दीको धवलागिरी गाउँपालिका५ मल्कवाङमा दलित भन्दै शिक्षकमाथि कुटपिट गरिएको छ। कुटपिटबाट स्थानीय जनज्योति आधारभूत विद्यालयका प्रधानाध्यापक रघुगंगा गाउँपालिका८ का ४२ वर्षीय रेशबहादुर विश्वकर्माको देब्रे खुट्टा भाँचिएको छ। पीडितको जाहेरीका आधारमा कुटपिटमा संलग्न धवलागिरी गाउँपालिका५ का ३५ वर्षीय बलबहादुर रोका र ३० वर्षीय जीतेन्द्र जुग्जालीविरुद्ध मुद्दा दर्ता भएको जिल्ला प्रहरी कार्यालय म्याग्दीले जनाएको छ। विद्यालय व्यवस्थापन समितिका अध्यक्ष पार्वती पूर्जाको घरमा स्थानीय अगुवासँग विद्यालय सञ्चालनका विषयमा छलफल भइरहेका बेला रोका र जीतेन्द्रले आक्रमण गरेका थिए। उनलाई लछारपछार गरी आँगनको डिलबाट खसालेको प्रधानाध्यापक विश्वकर्माले बताए। छलफल भइरहेको बेला दुईजनाले एक्कासी तँ कामी आफ्नो औकातमा बस। उपल्लो जाति (मगर)को घरमा किन छिरिस ? भन्दै कुटपिट गरेर आगनको डिलबाट खसाले, विश्वकर्माले भने। दुई साता गुपचुप स्थायी शिक्षकका रुपमा नियुक्त भएर बाबियाचौरको मंगला मावि सरुवा भएकी प्रधानाध्यापक युकुमारी गिरी रोकाको बिदाइ र विश्वकर्मालाई नयाँ प्रधानाध्यापक नियुक्त गरेपछि विद्यालय सञ्चालनका सम्बन्धमा छलफल गर्ने क्रममा विश्वकर्मामाथी कुटपिट भएको हो। यो वैशाख ५ गतेको कुरा हो। वैशाख ६ गते स्थानीय रामु गर्बुजा र मनोज फगामीले घाइते विश्वकर्मालाई बोकेर अर्गलाको सडकसम्म पुयाएपछि ट्याक्सी चढेर उनी बेनी लागे। भेडिखाल्डा म्याग्दीको दुर्गम र विकट क्षेत्रमा पर्ने पिछडिएको बस्ती हो। विश्वकर्मालाई ८ गते बेनी अस्पतालले थप उपचारका लागि पोखराको मणिपाल शिक्षण अस्पताल रेफर गरेको थियो। वैशाख ७ गते छोरा दिप्सनमार्फत जिल्ला प्रहरी कार्यालयमा जाहेरी पठाए पनि १५ गते मात्र दर्ता भएको उनले बताए। उपचारपछि विश्वकर्मा मंगलबार बेनी आउनासाथ घटना सार्वजनिक भएको हो। दबाब र चलखेलले गुपचुप गर्न खोजिएको घटना बारे आफूले जानकारी पाएपछि बुधबार प्रेस विज्ञप्तिमार्फत सार्वजनिक गरेको संयुक्त राजनीतिक दलित संघर्ष समिति म्याग्दीका सदस्य याम किसानले जानकारी दिए। समितिका संयोजक बलबहादुर विश्वकर्माद्वारा हस्ताक्षरित विज्ञप्तीमा दलित भएकै कारण उनीमाथि कुटपिट भएकाले त्यसको भत्र्सना गर्दै दोषीमाथी कारबाही माग गरिएको छ। संविधान र कानुनले अपराध मानेको जातीय हिंसाबाट शिक्षक नै पीडित हुनुपर्ने अवस्था दुखद् भएको दलित अगुवा बालकुमार लामिछानेले बताए। मुद्दा दायर पीडितले दिएको जाहेरीका आधारमा वैशाख १५ गते आइतबार घटनामा संलग्न रोका र जुग्जालीविरुद्ध जातीय छुवाछुत विरुद्धको मुद्दा दर्ता गरेको डीएसपी महेन्द्रप्रसाद मरासिनीले बताए। आफू विदामा बसेको र पीडित पोखरा भएकाले आधिकारिक रुपमा तत्कालै जाहेरी दर्ता नभए पनि सूचना र इलाका प्रहरी कार्यालय दरबाङमार्फत भएको अनुसन्धानका आधारमा पिडकविरुद्ध मुद्दा दर्ता गरी कारबाही प्रक्रिया सुरु गरेको उनले बताए। जातीय हिंसालाई संवेदनशील मुद्दाका रुपमा दर्ता गरेका छौं, डीएसपी मरासिनीले भने, संलग्नविरुद्ध पक्राउ पुर्जी जारी गरी खोजी भइरहेको छ। जातीय छुवाछुत सम्बन्धी मुद्दामा एक वर्ष कैद र एक लाख रुपैयाँसम्म जरिवाना हुने कानुनी व्यवस्था छ।"
विवाहमा झडप हुँदा एक जनाको मृत्यु,गोरखा : बेहुला पक्ष र बेहुली पक्षबीच झडप हुँदा गोरखामा एकजनाको निधन भएको छ। पालुङटार ४ मा बुधबार साँझ ७ बजेतिर भएको झडपमा जन्ती पक्षका ३४ वर्षीय विष्णु कुमालको निधन भएको प्रहरीले जनाएको छ। घरेलु हतियारको प्रयोगबाट घाइते भएका उनलाई उपचारका लागि पोखरास्थित गण्डकी मेडिकल कलेज लगिएको थियो। उपचारकै क्रममा उनको राति निधन भएको एसपी भोला रावलले जानकारी दिए। घाइतेको मृत्यु भएपछि बिहीबार बिहानैदेखि त्यस क्षेत्रमा तनाव सिर्जना भएको इलाका प्रहरी कार्यालय पालुङटारले जनाएको छ। तनाव साम्य गराउन बिहीबार दिउसो चार सेल अश्रुग्यास प्रहार गरिएको एसपी रावलले बताए। उनका अनुसार अहिले स्थिति नियन्त्रणमा छ। दुई पक्षीय वार्ता सुरु भएको उनले बताए।
जोडिदै महिलाको नाममा सम्पत्ति,"बैतडी : केही वर्ष पहिलासम्म महिलाको नाममा लालपूर्जाको कल्पनासम्म गर्न सकिदैनथ्यो। बुवा बाजेको नाममा भएको सम्पत्ति सिधैं छोरा नातीका नाममा नामसारी हुन्थ्यो। बुहारीको नाममा सम्पत्ति राख्ने कुरा त बहसमै आउँदैनथ्यो। तर पछिल्लो समयमा यो चलन फेरिदै गएको छ। महिलाको नाममा जमीन राख्ने चलन बढ्दै गएको जिल्ला मालपोत कार्यालय बैतडीले जनाएको छ। पछिल्लो ८,९ वर्ष यता महिलाको नाममा सम्पत्ति अर्थात जमीन राख्ने चलन बढ्दै गएको मालपोत कार्यालयका सूचना अधिकारी अनिलबहादुर चन्दले बताए। उनले कार्यालयमा जग्गा नामसारी गर्न आउने मध्ये धेरैजसो महिलाको नाममा लालपूर्जा बनाउने रहेको बताए।महिला आफैं कार्यालयमा पुगेर आफ्नो नाममा जग्गा दर्ता गराउने गरेका छन्। केही दिनअघि पाटन नगरपालिका भुमेश्वरकी नन्दा विष्टले आफ्नो नाममा लालपूर्जा लिइन्।उनले मेरो नाममा लालपूर्जा होला भन्ने सोचेकै थिइन्। तर पछिल्लो समयमा चलन फेरिएको छ।आफ्नो नाममा जग्गा दर्ता गर्दा राजस्वमा पनि छुट पाइएयो, सम्पत्ति आफ्नो नाममा हुँदा खुसी लागेको विष्टले बताइन्। केही महिना अघि दशरथचन्द नगरपालिका २ का ध्वजबहादुर थलाल र बसन्ती थलाल जमीन पास गर्नका लागि मालपोत कार्यालयमा पुगे।आफ्नो नाममा लालपूजा बनेपछि वसन्ती निकै खुसी भइन्। उनले भनिन्, 'मेरो नाममा जमीन भएको छ। आफ्नो नाममा जमीन भएपछि धेरै खुसी लागेको छ।' सोमबार मात्रै जिल्लाको सुर्नया गाउँपालिका २ की निर्मला बिष्टले आफ्नो नाममा लालपूर्जा बनाइन्। पहिलो पटक आफ्नो नाममा लालपूर्जा बन्द निकै खुसी लागेको उनले बताइन् २०६७ सालमा पहिलो पटक बैतडीमा संयुक्त पूर्जाको अवधारणा सञ्चलानमा ल्याएपछि पछिल्लो समयमा महिलाको नाममा सम्पत्ति राख्ने प्रचलन बढ्दै गएको भूमी अधिकार मञ्चकी तत्कालिन कार्यक्रम संयोजक सरस्वती नेपालीले बताइन्। उनले भनिन्, 'हामीले २०६७ सालमा श्रीकोट ३७ सुकुम्बासी परिवारलाई पूर्जा दिनका लागि सहजीकरण गरेका थियौं। त्यो बेला हामीले महिला र पुरुष दुवैको नाममा पूजा दिनुपर्छ भनेका थियौं।महिलाको नाममा सम्पत्ति राख्नुपर्छ भन्दा धेरैले नाक खुम्च्याउँथे। तर पछिल्लो समयमा महिलाको नाममा सम्पत्ति राख्ने चलन बढ्दै गएको छ। यो खुसीको कुरा हो।' जिल्ला मालपोत कार्यालय बैतडीका अनुसार आर्थिक २०७३७४ मा ७९ जना महिलाको नाममा लालपूर्जा बनेको छ भने गत आर्थिक वर्षमा ९२ जना महिलाको नाममा लालपूर्जा बनेको छ। चालु आर्थिक बर्षको अहिले सम्म ६६ जना महिलाको नाममा लालपूर्जा बनेको मालपोत कार्यालयका सूचना अधिकारी अनिलबहादुर चन्दले बताए। उनले भने, 'पछिल्लो समयमा महिलाको नाममा जग्गादर्ता गर्ने क्रम बढ्दै गएको छ। महिलाको नाममा जग्गादर्ता गर्दा लाग्ने राजस्वमा २५ प्रतिशत छुट समेत दिने गरिएको छ।' महिलाको नाममा सम्पत्ति राख्दा महिलामाथि हुने हिंसामा समेत कमी आउने महिलाअधिकारकर्मी बताउँछन्। 'महिलाको नाममा सम्पत्ति भयो भने महिलामाथि हुने हिंसामा कमी आउँछ। महिलाको नाममा सम्पत्ति नहुँदा उनीहरुलाई अपनत्वको भावना नै हुँदैन्,'अधिकारकर्मी सरस्वती नेपालीले भनिन्, 'महिलाको नाममा सम्पत्ति राख्ने क्रम बढेको छ। यसले महिलाको समनताको अधिकार पनि प्राप्त भएको छ।'"
प्रेस स्वतन्त्रतामाथि चुनौती रहेको पत्रकार महासंघको ठहर,"काठमाडौं : नेपाल पत्रकार महासङ्घले संविधानको प्रस्तावनामै पूर्ण प्रेस स्वतन्त्रतालाई सुनिश्चित गरिएको भएता पनि विभिन्न ऐन तथा कानूनमार्फत प्रेस स्वतन्त्रतालाई नियन्त्रण गर्न खोजिनु प्रेस स्वतन्त्रतामाथिकै चुनौती रहेको बताएको छ। विश्व प्रेस स्वतन्त्रताको अवसरमा आज महासङ्घका अध्यक्ष गोविन्द आचार्यले शुभकामना सन्देश दिँदै संविधानमा प्रेस स्वतन्त्रता उल्लेख गरिए पनि गत २०७५ भदौ १ गतेबाट लागू भएको मुलुकी देवानी (संहिता), फौजदारी (संहिता) सम्बन्धी ऐनका विभिन्न दफाले प्रेस स्वतन्त्रतालाई सङ्कुचन पारेको बताएका छन्। उनका अनुसार विसं २०७४ मा सङ्घ, प्रदेश र स्थानीय तहका तीन वटै तहमा स्थायी सरकार निर्माण भएको यस अवस्थामा प्रेस स्वतन्त्रता हननका घटनामा कमी आउनेछन् भने पनि त्यसविपरीत यस वर्ष पनि करीब करीब अघिल्लो वर्ष जति नै प्रेस स्वतन्त्रता हननका घटना हुन पुगेका छन्। महासङ्घले गत वर्षजस्तै यस वर्ष पनि राज्यबाट भएका प्रेस स्वतन्त्रता उल्लङ्घनका घटनामा पत्रकारलाई गिरफ्तार गर्ने घटना बढी भएको जनाएको छ। अध्यक्ष आचार्यका अनुसार महासङ्घको विसं २०७५ मा सञ्चार अनुगमन एकाइमा ६० प्रेस स्वतन्त्रता हनन घटनामा भएका छन्। जसमध्ये ७७ पत्रकार र पाँच सञ्चार संस्था पीडित भएका छन्। महासङ्घले नेपालमा प्रेस स्वतन्त्रता हननका घटनामा मुख्यरूपमा राजनीतिक गतिरोध, आन्दोलन वा द्वन्द्व जारी रहेको अवस्थामा प्रेस र पत्रकारलाई बढी आक्रमण हुने गरेको पाइएको उल्लेख गरिएको छ। प्रेस स्वतन्त्रताका उल्लङ्घनका घटनामध्ये एक पत्रकारको हत्या र एक वेपत्ता भएको महासङ्घका अध्यक्ष आचार्यले जानकारी गराएका छन्। महासङ्घका अनुसार मकवानपुरका सञ्चारकर्मी मनोहर ढकालको कार्यालयबाट घर फर्कदै गर्दा लागुऔषध दुव्र्यसनीबाट हत्या भएको छ। त्यस्तै बाजुराका पत्रकार तेजन खड्का बाजुरास्थित बुढीनन्दा तीर्थस्थलबाट फर्कर्ने क्रममा वेपत्ता भएका छन्। महासङ्घका अनुसार पत्रकार पक्राउका १२ घटना र पत्रकारमाथि दुर्व्यवहारका १२ घटना भएका छन्। त्यसैगरी पत्रकारमाथि धम्की १३, आक्रमण १५ समाचार सङ्कलनमा अवरोधका दुई, समाचार प्रसारण अवरोधका तीन घटना भएका छन्। सञ्चारगृहमा लुटपाटको एउटा घटना महासङ्घको अभिलेखमा छ। विद्युतीय कारोवार ऐन२०६३ अन्तर्गत पत्रकारलाई गिरफ्तार गर्ने घटनाले प्रेस तथा अभिव्यक्ति स्वतन्त्रता सङ्कुचनमा पार्ने काम धेरै भएका छन्, उनले भने, पत्रकारलाई गिरफ्तार गर्ने मात्र होइन, अदालतको आदेशमा रिहा भएका पत्रकारलाई अदालत परिसरबाट बाहिर निस्कँदै गर्दा पुनःगिरफ्तार गर्नेजस्ता प्रेस स्वतन्त्रताविरोधी शैली अभ्यास गरियो। यसैगरी आफ्नै कार्यकक्षमा काम गरिरहेका पत्रकारलाई कार्यकक्षबाटै गिरफ्तार गर्ने क्रमले पनि थप चिन्ता जन्माएको उहाँले बताए। यस वर्ष पत्रकारलाई सरकारी वा सार्वजनिक कार्यक्रमको समाचार सङ्कलन गर्नबाट बञ्चित गर्ने घटना पनि भए, जसले स्वतन्त्र प्रेसको आधारभूत अवधारणामाथि नै आक्रमण भएको महासङ्घको निष्कर्ष निकालेको छ। भोलि नेपाललगायत विश्वभर नै विश्व प्रेस स्वतन्त्रता दिवस मनाइँदैछ। सन् १९९३ मा संयुक्त राष्ट्रसङ्घको साधारणसभाले घोषणा गरेपछि युनेस्कोको आह्वानमा प्रत्येक वर्ष मे ३ का दिन संसारभर विश्व प्रेस स्वतन्त्रता दिवस मनाइँदै आएको छ। विश्व प्रेस स्वतन्त्रता दिवसका अवसरमा यस वर्ष नेपालमा लोकतन्त्र र शान्तिका लागि मिडियाः इन्टरनेटको युगमा पत्रकारिता र निर्वाचन भन्ने नाराका साथ विविध कार्यक्रम तय गरिएको छ।"
यस्तो पनि ! चोरीको पैसाले प्रेमीकालाई ५५ हजारको मोबाइल,"ललितपुर : चोरी आरोपमा सातदोबाटो प्रहरीले एकजनालाई प्रकाउ गरेको छ। वैशाख ५ गते सातदोबाटो चोकमा रहेको सेल्सबेरी डिपार्टमेन्ट स्टोरबाट ८ लाख ८४ हजार चोरी गरेको आरोपमा सिन्धुलीका २८ वर्षीय इन्द्रबहादुर घिसिङ पक्राउ परेका हुन्। महानगरीय प्रहरी वृत्त सातदोबाटोका डीएसपी गौतम मिश्रका अनुसार घिसिङ ललितपुरको मचागलमा बस्दै आएका थिए। चोरीमा संलग्न घिसिङले यसअघि सोही स्टोरमा सुरक्षा गार्डको रुपमा काम गरेको अनुसन्धानबाट खुलेको छ। घिसिङले चोरी गरेको पैसाले प्रेमीकालाई ५५ हजारको मोबाइल उपहार दिएको अनुसन्धानका क्रममा खुलेको डीएसपी मिश्रले जानकारी दिए। वैशाख ५ गते साँझ सेल्सवेरीमा छिरेका घिसिङ चारपाँच घण्टा त्यही लुकेका थिए। मध्यरातसम्म बाथरुममा लुकेका उनले करिब १ः३० बजे सेफमा राखिएको करिब नौ लाख चोरी गरेको अनुसन्धानबाट खुलेको छ। उनले चोरी गर्नु अघि त्यही काम गर्ने महिलाको पोशाक, मास्क र पञ्जा लगाएका थिए। सीसीटीभी फुटेज हेरेर जीउडालका आधारमा उनी पक्राउ परेका हुन्, मिश्रले भने, अनुहार छोपेको र कपडा फेरेकाले उनलाई चिन्न हम्मे परेको थियो। चोरी गरेपछि उनी पोखरा, भक्तपुर, ललितपुरलगायत विभिन्न सहरका होटलमा बसेको देखिन्छ। जिल्ला अदालतबाट म्याद थप गरी उनीमाथि अनुसन्धान भइरहेको डीएसपी गौतमले जानकारी दिए।"
भक्तपुरको रानीपोखरी मौलिक शैलीमै,"भक्तपुर : भक्तपुर नगरपालिकाले वडा नम्बर १ सल्लाघारीस्थित रानीपोखरीको मौलिक शैलीमै पुनर्निर्माण गर्ने भएको छ। भक्तपुर नगरपालिका प्रमुख सुनिल प्रजापतिले प्राप्त पुराना प्रमाणको आधारमा पोखरी पुनर्निर्माण अघि बढाइएको जानकारी दिए। यो पोखरी सेनाअन्तर्गतको सैनिक आवासीय महाविद्यालय परिसरमा छ। सैनिक सुरक्षाभित्र रहेकाले पोखरीमा सर्वसाधारणलाई प्रवेश सहज छैन। भग्नावशेष मात्र बाँकी पोखरीका चारै कुनाका डिल बाँकी छन्। पानी छिपछिपे मात्र छ। चारैतिर झारपातले भरिएको पोखरीको सरसफाइ भक्तपुर नगरपालिकाले गर्दै आएको छ। भक्तपुरका प्रजापति समुदायको देवाली पूजाका कूलदेवतासमेत पोखरी परिसरमा रहेकाले यहाँ बेलामौकामा सरसफाइ हुने गरेको छ तर संरक्षण तथा पुनर्निर्माण गरिएको छैन। नगरपालिकाले काठमाडौंको रानीपोखरी संरक्षणमा सहयोग गरेपछि यहाँको पोखरी पुनर्निर्माण गर्न स्थानीयले दबाब दिन थालेका छन्। सामाजिक सञ्जालमा आफ्नो आङको भैंसी नदेख्ने भक्तपुर नगरपालिकाले काठमाडौंको जुम्रा देख्यो भन्ने टीकाटिप्पणी गरिएका छन्। सामाजिक सञ्जालमा रानीपोखरी सैनिक कब्जाबाट मुक्त गर्न भक्तपुरका जनप्रतिनिधि असफल भएको आरोपसमेत लगाइएको छ। काठमाडौंको रानीपोखरीभन्दा यहाँको पोखरी ४० वर्ष पुरानो हो। पोखरीमा भेटिएको शिलालेखअनुसार नेपाल संवत् ७५० (विसं १६८७) मा भक्तपुरका मल्ल राजा जगज्योतिले पोखरी बनाउन लगाएका थिए। पोखरीको बीचमा नागको मूर्ति र ढुंगाका चार खम्बा ठड्याएर शिवलिंग स्थापना गरेको शिलालेखमा उल्लेख छ। काठमाडौंको पोखरी प्रताप मल्लले नेपाल संवत् ७९० (विसं १७२७) मा बनाउन लगाएका थिए। प्रताप मल्लले नेपाल संवत् ७८३ मा भक्तपुर आक्रमण गर्दा यो पोखरी र त्यहाँका सम्पदामा क्षति पुर्याएको इतिहासविद् बताउँछन्। यही पोखरीमा मुग्ध भएर उनले काठमाडांैमा रानीपोखरी बनाउन लगाएको दाबी गर्ने पनि प्रसस्त छन्। यस्तो ऐतिहासिक पोखरीको पुनर्निर्माण गर्न नगरपालिकाले नापजाँच गरी भेटिएका प्रमाणका आधारमा नक्सांकन भइरहेको प्रमुख प्रजापतिले जानकारी दिए। सैनिक आवासीय महाविद्यालय हेर्ने सेनाका प्रमुख प्रतिनिधिमार्फत सेनाभित्र पोखरी पुनर्निर्माणबारे छलफल भइरहेको उनको भनाइ थियो। रानीपोखरी पुनर्निर्माणमा केही प्राविधिक समस्या छन्, प्रमुख प्रजापतिले भने, तैपनि पोखरीलाई पुनर्जीवन दिने प्रयासमा नगरपालिका अग्रसर रहँदै आएको छ। पोखरीको सफाइ यसैबीच नगरपालिकाले पाक्षिक सरसफाइ अभियानअन्तर्गत आइतबार पोखरीको सरसफाइ गरेको छ। प्रमुख प्रजापतिले स्थानीय चाड देवाली पूजा नजिकिएकाले पोखरी सफा गरिएको जानकारी दिए। सरसफाइमा नगर प्रमुख प्रजापति, उपप्रमुख रजनी जोशी, वडाध्यक्ष तथा जनप्रतिनिधिसँगै पोखरी परिसरमा देवाली पूजा गर्ने प्रजापति समुदायको तः गुठी, थिला गुठी, चुकु गुठी, न्हु गुठी, मारी गुठी र ख्वँर्हे गुठीका गुठीयारलगायत सहभागी थिए। पोखरी सफाइमा पुगेका नेमकिपा अध्यक्ष नारायणमान बिजुक्छेले सम्पदा पुनर्निर्माण र संरक्षणमा अन्यत्रभन्दा भक्तपुरमा व्यवस्थित र उल्लेखनीय भएको बताए। इतिहासविद् भन्छन् भाजु पुखु रानीपोखरीभन्दा ५०० वर्ष पुरानो"
यार्सा टिप्ने सिजनसँगै बाटो निर्माण,मुगु : मुगुम कार्मारोङ गाउँपालिकाका नागरिक आफ्नो पालिकाबाट विनियोजित विकास बजेट खर्चिन जुटेका छन्। यार्सा खोज्ने समय नजिकिएसँगै स्थानीय धमाधम बाटो निर्माणमा लागेका हुन्। मुगुम कार्मारोङ गाउँपालिका१ मुगु र सोही गाउँपालिकाको२ डोल्पु गाउँका पाटन क्षेत्रमा पाइने यार्सा खोजी गर्ने समय नजिकिँदै गर्दा नौ वटै वडाका सर्वसाधारण अहिले गाउँपालिका अध्यक्ष रोजगार कार्यक्रमलगायत विकास निर्माणका योजना सम्पन्न गर्न थालेका हुन्। ६६ लाख अनुदानमा नाक्चे लाग्ना सडकखण्डअन्तर्गत पुलुदेखि सेरोगगाडसम्मको एक हजार ६ सय मिटर गोरेटोबाटो वैशाख १६ गतेदेखि नौ वटै वडाका एक हजार तीन सय घरधुरीका सर्वसाधारण यार्सा संकलन जानुभन्दा पहिले निर्माण सम्पन्न गर्न जुटेको गाउँपालिकाका प्रमुख प्रशासकीय अधिकृत विकास रिजाल शर्माले जानकारी दिए। चीनसँग नाका जोडिएको कर्णाली प्रदेशकै सबैभन्दा छोटो दूरी भएको नाक्चे लाग्ना सडकखण्ड निर्माणका लागि संघीय र प्रदेश सरकार दुवैले वास्ता नगरेपछि गाउँपालिकाको रकम हालेर एक हजार ६ सय मिटर गोरेटो बाटो निर्माण गर्न नौ वटै वडाका नागरिकलाई सहभागी गराइएको गाउँपालिका अध्यक्ष छिरिङ क्याप्ने लामाले बताए। स्थानीयको मुख्य आम्दानी भनेकै यार्सा संकलन र बिक्री वितरण हो। जेठ पहिलो सातादेखि नै सबै नागरिक पाटनमा जाने भएकाले अधिकांश विकासे योजना सम्पन्न गर्न गाउँपालिकाका सबै नागरिकलाई काममा लगाइएको छ। वडामा रहेका योजना पनि सम्झौता गरेर जेठ पहिलो सातासम्म सम्पन्न गर्ने तरखरमा रहेको २ नम्बरका वडाध्यक्ष कार्मा तामाङको भनाइ छ। पाटनमा यार्सा टिप्न विद्यार्थीलाई रोक यार्सागुम्बा संकलन गर्न जेठमा सबै पाटन खुला
भर्ना शुल्क लिँदै सरकारी विद्यालय,"बझाङ : सरकारले सबैका लागि निःशुल्क शिक्षा भने पनि बझाङका सामुदायिक विद्यालयले विभिन्न बहानामा विद्यार्थीबाट चर्को शुल्क लिने गरेका छन्। जिल्लाका सामुदायिक विद्यालयले चर्को शुल्क लिने गरेको अभिभावकबाट पटकपटक जनगुनासो आए पनि कारबाही हुन सकेको छैन। यस वर्षको शैक्षिक सत्र सुरु भएसँगै यहाँका विद्यालयले विविध समस्या देखाउँदै विद्यार्थीबाट गैरकानुनी रूपमा भर्ना शुल्क असुल्ने गरेको पाइएको हो। कक्षा १ देखि १२ सम्म सरकारले निःशुल्क शिक्षा भने पनि जिल्लाका अधिकांश सामुदायिक विद्यालयले कक्षा ६ देखि १० सम्म भर्ना शुल्क, परीक्षा शुल्क, गयल शुल्क, खेलकुद शुल्कलगायत शीर्षकमा रकम असुल्ने गरेका हुन्। तल्कोट गाउँपालिका१ सुनिकोट घर भएका कक्षा ७ मा पढ्ने अशोक ऐडीले भर्ना गर्दा विद्यालयले ३ सय ४० रुपैयाँ शुल्क लिएको गुनासो गरे। उनीजस्तै सुनिकोटका अन्य अभिभावकले पनि बालबालिका भर्ना गर्दा रकम तिर्नुपरेको बताए। सदरमुकाम चैनपुर नजिकै रहेको सत्यवादी मावि भोपुरले समेत भर्ना शुल्क लिएको अभिभावकको गुनासो छ। सत्यवादी माविमा कक्षा ७ मा २ छोरीको भर्ना गर्दा ९ सय ५० र कक्षा १० मा पढ्ने छोराको भर्ना शुल्क ५ सय ५० तिरेको जयपृथ्वी नगरपालिका११ की महिला सदस्य पद्मादेवी सार्कीले बताइन्। सत्यवादी मावि भोपुरका प्रधानाध्यापक रामदत्त उपाध्यायले शैक्षिक सुधारका लागि केही शिक्षक निजीस्रोतबाट राखेको हुँदा विद्यार्थीबाट सहयोगस्वरूप भर्ना रकम लिएको स्विकारे। सत्यवादीमै कक्षा ७ मा भर्ना भएकी विमला वादीले ४ सय ५० रुपैयाँ भर्ना शुल्क तिरेको बताइन्। यस्तै, जालपा माविले पनि भर्ना शुल्क लिएको विद्यालय व्यवस्थापन समितिका सदस्यसमेत रहेका रमेश धामीले बताए। छोरा कक्षा ९ मा अध्ययनरत छ, उसको ३ सय २५ र छोरीको कक्षा ७ मा भर्ना गर्दा ३ सय रुपैयाँ तिरेको हो, उनले भने। विद्यालय व्यवस्थापन समितिमा जानकारीबिनै शिक्षकले मनोमानी भर्ना शुल्क लिने गरेको उनको आरोप छ। उक्त विद्यालयले कक्षा ६, ७ र ८ को ३ सय र कक्षा ९ को ३ सय २५ र १० कक्षामा भर्ना हुने विद्यार्थीबाट ३ सय ५० रुपैयाँ भर्ना शुल्क तोकेको छ। जयपृथ्वी नगरपालिका शिक्षा संयोजक तथा स्रोत व्यक्ति खगेन्द्रप्रसाद जोशील बझाङ जिल्लाका सामुदायिक विद्यालयले निमयविपरीत शुल्क असुल्ने गरेको स्विकारे। बझाङका प्रमुख जिल्ला अधिकारी सुरेश सुनारले जिल्लामा रहेका विभिन्न सामुदायिक विद्यालयले भर्ना शुल्क लिएको जानकारीमा आएको र यस विषयमा जिल्ला शिक्षा समन्वय इकाइसँग शुल्क लिएको फेला परे कारबाही हुने बताए।"
"सिरहामा फस्टाउँदै लागुऔषध कारोबार, एक हप्तामा ४ चार पक्राउ","सिरहा : प्रहरीले सिरहाका तीन स्थानबाट एक हप्तामा चारजनालाई लागुऔषधसहित पक्राउ गरेका छन्। उनीहरुलाई भारतीय बजारबाट लागुऔषध खरिद गरी नेपाल ल्याउँदै गर्दा पक्राउ गरेको हो।पारीको बजारहरुमा लागुऔषध सहजै पाउने भएकोले यो कारोबार फस्टाउँदै गएका छन्।खुला सीमानाको फाइदा उठाउँदै तस्करले भित्र्याएको लागुऔषध पहाडी जिल्लामा समेत पुर्याउने गरेका छन्। सोमबार प्रहरीले चेकजाँचको क्रममा लहानठाढी सडक खण्ड लहान नगरपालिका १९ गाढास्थित आँप बगैँचाबाट दुई जनालाई लागुऔषधसहित पक्राउ गरेको छ। पक्राउ पर्नेमा लहान नगरपालिका ३ का २६ वर्षीय प्रवीणकुमार यादव र सोही नगरपालिका ८ का २९ वर्षीय अर्जुनकुमार महतो रहेको छ। यादवले स७प९३९१ नम्बरको मोटरसाइकल चलाउँदै र महतोले पछाडी बसेर ५ लिटरको प्लाष्टिक ग्यालिनमा लागुऔषध बोकेका थिए। उनीहरुको साथबाट फेनारगन २०१ एम्पुल, डाइजेल्याप २३८ एम्पुल र नोफिन २२० एम्पुल बरामद गरेका छन्। शनिवार(वैशाख १४ गते) सिरहा नगरपालिका १७ स्थित भारतीय सीमा जोडिएकै माडर बजारबाट मिर्चैया नगरपालिका १० का २२ वर्षीय रबिन्द्र कुमार यादव लागुऔषधसहित पक्राउ परे। यादवको साथबाट नाइट्रोभेट २४५ टयाबलेट, नाइट्रोसम ८० टयाबलेट, एसपीएस पाल्कन १६ टयाबलेट, प्याभुन स्पास प्लस ३२ टयाबलेट लागुऔषध र एक थान चाक्कु प्रहरीले बरामद गरेका छ। मंगलबार (वैशाख १० गते) पनि भारतीय सीमा जोडिएको बरियारपट्टि गाउँपालिका ३ बाट सिन्धुलीको दुधौली नगरपालिका ८ का २४ वर्षीय रमेश महतोलाई लागुऔषधसहित पक्राउ गर्यो।उनी भारतीय बजारबाट लागुऔषध खरिद नेपालतर्फ आउँदै गर्दा चेकजाँचको क्रममा पक्राउ गरेको सिरहा प्रहरी प्रवक्ता डिएसपी माधवराज खरेलले बताए।महतोको साथबाट प्रहरीले नोफिन ८० बोतल, डाइजेल्याब ७९ बोतल र फेनारगन ८० बोतल लागुऔषध बरामद गरेका छन्। यति मात्रै होइन, जिल्ला प्रहरी कार्यालय सिरहाका अनुसार चालु आर्थिक वर्षमा हालसम्ममा ७९ वटा लागुऔषध मुद्दामा ८७ जना पक्राउ परेका छन्। पक्राउ पर्नेमा सेवनकर्ता र कारोबारी बढी रहेको छ। उनीहरुको साथबाट ८६८ बोतल डाइलेक्स डिसी, करेक्स डेढ दशमलव चार ग्राम, नाइट्रोसन ५७२ ट्याबलेट, ब्राउन सुगर १७ ग्राम, नाइट्रोभेट ४७६३ टयाबलेट, स्पासफोस ५१८३ ट्याबलेट, फेनागरन ११२४ एम्पुल, रेडबिन ३ बोतल लगायत ठूलो परिमाणको लागुऔषध बरामद भएका छन्। लागुऔषध कारोबारमा सीमापारी देखि पहाडी जिल्लासम्मका युवकको गिरोह सक्रिय रहेको प्रहरी तथ्याकंले देखाउँछ। लागुऔषधका तस्करले भारतीय बजारबाट खरिद गरी मधेश हुँदै पहाडी जिल्लामा पुर्याउने गरेको छ। पहाडी जिल्लामा लागुऔषधको बढी रुपैयाँमा खरिद बिक्री हुने गरेकोले तस्कर यो कारोबार त्यहाँ सम्म पुर्याउने गरेका छन्। पारी(भारत), मधेस र पहाडका युवाहरुको त्रिकोणात्मक सञ्जालले लागुऔषधको कारोबार फैलाइरहेको पाइएको छ। एउटा समूह पारीबाट वारीको सहरसम्म पुर्याउने। अर्को समूह यहाँबाट पहाडी जिल्लाको सहरसम्म पुर्याउने र तेस्रो समुह काठमाण्डौं लगायतका ठूला सहरसम्म लागुऔषध पुर्याउने गरेको प्रहरी स्रोतको भनाई छ। पछिल्लो समय उदयपुरको कटारी, गाइघाटदेखि ओखलढुंगासम्मका युवाहरु लागुऔषध सेवन गर्न सीमापारीको बजारसम्म धाउन थालेको प्रहरी रेकर्डबाट देखिन्छ।उनीहरू बन्दिपुरको कमला बाँध हुँदै भारतको सीमावर्ती जयनगर, चोहर्वासिरहामाडर हुँदै भारतको सीमावर्ती जयनगर, लहानभगवानपुरठाढी हुँदै भारतको सीमावर्ती लौकाहा, जिरोमाइलसुखिपुरबरियारपट्टी हुँदै भारतको सीमावर्ती लदनीया बजार पुगेर लागूऔषध सेवन गर्ने र बोकेर ल्याउने गरेको पाइएको छ। अहिले पूर्वपश्चिम राजमार्गदेखि सीमासम्मको सडक पहुँच पुगिसकेकोले पनि उनीहरूलाई भारतीय बजार पस्न सुगम भएको छ। सीमा र राजमार्ग सडक सञ्जालले जोडिएदेखि अटो रिक्सानै रिजर्भ गरेरसमेत उनीहरु सीमापारि पुग्ने गरेको पाइएको छ। मोटरसाइकल र सार्वजनिक सवारीमा भारतीय बजार पुग्नेको संख्या पनि उल्लेख्य देखिन्छ। सीमा क्षेत्रका एक स्थानीयका अनुसार १५ देखि २५ वर्ष उमेर समूहका ती युवाहरूले यहाँको बजारमा कुनै उपभोग्य सामान किनेका हुँदैनन्। 'वारीका उपभोक्ता (नेपाली) मुख्यतः दैनिक उपभोग्य सामान खरिद गर्नका लागि भारतीय बजार पस्छन्। तर ती युवाहरू भने रित्तै हात पारी पस्छन् र रित्तै हात वारी फर्केको देखिन्छ,' उनले भने। प्रहरीका तथ्याकं अनुसार लागुऔषध कारोबारमा बढी युवाहरु लागेका छन्। १८ देखि २५ वर्ष उमेरका युवाहरु बढी पक्राउ परेको प्रहरी प्रवक्ता खरेलले बताए।बेरोजगार रहेका युवाहरु तस्करको प्रलोभनमा परि यस्तो धन्दामा फस्ने गरेको छ।'क्यास कारोबार' हुने भएकाले यसको सञ्जाल संगठित रुपमै फैलदै गएको सुरक्षा अधिकारीहरू बताउँछन्। प्रहरी एक्लैको प्रयासले लागूऔषधको जग भत्काउन चुनौती छ।यसमा सबै पक्षले सहयोग गर्नुपर्ने प्रहरीको भनाई छ।"
मुहान बगेपछि खानेपानीको हाहाकार,"ओखलढुंगा : सुनकोसी गाउँपालिका६ भुल्केटारमा खहरेले मुहान बगाएपछि खानेपानीको हाहाकार भएको छ। वैशाख १२ गते परेको पानीसँगै आएको खहरेले विद्यालय र गाउँमा वितरण गरिएको पानीको मुहान बगाएपछि खानेपानीको हाहाकार भएको हो। खहरेले ल्याएको पहिरोले पानीको मुहानसमेत सुकेको छ। पहिरोले ५ सय मिटरभन्दा बढी पानीको पाइपसमेत बगाएको छ। मुहान रहेको ठाउँ पहिचान गर्न कठिन हुने गरी खहरे आउँदा खानेपानी अभाव भएको स्थानीय समाजसेवी शम्भु धमलाले बताए। खहरेले भुल्केका ५० परिवार र पाटनदेवी आधारभूत विद्यालयमा ल्याइएको खानेपानीको मुहान बगाएको उनले जानकारी दिए। गाउँमा ल्याएको पानीको मुहान बगेपछि गाईवस्तुलाई खुवाउन समेत पानीको पाउन छाडिएको स्थानीयले बताए। विद्यालयमा घरबाटै पानी बोकेर जानुपर्ने अवस्था छ। कक्षा ८ सम्म सञ्चालनमा रहेको विद्यालयको खेल मैदान र पानी बगाएपछि समस्या थपिएको विद्यालय व्यवस्थापन समितिका अध्यक्षसमेत रहेका धमलाको भनाइ छ। उनका अनुसार वर्षासँगै गएको पहिरो खहरे बनेर आएपछि भुल्केटार र विद्यालयमा ल्याइएको खानेपानीको मुहान, पाइप समेत बगाएको थियो। खहरेले पानीको मुहान बगाएपछि काकाकुल बनेको भुल्के गाउँ पानी अभाव भएको एक साता बिते पनि स्थानीय सरकारले चासो नदिएको उपभोक्ताको गुनासो छ। गाउँपालिका अध्यक्ष रुद्रप्रसाद अधिकारीले वडाध्यक्षलाई समस्या पहिचान गरेर काम गर्न निर्देशन दिएको बताए। उनले भने, पहिरो गएर पानीको समस्या भएको सुनेको छु। वडाध्यक्षमार्फत बुझेर समाधानको पहल हुन्छ। भुल्केमा भूकम्पले चर्केको पहाडमा पानी पर्दा ठूलो पहिरो गएको छ। त्यही पहिरोका कारण खानेपानीको मुहान सुकेको स्थानीयले बताएका छन्।"
"थला पर्दै गुठी, सरकारले नै तिरेन मुआब्जा","काठमाडौं : सरकारले १६ अर्ब २३ करोड रुपैयाँ नतिर्दा गुठी संस्थान धराशयी बन्न पुगेको छ। गुठीको सयौं बिघा गुठी ओगटिरहेका सरकारी र निजी संस्थाले मुआब्जा नतिर्दा संस्थान ठूलो आर्थिक नोक्सानीमा परेको छ। सरकारी कार्यालयको यति धेरै बक्यौता भएपछि गुठी जग्गाको कुत र मालपोत तिर्ने प्रवृत्तिमा कमी आएको छ। जबरजस्ती अतिक्रमण गरेर गुठी जग्गा हडप्ने क्रम बढेको छ। मन्त्रिपरिषद्बाटै संस्थानलाई रकम उपलब्ध गराउने गरी भएका निर्णय कार्यान्वयन भएका छैनन्। बक्यौता रकम नपाउँदा गुठीबाट सञ्चालन हुने पर्वपूजा, जात्रामेला र सम्पदा संरक्षण प्रभावित भएको संस्थानका प्रवक्ता सरोज थपलियाले बताए। जनकपुरका सरकारी कार्यालयले सबैभन्दा धेरै बक्यौता तिर्न बाँकी छ। ती कार्यालयको साढे १४ अर्ब रुपैयाँ बक्यौता रहेको महालेखा परीक्षकको प्रतिवेदनमा उल्लेख छ। २९ कार्यालयले ६४ रोपनी ७ आना १४ पैसा १ दाम गुठी जग्गा उपयोग गरेका छन्। भूमिव्यवस्था, सहकारी तथा गरिबी निवारण मन्त्रालयले जनकपुरमा भएको गुठी जग्गा अतिक्रमणबारे छानबिन गर्न समिति बनाएको थियो। समितिले प्रतिवेदन बनाएर मन्त्रालयमा बुझाइसकेको छ। संस्थानको स्वीकृतिबेगर अन्य निकाय वा व्यक्तिले गुठी जग्गाको उपयोग गर्नु हुँदैन। तर जनकपुरका सरकारी कार्यालय, व्यक्ति, संस्था वा निकायले संस्थानको स्वीकृतिबिना जग्गा उपयोग गरिरहेका छन्। प्रतिवेदनअनुसार जनकपुरका २९ कार्यालय ६४ रोपनी ७ आना जग्गामा गुठी संस्थानको स्वीकृतिबेगर सञ्चालनमा छन्। त्यस्ता जग्गाको हिसाब गर्दा अर्बौ रुपैयाँ संस्थानलाई बुझाउनुपर्ने प्रतिवेदनमा उल्लेख छ। संस्थानको प्रमुख आयस्रोत मुआब्जा, क्षतिपूर्ति र बहाल नपाउँदा संस्थानको आम्दानी घटेको छ। यस्तै गुठीको स्थायित्व चुनौतीपूर्ण बनेको प्रतिवेदनमा उल्लेख छ। जनकपुरमै गुठीको १० हजार बिघा जग्गा अतिक्रमित छ। जिल्ला अदालत धनुषाले ९ करोड ५४ लाख ३५ हजार ६२५, जिल्ला प्रहरी कार्यालय धनुषाले ९ लाख ६२ हजार ६०७ मुआब्जा तिर्न बाँकी रहेको प्रतिवेदनमा उल्लेख छ। चरण परीक्षण तथा बिउ वृद्धि फारामले २ करोड ९३ लाख २४ हजार ४४८, कृषि विकास शाखा धनुषाले ११ लाख ६२ हजार २३६, खाद्य तथा कृषि बजार सेवा शाखाले ३ लाख ७३ हजार ५२० र पशु विकास तथा पशु स्वास्थ्य सेवाले ११ लाख ९६ हजार ४१४ रुपैयाँ तिर्न बाँकी छ। मन्त्रिपरिषद्बाटै संस्थानलाई रकम उपलब्ध गराउने निर्णय कार्यान्वयन भएका छैनन्। बक्यौता रकम नपाउँदा गुठीबाट सञ्चालन हुने पर्वपूजा, जात्रामेला र सम्पदा संरक्षण प्रभावित भयो। सरोज थपलिया, प्रवक्ता गुठी संस्थान यस्तै जिल्ला सिँचाइ कार्यालय धनुषा हर्दिनाथ सिँचाइ सेवा ले ८ लाख ५८ हजार ७७४, नेपाल परिवार नियोजन संघले १ लाख ४५ हजार ९६३, अञ्चल प्रहरी कार्यालय हाल क्षेत्रीय प्रहरी एकाइले ४५ लाख ५६ हजार ५७६, सार्वजनिक निर्माण शाखा आवास तथा सहरी विकास कार्यालयले २० लाख ३८ हजार ९२७, महिला विकास सेवा केन्दले ४४ हजार २९८, राष्ट्रिय समाचार समितिले ६५ हजार १४१, नेपाल राष्ट्र बैंकले १४ लाख ४७ हजार ७० बुझाएका छैनन्। जनकपुरका अधिकांश सरकारी र संघसंस्थाका कार्यालय गुठीकै जग्गामा छन्। ती कुनै कार्यालयले गुठीलाई भूबहाल तिरेका छैनन्। जनकपुरको गुठी रैतान नम्बरी जग्गाको मालपोत छुट दिएको रकम नेपाल सरकारबाट शोधभर्ना प्राप्त हुनुपर्ने २ करोड ५० लाख छ। विष्णुमती लिंक रोडको मुआब्जा प्राप्त हुनुपर्ने बाँकी ३१ लाख ११ हजार छ। धोबीखोला पुल गुठीको २ रोपनी जग्गा अधिग्रहण भएको मुआब्जा रकम १ करोड छ। आव २०७५७६ मा महानगरीय प्रहरी वृत्ति सोह्रखुट्टेले प्रयोग गरेको जग्गा मुआब्जाबापत १२ करोड ३१ लाख ७२ हजार गुठीलाई तिर्नुपर्नेछ। आव २०७४७५ सम्मको कालीगण्डकी जलविद्युत् परियोजनाका लागि गुठी जग्गा अधिग्रहण भई मुआब्जा पाउनुपर्ने रकम १७ लाख २६ हजार छ। गणतन्त्र स्मारक बनाउन सरकारले नन्दीकेशर गुठी नक्सालको १९ रोपनी ३ आना २ पैसा ३ दाम जग्गा उपभोग गरेको छ। तर गुठीले मुआब्जा पाएको छैन। मुआब्जाका लागि पटकपटक अनुरोध गरे पनि अहिलेसम्म नआएको संस्थानका प्रवक्ता थपलियाले बताए। पत्राचार गर्दागर्दा थाकिसकियो, पैसा कति आउन बाँकी छ त्यो पनि अपटेड गर्न सकेका छैनौं, उनले भने। प्रवक्ता थपलियाले सरकारबाट ३५ अर्बभन्दा बढी लिनुपर्ने बताए। जग्गा खोज्न आयोग बन्दै देशभरका सरकारी तथा सार्वजनिक जग्गा अतिक्रमणको खोजबिनअनुसन्धान गर्न पूर्वन्यायाधीशको अध्यक्षतामा पाँच सदस्यीय शक्तिशाली आयोग बन्ने भएको छ। आयोग गठन कार्य अन्तिम चरणमा पुगेको छ। भूमिव्यवस्था, सहकारी तथा गरिबी निवारण मन्त्रालय र गृह मन्त्रालयले तयार पारेको आयोग गठनसम्बन्धी प्रस्ताव अर्थ मन्त्रालयको स्वीकृतिपछि प्रधानमन्त्री तथा मन्त्रिपरिषद् कार्यालयमा पुगेको छ। आयोग अध्यक्षलाई विशिष्ट श्रेणीको सेवासुविधा उपलब्ध गराउने प्रस्ताव छ। विज्ञका तर्फबाट सदस्य रहने व्यवस्था प्रस्तावित गरिएको छ। उनीहरुलाई प्रथम श्रेणीको सेवासुविधा उपलब्ध गराइनेछ। भूमिव्यवस्था मन्त्रालयका सहसचिव आयोगको सदस्यसचिव हुनेछन्। राणाकालीन ६ दरबारसहित अतिक्रमण भएको देशभरका सरकारी तथा सार्वजनिक, गुठी जग्गा खोजबिन गर्न आयोग गठन गर्न लागिएको हो। अतिक्रमणको चपेटामा गुठी गुठीको १७ बिघा जग्गा ओगटियो मुठीमा गुठी : जनकपुरमा मठमन्दिरका अर्बौंका जमिन गायब पशुपतिमा गुठीको गोलमाल गुठीमा मुद्दैमुद्दा अख्तियार तातेपछि गुठीका जग्गा खोज्न मन्त्रालयको समिति गुठीको करोडौंको जग्गामा भूमाफियाको चलखेल मालपोतको संलग्नतामा गुठीको जग्गा बिक्री"
बसले ठक्कर दिँदा पैदल यात्रीको मृत्यु,इटहरी : इटहरी ५ मा बसले ठक्कर दिँदा पैदल यात्रीको मृत्यु भएको छ। पश्चिमबाट पूर्वतर्फ जाँदै गरेको ना ६ ख ६६३१ नम्बरको बसले बिहीबार बिहान इटहरी८ का ७२ वर्षीया धनबहादुर भण्डारीलाई ठक्कर दिएको हो । उनको उपचारको लागि लैजादै गर्दा बाटोमा नै मृत्यु भएको प्रदेश एक ट्राफिक प्रहरी कार्यालय इटहरीले जनाएको छ।
"न कर्मचारी छन्, न संरचना","काठमाडौं : आइतबार मध्याह्न सानोठिमीस्थित परीक्षा नियन्त्रण कार्यालयमा सेवाग्राहीको समूह भुइँतलाको झ्यालमा लामबद्ध थियो। कोठाभित्रका कर्मचारीतर्फ मुन्टो तन्काउँदै एकथरी सेवाग्राही भन्दै थिए, सर मेरो प्रमाणपत्रमा जन्ममिति बिग्रेको छ, कसरी सच्याउने ? सेवाग्राहीको अर्को समूह पनि कर्मचारीसँग रिस्सिँदै थियो, हाम्रो चारित्रिक प्रमाणपत्र र मार्कसिटको ठेगाना फरक पर्यो। यस्तो गल्ती कसरी आयो ? कर्मचारीलाई भने सेवाग्राहीको प्रश्नको जवाफ फर्काउन भ्याईनभ्याई थियो। प्रश्नको जवाफ फर्काउनुपर्ने देखि लाइनमै बसेका अन्य सेवाग्राहीको काम पनि तोकिएको समयमै गर्नुपर्ने बाध्यता उनीहरूमा थियो कर्मचारीले कार्यालयको ढोका खोल्नेबित्तिकै सेवाग्राही त्यतैतिर दौडिन्थे। राष्ट्रिय परीक्षा बोर्ड सानाेठिमीमा शैक्षिक प्रमाणपत्र लिन फारम भर्दै विद्यार्थी । कर्मचारी अत्यन्त कम हुँदा काम गर्न निकै सकस देखिन्थ्यो। त्यहाँ कर्मचारी अभाव मात्र थिएन, भएका संरचनाको उचित जतन नहुँदा प्रयोग गर्नै नमिल्ने अवस्थामा पुगिसकेका थिए। शौचालयदेखि भवनभित्रका गोदाम माकुराको जालोले जेलेको छ। ८६ वर्ष पुरानो एसइइ (विगतमा एसएलसी) को सम्पूर्ण दस्ताबेज यही कार्यालयमा छ। कानुन र कागजमा यो कार्यालय गत वर्षदेखि बन्द भइसकेको छ। काम भने यतैबाट भइरहेको छ। शिक्षा ऐनले कक्षा १२ सम्मलाई विद्यालय शिक्षामा गाभेको छ। त्यसपछि कक्षा १२ सम्मको परीक्षा सञ्चालन तथा नतिजा प्रकाशनको दायित्व राष्ट्रिय परीक्षा बोर्डमा गयो। कानुनअनुसार एसईई पनि बोर्डबाटै सञ्चालन गर्नुपर्छ। बोर्डको संरचना पूर्ण नभएका कारण कागजमा अवैध भए पनि काम भने पुरानै शैलीमा भइरहेको छ। जसकारण परीक्षा नियन्त्रण कार्यालय अहिले यता न उताको बनेको छ। परीक्षा सञ्चालन र नतिजा प्रकाशन गर्ने जिम्मेवारी बोकेको कार्यालयमा गत वर्षसम्म ६४ जना कर्मचारी थिए। तर, अहिले अस्थायी र करारका समेत गरेर ३१ जना मात्र कर्मचारी कार्यरत छन्। परीक्षा नियन्त्रक विष्णु अधिकारीसँग कुरा गर्दैगर्दा पर्वतका एक सेवाग्राही कार्यकक्षमा आइपुगे। आफ्नो स्कुलका धेरै विद्यार्थीको मार्कसिटमा गाउँपालिकाको नाम फरक परेको गुनासो उनको थियो। गुनासो सुनेपछि अधिकारीले उनलाई भुइँतलामा गएर काम सल्टाउन निर्देशन दिए। ती सेवाग्राही खुरुक्क फर्किए। तलका कर्मचारीबाट पूरा काम हुन नसकेपछि उनी अधिकारीकै कार्यकक्षमा आए। त्यसपछि अधिकारीले फेरि अर्को कर्मचारीको नाम लिएर उनैलाई भेट्न जानू काम हुन्छ भनेर पठाइदिए। कार्यालयमा एसएलसीको प्रतिलिपि लिन आउने, सरकारी कार्यालयमा रोजगारीका लागि आवेदन दिएका व्यक्तिको प्रमाणपत्र प्रमाणित (भेरिफिकेसन) गराउने र प्रमाणपत्रमा देखिने त्रुटि (नाम, थर, जन्ममिति, ठेगाना) सच्याउनेको भीड हुन्छ। पछिल्लो समय एसएलसी उत्तीर्णको संख्या बढेसँगै त्रुटि सच्याउन आउने बढेका छन्। टोली एक, जिम्मेवारी चार शाखा पर्याप्त जनशक्ति हुँदा हरेक शाखामा कर्मचारी पुग्थे। शाखाअनुसार कार्य सम्पादन छिटो हुन्थ्यो। अहिले सबै शाखाको काम सक्न सीमित कर्मचारीलाई साह्रै कठिन छ। परीक्षा नियन्त्रक अधिकारीका अनुसार एउटा टोलीलाई तीनचारवटा शाखाका जिम्मेवारी दिएर काम भइरहेको छ। यहाँ सधैंजसो कामको चाप भइरहन्छ। यही भएर कर्मचारी अधिकांश समय बिहानदेखि नै कार्यालय आउँछन्। अहिले त बिहान उज्यालो भएदेखि रात नपर्दासम्म कर्मचारी यतै हुन्छन्। जिम्मेवारी बोकेपछि काम गर्नै पर्यो, अधिकारी भन्छन्। कुनै बेला एकै कर्मचारीले दिनमा ६० वटासम्म प्रमाणपत्रको प्रतिलिपि लेखेर सेवाग्राहीलाई दिएको अधिकारीले बताए। दुर्गन्धित शौचालय कार्यालयको मुख्य भवन नजिकैका टहरामा महिला र पुरुषका लागि छुट्टाछुट्टै शौचालय छ। तर, दुवै शौचालय प्रयोग गर्नयोग्य छैनन्। शौचालय माकुराको जालोले भरिएको छ। पिसाब बगेर भुइँ चिप्लो छ। डुङडुङती गन्हाइरहेको छ। जुत्ताचप्पल जे लाएर गए पनि भिज्ने अवस्था छ। सरसफाइ छैन। किन यस्तो भयो त ? जवाफ उही आउँछ, कर्मचारी अभाव। कार्यालय परिसरमा पर्याप्त जग्गा भए पनि सदुपयोग भएको छैन। भवन जीर्ण छन्। अधिकारी भन्छन्, हामी त खेताला कर्मचारीजस्तै भएका छौं। बन्द भइसकेको कार्यालयमा आएर काम गरिरहेका छौं। कुन दिन घर (मन्त्रालय) फर्कनुपर्ने हो थाहा छैन। पेटी ठेकेदारजस्ता भयौं पनिकाले मन्त्रालयबाट काजमा खटिएका र राष्ट्रिय परीक्षा बोर्डका केही कर्मचारीबाट यसपटक एसईई परीक्षा सञ्चालन गर्यो। परीक्षा बोर्डको काम आफूहरूले गरिदिएको कर्मचारी बताउँछन्। उनीहरू भन्छन्, परीक्षा बोर्ड मूल ठेकेदार हो। सीमित कामका लागि आएकाले हामी पेटी ठेकेदार हौं। अहिले मुलुकभरका ६० वटा केन्द्रमा एसईई उत्तरपुस्तिका परीक्षण भइरहेको छ। तर, त्यहाँ पनि कर्मचारी अभावमा काम राम्रोसँग हुन सकेको छैन। जिल्लामा रहने शिक्षा विकास तथा समन्वय एकाइले ती केन्द्रको समन्वय गर्नुपर्ने हुन्छ। अधिकांश जिल्लामा दरबन्दीअनुसार कर्मचारी छैनन्। कतै एकाइ प्रमुख छैनन्, कतै उनका मातहतमा काम गर्ने कर्मचारी आएका छैनन्। कुनै जिल्लामा त एकजना नायब सुब्बाको भरमा हजारांै उत्तरपुस्तिका गोदाममा राखिएका छन्। तिनको व्यवस्थापन कसरी गर्ने भन्ने चुनौती थपिएको छ, अधिकारी भन्छन्। अर्को वर्षको परीक्षाको तयारी गर्ने बेला भइसकेको छ। तर, कसले परीक्षा चलाउने (परीक्षा बोर्डले कि अहिलेकै संरचनाले) भन्ने अन्योल छ। यही गुनासो लिएर एक साताअघि शिक्षा विज्ञान तथा प्रविधि मन्त्रालय जाँदा कसैले पनि स्पष्ट जवाफ दिन सकेनन्। सात दिन पर्खाउँछ सीटीईभीटी प्राविधिक शिक्षा तथा व्यावसायिक तालिम परिषद् (सीटीईभीटी) को परीक्षा नियन्त्रण कार्यालयमा बिहान १० नबज्दै विद्यार्थी पुगेका थिए। टीएसएलसीको प्रमाणपत्र लिने विद्यार्थीको साढे १० सम्म लामै लाइन भयो। तीनवटै काउन्टरमा विद्यार्थीको लाइन लाग्यो। प्रमाणपत्र लिन आउने अधिकांश विद्यार्थी काठमाडौं बाहिरका थिए। राष्ट्रिय वाणिज्य बंैकको काउन्टर त्यहाँ भएकाले पैसा तिर्न सहज छ। काउन्टरमा पैसा तिरेर सबै कागजात बझाएपछि कम्तीमा ७ दिनमा प्रमाणपत्र विद्यार्थीको हात पर्छ। केही सेवाग्राही सामानको झोलासहित पुगेका थिए। सात दिन पर्खनुपर्ने भएपछि उनीहरू तनावमा देखिन्थे। सिरहाबाट आएका एक विद्यार्थीले भने, प्रमाणपत्र विद्यालयमै पठाउने व्यवस्था भए हामीले काठमाडौं आउने दुःख त बेहोर्नु पर्दैनथ्यो। एउटा प्रमाणपत्र लिन आउँदा हजारौं खर्च हुने उनले बताए। प्रमाणपत्र लिने प्रक्रिया खासै झन्झटिलो नभए पनि धेरै समय लाग्दा सास्ती व्यहोर्नुपरेको उनले बताए। सबै प्रक्रिया पुर्यायो भने सात दिनमा पाइन्छ तर हामी काठमाडौंबाहिरबाट आउनेलाई यो गाह्रो हुँदो रहेछ, उनले भने। हेटौंडाबाट आएका ३ छात्रा र २ छात्रा कता जाने के र गर्ने भन्ने अलमलमा थिए। कोहीचाहिँ बालबच्चासहित आएका थिए। प्रमाणपत्र पनि लिने र परिवारसँग घुम्ने उद्देश्य थियो उनीहरूको। कोहीकोही त सात दिनसम्म कता घुम्ने भनेर योजनासमेत बनाइरहेका थिए। छैन नागरिक बडापत्र कार्यालयबाहिर नागरिक बडापत्र राखिएको थियो। केही सूचना काउन्टरमा टाँसिएका छन्। तर, सबै च्यातचुत थिए। केके चाहिन्छ भन्दै एकअर्कामा विद्यार्थीले सोधखोज गरिरहेका देखिन्थे। परीक्षा नियन्त्रण कार्यालयको गेटमा प्रहरी तैनाथ थिए। प्रहरीले जोकेहीलाई भित्र जान दिँदैन। बाहिरबाट कागज बुझाएर फर्कनुपर्छ। शौचालय फोहोर छ। पानी छैन। कार्यालय परिसरमा पिउने पानीको व्यवस्था छैन। एक विद्यार्थीले भने, तिर्खा लाग्यो, पानी खान कहाँ जाने ? काउन्टरअगाडि कागजका टुक्रा जताततै थिए। डस्टबिन राखिए पनि प्रयोग गरिएको छैन। तस्बिरहरु : दिपेन श्रेष्ठ"
मच्छिन्द्रनाथसँगै हिँड्छन् मीननाथ,"ललितपुर : सबैभन्दा लामो जात्रा हो मछिन्द्रनाथको जात्रा। पुल्चोकमा धमाधम रथ तयार भइरहेको छ। फलामको एउटै कीला पनि प्रयोग गर्न पाइँदैन। त्यसैले यँँवाल समुदाय बेतडोरीले रथ बाँधिरहेका छन्। सोमबार पांग्रा जोडियो। मच्छिन्द्रनाथको अनुहारको सिंगारपटार सुरु भइसकेको छ। २२ गतेसम्म सबै काम सकिनुपर्छ। मच्छिन्द्रनाथलाई २२ गते रथमा राखिन्छ। २५ गते रथ तान्न सुरु हुन्छ। मच्छिन्द्रनाथको रथसँग अर्को रथ पनि रहन्छ, मीननाथको। उनी मच्छिन्द्रनाथका बुवा हुन्। उनको रथ अलि सानो र होचो छ। दुवैको रथ सँगसँगै देखिनुको पछाडि रमाइलो किंवदन्ती छ। ०२४ सालदेखि मच्छिन्द्रनाथको रथ बनाउनमा संलग्न रहँदै आएका दिलकुमार बाराहीले यस्तो किंवदन्ती सुनाए। किंवदन्तीअनुसार परापूर्वकालमा १२ वटा रथजात्रा हुन्थे। त्यसका लागि १२ वटै रथ बनाउनु पथ्र्यो। रथ बनाउन जटिल भएपछि सबै जात्रा मच्छिन्द्रनाथमा समावेस गर्ने कुरा उठ्यो। अरु सबैले माने पनि मीननाथले मानेनन्। मीननाथको जात्रा मच्छिन्द्रनाथको भन्दा पुरानो भएकाले उनी समावेश हुन नमानेको कथन छ। त्यसपछि मीननाथ र मच्छिन्द्रनाथको जात्रा सँगसँगै गर्ने परम्परा रह्यो। मीननाथको जात्रा लिच्छवीकालदेखि चलिआएको मानिन्छ। गुठी संस्थान ललितपुरका प्रमुख शैलेन्द्र पौडेलका अनुसार मच्छिन्द्रनाथको जात्रा राजा नरेन्द्रदेवले चलाएका हुन्। उनको जानकारीमा मच्छिन्द्रनाथको जात्रा चलाउन सरकारले ५० लाख रुपैयाँ बजेट दिँदै आएको छ। मीननाथको रथ टंगाल टोलमा निर्माण हुन्छ। तर मच्छिन्द्रनाथको लगनखेलस्थित मच्छिन्द्र बहालमा। दुवै रथ निर्माणमा विभिन्न विधि पूरा गर्नुपर्छ। तर मीननाथको रथ बनाउन धेरै समय लाग्दैन। रथको उचाइ करिब ४८ फिट हुन्छ। एकादशीका दिन बिहान रथ बनाउन थालिन्छ। चतुर्दशीमा तला राखेर पूजा गर्नुपर्छ। करीब एक सातामा सबै काम सकिन्छ। तर मच्छिन्द्रनाथको रथ बनाउन वैशाख ७ मा सुरु गरेर २२ गतेसम्म लाग्छ। रथको उचाइ करिब ६० फिट हुने बाराहीको भनाइ छ। रथ बनिसकेपछि २५ गते मच्छिन्द्रनाथलाई पुल्चोकस्थित ललितपुर महानगरपालिकाको भवन अगाडि पुर्याइन्छ। त्यहाँबाट अगाडि जान मीननाथ लिन आउनैपर्ने हुन्छ, दिलकुमारले भने, त्यसपछि मीननाथ अघिअघि, मच्छिन्द्र्रनाथ पछिपछि लाग्छन्। गाबहालसम्म यसरी नै पुर्याइन्छ। तर गाबहालबाट सुन्धारा जाँदा मीननाथ पछिपछि आउँछन्। परम्परादेखि यो चलन यथावत् छ। फेरि सुन्धारा पुगेपछि लगनखेल जाँदा मीननाथले बाटो छेक्छन्। लगनखेलबाट जाउलाखेल जाँदा भने साइत जुराउनुपर्छ। यी दुवै जात्राका लागि बाराही समुदायले काठका काम गर्छन्। मीननाथको रथ २ दिनमा तयार हुन्छ, दिलकुमारले भने, मच्छिन्द्रनाथ तयारी गर्न महिनौं लाग्छ। जात्रा सकिएपछि मीननाथलाई जाउलाखेलबाट रथ तान्दै टंगाल पुर्याउनुपर्ने हुन्छ। रथबाट देउता निकाल्न मिल्दैन। तर मच्छिन्द्रनाथको देउता निकालेर बुङमती लगिन्छ।"
सीमाबाट भित्रिन्छन् प्रतिबन्धित औषधि,"बिर्तामोड : झापाको दक्षिणी नाका कचनकवल१ स्थित कुटीबाट नेपालतर्फ ल्याइँदै गरेको २२ लाख मूल्य बराबरको अवैध औषधि प्रहरीले चैत १६ गते बरामद गरेको थियो। भारत जंगपुरी दिल्ली घर भई काठमाडौं जोरपाटी बस्ने फुन्चोक लामा, झापाकै बाह्रदशी गाउँपालिका४ बस्ने सम्दान हुसेन, इतियाज आलम र ताहिर आलम औषधिसहित पक्राउ पनि परे। त्यसको केही दिन बित्न नपाउँदै सशस्त्र प्रहरीले दक्षिणी क्षेत्रबाटै एक लाख रुपैयाँ बराबरको एलोपेथिक औषधिसहित दुई जनालाई पक्राउ गर्यो। भारतबाट नेपालतर्फ आउँदै गरेको अवस्थामा कचनकवल३ बगानस्थित नेपालभारत मुख्य सीमास्तम्भ नम्बर १२२ बाट १०० मिटर उत्तरतर्फ सवारीसाधन चेकजाँच क्रममा अवैध औषधि फेला परेको हो। त्यस क्रममा ५ सय फाइल अर्थात् १५ हजार क्याप्सुल ट्रामाडोल हाइड्रो क्लोराइड नामक प्रतिबन्धित औषधि फेला परेको सशस्त्र प्रहरीले जानकारी दियो। सशस्त्र प्रहरी बल बोर्डर आउट पोस्ट केचनाबाट खटिएको टोलीले भारतीय ब्रान्डका ट्रामाडोल हाइड्रो क्लोराइड नामक प्रतिबन्धित औषधिसहित हल्दिवारी गाउँपालिका४ का जितबहादुर राजवंशी र विर्तामोड नगरपालिका५ का राजेन्द्र लिम्बूलाई पक्राउ गरेको थियो। उनीहरू लामो समयदेखि प्रतिबन्धित औषधि भारतबाट नेपालतर्फ ओसारपसारमा संलग्न रहेको प्रहरीको भनाइ छ। ०७५ मंसिर १७ गते पनि अर्जुनधारा नगरपालिकामा सञ्चालित एक औषधि पसलमा अनुगमन गर्दा नेपालमा प्रतिबन्धित औषधि फेला परेको थियो। भारतबाट ल्याएर बिक्रीवितरणका लागि राखिएको उक्त औषधि नेपालमा लागुऔषधका रूपमा प्रयोग हुने भएकाले अनुगमन टोलीले जफत गर्यो। उक्त पसलमा अधिकांश अवैध औषधि भारतबाट ल्याएर बिक्री गरेको पाइएको थियो। अवैध औषधि नेपाल भित्र्याउन ठूलै गिरोह सक्रिय रहेको प्रहरीको दाबी छ। यी घटनाले नेपालमा प्रतिबन्धित भारतीय ब्रान्डका औषधि दक्षिणी झापाका सीमावर्ती नाकाबाट भित्र्याउने र नेपालका विभिन्न औषधि पसलमा खुलेआम बिक्री हुने गरेको रहस्य खोलेको छ। यस्ता अवैध औषधि नेपाल भित्र्याउन ठूलै गिरोह सक्रिय रहेको प्रहरीको दाबी छ। भारतबाट यौनवद्र्धक, दुखाइ कम गर्नेसहित विभिन्न ब्रान्डका आयुर्वेदिक र एलोपेथिक औषधि नेपाल भित्रिने गरेको देखिएको छ। बरामद गरिएका औषधि सबै नेपालमा प्रतिबन्धित हुन्। ब्रेस्ट्रिम आयल तेल, वरलिस्टयाट क्याप्सुल ई एस पी वरलिम्याक्स क्याप्सुल, फ्लोमिस्ट नसल स्प्रे, कारेपरोष्ट, अमाग्रा, जुरीग, पी फोर्स, मेडासलिक स्किन साइन, इलोसन इएचटी नामक नेपालमा प्रतिबन्धित औषधि अवैध रूपमा भारतबाट विभिन्न नाका प्रयोग गरेर ल्याइने गरेको झापा प्रहरीका प्रवक्ता डीएसपी महेन्द्र श्रेष्ठले बताए। खुला सिमाना धेरै भएको र झापामा बढी औषधि पसल र अस्पताल भएकाले भारतीय औषधि खुलेआम भित्र्याउने गरिएको छ, उनले भने। सशस्त्र प्रहरी निरीक्षक मानबहादुर कटुवालले अवैध औषधिसहित पक्राउ परेका व्यक्ति औषधिका व्यावसायिक तस्कर भएको बताए। उनीहरूले विभिन्न नाकाबाट मारुती भ्यान र मोटरसाइकल प्रयोग गर्दै नेपालमा लागुऔषधसहित प्रतिबन्धित औषधि भारतबाट ल्याउने गरेको उनको भनाइ छ। त्यस्ता औषधिसहित पक्राउ पर्नेलाई प्रहरीले बुझाएपछि औषधि व्यवस्था विभाग क्षेत्रीय कार्यालय विराटनगरले अदालतमा मुद्दा दर्ता गरेर कारबाही अघि बढाउने गरेको छ। नेपालका औषधि पसल तथा ५० शड्ढयामाथिका अस्पतालले भारतीय ब्रान्डका औषधि प्रयोग गर्न थालेको र त्यस्ता अस्पतालले भारतीय औषधि मगाउने गरेको बयान पक्राउ परेकाहरूले दिने गरेका छन्। नेपाल सरकार र औषधि व्यवस्था विभागको अनुमतिबिना प्रतिबन्धित औषधि ल्याउन नपाउने भए पनि तस्करीमार्फत भारतीय ब्रान्डका औषधि नेपाल भित्र्याउने गरिएको प्रहरीको भनाइ छ।"
केन्द्राध्यक्ष परिवर्तन गर्न पत्राचार,"बिर्तामोड : झापाको अर्जुनधारा नगरपालिका६ स्थित लक्ष्मी माविमा जारी कक्षा १२ को परीक्षामा केन्द्राध्यक्ष परिवर्तन गर्न नगरपालिकाले शिक्षा विकास तथा समन्वय एकाई झापालाई पत्राचार गरेको छ। केन्द्राध्यक्ष वीरेन्द्रप्रसाद गुप्तालाई हटाउन पत्राचार गरिएको नगरपालिकाका प्रमुख प्रशासकीय अधिकृत पंकज भुर्तेलले जानकारी दिए। गुप्ता सोही विद्यालयका प्रधानाध्यापक हुन्। आफ्नै सहायक प्रधानाध्यापक घनश्याम डाँगीलाई त्यही विद्यालयको केन्द्रमा परीक्षा दिने व्यवस्था मिलाउनुको साथै यस अघिका परीक्षामा समेत लापरवाही गरेकाले केन्द्राध्यक्ष परिवर्तन गर्न पत्राचार गरिएको र वोधार्थ जिल्ला प्रशासन कार्यालय र जिल्ला समन्वय समिति झापामा दिएको अधिकृत भुर्तेलले बताए। सहायक प्रधानाध्यापक डाँगीले यस वर्षको कक्षा १२ को परीक्षा आफूले अध्यापन गर्दै आएको लक्ष्मी मावि परीक्षा केन्द्रबाट दिने गरी अर्जुनधारास्थित शनिश्चरे माविमा परीक्षा फारम भरेका थिए। सो जानकारी परीक्षाको पहिलो दिन प्रमुख जिल्ला अधिकारी जनकराज दाहालले थाहा पाएपछि केन्द्राध्यक्ष गुप्ताले डाँगीको परीक्षामा अनुपस्थित देखाएको भेटिएको थियो। अघिल्लो वषको कक्षा ११ को परीक्षामा डाँगी लक्ष्मी माविको परीक्षा केन्द्रमा सहायक केन्द्रध्यक्ष थिए तर परीक्षामा सामेल नभई उत्तीर्ण भएको तथ्य खुलेपछि यसमा केन्द्राध्यक्षको भूमिका हुने भएकाले यो पटक समयमै केन्द्राध्यक्ष परिवर्तन गर्न पत्रचार गरिएको नगरपालिकाले जनाएको छ। कक्षा ११ को परीक्षामा उत्कृष्ट अंक ल्याई उत्तीर्ण भएको परीक्षाफल आएपछि विद्याथी चकित भएका थिए। उनले परीक्षा हलमा परीक्षा दिएको तत्कालिन निरीक्षक र परीक्षार्थीलाई समेत थाहा छैन। गत वर्षको परीक्षामा सामेल नै नभई उत्तीर्ण भएपछि कक्षा १२ को परीक्षामा प्रशासनले निगरानी गरेको थियो। बुधबार अन्नपूर्ण पोस्ट्मा सहायक प्रधानाध्यापकको बारेमा समाचार प्रकाशित भएपछि नगरपालिका, वडा, र अभिभावकले चासो दिएकाले केन्द्राध्यक्ष परिवर्तन गर्ने निर्णयमा नगरपालिका पुगेको हो। आफैं सहायक केन्द्राध्यक्ष, आफैं परीक्षार्थी !"
मजदुर दिवस : कागलाई बेल पाक्यो न हर्ष न विस्मात,"सिरहा : बुधबार विश्वभर १३० औं मजदुर दिवस मनाइयो। सिरहाको लहानमा पनि राजनीतिक दलका प्रतिनिधि, मजदुर संगठन र एनजिओले दिवसको अवसरमा र्याली प्रदर्शन गरेका थिए।कोणसभा भयो।अतिथिले भाषण गरे। तर, त्यही नगरको खोलामा काम गर्ने मजदुरले दिवसको बारेमा थाहै पाएन।उनीहरु सदाझैं मजदुरीमै दिन बिताए। लहान नगरपालिका १८ विष्णपुरका ५३ वर्षीय बिरीलाल सदाय केही वर्षअघिसम्म जमिनदारको घरमा हरुवा बसेका थिए। जसोतसो जमिनदारबाट छुटकारा पाएर ४ वर्षदेखि गाउँ नजिकैको खुट्टिखोलामा बालुवा, गिट्टी झार्ने काम गर्छन्। बुधबार पनि उनी १६ वर्षीया छोरी गुलाब सदायलाई लिएर खोलामा आए।दिनभरी गिट्टी, बालुवा झारे।साँझ घर फर्के। मजदुर दिवसको बारेमा आफूलाई केही थाहा नभएको उनले सुनाए। बुवाछोरी दिनभरी काम गरे ६ सय रुपैयाँ कमाई हुने उनले बताए। उनकै गाउँका ६० वर्षीय सन्नदन सदायपनि २० वर्षीय छोरा सुरेन्द्रसहित बिहानै खोलामा आएका थिए।बुबाछोरा उर्खमाउलो गर्मीमा दिनभरी खोलामा गिट्टी, बालुवा झारे। दिनभरी काम गर्दा ५६ सय रुपैयाँ कमाई हुने गरेको सदायले सुनाए। आफ्नो गाउँका १९ घरधुरीका सदाय परिवारले खोलामै मजदुरी गरी गुजारा चलाउने गरेको उनले बताए।उनीहरुजस्तै, भदैया, शोभापुर, गुदिगाउँ, गोविन्दपुर, वस्तीपुर, बासाजोडीलगायत दर्जनभन्दा बढी गाउँका करिब ४ सय मजदुरले खोलामा गिट्टी, बालुवा झार्ने काम गर्छन्। मजदुर दिवसको दिन पनि उनीहरु खोलामै भेटे। अभिभावकसँगै पढ्ने उमेरका बालबालिका पनि यो काम गर्छन्। 'पुस्तौदेखि मजदुरी गरे, थातथलो केही जोड्न सकिन,' बिरीलालले भने,'आर्थिक अवस्था कमजोर हुँदा स्कुल जाने छोरी पनि काम गर्न आउँछन्।' दिनहुँ खोलामा काम गर्न नआए साँझ चुलो पनि नबल्ने उनी सुनाउँछन्।उनको एक छोरा र तीन छोरी छन्। छोराछोरीले पढ्न पाएका छैन्न।सन्नदनको पनि कम दुःख छैन्।उनी सियाराम गुप्तासँग १६ वर्ष अगाडी ऋण तिर्न ऋण लिएका थिए, ३० हजार रुपैयाँ। केही वर्ष मजदुरी गरी उनले २० हजार तिरेको सुनाए। १० हजार बाँकी रुपैयाँमा ७० हजारको कागज(कपाली) गराएको सदायले बताए। त्यही रुपैयाँको गुप्ताले आफ्नो नाममा रहेको ७ कठ्ठा १७ धुर जग्गा दारु खुवाएर बन्धकी राख्न लगाएको सन्नदनको भनाई छ।'दुःख गरी जोडेको जग्गा पनि ठूलाबडाले हड्प्न खोजेको छ, त्यही बचाउन अड्डादेखि नेताकहाँ वर्षौदेखि धाए,' उनले भने, 'घर त्यही जग्गामा छ, हटाउन दबाब दिँदै छ। उठीबास लाग्ने चिन्ता बढेको छ।' मजदुरको बारेमा गोष्ठी, सभा, सम्मेलनमा नेताहरु भनाउँदाले ठूलठूला भाषण सुनाउँछन, तर समस्या पर्दा कोही सहयोग नगरेको सुरेन्द्र सदायको दुखेसो छ। 'पुस्तौ मजदुरीमै बित्यो, कहिले सुख पाइन,' उनले भने। मजदुरीबाट कमाएको रुपैयाँ घरव्यवहार चलाउनमै खर्च हुने गरेको उनले सुनाए।जग्गाको कर्जा तिर्न बुबासँगै पढाई छाडेर मजदुरीमै आएको सुरेन्द्र सुनाउँछन्।"
१५ हजार बालबालिका विद्यालयबाहिर,"हेटौंडा : करिब १५ हजार बालबालिका विद्यालयबाहिर रहेको शिक्षा विकास निर्देशनालय प्रदेश ३ ले जनाएको छ। शैक्षिक सत्र ०७६ को भर्ना अभियानमा ती सबै बालबालिकालाई विद्यालय भर्ना गराउने निर्देशनालयको लक्ष्य छ। प्रदेश ३ का सामुदायिक विद्यालयको शैक्षिक गुणस्तरसम्बन्धी हेटौंडामा सोमबार भएको अन्तरक्रिया कार्यक्रममा निर्देशनालयले प्रस्तुत गरको तथ्यांकअनुसार ०७५ असार मसान्तसम्म २१ हजार सात सय २० जना बालबालिका विद्यालयबाहिर थिए। अघिल्लो वर्षको विद्यालय भर्ना अभियानमा विद्यालयबाहिर रहेका नौ हजार दुई सय ९४ बालबालिका विद्यालय भर्ना भएका थिए। बाँकीमध्ये यस वर्ष करिब ६ हजार बालबालिका विद्यालय भर्ना भइसकेको केन्द्रको अनुमान छ। २०७६ को भर्ना अभियानबाट विद्यालय भर्ना हुन बाँकी सबै बालबालिकालाई विद्यालयमा भर्ना गराउने लक्ष्य छ, निर्देशनालयका प्रमुख दिनेशकुमार श्रेष्ठले भने। विद्यालय भर्ना भएकामध्ये ०७५ असार मसान्तसम्म पाँच सय पाँच जना बालबालिकालाई विभिन्न व्यक्तिले अभिभावकत्व ग्रहण गरेको निर्देशनालयले जनाएको छ। निर्देशनालयको तथ्यांकअनुसार ०७४७५ मा ३१ हजार १४ जना बालबालिका विद्यालयबाहिर थिए। हाम्रो नगर, हाम्रो गाउँ, सबै बालबालिकालाई विद्यालय पुर्याऊँ भन्ने नाराका साथ प्रदेश सरकारले विद्यालय भर्ना अभियान सञ्चालन गरिरहेको छ। बालबालिकालाई भर्ना गराउने र टिकाउने पनि हाम्रो लक्ष्य हो, निर्देशनालयका प्रमुख श्रेष्ठले भने, सोहीअनुसार योजना बनाएर भर्ना अभियान सञ्चालन गरिरहेका छौं। २२ स्थानीय तहलाई सम्मान प्रदेश सरकार स्थापना भएपछि ०७५ सालमा सञ्चालन गरेको भर्ना अभियानमा आफ्नो क्षेत्रभित्र विद्यालय जाने उमेरका सबै बालबालिकालाई विद्यालय भर्ना गराउन सफल स्थानीय तहलाई सम्मान गरिएको छ। सामाजिक विकास मन्त्रालयले आधारभूत शिक्षाको सुनिश्चितता भएको घोषणा गरेका २२ स्थानीय तहलाई सम्मान गरेको हो। आधारभूत शिक्षाको सुनिश्चितता भएको घोषणा गरेका स्थानीय तह धादिङमा सात, दोलखामा सात, ललितपुरमा पाँच, मकवानपुरमा एक, भक्तपुरमा एक र सिन्धुपाल्चोकमा एक छन्। प्रदेश ३ का कार्यवाहक मुख्यमन्त्री तथा आन्तरिक मामिला तथा कानुनमन्त्री शालिकराम जम्कट्टेल र सामाजिक विकासमन्त्री युवराज दुलालले स्थानीय तहका प्रमुखहरूलाई दोसल्ला र प्रमाणपत्रले सम्मान गरेका हुन्। ३८ विद्यार्थीलाई एक शिक्षक निर्देशनालयको तथ्यांकअनुसार नयाँ शैक्षिक सत्र २०७६ को भर्ना अभियान सुरु हुनुअघि प्रदेश ३ मा ३८ जना विद्यार्थीलाई एक जना शिक्षकले पढाउँदै आएका थिए। माध्यमिक तहसम्म गरी प्रदेश ३ मा ११ लाख ६५ हजार ६ सय ११ विद्यार्थी रहेकामा ३० हजार पाँच सय २३ शिक्षक रहेको तथ्यांक छ। देशभरका शिक्षकमध्ये साढे १८ प्रतिशत शिक्षक प्रदेश ३ मा रहेको निर्देशनालयले जनाएको छ।"
"मुक्तिनाथमा न एम्बुलेन्स, न सूचना केन्द्र","जोमसोम : मुक्तिनाथ दर्शनका लागि यतिबेला हिमाल पारीको जिल्ला मुस्ताङमा देश विदेशबाट भक्तजन ओइरिएका छन्। त्यहाँको वातावरणमा घुलमिल नभइ गाडीमार्फत एकै दिन मुक्तिनाथ पुग्दा लेक लागेर तीर्थयात्री बिरामी हुने समस्या बढ्दो छ। तर त्यहाँको हावापानी र मौसमका विषयमा जानकारीका लागि जोमसोममा भरपर्दो सूचना केन्द्र छैन। लेक लागेर ढले पनि आपत्कालीन उद्धार गर्न मुक्तिनाथमा एम्बुलेन्स सुविधा छैन। गत वैशाख ५ गते मुक्तिनाथ दर्शन गरेर फर्कंदै गर्दा लेक लागेर स्याङजा आँधिखोला गाउँपालिका५ की ७५ वर्षीय कलावती पनेरु र वालिङ नगरपालिका११ की ५० वर्षीय तीला पौडेलले ज्यान गुमाइन्। लेक लागेर श्वासप्रश्वासमा जटील समस्या देखिए पनि एम्बुलेन्स अभावले उनीहरूलाई समयमै अस्पताल पुर्याउन सकिएन। दर्शनार्थीलाई जोमसोममा मुक्तिनाथको वातावरण बारे जानकारी दिन सके पनि बिरामी पर्ने संभावना कम हुन्छ। मुक्तिनाथ जोमसोमबाट २१ किलोमिटरको दूरीमा छ। तीन हजार आठ सय मिटर भन्दामाथि रहेको मुक्तिनाथमा बाहिरबाट एक्कासी पुग्दा लेक र ठण्डी लाग्ने जोखिम हुन्छ। अक्सिजन अभावले स्याँस्याँ हुने, रिङ्गटा लाग्ने, टाउको दुख्ने, मुख सुक्ने, शरीर शिथिल हुने, वाकवाकी लाग्ने, गोडा थर्थरी काँप्ने जस्ता समस्या आउने संभावना रहन्छ। बिरामीलाई कुनै उपायबाट मुस्ताङ जिल्ला अस्पताल पुर्याए पनि पर्याप्त चिकित्सकीय सुविधा छैन। लेक नलाग्ने उपाय सुझाउन जोमसोममा भरपर्दो सूचना केन्द्र नहुँदा दर्शनार्थी बिरामी हुने गरेका छन्। पोखराबाट जहाज, गाडी वा मोटरसाइकलमा एकै दिनमा मुक्तिनाथ पुग्न सकिन्छ। गाडी रिजर्भ गरी आउने भक्तजन एकै दिनमा मुक्तिनाथ पुगेर बास बस्न जोमसोम फर्कने गर्छन्। मुक्तिनाथ दर्शनका लागि अहिले भारतीय भक्तजनको भिड छ। आन्तरिक र वाह्य धार्मिक पर्यटक गरी एकै दिनमा सयौंको संख्यामा मुक्तिनाथ पुग्छन्। विदेशी पर्यटकलाई लेक लाग्नबाट बच्न लसुन, अदुवा, कपुर जस्ता सामान्य घरेलु जडिबुटी प्रयोगको ज्ञानसमेत छैन। मुक्तिनाथमा आपत्कालीन अवस्थामा अक्सिजनका सिलिण्डर रहे पनि पर्याप्त छैन। पर्यटकका लागि भनेर जोमसोममा अन्नपूर्ण कन्जरभेसन एरिया प्रोजेक्ट (एक्याप) को एउटा कार्यालय छ। तर प्रभावकारी छैन। एक्यापले यातायातबाट जोमसोम उत्रने विदेशी पर्यटकका लागि मात्र सूचना उपलब्ध गराउँछ। त्यै पनि प्रायः अंग्रेजी भाषामा मात्र। मुक्तिनाथ दर्शनका लागि विशेषगरी हिन्दू र बुद्ध धर्मवालम्बी पुग्ने गर्दछन्। एक्यापमा दोभाषे नहुँदा नेपाली र भारतीय दर्शनार्थीलाई भाषिक समस्यासमेत छ। बाह्रगाउँ मुक्तिनाथ गाउँपालिकाका कार्यकारी अधिकृत दीपक रेग्मी एकै दिन मुक्तिनाथ पुग्ने भक्तजनमा बिरामी हुने समस्या बढी देखिएको बताउँछन्। नौ सय मिटरबाट एकैपल्ट ३ हजार ८०० मिटरमा उक्लनु कठिन कुरा हो। हामी कहाँ एम्बुलेन्स नभएको कुरा सत्य हो। एम्बुलेन्स नहुँदा छिटो उद्धारमा समस्यै छ, रेग्मीले अन्नपूर्णसँग भने, अति जरुरी छ। माग गरेर पठाएका छौं। रेग्मी पनि जोमसोममा भरपर्दो सूचना केन्द्र राखिए जोखिम कम हुनेमा सहमत छन्। जिल्ला सरकारी वकिल कार्यालय मुस्ताङका नायबसुब्बा भरत मैनालीले वसन्त ऋतुमा पात झर्ने र हरियालीको अभावमा अक्सिजन कम हुने बताए। जोखिमबाट बच्न सूचना केन्द्र र आपत्कालीन उद्धारका साधनको अभाव छ, मैनालीले भने। मुक्तिनाथको सडक छेउमा टाँगिएका सूचना बोर्ड पनि पुराना भइसकेका छन्। गाडीबाट झरेपछि साढे तीन सय रुपैयाँ तिरेर घोडा चढ्ने सुविधा भए पनि मन्दिर चढ्न २०२५ मिनेट उकालो अनिवार्य हिँड्नै पर्छ। धेरै भक्तजन यही उकालोमा लेक लाग्ने समस्याबाट पीडित छन्। घोडामा जान पाइए पनि फर्कन नपाइने नियम छ। आपत्कालीन अवस्थामा कतिपय धनाड्य व्यक्तिले मुक्तिनाथमै हेलिकप्टर झिकाउँछन्। हेलिकप्टर सुविधा आम भक्तजनको बुता बाहिर छ।"
पाटनमा यार्सा टिप्न विद्यार्थीलाई रोक,"जुम्ला : वैशाख लाग्नेबित्तिकै कर्णालीका अधिकांश नागरिक बहुमूल्य जडीबुटी यार्सा संकलन गर्न पाटन जाने गर्छन्। पाताराशी र गुठीचौर गाउँपालिकाका विद्यार्थी पढाइ छाडेर पाटनतिर जान थालेपछि पठनपाठन प्रभावित हुने गरेको छ। हरेक वर्ष दुई गाउँपालिकाका विद्यालय नै ठप्प हुने भएपछि गाउँपालिकाले यस वर्ष बालबालिकालाई पाटन जान रोक लगाएको छ। तीन महिनाभित्र यार्सा टिपेर एउटै व्यक्तिले लाखौं कमाइ गर्ने लोभले जिल्लामा स्कुल पढ्ने बालबालिकादेखि शिक्षक र अभिभावक विद्यालय नै बन्द गरेर पाटन छिर्ने गरेका हुन्। अभिभावकले पनि यार्साबाट मनग्य आम्दानी हुने भएपछि बालबालिकालाई साथमै लैजाने गरेका छन्। पाटन जाने विद्यार्थीलाई पाटनमा आफ्ना अभिभावकका दूधे बच्चा हेर्ने, खाना पकाउने वा यार्र्सा खोज्ने काममा लगाइन्छ। तीनतीन महिनासम्म विद्यार्थी पाटन बस्दा उनीहरूको शिक्षा तथा स्वास्थ्यमा पर्ने असरलाई ध्यानमा राख्दै गाउँपालिकाले यस्तो निर्णय गरेको हो। गाउँपालिकाले विद्यार्थीलाई यार्सा टिप्न रोक लगाउने विषयमा विद्यार्थी र अभिभावकसँग छलफल चलाउन प्रत्येक विद्यालयलाई परिपत्रसमेत गरेको छ। गाउँपालिकाले अनुगमन र निरीक्षणपछि पालिकामा रहेका सबै विद्यालयमा शैक्षिक अभियान चलाएको छ। अभियान क्रममा सडक नाटकमार्फत विद्यार्थीलाई पाटन नपठाउन अभिभावकलाई आग्रह गर्दै पाटनमा हुन सक्ने घटनाबारे सचेत गराइएको छ। विद्यार्थी पाटन लैजाने अभिभावकलाई समेत गाउँ शिक्षा समितिले जरिवाना गर्ने। पाताराशीका प्रमुख प्रशासकीय अधिकृत टेकबहादुर बुढथापाले भने, विद्यार्थीले पाटनमा पैसा त कमाउँछन् तर पढाइ बिगारेपछि उनीहरूको भविष्य के होला ? उनका अनुसार पालिकाको निर्णय अवज्ञा गरी विद्यार्थी पाटन लैजाने अभिभावकलाई समेत गाउँ शिक्षा समितिको बैठकले जरिवाना गर्नेछ। पाताराशी गाउँपालिकामा विद्यालयमा विद्यार्थी भर्ना हुने दर तथा भर्नापछि विद्यार्थी टिक्ने दर न्यून छ। शैक्षिक अवस्थालाई सुधार्न विद्यार्थीलाई पाटन लैजाने चलनमा रोक लगाउनुपरेको गाउँपालिका अध्यक्ष लक्षीमन बोहराले बताए। विद्यार्थीले यार्सा टिपेर कमाएको पैसा न उनीहरूको शिक्षामा लगानी हुन्छ न त विद्यालयको पठनपाठन सुध्रिन्छ, उनले भने, यस विषयमा गाउँपालिका निकै गम्भीर छ, विद्यार्थी रोक्न हामीले घरदैलो कार्यक्रम पनि गरेका छौं, गाउँपालिकाको निर्णय अवज्ञा गरे कारबाही पनि चलाउनेछौं। विद्यालय खाली गरेर यार्सा टिप्न विद्यार्थीलाई पाटन लैजाने चलनलाई निरुत्साहित गर्न घरदैलो तथा शैक्षिक अभियानले सहयोग पुग्नेछ। विद्यालयबाहिर रहेका बालबालिकालाई विद्यालयको पहँुजमा ल्याउन पालिकाले पहल सुरु गरेको छ। माथाचौरमा रहेको गंगा माविबाट सुरु भएको अभियान ऋणमोक्ष मावि डिल्लीचौरमा अन्त्य गरिएको छ।"
अंशमा शौचालय,"जनकपुरधाम : एक धुर जग्गा। त्यसमा ठडिएको छ सानो छाप्रो। गर्मीमा आगलागीको डर। वर्षामा चुहिएर हैरान। छानो टालटुल पारेर जीवन चलाएका छन्, धनुषा लक्ष्मीनिया गाउँपालिका२ की पानोदास तत्माका ३ छोराका परिवारले। एक धुरको त्यो टहरामा ३ वटा ढोका छन्। ढोकाजत्तिकै छ भित्र ठाउँ। एउटा ढोकाअगाडि शौचालय पुरिएको देखिन्छ। झुपडीमा ३ वटा ढोका लगाएर कोठा छुट्ट्याए पनि त्यसभित्र बस्न भने मुस्किल छ। तर, त्यसैमा खाना पकाइन्छ। खुट्टा तन्काएर सुत्न ठाउँ छैन कोठाभित्र। पानोले जीवनभर सानो छाप्रोमा सन्तान हुर्काए। छोरा ठूला भएपछि छुट्टिए। घर बाँडफाँट भएपछि एउटाको भागमा शौचालय पर्यो। उनको परिवार त्यही शौचालय पुरेर कोठा बनाएर बसिरहेको छ। शौचालय पुरिएपछि उनीहरू खुला चौरमा दिसापिसाब गर्छन्। पानोदासका जेठा छोरा श्रीचन्द्रका २ छोरी, एक छोरा र पत्नी छन्। माहिलो चन्देश्वरकी पत्नी र एक छोरी गरी ३ जना र कान्छो विन्देश्वरका पत्नी र एक छोरी गरी ३ जना छन्। पानोदासका ३ छोरा, ३ बुहारी र ५ नातिनातिना गरी १२ जना त्यही सानो झुपडीमा कष्टपूर्ण गुजारा गर्दै आएका छन्। बर्खामा झन् बिजोग हुन्छ। माथिबाट पानी चुहिन्छ, पानी पसेपछि उनीहरूलाई पाइला राख्नेसमेत ठाउँ हुँदैन। तैपनि, जेनतेन यसैमा गुजारा गरिरहेको पानोदास बताउँछन्। गाउँलाई खुला दिसामुक्त गर्न सबैको घरमा शौचालय निर्माण गरिएको थियो। सोही क्रममा पानोको घरमा पनि शौचालय बनेको थियो। छोरा छुट्टिँदा जेठो छोराको अंशमा शौचालय परेपछि उनी त्यहीं बसिरहेको स्थानीय रामकरण दास बताउँछन्। गरिबीका कारण ऋण नपाउँदा पानोका तीनै छोरा विदेश जान पाएका छैनन्। सबैजना गाउँमै दैनिक ज्याला मजदुरी गर्छन्। विदेश जान पाएको भए परिवारको आर्थिक अवस्था सुध्रिन्थ्यो। जग्गा किनेर घर ठड्याउन पाइन्थ्यो भन्ने उनीहरूको आशा थियो। साहुमहाजनले ऋणसमेत नपत्याएपछि उनीहरूको त्यो आशा पूरा हुन सकेको छैन। हामीलाई बस्ने ठाउँसमेत छैन। साहुमहाजनले विश्वास गर्दैनन्, ऋण दिँदैनन्। पैसा अभावमा राहदानीसमेत बनाउन सकिएन, आँगनमा बाबियोको डोरी बनाउँदै गरेका माहिला चन्देश्वरले भने, चुनावमा नेताहरू जग्गा खोजेर घर बनाइदिने, रोजगारमा लगाइदिने आश्वासन दिएर जान्छन्। जितेर गएपछि फर्केर आउँदैनन्। हाम्रो त जिन्दगी नै यसरी कट्ने हो। स्थानीय सोम सहदा समूहका अध्यक्ष रामकरण दास भन्छन्, चुनावमा दलका उम्मेदवार आउँदा विभिन्न लोभ देखाउँछन्। रक्सी र मासुमा भोट किनिहाल्छन्। जेठाको ५ जनाको परिवार भएकाले घरभित्र खाना पकाउन चुलोसमेत नअट्दा स्थानीयले ग्यास चुलोको व्यवस्था गरिदिएका छन्। झुपडीबाहिर पाइला टेक्ने जग्गा पनि छैन। छिमेकले कहिलेकाहीँ छेकबार लगाइदिँदा उठबस गर्न निकै समस्या हुने गरेको स्थानीयको भनाइ छ। पानोले छोराहरूलाई घरघडेरी र रोजगारको व्यवस्था गरिदिन सरकारसँग माग गरेका छन्।"
गाउँमा छैनन् पुरुष: खनजोतदेखि घर निर्माणमा जुट्छन् महिला,"बेंसीसहर : लमजुङको क्होलासोथार गाउँपालिका१ कपुरगाउँमा यतिबेला गाउँका महिलालाई घरको कामसँगै विकासे कामको चटारो छ।घरधन्दा भ्याएर विकास निर्माणमा महिला खटिने गरेका छन्। युवा गाउँमा छैनन्। भएका पुरुष पनि बुढापाका मात्र छन्। पुरुष युवाहरु रोजगारका लागि विदेश हिंडेपछि गाउँमा आउने सबै जिम्मेवारी महिलाको काँधमा आएको छ। गाउँमा पुरुषको नाममा बालक र वृद्ध मात्र देखिन्छन्। केहि वर्षअघि निकै भीडभाड र चहलपहल हुने गाउँ युवा बाहिरिएसँगै सुनसान हुन थालेको स्थानीयले बताउछन्। स्थानीयका अनुसार गाउँमा पुरुष नभएपछि कामकाजका लागि महिला खटिने गरेका छन्। गाउँमा गरिने विकास निर्माणका कार्यमा महिलाले श्रमदान दिने गर्छन्। स्थानीय ६० वर्षीय दीर्घमान गुरुङका अनुसार करिब ९३ घर रहेको गाउँमा बुढाबुढी, महिला र बालबालिका मात्र छन्। सबै काम महिलाको काँधमा छ। युवाको अनुहार हेर्न पाउनु मुस्किल बनेको छ। 'कुनै कामकाज पर्यो भने कस्लाई बोलाउने। गाउँमा केटाहरु छैनन्। सबै विदेश हिँडेका छन्। 'घरपिच्छेका पुरुषहरु विदेश छन् दीर्घमानले भने, 'हामी बुढा मान्छेले कसरी काम गर्न सक्छौं र। पुरुष नभएपछि गाउँमा महिला मिलेर श्रमदान गर्छन्।' गाउँमा युवा नभएपछि खेत जोत्न र श्रमदानमा समेत समस्या भएको उनले बताए। स्थानीय रिता गुरुङले सार्वजनिक काममा महिला अघि सर्ने गरेको बताइन्। उनका अनुसार बाटोघाटो, वन, भवनलगायतको काममा महिला नै जाने गर्छन्।'गाउँमा महिला मात्रै छौँ। पुरुष सबै विदेशतिर छन्। गाउँमा आएको जिम्मेवारी जसोतसो पुरा गरेका छौं,' रिताले भनिन्। गाउँमा निर्माण गर्न लागेको भान्साघर निर्माणका लागि गाउँभरीका महिला खटिएको उनले बताइन्। उनका अनुसार गाउँका महिला हरेक काममा श्रमदान दिने गर्छन्।वडा कार्यालयबाट ४ लाख रुपैयाँ बजेट छुट्याएको भान्साघर निर्माणका लागि महिलाहरु जुटिरहेको उनले बताइन्। उनका अनुसार महिलाले गिटी फुटाउने, ढुंगा बोक्ने, गारो लगाउने काम गरिरहेका छन्। स्थानीय आइतकुमारी विकका अनुसार गाउँमा पुरुष नहुँदा गोरु जोत्ने मान्छे पाउन मुस्किल छ। खेतै बाँझो हुने चिन्ता छ ।'गाउँका भएभरका लोग्ने मान्छे विदेश छन्। भएका पनि बुढा र बालक छन्। खेत जोत्न पर्यो, खेती ल्याउनुपर्यो। पुरुषहरु नहुँदा समस्या छ,' उनले भनिन्, 'महिला नै खनजोत गरेर व्यवहार चलाउँदै आएका छौँ।' क्व्होलासोंथर गाउँपालिका १ का अध्यक्ष पेमा गुरुङले युवालाई स्वदेशमै फर्काएर आयआर्जन गराउन योजना बनाइएको बताए। उनले भने, 'युवालाई गाउँमै ल्याउने र सीपमूलक काममा सहयोग गर्ने भनेका छौं। गाउँमै आएर व्यवसाय गर्न चाहनेको लागि हामी सहयोग गर्न तयार छौं।'पछिल्लो समय विदेश जाने क्रम बढेर गाउँ रित्तिन थालेपछि युवालाई गाउँमै फर्काउने योजना बनाएपनि युवाहरु नफर्किएको उनले बताए।"
