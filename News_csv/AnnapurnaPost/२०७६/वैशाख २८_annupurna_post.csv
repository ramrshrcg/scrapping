शीर्षक,विवरण
गाउँपालिका अध्यक्षले किनिदिए आफ्नै तलबबाट विद्यार्थीलाई झोला,"जाजरकोट : जिल्लाको कुशे गाउँपालिकाका अध्यक्षले आफनो तलब स्कुले विद्यार्थीको किताब बोक्ने झोला किन्न खर्च गरेका छन्। अध्यक्ष हरिचन्द्र बस्नेतले तीन महिनाको तलब ९१ हजार ५०० रुपैयाँले १५९ विद्यार्थीलाई झोला किनिदिएका हुन्। कुशे गाउँपालिका वडा नम्वर ७ समकोटस्थित नेपाल राष्ट्रिय आधारभूत विद्यालयमा कक्षा १ देखि ८ सम्म अध्ययनरत १५९ विपन्न परिवारका विद्यार्थीलाई उनले झोला वितरण गरेका हुन्। अध्यक्ष बस्नेतले विद्यालयको वार्षिकोत्सवका अवसरमा १५९ विद्यार्थी र १० शिक्षकलाई स्कुलको नाम लेखेर तयार पारिएका झोला हस्तान्तरण गरे। गरिवी, भौगोलिक विकता र सामाजिक रुपले पछि परेका कुशे गाउँपालिकाका बालबालिकाको पढाइ किताब बोक्ने झोला सहयोग गरेको उनले बताए। अध्यक्ष बस्नेतको सहयोगले विपन्न विद्यार्थीलाई राहत भएको विद्यालयका प्रधानाध्यापक रामबहादुर शाहीले बताए। टाढाटाढाबाट हिँडेर आउने विद्यार्थीलाई झोला नभएर किताब जोगाउन समस्या थियो', धेरै सहयोग मिलेको छ, शाहीले भने। विद्यालयमा कक्षा ६ मा पढ्ने लालबहादुर सिंहले भने 'पहिले हातमा किताब बोकेर स्कुल आउँथे। अब झोलामा किताब बोकेर आउँछु।"
बेइजिङमा नेपाल चिनाउने कार्यक्रम,"बेइजिङ : चीनका लागि नेपाली राजदूतावासले चीनको राजधानी पैचिङमा वैशाख २६ गते बिहीबार नेपालको संस्कृति, नेपाली परिकार, पर्यटन तथा लगानी प्रवर्द्धनका लागि नेपालः ब्युटी बियोण्ड इन्फिनिटी कार्यक्रमको आयोजना गरेको छ। कार्यक्रममा पैचिङस्थित नियोग उपप्रमुख सुशीलकुमार लम्सालले उपस्थित चिनियाँ अतिथिसमक्ष चीन र नेपालको सम्बन्धलाई पाँच चरणमा व्याख्या गरे। ईशा पूर्व ३३७४२२ मा चिनियाँ यात्री फा सिआन बुद्ध जन्मभूमि नेपालको लुम्बिनीसम्म पुगेको र नेपाली राजकुमारी भृकुटी, अरनिको लगायत नेपाली कलाकारको चीनमा फैलिएको यशको चर्चा गरे। नेपाल चिनियाँ पर्यटकलाई एक आकर्षक गन्तव्य बन्नसक्ने भन्दै नेपालको पर्यटन क्षेत्रका साथै बहुआयामिक सांस्कृतिक पक्षबारे पनि अवगत गराएका थिए। भिजिट नेपाल २०२० को तयारीमा चिनियाँ पर्यटकबाट ठूलो आश रहेको बताउँदै नेपाल भ्रमण गर्न आग्रह पनि गरे। यसैबीच निकट भविष्यमा काठमाडौं र पैचिङबीच सीधा हवाइसम्पर्कको विस्तार हुने सम्भावना रहेको पनि औंल्याए। आफ्नो प्रस्तुतिको क्रममा नियोग उपप्रमुख लम्सालले नेपालमा लगानी लगाइरहेका चिनियाँ कम्पनीका बारेमा जानकारी गराए। उनले नेपाल लगानीका लागि सम्भावना बोकेको देश रहेको भन्दै नेपाल ५ वटा अन्तर्राष्ट्रिय विमानस्थल, दुई हजार किलोमिटरको सडक र दुई हजार किमी नै रेलमार्गको निर्माणका साथै १५ सय मेगावाटको ऊर्जा उत्पादन गर्न लागिपरेको पनि बताए। हालसालै नेपालमा लगानी सम्मेलन आयोजित भए तापनि लगानी बोर्डले नेपालमा लगानी लगाउने म्याद थप गरेको भन्दै इच्छुक चिनियाँलाई सम्बन्धित् वेबपोर्टलमा विस्तृत जानकारी लिन पनि उनले अनुरोध गरे। पछिल्लो समयमा नेपालको समग्र विकासमा चिनियाँ लगानीको महत्व दिनानुदिन बढ्दै गएको छ। हाल चीनबाट नेपाल भित्रिने प्रत्यक्ष वैदेशिक लगानी प्रतिबद्धता अरु देशको तुलनामा बढी छ। चिनियाँ नवीन रेशममार्ग बीआरआई परियोजनामा नेपाल आबद्ध भएपछि चिनियाँ लगानी वृद्धि हुँदैगएको हो। गत चैतमा नेपालले आयोजना गरेको लगानी सम्मेलनमा पनि चिनियाँ लगानी प्रतिबद्धताको हिस्सा धेरै छ। साथै भिजिट नेपाल २०२०लाई सफल बनाउन पनि चिनियाँ पर्यटककै मुख्य भूमिका रहने देखिन्छ। सन् २०१८ मा नेपाल भ्रमण गर्ने चिनियाँ पर्यटकको संख्या एक लाख ५० हजारभन्दा धेरै पुगेको थियो। कार्यक्रमको कार्यक्रमको उद्घाटन नेपाली राजदूत लीलामणि पौड्याल तथा चाइना वर्ल्ड पिस फाउण्डेशनका अध्यक्ष डा ली रूओहोङले गरेका थिए। लीचिङवान अन्तर्राष्ट्रिय होटलमा आयोजित कार्यक्रममा नेपालको परिचय तथा प्रवर्द्धनका लागि चीनमा अध्ययनरत् विद्यार्थीले चिनियाँमाझ नेपाली संस्कृति झल्किने कुमारी नृत्यका साथै विविध जातजातिका नृत्य प्रस्तुत गरेका थिए। साथै हस्तकला प्रदर्शनी, नेपालका पर्यटकीय स्थलका तस्बिर तथा भिडियो प्रदर्शनी र नेपाली खाद्य परिकारसमेत पस्किएको थियो। स्वागत मन्तव्यको क्रममा चीनका लागि नेपाली राजदूत लीलामणि पौड्यालले नेपाली राष्ट्रपतिको हालै मात्र चीनको सफल भ्रमण भएको बताउँदै नेपाल र चीनबीच सहकार्यका धेरै क्षेत्र रहेको औंल्याए। साथै उनले चिनियाँ पर्यटकका लागि नेपाल आकर्षक गन्तव्य भएको पनि बताए। त्यसै गरी चाइना वर्ल्ड पिस फाउण्डेशनका अध्यक्ष डा ली रूओहोङले भर्खरै बीआरआई फोरम सफलताका साथ सम्पन्न भएको बताउँदै नेपालसहित दक्षिण एशियाली क्षेत्रको विकासमा चीनले सक्दो सहयोग गर्ने बताए। नेपालप्रति चिनियाँको दृष्टिकोण निकै सकारात्मक रहेको र नेपाल तथा चीन प्राचीन एशियाली सभ्यता भएको उनको भनाइ छ। यसैगरी बेइजिङ पिपल्स एशोसिएशन फर फ्रेण्डसिप विथ फरेन कन्ट्रीजकी उपाध्यक्ष चाङ छिआनले नेपालको अरनिको राजमार्ग चीन नेपालबीचको मित्रताको प्रतीक रहेको बताउँदै नेपाल ब्युटी बियोण्ड इमाजिनेशन भएको उल्लेख गरिन्।"
पाँचतारे होटलबाट नेटवर्किङ धन्दा : १२ भारतीय पक्राउ,"काठमाडौं : पाँचतारे होटलमा बसेर नेटवर्किङ व्यवसाय सञ्चालन गर्न खोजेको आरोपमा प्रहरीले १२ भारतीय नागरिकलाई पक्राउ गरेको छ। साइन ग्रुपको नामबाट नेपालमा नेटवर्किङ व्यवसाय सञ्चालन गर्न दरबारमार्गस्थित याक एण्ड यति होटलमा धमाधम तालिम दिइरहेका बेला शनिबार अपरान्ह प्रहरीले १२ भारतीयलाई नियन्त्रणमा लिएको हो। विशेष सूचना पाएपछि केन्द्रीय अनुसन्धान ब्युरो, काठमाडौं प्रहरी परिसर र राष्ट्र बैंकको टोली होटलमै पुगेर साइन ग्रुपका प्रमुख प्रबन्ध निर्देशक रसिद नसिमसहित १२ जनालाई नियन्त्रणमा लिएको हो। परिसरका प्रवक्ता डिएसपी होबिन्द्र बोगटीका अनुसार उनीहरुमाथि अनुसन्धान सुरु भएको छ। पक्राउ पर्नेमा रसिदसँगै भारत लखनउका अजितकुमार सिंह, इलाहवादका मोहम्मद सारजिल, छत्तिसगढका निरजकुमार मिश्र, उत्तर प्रदेशका अशोक कुमार, रमेश रामा, सुनिल उपाध्याय, आयुष उपाध्याय, काशिफ सकिल, गजेन्द्र सिंहलगायत छन्। यो टोलीले विगत तीनदिनदेखि याक यण्ड यति होटलमा नेटवर्र्किङ व्यवसायबारे तालिम दिँदै आएको थियो। डिएसपी बोगटीका अनुसार साइन ग्रुपको मुख्य कार्यालय दुवईमा रहेको र शाखा कार्यालय लखनउमा रहेको भन्दै नेपाली र भारतीय नागरिकलाई नै तालिम दिइरहेका थिए। एक पटक एक हजार दुई सय ५० रुपैयाँ तिर्नुपर्ने र कम्पनीले त्यतिनै रकम हालिदिएर अन्तर्राष्ट्रिय सञ्जालको सदस्य बनाउने प्रलोभन दिएको पाइयो, बोगटीले भने,अहिलेसम्म नेपाली र भारतीय गरी १३ जना सदस्य बनाइसकेको प्रारम्भिक अनुसन्धानबाट खुलेको छ। पक्राउमध्ये रसिद होटल हायातमा दैनिक दुई लाख रुपैयाँ तिरेर बस्दै आएका थिए। नेपाली पैसा राष्ट्र बैंकको अनुमति बिना विदेशी कम्पनीमा लगानी गर्न नपाइने भएपछि प्रहरीले उनीहरुलाई नियन्त्रणमा लिएको हो। प्रहरीले पक्राउ गरेकाबाट ल्यापटप, कम्पनीको भिडियो र अडियोसँगै अन्य डकुमेन्ट बरामद गरेको छ। बोगटीका अनुसार पक्राउ परेकालाई ठगी मुद्दामा अनुसन्धान थालिएको छ। साइन गु्रपका सदस्यले अन्य सदस्य बनाए बापत कमिसन पाउने सर्त रहेको जानकारी बोगटीले दिए। नेपालीबाट करोडौं रुपैंया विदेशमा लैजाने योजना अनुसार नेटवर्किङ व्यवसायको तालिम दिइरहेका थिए,बोगटीले भने,प्रहरीको यो अपरेशनबाट ठगिनबाट नेपाली जोगिएका छन्।"
नेपालगन्जमा लु : शनिबारको तापक्रम ४३५ डिग्री,"नेपालगन्ज : नेपालगन्जमा विगत एक सातादेखि निरन्तर तातो हावा लु चलिरहेको छ। शनिबार वर्षकै सर्वाधिक गर्मी ४३ दशमलव ५ डिग्री सेल्सियस तापक्रम पुगेको छ। जल तथा मौसम विज्ञान विभागको नेपालगन्जको राँझास्थित हावापानी फिल्ड कार्यालयका अनुसार विगत एक सातादेखि ३९ देखि ४३५ डिग्रीसम्म तापक्रम पुगेको छ। शुक्रबार ४३ डिग्री तापक्रम रहेको नेपालगन्जमा शनिबार यो वर्षकै सर्वाधिक तापक्रम ४३ दशमलव ५ डिग्री सेल्सियस मापन भएको हो। न्यूनतम् तापक्रम भने २२३ डिग्री सेल्सियस मात्र छ। लु चल्न थालेपछि यहाँको जनजीवन प्रभावित भएको छ। दिउँसो आवत जावत घटेको छ। घरमै बस्दा पनि पंखाले समेत तातो हावा फाल्ने गरेको छ। गर्मी बढ्दै गएकाले नेपालगन्जमा दहीको लस्सी, उखुँको जुस, आइसक्रिम, बदामसेक जस्ता पेय पदार्थ र खबरबुझा, तरबुझा, काँक्राको बजार बढेको छ। नेपालगन्जमा सात दिनदेखि पश्चिमी तातो हावा (लु) चलिरहेको छ। न्यूनतम् तापक्रम पनि बढेकाले रातिको समयमा पनि गर्मी हुनेछ, हावापानी फिल्ड कार्यालयका प्रमुख अखिलेशप्रसाद चौरसियाले भने, शनिबार नेपालगन्जमा यो वर्षकै सबैभन्दा बढी तापक्रम मापन गरियो। जुन अघिल्ला वर्षको यही अवधिको तापक्रम भन्दा धेरै हो। अझै तापक्रम बढ्ने देखिन्छ। नेपालगन्जमा सन् २०१२ जुन १४ मा अहिलेसम्मकै सर्वाधिक तापक्रम ४५ डिग्री सेल्सियस मापन गरिएको थियो। यहाँको न्यूनतम् तापक्रम नै २७ डिग्री सेल्सियससम्म पुग्छ।"
नुहाउन गएका दुई बालकको डुबेर मृत्यु,धनगढी : कैलालीमा नदीमा डुबेर दुई बालकको मृत्यु भएको छ। लम्कीचुहा नगरपालिका ७ को रोरा नदीमा डुबेर दुई बालकको मृत्यु भएको प्रहरीले जनाएको छ। मृत्यु हुनेमा लम्कीचुहा ९ का ११ वर्षीय सुदिप र ९ वर्षीय समीर चौधरी रहेको जिल्ला प्रहरी कार्यालय कैलालीका प्रहरी नायव उपरीक्षक दक्षबहादुर बस्नेतले जानकारी दिए। नदीमा नुहाउन गएका बेला बालक डुबेर मृत्यु भएपछि स्थानीयले प्रहरीलाई खबर गरेका थिए। दुवै बालकको शव परीक्षणका लागि टीकापुर अस्पतालमा राखिएको छ।
"रुकुममा गाडी दुर्घटना : एकको मृत्यु, एक घाइते","रुकुमपश्चिम : रुकुम पश्चिमको मुसिकोट नगरपालिका, ६ भण्डारीडाँडामा कुखुरा बोक्ने गाडी दुर्घटना हुँदा एकजनाको मृत्यु भएको छ। रुकुम पूर्वको रुकुमकोटबाट रुकुम पश्चिमको मुसीकोटतर्फ आउँदै गरेको लु १ च ७५१४ नम्बरको गाडी शनिबार दिउँसो ४ बजेतिर दुर्घटना हुँदा त्रिवेणी गाउँपालिकाका ४० वर्षीय लिलबहादुर बाँठाको मृत्यु भएको हो। दुर्घटनामा चालक रुकुम पूर्वको सिस्ने गाउँपालिका २ प्वाङका तिलक खड्का घाइते भएका छन्। गाडी सडकबाट करिब डेढ सय मिटर तल खसेको जिल्ला प्रहरी कार्यालय रुकुम पश्चिमका प्रमुख प्रहरी नायव उपरीक्षक सुमित खड्काले जानकारी दिए। घाइते खड्कालाई थप उपचारका लागि नेपालगञ्ज लगिएको छ भने मृतक बाँठाको शवलाई पोस्ट्मार्टमका लागि जिल्ला अस्पताल सल्लेमा राखिएको छ।"
"प्रदेश २ मा २५ हजार चर्पी बनाउने लक्ष्य, मुख्यमन्त्री भन्छन् 'सुन्दा लाज लाग्छ'","वीरगन्ज : प्रदेश नम्बर २ लाई आउँदो असार मसान्तभित्र खुला दिसामुक्त प्रदेश घोषणा गर्ने तयारी छ। तर पाँच जिल्लामा अझै २५ हजार घर परिवारसँग चर्पी छैन। प्रदेश २ का ८ जिल्ला मध्ये सिराहा, सप्तरी र रौतहट खुला दिसामुक्त घोषणा भइसकेका छन्। अब ५ जिल्ला (पर्सा, बारा, धनुषा, महोत्तरी र सर्लाही) मा पनि सबै घरधुरीमा चर्पी बनाएर असार मसान्तभित्र प्रदेशलाई नै खुल्ला दिसामुक्त घोषणा गर्ने तयारीमा प्रदेश सरकार लागेको हो। प्रदेश स्तरीय खानेपानी तथा सरसफाइ स्वच्छता समन्वय समितिका अनुसार यी पाँच जिल्लामा कूल पाँच लाख ८६ हजार ९३५ घरधुरी छन्। यी मध्ये पाँच लाख ६१ हजार ३२८ घरधुरीमा चर्पी निर्माण भइसकेको छ। २५ हजार ६०७ घरधुरीमा भने अहिलेसम्म चर्पी छैन। चर्पी नभएका घरधुरीका सदस्यहरू खेतबारी, खोलाको बगर, सडक छेउ जस्ता खुला स्थानमा शौच गर्दै आएका छन्। अब चर्पी बनाउन बाँकी रहेका २५ हजार ६०७ घरधुरीमा असार मसान्त भित्रै चर्पी निर्माण गरी प्रदेश २ लाई खुला दिसामुक्त घोषणा गरिने खानेपानी तथा सरसफाइ मन्त्रालयका उपसचिव एवं राष्ट्रिय सरसफाइ तथा स्वच्छता समन्वय समिति नेपालका सदस्य सचिव इन्जिनियर देवेन्द्र झाले जानकारी दिए। झाका अनुसार, पर्सामा चार हजार ३१६, बारामा सात हजार ४२, सर्लाहीमा ६१७, महोत्तरीमा पाँच हजार ५३ र धनुषामा सात हजार ११ वटा घरधुरीमा चर्पी छैन। वीरगन्जमा प्रदेश स्तरीय खानेपानी तथा सरसफाइ स्वच्छता समन्वय समितिले गरेको अन्तर्क्रियामा प्रदेश स्तरीय खानेपानी तथा सरसफाइ स्वच्छता समन्वय समितिले चर्पी नभएका घरधुरीमा चर्पी निर्माणको विषयलाइ पहिलो प्राथमिकतामा राखेर काम गर्न सम्बन्धित स्थानीय तहलाई आग्रह गरेको छ। समितिको आग्रहपछि कार्यक्रममा सहभागी पर्सा र बाराका स्थानीय तहका जनप्रतिनिधिले प्रदेश २ मा सञ्चालित खुला दिसामुक्त क्षेत्र घोषणा अभियानलाई सफल पार्ने प्रतिबद्धता पनि जनाए। सुन्दा लाज लाग्छ : मुख्यमन्त्री राउत कार्यक्रममा मुख्यमन्त्री लालबाबु राउतले प्रदेश २ लाई खुला दिसामुक्त बनाउने अभियानमा प्रदेश सरकार लाग्ने बताए। प्रदेश २ का कुन कुन वडाका घरमा चर्पी छैन, त्यसको विवरण प्रदेश सरकारलाई दिनुस्, चर्पी निर्माणका लागि के के सामग्री चाहिन्छ, त्यसका लागि बजेट प्रदेश सरकारले दिन्छ', उनले भने, खेत, बगर, सडकमा दिसा गर्नेलाई धपाउन र सम्झाउन म पनि सँगै जान तयार छु। यो अभियानमा प्रदेश सरकार र मेरो भूमिका जहाँ आवश्यक पर्छ, तयार छौँ।' खुला दिसामुक्त घोषणामा प्रदेश २ सबैभन्दा पछाडि रहेको कुराले आफूलाई पनि लाज लाग्ने गरेको मुख्यमन्त्री राउतले सुनाए। अझै खुला दिसामुक्त हुन नसकेका जिल्लाका स्थानीय तहका प्रमुखउपप्रमुखलाई सम्बोधन गर्दै मुख्यमन्त्री राउतले भने, तपाईंहरूलाई लाज लाग्नु पर्ने हो, किनकि आफनो वडा वा पालिकाका घरहरूमा चर्पी निर्माण गरी खुला दिसामुक्त क्षेत्र घोषणा गराउने पहिलो जिम्मेवारी तपाईंहरूकै हो।' मुख्यमन्त्री स्वच्छता अभियान अन्तर्गत प्रदेश २ का ८ जिल्लामा रहेका १०० सामुदायिक विद्यालयमा छात्राका लागि छुटटै चर्पी निर्माणको काम भइरहेको जानकारी मुख्यमन्त्री राउतले दिए। यसका लागि १५ करोड रुपैयाँ विनियोजन गरिएको बताए।"
सार्वजनिक कार्यक्रम चलाउने फूलमाया रोबर्ट,"काठमाडौं : नेपालमै निर्मित मानव यन्त्र(रोबर्ट) ले पहिलो पटक सार्वजनिक कार्यक्रम चलाएको छ। कीर्तिपुरमा शनिबारदेखि सुरु भएको विज्ञान संग्रहालय तथा त्रिआयाम थियटरको उद्घाटन कार्यक्रमलाई रोबर्टले चलाएको हो। वीपी कोइराला मेमोरियल प्लानेटोरी तथा अब्जरभेटरी र विज्ञान संग्रहालय विकास समितिले संग्रहालय सञ्चालनमा ल्याएको छ। यो समिति शिक्षा विज्ञान तथा प्रविधि मन्त्रालय अन्तर्गत सञ्चालित छ। शिक्षा विज्ञान तथा प्रविधि मन्त्री गिरीराजमणि पोखरेलले उद्घाटन गरेको यो कार्यक्रम अवधिभर रोर्बर्टले नै सञ्चालन गरेको थियो। कार्यक्रम सञ्चालनमा कुनै पनि व्यक्ति संलग्न भएनन्। यो यन्त्रलाई समितिको विशेष अनुरोधमा पाइला टेक्नोलोजी नामको संस्थाले बनाएको हो। यो रोबर्ट बनाउँदा करिब दश लाख रुपैंया खर्च भएको छ। आम मानिसका लागि समेत खुल्ला गरिएको विज्ञान संग्रहालय अवलोकन गर्न जानेलाई अबदेखि यही रोबर्टले स्वागत गर्नेछ। संग्रहालयमा रहेका उपकरण तथा प्रविधिको ब्याख्या पनि रोबर्टले नै गर्नेछ।अवलोकन गर्न आउने सबै व्यक्तिलाई एउटै रोबर्टले ब्याख्या गर्न नसक्ने अवस्था आएमा अन्य कर्मचारीले पनि सघाउने छन् समितिका निमित्त कार्यकारी निर्देशक डा शनतकुमार शर्माले भने,नेपालमै निर्माण गरिएको हुनाले यसलाई विज्ञान र प्रविधीको क्षेत्रमा ठूलो उपलब्धि मान्नुपर्छ। पाइला टेक्नोलोजीका प्रमुख कार्यकारी निर्देशक विनय राउतले कार्यक्रम नै सञ्चालन गर्न सक्नेगरि बनाइएको रोबर्ट नेपालको लागि ठूलो उपलब्धि भएको बताए। उक्त रोबर्टलाई फूल माया नाम दिइएको छ।"
मलेसियामा सम्पर्कविहीन प्रदीपलाई खोजिदिन परिवारको आग्रह,"काठमाडौं : वैदेशिक रोजगारीका लागि मेलसिया गएका प्रदीपकुमार चौधरीलाई खोजिदिन परिवारले आग्रह गरेको छ। वक्तव्य सार्वजनिक गर्दै उदयपुर जिल्ला चौदण्डीगढी नगरपालिका५ सुन्दरपुरका चौधरीलाई खोजिदिन परिवारले आग्रह गरेको हो। २०७४ साल मंसिर ४ गतेबाट प्रदीप घर परिवारसँग सम्पर्कविहिन भएका थिए। बसुन्धरास्थित पिजन ओभरसिज प्रालिबाट मलेसिया गएका उनी मलेसियाको डब्ल्यू सीटी कन्स्ट्रक्सन एसडीएन विएचडी कम्पनीमा कार्यरत थिए। उनी कम्पनीमा तीन बर्षे कार्यकाल पूरा गरेर पुनः सोही कम्पनीमा काम गर्न मेलेसिया गएका थिए। पछिल्लो पटक गएको केही समयसम्म सम्पर्कमै रहेका उनी एक्कासी सम्पर्कविहिन भएको बुबा सिताराम चौधरीले जानकारी दिए। घरमा सम्पर्क गर्न छाडेपछि उनको खोजि कार्य सुरू गरिएको तर अहिलेसम्म उनी नभेटिएको उनकाे भनाइ छ । यस क्रममा वैदेशिक रोजगार प्रवद्र्धन बोर्डमा समेत निवदेन दिएको उनले बताए। बोर्डले पहल गर्दा मेलेसियाका जेल र सेल्टरमा प्रदीपकुमार चौधरी नामको कुनै पनि व्यक्ति नरहेको जानकारी दिएको बुबा सितारामले बताए । त्यसैगरी मलेसियामै काम गर्ने उदयपुरका एकजना शुभचिन्तकको सहयोग मलेसियामा कार्यरत कम्पनीमा बुझ्न पठाउँदा उनी त्यहाँ नरहेको कम्पनीको गार्डले जानकारी दिएको बताए। प्रदीप ८१० महिनादेखि नै कम्पनी छाडेर अन्यत्र गएका कम्पनीका गार्डलाई उदृत गर्दै बुबा सितारामले जानकारी थिए । मलेसिया पुगेको केही समयसम्म आफूसँग फोन सम्पर्कमै रहेको उनकी श्रीमती कुन्तीदेवी चौधरीले जानकारी दिइन्। घर परिवारसँग सम्पर्क नै विच्छेद हुनुपर्ने कुनै कारण नभएको पनि उनले बताइन्। घरपरिवार र कसैसँग झगडा र नराम्रो पनि भएको थिएन। उनले भनिन, परिवार, आफन्त, शुभचिन्तक र साथीभाई सबैसँग एक्कासी सम्पर्क विच्छेद भएपछि हामी सबै चिन्तित भएका छौं। फेसबुक म्यासेन्जर र मलेसियामा नम्वरमा इमो भाइवरमा नियमित सम्पर्क भइरहेकोमा सोही मितिदेखि मोवाइल, फेसबुक सबै निष्क्रिय भएको पनि उनले जानकारी दिइन्। न लाश भेटिन्छ न सास, कहाँ हरायो त मेरो छोरा ? प्रदीपकी आमा सन्ध्यादेवी चौधरीले भनिन्, नेपाल सरकारका साथै सहयोगीलाई खोज्न आवश्यक सहयोगका लागि अपिल गर्दछु। उनको खोजी कार्यमा आवश्यक सहयोग गरिदिनुहुन नेपाल सरकारका साथै सञ्चारकर्मी, मानवअधिकारकर्मीहरुसँग पनि परिवारले अपिल गरेको छ । ३२ बर्षे प्रदीप १३ बर्षका एक छोरी र ८ बर्षको एक छोरा छन्।"
"जाजरकोट सदरमुकाम नजिकै जंगलमा आगलागी, दमकल नहुँदा बस्ती पस्ने डर","जाजरकोट : केही बेर अघि जाजरकोट सदरमुकाम खलंगामा आगलागी भएको छ। भेरी नगरपालिका ४ स्थित भगवति सामुदायिक वनमा लागेको आगो बस्तीतिर पस्न थालेको छ। नेपाली सेनाको ज्वालादल गणलाई जंगलतिरबाट लागेको आगोले घेरेको छ। त्यस्तै आगो सदरमुकामका शान्तिचौतारा, रानागाउँ र बोहरातर्फ जाने खतरा बढेपछि नेपाली सेना, नेपाल प्रहरी, सशस्त्र प्रहरी र स्थानीय बासिन्दा आगो निभाउन जुटिरहेका छन्। तर अझै आगो नियन्त्रणमा आउन सकेको छैन। जिल्लामा दमकल नभएकाले समस्या परेको जिल्ला प्रहरी प्रमुख श्यामबहादुर खत्रीले बताए। स्यालाले आगो निभाउने काम भैरहेको छ तर हावा चलिरहेकोले समस्या भएको उनको भनाई छ। आगोले जंगल सखाप पारेको छ। आगोलागी भएको क्षेत्रका स्थानिय बासिन्दालाई रातभर सचेत रहन प्रशासनले सचेत गराएको छ।"
जसको बिहे भएकै ८१ वर्ष पुग्यो : उस्तै छ खुसी,"ललितपुर : ८१ वर्ष भइसकेछ वाङमय शताब्दी पुरुष सत्यमोहन जोशी र राधादेवीको दाम्पत्य। जिन्दगीको सहयात्रा थाल्दा सत्यमोहन १९ वर्षका थिए र राधा १४ वर्षकी। उमेरले शताब्दी टेक्दासम्म झगडा नहुनु सम्भव सुनिँदैन। तर, सत्यराधाको वैवाहिक जीवन उदाहरणीय छ। उनीहरूले न कहिल्यै झगडा गरे न त सत्यमोहनले श्रीमतीसँग रिस देखाए। राधा हिजोआज अलिक अस्वस्थ छिन्। खुट्टामा नसाको समस्या छ। यताउता हिँड्न साथी चाहिन्छ। घाम छिपिँदै गएपछि आँखाले काम गर्दैन। तर, सत्यमोहन ठमठम हिँडेर कार्यक्रममा जान्छन्। अनेकौं प्रश्नका उत्तर दिन भ्याउँछन्। सामान्य खानपिन गर्छन्। अध्ययन गर्छन्। तर, राधा पुरानो घरको छिंडीमुनि पल्टिएर श्रीमान्को दैनिकी नियाल्छिन्। जहाँ सयौं मानिस आउजाउ गर्छन्, जुन कुरा उनलाई नौलो लाग्दैन। साहित्य भन्थे, सधैं पढाइलेखाइ मात्रै गरे, राधा भन्छिन्, घरमा खासै समय दिएनन्। सत्यमोहनले तीनपटक मदन पुरस्कारसहित गोर्खा दक्षिण बाहु पोल्टामा पार्न सके। थुप्रै संघसंस्थाले सम्मान गरे। त्यही भएर श्रीमान्को व्यस्ततामा आफूले गुनासो नगरेको उनी सुनाउँछिन्। त्यति बेला अहिलेजस्तो मायाप्रेमको कुरो हुँदैनथ्यो। राधाले सत्यमोहनलाई पहिलो पटक बिहेका दिन मात्र देखिन्। अनुहार उज्यालो पार्दै उनले भनिन्, मलाई माग्न सासू आउनुभएको थियो। चिना देखाउँदा मिल्यो। मगनी भएको एक महिनामा सुपारी ल्याएपछि विवाह पक्का भएको थियो। सुन दिने चलन थिएन तर एकडेढ तोलाको तिलहरी लिएर सत्यमोहन आएका थिए। यो पनि पढ्नुस्ः सत्यमोहनको सय वर्षे चटारो १४ वर्षमा विवाह गरेकी राधालाई गुफा राखिएको थिएन (पहिलो पटक महिनावारी हुनेबित्तिकै गुफा राखिन्छ)। गुफा नराखी श्रीमान् श्रीमती बोल्न हुँदैन भन्ने थियो। नबोले पनि प्रत्येक दिन उनी श्रीमान्का गोडा ढोग्थिन्। खाना पकाएर राखिदिन्थिन्। सत्यमोहन नबोली खाएर हिँड्थे। दिन बिराएर खसीको मासु चाहिन्थ्यो। तर, भान्सामा कहिल्यै सघाएनन्। विवाहपछि जोशी जागिरे भएका थिए। राधा १९ वर्षको उमेरमा आमा बनिन्। बच्चा भएपछि घरपरिवार हेर्न थालिन्। चार छोरी र चार छोरा जन्मिए तर दुई बच्चा बिते। सत्यमोहनले साहित्य, संस्कृति र अध्ययनमा आफ्नो गति अघि बढाइरहे। श्रीमान् सधैं व्यस्त भएको देखेर कहिलेकाहीं उनलाई दिक्क लाग्थ्यो। यही विषयमा आक्कलझुक्कल ठाक्कठुक्क पथ्र्यो तर झगडा होइन। उनी कहिल्यै रिसाएनन्, कुटपिट गरेनन्, उनी भन्छिन्, म पनि चुप लागिदिन्थें। किचकिच गर्न मन लागेन। श्रीमान्को प्रगतिमा उनको साथ अतुलनीय छ। सत्यमोहन श्रीमतीसँग घुम्न गएनन्। उपहार पनि ल्याइदिएनन्। परिवारका सबै सदस्यलाई चाडपर्वमा उपहार दिनुपथ्र्यो। तर, श्रीमतीका लागि विशेष उपहार कहिल्यै आएन। दरिलो सम्बन्धमा एकअर्कालाई बुझ्नु भनेको उपहार दिनु मात्रै होइन, उनी भन्छिन्, रिसराग हुनुभएन। यो दम्पतीको ८० वर्षभन्दा लामो वैवाहिक अनुभवले परिवार र सम्बन्ध बलियो बनाउन समझदारी हुनै पर्छ भन्छ। एकले अर्कोलाई साथ नदिए वैवाहिक जीवन सुखी हुँदैन। म ऊजस्तै ज्ञानी भएकाले यहाँसम्म आयौं, उनी भन्छिन्।"
"दैलेखमा मिनी ट्रक दुर्घटना : चालकको मृत्यु, सहचालक गम्भीर",दैलेख : जुम्लाबाट सुर्खेत जाँदै गरेको भे १ क १०८४ नम्बरको मिनी ट्रक दैलेखको गुराँस गाउँपालिका ४ सियाकोट नजिक दुर्घटना हुँदा चालकको मृत्यु भएको छ। दुर्घटनामा सुर्खेतको लेकवेशी नगरपालिका १० का २८ वर्षीय शेरबहादुर थापाको मृत्यु भएको हो। सहचालकको भने नाम र ठेगाना खुल्न सकेको छैन। जिल्ला प्रहरी कार्यालय दैलेखका प्रहरी प्रमुख ठाकुरप्रसाद पोखरेलका अनुसार घाइतेको कर्णाली प्रदेश अस्पताल सुर्खेतमा उपचार भइरहेको छ। मिनी ट्रक मोड्ने क्रममा सडकदेखि १ सय मिटर तल खसेको बुझिएको छ।
दाङमा मोटरसाइकल दुर्घटना हुँदा एकको मृत्यु,दाङ : दाङमा सवारी दुर्घटनामा एक जनाको मृत्यु भएको छ। दाङको तुलसीपुर उपमहानगरपालिका ७ पर्सेनीका मोटरसाइकल दुर्घटना हुँदा एकजनाको मृत्यु भएको छ। एक जना घाइते भएका छन्। शनिबार तुलसीपुर उपमहानगरपालिका ७ को प्रसेनी चोकमा रा ३ प ६९२८ नम्बरको मोटरसाइकल दुर्घटना हुँदा घोराही उपमहानगरपालिका ११ निवासी २१ वर्षीय जुगराम चौधरीको मृत्यु भएको जिल्ला प्रहरी कार्यालय दाङले जानकारी दिएको छ। दुर्घटनामा घाइते चौधरीको राप्ती प्रादेशिक अस्पताल तुलसीपरमा उपचारपछि थप उपचारका लागि घोराहीको राप्ती स्वास्थ्य विज्ञान प्रतिष्ठान लग्दै गर्दा मृत्यु भएको दाङका प्रहरी नायव उपरीक्षक विनोदविक्रम शाहले जानकारी दिए। मोटरसाइकलको पछाडि सवार तुलसीपुर १५ पहरुवा निवासी २० वर्षिया अम्बिका चौधरी घाइते भएकी छन्। उनको कोहलपुर मेडिकल कलेजमा उपचार भइरहेको छ। दुबै जना थारु पत्रकारले आयोजना गरेको वनभोज कार्यक्रमबाट फर्कदै थिए।
पानी नपरेपछि उठिबास,"उदयपुर : तीन वर्षसम्म आकाशको पानी खेतबारीमा देख्न नपाएपछि उदयपुरको रौतामाई गाउँपालिका३ आदमाराका युवराज बस्नेत गाउँ छाड्न बाध्य भए। पानी अभावकै कारण उनी त्रियुगा नगरपालिका क्षेत्रमा बसाइँ हिँडेका हुन्। बसाइँ हिँड्नेमा उनी एक्लो पात्र भने होइनन्, त्यही गाउँका गणेश बस्नेत, केदार भुजेललगायत १२ घरपरिवार आफ्नो पुरानो थातथलो छाडिसकेका छन्। पानी अभावले एकातर्फ बसाइँ हिँड्ने क्रम छ भने अर्कोतर्फ पिउने पानी घरमा ल्याउने जिम्मेवारी पुरुषमा छ। तीन घण्टा लगाएर सुनकोसी नदीको पानी बोकी उकालो चढ्नुपर्ने भएपछि पानी ल्याउने जिम्मेवारी पुरुषको रहेको स्थानीय पदम कार्की बताउँछन्। उनी भन्छन्, एउटा गाग्री डोकोभित्र, अर्को दुई हातले बोकेर एकैपटक दुई गाग्री पानी बोकेर बिसाउँदै घर पुग्नुपर्छ। दुःखले ल्याएको पानीले दिनरात कट्ने गरेको उनी सुनाउँछन्। पानी अभावकै कारण शौचालय प्रयोग गर्न नपाएको उनको गुनासो छ। पिउने पानी त छैन, शौचालय जाने पानी कहाँ पाउनु ? स्थानीय कर्णबहादु बुढाथोकीले भने। बोकेको पानीले धान्नै गाह्रो भएको उनले बताए। आकाशे पानीमा निर्भर वडा नम्बर ३ लाफागाउँको आदमारा, बेलबोटे, विमिरे, चनौटे, लामीबगर, सालघारी, भर्लेनी, दायुमलगायत आसपासका बस्ती तीन वर्षदेखि पानी नपरेपछि धमाधम रित्तिँदै छन्। बुढाथोकी भन्छन्, पर्याप्त नभए पनि, खेतमा जम्मा गरेर धान रोप्नेसम्म दुःखले गर्दै आएका थियौं, अहिले त त्यो पनि हरायो। अघिल्लो वर्ष रोपेको मकैबाट एक दानासमेत फल लिन नसकिएको उनले बताए। पानी नभएकै कारण दशकयता अन्न बाली उब्जाउमा कमी आएकामा गत वर्ष शून्य भएको उनको गुनासो छ। देशभर पानी परिरहेका बेला यस क्षेत्रमा पानी नपर्नुको कारण कसैले देउता रिसाए त कसैले जलवायु परिवर्तन हो भन्ने गरेका छन्। देउता खुसी पार्न स्थानीयले शनिश्चरे पूजासमेत गरेका छन् ने कसैले पानी पर्नासाथ बोलेको कुरा पुर्याउने भन्दै देवीदेवताको नाममा भाकल गरेका छन्। बस्तीमा पानी नपर्नुको कारण खोजी गरे पनि चित्तबुझ्दो जवाफ नपाएको वडाध्यक्ष दुर्गाराज खड्का बताउँछन्। पानी विकल्प नखोज्ने हो भने बस्ती नै विस्थापित हुन सक्छन्, स्थानीय कुन्ता कार्कीले भनिन्, पानीको समस्या भयावह छ, त्यसैले पालिकाले सुक्खाग्रस्त क्षेत्र घोषणा गरी राहत र दिगोपना हुने कामको व्यवस्थापन गरिनुपर्छ। पानी नभएकै कारण दशकयता अन्नबाली उब्जाउमा कमी आएकामा गत वर्ष शून्य भएको भुजेलले बताए। पानी नपरेका कारण खेतबारीमा उब्जनी हुन छाडेपछि अधिकांश युवा बिदेसिनेसमेत गरेको वडाध्यक्ष खड्काले बताए। उब्जाउमा कमी आएपछि सहर बजारबाट बेसाहा बोकेर गुजारा चलाउँदै आएको स्थानीय दलबहादुर भुजेलले बताए। बसाइँ हिँड्न पनि खेतबारी बिक्री हुनुपर्छ, भुजेलले भने, जानीजानी यस्तो उराठलाग्दो जग्गा कसले किन्ने र अर्को ठाउँमा जग्गा जोड्नु ? त्यसै छाडेर हिँडेको उनले सुनाए। लाफागाउँको धेरै भूभाग छोएर सुनकोसी नदी बगे पनि जग्गाजमिन र बस्ती निकै उच्च भागमा रहेका कारण सुनकोसीको पानी उनीहरूका लागि कागलाई बेल पाक्यो हर्ष न बिस्मात जस्तै भएको छ। केही खानेपानी योजनाका धारा गाउँमा भए पनि मुहान सुकेकाले बन्द भएका छन्। सरकार र विभिन्न संघसंस्थाको सहयोगमा खानेपानी योजनाको पाइप र धारा गाउँमा बिछ्याइए पनि गाउँले कुवा, खोला नै धाउन बाध्य छन्। ०७२ सालको भूकम्पपछि खानेपानीको मुहान सुक्न थालेको स्थानीय बताउँछन्। रौतामाई गाउँपालिका३ लाफागाउँका स्थानीय सुनकोसीमा निर्भर हुनुपरेको छ भने वडा नम्बर २ को भुतिया, कमेरे, डुम्रे, रामेडाँडालगायत गाउँले रसुवा खोलामा निर्भर हुनुपरेको छ। त्यहाँका अधिकांश बासिन्दाको बिहानीको समय पानी बोकेरै जान्छ। गाईभैंसीलाई पानी खुवाउन खोला, कोसी नै पुर्याउनुपर्ने बाध्यता छ। खडेरीले गर्दा जंगलसमेत मर्न थालेको छ। बाह्रैमास बग्ने खोला आसपासका खेतमा चैते धान रोपिन्थ्यो। तर, खडेरीले खोलाको पानी सुकेपछि मकैसम्म छर्न नपाएको स्थानीय नारद राईले बताए। पानीको भयावह अवस्थाबारे आफू जानकार रहेको गाउँपालिका अध्यक्ष गजेन्द्रबहादुर खड्काले बताए। उनले भने, यस वर्ष बेलैमा विशेष प्याकेज लैजाने तयारी छ। गाउँपालिकाका उपाध्यक्ष कुमारी ठकुरीले कृषकलाई राहत पुग्ने गरी आगामी वर्षदेखि कार्यक्रम लगिने बताइन्। उनले बस्तीका खेतबारीमा विकल्प खेती गर्ने गरी कार्यक्रम तय गरिएको जानकारी दिइन्। काकाकुल मेलौली"
सन्दीपलाई खेलाएको भए दिल्लीले इतिहास रच्न सक्थ्यो ?,"काठमाडौं : टी२० क्रिकेट लिग मध्ये इन्डियन प्रिमियर लिग(आईपीएल) विश्वकै सबैभन्दा महंगो लिग हो। विश्वमै सबैभन्दा धेरै क्रिकेटको क्रेज भएको भारतमा विश्वका उत्कृष्ट खेलाडीहरू समावेश हुने भएकाले क्रिकेटका पारखीलाई त्यो निकै रोचक प्रतियोगिता हो। आक्रामक ब्याट्म्यानहरूले निरन्तर छक्का, चौका वर्षाएको हेर्न पाउनु पनि आईपीएलको एक मज्जा हो। क्रिकेट मन पराउने नेपालीहरूका लागि त आईपीएल पहिलेदेखि नै आकर्षणको विषय थियो। यसको ११औं संस्करणदेखि आईपीएलले धेरै नेपालीको मन तान्न सफल भयो। जसको कारण थियो नेपालका १७ वर्षीय लेग स्पीनर सन्दीप लामिछानेलाई दिल्लीले आफ्नो टोलीमा भित्र्याउनु ११ औं संस्करणको पछिल्ला तीन खेलमा मौका पाएका सन्दीपले उत्कृष्ट प्रदर्शन गरी सबैको मन जित्न सफल भए। त्यसपछि उनले विभिन्न देशमा भएका अधिकांश ठूला फ्रेन्चाइज लिगमा खेल्ने मौका पाए। ती सबैमा राम्रो प्रदर्शन गरेका सन्दीपलाई दिल्लीले १२ औं संस्करणमा पनि आफ्नो टोलीमा यथावत राख्यो। आईपीएलको १२औं संस्करणमा भने तारिफयोग्य तरिकाले जम्न सकेनन्। दिल्लीले यस सिजनको आईपीएलमा १६ खेल खेल्यो। त्यसमध्ये ६ खेलमा सन्दीपले मौका पाए। त्यसमा उनले ८ विकेट लिन सफल भए पनि बलिङ इकोनोमीमा भने सुधार गर्न सकेनन्। तसर्थ टोलीले उनलाई खेलमा निरन्तर मौका दिएन। शुक्रबार दोस्रो क्वालिफयरमा दिल्ली पराजित भई पहिलो पटक आईपीएलको फाइनल पुग्ने मौका गुमायो। आईपीएलको टोलीमा फाइनल पुग्न नसक्ने दिल्ली मात्रै एक मात्र टोली हो। सन्दीप सहभागी भएको भए के हुन्थ्यो ? राम्रो प्रदर्शन गर्न नसकेकाले महत्वपूर्ण खेलमा दिल्लीले सन्दीपलाई समावेश गरी जोखिम मोल्ला भन्ने अनुमान गर्नसक्ने अवस्था थिएन्। अनुमान गरेजस्तै सन्दीप टोलीमा समावेश भएनन्। इलिमिनेटर खेलमा हैदराबादसँग उतारेकै टोली मैदानमा उतार्यो। चेन्नईविरुद्ध सन्दीप नयाँ बलर भएको र गतसाल पनि चेन्नईसँग खेल्दा राम्रो प्रदर्शन गरेकाले सन्दीपलाई मैदानमा उतार्छ की भन्ने झिनो सम्भावना थियो। खेल सुरु हुनु अगाडी कप्तान श्रेयस अयरले महत्वपूर्ण खेलमा नयाँ खेलाडीलाई प्रेसर दिनु त्यति ठीक नहुने भएकाले टोलीमा परिवर्तन नगरिएको प्रतिक्रिया दिए। शुक्रबारको खेलमा दिल्लीको ब्याटिङ नै हारको मुख्य कारण बन्यो। तर बलिङमा पनि अलिकति कन्ट्रोल गर्न सकेको खण्डमा दिल्लीले चेन्नईलाई त्यति मै पनि रोक्न सक्ने अवस्था देखिएको थियो। यस खेलमा वेस्ट इन्डिजका किमो पउलको सट्टा सन्दीपलाई खेलाएको भए जितको सम्भावना देखिन्थ्यो । पउलले ३ ओभरमा ४९ रन दिएर महंगो बलिङ गरी कुनै विकेट लिएनन्। उनले १३ औं ओभरमा मात्रै २५ रन दिए। दिल्लीका २ स्पीनर अमित मिश्रा र अक्सर पटेलले राम्रो बलिङ गरेकाले सन्दीपले पनि पउललेभन्दा सस्तो बलिङ गर्ने सम्भावना थियो। ३ ओभरमा सन्दीपले ३० रन दिएको भएपनि चेन्नईका लागि यही गतिले ब्याटिङ गर्दा अन्तिम ओभरमा कम्तिमा १५ रन बनाउनु पर्नेहुन्थ्यो। यसलाई दिल्लीका बलरले रोक्ने सम्भावना धेरै थियो। सुरुमा स्पीनरमाथि आक्रमण गर्न प्रयास गरेपनि पछि चेन्नईका ब्याट्सम्यानले स्पीनरमाथि धेरै रन बनाउन सकेनन्। सन्दीपको आईपीएलमा अहिलेसम्मको सबैभन्दा खराब बलिङ बैंग्लोरविरुद्ध ३ ओभरमा ३६ रन दिनु रह्यो। पउलले शुक्रबारको खेलमा १६ भन्दामाथिको इकोनोमिमा बलिङ गरे। त्यस कारण पनि शुक्रबारको खेलमा सन्दीप खेलेका भए उनले १० को इकोनोमीभन्दा बढी रन दिने सम्भवना कमै देखिन्थ्यो। अझ उनले यसभन्दा राम्रो बलिङ गरेको खण्डमा त दिल्लीले चेन्नईलाई रोक्ने सम्भावना थियो। अघिल्लो खेलमा अन्तिम २ बल बाँकी छँदा जितका लागि २ रन चाहिएको अवस्थामा चौका प्रहार गरी जित दिलाएका पउलले शुक्रबार ७ बल सामना गर्दा ३ रन भन्दा बनाउन सकेनन्। यस खेलमा चेन्नईले पनि ३ जना स्पीनरलाई उतारेको थियो। स्पीनरहरूले नै दिल्लीका सुरुवाती महत्वपूर्ण ब्याट्सम्यानलाई आउट गराएका थिए। चेन्नईका ओपनर ब्याट्सम्यानले आक्रमणको प्रयास गरेका भए पनि १४८ रनको सामान्य लक्ष्य पार गर्न १९ औं ओभर खर्चिनु परेको थियो । यो अवस्थामा पउलको महंगो बलिङ मात्रै रोकेको खण्डमा दिल्लीतर्फ जित ढल्कने सम्भावना थियो। यसमा सन्दीपले काम गर्न सक्थे। यस खेलमा पउलको सट्टामा सन्दीपलाई सहभागी गराएको खण्डमा दिल्लीलाई पक्कै फाइदा पुग्ने थियो। फाइनल पुगेर इतिहास रच्ने दिल्लीको यात्रामा सन्दीपले योगदान दिन सक्थे की भन्ने आधार देखिन्छ।"
सधैं महामारीको डर,"जाजरकोट : २०६६ सालमा जाजरकोटका केही दुर्गम गाउँमा देखिएको झाडापखाला समयमै नियन्त्रण गर्न नसक्दा त्यसले महामारीकै रूप लियो। जिल्लाका करिब ५० हजार मानिस प्रभावित भए। १ सय ५३ जनाको ज्यान गयो। महामारी जाजरकोटमा मात्र सीमित रहेन। मध्य तथा सुदूरपश्चिमका पहाडी जिल्ला रुकुम, कालिकोट, दैलेख, अछामलगायत जिल्ला प्रभावित भए। महामारी नियन्त्रणमा लिन करिब पाँच महिना लाग्यो। त्यति बेला स्वास्थ्य सेवा विभागका महानिर्देशकदेखि स्वास्थ्य सचिव हुँदै स्वास्थ्यमन्त्री र प्रधानमन्त्रीले समेत महामारी प्रभावित क्षेत्रको स्थलगत निरीक्षण गरेका थिए। जनचेतना र सरसफाइको कमी एवं स्वास्थ्य सेवाको सहज पहुँच नुहँदा महामारी फैलिएको निष्कर्षसहित स्वास्थ्य सेवाको पहुँच बढाउने आश्वासन दिई उनीहरू फर्किए। तर समस्या ज्यूँको त्यूँ रह्यो। २०७१ चैत र २०७२ वैशाखमा पुनः जाजरकोटमै सिजनल फ्लु फैलियो। यसबाट २७ जनाको मृत्यु भयो। यसमा पनि पुरानै नियति दोहोरियो नेता र मन्त्री आउने आश्वासन बाँड्ने तर कार्यान्वयन कहिल्यै नहुने। २०७४ माघमा जिल्लाको जुनीचाँदेमा फैलिएको रुघाखोकीबाट १२ जनाको मृत्यु भयो। सयौं बिरामी परे। समयमै उपचार गरिएका कारण थप क्षति हुन भने पाएन। पटकपटक जाजरकोटमा मात्र किन हुन्छ महामारी ? महामारी भएको बेला सरोकारवाला तातिने अरू बेला सेलाउने प्रवृत्ति छ। स्वास्थ्य सेवाको पहुँच सबै नागरिकसम्म पुग्न सकेको छैन। दुर्गम गाउँका बासिन्दा स्वास्थ्य संस्था जाँदा अहिले पनि घण्टौं हिँड्नुपर्ने बाध्यता छ। यातायातको सुविधा नहुँदा बिरामीलाई डोको र स्ट्रेचरमा बोकेर अस्पतालसम्म लैजानुपर्छ। धेरैजसो स्वास्थ्य संस्थामा पर्याप्त मात्रामा औषधि र दक्ष जनशक्ति अभाव छ। गरिबी, अशिक्षा, चेतनाको अभाव, सरसफाइको कमी त छँदै छ, नागरिक समाजका अगुवा राजेन्द्रविक्रम शाहले भने, राज्यको उपेक्षाका कारण स्वास्थ्य संस्थासँग नागरिकको पहुँच पनि निकै कमजोर छ। यसले जाजरकोटमा पटकपटक महामारी फैलिन्छ। पटकपटक जाजरकोटमा मात्र किन हुन्छ महामारी ? महामारी भएको बेला सरोकारवाला तातिने अरू बेला सेलाउने प्रवृत्ति छ। स्वास्थ्य सेवाको पहुँच सबै नागरिकसम्म पुग्न सकेको छैन। वैशाख लाग्नेबित्तिकै महामारी फैलिएको बेलाको अवस्था सम्झिई यहाँका गाउँले झस्किन्छन्। जुनीचाँदे४ की ६४ वर्षीया लालमती तिरुवा गाँउमा महामारी नफैलियोस् भनेर भगवान् पुकार्छिन्। सबै बिरामी पर्दा उपचार गरिदिने कोही हुँदैनन्। नजिकमा अस्पताल छैन। कहाँ गएर उपचार गर्नु ? उनले भनिन्, फेरि त्यस्तो अवस्था भोग्न नपरोस्। मानिस अहिले पनि बिरामी हुँदा स्वास्थ्य संस्था जानुको साटो धामीझाँक्रीकहाँ झारफुक गर्न जाने गरेका छन्। जाजरकोटलाई २०७१ सालमै खुला दिसामुक्त क्षेत्र घोषणा गरिसकिएको छ। सरकारी तथ्यांकमा ८७ प्रतिशत जनताले शुद्ध खानेपानी उपभोग गर्छन् भन्ने छ। तर दाउरा र पराल राख्न शौचालय प्रयोग गरिएका छन्। अधिकांश नागरिक अहिले पनि खुला शौच गर्छन्। यहाँका करिब ७५ प्रतिशत मानिसले असुरक्षित पानी पिउने गरेको एक अध्ययनले देखाएको छ। दूषित पानीकै कारण धेरैजसो सरुवा रोग फैलिने गरेको स्वास्थ्यकर्मीको भनाइ छ। जिल्ला अस्पतालमा पनि भरपर्दो उपचार सेवा छैन। १५ शड्ढयाको अस्पताललाई ५० शड्ढयामा स्तरोन्नति गरिए पनि त्यो कागजी रूपमै सीमित छ। नौ जना विशेषज्ञ डाक्टरको दरबन्दी रहेको अस्पतालमा एक जना एमडीजीपी चिकित्सक र अरू मेडिकल अधिकृत मात्र छन्। अस्पतालमा आवश्यक भौतिक पूर्वाधार र उपकरण नहुँदा उपचारमा समस्या उत्तिकै छ। जाजरकोटमा एक जिल्ला अस्पताल, तीन प्राथमिक स्वास्थ्य केन्द्र र ३१ स्वास्थ्य केन्द्र छन्। भौगोलिक रूपमा निकै विकट रहेको जाजरकोटमा ७७ वडा छन्। सरकारले एक वडा एक स्वास्थ्य संस्था बनाउने नीतिगत निर्णय गरिसकेको छ। तर जाजरकोटमा ३५ स्वास्थ्य संस्था मात्र छन्। बाँकी ४२ वडा स्वास्थ्य संस्थाविहीन छन्। तिनमा पनि दरबन्दीअनुसारका स्वास्थ्यकर्मी छैनन्। यो सरुवा रोग फैलन सक्ने समय हो। जिल्लामा तीन पटक यही समयमा प्रकोप फैलिएको थियो। जाजरकोट स्वास्थ्यजन्य महामारीको दृष्टिले अत्यन्त संवेदनशील जिल्लाका रूपमा पर्छ। राज्यको पुनर्संरचना गर्दा स्वास्थ्य कार्यालय फाजिल जस्तै अवस्थामा छ। न कर्मचारी छन्, न बजेट नै। यद्यपि सरकारले हालै सबै जिल्लामा समन्वयका लागि स्वास्थ्य कार्यालय राख्ने निर्णय गरेको छ। यस्तो अवस्थामा महामारी फैलिइहाल्यो भने ठूलो मानवीय क्षति हुने र काम गर्न गाह्रो पर्ने चिकित्सक बताउँछन्। स्थानीय तहमा पनि स्वास्थ्यको छुट्टै संरचना छ। तर स्थानीय सरकारले स्वास्थ्यलाई खासै महŒव दिएका छैनन्। जुनीचाँदे गाउँपालिकाले चालू आवमा सडक निर्माणमा ५ करोड रुपैयाँ विनियोजन गरेको छ। तर स्वास्थ्य क्षेत्रमा संघीय सरकारको ससर्त अनुदानसहित १५ लाख रुपैयाँ मात्र बजेट विनियोजन गरेको छ। जिल्लाका सात वटै पालिकाको नियति जुनिचाँदेको जस्तै हो। महामारी फैलिन नदिन जिल्लाका विभिन्न स्थानमा बफर स्टक औषधि राख्नुपर्ने र जिल्लामा स्वास्थ्यकर्मीको टास्क फोर्स (घुम्ती टोली) राख्नुपर्नेमा त्यो हुन सकेको छैन। तर स्वास्थ्य कार्यालयका फोकल व्यक्ति कृष्णबहादुर खत्रीले कार्यालय तयारी अवस्थामै रहेको दाबी गरेका छन्। स्थानीय तहका सबै स्वास्थ्य प्रमुखलाई हाई अलर्टमा रहन र औषधि स्टकमा राख्न निर्देशन दिइएको उनले बताए। जिल्लाका अन्य स्थानमा औषधिको बफर स्टक राख्न नसकिए पनि सदरमुकामस्थित जिल्ला अस्पतालमा राखिएको उनको भनाइ छ। जिल्लाका अन्य स्थानमा पनि केही समयभित्रै औषधिको बफर स्टक गरिने कार्यालयको योजना छ, उनले भने। स्वास्थ्यकर्मीलाई बिदामा नबस्न परिपत्र जिल्लामा कार्यरत स्वास्थ्यकर्मीलाई स्वास्थ्य सेवा विभागको निर्देशनअनुसार काज वा बिदामा नबस्न परिपत्र गरिएको छ। यो समय महामारी फैलन सक्ने भएकाले अत्यावश्यक कामबाहेक बिदामा छाड्न नमिल्ने र बिदामा बस्नैपर्ने अवस्था आए वैकल्पिक व्यवस्था गरेर मात्र बिदा स्वीकृति गर्न निर्देशन दिइएको स्वास्थ्य प्रमुख गौरव ढकालले बताए।"
काकाकुल मेलौली,"बैतडी : मेलौली नगरपालिका१ की सुना दमाईं प्रत्येक वर्ष फागुनदेखि वर्षा सुरु नहुँदासम्म अनिँदो बस्छिन्। खानेपानी जोहो गर्न उनी कुवा कहाँ छ भन्दै खोज्दै हिँड्छिन्। गाउँमा आउने धारामा २० लिटर मात्रै पानी पाइने भएकाले पानीको जोहो गर्न उनले बिहान नहुँदै उठेर पानीको खोजीमा जानुपर्छ। धारामा आउने पानी २० लिटर मात्रै भागमा पर्छ। यसले खाना पकाउनसमेत पुग्दैन। गाईवस्तु, शौचालय प्रयोगलगायत प्रयोजनका लागि टाढाका कुवाबाट पानी ल्याउनुको विकल्प छैन, उनले अन्नपूर्णसँग भनिन्। मेलौली नगरपालिका७ कुन्थलाकी मीना भट्टले पनि खानेपानीको जोहो गर्न निकै समस्या भोग्नुपरेको छ। सुक्खायाम सुरु भएसँगै धारामा पानी कम आउन थालेपछि उनले पनि टाढाका कुवाबाट पानी बोक्नुपर्ने बाध्यता भएको सुनाइन्। उनले भनिन्, कहीँकतै खाल्डोमा फोहोर पानी भए पनि शौचालय र भाँडाकुँडा सफा गर्न ल्याउने गर्छाैं। खानेपानीका लागि प्रत्येक वर्ष सुक्खायाममा समस्या झेल्दै आएका छौें। पानीको अभावमा मेलौली नगरपालिकास्थित काँडाबजारमा रहेका होटेल पानीको अभावमा होटल व्यवसाय सञ्चालन गर्न निकै समस्या भएको व्यवसायी सीता चन्दले गुनासो गरिन्। उनले भनिन्, सेवाग्राहीलाई खानेपानी नै दिन सकिने अवस्था छैन। कसरी व्यवसाय सञ्चालन गर्नु ? साह्रै समस्यामा छौं। व्यवसाय नै बन्द गर्नुपर्ने अवस्थामा पुगेकी छु। २० लिटर पानीका लागि लाइनमा राखेका भाँडा। स्थानीय तहमा जनप्रतिनिधि आएपछि खानेपानी समस्या समाधान हुने आसमा रहेका निरास भएका छन्। हामीले स्थानीय सरकार आएपछि मेलौलीको काँडा बजार र आसपास क्षेत्रमा देखिएको खानेपानी समस्या समाधान हुने आशा गरेका थियौं। तर, त्यतातिर पहल नै हुन सकेको छैन, स्थानीय केशवसिंह भाटले भने, सहरी विकासमार्फत योजना छनोट गर्दा पनि हामीले खानेपानी नै पहिलो प्राथमिकतामा राखेका थियौं तर खानेपानीको समस्या समाधान हुने हिसाबले काम अघि बढेको छैन। यसले हामीलाई निरास तुल्याएको छ। मेलौलीमा ग्वाल्लेक जंगलमा रहेको मुहानबाट पानी आउने गरेको छ। करिब ०४० सालमा ग्वाल्लेक मणिलेक खानेपानी योजना निर्माण गरिएपछि मेलौलीमा पानी आउने गरेको थियो। तर, पछिल्लो समय खानेपानी योजना जीर्ण हुँदै गएको र मुहानमा समेत पानी कम भएकाले सुक्खायाममा पानीको अभाव हुने गरेको छ। सात किलोमिटर दूरीमा रहेको मुहानबाट पानी आउने गरेको र यसले पानीको आपूर्ति हुन नसकेको मणिलेक माविका प्रधानाध्यापक देवदत्त कलौनीले बताए। उनले भने, सुक्खायाममा प्रत्येक वर्ष हामीले खानेपानीको समस्या झेलिरहेका छौं। खानेपानी नहुँदा विद्यालयमा समेत असर पर्ने गरेको छ। मेलौलीको काँडाबजार र आसपासका गाउँमा देखिएको समस्या समाधानका लागि पहल भइरहेको नगरप्रमुख कृष्णसिंह नायकले बताए। उनले भने, हामीले सुर्नया नदीबाट लिफ्टिङ प्रणालीबाट पानीको व्यवस्था गर्ने सोचेका छौं। यो ठूलो प्रोजेक्ट भएकाले अहिले नै समस्या समाधान त गर्न सकिँदैन तैपनि हामी यसको पहलमा लागिरहेका छौं। यसका साथै पुरानो खानेपानी योजनालाई पनि व्यवस्थित बनाउन केही पहल गरिरहेका छौं।"
लागुऔषधसहित चार जना पक्राउ,"सिरहा : सिरहाको दुई स्थानबाट प्रहरीले लागुऔषधसहित चार जनालाई पक्राउ गरेको छ। भारतीय बजारबाट लागुऔषध खरिद गरी नेपाल ल्याउँदै गर्दा चेकजाँचको क्रममा उनीहरु पक्राउ परेका हुन् । लहान नगरपालिका १९ स्थित कटहा चौकमा चेकजाँच गर्ने क्रममा स ५ प २३२४ नम्बरको मोटरसाइकल चालक १९ वर्षीय दिपक सहनी र सप्तरीको सुरुङ्गा नगरपालिका ५ का ३१ वर्षीय पशुपति शर्मालाई पक्राउ गरेको छ । इलाका प्रहरी कार्यालय लहानका प्रहरी टोलीले उनीहरुको साथबाट फेनारगन २५० एम्पुल, डाइजेल्याब २५० एम्पुल र नुर्फिन २५० एम्पुल बरामद गरेका छन् । यसैगरी प्रहरी चौकी ठाडीको प्रहरी टोलीले सीमावर्ती भगवानपुर गाउँपालिका ४ स्थित ठाडी बसपार्कमा स २ प ५१६७ नम्बर मोटरसाइकल चेकजाँच गर्दा उदयपुरको त्रियुगा नपा २ का १९ वर्षीय आशिष चौधरी र वडा ९ का २२ वर्षीय नन्दकिशोर चौधरीलाई पक्राउ गरेको छ । प्रहरीले मोटरसाइकल चालक आशिषको साथबाट ८ पिस नाइट्रोसन ट्याब्लेट फेला पारेको छ । पक्राउ परेका चारै जनालाई अदालतबाट म्याद थप गरी अनुसन्धानका लागि इप्रका लहानमा राखिएको सिरहा प्रहरी प्रवक्ता तथा डिएसपी माधवराज खरेलले जानकारी गराए । पछिल्लो समय सिरहामा लागुऔषधको कारोबार फस्टाउँदै गएको छ ।"
विद्यार्थी थेग्नै मुस्किल,"सुर्खेत : कर्णाली प्रदेशको राजधानी वीरेन्द्रनगरभित्रका सामुदायिक विद्यालयलाई विद्यार्थी थेग्नै मुस्किल परेको छ। सामुदायिक विद्यालयले कोटा तोकेरै भर्ना लिँदा कतिपय कमजोर विद्यार्थी पढ्न वञ्चित भएका छन्। सीमित भौतिक पूर्वाधार र जनशक्ति भएका कारण यी विद्यालयले कोटा तोकेर प्रवेश भर्ना लिएका छन्। नगरभित्रका अमज्योति नेवारे, इत्राम र जनमाविमा सबैभन्दा बढी चाप छ। शैक्षिक गुणस्तर राम्रो हुँदा विद्यार्थी आकर्षण बढेको हो। केही वर्षअघिसम्म सामुदायिक विद्यालयको शैक्षिक गुणस्तर राम्रो भएन भनियो। हामीले मेहनत गरे नतिजा बदल्ने कोसिस गर्यौं, जन मावि व्यवस्थापन समितिका अध्यक्ष गोविन्द कोइरालाले भने, अहिले विद्यार्थी थेग्नै नसक्ने भएपछि प्रवेश परीक्षा लिनुपर्यो। पूर्वाधार र जनशक्तिको अवस्था हेरिँदैन, निषेध गरे भनेर सर्वत्र आलोचना छ। यस वर्ष जन माविले साढे चार सय विद्यार्थी भर्नाका लागि आवेदन खोलेको थियो। तर एक हजार सात सय विद्यार्थी भर्ना हुन आए। क्षमताभन्दा धेरै आएपछि प्रवेश परीक्षामार्फत उत्कृष्टलाई भर्ना लिइएको विद्यालयका प्रधानाध्यापक यामबहादुर श्रेष्ठले बताए। अंग्रेजी माध्यमबाट पढाइ हुन थालेपछि संस्थागत विद्यालयबाट निकालेर आफ्ना बालबच्चा सामुदायिक विद्यालयमा भर्ना गराउन अभिभावक लोभिएका हुन्। विद्यालयमा कक्षा १ देखि १० सम्म एक हजार तीन सय ८४ विद्यार्थी अध्ययनरत छन्। तर सम्बन्धित वडाभित्रकै कमजोर विद्यार्थीले सामुदायिक विद्यालयमा भर्ना नपाएपछि ऋण गरेरै पनि निजीमा भर्ना गर्नुपर्ने बाध्यता रहेको स्थानीयको गुनासो छ। पछिल्लो केही वर्षयता विद्यार्थीको चाप बढेसँगै सामुदायिक विद्यालयले पनि शुल्क उठाउँदै आएका छन्। गत वर्षदेखि शुल्क लिन थालेको जन माविले करिबकरिब संस्थागत विद्यालयको आधा शुल्क उठाएको छ। सरकारले निःशुल्क भनिदिएको छ, तर खोई जनशक्ति र पूर्वाधार व्यवस्थापन ? प्रधानाध्यापक श्रेष्ठले भने, अभिभावकसँग छलफल गरी शुल्क निर्धारण गरेका हौं। कमजोर विद्यार्थीका हकमा अन्य विद्यालयले पनि त भर्ना लिनुपर्यो। न्यूनतम चार हजार नौ सयदेखि सात हजारसम्म शल्क सामुदायिक विद्यालयले नै लिँदै आएका छन्। अमरज्योति माविमा यस वर्ष प्रवेश परीक्षामार्फत नै विद्यार्थी भर्ना लिनुपर्यो। तीन सय ८३ जना विद्यार्थीको आवेदन खुलाएको विद्यालयमा एक हजार तीन सयभन्दा बढीले फाराम भरे। प्रतिस्पर्धाबाट करिब ६ सयजति विद्यार्थी भर्ना लिएको विद्यालय व्यवस्थापन समितिका अध्यक्ष टीकाराम आचार्यले बताए। केही वर्षयता विद्यार्थी आकर्षण थेग्नै नसक्ने भएको छ। जति आउँछन् उति पढाउन हामीसँग स्रोतसाधन पनि छैन, उनले भने, अहिलेसम्म हामीले शुल्क त लिएका छैनौं। आठ कक्षादेखि माथि भने अभिभावकसँग बसेर शुल्क सहयोग लिन छलफल गर्नेछौं। नगरभित्रका विद्यालयमा सामुदायिक विद्यालय भन्नेबित्तिकै नाक खुम्च्याउने कर्मचारी र नेताका छोराछोरी नै पावर लगाएर भर्नाका लागि आउने गरेको शिक्षकहरू बताउँछन्। अमरज्योतिमा त सबै विद्यार्थीलाई भर्ना दिनुपर्ने भन्दै वडा सदस्य र प्रधानाध्यापकबीच कुटाकुट भएको थियो। ग्रामीण क्षेत्रका विद्यालयमा भने विद्यार्थी खोज्नुपर्ने स्थिति छ। यहाँ मन्त्रीको पावर लाएर विद्यार्थी भर्ना पाउनुपर्ने स्थिति आयो। ग्रामीण क्षेत्रमा पुनः पहिलैजस्तै विद्यार्थी खोज्नुपर्नेछ, अधिवक्ता नन्द भण्डारीले भने, गुणस्तर सुधार त केही विद्यालयमा भए तर विभिन्न अंकुश लगाउँदा राम्रा विद्यालयको पहुँचमा हुनेखानेकै देखियो। किनकि कमजोर परिवारका विद्यार्थी शुल्क तिर्दा होस् वा पढाइमा सबैले प्रतिस्पर्धामा उत्रन सक्दैनन्। वीरेन्द्रनगर नगरपालिकाका प्रमुख देवकुमार सुवेदीले संविधानमा रहेको व्यवस्था कार्यान्वयन गराउन चुनौतीपूर्ण रहेको बताए। हाम्रो स्थिति हेरेर संविधानको ड्राफ्ट बनाइएको जस्तो छैन। यहाँ निःशुल्क शिक्षा दिन सकिने अवस्था छैन, उनले भने।"
जाजरकोटमा सात नक्कली परीक्षार्थी पक्राउ,जाजरकोट : जाजरकोटमा कक्षा १२ को परीक्षामा अर्काको नामबाट परीक्षा दिने सात जना नक्कली परीक्षार्थी पक्राउ परेका छन्। जिल्लाको गर्खाकोटस्थित शिवपुरी मावि परीक्षा केन्द्रबाट अर्काको नाममा परीक्षा दिने ५ छात्रा र २ छात्रलाई पक्राउ गरिएको जिल्ला प्रहरी प्रमुख डिएसपी श्यामबहादुर खत्रीले जानकारी दिए । राष्ट्रिय परीक्षा बोर्डद्धारा संचालित १२ कक्षाको विभिन्न विषयको परीक्षामा नक्कली विद्यार्थी बनेर परीक्षा दिने पक्राउ परेका हुन्। उनीहरुले प्रवेश पत्रमा खास विद्यार्थीको फोटो उप्काएर आफ्नो फोटो टाँसेर परीक्षा दिएको खुलेको डिएसपी खत्रीले बताए। प्रहरीले उनीहरु सबैलाई परीक्षा सम्बन्धी कसुरमा मुद्दा चलाउने तयारी गरेको छ। पक्राउ परेका सबै नाबालक भएकोले नाम सार्वजनिक गर्न नमिल्ने डिएसपी खत्रीले बताए। उनीहरु सबैलाई प्रहरी हिरासतमा राखिएको छ। जिल्ला अदालतले प्रहरीलाई अनुसन्धानका लागी १५ दिनको म्याद दिएको छ। जिल्लामा नक्कली परीक्षार्थीले परीक्षा दिने कार्य बढेपछि अनुसन्धान गर्दा उनीहरु फेला परेको शिक्षा विकास तथा समन्वय इकाई प्रमुख खडग केसीले बताए।
लोप हुँदै लोकबाजा,"भोजपुर : भोजपुर नगरपालिका५, बोखिमका ६६ वर्षीय पर्शुराम मोते अहिले पनि सहनाई बजाएर घरघर चाहार्छन्। उनले यसरी गाउँमा सहनाई फुक्दै हिँडेको ३४ वर्ष हुन लाग्यो। उनका पितापुर्खा पनि यही बाजा बजाउँथे। यसरी घरघरमा सहनाई बजाउँदा घरको रोग, बाधा, भूतप्रेत टाढा रहने धार्मिक विश्वास छ। तर, पितापुर्खाको यो धार्मिक मान्यता बोक्ने मौलिक लोकबाजालाई पछिल्लो पुस्ताले भने बेवास्ता गर्न थालेको छ। बाबुबाजेले गर्दै आएको यो परम्परा, यो मान्यतालाई अहिलेको पुस्ता बुझ्न चासो दिँदैन, उनले भने, हाम्रो सेखपछि कसले बाजा बजाउला ? भएको बाजा पनि लोप हुन लागिसक्यो। विशेषगरी सहनाई विवाहबाहेक दसैंतिहार, विभिन्न परम्परागत सांस्कृतिक पर्वका बेला बजाइन्छ। नेपाली लोकसंस्कृति जोडिएको पञ्चैबाजामध्ये एक सहनाईको महत्त्व पछिल्लो पुस्तामा आएर पूरै परिस्कृत हुन थालेको उनी सुनाउँछन्। आधुनिक गीतसंगीत र नयाँ प्रविधिका वाद्यवादनको लोकप्रियताले नेपाली पहिचान बोक्ने पञ्चैबाजा (दमाहा, झ्याली, ट्याम्को, नरसिंगा र सहनाई)लगायत नेपाली संस्कृतिको मौलिकपनमा चासो घट्दै गएको छ। बढ्दो आधुनिक परिवेश र विदेशी कलाप्रतिको बढ्दो रुचिले हिजोआज गाउँघरका लोकबाजा हराउने क्रममा रहेको पौवादुङ्मा गाउँपालिका५, सानोदुम्मा सुप्लाका ४६ वर्षीय तसमान परियार बताउँछन्। उनका अनुसार पछिल्लो पुस्ताले लोकबाजा संरक्षणमा वास्ता नगर्दा गाउँघरका पञ्चैबाजाको मौलिकता हराउने क्रममा छ। चाडबाडका बेला घरघरमा लोकबाजा बजाउँदै हिँड्ने लोकबाजाका शिल्पकार अहिले कतै कतै मात्र भेटिन्छन्। वर्षौंदेखि चल्दै आएको लोपोन्मुख मौलिक लोक पञ्चैबाजा जगेर्नाको सट्टा युवा पुस्तामा नयाँ जमानाको प्रविधिमा चासो बढ्न थालेकाले लोकबाजाको मौलिकपन धराशायी बन्दै गएको भोजपुर नगरपालिका४, सिद्धेश्वर कोटडाँडाका ३७ वर्षीय रामकुमार सिवाले सुनाए। उनले भने, युवापुस्ताले आफ्नो रीतिरिवाज नै बिर्सन थालिसक्यो। रीतिरिवाजभन्दा विदेशी संस्कारमा उनीहरूको बढी रुचि छ। आधुनिक प्रविधितिर उनीहरूको ध्यान गएकाले लोकबाजा प्रयोगविहीन बन्दै गएका छन्। एकातिर चासो कमी हुनु र अर्कातिर गाउँघरमा पञ्चैबाजा बजाउन जान्ने मान्छेको कमीले पनि लोकबाजाको रौनक हराउँदै गएको भोजपुर नगरपालिका३, गुप्तेश्वर आहालेका ७० वर्षीय टेकबहादुर मोतेले प्रस्ट्याए। चाडबाडका बेला घरघरमा लोकबाजा बजाउँदै हिँड्ने लोकबाजाका शिल्पकार अहिले कतै कतै मात्र भेटिन्छन्। बिहे, कर्मकाण्ड, व्रतबन्ध, चाडबाड, जात्रा, रोपाइँ, विभिन्न पूजालगायत धार्मिक एवं सामाजिक सांस्कृतिक मूल्यमान्यतामा नयाँ प्रविधिले गर्दा मौलिक लोकबाजा ओझेलमा पर्दै गएको बाजा संरक्षकको गुनासो छ।"
गाउँपालिका कार्यालयबाटै फाइल गायब : टेन्डरका सबै प्रक्रिया रद्ध,"सिन्धुली : फिक्कल गाउँपालिका३ चनौटेमा स्वास्थ्यचौकि भवन निर्माणका लागि गरिएकोे टेन्डर प्रक्रिया रद्ध भएको छ। कार्यालयबाटै गत साता सबै कागजात गायब भएपछि टेन्डरका सबै प्रक्रिया रद्ध भएको गाउँपालिकाले जनाएको हो। गत फागुन२ गते गाउँपालिकाले आह्वान गरेको सूचनाका आधारमा परेका टेन्डर नियम विपरित दोस्रो निर्माण कम्पनीलाई टेन्डर दिएपछि गाउँपालिकाबाट कर्मचारी र जनप्रतिनीधिकै मिलेमतामा टेन्डरका सूचनादेखि फाइल सदरसम्मका सबै कागजात गायब गरियो। गाउँपालिकाका प्रमुख प्रशासकीय अधिकृत दीपक रिजालले फाइलनै गायब भएपछि गाउँपालिकाले एक सर्वजनिक सूचना प्रकाशन गर्दै सबै प्रकृया रद्ध गरेको जानकारी दिए। टेन्डर प्रक्रियामा न्यून रकम कबोल गर्ने श्रीकृष्ण दाहाल जेभीसँग निर्माण कार्य सम्पन्न गर्ने आधार माग गर्दै सम्झौताका लागि पत्र पठाएका थियौं, उनले भने,तर उक्त कम्पनीले काम गर्न नसक्ने पत्र गाउँपालिका कार्यालयलाई पठाएपछि दोस्रो रकम कबोल गर्ने सिद्धकाली निर्माण सेवालाई निर्माणमा जिम्मा दिनेबेला फाइल गायब भएपछि टेन्डरका प्रक्रिया रद्ध गरिएको हो। वडा३ चनौटेमा ७९ लाख २६ हजार रुपैयाँ लागतमा स्वास्थ्य चौकी भवन बनाउन गाउँपालिकाले फागुन २ मा टेन्डर खोलेको थियो। जसमा १२ निर्माण कम्पनीले आवेदन दिएका थिए। त्यसमध्ये श्रीकृष्ण दाहाल जेभी र सिद्धकाली निर्माण सेवाले न्यून रकम कबोल गरेका थिए। सार्वजनिक खरिद ऐन २०६३ तथा नियमावली २०६४ अनुसार उक्त कम्पनीलाई कारबाही र धरौटी जफत गर्दै सिद्धकालीलाई सम्झौताका लागि आसयपत्र प्रकाशन गरिएको थियो। उक्त कम्पनीले ५१ लाख रुपैयाँमा काम सम्पन्न गर्ने कबोल गरि भवनको निर्माण प्रक्रिया समेत थालिसकेको अवस्थामा फाइल गायब भएको छ। सम्झौताको सम्पूर्ण काम सकी कार्यादेश लिने तयारी गर्दा कार्यालयमा कागजात फेला परेन, रिजालले भने, टेन्डर त नियमअनुसार भएको हो तर कागजपत्र कसरी हरायो भन्ने विषयमा छानविन भई रहेकोले त्यसको पत्तो नलागेसम्म टेन्डरको सबै प्रकृया रद्ध गर्नु परेको हो।"
चकचके विद्यार्थी पढाउन सर्त,"काठमाडौं : विद्यालयमा चकचके गरेको आरोपमा विद्यार्थीलाई निकालेको भीमसेनगोलास्थित कमल नेत्र छुनामुना माध्यमिक विद्यालयका प्राचार्यलाई प्रहरीमा उपस्थित गराइएको छ। महानगरीय प्रहरी वृत्त बानेश्वरमा शुक्रबार विद्यालयका प्राचार्य ज्ञानेन्द्र भट्टराईलगायत स्कुलका प्रतिनिधि चौकी पुगेका थिए। छलफलमा विद्यालयबाट निष्कासन गरिएका चारबर्से बालक पासाङ तामाङ र उनका परिवारका सदस्यलाई पनि बोलाइएको थियो। छलफलका बेला विद्यालय सञ्चालकले पासाङलाई पढाउनै परे जेठ १ गतेबाट मात्र पढाउने, त्यसपछि तीन महिनासम्म उसको अनुशासनको अवस्था हेर्ने र फेरि पनि बानी सुधार हुन नसके स्कुलबाट निकाल्ने सर्त राखेका थिए। तर पासाङका अभिभावकले उक्त सर्त अस्वीकार गरेका थिए। आफूहरूले भनेको नमान्ने हो भने बच्चालाई कुनै पनि हालतमा पढाउन नसक्ने विद्यालयले अडान लिएको छ। विद्यालय सञ्चालकले बच्चालाई पढाउने कि नपढाउने आफूहरूको अधिकार भएको दाबी गर्दै उल्टै आफूहरूलाई थर्काएको पासाङका अभिभाकवले बताएका छन्। बाबुले अर्कै श्रीमती लिएर गएपछि एक्लिएकी आमासँग बस्दै आएका तामाङको आर्थिक अवस्था कमजोर छ। दुवै पक्षलाई छलफलका लागि बोलाएको वृत्तका डीएसपी गोविन्द काफ्लेले बताए। नर्सरीमा अध्ययनरत तामाङलाई कक्षामा हल्ला गरेको, साथीभाइको खानेकुरा खोसेको तथा सामान फुटाइदिएकोलगायत आरोप लगाउँदै स्कुलले यस वर्षदेखि पढाउन मानेको छैन। उनी गत वर्ष उक्त स्कुलमा भर्ना भएका थिए। तर भर्ना भएका विद्यार्थीलाई निष्कासन गर्न नमिल्ने कानुनी प्रावधानलाई समेत लत्याउँदै स्कुल प्रशासनले विद्यार्थीलाई पढ्न नदिएको भन्दै अभिभावकले प्रहरीमा उजुरी दिएका थिए। बाबुले अर्कै श्रीमती लिएर गएपछि एक्लिएकी आमासँग बस्दै आएका तामाङको आर्थिक अवस्था कमजोर छ। गरिब परिवारको भएका कारण तामाङकी आमा घरेलु कामदारका रूपमा भीमसेन गोलाकै जनार्दनकृष्ण श्रेष्ठको घरमा काम गर्छिन्। तामाङको पढाइ खर्च पनि श्रेष्ठले नै बेहोरोरहेका छन्। भदौमा पारित अनिवार्य तथा निःशुल्क शिक्षासम्बन्धी ऐनको दफा १० मा विद्यालयमा भर्ना भई आधारभूत तहको शिक्षा लिइरहेको कुनै पनि बालबालिकालाई विद्यालयबाट निष्कासन गर्न नपाइने उल्लेख छ। चकचके भन्दै विद्यार्थी निष्कासित"
डाँडाटोलका सुस्केरा !,"सिरहा : लहान नगरपालिका२४ डाँडाटोलकी सीता विश्वकर्मा एकाविहानै भाँडाकुडा बोकेर धारा नजिक उभिएकी छन्। उनीसँगै छन्, रामकली विक, ललिमाया विक लगायत गाउँका अन्ये महिला पनि। विद्यालयको धारा नजिक २ घण्टा उभिदा पनि पानी आएन। कारण थियो, विजुली। भोल्टेज नपुगेपछि मोटर चलेका थिएन। यो टोलका ४५ घरपरिवारले दलित भानुभक्त आधारभुत विद्यालयमा रहेको एउटै मोटरबाट पानी लिन्छन्। भोल्टेज नभएर मोटर नचलेको दिन उनीहरु रितै घर फर्किन्छन्। गाउँमाको वर्षौं पुराना इनारहरु सुकिसकेका छन्। स्थानीयको ताकेदापछि बल्लबल्ल गत आर्थिक वर्षमा वडा कार्यालयले स्कुलमा खानेपानीका लागि बोर्डिङ्ग जडान गरिदियो। गाउँवासीले त्यसमा चन्दा उठाएर मोटर जडान गरे। त्यति गर्दापनि उनीहरुको खानेपानी समस्या भने टरेन। न मोटर, न इनार कतैबाट पानी नआएपछि उनीहरु छिमेकी गाउँ रन्हा, खेस्राहा र झुटकी पुग्ने गर्छन्। जीवन चलाउनका लागि खर्चिने समय पानी ओसार्नमै बित्ने गरेको दुःखेसो स्थानीयको छ। हामीले वर्षौंदेखि खानेपानीको समस्या भोग्दै आएका छौँ, पानी भर्न उभिएकी सिताले भनिन्,विजुलीमा भोल्टेज छैन्, बत्ती राम्रोसँग बल्दैन्। विजुलीको समस्या लिएर वडा, विद्युत कार्यालय, सांसद, नेता सबैकहाँ धाइयो। कुनै सुनुवाई भएन्। पल्लो गाउँमा पानी लिन जाँदा थरिथरिका कुरा सुन्नु परेको उनले सुनाइन्। विद्यालयदेखि अगाडीको वस्तीमा दुई वटा इनार छन्। दुवैमा अलिअलि लेदो मिसिएकै भएपनि पानी आउँछन्। त्यही पानी छानेर उनीहरुले खाने गरेका छन्। एकदिन अगाबै इनारबाट पानी तानेर छानेर राख्नुपर्छ, किमाया बसेलले भनिन,कुनै उपाय नलागेर फोहोर पानी भएपनि खाएर बस्नु परेको छ। फोहोर पानी खादाँ बालबालिकाहरु विरामी परेको उनले सुनाइन्। जेष्ठ महिनामा गएर इनारको पानी सुकेपछि छिमेकी गाउँबाट पानी ल्याएर खानुपरेको उनीहरुको वाध्यता छ। पहिले त खोला, पोखरीकै पानी खाएर बस्नु परेको थियो, विशे सदायले भने,केही वर्ष पहिले इनार भयो, अब इनारमा पनि लेदो मिसिएको पानी आउँछ । गाउँमा विजुलीको सुविधा भए मोटर लगाएर खानेपानीको समस्या हट्ने उनले सुनाए। डाँडाटोल जस्तै, सिरहाको चुरेक्षेत्रका गाउँहरुमा सुख्खा मौसम सुरु भएसँगै खानेपानीको हाहाकार हुन थाल्छन्। यस्तो मौसममा खानेपानीको श्रोत इनार,ट्यूबेल,कुँवा र तलाउहरु प्रायजसो सुक्ने गर्छन्।"
सय वर्षेको चटारो,"ललितपुर : ललितपुरको बखुम्बहाल चोकबाट केही मिनेटमै पुगिन्छ सत्यमोहन जोशीको घर । शुक्रबार मध्याह्न १२ बजेतिर उनको घर पुग्दा जोशीकी श्रीमती राधादेवी आराम गरिरहेकी थिइन् । साथमा थिइन् उनकी बुहारी । कार्यक्रमका लागि सत्यमोहन बाहिर गएका थिए । त्यसैले उनी करिब डेढ बजेतिर घर फिरे । उनलाई घरमा भेट्न आउनेहरूको भीड थियो । घरबाहिर देखिएको त्यो भीडले स्पष्ट संकेत गथ्र्यो सत्यमोहनलाई भ्याइनभ्याइ छ । जोशी सोमबार सय वर्ष पुग्दै छन् । तर पनि उनको सामाजिक सक्रियता घटेको छैन । झनै बढेको पो छ । प्रत्येक दिनजसो उनी विभिन्न कार्यक्रममा गइरहन्छन् । स्वस्थ छन् । खानपिनमा पनि बार्नुपर्ने त्यस्तो केही छैन । सामान्य आहार गर्छन् । त्यति मात्र कहाँ हो र, दिन बिराइ खसीको मासुसमेत खान्छन् । उनको स्वस्थताको के हो त राज ? स्वस्थ र दीर्घजीवन बाँच्नेले चिन्ताको भारी बोक्नहुँदैन, उनी भन्छन्, चिन्तन गर्ने, तर चिन्ता नगर्ने । चिन्ताले रोग ल्याउँछ । मनमा असन्तोष बढ्छ । अझैपनि उनको अघिपछि मिडिया लागिरहेकै हुन्छन् । उनलाई आफ्नो अनुहार चाउरी नपरे पनि भित्री अवस्था भने चाउरी परे जस्तो लाग्छ । अरूले तारिफ गरेर मात्रै कहाँ हुन्छ, उनले भने, मेरो शरीरको कुरो मलाई थाहा छ । लामो आयु मात्रै हुनु बेकार लाग्छ उनलाई । जबसम्म मान्छेको चेतनाले काम गर्छ, त्यति बाँच्नु राम्रो रहेको उनको भनाइ छ । मज्जाले खान सक्ने तर केही गर्न नसक्ने भएर बाँच्नुहुन्न, उनले भने, अरूको सहारामा बाँच्नुको के अर्थ रु जबसम्म मान्छेको बोली र ज्ञान हुन्छ । सत्यअसत्य, राम्रोनराम्रो थाहा पाउँछ, आफूले के गर्दै छु भन्ने थाहा पाइन्जेल मात्रै जिउनु राम्रो हो । आफू बाँच्दा अरूलाई भार दिन नहुने उनको भनाइ छ । चिन्तनमननका लागि जुरेलीको दर्शन अवलम्बन गरेको र साधारण जीवनयापनमा आफू रमाइरहेको उनले बताए । कामको सिलसिलामा सुदूरपश्चिम पुग्दा जुरेलीको गीत सुनेका थिए के खायो, के लायो होला वनको जुरेली चरीले । त्यो गीत उनलाई दर्शन जस्तै लाग्यो । र आफूलाई साधारण जीवन बिताउन पे्ररित गरेको जोशीको भनाइ छ । तर हिजोआज भने चिन्ता लाग्न थालेको उनले बताए । पहिला चिन्ता लाग्दैनथ्यो, उनलाई शंका छ, के थाहा म पनि अरुको बोझ पो बन्ने हुँ कि रु जोशीको स्वास्थ्य अवस्था, सफलता आदिका पछाडि श्रीमती राधादेवीको भूमिका पनि उत्तिकै छ । घरपरिवारका सबै जिम्मेवारी उनले सम्हालिदिएका कारण आफू यो अवस्थामा आइपुगेको सत्यमोहन स्विकार्छन् । राधाले मलाई कहिल्यै किचकिच गरिनन्, जोशीले भने, मैले गरेको काममा उनले पूरा साथ दिइन् । उनी घरपरिवार हेर्थिन् । ९० सालको भूकम्पका बेला १० वर्ष पुगेकी थिइन्, राधादेवी । कृष्णमन्दिर नजिकै छिन्नमस्ता उनको माइती । राधादेवीले आफ्नो बिहे सम्झिइन्, मागी विवाह भयो । चिना देखायौं । मिल्यो । त्यसको एक महिनामा सुपारी ल्याएपछि मात्रै विवाह पक्का भयो । केटा बिहेमा मात्रै देखेँ । बिहेको तीन वर्षसम्म हामी बोलेनौं । बिहेपछि उनलाई गुफा राखिएको थियो । गुफा नराखी श्रीमान् श्रीमती बोल्नुहुँदैन भन्ने चलन थियो । बिहेमा सत्यमोहन १९ वर्षका र उनी १४ वर्षकी थिइन् । बिहेको बेलासम्म राधादेवीलाई खाना पकाउनसमेत आउँदैनथ्यो । प्रत्येक दिन खुट्टा ढोग्नुपथ्र्यो । खाना पकाएर राखिदिन्थें । उहाँ ९सत्यमोहन० आएर खानुहुन्थ्यो, नबोली, राधादेवीले विगत सम्झिइन् । सत्यमोहनले घरको काममा कहिल्यै समय दिन पाएनन् । भान्सामा सघाएनन् । सधैं साहित्य, सिर्जनामा लागिरहे । उनलाई लोकले चिनेको छ । यो उमेर हुँदा पनि श्रीमान्सँग घुम्न निस्किएको राधादेवीलाई सम्झना छैन । तर पनि सत्यमोहनप्रति उनको कुनै गुनासो छैन । उहाँले जे गर्नुभयो, देशका लागि गर्नुभयो, उनले भनिन्, मैले सानो कुरामा के गुनासो गर्नु र रु"
