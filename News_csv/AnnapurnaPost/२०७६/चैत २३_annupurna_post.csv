शीर्षक,विवरण
सेनालाई विवादमा तान्ने खेल,"जब सरकारले कोराना भाइरसविरुद्ध जुध्न आवश्यक स्वास्थ्य सामग्री आयात जिम्मा नेपाली सेनालाई दिने निर्णय लियो, स्वाभाविक रूपमै सरकारी संयन्त्रको क्षमतामा गम्भीर प्रश्न उब्जायो। स्पष्ट भाषामा भन्दा सेनालाई खरिद र आयातको जिम्मा दिनु भनेको सरकारी संयन्त्रको अयोग्यता प्रदर्शन हुनु हो। कठिन परिस्थितिमा स्वास्थ्य उपकरण खरिदमा नियम र प्रक्रिया अपनाएको भए कतैबाट प्रश्न उठ्ने थिएन। तर शासकीय वृत्तका पात्रहरूले अधिक अनुचित लाभ लिन चाहेपछि अप्ठ्यारो परिस्थिति उत्पन्न भएको हो। दुर्भाग्य, अझै तिनको पहिचान गरी कारबाहीको तहमा पुर्याइएको छैन। स्वास्थ्य उपकरण खरिदको कुनै अनुभव नभएका, केवल सत्तासीन पात्रहरूसँग घाँटी जोडिएका बिचौलिया र मतियारहरूको अनुचित अतिरिक्त सक्रियताको परिणति हो, उपकरण खरिद प्रकरण। यो प्रकरणले चर्को रूप धारण गरेपछि सरकारले आलोचनाबाट जोगिन खरिद प्रक्रिया रद्द गर्यो। त्यसपछि नेपाली सेनालाई खरिदको जिम्मेवारी दिँदै अर्को विवादको भुँमरीमा सरकार पर्यो। सेनालाई खरिद गर्न दिएमा आलोचनाबाट बच्न सकिन्छ भन्ने रणनीति सरकारले लिएको देखिन्छ। अनावश्यक विषयमा सेना जिम्मा दिनु भनेको उसलाई विवादमा तान्नु हो। यसरी हरेक ठेक्कापट्टा सेनालाई दिँदै जाने हो भने उसको महत्वाकांक्षा बढ्नेछ र सत्ता लिनसमेत बेर लगाउने छैन भन्नेसम्मका टीकाटिप्पणी चलेको छ। यो विषयले सामाजिक सञ्जाल रंगिएको छ। त्यस अतिरिक्त यो विषयले सत्तारूढ दलभित्रै विवाद सिर्जना गरेको छ। सरकारले नेपाली सेनालाई उपकरण खरिदको जिम्मा दिनुको कारण पनि खुलाएको छैन। ठेकेदार र व्यापारमा चारैतिर सेना संलग्न भएकामा नकारात्मक टीकाटिप्पणी बाक्लिँदो छ। त्यसमा पनि आयातको समेत जिम्मा दिएपछि संस्थालाई विवादित तुल्याउन सक्छ। दुई तिहाइको शक्तिशाली यस्ता गलत अभ्यासमा सरकार किन गयो ? चौतर्फी प्रश्न उब्जेको छ। इतिहासकै शक्तिशाली भनिएको सरकार खरिद कार्यमा समेत असफल हुनु दुर्भाग्यपूर्ण मानिनेछ। प्रमुख प्रतिपक्ष र साना दलले पनि स्वास्थ्य सामग्री खरिदको जिम्मा नेपाली सेनालाई दिने कार्य गलत भनिरहेका छन्। अर्को त, हरेकतिर सेनाको बढ्दो प्रयोगसँगै नागरिक सर्वोच्चता खुम्चिने खतरा रहन्छ भने सरकारले नागरिकको विश्वास गुमाउँदै अर्थमा पनि व्याख्या हुनेछ। सरकारले कोभिड १९ को नियन्त्रण, रोकथाम र उपचारका लागि आवश्यक सामग्री उपकरण खरिदको जिम्मा पाएको ओम्नी समूहको हदैसम्मको अनियमितता खुलासा भइसकेको छ। तिनको कम्पनी कालोसूचीमा राख्ने, धरौटी जफत गर्ने निर्णय भए पनि यसमा संलग्न पात्रहरूलाई सजाय नहुनु आश्चर्यजनक छ। यो प्रकरणमा कारबाही हुँदा शासकीय वृत्तकै पात्रहरू मतियार भएको पोल खुल्न सक्ने डरले ढाकछोप गर्ने नीति अख्तियार गरिएको आशंका गरिँदैछ। त्यस अतिरिक्त स्वास्थ्य उपकरण खरिद कार्य सेनालाई जिम्मा दिएको खण्डमा अख्तियार दुरुपयोग अनुसन्धान आयोगको छानबिनबाट बच्न सकिन्छ भन्ने सरकारी रणनीति अन्तर्निहित हुनुपर्छ। किनभने सैन्य कामकारबाही अख्तियारको छानबिनको दायराभन्दा बाहिर पर्छ। सरकारले जिम्मा दिएपछि विपत् र संकटको घडीमा सेनाले आदेश पालना गर्नुपर्ने हुन्छ। यसमा सेना आफैंले खरिदको जिम्मेवारी मागेको होइन, उसको यसमा दोष पनि छैन। सरकारको आदेशलाई उसले नतमस्तक हुँदै मान्नुलाई उसको दोषको रूपमा कसैले अथ्र्याएका छैनन्। यसमा केवल सरकारकै असक्षम कार्यशैलीमाथि प्रश्न उठाएका हुन्। सेनालाई खरिद कार्यको जिम्मा दिनुमा सरकारको कमजोर मानसिकता उपज ठानिएको छ। विधि पालना गर्दै अघि बढ्ने हो भने दुई तिहाइको सरकारलाई कहीँ कतैबाट कुुनै अड्चन छैन। खासमा शासकीय वृत्तका अनुचित लोभमै यो प्रकरण सिर्जित भएको हो। असल नियतका कानुनबमोजिम अघि बढ्न खोजेको भए यस्तो जटिल परिस्थितिमा यस खाले प्रकरण सिर्जना हुने नै थिएन। यो प्रकरणमा जे जस्ता दृश्य मञ्चन भए यसले सरकार स्वार्थी समूहको घेराबन्दीमा परेको स्पष्ट पार्छ। पहिलो त, सरकार स्वार्थी समूहको घेराबाट बाहिर आउनुपर्यो। दोस्रो, सरकारलाई बदनाम तुल्याउने पात्रहरू दण्डित हुनुपर्छ। त्यो घेराबन्दी नतोड्ने हो भने अब सरकारका हरेक निर्णयले प्रकरण रूप धारण गर्नेछ। त्यसो हुँदा, निर्णय तहमा सरकारी पात्रहरू र कार्यशैली परिवर्तन हुनै पर्छ।"
विश्व अर्थतन्त्रको विस्तार १ प्रतिशत !,"काठमाडौं : नेपालमा कोरोना संक्रमणका कारण कुन स्तरमा आर्थिक क्षति हुन्छ भन्ने अाँकलन अझै हुन सकेन। नेपाल राष्ट्र बैंकले व्यवसायीलाई राहत दिन बैंक कर्जाको पुनरतालिकीकरण र पुनर्संरचनाको सुविधा दिने भने पनि सरकारले क्षतिको आँकलन गर्न नसक्दा उक्त व्यवस्था कार्यान्वयमा आउन सकेको छैन। अर्थ मन्त्रालयमा राजस्व सचिवज्यूको संयोजकत्वको समितिले सबै अध्ययन गर्ने भएको छ, राष्ट्र बैंकका प्रवक्ता डा गुणाकर भट्ट भन्छन्, एकद्वार प्रणालीबाटै सम्बोधन हुन्छ। यसअघि भट्टकै नेतृत्वको राष्ट्र बैंककै अनुसन्धान विभागले अध्ययन गरेर उक्त सुविधा कार्यान्वयन गर्ने भनिएको थियो। तर, सरकारले समष्टिगत आर्थिक अवस्थाको अध्ययन गर्ने भनेपछि व्यवसायीले राहत पाउने समय भने लम्बिने भएको छ। हालसम्म नेपालमा उक्त संक्रमण फैलिसकेको छैन। तर, आगामी दिनमा परिस्थिति फेरिए सरकारलाई अध्ययनकै लागि थप समय आवश्यक पर्नसक्ने अर्थ मन्त्रालयका एक अधिकारी बताउँछन्। उक्त अध्ययनमा मुलुकको समग्र आर्थिक सूचकमा कोरोनाले कस्तो प्रभाव पार्छ भनेर हेरिँदै छ। यद्यपि, कोरोना संक्रमण कति समय लम्बिन्छ भन्ने पुर्वानुमान नहुँदै पश्चिमा अनुसन्धान संस्थाले सन् २०२० मा विश्व अर्थतन्त्र १ प्रतिशतभन्दा ज्यादा बढ्न नसक्ने प्रक्षेपण गरेका छन्। इकोनोमिस्ट इन्टिलिजेन्स युनिट नामक बेलायती संस्थाले गत बुधबार यस्तो प्रक्षेपण सार्वजनिक गरेको थियो। यो विश्व आर्थिक मन्दीपछिकै सबैभन्दा कम हो। भाइरस संक्रमण सुरु हुनुअघि विश्व अर्थतन्त्र २३ देखि २४ प्रतिशत बढ्ने अनुमान गरिँदै आएको थियो। कोरोनाले संसारभरको आर्थिक गतिविधि ध्वस्त पारेको छ। अमेरिकी पत्रिका पोलिटिकोले उक्त भाइरसका कारण संसारै बदलिने उल्लेख गरेको छ। यसले पछिल्ला वर्षमा विश्व ग्राम भन्न थालिएको संसारको सघन सामिप्यतालाई खतम पार्नसक्ने उल्लेख गरेको छ। यो संक्रमणले संसारभरका मानिसको जीवनशैली, जनस्वास्थ्य प्रणाली, अर्थतन्त्र मात्र होइन, जनता र सरकारबीचको सम्बन्ध पनि पुनः परिभाषित गर्नसक्ने उक्त पत्रिकाले लेखेको छ। कोरोना संक्रमणपछि कच्चा तेलको भाउ १९ वर्षयताकै सस्तो भएको छ। चीन र एसियाली क्षेत्रमा मात्रै कोरोना प्रकोप देखिँदा चुलिएको सुनको भाउ पश्चिमा मुलुकमा संक्रमण फैलिएसँगै ओरालो लागेको छ। ऐतिहासिक रूपमै लगानीको सबैभन्दा सुरक्षित गन्तव्य मानिने सुनमा अहिले लगानीकर्ता आकर्षित हुन सकेका छैनन्। सम्भावित भावी आर्थिक मन्दीको त्रासले लगानीकर्तालाई हतोत्साही बनाएको बीबीसीले उल्लेख गरेको छ। सन् २०२० को पहिलो २ महिनामा चीनको औद्योगिक उत्पादन साढे १३ प्रतिशत घटेको विवरण पनि बीबीसीले उल्लेख गरेको छ। संसारको एक तिहाइ औद्योगिक उत्पादन चीन एक्लैले गर्छ। चीनको औद्योगिक उत्पादन घट्दाको परिणाम संसारभर कार निर्मातादेखि रासायनिक पदार्थको प्रयोग गर्ने अधिकांश उद्योग मारमा परेका छन्। अमेरिका, बेलायतदेखि अधिकांश मुलुकका केन्द्रीय बैंकले ब्याजदर घटाएर लगानी र उपभोगलाई प्रश्रय दिन खोजे पनि मानिसहरू घरबाट बाहिर निस्कनै नसक्ने अवस्थाले त्यस्ता अवसरको प्रयोग हुन सकेको छैन। विश्वभरका सेयर बजारमा लगानीकर्ताले अर्बौं डलर गुमाएका छन्। यसको सबैभन्दा ठूलो मार हवाई सेवा र होटेल तथा रेस्टुरेन्टमा परेको छ। युरोपेली संघले हाल लगाएको ३० दिने बाह्य उडान प्रतिबन्धबाट मात्रै १ करोड दुई लाख सिट क्षमताको उपभोग कटौती भएको अनुमान छ। कोरोना संक्रमणका कारण वातावरण प्रदूषण नियन्त्रणमा भने बल पुगेको छ। अमेरिकी अन्तरिक्ष अध्ययन संस्था नासालाई उद्धृत गर्दै बीबीसीले प्रकाशित गरेको स्याटेलाइटमा कोरोना संक्रमणपछि तस्वीरमा चिनियाँ आकाश सफा भएको देखिन्छ। मूलतः नाइट्रोजन अक्साइडनामक हानिकारक ग्यास चीनको आकाशमा झन्डै पूर्णरूपले हटिसकेको उल्लेख छ।"
यसरी फुत्कायो ओम्नीले मेडिकल सामग्री खरिदको ठेक्का,"काठमाडौं : दलका नेता र कर्मचारीलाई साइजमा राख्यो भने कुनै पनि काम गर्न गाह्रो छैन। उनीहरूलाई साइजमा राख्न जान्नुपर्छ। यस्तै अभिव्यक्ति दिन्थे, तुलबहादुर सिंह (हरि)। कोरोना रोकथाम र नियन्त्रणका लागि आवश्यक स्वास्थ्य सामग्री चीनबाट ल्याउँदा उनै सिंह चरम विवादमा परे। सिंह अध्यक्ष रहेको ओम्नी समूहले करोडौं हिनामिना गरी महँगोमा चीनबाट स्वास्थ्य सामग्री खरिद गरेको थियो। त्यसमा विवाद देखिएपछि प्रधानमन्त्री केपी ओलीको ठाडो निर्देशनमा सरकारले ओम्नी बिजनेस कर्पोरेट इन्टरनेसल प्रालिसँगको खरिद सम्झौता खारेज गयो। संकटका बेला त्यति ठूलो रकमको स्वास्थ्य सामग्री ल्याउने हिम्मत सिंह एक्लैले भने गरेका थिएनन्। उपप्रधानमन्त्री ईश्वर पोखरेल, स्वास्थ्यमन्त्री भानुभक्त ढकाल, प्रधानमन्त्रीका प्रमुख राजनीतिक सल्लाहकार विष्णु रिमाललगायतको योजनामा सिंहले स्वास्थ्य सामग्री ल्याउने अवसर पाएका थिए। उपप्रधानमन्त्री पोखरेल, स्वास्थ्यमन्त्री ढकाल र सल्लाहकार रिमालसँग सिंहलाई निकट बनाउने काम झापाका युवराज शर्माले गरे। शर्मा शैक्षिक व्यापारी हुन्। उनले लामो समयदेखि काठमाडांैमा शैक्षिक संस्था सञ्चालन गर्दै आएका छन्। त्यसबाट उँभो नलाग्ने देखेपछि शर्माले आपूलाई प्रधानमन्त्रीनिटक भएको देखाएर बिचौलियाका रूपमा काम गर्न थाले। उनकै कनेक्सनले चीनबाट स्वास्थ्य सामग्री ल्याउने काम ओम्नीले पाएको स्रोतले बताएको छ। ओम्नीले ठेक्कापट्टाको काम गर्दै आएको थियो। उक्त कम्पनीले स्वास्थ्य सामग्रीसम्बन्धी बिचौलियाको काम भने कहिल्यै गरेको थिएन। त्यही भएर सिंहलगायतको टोलीले स्वास्थ्य सामग्रीको ठेक्कापट्टा गर्दै आएका व्यापारी विशाल पण्डितको सहयोग लिए। पण्डित र केही चिकित्सक बसेर सूची बनाए। त्यही आधारमा ओम्नीले चीनबाट स्वास्थ्य सामग्री ल्यायो। खरिद प्रक्रियाबारे प्रतिक्रिया लिन खोज्दा उनी सम्पर्कमा आएनन्। सामान्य आर्थिक अवस्थामा रहेका सिंहले सरकारी ठेक्कापट्टाबाटै आफ्नो आर्थिक हैसियत बदले। सरकारी ठेक्कापट्टाबाटै सिंहले केही सरकारी कर्मचारीको आर्थिक हैसियतसमेत बदलिदिएको उनी निकटवर्ती बताउँछन््। प्रत्येक दलका प्रभावशाली नेता र उपल्लो तहका सरकारी कर्मचारीसँग सिंहको बलियो सम्बन्ध छ। उनी शक्तिशाली नेता र सरकारी कर्मचारीलाई मुठ्ठीमा राख्नुपर्छ भन्ने मान्यता राख्छन्। नेता र कर्मचारीलाई मुठ्ठीमा राख्ने उनको उपाय भनेको आर्थिक सहयोग नै हो भन्छन् सिंहलाई चिन्नेहरू। मुख्यसचिव लोकदर्शन रेग्मीसँग सिंह असाध्यै निकट छन्। गृहसचिव रहँदा रेग्मी र सिंहको सम्बन्ध बाक्लिएको स्रोतले बताएको छ। रेग्मीले आफू गृहसचिव रहँदा गृह मन्त्रालय र मातहतका कार्यालयको सूचनाप्रविधिबारे हुने कतिपय छलफलमा सिंहलाई बोलाउने गरेका थिए। तत्कालीन गृहसचिव रेग्मीले सिंहलाई काम दिन मन्त्रालयका सहसचिवहरूलाई दबाब दिने गरेको गृहका एक अधिकारी बताउँछन्। तत्कालीन गृहसचिव रेग्मीले अध्यागमन विभागको स्तरोन्नतिसम्बन्धी छलफलमा पनि सिंहलाई राखेको गृह स्रोतले बताएको छ। गृहबाट बाक्लिएको सम्बन्धका कारण मुख्यसचिव रेग्मीले अहिले सिंहका काममा बाधा पुयाउँदैनन्। पृष्ठभूमिमा बसेर मुख्यसचिव रेग्मीले सिंहका कतिपय कामलाई सहजीकरण गरिरहेको स्रोतले बतायो। मुख्यसचिव रेग्मीसँग आफ्नो राम्रो उठबस भएको भन्दै सिंहले निकटवर्तीसँग धक्कु लगाउने गर्छन्। कतिपय सरकारी अड्डामा सिंहले मुख्यसचिव रेग्मीको नाम लिएर कर्मचारी तर्साउने गरेका छन्। निर्वाचन आयोगको काम गर्दा सिंहले निर्वाचन आयुक्त ईश्वरीप्रसाद पौडेलमार्फत काम गराएको स्रोतले जानकारी दिएको छ। तत्कालीन प्रमुख निर्वाचन आयुक्त अयोधीप्रसाद यादव र निर्वाचन आयुक्त इला शर्मासँग पनि सिंहको बलियो सम्बन्ध थियो। उनले ०७४ को निर्वाचनमा ओम्नीमार्फत निर्वाचन आयोगलाई आवश्यक सामग्री उपलब्ध गराएका थिए। कार्यकक्षमा जति चिप्लो घसे पनि बाहिर निस्किएपछि उनी नेता र सरकारी कर्मचारीलाई तल्लो स्तरबाट गाली गर्छन्। आफ्नो काम भए तिनै नेता र कर्मचारीको गुणगान गाउने सिंहले काम नभए नेता र कर्मचारीलाई घुस्याहाको संज्ञा दिने गरेको स्रोत बताउँछ। प्रधानमन्त्री केपी ओलीसँग पारिवारिक साइनो लगाएर सम्बन्ध बाक्लो बनाएका शैक्षिक व्यापारी युवराज शर्मा ओम्नीसँग जोडिन पुगे। शर्माकै बलमा सिंहले चीनबाट स्वास्थ्य सामग्री ल्याउने हिम्मत गरे। ललितपुरको सानेपामा बस्ने एक व्यक्तिले शर्मालाई ओम्नीका अध्यक्ष सिंहसँग चिनजान गराइदिए। सिंहसँग चिनजान गराउने व्यक्ति शर्माका नातेदार रहेको पाइएको छ। त्यही साइनोका कारण शर्मा ओम्नीका अध्यक्ष सिंहसँग नजिकिए। ओम्नीको कागजपत्रमा शर्माको नाम कतै देखिँदैन। स्रोत भन्छ, शर्माले काम मिलाइदिएबापतको कमिसन लिने हो। शर्मा बिचौलियाको काम गर्छन्। प्रधानमन्त्री ओलीसँगको बाक्लो सम्बन्ध देखाई शर्माले प्रधानमन्त्री सचिवालयका व्यक्तिलाई पनि प्रभावमा पारे। उनले उपप्रधानमन्त्री पोखरेललाई पनि प्रभावमा पारी ओम्नीलाई चीनबाट स्वास्थ्य सामग्री ल्याउने काम मिलाइदिए। शर्मा यस्तो पात्र देखिए, जसले उपप्रधानमन्त्री, स्वास्थ्यमन्त्री, प्रधानमन्त्री सचिवालयका अधिकारीलाई प्रभावमा पार्न सफल भए। उनले प्रधानमन्त्रीलाई देखाउँदै व्यक्तिगत स्वार्थ पूरा गर्न सरकारी संयन्त्रलाई कमिसनको लोभ देखाएर घुमाइदिए। तत्काल ल्याउनुपर्ने भएर होइन, बडो सावधानीसाथ पूर्वयोजनाअनुसार उपप्रधानमन्त्री पोखरेल, स्वास्थ्यमन्त्री ढकाल र प्रधानमन्त्रीका सचिवालयका केही सदस्यको मिलेमतोमा ओम्नीलाई चीनबाट स्वास्थ्य सामग्री खरिद गर्ने अख्तियार दिइएको थियो। शर्माकै पहलमा चीनबाट १ हजार थान नमुना किट ल्याएर उपप्रधान एवं रक्षामन्त्री पोखरेलमाथि कोरोना भाइरसको परीक्षण गरिएको स्रोतले बताएको छ।"
"कांग्रेसले भन्यो : न सहमतिको सरकार, न चुनाव","काठमाडौं : नेपाली कांग्रेसले पार्टीका नेताहरुको व्यक्तिगत धारणालाई संस्थागत रुपमा नबुझ्न आग्रह गरेको छ। मुलुक कोरोना भाइरसको महामारीबाट गुज्रिरहेका बेला पार्टीका कतिपय नेताहरुले दिएका अभिव्यक्तिहरु विवादित बनेपछि कांग्रेसले नेताहरुको व्यक्तिगत विचारलाई पार्टीसँग जोडेर व्याख्या नगर्न अपील गरेको हो। कांग्रेसका प्रवक्ता विश्वप्रकाश शर्माले व्यक्तिका मत पार्टीसँग जोडेर अतिरञ्जित व्याख्या नगर्न आग्रह गरेका छन्। व्यक्तिगत मतहरु केवल व्यक्तिगत हुन्छन्। पार्टीलाई गाँसेर अतिरञ्जित व्याख्या नगरौं ! आइतबार ट्वीटरमा उनले लेखेका छन्, संस्थागत रूपमा नेपाली कांग्रेसको धारणा प्रष्ट छ न सहमतिको सरकार न चुनाव। यो संकटको घडि जिम्मेवार ढंगले सरकारलाई हरसम्भव साथ, तर ढिलासुस्ती,अनियमितता र भ्रस्टाचार विरुद्ध खरो खबरदारी ! कांग्रेसका वरिष्ठ नेता रामचन्द्र पौडेलले केही दिन अघि संकटका बेला सहमतिको सरकार बन्ने प्रथा अन्य मुलुकमा पनि रहेको उल्लेख गर्दै नेपालमा पनि सबै दललाई समेटेर सरकार गठन गर्नुपर्ने धारणा राखेका थिए। यस्तो बेला राष्ट्रिय सहमति जुटाउनुपर्छ। आवश्यक परे सहमतिको सरकार बनाएर पनि चलाउनुपर्छ, बिहीबार साँझ समाजिक सञ्जाल फेसबुकबाट कोरोना भाइरसबारे आफ्नो धारणा व्यक्त गर्दै कांग्रेस नेता पौडेलले भनेका थिए, संकटमा बेलामा सहमतिको सरकार बन्ने प्रथा छ दुनियाँमा। सहमतिको सरकार बनाएर सञ्चाल गर्न सक्नुपर्छ। यस्तै शनिबार कांग्रेस सहमहामन्त्री डा प्रकाशशरण महतले वर्तमान सरकारले काम गर्न नसके मध्यावधि चुनावमा जान सकिने अभिव्यक्ति दिएकोबारे केही सञ्चारमाध्यममा समाचार प्रकाशित भएको थियो। कोरोना महामारीसँग लड्न सरकारलाई रचनात्मक सहयोग गर्दै आएको कांग्रेसका कतिपय नेताहरुले सरकारको विकल्पका बारेमा धारणा राख्न थालेपछि पार्टी प्रवक्ता विश्वप्रकाश शर्माले आइतबार पार्टीको धारणा स्पष्ट पारेका हुन्। मेरो भनाईलाई तोडमोड गरियो : महत कांग्रेस सहमहामन्त्री डा प्रकाशशरण महतले आफूले मध्यावधि निर्वाचनको माग नगरेको प्रष्टिकरण दिएका छन्। आइतबार विज्ञप्तिमार्फत उनले आफूले बोलेको कुरालाई तोडमोड गरेर एउटा अनलाइनमा मध्यावधि निर्वाचनको माग गरेको भनी प्रचार गरिएकोमा आपत्ति जनाए। उक्त अन्तर्वार्ताको मुल आशय यो सरकार देशमा कोरोनाको कारण सिर्जना भएको विषम परिस्थितिमा पनि जनताको सुरक्षामा भन्दा व्यापक अनियमिततामा लिप्त भएको भन्ने विषय रहेको थियो, महतले भने, अन्तर्वार्ताका क्रममा मैले कोरोना संक्रमण सकिएपछि कस्ताकस्ता अवस्था आउन सक्छन् भन्ने विषयकाबारे गरेको विश्लेषणलाई बंग्याएर हेडलाइनमै मध्यावधि निर्वाचन चाहियो भनेर प्रचार हुँदा दुःख लागेको छ। उनले कोरोनाको संक्रमणबाट पार लगाउन सरकार थप गम्भीर बन्नुपर्नेमा जोड दिँदै कोरोनाको संक्रमण फैलिन नदिन कांग्रेसले पनि सरकारलाई रचनात्मक सहयोग गर्दै आएको बताए। अहिले लकडाउनका बेला सबैले एकअर्कालाई सघाउने समय भएको मलाई ज्ञात रहेको जानकारी गराउँछु, विज्ञप्तिमा भनिएको छ, साथै, यस्ता अफवाहका पछाडि नलागी सत्य तथ्यका आधारमा मात्रै धारणा बनाइदिन अनुरोध गर्दछु।"
कोरोना रोकथाम उच्चस्तरीय समितिको बैठक केहीबेरमा,"काठमाडौं : कोरोना (कोभिड१९) भाइरस संक्रमण रोकथाम तथा नियन्त्रण उच्चस्तरीय समन्वय समितिको बैठक केहीबेरमा बस्दै छ । उपप्रधान तथा रक्षामन्त्री ईश्वर पोखरेल संयोजकत्वको समिति बैठक आइतबार साँझ ५ बजे बस्न लागेको हो । उपप्रधानमन्त्री पोखरेलका ल प्रेस संयोजक लोकेन्द्र केसीका अनुसार प्रधानमन्त्री तथा मन्त्रिपरिषद् कार्यालय सिंहदरबारमा साँझ ५ बजेका लागि बैठक बोलाइएको हो । विश्वव्यापी महामारीको रुपमा फैलिएको कोरोना नियन्त्रणका लागि सरकारले चैत ११ गतेदेखि गरेको लकडाउनमा आइतबारदेखि कडाइ गरेको छ । शनिबार साँझ बसेको मन्त्रिपरिषद् बैठकले एक प्रदेशदेखि अर्को, एक जिल्लादेखि अर्को जिल्ला र एक स्थानीय तहदेखि अर्को स्थानीय तहमा जानसमेत कडाइ गरेको छ । उच्चस्तरीय समिति बैठकले कोरोना संक्रमण नियन्त्रणको विषयमा केही महत्वपूर्ण निर्णय गर्ने अनुमान गरिएको छ । लकडाउन थप गर्ने जिम्मेवारीसमेत यही समितिले पाएको छ ।"
६ जना पूर्वप्रधानमन्त्रीसँग देउवाले गरे टेलिफोन संवाद,"काठमाडौं : प्रमुख प्रतिपक्षी दल नेपाली कांग्रेसका सभापति शेरबहादुर देउवाले आइतबार ६ जना पूर्वप्रधानमन्त्रीसँग टेलिफोन संवाद गरेका छन्। पूर्वप्रधानमन्त्रीसमेत रहेका कांग्रेस सभापति देउवाले कोरोना (कोभिड१९) भाइरस संक्रमण र यसको रोकथामका विषयमा पूर्वप्रधानमन्त्रीसँग छलफल गरेका हुन्। एकै दिन सभापति देउवाले पूर्वप्रधानमन्त्री लोकेन्द्रबहादुर चन्द, पुष्पकमल दाहाल प्रचण्ड, माधवकुमार नेपाल, झलनाथ खनाल, बाबुराम भट्टराई तथा मन्त्रिपरिषद्का पूर्वअध्यक्ष खिलराज रेग्मीसँग टेलिफोनामा संवाद गरेका हुन्। घआजको संकटबाट नेपाल र नेपालीलाई जोगाउन एक्यवद्ध भएर गम्भीर ढंगले कार्य गरौं, अपील गरेको छु, टेलिफोन संवादपछि देउवाले ट्विटलमा लेखेका छन्।"
कोरोनासँग जुध्न सहकार्य गर्न तयार : विप्लव,"काठमाडौं : प्रतिबन्धित नेकपा नेत्रविक्रम चन्द (विप्लव) समूहले कोरोना रोकथाम गर्न र जनतालाई आस्वस्त पार्ने काममा सरकार असफल भएको आरोप लगाएको छ। पार्टी महासचिव चन्दले शनिबार वक्तव्य जारी गदै प्रकोप रोकथामका लागि सरोकारवाला सबैसँग सहकार्यका लागि तत्पर रहेको पनि जनाएका छन्। नेपालको सामाजिक दलाल पुँजीवादी सरकारको चरम लापरबाही, कमिसनखोरी, दलाली प्रवृत्तिका कारण पर्याप्त पहलकदमी लिन सकेन जसको कारणले लाखौं नेपाली नागरिकहरूले विविध खालका समस्याहरू भोग्नु परिरहेको छ, चन्दले वक्तव्यमार्फत आरोप लगाए। उनले यस महामारीसँग जुध्नका लागि सरकारलाई १६ बुँदे सुझाव र आफ्नो पार्टीले गर्ने ६ बुँदे कार्यसूची पनि वक्तव्यमार्फत प्रस्तुत गरेका छन्। यो पार्टीलाई सरकारले २०७५ फागुन २८ यता प्रतिबन्ध लगाउँदै आएको छ। विश्वव्यापी कोरोना संक्रमण महामारीको रूपमा फैलन थालेपछि यसअघि उक्त पार्टीले आफ्नो तर्फबाट संर्घषका कारबाही तत्काललाई स्थगन गरेको बताएको थियो। शनिबार उसले यस महामारीसँग जुध्न सबैसँग सहकार्य गर्न तयार रहेको बताएको हो। कोरोना भाइरसविरुद्धको संघर्षमा सबै शक्तिसँग पनि सहकार्य गर्न हाम्रो पार्टी तयार छ, चन्दले भनेका छन्, पार्टी कार्यकर्ता र जनसेनाहरू हाल आफ्नो क्षेत्रबाट कोरोना भाइरसविरुद्धको संघर्षमा सहभागी बनिरहेका छन्। आउँदा दिनमा यसलाई अरू व्यवस्थित प्रकारले जनचेतना फैलाउने, विश्व स्वास्थ्य संगठनले निर्देशित गरेका मान्यताहरूलाई जनतामा पुर्याउन र जनतालाई उपचारमा सहयोग गर्नेछ। चन्दले सरकारी स्तरबाट भएको भ्रष्टाचारको भन्डाफोर भने यसबीचमा पनि जारी राख्ने बताएका छन्। कोरोना संक्रमणले जनता आकुलव्याकुल भएको समयमा पनि सरकारी स्तरबाट भ्रष्टाचार व्याप्त रहेको भन्दै चन्दले त्यस्तो भष्टाचारको भन्डाफोर जारी राखिने बताएका हुन्। उनले नेपालभारत सीमामा रहेका नेपालीहरूलाई स्वदेश फर्काउन पनि आग्रह गरेका छन्।"
लकडाउनमा कडाइ,"काठमाडौं : सरकारले कोरोना भाइरस (कोभिड१९) संक्रमण रोकथाम तथा नियन्त्रणका लागि लकडाउनलाई कडाइ गर्ने भएको छ। एक स्थानीय तहबाट अर्काेमा आवागमन नियन्त्रण गर्ने गरी लकडाउनलाई थप प्रभावकारी बनाउने निर्णय शनिबारको मन्त्रिपरिषद् बैठकले गरेको हो। लकडाउनलाई अझ पूर्ण पालना गर्न र प्रभावकारी ढंगले सम्भावित जोखिम नियन्त्रण र रोकथाम गर्नुपर्ने देखिएको छ, सरकारका प्रवक्तासमेत रहेका अर्थमन्त्री डा युवराज खतिवडाले बैठकपछि भने, त्यसका लागि एक प्रदेशबाट अर्काे प्रदेशको आवागमन, एउटा जिल्लाबाट अर्काे जिल्लाको आवागमन, एउटा स्थानीय तहबाट अर्काे स्थानीय तहको आवागमनलाई नियन्त्रण गर्ने र अस्वाभाविक रूपमा आवागमन हुन नदिने र जोखिमलाई यसरी नियन्त्रण गर्ने नै उपयुक्त विधि हुने ठानी त्यस्तो निर्णय लिइएको छ। सरकारले यही चैत ११ गतेदेखि देशभर लकडाउन गरेकोे छ। यो अवधि चैत २५ गते मध्यरात १२ बजेसम्म रहनेछ। अत्यावश्यकबाहेक अन्य सेवा ठप्प गदै सरकारले घरभित्रै बस्न आग्रह गर्दै लकडाउन घोषणा गरेको थियो। सरकारले प्रदेश तथा जिल्ला तहको आवागमनलाई नियन्त्रण गर्ने निर्णय कार्यान्वयनमा जुट्न प्रदेश र स्थानीय तहलाई आग्रह गरेको छ। प्रधानमन्त्री निवास बालुवाटारमा बसेको बैठकमा सरकारले गरेका निर्णय र यसको प्रभावकारिताबारे समीक्षा गरिएको थियो। बैठकले सानो संख्यामा मात्र संक्रमणका घटना कायम राख्न सकेकोमा सन्तुष्टि व्यक्त गर्दै थप आवागमन कडाइ गर्ने र परीक्षणको क्रम तीव्र गतिमा बढाउने निर्णय गरेको छ। तीन जिल्लामा र्यापिड टेस्ट कोरोना संक्रमित देखिएका कैलाली, कञ्चनपुर र बागलुङमा र्यापिड टेस्ट विधिबाट परीक्षण सुरु गर्ने निर्णय सरकारले गरेको छ। यी तीन जिल्लामा र्यापिड टेस्ट पहिले गर्ने र पोजिटिभ देखिए फेरि पीसीआर विधिबाट परीक्षण गरी रीकन्फर्म गरिने भएको छ। धेरै व्यक्तिमा एकैपटक परीक्षण गर्नुपर्ने अवस्था आए त्यसका लागि सरकारले विवादास्पद कम्पनी ओम्नीमार्फत र्यापिड टेस्ट किट ७५ हजार थान खरिद गरी ल्याएको थियो। विश्व स्वास्थ्य संगठनलगायतले त्यसमा मात्रै भर पर्न नहुने बताएका थिए। त्यही कारण खरिद गरी ल्याइएको ७५ हजार र्यापिड टेस्ट किटका सन्दर्भमा चर्काे विवाद देखिएको थियो। मास स्केलमा परीक्षण गर्ने गरी सरकारले अहिले बढी प्रभावित देखिएका यी तीन जिल्लामा र्यापिड टेस्टलाई अगाडि बढाउन लागिएको हो, मन्त्री डा खतिवडाले भने। स्वास्थ्य तथा जनसंख्या मन्त्रालयले शनिबार मात्रै कैलाली र कञ्चनपुरका थप तीन जनामा कोरोना संक्रमणको पुष्टि गरेको छ। नेपालमा नौ जनामा संक्रमण पुष्टि भएको छ। त्यसमध्ये पहिलो संक्रमित निको भई घर फर्किएका थिए। अन्य ८ जना अस्पतालमै आइसोलेसनमा छन्। कैलालीमा भारतबाट आएका संक्रमितको आफन्तमा पनि कोरोना पुष्टि भएपछि मन्त्रालयले नेपाल संक्रमणको दोस्रो चरणमा प्रवेश गरेको शनिबारै जनाएको थियो। त्यसपछि मन्त्रिपरिषद् बैठक बसेको थियो। बैठकले स्वास्थ्यकर्मीको सुरक्षालाई पूर्ण ग्यारेन्टी गर्ने निर्णय पनि गरेको छ। यसअघि नै स्वास्थ्यकर्मीको बिमा र शतप्रतिशतसम्म प्रोत्साहन भत्ताका व्यवस्था गरिएको थियो। सरकारले शनिबारको बैठकबाट स्वास्थ्यकर्मीको सुरक्षा र उपकरण प्रयोगको व्यवस्था मिलाउने निर्णय लिएको हो। स्वास्थ्य सुरक्षाका उपकरणहरू यथासम्भव उपलब्ध गराउने, प्रोटोकलका आधारमा त्यस्ता उपकरण प्रयोग गर्ने र पूर्णरूपमा सुरक्षित बनाएर स्वास्थ्य उपचारको काममा लगाउने निर्णय पनि सरकारले गरेको छ, मन्त्री डा खतिवडाले भने। उपचारमा संलग्न स्वास्थ्यकर्मीमा आँच पुर्याउनेलाई कारबाही गरिने भएको छ। विभिन्न नियुक्ति सरकारले विभिन्न राजनीतिक नियुक्तिसमेत गरेको छ। फौजदारी कसुर तथा सजाय निर्धारण तथा कार्यान्वयनसम्बन्धी ऐनमा सजाय निर्धारण गर्ने समितिमा बाहिरका विज्ञ व्यक्ति राख्ने व्यवस्थाअनुसार रवीन्द्र भट्टराई र कुन्साङ लामालाई नियुक्त गर्ने निर्णय बैठकले गरेको छ। अपराधपीडित संरक्षण ऐनको व्यवस्थाअनुसार पीडित संरक्षण समितिमा विज्ञ रहने गरी डा शंकरकुमार श्रेष्ठलाई नियुक्त गर्ने व्यवस्था सरकारले गरेको छ।"
अहिले काम गर्ने समय हो,"विराटनगर : प्रदेश १ का मुख्यमन्त्री शेरधन राईले यो समय जिम्मेवार निकायको प्रश्न गर्ने नभई काम गर्ने समय भएको बताएका छन्। आइतबार मुख्यमन्त्री तथा मन्त्रिपरिषदको कार्यालयमा बसेको क्राइसिस म्यानेजमेन्ट सेन्टर प्रादेशिक समितिको पहिलो बैठकलाई सम्बोधन गर्दै मुख्यमन्त्री राईले सरकारका हरेक निकायले प्रश्न गर्ने, आरोप प्रत्यारोप गर्ने र बाटो हेराहेर नगरी महामारीविरुद्ध लडने बेला भएको बताए। सरकारका हरेक निकाय, समाजिक संघ सस्था, वित्तिय क्षेत्र सबैसंग सहकार्य र समन्वय गरेर अगाडि बढ्नेमात्र कोरोना महामारी विरुद्धको अभियानमा सफलता पाइने उनको भनाइ छ। प्रदेश सरकारले कोरोना विरुद्धको अभियानलाई तिव्र रुपमा अगाडि बढाएको बताउँदै उनले नागरिकमा सचेतना फैलाउने, आपूर्तीको व्यवस्थापन गर्ने, संक्रमित हुन नदिनका लागि सुरक्षा व्यवस्था मिलाउने, संक्रमित भइहाले परीक्षण र उपचार गर्ने लगायतका तयारीहरु प्रदेश सरकारले गरेको बताए। प्रदेशको सुरक्षा र आपूर्ती व्यवस्थालाई चुस्त बनाउन स्थानीय तहसंग समन्वय भइरहेको र स्थानीय तहले नसके प्रदेश र संघबाट आपूर्ती गरिने मुख्यमन्त्री राइको भनाइ छ। यस्तै अहिले राहत वितरण अव्यवस्थि रहेकाले त्यसलाई एकद्वार प्रणालीबाट वितरण गरिने र त्यसलाई कडाइका साथ लागु गर्न सम्बन्धित निकायलाई उनले निर्देशनसमेत दिए। बैठकले लकडाउनबाट जनस्तरमा पर्न सक्ने विभिन्न प्रकारका समस्या आउन नदिन, अत्यावश्यक उपभोग्य वस्तु तथा खाद्यान्नहरुको अभाव हुन नदिन त्यस्ता वस्त उत्पादन हुने उद्योगलाई सम्भाव्य जोखिम हुन नदिने गरेर सञ्चालन गर्न नेपाल सरकारबाट आह्वानसमेत गरेको छ। सोही बमोजिम गर्ने गरि वातावरण तयार गर्न त्यस किसिमका उद्योगहरुको सुची तयार गरि आआफ्नो कार्य क्षेत्रमा पर्ने उद्योगहरु सञ्चालन गर्न सम्बद्ध मन्त्रालयलाई निर्देशन दिने निर्णय गरेको छ। कोरोना बाहेकका अन्य बिरामीलाई उपचार सेवाबाट वञ्चित हुन नदिन प्रदेश भित्र त्यस्ता अस्पतालको विवरण संकलन गरी सेवा प्रदान निरन्तरता गराउन तथा एम्बुलेन्स सुविधा समेतको व्यवस्था मिलाउन सामाजिक विकास मन्त्रालयलाई निर्देशन दिने निर्णय गरेको छ। जस्तोसुकै बिरामीलाई लकडाउन अवधिभर सेवा उपलव्ध गराउने गरी एम्बुलेन्स तयारी अवस्थामा राख्ने व्यवस्था मिलाउने निर्णय भएको छ। प्रदेश सरकार मार्फत वितरण हुने गरि विभिन्न व्यक्ति, संस्था, दाता वा निकायहरुबाट प्राप्त भएको राहत सामग्रीहरु विपन्न परिवारहरुमा प्रभावकारी ढंगबाट वितरण गर्न उद्योग, पर्यटन, वन तथा वातावरण मन्त्रालयलाई निर्देशन दिने निर्णय भएको छ। प्रदेश स्तरमा दैनिक उपभोग्य सेवा तथा वस्तुको अभाव हुन नदिन स्थानीय निकाय, जिल्ला प्रशासन कार्यालयहरु, सुरक्षा निकायहरुको सहयोगमा क्गउउथि ख्बल मार्फत सेवा वितरणको व्यवस्था मिलाउने निर्णय समेत गरेको छ।"
बिरामी रिसिभ' गर्ने जिम्मा सेना र स्वास्थ्यकर्मीलाई दिने उच्चस्तरीय समितिको निर्णय,"काठमाडौं : कोरोना (कोभिड १९) भाइरस संक्रमण नियन्त्रण तथा रोकथाम समन्वय उच्चस्तरीय समितिले स्वास्थ्य सामग्री खरिद सोधै सरकारले गर्ने निर्णय गरेको छ। आइतबार प्रधानमन्त्री तथा मन्त्रिपरिषद्को कार्यालय सिंहदरबारमा बसेको उच्चस्तरीय समिति बैठकले स्स्थ्य सामग्री प्रतिस्पर्धामार्फत खरिद गर्ने र अपुग भएमा सरकाररले सोझै खरिद गर्ने निर्णय गरेको हो। सार्वजनिक ऐन बमोजिम विशेष परिस्थितीमा विदेशी सरकारबाट सिधै खरिद गर्ने व्यवस्था अनुसार यस्तो निर्णय भएको प्रधानमन्त्री कार्यालयका सचिव नारायण विडारीले जानकारी दिए। सँगै समितिले अहिले निर्धारण गरिएका क्वारेन्टाइन र राहतको मापदण्डलाई परिमार्जन गर्ने निर्णयसमेत गरेको छ। सँगै संकटको अवस्थामा बिरामी रिसिभ गर्ने टिम (पीआरटी)को जिम्मा नेपाली सेना र स्वास्थ्यकर्मीको टिमलाई दिने निर्णयसमेत समितिले गरेको छ। त्यसैगरी समितिले १४ दिनसम्म क्वारेन्टाइनमा बसेकाको स्वाब परीक्षण भएपछि मात्रै घर जान दिने निर्णय गरेको छ। परीक्षणमा कुनै बिरामी देखिए आइसोलेसनमा राख्ने, सचिव विडारीले भने, यो काम मुलुकभरका सबै क्वारेन्टाइनले फलो गर्नेछन्। उच्चस्तरीय समन्वय समितिले आइतबार औषधि, उपकरण र स्वास्थ्य सामग्री सरकारी स्तर (जिटुजी) र निजी क्षेत्रबाट प्रतिस्पर्धाका आधारमा खरिद गर्न सक्ने व्यवस्था गर्ने निणय गरेको हो। बैठकले कोभिड१९ को रोकथाम र नियन्त्रणका लागि खटिएका स्वास्थ्यकर्मी, प्रत्यक्ष सेवामा खटिने राष्ट्रसेवकको बीमालगायतका सुविधाका विषयलाई व्यवस्थित गर्दै अघि बढ्ने निर्णय गरेको छ। सरकारले क्वारेन्टाइन र राहत वितरणमा देखिएका कमजोरीलाई सुधारका लागि परिमार्जन गर्ने निर्णय गरेको छ। कोभिड१९ को नियन्त्रण एवं रोकथामका लागि अहिले निर्धारण गरिएका र प्रयोग भइरहेका क्वारेन्टाइन र राहत वितरणको मापदण्डको विश्लेषणपछि समितिले उक्त निर्णय गरेको हो। कतिपय स्थानीय तहले पालना नगरेको तथा अवज्ञा गरेको देखिएकाले न्यूनतम स्तरको मापदण्ड कायम गरी जानुपर्छ भन्ने निष्कर्षसहित सरकारले क्वारेन्टाइनलाई विश्व स्वास्थ्य सङ्गठनको मापदण्डअनुुरुप अनुकूलन गर्ने निर्णय गरेको सचिव विडारीले बताए। केही क्वारेन्टाइनमा भद्रगोल देखिएको अवस्था रिपोर्टिङमा आएपछि सरकारले त्यसो हुन नदिने, क्वारेन्टाइनमा रहने व्यक्तिको भौतिक सीमा कायम गर्ने, स्वास्थ्य सुरक्षाका प्रावधानलाई अनिवार्य गर्ने निर्णय गरेको हो। स्थानीय तहले अवज्ञा गरेको, पालना गर्न नसकेको वा नगरेको पक्षलाई दृष्टिगत गरी समितिले न्यूनतम कुराको पालनालाई अनिवार्य गर्न र बर्खिलाप कसैबाट हुन नदिनेतर्फ ध्यानाकर्षण गराउने निर्णय गरेको छ। बैठकले राहत वितरणका सम्बन्धमा ठूलो सङ्ख्यामा समूहबद्ध भएर जाँदा सङ्क्रमणको जोखिम हुने भएकाले सङ्ख्या निश्चित गर्ने र राहत वितरणका टोलीको सङ्ख्या बढाउनेसमेत निर्णय गरेको छ। बैठकले स्वास्थ्य परीक्षण गर्दा यदि कुनै बिरामीमा शङ्का र लक्षण देखिएमा उनीहरुलाई आइसोलेशनमा राख्ने तथा यो कार्य मुलुकभरका सबै क्वारेन्टाइनमा एकै किसिमको मापदण्ड लागू गर्ने निर्णय गरेको छ। सरकारले ग्रामीण स्वास्थ्य स्वयम्सेविकालाई बीमा र उचित प्रोत्साहन उपलब्ध गराएर कोभिड१९ को रोकथाम र नियन्त्रणका लागि परिचालन गर्ने निर्णय गरेको सचिव विडारीले बताए। मुलुकमा हाल ५० हजारभन्दा बढीको सङ्ख्यामा स्वास्थ्य सेविका छन्।"
कोरोना भगाउन घरघरमा दिपावली,"धनगढी : कोरोना भाइरस भगाउन घरघरमा दिपावली गरेको छ। सामाजिक सञ्जालमा चैत २३ गते साँझ पशुपतिबाट ज्योतिषले दियो बाल्न आग्रह गरेको भन्दै धनगढी लगायतका क्षेत्रमा दिपावली गरेको हो। धनगढी उपमहानगरपालिका२ की तुल्सी शाहले कोरोना भगाउन विश्वसमा घरमा दिपावली मनाएको बताइन्। सामाजिक सञ्जालमा पशुपति क्षेत्रबाट ज्योतिषले अहिले साँझ दियो बालेर अन्धकार भएको विश्वलाई उज्यालोमा तर्फ लिन आग्रह गरेका छन्, उनले भनिन्। हिन्दुधर्म हरेक कुरामा विश्वस हुने भएकाले घरको दैलो र कौसीमा दियो बालेको धनगढीकै हरिश भट्टले बताए। कोरोनाको त्रासले नेपाललगायत विश्व पूर्ण रुपमा अहिले प्रभावित छ। नेपालमा सबै भन्दा बढी प्रभावित सुदूरपश्चिम प्रदेश छ। प्रदेशको कैलाली ३ र कञ्चनपुरमा १ गरी ४ जनामा कोरोनोको संक्रमण भएको स्वास्थ्य तथा जसंख्या मन्त्रालयले जानकारी दिएको छ। विभिन्न क्षेत्रका व्यक्तिले सुदूरपश्चिम जोखिममा रहेको बताएका छन्। आइतबार सुदूरपश्चिमका मुख्यमन्त्री त्रिलोचन भट्टले जनताका नाममा सम्बोधन गरेका छन्। दिउँसो साढे तीन बजे मुख्यमन्त्री तथा मन्त्रिपरिषद्को कार्यालयबाट सम्बोधन गरेका मुख्यमन्त्री त्रिलोचन भट्टले अहिलेको विषम परिस्थितिको सम्बोधनभन्दा पनि प्रदेश सरकारले गरेका कामको जानकारी दिएका छन्। सामाजिक सञ्जालमा प्रदेशका मुख्यमन्त्री गरेको सम्बोधनको व्यापक रुपमा आलोचना भएको छ। मुख्यमन्त्री भट्टले सम्बोधनको अधिकांश समय प्रदेश सरकारले गरेका सानातिना काममा खर्चे। अब कसरी अघि बढने भन्ने बारेमा भने उनको सम्बोधनमा उल्लेख छैन।"
अछामको आइसोलेसन वार्डमा राखिएका ५ जनाको रिर्पोट 'नेगेटिभ ',अछाम : अछाममा आइसोलेसन वार्डमा राखिएका ५ जनाको कोरोना रिपार्ट 'नेगेटिभ' आएको बयालपाटा अस्पतालले जनाएको छ । कोरोना भाइरस (कोभिड१९)को लक्षणसँग मिल्लोजुल्दो लक्षण देखिएपछि शंकास्पद ५ जनालाई बयालपाटा अस्पतालको आइसोलेसन वार्डमा राखिएको थियो । ५ जनाकै स्वाब परीक्षणको लागि बयालपाटा अस्पतालले धनगढी पठाएको थियो ।उनीहरु सबैको रिपोर्ट नेगिटिभ भएको सेती प्रादेशिक प्रयोगशाला धनगढीले पुष्टि गरेको न्याय हेल्थ नेपाल बयालपाटा अस्पतालका स्वास्थ्य सेवा निर्देशक डाक्टर विकाश गौचनले बताए । गत बिहीबार स्वाब एम्बलेन्समार्फत धनगढी पठाइएको थियो ।जिल्ला बाहिरबाट आएका उनीहरुमा ज्वरो र खोकी देखिएपछि आइसोलेसन वार्डमा राखेर उपचार भइरहेको छ।
कोरोनाबाट जोगिन भन्दै दैलेखमा पञ्चबलि,"दैलेख : कारोना भाइरस (कोभिड१९) को संक्रमण रोकथाम तथा नियन्त्रणका लागि सरकारले चैत्र ११ देखि देशैभर लकडाउन गरेको छ । संक्रमण रोक्न यतिबेला सरकारका संयन्त्र दिनरात सक्रिय छन् । सरकारले भीडभाड हुन नदिन लकडाउन गरे पनि दैलेखको एक गाउँमा त्यस विपरीत भेला भइ पूजापाठ र पशुबलि दिइएको छ । कोरोना भाइरसबाट बच्ने उपाएबारे जानकारी नहुँदा स्थानीय बासिन्दाले संक्रमणबाट जोगिन भन्दै कुल देउताको पुजापाठ गरेर पशुबलि दिएका हुन् । जिल्लाको महाबु गाउँपालिका५ काशिकाँधमा हालै स्थानीय बासिन्दाले पञ्चबलि दिएका हुन् । स्थानीयले शुक्रबार तामझामसहित पुजापाठ र पशुबलि दिएपछि संक्रमणको जोखिम झनै बढेको छ । कोरोना भाइरसको महामारी रोकथामका लागि भन्दै स्थानीय सबै घरधुरी मिलेर रातभर महाबैको गाथमा पूजापाठ गरी कोटडाँडा पञ्चबलि हाल्ने डाँडामा पञ्चबलि दिएका हुन् । राँगा, सुगुर, बोका, कुखुरा, परेवाको बलि चढाइएको स्थानीय बताउँछन् । उनीहरूले गाउँमा कोरोनो भाइरस नभित्रियोस् भनेर पूजापाठसँगै देउतालाई पञ्चबलि बढाएको बताएका छन् । महाबैका धामी डिलबहादुर शाहीका अनुसार सबै घरपरिवार मिलेर रकम जम्मा गरी बलि दिएका हुन् । श्रीमहाबैले भनेपछि सबै पूरा हुन्छ, यो कोरोना भाइरस हाम्रो गाउँमा भित्रिन सक्दैन्, हाम्रो देउताले भित्रिन दिँदैन, उनले भने । नेपालमा कोरोना भाइरसको संक्रमितको संख्या ९ पुगिसकेको छ । तर, शाही भन्छन् हाम्रो देउताले नेपालमै कोरोनाको महामारी भित्रिन दिन्नँ भनेका छन्, त्यसो नभए पनि दैलेख जिल्लामा त भित्रिँदैन ।"
फोन सम्पर्क छैन ? सित्तैमा रिचार्ज पाउनुहोस्,"कोरोना भाईरसका कारण देश लकडाउनमा छ । अहिले बजारमा रिचार्ज कार्डहरु सुलभ रुपमा उपलब्ध छैनन, सबैको पहूँचमा डिजिटल टपअप छैन । यस्तो बेला कम्तिमा गार्ह्रो सार्ह्रो परेको बेला आफ्ना कठिनाई प्रियजनहरूसँग साटासाट गर्ने माध्यमनै फोन कल हो भन्ने कुरालाई मध्यनजर गर्दै वि विल राईज फाउण्डेसनले सहयोग स्वरूप एकहजार जनालाई निःशुल्क रू ५० रिचार्ज गरिदिने अभियान थालेको छ । यसअघि पनि लकडाउनले अति जरुरी भएकालाई अवस्था हेरेर हरेकलाई एक सय रुपैया रिचार्जको व्यवस्था फाउण्डेसनले गरेको थियो । यससम्बन्धी सूचना सार्वजनिक हुने वित्तिकै देशैभरीका कुनाकाप्चाबाट आफू विभिन्न समस्यामा परेको, आफन्तसँग कुरा गर्न नपाएको, जिरो ब्यालेन्स भएको भन्दै सयौंले रिचार्जका लागि आग्रह गरेको संस्थापक तुलसी कुमार गुरुङले जानकारी दिए । पहिलोचरणमा फाउण्डेशनले संकटमा परेका र अति जरुरी भएका ५०० जनालाई रिचार्जको व्यवस्था गरेको थियो । साह्रै अप्ठेरो परेकाले कुरा गर्न नपाएको भन्ने अनगिन्ती व्यक्तिहरूले सम्पर्क गरेपछि दोस्रो चरणमा रु ५० का दरले एकहजारलाई रिचार्ज वितरण गर्ने योजना बनेको हो ।फाउण्डेसनले कारण खुलाएर मात्र रिचार्जका लागि अनुरोध गर्नुपर्ने जनाएको छ । यस संकटको घडीमा सूचना आदानप्रादान जस्तो आधारभूत पहूँचमा लकडाउनको यो विशेष परिस्थितीले नागरिक कसरी आफ्नो स्थिती, गार्ह्रो सार्ह्रो अवस्था वा स्वास्थ्य जटिलतालाई सम्बन्धित स्रोतसम्म पुर्याउनेछन् भन्ने ठूलो चिन्ताको विषय हो । कतै अत्यावशक पसल खुलेका भएपनि रिचार्ज कार्डको अभाव छ भने काठमाण्डौ बाहिरका क्षेत्रहरुको अवस्था कस्तो होला ? अत्यावश्यक परेका नागरिकहरूले मात्र यो लाभ लिई सहयोग गरीदिनुहुन अथवा संकटको साथीको रुपमा यो अभियानलाई साथ दिनुहुन अनुरोध गर्दछौं । संस्थापक निर्देशक निर्मल श्रेष्ठले बताए । मोबाईल रिचार्ज अनुरोधका लागि एसएमएस मार्फत सम्पर्क गर्न सकिने फाउण्डेसनले जनाएको छ । ९८२३८७२११५ (एनटिसी) ९८१३२०७४८७ (एनसेल)"
बलेफिले मजदुरी गर्ने र गरिबलाई राहत दिने,काठमाडौं : सिन्धुपाल्चोकको बलेफि गाउँपालिकाले अन्य जिल्लाबाट मजदुरी गर्न आएकालाई राहत दिने निर्णय गरेको छ। पालिकाको आइतबार बसेको बैठकले अन्य जिल्लाबाट मजदुरी गर्न आएकाको तथ्यांक संकलन गरि खाद्यान्न उपलब्ध गराउने निर्णय गरेको हो। त्यस्तै पालिकाभित्रको गरिब निमुखाको तथ्यांक संकलन गरि दोस्रो चरणमा राहत दिने र जनता सुरक्षित हुनको लागि जनचेतना अभियान सञ्चालन गर्ने निर्णय गरेको वडा नं ८ का वडाध्यक्ष चरिबहादुर तामाङले जानकारी दिए। त्यसैगरि विपद राहत कोषमा सहयोग गर्ने निर्णय गरेको छ। निर्णयअनुसार पालिका अध्यक्षउपाध्यक्षले कोषमा २० हजार र प्रत्येक वडाध्यक्षले १५ हजार रुपैयाँ जम्मा गरेर कोष खडा गर्ने निर्णय गरेको वडाध्यक्ष तामाङले बताए। सो गाउँपालिकाले विदेशबाट आएको तथा शंका लागेका विरामीको वडा गत निगरानी तथा समन्वय गरि सम्बन्धित स्थानमा पुर्याउने जनाएको छ। पालिकाको जलबिरे र लामोसाँघुमा क्वारेन्टाइन रहेको छ। जसमध्ये लामोसाँघुमा रहेको क्वारेन्टाइनलाई पालिका स्तरीय बनाएर थप व्यवस्थित बनाएर सञ्चालन गरिने भएको छ।
दाना नपाएर मर्न थाले कुखुरा,"ओखलढुंगा : चम्पादेवी गाउँपालिका १० रानीवनस्थित लहार्ने एग्रो कृषि फर्मका सञ्चालक तेजेन्द्र विष्टले २ हजार लेयर्स कुखरा पालेका थिए । आम्दानी राम्रै थियो । तर कोरोनाको महामारीले लकडाउन भएपछि अहिले उनका कुखुरा भकाभक मर्न थालेका छन् । औषधि उपचार र दाना नभएपछि कुखुरा मर्न थालेको उनले बताए । गाउँमा दाना ल्याउन नपाएपछि अहिलेसम्म ४ सयको हाराहारीमा कुखुरा मरिसकेको उनले गुनासो गरे । कोरोनाको महामारीका कारण बचेका कुखुरा र अण्डा पनि बिक्ने अवस्था छैन । चम्पादेवी गाउँपालिका ७ मा जितेन्द्र कार्कीले सञ्चालन गरेको शेराबेँसी कृषि एग्रोभेट प्रालिको हविगत पनि उस्तै छ । २५ लाखको लगानी गरेर उनले १ हजार लेयर्स र ८ सय बोइलर कुखुरा पालेका थिए । उनले फर्मबाट गाउँतिर कुखुराका दाना र चल्ला पनि बेच्ने गर्थे । तर अहिले लकडाउनले गर्दा उनको व्यवसाय धराशायी बनेको छ । सो क्षेत्रमा लेयर्स कुखुरापालक किसान विष्ट र कार्की मात्रै हुन् । उनीहरूले लेयर्स कुखुरालाई खुवाउने दाना मन्थली र सिन्धुलीबाट ल्याउँदै आएका थिए । अहिले दाना बजारमा नपाउँदा उनीहरुलाई समस्या छ । चम्पादेवीको घोराखोरी आसपासमा महिनामा २ ट्याक्टर बोइलर र लेयर्स कुखुराका दाना खपत हुने गरेको थियो । रामेछाप सदरमुकामबाट ल्याइँदै गरेको चारोसमेत नपाएपछि यो क्षेत्रका किसान मारमा परेका छन् । कुखुराको दाना पनि नपाइने र कुखुराको अण्डा र मासु पनि बिक्री नहुने भएपछि यहाँका किसान दोहोरो मारमा परेका हुन् । दाना त पाइएन तर कुखुराको मासु र अण्डा पनि नबिक्ने भयो, लहार्ने एग्रो कृषि फर्मका सञ्चालक विष्ट भन्छन्,ऋण गरेर कृषि गरियो, अहिले आएर लाखौँ डुब्यो । विष्टले नबिकेपछि ५० कार्टुन अण्डा नष्ट गर्ने तयारी गरेको बताए । सो क्षेत्रका दर्जन बढी किसान समस्यामा परेका छन् । जिल्लाका अन्य किसानलाई पनि समस्या देखिएको व्यवसायी दलबहादुर कार्कीले बताए । दुई दर्जनबढी कुखुरा पालक किसान समस्यामा परेको ह्याचरी व्यवसायी बताउँछन् । तयारी दान बजारमा अभाव हुँदा ढुवानी तथा वितरणमा समस्या रहेको छ । किसानको माग उच्च रहे पनि खरिद गरेर ल्याउन चुनौति रहेको उद्योग वाणिज्य संघका अध्यक्ष ज्ञानेन्द्रकुमार मास्केले बताए । उनले भने, दाना ढुवानीमा समस्या छैन, प्रशासनले सहजीकरण गर्छ, तर पाउनै मुस्किल रहेछ । अत्यावश्यक उपभोग्य वस्तु तथा कृषकको समस्या हेरेर जिल्लाभित्र ल्याइने ढुवानीमा सहजीकरण गरिए पनि दाना बजारमा उपलब्ध नहुने समस्या आएको हो । किसानलाई ढुवानीमा सहजीकरण गरिएको सहायक प्रमुख जिल्ला अधिकारी तुलसी भट्टराईले बताए । उनले समस्यामा परेका नागरिक र किसानलाई सहयोग गरे पनि उनीहरूले बजारमा चारो नपाएकाले समस्या भएको गुनासो गरेको बताए ।"
"घरेलु श्रमिक बालिकामाथि चरम यातना : कुटपिटबाट कुमको हड्डी चर्कियो, शरीरभरि चोट","विराटनगर : विराटनगरको एउटा व्यापारिको परिवारमा घरेलु श्रमिक बनाएर राखिएकी बालिकामाथि लामो समयदेखि चरम यातना दिने गरिएको घटना सार्वजनिक भएको छ। विराटनगर महानगरपालिका६ सरोचियाका व्यापारी मोहम्मद नसिम अंसारी र उनकी पत्नी हलिमा खातुनले भारतको अररिया सिसौना घर भएकी १३ वर्षीया बालिका रेहाना प्रविनलाई कुटपिट गरेका हुन्। सिलाई कटाई मेसिनका व्यापारी रहेका अंसारीको विराटनगरस्थित शनिमन्दिर चौकमा पसल छ। स्थानीय बासिन्दाका अनुसार उनले दुई वर्षदेखि बालिकालाई घरमा काम लगाएर घरभित्रै बन्धक बनाइ राखेका थिए। विराटनगरलाई नेपालकै पहिलो बालमैत्री घोषणा गरिसकिएको छ। कानुनत बालबालिकालाई घरेलु श्रमिक बनाउन पाइँदैन। तर उच्च व्यापारिक घरनामै बालश्रमिक प्रयोग गरेर यातना दिने गरिएको घटना बाहिर आएपछि बालमैत्री महानगरका सवालमा प्रश्न खडा भएको छ। अंसारीका छिमेकी मोहम्मद आलमका अनुसार निर्घात कुटपिट गर्दै दिइएको यातना सहन नसकेर बालिका शनिबार साँझ भागेर घरबाट बाहिर निस्किएकी थिइन्। बिहान उज्यालो भएदेखि पतिपत्नी मिलेर कुटपिट गर्न थालेको हामीले प्रत्यक्ष देखेका हौँ, उनले भने, कुट्ने क्रम करिब एक घण्टासम्म जारी थियो। आलमकाअनुसार बाँधेर मानसिक तथा शारीरिक यातना दिँदै मुक्का, लाट्ठी, चप्पल समेतले एकोहोरो कुटपिट गरिरहँदा बालिका चिच्याउँदै रोइरहेकी थिइन्। उनले अंसारीको परिवारमा भारतबाट ल्याएकी बालिकालाई बालश्रमिक बनाइ घरबाहिरसमेत निस्कन नदिइ बन्धक बनाएर राखेको बताए। बालिकामाथि दैनिक जसो बालिकामाथि कुटपिट गर्ने र यातना दिने काम हुने गरेको पनि उनले बताए। आलमका अनुसार उक्त घरमा यसअघि पनि बालश्रमिक राखेर यातना दिने गरिएको थियो। सधैं कुटपिट गरेको र यातना दिएको मात्रै सुनिथ्यो र देखिन्थ्यो, आलमले भने, त्यो सहन नसकेर बालिका चिच्याउँदै रुने गर्दा पनि हामीमा भने मुकदर्शक बन्नुको विकल्प थिएन। त्यसो नगर्दा आग्रह गर्दा अंसारी आफ्नो घरभित्रको कुरा भन्दै छिमेकीमाथि नै जाइलाग्ने गरेको स्थानीयको भनाइ छ। कुटाइ सहन नसकेर बालिकाले शनिबार साँझ शौचालय जाने बाहना बनाएर पर्खालबाट हामफाल्दै भागेर ज्यान बचाएको स्थानीय बासिन्दासमेत रहेका मुस्लिम युथ कमिटीका विराटनगर अध्यक्ष हायात आजमले बताए। उनकाअनुसार भागेर छिमेकीको शरणमा आइपुग्ना साथ बालिका बेहोस बनेर ढलेकी थिइन्। पिटाइबाट बालिकाको अनुहार र शरीरका विभिन्न भागमा निलडाम र चोट लागेको छ। स्थानीय बासिन्दाले उद्दार गरेर उनलाई उपचारका लागि आइतबार कोशी अस्पताल पुर्याएका छन्। एक्सरे गर्ने क्रममा उनको देब्रे कुमको हड्डी चर्किएको पाइएको उपचारमा संलग्न चिकित्सक सगुप्ता आराले बताइन्। उनकाअनुसार शरीरका विभिन्न भागको ६ वटा एक्सरे गरेर हेरिएको थियो। कुटपिटका कारण धेरै चोटपटक लागेको पाइयो, उनले भनिन्, कुमको हड्डी नै चर्किएको छ। आजमकाअनुसार कुटाइको पीडा र दुखाइका कारण बालिका राम्रोसँग हिँडडुल गर्न सक्दिनन्। देब्रे खुट्टा राम्ररी चल्दैन। बालिकालाई सधैंजसो घरमा झाडु लगाउने, जुठा भाँडा माझ्ने, नाली सफा गर्ने, फोहोर उठाउने, घरमा भएका बालबालिकालाई स्कुल लाने र ल्याउने काम गर्न लगाउने गरिएको आजमले बताए। बालिकाले पनि आफूलाई घरमा ल्याएदेखि नै यातना दिने र कुटपिट गर्ने गरिएको बताइन्। व्यापारी अंसारी र उनकी श्रीमतीको हात र खुट्टा पनि सधैं मालिस गरिदिनु पर्ने उनले सुनाइन्। सधैं काम ढिलो गरेको र राम्रो नगरेको भन्ने बहानामा आफूमाथि कुटपिट हुने गरेको उनको गुनासो छ। हिजो (शनिबार) टाउको दुखेर म बिरामी परेको थिएँ। त्यही भएर भाँडा माझ्ने र घर सफा गर्ने काममा थोरै ढिलो भयो, उनले भनिन्, काम ढिलो गरेको भन्दै बाँधेर दिनभर नै कुटे। सहन नसकेपछि पिसाब गर्न जाने भनेर पर्खालबाट भागें। नभागेको भए मारिसक्थें होला। आँखाभरि आँसु पारेर उनले आफूलाई प्राय मरणासन्न हुने गरी कुटपिट गर्ने र अनेक खाले मानसिक यातना दिने गरिएको गुनासो गरिन्। आफ्नी आमाको मृत्यु भएपछि बाबुले अर्की आमा ल्याएको र आफूमाथि नराम्रो व्यवहार हुन थालेपछि घर छाडेर हिँडेको सुनाइन्। त्यसै क्रममा अंसारीले आफ्नो घरमा ल्याएको उनको भनाइ छ। स्थानीय बासिन्दा मिलेर अवस्था सामान्य नै होला भनेर उपचारका लागि अस्पताल लगियो, आजमले भने, तर उपचारमा संलग्न चिकित्सकले कुटपिटबाट बालिकालाई निक्कै समस्या भएको सुनाए। उनले भारतीय बच्चा भए पनि माया लागेर आफूहरूले उपचारका लागि लिएर गएको सुनाए। स्थानीय बासिन्दाले बालिकालाई घरेलु श्रमिक बनाउँदै कुटपिट गर्ने अंसारीविरुद्ध प्रहरीमा आइतबार उजुरी दिएका छन्। अंसारीले भने काममा लगाए पनि कुटपिट गरेको र यातना दिएको कुरा गलत भएको दाबी गरे। रिसिईबी साँध्न केही व्यक्तिले सानो विषयलाई ठूलो बनाउँदै सार्वजनिक गरेर तिललाई पहाड बनाउन खोजे, उनले भने, साँझ घरबाट भागेकी बालिकालाई हामीले पनि खोजी गर्दा भेटेनौं। मोरङ प्रहरीका प्रवक्ता डीएसपी मानबहादुर राईले बालिकामाथि कुटपिट गरिएको र यातना दिइएको घटनामा गम्भीररूपमा अनुसन्धान थालिएको जानकारी दिए। उनले यस विषयमा कानुनअनुसार अघि बढ्ने बताए।"
खरिपाटी क्वारेन्टाइनमा राखिएका ९४ जनामा कोरोना नभएको पुष्टि,"काठमाडौं : भक्तपुरस्थित खरिपाटी क्वारेन्टाइनमा राखिएका ९४ जनामा कोरोना संक्रमण नभएको पुष्टि भएको छ। स्वास्थ्य तथा जनसंख्या मन्त्रालयको नियमित पत्रकार सम्मेलनमा बोल्दै मन्त्रालयका प्रवक्ता डा विकास देवकोटाले ९४ जनामा कोरोना संक्रमण नभएको पुष्टि गरेका हुन्।विभिन्न संक्रमित मुलुकबाट नेपाल आएकालाई क्वारेन्टाइनमा राखिएको थियो। यसअघि खरिपाटीको क्वारेन्टाइनमा चीनको वुहानबाट १ सय ७५ जनालाई राखिएको थियो।सबैको रिपोर्ट नेगेटिभ आएपछि उनीहरुलाई घर फर्किएका थिए। आइतबारसम्म राष्ट्रिय जनस्वास्थ्य प्रयोगशालामा १५ सय २९ कोरोना परीक्षण गरिएको छ।जसमध्ये ९ जनाको कोरोना रिपोर्ट पोजेटिभ भएको पुष्टि भएको छ।हाल उनीहरुको विभिन्न अस्पतालमा उपचार भइरहेको छ। अन्य १ सय १३ जनाको आइसोलेसनमा उपचार भइराखेको छ। उपत्यकामा १२ र उपत्यका बाहिर १०१ गरेर एक सय १३ जनाको आइसोलेसनमा उपचार भइराखेको छ। कोरोना भए नभएको जानकारी लिन मोबाइल एप र साइटबाट सही विवरण भरिदिन मन्त्रालयले आग्रह गरेको छ।मन्त्रालयका प्रवक्ता देवकोटाले भने,' कतिपय इन्ट्री गरिएका विवरण सही छैनन्। कृपया सही विवरण भरेर पठाउनुहोला। जसले हामीलाई बिरामीसमक्ष पुग्न सजिलो होस्।' यस्तै प्रवक्ता देवकोटाले कैलाली, कंचनपुर र बागलुङमा देखिएका कोरोना संक्रमित व्यक्तिको नजिक रहेकाको र क्वारेन्टाइमा रहेकोहरुको र्यापिड डाइगोनिस्ट टेस्ट प्रविधिबाट कोभीड को परीक्षण गरिने जानकारी दिए।उक्त प्रविधिबाट परीक्षण गरिएकाको रिपोर्ट पोजेटिभ देखिएमा पुन:परीक्षण गरिने पनि देवकोटाले पत्रकार सम्मेलनमा जानकारी दिए। देवकोटाका अनुसार चैत्र महिनामा नेपाल प्रवेश गरेका र सम्पर्कमा रहेका सबै व्यक्तिको कोरोना संक्रमण टेस्ट गरिने भएको छ।"
१९ दिनमा विदेशमा रहेका ६१ हजार नेपाली फर्किए,"काठमाडौं : कोरोना भाइरस कोभिड१९ को विश्वव्यापी महामारी फैलिरहेको छ। नेपालमा पनि कोभिडको सङ्क्रमण फेला परेपछि यसको सन्त्रास अझ बढ्दो छ। यो अवस्थामा विदेशमा रहेका ६१ हजार नेपाली स्वदेश फर्किएको सङ्घीय मामिला तथा सामान्य प्रशासन मन्त्रालयले जनाएको छ। यो सङ्ख्या चैत ४ देखि चैत २३ गतेसम्म मन्त्रालयले देशका ७५३ वटै स्थानीय तहबाट सङ्कलन गरेको विवरण हो। छिमेकी मुलुक भारतसहित विभिन्न मुलुकबाट हवाई तथा सडक मार्ग भएर उनीहरु नेपाल आएका हुन्। यसमध्ये जहाजमार्फत ४५८ जना छन्। उनीहरु चैत ४ गते कतार एयरवेजबाट १८५, चैत ६ गते एयर अरेबियाबाट १७० र भारतको विस्तारा एयरबाट १३० जना नेपाल आएका थिए। बाँकी सबै भारतबाट नेपाल आएको बताइएको छ। काठमाडौँमा ११७ जना विदेशबाट फर्किएका नेपाली सेल्फ क्वारेन्टाइनमा बसिरहेको मन्त्रालयले जनाएको छ। उनीहरु दुबई, फ्रान्स, टर्की, साउदी अरब र अष्ट्रेलियाबाट आएका हुन्। नेपालमा पहिलोपटक गत माघ ९ गते एक नेपालीमा कोभिडको सङ्क्रमण देखिएको थियो। पछिल्लो पटक चैत १० गते अर्का एक नेपालीमा कोभिडको सङ्क्रमण भेटियो। हालसम्म नौजनामा कोभिडको सङ्क्रमण भेटिएको छ। यीमध्ये एकजना उपचारपछि घर फर्किसकेका छन्। सङ्घीय मामिला तथा सामान्य प्रशासन मन्त्रालयले स्थानीय तहबाट कोभिडको रोकथाम तथा व्यवस्थापनका सम्बन्धमा गरिरहेका कामको जानकारी दिन आइतबार सिंहदरबारमा आयोजना गरेको पत्रकार सम्मेलनमा यस्तो जानकारी दिइएको हो। कोभिडको प्रभाव नियन्त्रणका लागि देशभरका स्थानीय तहले सक्रिय रुपमा भूमिका निर्वाह गरिरहेको मन्त्रालयले जनाएको छ। मन्त्रालयका प्रवक्ता वसन्त अधिकारीले कोभिडको सङ्क्रमण नियन्त्रणका लागि स्थानीय तहले सक्रियतापूर्वक काम गरिरहेको र उनीहरुको प्रोत्साहनका लागि मन्त्रालयले आवश्यक सहजीकरण गरिएको बताए। उनले कोडिभ नियन्त्रणसम्बन्धी उच्चस्तरीर समितिले गरेको निर्णय सबै ७५३ वटै स्थानीय निकायलाई निर्देशन गरिएको र आवश्यक जानकारी पनि उनीहरुबाटै लिइरहेको जानकारी दिए। मन्त्रालयले गत चैत ४ गते नै सातवटै प्रदेशमा सातजना उपसचिव सम्पर्क व्यक्ति तोकी निजहरुमार्फत स्थानीय तहसँग सम्पर्क, समन्वय र सहजीकरण तथा सूचना व्यवस्थापनको काम निरन्तर भइरहेको उल्लेख गरेको छ। प्रवक्ता अधिकारीले कोभिडको सङ्क्रमण रोक्न स्थानीय तहको सहजीकरण र समन्वयका लागि सबै प्रदेशमा मन्त्रालयका सातजना उपसचिवलाई सम्पर्क व्यक्ति तोकी यथार्थ जानकारी लिइरहेको बताए। स्थानीय तहले कोभिडविरुद्ध सचेतनामूलक कार्यक्रम सञ्चालन गर्नाका साथै राहत सामग्री वितरण र राहत सामग्रीको विवरण सङ्कलन गर्ने काम भइरहेको उहाँले बताउनुभयो। कीटनाशक औषधि छर्कने तथा धेरै स्थानीय तहले राहत सामग्री वितरण शुरु गरिसकेको मन्त्रालयले जनाएको छ। सरकारले चैत ११ देखि देशभर लागू गरेको लकडाउनलाई प्रभावकारी बनाउन र विदेशबाट फर्किएका नागरिकको निगरानीका साथै स्वास्थ्य कक्ष स्थापना गरी कोभिडको जोखिम नियन्त्रणमा स्थानीय तहले काम गरिरहेको जनाइएको छ। क्वारेन्टाइनमा बसेकाको खाने, बस्ने व्यवस्थाका लागि स्थानीय तहको विपद् कोषबाट खर्च गर्ने व्यवस्था मिलाइएको पनि मन्त्रालयले स्पष्ट पारेको छ। देशभर राहत वितरणको कामलाई एकद्वार प्रणाली अपनाई पारदर्शी र प्रभावकारी बनाइएको र ७३० स्थानीय तहमा 'आइटी अफिसर' खटाइएको छ। सुदूरपश्चिम प्रदेशमा भारतलगायत देशबाट आएका नेपालको घरघरमा गएर विवरण सङ्कलनको काम पनि भइरहेको मन्त्रालले जनाएको छ। करीब ५०० स्थानीय तहमा राहतका लागि विवरण सङ्कलन गरेको र २४० स्थानीय तहले राहत वितरण गरेका छन्। काठमाडौँका ३२ वटै वडामा २२ हजार ४७७ जनालाई राहत वितरण गरिएको छ। कोभिडको सङ्क्रमणप्रति सजकता, रोकथाम तथा नियन्त्रणका लागि सबै स्थानीय तहबाट आवश्यक सहयोग, समन्वय र सहकार्यका लागि सबै स्थानीय तहलाई अनुरोध गरिएको, विशेषगरी भारतसँग अन्तरराष्ट्रिय सीमा जोडिएका १२८ स्थानीय तहलाई विशेष सजकता अपनाउन लिखित रुपमा आग्रह गरिएको मन्त्रालयको विज्ञप्तिमा उल्लेख छ। काठमाडौँ उपत्यकाभित्रका १८ वटै महानगरपालिका तथा नगरपालिकाका नगरप्रमुखलाई आमन्त्रण गरी उपत्यकाभित्र कोभिड रोकथाम तथा नियन्त्रणका लागि प्रभावकारी रुपमा कार्य गर्ने निर्णय गरिएको छ। हालसम्म ५३ हजार ६१४ परिवारलाई राहत वितरण गरिएको मन्त्रालले जनाएको छ। उपत्यकाभित्रका १८ वटै नगरपालिका एकरुपता कायम हुने गरी तत्काल लगत तयार गरी राहत उपलब्ध गराउने निर्णय गरिएको विज्ञप्तिमा जनाइएको छ। स्थानीय तहले पनि कोभिडको सङ्क्रमणप्रति सजकता, रोकथाम तथा नियन्त्रणका लागि सबै स्थानीय तहबाट आवश्यक सहयोग, समन्वय र सहकार्य भएको र सबैजसो स्थानीय तहबाट सम्पादित कार्यहरुको दैनिक प्रतिवेदन मन्त्रालयमा पठाउने गरेका छन्। हालसम्म ५०० भन्दा बढी स्थानीय तहले असङ्गठित क्षेत्रमा कार्यरत श्रमिक वर्ग तथा असहायको सूची तयार पारिसकेका र अन्य स्थानीय तहको तयारीका क्रममा रहेको मन्त्रालयले जनाएको छ। सूची तयार भएका स्थानीय तहले राहत वितरणको कार्यलाई उच्च प्राथमिकता साथ अगाडि बढाएका र वितरित राहत कार्यको प्रतिवेदन मन्त्रालय आउन शुरु भएको छ। व्यक्ति, सङ्घसंस्था तथा निजी क्षेत्र र सरकारी तथा गैरसरकारी निकायबाट वितरण गरिने राहतलाई स्थानीय तहमा दाखिला गर्ने व्यवस्था मिलाएको मन्त्रालयले जनाएको छ। कतिपय स्थानीय तहले असल अभ्यास थालिसकेका छन्। खाद्यान्न बैंकको स्थापना (बुटवल र धरान उपमहानगरपालिका, पर्वत जिल्लाभरि) भएको छ।"
सुदूरपश्चिमसँग जोडिएका कर्णालीका नाका बन्द,"ललितबहादुर बुढा हिक्मतबहादुर नेपाली सुर्खेतदैलेख : सुदूरपश्चिम प्रदेशसँग जोडिएका कर्णालीका नाका बन्द भएका छन्। छिमेकी सुदूरपश्चिम प्रदेशको कैलालीमा कोरोनाको संक्रमण देखिएपछि कर्णालीमा पनि त्रास बढेको छ। त्रासकै कारण सुदूरपश्चिमसँग जोडिएका कर्णालीका नाका आइतबारबाट बन्द गरिएका हुन्। छिमेकी प्रदेशसँग नाका जोडिएका स्थानीय तहले सुदूरपश्चिम आउजाउमा रोक लगाएका छन्। सुदूरपश्चिमसँग जोडिएका कर्णालीका सुर्खेत, दैलेख र कालिकोटका सिमा नाका बन्द भएका छन्। सुदूरपश्चिममा संक्रमण देखिएको र कर्णालीमा पनि भित्रिने सम्भावना बढेको भन्दै नाका नै बन्द गरिएको स्थानीय तहले जनाएका छन्। सुदूरपश्चिम र कर्णाली प्रदेशलाई जोड्ने कर्णाली नदीमा रहेका पक्की पुल, झोलुङ्गे पुल र तुइन बन्द गरिएका हुन्। यस्तै नदीमा डुंगा संचालनमा पनि प्रतिबन्ध लगाइएको छ। मानिसको आवतजावत रोक्न नाकामा सुरक्षाकर्मी पनि खटाइएको छ। सुदूरपश्चिमका कैलाली र अछामसँग सिमाना जोडिएका सुर्खेतका स्थानीय तहले नाका बन्द गरेका छन्। कैलालीसँग जोडिएको सुर्खेतको चौकुने गाउँपालिकाले सबै नाका बन्द गरेको छ। गाउँपालिकाका अध्यक्ष धीरबहादुर शाहीले सुदूरपश्चिम जोड्ने सबै पुल बन्द गरिएको बताए। उनले भने,चौकुने र कैलाली जोड्ने नौ वटै झोलुङ्गे पुलमा ताला लगाएका छौं, मानिसको आउजाउ रोक्न नाकामा प्रहरी पनि खटाएका छौं। उनले डुंगाबाट पनि मानिसको आउजाउ हुने खतरा रहेकाले डुंगा पनि बन्द गराइएको बताए। जिल्लाको पञ्चपुरी नगरपालिकाका मेयर उपेन्द्रबहादुर थापाले सुदूरपश्चिका कैलाली र अछामसँग जोडिएका नाका बन्द गरिएको जानकारी दिए। कैलालीमा संक्रमण देखियो, नाका जोडिएकाले हाम्रोमा पनि भित्रिने खतरा बढ्यो। यसको रोकथामका लागि कैलाली र अछाम जोड्ने पुलमा आउजाउ गर्न रोकेका छौं, अब डुंगाबाट पनि मानिस आवतजावत गर्न पाउने छैनन्। यस्तै सुदूरपश्चिमसँगै जोडिएका दैलेखका पक्की पुल र झोलुङ्गे पुल पनि बन्द गरिएका छन्। जिल्लाका दुल्लु, चामुण्डाविन्द्रासैनी र आठबीस नगरपालिका तथा ठाँठीकाँध गाउँपालिकाका सिमाना अछामसँग जोडिएका छन्। अछामसँग जोडिएका जिल्लाका १० वटै नाका बन्द गरिएका हुन्। अछाम र दैलेखलाई जोड्ने कर्णाली नदीमा एउटा पक्की पुल र नौ वटा झोलुङ्गे पुल छन्। कोरोनाको संक्रमण रोक्न ति नाकाहरु बन्द गरिएको सम्बन्धित स्थानीय तहले जनाएका छन्। सुदूरपश्चिमबाट कोरोना भित्रिन नदिन पुल बन्द गराएका छौं चामुण्डाविन्द्रासैनी नगरपालिकाका मेयर सूर्यबहादुर शाहीले भने,मान्छेको आउजाउ रोक्न सकेमात्र संक्रमणबाट बच्न सकिने देखियो, यहीकारण नाकामा रहेका पुल बन्द गरेका हौं। नाकामा सुरक्षाकर्मी पनि परिचालन भएका छन्, अब डुंगाबाट पनि आवतजावत गर्न दिने छैनौं। उनले मानिसको आउजाउ रोक्न आफूहरु निर्मम भएर जुटेको बताए। यस्तै सुदूरपश्चिमको अछाम र बाजुरासँग जोडिएको कालिकोटमा पनि उच्च सतर्कता अपनाइएको छ। कालिकोटको नरहरीनाथ गाउँपालिका अछामसँग जोडिएको छ भने पलाता र पचालझरना गाउँपालिका बाजुरासँग सिमा जोडिएका छन्। अछामसँग जोडिएका चार वटा नाका बन्द गरेका छौं नरहरीनाथ गाउँपालिकाका अध्यक्ष धीरबहादुर विष्टले भने,जिल्लाका अन्य नाका पनि बन्द भएका छन्, मान्छेहरुको आउजाउ रोक्न नाकामा युवा पनि परिचालन गरेका छौं। कोरोनाको संक्रमण फैलिन नदिन कर्णालीमा स्थानीय तहले पालिका तहमा पनि नाका बन्द गरेका छन्।"
जंगीअड्डाले भन्यो : सरकारको निर्देशन अनुसार स्वास्थ्य सामग्री ल्याउँछौँ,"काठमाडौं : जंगीअड्डाले कोरोना भाइरस रोकथाम तथा नियन्त्रण गर्न अत्यावश्यक स्वास्थ्य सामग्री खरिद प्रक्रिया अघि बढाएको छ। कुन मुलुकबाट खरिद गर्ने विषय भने टुंगो लागेको छैन। जहाँबाट भए पनि विश्व स्वास्थ्य संगठनले सिफारिस गरेका स्वास्थ्य सामग्री मात्र ल्याइने नेपाली सेनाले जनाएको छ। उसले कोरोना रोकथाममा प्रभावकारी कदम चालेका मुलुकबाट सामान ल्याउने सम्भावना बढी हुने प्रस्ट्याएको छ। जंगीअड्डाले आइतबार सीमित पत्रकारबीच भर्चुअल पत्रकार सम्मेलन गरी स्वास्थ्य सामग्री खरिद गर्न सेना तयार रहेको धारणा सार्वजनिक गरेको हो। सरकारले सेनालाई दिएको जिम्मेवारी हामी पूरा गर्छांै। सेना त्यसबाट पछि हट्दैन, सैनिक प्रवक्ता विज्ञानदेव पाण्डेले भने, जिम्मेवारी पूरा गर्दा आइपर्ने सम्भावित चुनौतीप्रति नेपाली सेना सचेत छ। पारदर्शी ढंगले स्वास्थ्य सामग्री खरिद गर्छाैं। मन्त्रिपरिषद्को चैत १६ गतेको बैठकले कोरोना भाइरस रोकथाम, नियन्त्रण र प्रतिकार्यका लागि आवश्यक औषधि, उपकरण तथा अन्य सामग्री स्वास्थ्य मन्त्रालयसँग समन्वय गरी रक्षा मन्त्रालयले सेनामार्फत सरकारसरकार (जी टु जी) विधिबाट खरिद गर्ने निर्णय गरेको थियो। सेनाले स्वास्थ्य सेवा विभागसँग समन्वय गरी तत्काल अत्यावश्यक स्वास्थ्य सामग्रीको सूची तयार पारिरहेको छ। त्यसको टुंगो लागेपछि सेनाले जी टु जी प्रक्रिया अवलम्बन गर्न नेपालस्थित विदेशी दूतावासहरूमा पत्राचार गर्नेछ। उसले स्वास्थ्य सामग्रीको सूची सम्बन्धित दूतावासमा दिएर मूल्यसूची मगाउनेछ। त्यसपछि मूल्य, गुणस्तरलगायत विषयलाई आधार मानेर कुनै एक मुलुकसँग खरिद गर्ने सम्झौता गर्ने तयारी छ। स्वास्थ्य सामग्री खरिद गर्ने निर्णय भएसँगै सम्बन्धित मुलुकको नेपालस्थित दूतावासले गुणस्तरको जिम्मा लिनुपर्नेछ। खरिद गर्नुअघि सम्बन्धित मुलुक र कम्पनीहरूमा निरीक्षण गर्न जान सक्ने अवस्था छैन, सैनिक प्रवक्ता पाण्डेले भने, त्यसैले जुन मुलुकबाट खरिद गर्छौँ त्यो मुलुकको नेपालस्थित दूतावासले ती स्वास्थ्य सामग्रीको जिम्मा लिनुपर्ने प्रावधान बनाएका छौं। ओम्नी समूहले चीनबाट स्वास्थ्य सामग्री खरिद गर्दा चरम भ्रष्टाचार गरेको सार्वजनिक भएपछि सरकारले उक्त कम्पनीसँगको सम्झौता रद्द गरेको थियो। त्यसलगत्तै सरकारले खरिदको जिम्मा सेनालाई दिने निर्णय गरेको थियो। विश्लेषक र केही राजनीतिकर्मीले खरिदको जिम्मेवारी सेनालाई दिन नहुने तर्क गर्दै आएका छन्। उनीहरूले यसबाट सेनालाई विवादमा पार्न खोजेको अभिव्यक्ति दिएका थिए। विवादका बीच सेना किन स्वास्थ्य सामग्री ल्याउन तयार भयो भन्ने प्रश्नको जवाफमा प्रवक्ता पाण्डेले भने, सेना नेपाली जनताको हैन र ? जनतालाई समस्या पर्दा जस्तोसुकै चुनौती झेल्न सेना तयार छ। सेनाले सम्भार रथीको अध्यक्षतामा खरिद समिति बनाउने तयारी गरेको छ। खरिद प्रक्रियालाई पारदर्शी बनाउन सम्भार रथीको अध्यक्षतामा बन्ने खरिद समितिमा कानुन, स्वास्थ्य मन्त्रालयलगायत अन्य सरोकारवाला निकायका अधिकारीलाई सम्मिलित गराइने सेनाले जनाएको छ।"
छैटौं कोरोना संक्रमित युवकसँगै आएका ५३ जनाको स्वाब परीक्षण गरिने,"अछाम : भारतबाट फर्किएका कैलालीका २१ वर्षीय पुरुषमा कोरोनाको संक्रमण भेटिएपछि अछाममा पनी उच्च सर्तकता अपनाउन थालिएको छ । ती संक्रमीतसँगै फर्किएका अछामका ५३ जनाको स्वाब परीक्षणका लागि पहल भइरहेको प्रमुख जिल्ला अधिकारी पुण्य बिक्रम पौडेले बताए । उनले भने, '१२ दिनसम्म उनीहरुमा कुनै समस्या नदेखिएको छैन, सोमबार घर पठाउने तयारी गरेका थियौं, कैलालीका युवकसँगैको समूहमा यो समूह पनि थियो, त्यसैले स्वाब परीक्षण गर्ने तयारीमा छौं।' सरकारले कोरोना रोकथाम तथा नियन्त्रणका लागी घोषणा गरेको लकडाउन दिन अर्थात चैत ११ गते ती सक्रमीत युवकसंगै अछामका ५३ जना आएका थिए । स्वाब परिक्षणका लागी प्रदेश र केन्द्र सरकारसंग समन्वय भइरहेको प्रजिअ पौडेलले बताए । कैलालीका युवकमा कोरोनाको संक्रमण देखिएपछि अछाममा अहिले त्रास फैलिएको मंगलसेन नगरपालिकाका प्रमुख पदमबहादुर बोहराले बताए। 'उनीहरुलाई सोमबार घर पठाउने तयारीमा थियौं, मेयर बोहराले भने, 'अब उनीहरुको स्वाब परीक्षणको नतिजापछि मात्र पठाउँछौं।' होम क्वारेन्टाइनमा बसेकोको स्वास्थकर्मी परिचालन गरी स्वास्थ अवस्था बुझ्ने गरेको उनले बताए । अछामका स्थानीय तहहरुले संकलन गरेको डाटा अनुसार जिल्लामा फागुन महिना यता ४ हजार भन्दा बढी मानिस भारत तथा बाहिर जिल्लाबाट आएका छन् । जिल्लामा ३० वटा आइसोलेसन वार्ड र १ सय ७१ क्वारेन्टाइन बनाइएको प्रजिअ पौडेलले जानकारी दिए । प्रमुख जिल्ला अधिकारीको संयोजकत्वमा कमान्ड पोस्ट बनाइएको छ । जिल्लाका १० वटै स्थानीय तहले क्वारेन्टाईन बनाउनुका साथै कोरोना रोकथाम,नियन्त्रण र उपचार कोषको स्थापना गरेका छन् । स्थानीय तहहरुले अहिले लकडाउनका कारण मारमा परेका श्रमिक वर्ग र असहायलाई खाद्यान्न समेत वितरण गरिरहेका छन् ।"
ढिस्कोले पुरिएर दुई बालकको मृत्यु,"राजविराज : माटोको ढिस्कोले पुरिएर सप्तरीको अग्नीसाईर कृष्णासवरन गाउँपालिकामा खेलिरहेका दुई बालकको आइतबार मृत्यु भएको छ। अग्नीसाईर कृष्णासवरन गाउँपालिका ६ स्थित डाँडाघरे मगर टोलका बीरबहादुर मगरका पाँच वर्षीय छोरा निकेश र रोहित खडकाका आठ वर्षीय छोरा सञ्जयको ढिस्कोले पुरिएर मृत्यु भएको ईलाका प्रहरी कार्यालय कञ्चनरूपले जनाएको छ। ईलाका प्रहरी कार्यालय कञ्चनरूप, सप्तरीका डिएसपी मकेन्द्रकुमार मिश्रका अनुसार गाउँ नजिकैको जंगलमा खेल्न गएका उनीहरू माटोको ढिस्कोले पुरिएर घटनास्थलमै मृत्यु भएका हुन्। दुई बालकहरू अन्य साथीहरूसँग पहिरो छेउमा खेलिरहेका थिए। मृतक बालकहरूसँगै खेल्न गएका अन्य साथीहरूले गाउँमा आई परिवारलाई दिएको सूचनापछि गाउँलेहरूले खोज्न जाँदा बालकहरूलाई माटोले पुरिएको अवस्थामा भेटिएको स्थानिय बोधराज सुबेदीले बताए। जनप्र्रतिनिधी र स्थानियवासीको पहलमा ईलाका प्रहरी कार्यालय कञ्चनरूप र ईलाका प्रहरी कार्यालय महुलीको प्रहरी टोलीले माटोको ढिस्को पन्छाएर दुबै शवलाई बाहिर निकालेको स्थानीय डिकवहादुर मगरले बताए। मृतक बालकहरूको शवलाई पोष्टमार्टमका लागि साँझ गजेन्द्रनारायण सिंह अस्पताल राजविराज ल्याइएको ईलाका प्रहरी कार्यालय कञ्चनरूप, सप्तरीका डिएसपी मिश्रले जानकारी दिए।"
भेरी अस्पतालमा कोरोना प्रयोगशाला छिट्टै संचालनमा आउने,"नेपालगन्ज : भेरी अस्पताल नेपालगन्जमा कोरोना भाइरस (कोभिड १९) प्रयोगशालाका उपकरण उपलब्ध गराउन चारवटा कम्पनीले प्रस्ताव दर्ता गरेका छन् । अस्पतालका मेडिकल सुपरिटेन्डेन्ट डाप्रकाशबहादुर थापाका अनुसार शनिबार खोलेको टेण्डरमा चारवटा कम्पनीले प्रस्ताव दर्ता गरेको पाइएको हो । अस्पतालले कोरोना जाँचका लागि रियल टाइम पीसीआर मेसिन तथा सेवा सन्चालनका लागि आवश्यक सामग्री (बायो सेफ्टी च्याम्बर, माइक्रोपीपिटिज, इन्कुबेटर, सेन्ट्रफुज तथा रिएजेन्ट) खरिदका लागि तीन दिनको म्याद राखेर विज्ञापन खोलेको थियो । विज्ञापनमा ब्राण्ड, मोडल, तथा स्फेसिकेसन र सामान आपूर्ति र जडान गर्न लाग्ने समय खुलाएर लागतसहितको प्रस्ताव आव्हान गरेको थियो । डा थापाले प्रस्तावबारे भने, 'कतिपय कम्पनीले दुई महिनाको समय मागेका छन्। हामी जतिसक्दो चाँडो उपकरण जडान गर्न सक्ने र राम्रो कम्पनीको सामान ल्याउने कम्पनीलाई जिम्मा दिने तयारी छौं, डा थापाले प्रस्तावबारे भने, 'हामीलाई अहिले नै प्रयोगशाला चाहिएको हो । सकेसम्म एक हप्ताभित्रै प्रयोगशाला संचालनको तयारीमा छौं।' प्रदेश ५ का सामाजिक विकास मन्त्री सुदर्शन बरालले शनिबार भेरी अस्पतालमा निर्माणाधीन कोरोना भाइरस (कोभिड १९) प्रयोगशालास्थलको अवलोकन गरेका छन् । उनले जतिसक्दो चाँडो प्रयोगशाला स्थापना गरेर सेवा दिन निर्देशन पनि दिएको मेसु थापाले प्रष्ट पारे । अस्पतालमा प्रयोगशाला निर्माणका विषयमा भइरहेको प्रगतिबारे मेसु थापाले मन्त्री बराललाई जानकारी गराएका थिए । प्रयोगशाला स्थापना गर्ने कोठामा एसी जडान गर्ने लगायतका कामहरु अस्पतालले गरिसकेको छ । अस्पतालमा तत्काल कोरोना जाँचका लागि छुट्टै जनशक्तिको आवश्यकता पर्नेछैन । अस्पतालमै भएका प्राविधिकबाट नै काम चलाउने तयारी छ । प्रदेश ५ सरकारको मन्त्रीपरिषद् निर्णयबाट भेरी अस्पतालमा प्रयोगशाला स्थापना गर्न लागिएको हो । कोरोना नियन्त्रण उच्च स्तरीय समिति र स्वास्थ्य मन्त्रालयले राजधानी बाहिर धरान, पोखरा र नेपालगन्जमा तीन स्थानमा कोरोना जाँच प्रयोगशाला स्थापना गर्ने निर्णय गरे पनि अन्तिम घडिमा यहाँ स्थापना गर्ने भनिएको प्रयोगशाला बुटवलमा बन्ने भएपछि प्रदेश सरकारले प्रयोगशाला स्थापना गर्न लागेको हो ।"
सुरक्षा समितिले तोक्यो खाद्यान्न र तरकारी पसल खोल्ने समय,"परासी : बजार क्षेत्रमा भीडभाड नघटेपछि जिल्ला सुरक्षा समिति पश्चिम नवलपरासीले आइतबारदेखि लकडाउनलाई थप कडाई गरेको छ । भारतसँग सीमाना जोडिएको पश्चिम नवलपरासी कोरोना संक्रमणको उच्च जोखिममा रहेकाले सुरक्षा समितिले व्यक्तिहरुको आवतजावत र पसल खोल्ने समयमा थप कडाई गरिएको जिल्ला प्रहरी कार्यालयका उपरीक्षक लालमणि आचार्यले बताए । यसअघि चौबिसै घण्टा खाद्यन्न र तरकारी पसल खोल्न दिएको थियो । अब उनीहरुका लागि निश्चिम समय सीमा तोकिएको छ । पहिलो चरणमा परासी सदरमुकाम क्षेत्रका खाद्यन्न र तरकारी पसल खोल्ने समय दिउँसो ११ बजेदेखि २ बजेसम्म तोकिएको प्रहरी उपरीक्षक आचार्यले जानकारी दिए । क्रमशः यो समय तालिका अन्य बजार क्षेत्र र स्थानीय तहमा लागु गरिने छ । औषधि पसलहरु भने चौबिसै घण्टा खुल्ने छन् । अन्य सबै पसल बन्द हुने छन् । तरकारी र खाद्यन्न खरिद गर्ने बहानामा साँझपख भिडभाड बढेपछि त्यसलाई नियन्त्रण गर्न यस्तो निर्णय गरिएको प्रहरी उपरीक्षक आचार्यले बताए । यसअघि विभिन्न बहाना बनाएर बजार क्षेत्रमा निस्कने सर्वसाधारणलाई सम्झाई बुझाई छाडिएपनि अब भने पक्राउ गरी कानुनअनुसार कारबाही गरिने जिल्ला सुरक्षा समितिले जनाएको छ । सरकारले लकडाउनलाई कडाईगर्दै एक प्रदेशबाट अर्को प्रदेश, एक जिल्लाबाट अर्को जिल्ला र एक स्थानीय तहदेखि अर्को स्थानीय तहको आवतजावतलाई रोक गरेसँगै जिल्ला सुरक्षा समितिले जिल्लाको लकडाउनलाई कडाई गर्दै लगेको हो।"
सीमा नाकामै रोकियो औषधि र कच्चा पदार्थ,"वीरगन्ज : नेपाल र भारत दुवै देशमा लकडाउन भएका कारण भारतबाट औषधि र औषधिजन्य कच्चा पदार्थको आयात रोकिएको छ । भारतका विभिन्न सहरबाट नेपालका आयतकर्ताले मगाएका औषधि र औषधिजन्य कच्चा पदार्थ भारतको रक्सौल नाकामै रोकिएका छन् । रक्सौलस्थित भारतीय कस्टम (भन्सार) का अधिकारीले नेपालका लागि औषधि र कच्चा पदार्थ बोकेर आएका गाडीहरु रक्सौल नाकामै रोकि दिएको आयातकर्ता र उद्योगीले बताएका छन् । भारतले निर्यातमा रोक लगाएका २८ प्रकारका औषधिको सूचीमा नपरेका औषधि र कच्चा पदार्थ पनि भारतीय कस्टमका अधिकारीले जाँचपास नगरी दिएका कारण रक्सौलमै औषधिका गाडीहरु रोकिएको हो । कोरोनाको संक्रमण दर बढ्दो क्रममा रहेपछि भारतले आन्तरिक आवश्यकतालाई ध्यानमा राख्दै प्यारासिटामोलदेखि एन्टीबायोटिक सम्मका २८ प्रकारका औषधि र तीनका कच्चा पदार्थ मार्च ३ तारिखदेखि निर्यातमा रोक लगाएको हो । तर, भारतले निर्यातमा रोक लगाउनुभन्दा पहिले नै खरिद गरिएका औषधि पनि रक्सौल कस्टमले जाँचपाच नगरिदिएका कारण ३ ट्रक औषधि १ महिनादेखि रक्सौल नाकामै थन्किएको नेपाल औषधि उत्पादक संघका वरिष्ठ उपाध्यक्ष प्रकाश खण्डेलवालले बताए । 'भारतले ३ मार्चदेखि मात्र २८ प्रकारका औषधि निर्यातमा रोक लगाएको हो, उनले भने, 'तर हामीले मुम्बइमा फेब्रुअरी महिना मै खरिद गरी मगाएका औषधि र कच्चा पदार्थ पनि रक्सौल कस्टमले जाँचपास दिएको छैन। ' रक्सौल कस्टमका अधिकारीले डाइरेक्ट जेनरल अफ फरेन ट्रेड (डिजीएसटी)को आदेशमा जाँचपास रोकिएको जवाफ दिएको खण्डेलवालले बताए । मुम्बइलगायतका सहरबाट नेपालका लागि औषधि बोकेर हिँडेका ३ ट्रक मार्च ५ तारिखमै रक्सौल नाकामा आएर रोकिएको भन्दै उनले भने, 'रक्सौल कस्टमले जाँचपास नदिएपछि औषधि १ महिना देखि रक्सौलस्थित ट्रान्सपोर्टमा राख्नु परेको छ।' नाकामा रोकिएका ३ ट्रकमा पारा सिटामोल, ओर्निन्डाजोल, मेट्रोनिन्डाजोल, भिटामीन बी टु ,भिटामीन सिक्स गरी १३ प्रकारका औषधि रहेको खण्डेलवालले जानकारी दिए । नेपाल औषधि उत्पादक संघका कोषाध्यक्ष प्रभात रुङगटाले नेपालका लागि औषधिजन्य कच्चापदार्थ बोकेर आएका गाडी रक्सौल कस्टमले जाँचपास नदिएको बताए । वीरगन्जको मारुती फर्मास्युटिकल्सका प्रबन्ध निर्देशक समेत रहेका रुङगटाले नेपालका औषधि उद्योगका कच्चा पदार्थ र औषधि प्याकिङ गर्ने समान बोकेर आएका दर्जनौ ट्रक रक्सौल कस्टममै ४ दिन देखि थन्किएर बसेको बताए । थप दुई औषधि उद्योग बन्द भारतबाट कच्चा पदार्थको आयात रोकिएका कारण वीरगन्ज पथलैया औद्योगिक करिडोरमा रहेका थप दुई औषधि उद्योग पनि ३ दिनदेखि बन्द भएको रुङगटाले बताए । बाराको मोतीसरमा रहेको जेनेटिका लेबोट्री र छातापिपरामा रहेको युनिक फर्मास्युटिकल्स गत शुक्रबारदेखि बन्द भएको हो । यसअघि कच्चा पदार्थको अभावमा वीरगन्ज २१ मा रहेको जीडी फर्मास्युटिकल्स, बाराको सिमरामा रहेको एलायन्स फर्मास्युटिकल्स र छातापिपरामा रहेको समर फर्मा एक साताअघिदेखि नै बन्द भइसकेका छन् । वीरगन्ज पथलैया औद्योगिक कोरिडोरमा १४ वटा औषधि उद्योग छन् । ती मध्ये अहिलेसम्म ५ वटा उद्योग कच्चा पदार्थ नभएका कारण बन्द भएको रुङगटाले जानकारी दिए । नेपाल औषधि उत्पादक संघका सदस्य प्रेम जाटीयाले पनि कच्चा पदार्थ र प्याकिङ गर्ने सामाग्रीको अभावमा उद्योगहरु बन्द भइरहेको बताए । उनले भने, 'अहिले चलेका अन्य औषधि उद्योगहरु पनि बढीमा एक सातासम्म चल्न सक्छन होला ,त्यसपछि कच्चा पदार्थ सकिएर बन्द हुने अवस्था छ । बजारमा औषधि अभाव सुरु भारतबाट आयात रोकिएको र नेपालका उद्योग पनि बन्द हुदै गएका कारण बजारमा औषधि अभाव पनि हुन थालेको औषधि उत्पादक संघका वरिष्ठ उपाध्यक्ष खण्डेलवालले बताए । देशभर ३० हजार भन्दा औषधिका पसल छन्, 'उनले भने, 'सबैतिरबाट अभाव भएको खबर आइरहेको छ ।औषधि पसलले पनि लकडाउनको दोश्रो सातादेखि यता केही प्रकारका औषधिको अभाव भएको बताएका छन् ।' वीरगन्जको मेनरोडमा रहेको सुरभी मेडिकल हलका सन्चालक निरज कर्ण भन्छन्, 'अहिले ज्वरो, रुघा खोकीका औषधि किन्न आउने बढी छन्, तर डिलरले भने सकिएको जवाफ दिइरहेका छन् ।'"
छोरी करणी आरोपमा बावु पक्राउ,गुलरिया : छोरी करणीको आरोपमा प्रहरीले एकजनालाई पक्राउ गरेको छ । १० वर्षीया छोरी करणी गरेको आरोपमा प्रहरीले बालिकाको बावुलाई पक्राउ गरेको हो । छोरी करणी गरी घरमै लुकिछिपी बसेको अवस्थामा बालिकाको बावुलाई पक्राउ गरिएको जिल्ला प्रहरी कार्यालय बर्दियाका प्रहरी नायव उपरीक्षक योगेन्द्र कुमार खड्काले बताए । घटनाबारे अनुसन्धान भइरहेको प्रहरी नायव उपरीक्षक खड्काले जानकारी दिए ।
गाउँपालिकाको विपन्न र मजदुरलाई राहत,"बागलुङ : कोरोना भाइरसको जोखिम पछि देशमा जारी लकडाउनका कारण समस्या परेकालाई गण्डकी प्रदेश सरकारदेखि स्थानीय सरकारले दैनिक राहत बाँडिरहेका छन् । तर, जिल्लाको ताराखोला गाउँपालिकाले बजारका खाद्य डिपोहरुबाट सामान आयात नगरी स्थानीय उत्पादन नै जोहो गरेर लकडाउनका कारण रोजीरोटी गुमाएका गरिब, विपन्न, श्रमिक मजदुरलाई बाँडेको छ । गाउँपालिकाले स्थानीय स्तरमा उत्पादित 'अर्गानिक' कोदो, मकै, फापरलगायतका दैनिक उपभोग्य सामग्री वडा नं १ अमरभूमिबाट वितरण थालेको छ । अमरभूमिका ३३ परिवारलाई प्रति परिवार संख्या हेरेर मकैकोदो १०१५ पाथी , दाल २ किलो, चिनी २ किलो, तेल १ लिटर र नुहाउने तथा हात धुने सावून वितरण गरिएको गाउँपालिकाका योजना अधिृकत जित सुनारले जानकारी दिए । उनका अनुसार ४ जनाको परिवार छ भने १० पाथी र त्यो भन्दा बढि संख्या भएमा १५ पाथी सम्म मकै कोदो दिइएको छ । राहात सामग्री बितरणका लागि गाउँपालिकाका ६ वटा वडामा लगत तथा स्थानीय खाद्य सामग्री संकलन गरेर मजदुर तथा विपन्न परिवारलाई गाउँमै उत्पादित खाद्यान्न उपलव्ध गराउन ६० मुरी मकै र २० मुरी कोदो गाउँपालिकाले संकलन गरिएको छ । देशमा कोरोना भाइरसका कारण उत्पन्न समस्या र संकटले दैनिक ज्यालादारीमा काम गर्ने श्रमिक मजदुर, गरिब बिपन्नहरुको तथ्यांक संकलन गरि गाउँमै स्थानीयले उत्पादन गरेको सामग्री बितरण गरिएको ताराखोला गाउँपालिकाका अध्यक्ष प्रकाश घर्तिले बताए । 'पहिले गाउँमा धर्म भकारी हुन्थ्यो, यो जरुरी रहेछ भन्ने निष्कर्षमा पुग्यौं, 'अध्यक्ष घर्तिले भने यसलाई आधुनिक तरिकाले व्यवस्थित गर्ने र अहिले तत्कालका लागि बजारबाट चामल आयात नगरी गाउँकै किसानहरुले उत्पादन गरेको कृषि उपज खरिद गरिदिएर समस्यामा परेकाहरुलाई प्रदान गरेका हौ ।' स्थानीय उत्पादन खरिद र बितरण गरिए पछि गाउँका किसान र विपन्न श्रमिक मजदुर परिवार सबै खुशी देखिएका छन् ।"
नक्कली डाक्टर बनेर काठमाडौँदेखि झापासम्म !,"झापा : आफू डाक्टर भएको भन्दै लागु औषध कारोबारी लकडाउनमा काठमाडौँबाट झापाको काँकडभिट्टा आइपुगेका छन्। ईलाका प्रहरी कार्यालय काँकडभिट्टाले शंका लागेर सोधपुछ गर्दा डाक्टरको नक्कली परिचयपत्र भिरेर लागू पदार्थ किन्न आएको बुझिएको प्रहरी कार्यालय काँकडभिट्टाका डीएसपी राजेन्द्र पोख्रेलले जानकारी दिए। उनीहरु ललितपुर महानगरपालिका१४ का ३३ वर्षीय दिलकुमार श्रेष्ठ र काठमाडौं २९ का २८ वर्षीय गणेश अधिकारी रहेका छन्। डीएसपी पोख्रेलले भने, शंका लागेर सोधपुछका लागि रोक्यौँ। सोधपुछकै क्रममा उनीहरु लागुऔषध कारोबार गर्ने रहेछन् भन्ने पत्ता लाग्यो। पोख्रेलका अनुसार उक्त कुरा उनीहरु सवार गाडी खानतलासी गर्दा १ लाख २५ हजार नगद, ब्राउन सुगर सेवनमा प्रयोग हुने नोट, ब्लेड र सिक्कासमेत फेला पारेपछि उनीहरु लागुऔषधको कारोबार गर्ने रहेछन् भन्ने खुलेको हो। उनीहरुलाई सोधपुछ पछि मेचीनगर ८ को आदर्श माविको क्वारेन्टाइनमा राखिएको छ। १४ दिन क्वारेन्टाइनमा राखेर थप अनुसन्धान अघि बढाइने डीएसपी पोख्रेलले बताए।"
"बैतडीमा कोरोना कहर : भारतबाट फर्केकाको खोजी तीव्र, घाटमा खटाइयो सशस्त्र प्रहरी","बैतडी : भारतबाट फर्केका नागरिकमा कोरोनाको संक्रमण पाइएपछि बैतडीमा पनि नागरिकको खोजी सुरु भएको छ । कैलालीका २१ वर्षीय पुरुषमा कोरोनाको संक्रमण भेटिएको र उनी गौरीफन्टा नाका हुँदै नेपाल आएकाले उनीसँगै आएका बैतडीबासीको पनि खोजी सुरु भएको स्वास्थ्य कार्यालयका प्रमुख योगेशप्रसाद भट्टले बताए । ती युवकसँग बैतडीका पनि ८५ जना फर्केकाले उनीहरुको खोजी कार्य सुरु गरिएको हो । भारतबाट फर्केका ती नागरिकहरु कहाँ छन् भनेर खोजिन सुरु गरिएको भट्टले बताए । उनले भने, 'कैलालीका युवकसँग फर्केका बैतडीबासीको सूची तयार पारेर सम्बन्धित स्थानीय तहमा भनिसकेका छौं । प्रहरीसहितको सहयोगमा भारतबाट फर्केका नागरिकको खोजी सुरु गरेका छौं।' ती युवकसँग बैतडीको दशरथचन्द नगरपालिकाका ११, दोगडाकेदार गाउँपालिकाका २३, सुर्नया गाउँपालिकाका ३२, सिगास गाउँपालिकाका १२, पाटन नगरपालिकाका २ र मेलौली नगरपालिकाका ५ जना स्वदेश फर्केका खुल्न आएको जिल्ला प्रहरी कार्यालयले जनाएको छ । ती नागरिकको खोजीका लागि स्वास्थ्यकर्मीसँगै प्रहरीले पनि पहल थालेको जिल्ला प्रहरी कार्यालयका प्रमुख प्रहरी नायब उपरीक्षक डिल्लीनारायण पाण्डेयले बताए । भारतबाट फर्केका ती नागरिकको खोजी गरी क्वारेन्टाइनमा बसे नबसेका पत्ता लगाउने र नबसेकालाई क्वारेन्टाइनमा बस्न लगाउने गरी काम भइरहेको स्वास्थ्य कार्यालयका प्रमुख भट्टले बताए । चैत ११ गते अघि झुलाघाट नाकाबाट मात्रै २ हजार ४०५ जना नेपाल भित्रिएका स्वास्थ्य कार्यालयसँग तथ्यांक छ भने अन्य नाकाबाट भित्रिएकाको तथ्यांक छैन् । यस्तै चैत ११ गतेपछि हालसम्म विभिन्न घाटबाट ६७४ जना बैतडी भित्रिएका प्रहरीको तथ्यांक छ । जबकी अहिलेसम्म क्वारेन्टाइनमा ४४३ जना मात्रै बसिरहेका छन् । यो तथ्यांक अनुसार पछिल्लो समयमा भित्रिएका सबै नागरिकका क्वारेन्टाइन नबसेको प्रष्ट हुन्छ । भारतबाट भित्रिएकाहरुका कारण कोरोनाको जोखिम भएकाले भारतबाट फर्केका नागरिकलाई क्वारेन्टाइनमा बस्न आग्रह गरिएको सुर्नया गाउँपालिकाका अध्यक्ष बीरबहादुर बिष्टले बताए । पाँच ठाउँमा सशस्त्र प्रहरी परिचालन सुदूरपश्चिममा कोरोना भाइरसका संक्रमित फेला परेपछि ट्युबमार्फत महाकाली तरेर नेपाल फर्किरहेकालाई रोक्न बैतडीमा सशस्त्र प्रहरी परिचालन गरिएको छ । कोरोना नियन्त्रण जिल्ला स्तरीय कमाण्ड पोष्टको बैठकले ५ ठाउँमा सशस्त्र प्रहरी परिचालन गर्ने निर्णय गरेको प्रमुख जिल्ला अधिकारी आनन्द पौडेलले बताए । उनले भने, 'यो समय सबैले सुरक्षित भएर बस्ने समय हो । हामीले सबैलाई जुन ठाउँमा छौं । त्यही ठाउँमा सुरक्षित बसौं भनिरहेका छौं।' दशरथचन्द नगरपालिकाको बाराकोट र सेरा, शिवनाथ गाउँपालिकाको कुस्मौद घाट, पञ्चेश्वर गाउँपालिकाको रोलघाट र हल्दुविनायक घाटमा सशस्त्र प्रहरी परिचालन गरिने प्रमुख जिल्ला अधिकारी पौडेलले बताए । तर सीमामा रहेका नेपालीहरुले भने विपद्को समयमा आफूहरुले स्वदेश फर्कन पाउनुपर्ने बताएका छन् । आफूहरु क्वारेन्टाइनमा बस्न तयार भएको तर सरकारले आफूहरुका विषयमा चासो नलिएको उनीहरुको आरोप छ। भारतीय भूमीमा आफूहरुलाई निकै समस्या भएको सीमामा रहेका नेपालीहरुले बताएका छन् । 'हामी यहाँ भोकभोकै बस्नु परिरहेको छ । हामी आफ्नो देशमा फर्किन चहान्छौं । तर सरकारले हामीलाई विदेश भूमीमै अलपत्र पारेको छ ,'झुलाघाट नाकामा अलपत्र परेका पुर्चौंडीका केशव पाठकले भने, 'सरकार छ भने हामी पनि त्यही देशका नागरिक हौं । हामीलाई उद्धार गरेर सुरक्षित क्वारेन्टाइनमा राखियोस्।' खाद्यान्न पसल पनि ४ घण्टा मात्रै खुल्ने बैतडीमा लकडाउनलाई अझै कडाई बनाएको छ।।कोरोना नियन्त्रण जिल्ला स्तरीय कमाण्ड पोष्टको बैठकले खाद्यान्नका पसल पनि बिहान ७ देखि ९ बजे र साँझ ४ बजेदेखि ६ बजे सम्म मात्रै खुला गर्ने निर्णय गरेको छ । लकडाउनको समयमा समेत अनावश्यक हिँडडुल गरेको पाइएकाले यस्तो निर्णय गरिएको प्रमुख जिल्ला अधिकारी पौडेलले बताए । खाद्यान्न, तरकारी, फलफूल लगायत अत्यावश्यक सामग्रीका पसलहरु दिनमा बिहान र बेलुका गरेर दुईपटक मात्रै खोल्न दिइने उनले बताए । यो निर्णय आइतबारदेखि नै लागू भएको र यसलाई प्रभावकारी कार्यान्वयन गरिने उनले बताए । उनले भने, 'कोरोनाबाट बच्ने एक उपाय भीडभाड नगर्नु हो । त्यसैले महामारी हुन नदिन हामी सबै नागरिक सचेत बन्नुपर्छ । भारतबाट फर्केकाहरुले पनि क्वारेन्टाइनमा बसेर महामारी नियन्त्रणमा सहयोग गर्नुपर्छ ।'"
लकडाउनमा मजदुरको चिन्ता रोगले भन्दा भोकले मरिने भो,"जाजरकोट : दैनिक ज्याला मजदुरी गरेर हातमुख जोड्दै आएकी भेरी नगरपालिका ३ थाप्ले बस्ने सीता नेपालीको परिवार यतिबेला लकडाउनको पीडामा छ। उनको परिवारलाई रोगको भन्दा भोगको चिन्ता छ ।'खानेकुरा केही छैन । कसरी गुजरा चलाउने उनले भनिन्, 'दिनहुँ काम गरेर छाक टार्थे तर १३ दिनदेखि काममा गएको छैन । घरमै छु । पैसा छैन । के खाएर पेट पाल्ने हो ।' तीन सन्तानकी आमा उनी एकल महिला हुन् । ज्याला मजदुरी गरेर आफू र केटाकेटी पाल्दै आएकी उनलाई कोरोना भाइरसको संक्रमण फैलने चिन्ताभन्दा कसरी आफू र केटाकेटीको पेट भर्ने भन्ने पिरलो छ। भेरी नगरपालिका ३ कल्यानपुरका देवबहादुर कार्की दैनिक ज्याला मजदुरी गरेर परिवारको गर्जो टार्थे । दिनहुँ बजारमा आएर ट्रकबाट मालसमान झार्ने, बोक्ने(पल्लादारी) लगायतका काम गर्थे । त्यसरी काम गरे वापत कमाएको पैसाले खाद्यान्न, नुन तेलको जोहो गर्थे । तर १३ दिनअघि कोरोना भाइरसको संक्रमण रोक्न भन्दै सरकारले देशभर लकडाउन गरेपछि उनी काममा निस्कन पाएका छैनन् । घरभित्रै बसिरहेका छन् । तर उनलाई एउटै कुराको पिरलो छ । घरमा भएको खाद्यान्न सबै सकियो । मजदुरी गरेर कमाएको पैसा पनि बचत छैन । कसरी जहान केटाकेटी पाल्ने उनले समस्या सुनाउँदै भने,' कहिलेसम्म घरबाट निस्कन पाइने होइन, त्यतिबेलासम्म हामी के खाएर बाँच्ने ? कोरोना संक्रमणको चिन्ता भन्दा छाक टार्ने चिन्ता छ ।' त्यस्तै, बारेकोट गाउँपालिका तोलखानाकी पवित्रा सिंह सदरमुकाममा दिनहुँ गिट्टी कुटेर गुजरा चलाउने गर्थिन् । श्रीमानको १० वर्षअघि मृत्यु भएपछि दुई छोरा र एक छोरी गिट्टी कुटेरै भएपनि पाल्दै आएकी थिइन तर लकडाउनले उनको चुल्हो बल्न छोडेको छ । 'कसरी केटाकेटीको पेट भर्ने हो, साह्रै समस्या भो ,' उनले भनिन्। भेरी नगरपालिका ४ मुलपानीकी विष्णुमाया विक गिट्टी कुटेर गुजरा चलाउँछिन्। श्रीमानले दास्रो श्रीमती विवाह गरेपछि विष्णुमाया २ छोरी १ छोरा लिएर माइतीघर बस्छिन् । 'छोराछोरी साना थिए । श्रीमानले छोडे पछि छोराछोरीको लालनपालनको जिम्मेवारी सबै मेरै काँधमा आयो,' विष्णुमायाले भनिन् । छोराछोरीलाई पढाउँछु भनेर माइती गाउँमा आएर गिट्टी कुटेरै गुजरा चलाउँदै आएको उनले बताइन्।' १३ दिन भो । घर बाहिर ननिस्कनु भनेका छन् । काममा जाने त कुरै छैन । घरमा खाद्यन्न छैन के खाएर बाँच्ने हो । भोकले मार्ने हो कि कोरोनाले उनले चिन्ता प्रकट गदै भनिन्,' हामी गरीबलाई सधै दुःखै दुःख छ।' लकडाउन लम्बिदै जाँदा मजदुर वर्ग थप समस्यामा परिरहेको छ । नागरिक अगुवा राजेन्द्र विक्रम शाहले केही समय अति विपन्न परिवारको भरणपोषणको जिम्मा राज्यले लिनुपर्ने बताए । 'संकटको बेला बेलामा विपन्न परिवार बढी जोखिममा पर्ने भएकाले उनीहरुको संरक्षणमा सरकारले उचित ध्यान दिनुपर्छ,' उनले भने । जाजरकोटमा दैनिक ज्याला मजदुरी गरेर पेट पाल्ने परिवारको संख्या दुई हजार बढी रहेको जिल्ला समन्वय समिति जाजरकोटले जनाएको छ । तर केही स्थानीय तहले खाद्यान्न वितरण गरेपनि सदमुकाम रहेको भेरी नगरपालिकाले हाल सम्म मजदुरलाई सहयोग गर्ने कुनै सुरसार गरेको छैन।"
"राहत वितरणमा अनियमितता भएको भन्दै झडप, एक प्रहरीसहित दर्जन बढी घाइते",इटहरी : राहत वितरणमा अनियमितता गरेको भन्दै सुनसरीको दुहबीमा दुई समूहबीच झडप भएको छ । दुहवी ९ छातावलीमा दुई पक्षबीच भएको झडपमा एक प्रहरीसहित झन्डै एक दर्जन युवा घाइते भएको दुहबी प्रहरीले जानकारी दिएको छ । प्रहरी जवान अनिल यादव घाइते छन् । इलाका प्रहरी कार्यलय दुहबीका इन्पेक्टर प्रबिण कार्कीकाअनुसार घाइतेको अवस्था सामान्य छ भने स्थानीय स्वास्थ्य संस्थामा उपचार भइरहेको छ । दुई पक्षबीच यसअघि पनि पटकपटक झगडा हुने गरेको कार्कीले बताए । राहत वितरणमा वडाध्यक्षलगायतले अनियमितता गरेको भन्दै एक स्थानीय युवाले फेसबुकमा लेखेका थिए । सोही विषयमा छलफल गर्न भेला भएको बेलामा दुई पक्षबीच झडप भएको हो । वडाले राहत वितरण आइतबारबाट सुरु गरेको थियो । यता दुहबी ९ का वडाअध्यक्ष मेहदी हुसैनले राजनीतिक पूर्वाग्राहका कारण आरोप लगाएको र छलफलको क्रममा झडप भएको बताए ।
सुत्केरीको हेलिकोप्टरबाट उद्धार,डोल्पा : डोल्पाबाट एक सुत्केरीको नेपाली सेनाको हेलिकोप्टरमार्फत उद्धार गरिएको छ । शल्यक्रिया गरेर सुत्केरी भएकी एक महिलाको पिसाब बन्द भएपछि हेलिकोप्टरबाट नेपालगञ्ज मेडिकल कलेजमा लगिएको हो । जिल्लाको ठुलीभेरी नगरपालिका ७ की २० वर्षीया शान्ती बुढाको पिसाब रोकिएपछि उनलाई थप उपचारका लागि नेपाली सेनाको हेलिकोप्टरबाट नेपाल मेडिकल कलेज लगिएको प्रमुख जिल्ला अधिकारी सुरेस सुनारले जानकारी दिए । शुक्रबार शल्यक्रिया गरेकी बुढाको पिसाबमा शनिबार बिहान ११ बजेछि समस्या आएपछि नेपालगञ्ज मेडिकल कलेजमा रिफर गरिएको स्वास्थ्य सेवा प्रमुख डाक्टर सिजन रावलले जानकारी दिए । महिला बालबालिका मान्त्रालयको राष्ट्रपति महिला उद्धारको कोषमार्फत जिल्ला अस्पतालमा २० वर्षीया शान्ती बुढाको उद्धार गरिएको प्रमुख जिल्ला अधिकारी सुरेस सुनारले जानकारी दिए । यस वर्ष मात्रै डोल्पाबाट सुत्केरी तथा गर्भवती महिलाको हेलिोकप्टरबाट १३ जनाको उद्धार भइसकेको छ ।
रोकिने भयो जिब्रो छेड्ने जात्रा : अनिष्ट हुने चेतावनी,"भक्तपुर : भक्तपुरको मध्यपुर थिमिस्थित बोडेको प्रसिद्ध जिब्रो छेड्ने जात्रा इतिहासमै दोस्रोपटक रोकिने भएको छ। कोरोना भाइरसको संक्रमण नियन्त्रण गर्न प्राचीन जिब्रो छेड्ने जात्रा यसपटक गरी दोस्रोपटक रोकिने भएको हो। पहिले कहिले रोकियो यकिन जानकारी छैन। बोडेका बुढापाकाहरुले आफ्ना बाबुबाजेबाट सुनेकोमात्रै थिए, यसअघि एकपटक रोकिएको थियो रे ! पहिले पनि एकपटक रोकिएको थियो रे जिब्रो छेड्ने जात्रा, मध्यपुर थिमि नगरपालिका ८ बोडेका वडा अध्यक्ष देवकृष्ण मोय श्रेष्ठले भने, बुढापाकाले आफ्ना बाबुबाजेबाट सुनेकोमात्रै जानकारी दिए, कहिले किन रोकियो स्पष्ट भन्न सकेनन्। तर यस वर्ष कोरोना भाइरस संक्रमण नियन्त्रण गर्न जिब्रो छेड्ने जात्राको औपचारिकतामात्रै पूरा गर्ने निर्णय भएको उनले जानकारी दिए। अरु वर्षजस्तो यो वर्ष जिब्रो नछेड्ने भयौं, वडा अध्यक्ष श्रेष्ठले थपे, महालक्ष्मी मन्दिर परिसरमा लिंगो पनि नउभिने भयो। सबै गुठीयारलाई देवदेवीलाई घरभित्रै विधिविधान पुर्याएर पूजा गर्न भनेका छौं। भक्तपुरको प्रसिद्ध बिस्काजात्राअन्तर्गत वैशाख २ गते मध्यपुरको बोडेमा जिब्रो छेड्ने जात्रा सञ्चालन हुन्छ। मध्यपुर थिमिका श्रेष्ठ थरीले मात्रै यस जात्रामा जिब्रो छेड्ने प्रचलन रहेको छ तर यसपटक कुनै पनि उक्त थरीका युवाले जिब्रो छेडाउन नपर्ने भएको छ। बोडेको प्राचीन पाँचो गणेश मन्दिर परिसरमा हजारौं भक्तजनहरुको उपस्थितिमा जिब्रो छेडिन्छ। जिब्रो छेडिसकेपछि ती व्यक्ति अर्धचन्द्राकार महादीप बोकेर बोडे सहर परिक्रमा गर्छन्। अन्तमा बोडेकै महालक्ष्मी मन्दिरको परिक्रमापछि उक्त जिब्रो छेडिएको सुइरो झिकिन्छ। उक्त सुइरो महालक्ष्मी मन्दिरमै ठोकिन्छ भने घाउ भएको जिब्रोमा महालक्ष्मी मन्दिर भित्रको माटो राखिन्छ। जिब्रो छेड्ने जात्राको अघिल्लो दिन बैशाख १ गते महालक्ष्मी मन्दिरमा लिंगो ठड्याइन्छ। जुन यसवर्ष नठडिने भएको वडा अध्यक्ष श्रेष्ठले जानकारी दिए। जात्रा रोकिँदा अनिष्ट हुने चेतावनी यता जिब्रो छेड्ने जात्राका गुठियारहरुले जात्रा रोकिए अनिष्ट हुने चेतावनी दिएका छन्। उक्त जात्राको किम्बदन्तीअनुसार बोडेबासीलाई भूतप्रेतले दुःख दिएपछि त्यसबेलाका तान्त्रिकहरुले ती भूतप्रेतलाई नियन्त्रणमा लिएका थिए। उनीहरुलाई नियन्त्रणमा लिएपछि स्थानीयले जिब्रो छडाएर नगर घुमाएको बताइन्छ। सोहीअनुसार सजाय पाएपछि ती भूतप्रेतले पुनः कहिल्यै दुःख नदिने तर जिब्रो छेड्ने जात्रालाई निरन्तरता दिनुपर्ने सर्त राखेको स्थानीय जानकारहरु बताउँछन्। त्यसैले यो वर्ष जात्रा रोकिएपछि कुनै अनिष्ट हुने डर उनीहरुको रहेको वडा अध्यक्ष श्रेष्ठले बताए। उनले कुनै अनिष्ट हुन नदिन जात्रा तथा पर्वपूजा सकिएलगत्तै वडा कार्यालयबाट क्षमापूजा गर्ने भनी गुठियारहरुलाई आश्वास्त पारिएको जानकारी दिए। जिब्रो छेड्ने जात्रा रोकिएपछि केही अनिष्ट हुन्छ कि भन्ने गुठियारहरुमा डर र चिन्ता रहेको पाइयो, उनले भने, अनिष्ट हुन नदिन औपचारिक जात्रा तथा नियमित पूजाआजा सकिएपछि वडा कार्यालयबाट क्षमापूजा गरिने जानकारी गराएको छु। जिब्रो छेड्ने सुइरो भने तयार जिब्रो छेड्ने जात्रा रोकिए पनि उक्त जात्रामा प्रयोग हुने सुइरो भने तयार भइसकेको छ। नकर्मी नाइके धर्मलाल नकर्मीले एकहप्ताअघि नै करिब एक फिट लामो उक्त सुइरो तयार गरेका हुन्। नाइके नकर्मीले खिया नलाग्ने फलामलाई आगोमा पोलेर उक्त सुइरो बनाउँछन्। जात्रा सुरु हुनु करिब एक महिनाअघि उक्त सुइरो बनाउने काम सुरु हुने गर्छ। सोहीअनुसार चैत १८ गते उनले सुइरो तयार गरेका हुन्। सुइरो बनाउन शुभ दिनको निक्र्योल गरी ब्रत बस्नुपर्ने नकर्मीले जानकारी दिए। सुइरो तयार भएपछि त्यसलाई ग्रिजमा डुबाइन्छ। करिब एक हप्तापछि ग्रिजबाट निकालेर सियोलाई फेरि शुद्ध तोरीको तेलमा डुबाएर राखिन्छ। जिब्रो छेड्ने दिन शुद्ध तोरीको तेलले भिजेको कपासभित्र सियो राखेर ल्याइन्छ। जब जिब्रो छेड्ने बेला हुन्छ तब कर्मी नाइके कपासबाट झिकेर जिब्रो छेडिन्छ। यसरी तेलले भिजेको कपासभित्र सुइरो राखेपछि कसैले हेर्न तथा झिक्न नहुने नकर्मी बताउँछन्। अहिलेसम्म ककसेले छेडे जिब्रो ? किवंदन्तीअनुसार प्राचीन कालदेखि सुरु भएको जिब्रो छेड्ने जात्रामा हालसम्म सयौं बोडेस्थित श्रेष्ठ थरका पुरुषहरुले जिब्रो छेडाइसकेका छन्। तर हालसम्म १२ जनाको मात्रै नाम खुलेको छ। नाम खुलेका १२ जनाबाट हालसम्म गरी १०६ पटक जिब्रो छेड्ने जात्रा सम्पन्न भएको छ। ती १२ जनामा हाल तीनजनामात्र जीवित छन्। जसअनुसार कृष्णचन्द्र बाग श्रेष्ठ, बुद्धकृष्ण बाग श्रेष्ठ र जुजुभाइ बासं श्रेष्ठ हुन्। सातपटक जिब्रो छेडाएका दिलकुमार खपे श्रेष्ठपछि एकएकपटक जिब्रो छेडाउने, मुनि घो श्रेष्ठ र धर्मराज बलाय श्रेष्ठको पनि निधन भइसकेको छ। त्यसपछिका कृष्णचन्द्र र बुद्धकृष्ण दाजुभाइ हुन्। पछिल्लो जुजुभाइले आठपटक जिब्रो छेडाएका छन्। जुजुभाइपछि बुद्धकृष्णले पुनः २०७३ सालमा पाँचौंपटक जिब्रो छेडाए। २०६४ सालमा घरमा सुतक परेपछि रोकिएका बुद्धकृष्णले गतवर्षसम्म निरन्तर तीन वर्ष जिब्रो छेडाएका थिए।"
पौडी खेल्ने क्रममा पोखरीमा डुबेर मृत्यु,"भक्तपुर : भक्तपुरको चाँगुनारायण नगरपालिका ८ सुडालस्थित बीएम इँटाभट्टाको पोखरीमा डुबेर एक युवकको मृत्यु भएको छ । इँटाभट्टामा इँट बनाउन चाहिने पानी जम्मा गर्न बनाइएको पोखरीमा पौडी खेल्ने क्रममा उदयपुरको गाइँघाट नपा ४ आमटार घर भई हाल सोही इँटाभट्टामा काम गर्ने ३० वर्षीय मुकेश राईको मृत्यु भएको हो । महानगरीय प्रहरी परिसर भक्तपुरका अनुसार शनिबार दिउँसो पौडी खेल्न गएका राई पोखरीभित्रै वेपत्ता भएका थिए । प्रहरीले पौडी खेल्न हाम फालेका राईको लास पोखरीको हिलोमा डबिएको अवस्थामा फेला परेको परिसरले जनाएको छ । परिसरका प्रवक्ता प्रहरी नायब उपरीक्षक दीपक गिरीले पौडी खेल्न गएका राई अचानक डुबी बेपत्ता भएको भन्दै प्रहरीलाई खबर गरिएको बताए । सोही जानकारीको आधारमा महानगरीय प्रहरी वृत्त जगातीबाट प्रहरी निरीक्षक राजकुमार थापाको कमाण्डमा अनुसन्धान अधिकृतको टोली घटनास्थल खटिएको उनले बताए । 'प्रहरी टोलीले स्काभेटरमार्फत पोखरीको पानी निकास गरेर पठाएपछि राई हिलोमा गडिएको अवस्थामा फेलापरेका थिए', उनले भने । प्रहरी नायब उपरीक्षक गिरीका अनुसार राईको मृत शरीर फेला परेपछि कानुनबमोजिमको घटनास्थल तथा शव जाँच प्रकृति मुचुल्कालगायत कार्य सकेर शव पोस्टमार्टमका लागि भक्तपुर अस्पताल पठाइएको थियो ।घटनाबारे थप अनुसन्धान भइरहेको भक्तपुर प्रहरीले बताएको छ ।"
रुपन्देहीका सीमामा 'हाई अलर्ट',"भैरहवा : रुपन्देहीको सीमावर्ती भारतीय सहरमा कोरोना संक्रमित फेला परेपछि सीमामा उच्च सतर्कता (हाई अलर्ट) अपनाइएको छ । कोरोना संक्रमणको रोकथामका लागि खुल्ला सीमाका कारण सर्वसाधरणको आवतजावत हुन सक्ने विषयलाई मध्यनजर गर्दै सीमामा उच्च सतर्कता अपनाइएको हो । भारतमा कोरोना संक्रमित र त्यसबाट मृत्यु हुनेको संख्या दिनप्रति दिन बढ्दै गएको छ । आइतबार दिउँसोसम्म भारतमा ३ हजार ३ सय ७८ जना संक्रमित र ७७ जनाको मृत्यु भइसकेको छ । शनिबार रुपन्देहीको मुख्य सीमानाका बेलहियादेखि २५ किलोमिटर र मर्चवार क्षेत्रदेखि ५ किलोमिटरको दूरीमा रहेको कोल्हुई र पुरन्दपुर क्षेत्रको चार गाउँमा ६ जना संक्रमित फेला परेका थिए । मर्चवार क्षेत्रका सर्वसाधरणका लागि कोल्हुई मुख्य बजार हो । मर्चवार क्षेत्रबाट नेपाली र भारतीयको आवगमन हुने गर्दछ । सीमावर्ती क्षेत्रमा संक्रमित फेला परेसँगै जोखिम बढेको छ । यस्तै भारतबाट नेपाल आएका सुदूरपश्चिमका दुईजनामा पनि कोरोना संक्रमण पुष्टि भएपछि सीमामा निगरानी बढाइएको छ । सीमापारी भारतीय बजारमा संक्रमित फेला परेपछि सीमामा उच्च सतर्कता अपनाइएको रुपन्देहीका प्रमुख जिल्ला अधिकारीले महादेव पन्थले बताए । उनले यसअघि बढी आवतजावत हुने पाँचवटा मुख्य नाका सिल गरिएको र अब अवातजावत हुन सक्ने सासाना नाकाबाटोहरु पनि सिल गरिएको बताए । 'एक जवानले अर्को जवानलाई देख्न सक्ने गरी सीमामा सशस्त्र प्रहरी खटिएका छन्,' उनले भने, 'पहिला खोला तरेर, साना गल्लीका बाटो पनि बन्द गरी निगरानी गरिरहेका छौँ ।' रुपन्देहीको भारतसगँ ५९ दशमलव ७ किमीको सीमा जोडिएको छ । सीमाम ५२ वटा प्वाइन्टमा चौबिसै घण्टा स्थायी रुपमा सशस्त्र प्रहरी खटिएका छन् । यसको अलावा जनपद प्रहरीले पनि जिल्लाको अन्य भेगसँगै सीमावर्ती क्षेत्रमा निगरानी गरिरहेको छ । सीमावर्ती क्षेत्रमा रहेका प्रहरी चौकीहरुले पनि निगरानी बढाएका छन् । भारतसगँ जोडिएको साना गोरेटो बाटो देखि ठूला सबै नाकामा जनशक्ति खटाएर निगरानी भइरहेको सशस्त्र प्रहरी बल नेपाल नम्बर २७ गण रुपन्देहीका प्रमुख एसपी तेज पोखरेलले बताए । पहिल्यैदेखि नाकाबाट खटेको बाहेक नाकामा थप जनशक्ति परिचालन गरिएको उनले बताए । 'शनिबार नाकामा ८० जना थप जनशक्ति परिचालन गरेका छौँ,' उनले भने, 'अझै परिचालन गर्ने तयारीमा छौँ, जसका लागि थप जनशक्ति मगाएका छौँ ।' यसको अलावा सशस्त्र र जनपद दुवैले सीमावर्ती क्षेत्रमा गाडी मोबाइल गस्ती, पैदल गस्ती, मोटरसाइकल गस्तीलगायतका माध्यमबाट सीमाको निगरानी गरिरहेका छन् ।"
विस्थापित मजदुरलाई छाक टार्न समस्या,"धादिङ : बस्तीभरिका मानिसहरू एक ठाउँ जम्मा भएर गिटी कुटिरहेका छन्। गिटी कुट्नेको समूहमा १० बर्षे बालकदेखि ६५ वर्षे वृद्धसम्म छन्। यो दैनिकी हो, २०७२ को भूकम्पपछि उत्तरी धादिङबाट विस्थापित भएर त्रिपुरासुन्दरी गाउँपालिका१ पौवाडिलमा अस्थायी शिविरमा बसिरहेका विस्थापितहरूको। भूकम्पपछि उत्तरी धादिङको लापा, झार्लाङलगायतका अति जोखिममा परेका बस्तीबाट सुरक्षित रहन उनीहरू यहाँ आएका थिए। उनीहरूले कुटेको गिटीको माग दैनिक बढिरहेको छ। तर, बिक्री भएको छैन। ज्यालादारीमा गर्ने अन्य कामहरू पनि बन्द भएकाले बस्तीमा रहेकालाई बिहान बेलुकाको छाक टार्न समस्या भएको छ। कोरोना भाइरसको संक्रमण फैलिन नदिनको लागि सरकारले देशभर लकडाउन गरेको छ। लकडाउनका कारण सबै काम ठप्प हुँदा धादिङको सल्यानटारमा भूकम्पपछि अस्थायी शिविरमा बसेर ज्यालामजदुरी गरिरहेका परिवारहरू समस्यामा परेका छन्। दैनिक गर्ने काम पनि नपाएको र मौज्दात रहेको खाद्यान्न सामग्री सकिएपछि भोकभोकै बस्नुपर्ने अवस्था आएको उनीहरूले गुनासो गरेका छन्। विस्थापित शिविरकी मजदुर धनमाया तामाङले भनिन्, दैनिक मेलापात गरेर, काम गरेर गुजारा चलिरहेको थियो, अहिले सबै काम ठप्प छ, बाँकी रहेको सामानहरू पनि सकिँदैछ, कुटेको गिटी पनि बिक्री भएको छैन, अब भोकै मरिन्छ कि भन्ने पिर लागिरहेको छ। लकडाउनका कारण अहिले विकास निर्माणका सबै कामहरू ठप्प रहेकाले यो शिविरका मजदुरहरूले पनि काम पाएका छैनन्। विस्थापित बस्तीका पुरुषहरू ज्याला मजदुरीमा काम गर्न जाने तथा महिलाहरू गिटी कुट्ने काम गर्थे। तर, लकडाउनका कारण गिटी पनि बिक्री नभएको र दैनिक ज्यालादारीमा गर्ने काम पनि नपाएकाले भोक भोकै बस्नुपर्ने अवस्था आउन लागेको बताए। शिविरका स्थानीय कान्छा तामाङले भने, हामी टाढाबाट आएका मान्छे पर्यौ, सबैजनाले उधारोमा खाद्यान्न किन्न पनि नपाइएला, सबै ठाउँमा खुलेको पनि छैन, घरमा भएको सकिदैछ, बाहिरबाट ल्याउन पाइएको छैन। धेरै समस्या परिरहेको छ। यता गाउँपालिकाले भने विस्थापित शिविरसहित पालिकाभित्रका सबै मदजुरहरूको लागि राहत प्याकेज ल्याइन लागेको जनाएको छ। प्रत्येक वडामा रहेका दैनिक ज्यालादारीले छाक टार्ने मजदुरहरूको लगत संकलनको काम भइरहेकाले अब छिट्टै मदजुरलाई खाद्यान्नलगायतका सामग्रीहरू उपलब्ध गराइने गाउँपालिका अध्यक्ष शम्भु थापाले बताए। सम्पूर्ण जनप्रतिधि खटाएर आआफ्नो क्षेत्रमा मजदुरीबाटै परिवार पाल्नेहरूको आँकडा झिकाएका छौं, एकर्दुइ दिन भित्रमा उनीहरूलाई लकडाउन अवधिभरको लागि राहत उपलब्ध गराउनेछौं, उनले भने। लकडाउनका कारण विपन्न परिवारलाई बिहान बेलुका छाक टार्न मुस्किल भएको छ। यस्तोमा स्थानीय सरकारले मजदुरलाई महसुस हुनेगरी राहतको प्याकेज ल्याउन सकेका छैनन्।"
८ सय ५१ परिवारलाई राहत वितरण,"मलंगवा : सर्लाहीको चन्द्रनगर गाउँपालिकामा आइतबारबाट राहत बाढ्ने काम सुरु गरिएको छ । कोरोना भाइरस संक्रमणको कारण सरकारले लकडाउन घोषणा गरेपछि खाद्यान्न समस्या भएका परिवारलाई राहत वितरण सुरु गरिएको हो । ७ वटा वडा रहेको चन्द्रनगर गाउँपालिकामा पहिलो दिन वडा नं २ र ७ मा राहत वितरण गरिएको छ । वडा नं २ का ५ सय ४१ र वडा नं ७ का ३ सय १० परिवारलाई राहत दिइएको चन्द्रनगर गाउँपालिकाका अध्यक्ष महेन्द्र महतोले जानकारी दिए। प्रदेश सरकार र स्थानीय तह दुवैको संयोजनमा राहत वितरणको काम सुरु गरिएको महतोले जानकारी दिएका छन् । राहत वितरणमा प्रदेश सरकारले दिएको १० लाख र बाँकी गाउँपालिकाको लगानी रहेको महतोले बताए । गाउँपालिकाको पनि करिब १४ लाखसम्म खर्च हुने महतोले बताए । यसअघि पनि हात धुनका लागि ८ हजार २ सय साबुन र २१ हजार मास्क वितरण गरिएको महतोले जानकारी दिए । राहत वितरणपछि कीटनाशक औषधिसमेत छर्किने महतोले बताए । ३ हजार १ सय ९१ परिवारलाई राहत वितरण गरिने गाउँपालिकाका प्रमुख प्रशासकीय अधिकृत अशोक साहले जानकारी दिए। वडा स्तरीय सर्वदलीय समितिले सिफारिस गरेको विपन्न परिवारलाई राहत बाँढ्ने काम सुरु भएको छ । १ देखि १० जनासम्म सदस्य संख्या भएको परिवारलाई १० किलो चामल, एक किलो दाल, १ किलो नुन र आधा लिटर खानेतेल वितरण गरिएको छ । ११ जना वा सोभन्दा बढी सदस्य संख्या भएको परिवारलाई १५ किलो चालम दिएको अधिकृत साहले बताए । ११ वा सोभन्दा बढी सदस्य संख्या भएको परिवार १ सय २४ वटा रहेको छ । त्यसैगरी सर्लाही सदरमुकाम मलंगवामा ३ सय ५५ परिवारलाई राहत वितरण गरिएको छ । वडा नं १ का २ सय ३० र वडा नं ८ का १ सय २५ परिवारलाई राहत वितरण गरिएको हो । १० किलो चामल, २ किलो दाल र ३ सय नगद प्रति परिवारलाई राहत प्रदान गरिएको मलंगवा नगरपालिकाले जनाएको छ ।"
लकडाउनमै रिर्जब गाडी र एम्बुलेन्समा गाउँ पुग्छन् सहरबासी,"गोरखा : सदूरपश्चिममा स्थानीयबाट स्थानीयमा सरेर कोरोना संक्रमण दोस्रो चरणमा प्रवेश गरेको छ। विद्यमान परिवेशलाई मध्यनजर गरी सरकारले लकडाउनलाई कडाइ गर्ने निर्णय गरेको छ। एक प्रदेशबाट अर्को प्रदेश, एक जिल्लाबाट अर्को जिल्ला, एक स्थानीयतहबाट अर्को स्थानीय तहमा प्रवेश गर्न नदिने निर्णय गरेको छ। गोरखाका गाउँहरुमा भने रातिराति काठमाडौँलगायतका सहरबाट धेरै आउने क्रम जारी रहेको स्थानीय तहले बताएका छन्। हिजोराति पनि एउटा स्कोरपियोभरि यात्रु काठमाडौंबाट सौरपानी भन्ने गाउँमा आए, बारपाक सुलीकोट गाउँपालिकाका प्रमुख विष्णु भट्ट भन्छन्, हामीले लकडाउनलाई कडाइका साथ कार्यान्वयन गराएका थियौं, तर बाहिरबाट आउनेलाई रोक्न सकेनौं। लकडाउनको बीचबीचमा आउनेहरुबाट गाउँ असुरक्षित रहेको उनले गुनासो गरे। आरुघाटमा पनि धादिङतिरबाट मान्छे आउने क्रम नरोकिएको गाउँपालिका प्रमुख पूर्ण दाहाल बताउँछन्। काठमाडौं, भरतपुरका एम्बुलेन्स बिरामीलाई घर पुयाउन भन्दै धमाधम यात्रु बोक्दै गाउँमा आउने क्रम नरोकिएको सिरानचोक गाउँपालिकाका प्रमुख राजु गुरुङ बताउँछन्। हाम्रो गाउँको एम्बुलेन्स त वास्तविक बिरामी बोकेर मात्र आउने जाने गरेका छन् तर काठमाडौं, भरतपुरतिरबाट बिरामी ल्याएको भन्दै एम्बुलेन्सले यात्रु भरेर आउने गरेका छन्। त्यस्तालाई रोक्न नसकिएको उनको गुनासो छ। लकडाउनका बेला एम्बुलेन्सले यात्रु ओसार्ने गरेको पत्रकार महासंघ गोरखाका अध्यक्ष किशोरजंग थापा बताउँछन्। एम्बुलेन्सले धमाधम यात्रु ओसारिरहेका छन्, थापाले भने, यसअघि पनि एम्बुलेन्सले यात्रु ओसार्ने गरेको भनेर हामीले गुनासो गरेका थियौं। तर अहिलेसम्म पनि यो क्रम रोकिएको छैन। हालसम्म गोरखामा विभिन्न देशबाट आउनेको संख्या तीनसय ९५ जना रहेको स्वास्थ्य कार्यालय गोरखाको तथ्याङ्कमा उल्लेख छ। उनीहरु सबै दुईसातादेखि होम क्वारेण्टाइनमा रहेको प्रमुख जिल्ला अधिकारी सुरेन्द्र पौडेल बताउँछन्।"
गुराँसले रंगिए पनि सुनसान घोडेपानी (फोटो फिचर),"बेनी : बसन्त ऋतुको सुरुवातसँगै म्याग्दीको उच्च पहाडि क्षेत्रका वनपाखा रंगिबिरंगी लालीगुराँसले रंगिएका छन् । पाखाभरी ढकमक्क फुलेका लालीगुराँस यसपाली विश्वव्यापी महामारीको रुपमा फैलिएको कोभिड१९ (कोरोना) भाइरसको त्रास र लकडाउनका कारण पर्यटन नआउँदा खिन्न देखिएका छन्। अन्नपूर्ण गाउँपालिकाको घोडेपानी, पुनहिल, मोहरेडाँडा, फुलबारी, खोप्रा, बयली, मालिका गाउँपालिको सोले, बेनी नगरपालिका३ भकिम्लीको स्वर्गाश्रम, धवलागिरी गाउँपालिकाको जलजला, देउराली, मंगलाको टोड्के, झाँक्रीपानी, रघुगंगाको रुइसेमा गुराँसको ठूला जंगल छन् । नेपालमा पाइने ३२ प्रजातीकामध्ये घोडेपानी क्षेत्रको जंगलमा रातो, सेतो, गुलाबी, चिमालीलगायत ८ प्रकारका गुराँस पाइने अन्नपूर्ण संरक्षण क्षेत्र आयोजना (एक्याप)ले जनाएको छ । पृष्ठभुमिका हिमाल र लालीगुराँसको जंगलको प्राकृतिक सौन्दर्यलाई कोरोनाका कारण पर्यटकले अवलोकन गर्न नपाउने भएका छन् । 'कोरोना नफैलिएको भए यतिबेला स्वदेशी र विदेशी पर्यटकको ओइरो लाग्थ्यो,' घोडेपानीका होटल व्यवसायी टेकसर बुद्धुजाले भने, 'कोरोना त्रासले हामीले गाउँमा पनि पर्यटक आउन रोक लगाएका छौं । सुनसान छ । यसपालिको गुराँस अभागी भए ।' घोडेपानीका अर्का होटल व्यवसायी शुलिल पुनका अनुसार गुरासँको सौन्दर्यमा रमाउन चैत, बैशाख महिनामा आन्तरिक तथा बाह्य पर्यटकको चहलपहल हुन्थ्यो । दैनिक पाँच सय जनाको हाराहारीमा पर्यटक आउँथे । स्थानीयलाई पर्यटक नआएकाले चिन्ता भन्दा पनि पर्यटकसँगै कोरोना भित्र्ने त्रास छ । गाउँबाट बाहिर नजाने र बाहिरबाट आउनेलाई रोक लगाइएको घोडेपानी टोल सुधार समितिका बिरेन गर्बुजाले बताए । 'कोरोना रोकथामका लागि सरकारले गरेको लकडाउन घोषणालाई प्रभावकारी बनाउन स्थानीय स्तरमा पनि कडाई गरेका हौं,' उनले भने । अन्नपूर्ण चक्रीय पदमार्गमा पर्ने घोडेपानी कास्कीको घान्द्रुक र बिरेठाटी भएर म्याग्दी भित्रने नाका समेत हो । समुन्द्री सतहदेखि दुई हजार आठ सय मिटर उचाइमा अवस्थित घोडेपानीमा ४५ घरधुरीको बसोबास छ । अधिकांश घर पर्यटक स्तरका होटल हुन् । पर्यटक नआउँदा होटलहरु रित्तै छन् । घोडेपानी नजिकको पर्यटकीय स्थल पुनहिल भ्रमणमा अन्नपूर्ण गाउपालिकाले चैत पहिलो हप्तादेखिनै रोक लगाएको छ । यो वर्ष चैतको पहिलो सातासम्म हिमपात भएकाले गुराँस फुल्न केही ढिलाई भएको छ । घोडेपानीको लालीगुराँसको जंगलको पृष्ठभुमिमा धौलागिरि, अन्नपूर्ण, माछापुच्छ्रे, निलगिरि हिमालको साथै सुर्योदयको अवलोकन गर्न सकिन्छ । अन्नपूर्ण चक्रिय पदमार्गको प्रमुख पर्यटकीय केन्द्र मानिने घोडेपानी क्षेत्रको गुराँसको जंगललाई समेटेर समुदाय स्तरमा अन्नपूर्ण धौलागिरि सामुदायिक पदमार्ग सञ्चालन भएको छ । घोडेपानीका बासिन्दाले गुराँस बचाउनका लागि गुराँसको रुख नकाट्ने नियम बनाएका छन्् । जथाभावी रुपमा काठ, दाउराका लागि रुख काट्दा गुराँसको जंगल मसिएपछि यस्तो नियम बनाएका हुन् । एक्यापको सहयोगमा तारबार लगाएर जंगलको घेराउ गरिएको घोडेपानीका बासिन्दा समेत रहेका अन्नपूर्ण गाउपालिकाका अध्यक्ष डमबहादुर पुनले बताए ।"
पशुपतिमा दैनिक चार सयजनालाई निःशुल्क भोजन,"काठमाडौं : काठमाडौंको पशुपति क्षेत्र परिसरमा लकडाउनको बेलामा गरिब सर्वसाधारणलाई लक्षित गरी निःशुल्क भोजन वितरण भइरहेको छ । सरकारले लकडाउन घोषणा गरेपछि १ हप्तादेखि दिनदिनै निःशुल्क भोजन वितरण गरिएको हो । पशुपति परिसरको सुमार्गी भवनमा हरेक दिन बिहान ११ बजेदेखि २ बजेसम्म भोजन वितरण भइरहेको नेपाल मानव धर्म सेवा समिति युवा संगठन केन्द्रीय संयोजक नवीन कोइरालाले जानकारी दिए । पशुपति क्षेत्र विकास कोषका पदाधिकारी, विभिन्न सामाजिक, धार्मिक संघसंस्थाका सदस्यले व्यक्तिगतरूपमा सहयोग गरेर भोजन वितरण भइरहेको छ, कोइरालाले भने, भोजन वितरणबाट पशुपति गौशाला क्षेत्र आसपासका सडक मानव, साधुसन्यासी, बेसहारा, असहाय, दैनिक ज्यालादारी काम गर्ने मजदुर र लकडाउनले घर फर्किन नसकेकाहरू लाभान्वित भइरहेका छन् । दैनिक लगभग ४०० जनाले भोजन ग्रहण गर्ने कोइरालाले बताए । भोजन वितरणका लागि पशुपति क्षेत्र विकास कोषका सदस्य सचिव डा प्रदीप ढकाल, परिषद् सदस्य राजु खत्री, कार्यकारी निर्देशक डा घनश्याम खतिवडा, नेपाल मानव धर्म सेवा समिति युवा संगठन केन्द्रीय संयोजक नविन कोइराला र सुमार्गी भवन सञ्चालक सुनिल वैद्यले संयोजन गरिरहेका छन् । व्यक्तिगत र जिन्सी सहयोगबाट चामलदाल लगायतको व्यवस्थापन भइरहेको छ भने तरकारीमा कालिमाटी तरकारी बजारका व्यवसायी र पशुपति एग्रोभेटले सहयोग गरिरहेको कोइरालाले बताए । भोजन वितरण व्यवस्थापनमा सिर्जनशील युवा क्लब र विजयचोक युवा क्लबका २०२२ जना स्वयंसेवक परिचालन भएका छन् । स्वयंसेवकले लाइन व्यवस्थापन, हातधुने, लाइनमा राख्ने, कुर्सी ३४ फिटको दूरीमा राख्ने, सरसफाई गर्ने, खाना खाएको थाललाई डेढदुई घण्टा घाममा सुकाउने लगायत सेवा गर्छन्, कोइरालाले भने, लकडाउन अवधिसम्म भोजन वितरण गर्ने योजना छ । हामीले नगद सहयोग कसैबाट नलिने भनेका छौं । सहयोग गर्न चाहनेले खाद्यवस्तु सहयोग गरिरहेका छन् ।"
कैलालीका संक्रमित युवासँगै फर्किने दाङका १० युवकको पहिचान,"दाङ : कैलालीका कोरोना संक्रमित २१ वर्षीय युवासँगै आउने दाङका १० युवा भएको खुलेको छ। संक्रमित युवासँगै आउने दाङका युवामध्ये अधिकांश घोराहीका छन्। जिल्ला प्रहरी कार्यालय दाङका अनुसार घोराही४ का पाँच युवा रहेका पुष्टि भएको छ। घोराही४ का २२ वर्षीय दुई, १७ वर्षीय एक र २९ वर्षको एकजना भारतको मुम्बईबाट चैत १२ गते नेपाल आएका हुन्। संक्रमित युवासँगैको भिडमा साविक सोनपुर२ का १९ वर्षीय युवा पनि रहेको भेटिएको छ। यसैगरी भारतको चेन्नईबाट आएका लमही५ का २० वर्षीय पुरुष, भारतको केरलाबाट फर्किएका सोही ठाउँकै २५ वर्षीय पुरुष पनि संक्रमित युवासँगैको भिड गौरीफन्टामा रहेको पाइएको छ। त्यस्तै राजपुर गाउँपालिका६ का १९ र २६ वर्षका दुईजना युवा पनि गौरीफन्टा नाकामा चैत ११ गतेको भिडमा रहेको प्रहरीले जनाएको छ। कोरोना संक्रमित २१ वर्षीय युवा सरकारले लकडाउन घोषणा गरेपछि भारतबाट फर्किएका थिए। चैत ११ गते नेपाल प्रवेश गर्नुपर्ने माग गर्दै गौरीफन्टामा उत्रिएको भिडमा उनीहरु पनि सहभागी रहेको पाइएको प्रमुख जिल्ला अधिकारी गोविन्द रिजालले जानकारी दिए।"
टोल टोलमै पुगेर रगत संकलन,"भक्तपुर : लक डाउनका बेला रगतको अभाव हुन नदिन नेपाल रेडक्रस सोसाइटी भक्तपुरले टोलटोल गएर रगत संकलन गरिरहेको छ । जिल्लाभर रहेका भक्तपुर रेडक्रसका २१ वटा उपशाखामार्फत उसले टोलटोलबाट रगत संकलन गरिरहेको हो । भक्तपुर रेडक्रसका सभापति मनोजकुमार थापाले लकडाउनका बेला पनि अत्यावश्यकीय रगतको अभाव हुन नदिन टोल टोलमा गएर रगत संकलन गर्ने व्यवस्था गरिएको जानकारी दिए । भक्तपुर रेडक्रसले 'रगत नपाए भक्तपुर जानू' भन्ने अभियान चलाइरहेको छ । जसअनुसार लकडाउनको समयमा पनि रगत लिन आउनेको संख्यामा कमी आएको छैन । त्यसैले रगतको अभाव नहुन अहिले टोलटोलमा जाने व्यवस्था मिलाइएको सभापति थापा बताउँछन् । यो अवस्थामा रगतको व्यवस्थापन गर्नु चुनौतीपूर्ण रहेको उनको भनाइ थियो । 'पहिले ठाउँठाउँमा खुला रक्तदान हुन्थ्यो । जसले गर्दा रगत आपूर्ति सहज थियो,' उनले भने, तर अहिले लकडाउनले गर्दा खुला रक्तदान हुने गरेको छैन । त्यसैले रगतको अभाव हुन नदिन टोलटोलमा गएर रगत संकलन गर्दै आएका छौं ।' यसरी रगत संकलन गर्न जाने जनशक्तिलाई भक्तपुर रेडक्रसले व्यक्तिगत सुरक्षा सामग्री (पीपीई) लगायत उपलब्ध गराएको भक्तपुर रेडक्रसका मन्त्री परशुराम पाण्डे बताउँछन् । टोलटोलमा रक्तदान गरिँदा पनि सामाजिक दूरी तथा अन्य सुरक्षाका उपाय अपनाइएको उनले स्पष्ट पारे ।'रक्तदानस्थलमा भीड नहुने गरी पाँचपाँच जनाबाट रगत संकलन गर्ने विधि अपनाएका छौं,' मन्त्री पाण्डेले भने, रगत लिने र दिने दुवैको स्वास्थ्य सुरक्षामा विशेष ध्यान दिएका छौं ।' उनका अनुसार यसरी टोलटोलमा गएर अहिले दैनिक २० देखि ५० पिन्ट रगत संकलन भइरहेको छ । सोही परिमाणमा रगतसमेत वितरण भइरहेको उनको भनाइ थियो । 'रगत संकलन गरेर पनि वितरण गर्न नपुगे स्वयम्सेवी रक्तदाताको घरसम्म गएर रगत लिने गरेका छौं,' मन्त्री पाण्डेले थपे, 'उहाँहरुलाई फोन सम्पर्क गरेर रगत लिन हाम्रो टोली घरसम्म जाने गरेको छ ।' रगतको अभावमा कसैले ज्यान गुमाउन नपर्ने अवस्थाको सृजना गर्न भक्तपुर रेडक्रस लागिपरेको उनको भनाइ थियो ।"
कोरोना आशंकामा कपिलवस्तुमा एकजना आइसुलेसनमा भर्ना,"कपिलवस्तु : कोरोना भाइरस संक्रमणको लक्षण देखिएपछि सदरमुकाम तौलिहवास्थित कपिलवस्तु अस्पतालमा आइतबार एक बिरामीलाई आइसोलेसनमा राखिएको छ । विजयनगर गाउँपालिकावडा २ का ३० वर्षीय युवामा ज्वरो र खोकी आउने तथा छाती दुख्ने लक्षण देखिए पछि कपिलवस्तु अस्पतालको आइसुलेसन वार्डमा राखेर उपचार सुरु गरिएको अस्पतालका मेडिकल सुपरिटेण्डेन्टडा किशोर बन्जाडेले बताए । बिरामीको स्वाब परीक्षणका लागि आइइतवार नमूना संकलन गरी बुटवल पठाइने अस्पतालले जनाएको छ । कोरोनाको संक्रमणको आशंकामा आइसुलेसन वार्डमा राखी उपचार सुरु गरिएको यो पहिलो केश हो । कपिलवस्तु अस्पतालमा ८ आइसुलेसन वार्डमा ८ वटा वेड तयारी अवस्थामा राखिएको छ । जिल्लाका १० वटा स्थानीय तहले विभिन्न स्थानमा क्वारेन्टिनका लागि ९ सय ७२ वटा वेडहरु तयार गरेका छन् । जस मध्ये ६ सय ८८ जनालाई क्वारेन्टिनमा राखिएको छ भने ६०जनाक्वारेन्टिनबाट डिस्चार्ज भई घर फर्किसकेको जिल्ला प्रशासन कार्यालयका प्रशासकीय अधिकृत मनोज शैनीले बताए । यशोधरामा१ हजार २ सय जनालाई राहत वितरण लक डाउनका कारण दैनिक गुजारा चलाउन समस्यामा परेका अतिविपन्न परिवारलाई राहत स्वरुप यशोधरा गाउँपालिकाले खाद्यान्न वितरण सुरु गरेको छ । दैनिक ज्याला मजदुरी गरी जीवन निर्वाह गर्दै आएका वडा नं१ का १ सय ५० घर धुरीलाई आइतार गाउँपालिकाको वडा नं १ तितिर्खीमा गाउँपालिका अध्यक्ष गिरिजेश पाण्डेयले राहत वितरण कार्य सुरु गरेका हुन् । यसै गरी गाउँपालिकाका ८ वटै वडाका प्रति वडा १सय ५० अतिवि पन्न घर धुरीलाई राहत वितरण सुरु गरिएको गाउँपालिकाले जनाएको छ । राहत सामाग्रीअन्र्तगत उनीहरुलाई १० किलो चामल, ५ किलो पिठो, २ किलो दाल, १ लिटर तेल, १ पकेट मसला, २ पिस साबुन, २ किलो नुन वितरण गरिएको छ । छुटेका तिविपन्न परिवारलाई पनि राहत वितरणमा सहभागी बनाइने गाउँपालिका प्रमुख पाण्डेयले बताए । राहतवितरणगर्दै गाउंपालिकाप्रमुखपाण्डेयले कोरोना भाईरसको महामारीको संक्रमण रोक्न लक डाउनको अवस्थालाई पूर्ण पालना गर्न गराउनमा गाउँपालिकावासी सबैमा आग्रह गरे । भारतसँग सीमा जोडिएको आफ्नो गाउँपालिका कोरोना भाइरस संक्रमणको उच्च जोखिममा रहेको भन्दै भारतबाट आएका तर क्वारेन्टाइनमा नबसेका पहिचान गरी उनीहरुलाई २ हप्ता क्वारेन्टाइनमा राख्न सबै वडाअध्यक्ष र वडा सदस्यलाई गाउँपालिका प्रमुख पाण्डेयले निर्देशन पनि गरेका छन् । राहत सामग्री वितरण कार्यलाई सहज र पारदर्शी बनाउन गाउँपालिकाले प्रमुख प्रशासकीय अधिकृत रामचन्द्र ढकालको संयोजकत्वमा ५ सदस्यीय समिति गठन गरिएको छ । समितिको सदस्यमा पशु विकास अधिकृत अब्दुल सलाम, स्वास्थ्य संयोजक ज्योतिप्रकाश दुवे र सदस्यमा सामाजिक विकास शाखाका देवेन्द्र कुमार पाण्डेय र जिन्सी शाखाका बलराम कोहार रहेका छन्।"
छैटौं कोरोना संक्रमित महिलाका परिवारका सबै सदस्यमा कोरोना नभएको पुष्टि,"बागलुङ : नेपालको छैठौं तथा बागलुङकी दोस्रो कोरोना संक्रमित ६५ वर्षीय महिलाको परिवारका कुनै पनि सदस्यमा कोरोना भाइरसको संक्रमण नभएको पुष्टि भएको छ । बागलुङ नगरपालिका ३ गौडाकोटस्थित घरमा बस्दै आएका संक्रमित महिलाको परिवारका चार सदस्यको पश्चिमाञ्चल क्षेत्रीय अस्पताल पोखरामा गरिएको स्वाब परीक्षणको रिपोर्ट नेगेटिभ आएको धौलागिरी अञ्चल अस्पताल बागलुङका सूचना अधिकृत तिर्थराज गौतमले जानकारी दिए । बिहीबार कोरोना संक्रमणको पुष्टि भएपछि शुक्रबार धौलागिरी अञ्चल अस्पतालका स्वास्थ्यकर्मीको टोली घरमै पुगेर संक्रमित महिलाका ८८ वर्षीय ससूरा, कान्छी बुहारी र २ नाति गरी चारजनाको स्वाब संकलन गरेका थिए । उक्त स्वाब शनिबार बिहानै परीक्षणका लागि पोखरा पठाइएको थियो । यसअघि नेपालका पाँचौ संक्रमित बागलुङ नगरपालिका ४ कुडुलेकी किशोरीको परिवारका ७ जना सदस्यको कोरोना परीक्षण रिपोर्ट पनि नेगेटिभ आएको थियो ।"
"बिरामीको उपचारमा आनाकानी, चौतर्फी दबाबपछि भर्ना","तानसेन : ज्वरो र रुघाखोकी लागेका बिरामीको उपचार नगरी फिर्ता गरेको पाल्पाको एक निजी मेडिकल कलेजले चौतर्फी दबाबपछि बिरामीलाई पुनः भर्ना गरेको छ। बिहीबार बेलुका चेक जाँच गरी सामान्य बिरामी भन्दै लुम्बिनी मेडिकल कलेज दुई जना बिरामी फिर्ता गरेको थियो। चौतर्फी दबाबपछि शुक्रबार भर्ना गरेको छ। जिल्ला प्रशासन कार्यालय, जिल्लाका सांसद, जिल्लाका सुरक्षा निकायका प्रमुखहरूको दबाबपछि शुक्रबार दिउँसो भर्ना गरिएको हो। माथाँगढी गाउँपालिका४ झडेवाका २४ वर्षीय विष्णुबहादुर सारु र उनका बुवा चन्द्रबहादुर सारु उच्च ज्वरो र रुघाखोकीले एक सातादेखि थलिएका थिए। लुम्बिनी क्षेत्रमा एक होटलमा काम गर्दै आएका सारु लकडाउनपछि घर आएका थिए। लगातार ज्वरो तथा खोकी लागेपछि स्थानीय मेडिकलबाट औषधि खाए पनि निको नभएपछि विष्णुबहादुर बिहीबार साँझ मात्र लुम्बिनी मेडिकल कलेजमा उपचार गर्न पुगेका थिए। मेडिकल कलेजका चिकित्सकले आफूहरूले सम्पूर्ण जानकारी लिइसकेपछि अवस्था सामान्य रहेको औषधि मात्र दिएर भर्ना गर्न नपर्ने भन्दै होम क्वारेन्टाइनमा बस्न सुझाव दिएर फर्काएका थिए। हामीले सारुका बाबु छोराको ज्वरो र रुघाखोकीको लक्षण हेर्दा दुवैको ैस्याब परीक्षण गर्नुपर्ने निष्कर्ष गाउँपालिकाको चिकित्सक टोलीले निकाल्यो, गाउँपालिका अध्यक्ष सन्तोसकुमार थापाले भने, लुम्बिनी मेडिकल कलेजमा आइसोलेसन वेड भएकोले भर्ना हुन पठाएका हौं। उनीहरूलाई घर फर्काउने अवस्था नभएको अध्यक्ष थापाले बताए। ज्वरो उच्च देखिएपछि सारुका परिवार र नजिकैका ३ छिमेकीलाई गाउँपालिकाले निगरानीमा राखेको उनको भनाइ छ। अस्पतालमा भर्ना नगरुी फर्काएको कुरा सार्वजनिक भएपछि शुक्रबार बिहान मेडिकल कलेजमै प्रमुख जिल्ला अधिकारी यादव सुवेदी, सुरक्षा निकायका प्रमुख, सांसद र सञ्चारकर्मीको टोलीले कलेजको व्यवस्थापकीय टिमसँग छलफल गरेको थियो। छलफलमा सबैले दबाब दिएपछि भर्ना गरेको हो। यता मेडिकल कलेजले भने कलेजको बदनाम गर्न केही पक्ष लागेको आरोप लगाएको छ। कलेजका निर्देशक डा राजु शाक्यले सामाजिक सञ्जालमा आएजस्तो ७ सय स्वास्थ्यकर्मीलाई क्वारेन्टाइनमा राख्न नसक्ने नभनेको बताए। एक जना स्वास्थ्यकर्मीले बिहीबार बेलुका फोन गर्नुभयो, लगातार औषधि खाँदासमेत एक जना बिरामी ठिक भएन कोरोनाको लक्षण छ भनेपछि मैले कलेजमा पठाइदिनुस हामी हेर्छाै भने, उनले भने, बिरामी पनि आए, मेरो मेडिकल टिमले चेकजाँच गरेपछि स्थिति सामान्य रहेकोले घर पठाएको हो। घर फर्केपछि स्वास्थ्यकर्मीले कोरोना आशंका भए मानसिक त्रास पैदा हुने भएकाले मानसिक तनाव नहोस भनेर पुनः मेडिकल कलेजले नै शुक्रबार भर्ना गरेको निर्देशक डा शाक्यले बताए। अहिले उनीहरूको अवस्था सामान्य कलेजले जनाएको छ। यस विषयमा प्रमुख जिल्ला अधिकारी यादव सुवेदीसँग जानकारी लिँदा गाउँगाउँमा सामान्य ज्वरो, रुघाखोकी लाग्दा कोरोनाको सक्रमण भयो भनेर कसैले हल्ला फिजाउन नपाउने बताए। अवस्था सामान्य देखिएपछि घर फर्काउनु स्वभाविक रहेको प्रजिअ सुवेदीको भनाइ छ। यसअघि मेडिकल कलेज प्रभासले पूर्वाखोला गाउँपालिका४ विरकोटका खेमबहादुर सारु, तानसेन नगरपालिकाजैसीचौपारीका बाबुराम विक र वगनासकाली२ का दामोदर कुमाललाई अस्पतालमा उपचार नगरी फिर्ता गरेको भन्दै चौतर्फी विरोध भएको थियो।"
कोरोनासँग लड्न सबै एकजुट,"डोल्पा : डोल्पामा कोरोना भाइरससँग लड्न पूर्वतयारीमा सबै एकजुट भएको प्रमुख जिल्ला अधिकारी सुरेसु सुनारले जानकारी दिएका छन्। जनशत्ति व्यवस्थापन, सुरक्षा व्यवस्थापनलगायत अन्य सबै किसिमका व्यवस्थापनका लागि जिल्लाका स्वास्थ्यकर्मीसँग प्रशासन, प्रहरी सेना र जनप्रतिनिधि एकै साथ रहेको भन्दै स्वास्थ्यकर्मीलाइ निर्धक्क भएर काममा लाग्न प्रजिअले अनुरोध गरेका छन्। यतिबेला ठूलो युद्ध लड्नु भएको छ हामी पछिपछि छौं। चिकित्सक अग्रस्थानमा भाइरससँग लडिरहेका छन् हामी हातमा हात थमाउँदैछौं चिकित्सक पहिलो योद्धा हुन् र हामी सुरक्षा दिँदैछौं ढुक्क हुनुस, कोरोना हार्नेछ चिकित्सकले लडाइँ जित्नेछन् र हामी जित्नेछौं, प्रजिअ सुनारले चिकित्सकलाइ प्रोत्साहन दिँदै भने। जिल्लाको स्वास्थ्य प्रभाबकारी बनाउन कसले के गर्ने भन्ने विषयमा छलफल भएको हो। त्यो जरुरी छ सकारात्मक योजना आउँछ हामीलाई सबैको सहयोग छ डोल्पा भाइरससँग लड्न सक्छ, जिल्ला स्वास्थ्य सेवा प्रमुख डाक्टर सिजन रावलले भने। अब तत्काल विशेष व्यवस्था सहितको कम्तिमा पनि ३० शैय्याका आईसोलेसन निर्माण गरिने प्रजिअ सुनारले जानकारी दिए। उनले भने, हामीलाई सबैकुरा थाहा हुँदैन प्राविधिक कुरा डाक्टरले दिनुहुनेछ। हामी सबैले व्यवस्थापनमा साथ दिनेछौं। बन्दै गरेको कारागारको भवनमा हाललाई १० शैय्याको विशेष व्यवस्थापन सहितको आईसोलेसन कक्ष निर्माण गर्ने र त्योभन्दा बाँकी बिस्तार गरेर लैजानेले डाक्टर रावलले बताए। उनले भने, हामी जिल्लामा भएको र सक्नेजतिको उपकरणबाट आईसोलेसनमा सेवा दिनेछौं। जिल्लामा कुनै त्यस्ता खतराका बिरामी नभए पनि पूर्वतयारीको लागि पूरै तयार रहेको सुनारले दाबी गरे, हामी सदैव चिकित्सकसँग समन्वय गरिरहेका छौं। औषधि र अन्य उपकरणका लागि सरकारसँग पहल भएको सुनारले बताए। आईसोलेसन कक्ष निर्माणकै विषयमा मंगलबार डाक्टर र प्रमुख जिल्ला अधिकारीबीच भनाभन भएको थियो भने आज एकैठाउँ बसेर जनताका लागि काम गर्ने प्रतिवद्धता जनाए।"
क्वारेन्टाइनमा राख्नै मुस्किल,"सुर्खेत दैलेख : कर्णालीमा गाउँ भित्रिएकालाई क्वारेन्टाइनमा राख्न मुश्किल भएको छ। भारत र देशका अन्य सहरबाट गाउँ पुगेकाले क्वारेन्टाइनमा बस्न नमानेपछि जटिलता उत्पन्न भएको हो। कोरोनाको संक्रमण रोक्न १४ दिनसम्म अनिवार्य क्वारेन्टाइनमा बस्नुपर्ने भए पनि यहाँ निर्माण गरिएका अधिकांश क्वारेन्टाइन रित्तौ छन्। लकडाउनको अवधिमा गाउँ भित्रिएकाले क्वारेन्टाइनमा बस्न अटेर गरिरहेका छन्। मजदुरीका लागि भारतमा रहेका कर्णालीका अधिकांश नागरिक कोरोनाको त्रासपछि रातारात गाउँ पुगे। सयौंको संख्यामा गाउँ पुगे पनि न्यून संख्यामा मात्र मानिस क्वारेन्टाइनमा बसेका छन्। विशेषगरी स्थानीय तहले प्रभावकारी भूमिका निर्वाह नगर्दा क्वारेन्टाइन प्रयोगविहीन बनेका हुन् तर गाउँमा भने त्रास छाएको छ। कर्णालीमा हालसम्म आठ हजारभन्दा बढी नागरिक भारत, तेस्रो मुलुक र देशका अन्य सहरबाट भित्रिएका छन्। जसमध्ये हालसम्म करिब साढे पाँच सयजना मात्र क्वारेन्टाइनमा रहेको सामाजिक विकास मन्त्रालयको तथ्यांक छ। बाँकी आगन्तुक गाउँमै घुमिरहेका छन्। संक्रमणको आशंका गरिएकालाई क्वारेन्टाइनमा राख्न नसक्दा निर्माण गरिएका अधिकांश क्वारेन्टाइन खाली छन्। प्रदेश सरकारले वीरेन्द्रनगरमा चार सय शैय्याको क्वारेन्टाइन बनाएको छ। तर, यो क्वारेन्टाइनमा जम्मा एक सय ९२ जना मात्र छन्। क्वारेन्टाइनमा बाँकी शैय्या भने खाली नै छन्। कतिपय स्थानीय तहले नै क्वारेन्टाइनमा बसेकालाई धमाधम घर पठाउने काम गरिरहेका हुन्। दैलेखको महाबु गाउँपालिकाले बाहिरबाट भित्रिएका २१ जनालाई स्थानीय गैडाबाज माविमा राखेको थियो। तर, उनीहरुलाई दुई दिनमै गाउँपालिकाले नै घर पठाइदियो। गाउँपालिकाका अध्यक्ष जंगबहादुर शाहीले सेल्फ क्वारेन्टाइनमा बस्ने सहमतिमा छाडिएको बताए। उनले भने, उनीहरुको गाउँ भित्रिने बेलामा विभिन्न नाकामा स्वास्थ्य चेकजाँच गरिएको थियो, यहाँ दुई दिनसम्म राख्दा पनि सबैमा ज्वरो नदेखिएपछि हामीले घर पठाएका हौं। दैलेखमा एक हजार पाँच सय व्यत्तिा भित्रिएको तथ्यांक छ। तर ती मध्ये दुई सय २५ जना मात्रै क्वारेन्टाइनमा बसेका छन्। क्वारेन्टाइनमा राख्दा खर्च बढी हुने र निगरानीमा झन्झट हुने भन्दै स्थानीय तहले नै घर पठाउन थालेपछि समस्या बढेको हो। मुगुमा त्यहाँको मुगुकार्मारोङ गाउँपालिकाले ६० शैय्याको क्वारेन्टाइन तयार पारेको छ। गाउँपालिकाका अध्यक्ष छिरिङकाप्रे लामाका अनुसार लकडाउनपछि बाहिरबाट एक सय ६२ नागरिक गाउँ फर्किएका छन्। तर, उनीहरु कोही पनि क्वारेन्टाइनमा बस्न मान्दैनन्। प्रहरी प्रशासन नहुँदा सहरबाट गाउँ आएकालाई क्वारेन्टाइनमा राख्न नसकिएको गाउँपालिकाले जनाएको छ। रुकुमपश्चिममा पनि स्थानीय तहले क्वारेन्टाइन स्थापना गरेका छन्। तर क्वारेन्टाइनमा बस्नेको संख्या भने न्यून छ। प्रमुख जिल्ला अधिकारी उपेन्द्रराज पौड्यालका अनुसार यहाँ भारतबाट चार सय ६१ र अन्य मुलुकबाट २७ जना जिल्ला भित्रिएका छन्। तर अधिकांशलाई क्वारेन्टाइनमा राख्न सकिएको छैन। सल्यानमा रोजगारीका लागि भारत र अन्य मुलुक गएका सयौं नागरिक गाउँ फर्किए। प्रमुख जिल्ला अधिकारी शिवराम पोखरेलले विदेशबाट आएकाहरु क्वारेन्टाइनमा नबस्दा गाउँमा त्रास नै फैलिएको बताए। स्थानीय तहले प्रभावकारी काम नगर्दा थप समस्या भएको उनको भनाइ छ।"
विपद्मा नेपाली टापु एक्लै,"झापा : घरअगाडि भारत छ। भारतीय प्रहरी सीमामा तैनाथ छन्। घरपछाडि मेची नदी २४ सै घण्टा सुसाएर बग्छ। मेचीपारि नेपालतिर सशस्त्र प्रहरी छन्। नेपाली हौँ तर न नेपाल छिर्न सक्छौँ न भारत जान। कोरोनाबारे सुनिराख्दा मेचिपारिका नेपाली भन्छन्, अत्यावश्यक काममा जाँदा नागरिकता देखाएर मात्र नेपाल छिर्न पाइन्छ। मेचीपारिका एक मात्र जनप्रतिनिधि अरुण राजवंशी भन्छन्, यो ठाउँ भारतसँग पानीपधेँरो जोडिएकाले अति संवेदनशील छ। सीमामा बस्ने प्रहरीले भारततिर जानआउन कडाइ गरे पनि कतिपयले भारतीयले नेपालमा आएर मकै लगाएका छन्। कतिपयले तरकारी खेती गरेका छन्। भारतीय सीमा प्रहरी (एसएसबी) को आँखा छलेर मकैबारीमा काम गर्न आउने गर्छन्। अरुण भन्छन्, यसले यहाँका बासिन्दामा झन् खतरा छ। न भारतबाट त्यसरी छिर्नेले स्वास्थ्य संवेदनशीलता अपनाएका हुन्छन् न त नेपालबाट भारत जानेले। अर्कोतिर मेचीपारिको गाउँमा एउटा पनि क्वारेन्टाइन छैन। भारतबाट आउनेहरू निष्फिक्री डुलिरहेका हुन्छन्। भद्रपुर नगरभित्र सुविधासम्पन्न क्वारेन्टाइन सञ्चालनमा ल्याएको नगरले खुला सीमा जोडिएको नेपाली टापुमा मास्कसम्म पुर्याउन सकेको छैन। जब देशमा विपद् सुरु हुन्छ तब मेचीपारिको टापु सधैँ एक्लिन्छ। एक सय ६० घरपरिवार रहेको उक्त टापुका कतिपय नेपाली कोरोनाबारे अभै बेखबर छन्। खेती किसानमा आबद्ध उनीहरू दैनिक खेतबारीमै व्यस्त देखिन्छन्। नेपालतर्प सयौँ संघसंस्थाले मास्क, स्यानिटाइजर उपलब्ध गराइरहँदा मेचीपारिको उक्त टापुमा भने कसैले केही वितरण गरेका छैनन्। स्थानीय श्यामलाल गणेश भन्छन्, हामी टुहुरा नेपाली हौँ। वडाध्यक्ष (वडा नं ३) एकपटक माइकिङ गर्दै आउनुभएको थियो। नत्र यतिका दिनसम्म सरकारका प्रतिनिधि कोही यो टापुमा आएका छैनन्। मेचीपारिका सबै बासिन्दा खेती किसानी गर्छन् र आर्थिक हिसाबमा कमजोर छन्।। मजदुरी गर्न हिँड्न नपाएपछि यहाँका अधिकांशमा आर्थिक संकट सुरु भएको छ। खाद्यान्न किन्न जान पनि सजिलो छैन। नेपाल जान पनि समस्या भारत जान झनै समस्या छ। यतिसम्म कि मेचीपारि पुगेका गाईवस्तु लिन जाँदा मेची खोला छेउमा बसेका नेपाली प्रहरीले थर्काउँछन्। स्थानीय दीपा गणेश भन्छिन्, हामीलाई भारततिर खाद्यान्न किन्न जान बरु परिचय खोज्दैन। अनुरोध गर्दा पनि हुन्छ। नेपाल आफ्नै देश जाँदा नागरिकता खोज्छ। यसले अत्यावश्यक काममा निस्कन पनि समस्या भएको छ। मेचीपारि सुरक्षार्थ बसेका प्रहरी प्रमुख मदन बस्नेत भन्छन्, यहाँका नेपालीको नुन, मसला सरसापट पनि भारततिर चल्छ। जति ठप्पै पार्न खोज्दा पनि लुकिछिपी नेपालभारत जानेआउने हुन्छन्। यद्यपि, हामीले भेटेसम्म सुरक्षा सचेतनामा कमी गरेका छैनौँ। अधिकांशको आर्थिक अवस्था नाजुक छ। यस्तो अवस्थामा खेतीपाती गर्न पनि रोक्ने कुरा भएन। मेचीपारिकालाई आफ्नै देश (वारि) आउन पनि स्थानीयले ठाउँठाउँमा बार लगाएर रोक्ने गर्छन्। मेचीपारिकालाई वारि आउन प्रहरीले मात्र होइन, आपूहरूले नै सकेसम्म दिने नगरेको स्थानीय सनत राजवंशी बताउँछन्। उनीहरूको आँगन पनि भारतसँगै जोडिएको छ। केही समय हामीले तपार्इंहरू यो गाउँको बाटो नहिँड्नुहोस् पनि भनेका छौँ, उनले भने, उनीहरूलाई पनि खतरा, हामीलाई पनि खतरा। यसमा अरू कुनै उद्देश्य नभई स्वास्थ्यप्रति सजगता अपनाइएका हो। भद्रपुर नगरपालिका३ की वडाध्यक्ष कमला थुलुङ भन्छिन्, नगरपालिकाले वडालाई छुट्ट्याइदिएको राहतबाट वडाभरि सबैलाई बाँड्ने हो। तैपनि, अन्यत्र दिने राहत पनि कटौती गरेर मेचीपारि अति निम्न आय अवस्था हुनेलाई नछुटाउने पहल गर्छौं। अब १२ दिनमा राहत लिएर जाँदै छौँ। थुलुङले पनि अत्यावश्यक काम र बिरामीबाहेक आवतजावत नगरिदिन अनुरोध गरिएको बताइन्। अत्यावश्यकमा आउनुपर्दा सुरक्षाका लागि पनि परिचयपत्र देखाएरै आउनुपर्ने उनले बताइन्।"
आफ्नै देश बिरानो भएपछि,"बैतडी : नरबहादुर बोहरा भारतको लोहाघाटमा मजदुरी गर्दै थिए। नयाँ वर्ष (बिसु) मनाउन पुर्चौंडी८ मल्लादेहीस्थित घर फर्किने उनको योजना थियो। कोरोना सन्त्रास फैलिएपछि नेपाल आउन तयार भए तर समयमा उनले ज्याला पाएनन्। त्यति बेलासम्म नेपाल लकडाउनमा गइसकेको थियो। उनीसहित सात जना झुलाघाटनजिकै बल्तडीसम्म आइपुगे। उनीहरूले एक रात भारतको एउटा विद्यालयको आँगनमा कटाए। तीन दिन भोकै बसेको उनले सुनाए। अर्काको देशमा भोकै मर्नुभन्दा त घर जान पाए केही न केही व्यवस्था भइहाल्थ्यो भनेर सोच्यौं, उनले भने, नाका बन्द थियो। हामीले सहजै नेपाल भित्रिन सकिने अवस्था थिएन। साँझको समयमा ट्युबबाट महाकाली नदी तरेर नेपाल भित्रिने निधो गर्यौं। हामीले प्रतिव्यक्ति १ हजार २ सय तिरेर नेपाली भूमिमा पाइला राख्यौंं। सातै जना गत मंगलबार नेपाल आएका हुन्। स्वदेश आएपछि हाम्रै गाउँको विद्यालयमा बनाएको क्वारेन्टाइनमा बसेका छौं। आफ्नो भूमिमा खाना त पाइरहेका छौं। धेरै नेपाली सीमामा अलपत्र छन्। सरकारले उनीहरूको उद्धार गरी स्वदेशकै क्वारेन्टाइनमा राख्नुपर्छ, गणेश बोहराले भने, भारतको सीमा झुलाघाटमा सयौं नेपाली भोकभोकै छन्। यसतर्फ सरकारको ध्यान जाओस्। सुर्नया८ का वीरबहादुर बोहरा भारतीय क्वारेन्टाइनमा बसोबासको समस्या भएपछि जोखिम मोलेर आएका हुन्। उनी गाउँपालिकाले गाउँकै विद्यालयमा बनाएको क्वारेन्टाइनमा बसेका छन्। एक दिन म पनि धर्मशालामा बसेको हुँ। अर्काको देशमा भोकभोकै मर्नुभन्दा स्वदेश मरौंला भनेर ज्यानको बाजी लगाएर फर्केको हुँ, उनले भने, साँझको समयमा ट्युबवालालाई १ हजार दिएर महाकाली नदी तरें। सरकारले लकडाउनसँगै सीमा नाका बन्द गरे पनि झुलाघाट आसपासबाट ट्युबका माध्यमबाट नेपालीहरू दैनिक स्वदेश भित्रिरहेका छन्। भारतमा खानबस्न समस्या भएपछि जोखिम मोलेर स्वदेश फर्किएको उनीहरूको भनाइ छ। लकडाउनपछि ट्युबमार्फत कति नेपाली आए भन्ने तथ्यांक छैन। क्वारेन्टाइनमा बसेका ४ सय ३९ मध्ये धेरैजसो महाकाली नदी तरेर फर्किएका हुन्। भारतको झुलाघाटका केही विद्यालय र धर्मशालामा अढाई सयभन्दा बढी नेपाली बसिरहेका छन्। उनीहरूलाई खानाका लागि भारत सरकारले चामल उपलब्ध गराए पनि बसोबासको समस्या छ। हामी एक विद्यालयमा ८५ जना बसिरहेका छौं। बस्नका लागि हामीसँग भएकै कपडा प्रयोग गरेर भुइँमा सुतिरहेका छौं। धेरै जना एकै ठाउँमा बस्दा समस्या भएको छ, पुर्चौंडी३ न्वादेउका सल्लो पार्कीले भने, यता काम पनि रोकियो। घरका लागि भनेर कमाएको दुई पैसा पनि सकियो। हामीलाई स्वदेश फर्कायो भने हामी एक महिना भने पनि क्वारेन्टाइनमै बस्थ्यौं। अर्काको देशमा हामीलाई साह्रै समस्या भएको छ। क्वारेन्टाइनमा बसेका नेपालीले सामूहिक रूपमा खाना बनाएर खाने गरेका छन्। यसले पनि रोगको जोखिम हुन सक्ने भएकाले स्वदेश फर्काउनुपर्ने उनीहरूको माग छ। क्वारेन्टाइनमा बसेका धेरै साथीहरू ट्युबमार्फत नेपाल पुगिसके। हामीसँग खर्च पनि छैन। हामीलाई आफ्नो देश बिरानो भएको छ, पुर्चौंडी३ न्वादेउका लोकेन्द्र पार्कीले अन्नपूर्णसँग फोनमा भने, जसरी भए पनि हामी हाम्रो देशमा आउन चाहन्छौं। हामी मजदुर हौं। हामीसँग पैसा छैन। यताका क्वारेन्टाइनमा हामी धेरै समस्या झेलिरहेका छौं। भारतका विभिन्न स्थानमा केही नेपाली मजदुर क्वारेन्टाइनमा बसेका भए पनि धेरैजसो ओढारमै बस्न भएका छन्। क्वारेन्टाइनसम्म पुग्न नसकेका र खर्च नभएका नेपाली मजदुर सीमावर्ती भारतका ओढारमा दिनरात काट्न बाध्य भएका हुन्। पुर्चौंडी८ मल्लादेही घर भएका केशव पाठकले तीनदेखि आम्भाडीमा ओढारमा बसिरहेको सुनाए। हामी पाँच जना ओढारमा बसेका छौं। अन्य ठाउँमा पनि धेरै नागरिक ओढारमा दिनरात भोकभोकै बिताइरहेका छन्, उनले भने, अर्काको देशमा भोकै मर्नुभन्दा स्वदेश फर्किन पाए हुन्थ्यो। पैसा भएकाहरू ट्युबमार्फत नेपाल फर्किरहेको उल्लेख गर्दै उनले पैसा सकिएकाहरू अलपत्र गरेको बताए। हामी स्वदेशमा जति दिन पनि क्वारेन्टाइनमा बस्न तयार छौं, उनले भने, तर, अर्काको देशमा भोकभोकै बस्न हामीलाई साह्रै असहज भएको छ।"
"मिस्त्रीखोलाका मजदुरको बिचल्ली, कार्यालयमा गरे नाराबाजी","बेनी : लकडाउनको अप्ठ्यारो परिस्थितिमा ठेकेदारले ज्याला, घर जान, उपचार र खानपानको व्यवस्थापन गर्न नसकेपछि म्याग्दीको अन्नपूर्ण गाउँपालिका४ नारच्याङस्थित मिस्त्रीखोला जलविद्युत आयोजनाका सयौं मजदुरको बिचल्ली भएको छ । रोवष्ट इनर्जी प्राली प्रर्वद्धक रहेको ४२ मेगावाट क्षमताको मिस्त्रीखोलाको सिभिल ठेकेदार हाई हिमाल कन्ट्रक्सनका मजदुरले आन्दोलन सुरु गरेका छन् । कैलाली र इलामका दुई सयभन्दा बढी मजदुरले शनिबार दिनभर आयोजनाको नारच्याङ बेशीगाउँस्थित कार्यालयमा घेराउ र नाराबाजी गरेका थिए । ७५ दिनको ज्याला नदिएको ठेकेदारकै वेवास्ताका कारण लकडाउनको समयमा घर जान नपाएको, बिरामी भएका मजदुरले उपचार र आफन्तको मृत्यु भएको बेलामा किरीया गर्न समेत जान नदिएको मजदुरहरुले बताए । केही मजदुर आफ्नै तरिकाले घर गएपनि क्याम्पमा बसेकाहरुलाई खान बस्नका लागि ठेकेदारले वेवास्ता गरेको गुनासो गरेका छन् । प्रमुख जिल्ला अधिकारी ज्ञाननाथ ढकाल, प्रहरी नायव उपरिक्षक किरनजंग कुवर, गाउपालिकाका अध्यक्ष डमबहादुर पुन लगायत जनप्रतिनिधि र स्थानीय अगुवाले ठेकेदार कम्पनीका आयोजना व्यवस्थापक तिलक रानालाई मजदुरको समस्या सम्बोधन गराउने प्रतिवद्धता जनाउन लगाएपछि शनिबार साँझ वातावरण साम्य भएको थियो । गृह मन्त्रालयले तोकेको दुई दिनभित्र ठेकेदारले ब्यवस्थापन गर्न नसक्दा घर जान नपाएका मजदुरको आधारभूत र मानवीय संवेदनसंग जोडिएको विषयमा ठेकेदार संवेदनशिल नभएका कारण असहज वातावरण बनेको देखियो,' सिडिओ ज्ञाननाथ ढकालले भने, 'मजदुरको समस्याप्रति संवेदनशिल बनेर सरकारको पछिल्लो निर्णय अनुसार सुरक्षाको उपाय अपनाएर काम गर्न आग्रह गरेका छौं ।' रोवष्ट इनर्जीका प्रतिनिधि चुडामणी निरौलाले ठेकेदार हाइ हिमालको व्यवस्थापकीय कमजोरी र लापरबाहीका कारण आयोजनाले बदनामी ब्यहोर्नुपरेको गुनासो गरेका छन् । बैंक बन्द भएकाले ज्याला दिन ढिलाई भएको र छोटो अवधिमा धेरै मजदुरलाई घर पठाउन नसकिएको आयोजना ब्यवस्थापक रानाले बताए । पूर्वाधार निर्माण अन्तिम चरणमा पुगेको आयोजनाले विद्युतगृहमा उपकरण जडान गरेर बाँध र टनेल परिक्षण गरिरहेको छ । बैशाख महिनाभित्र आयोजना सञ्चालन गर्ने लक्ष्य थियो । सन २०१६ को जुन १३ मा सुरु भएको आयोजनाले गत बैशाखमा दुई हजार २७० मिटर सुरुङ खनेको छ । नारच्याङको बेशीगाउँ स्थित कालीगण्डकी नदीको बायाँ किनारमा विद्युतगृह, निलगिरि र घलेम्दी खोलाको दोभानमा २३ मिटर अग्लो बाँध निर्माण गरेको छ । पहाडभित्र ११५ मिटर लम्बाई, ८५ मिटर चौडाई र १३ मिटर गहिराई भएको २ वटा बालुवा थिग्राउने भूमिगत पोखरी बनाएको छ । आउटलेट देखि बाँधसम्म एक हजार ५०० मिटर दुई मिटर गोलाईको पेन स्टक पाईप जडान गरेको छ । मिस्त्रीखोलामा प्रर्वद्धक बाहेक नेपाल ईन्भेष्टमेन्ट, जलविद्युत विकास, नेपाल बैंक, नविल बैंक, लक्ष्मी बैंक, सिद्धार्थ बैंक र एस डेभलभमेन्ट बैंकले ऋण लगानी गरेका छन् । विद्युत विकास विभागले २०६४ मा जनेरेशन लाइसेन्स (निर्माण अनुमती) दिएको थियो । नेपाल विद्युत प्राधिकरणले २२० केभी कालीगण्डकी करिडोर प्रशारण लाइन र दाना सब स्टेशन बनाउन ढिलाई गर्दा आयोजना नौ वर्ष पछि धकेलिएको हो । मिस्त्रीखोला म्याग्दीमा हालसम्म निर्माण भएका र निर्माणाधिन अवस्थामा रहेका मध्य सबैभन्दा ठूलो आयोजना हो । नारच्याङमा २ मेगावाट क्षमत्ताको तातोपानी साना जलविद्युत आयोजना सञ्चालनमा छ । ५ मेगावाटको घलेम्दीखोलाले माघ महिनादेखि उत्पादन सुरु गरेको छ ।"
हृदयघातबाट न्यूयोर्कमा एक नेपालीको मृत्यु,अमेरिका : न्यूयोर्क निवासी अजयमान छोंचुँको स्थानीय एल्मष्ट अस्पतालमा उपचारका क्रममा निधन भएको छ । नेवा नख न्यूयोर्कका अनुसार अस्पतालले हृदयघातका कारण उपचारत छोंचुँको शनिवार दिउँसो ४ बजे मृत घोषणा गरेको थियो । ब्याक्टेरियल निमोनिया देखिएपछि उनलाई अस्पताल भर्ना गरिएको थियो । छोंचुँको निधनप्रति नेवा नख न्यूयोर्क लगायतका संघ संस्थाले दुख व्यक्त गर्दै शोकाकुल परिवारजनमा समवेदना व्यक्त गरेका छन् । दुई साताअघि परीक्षण गर्दा छोंचुँकी श्रीमतीमा कोरोना नेगेटिभ देखिएको थियो । अस्पतालले शव जलाउने नीजि कम्पनी बुक गरेपछि जानकारी दिन भनेको छ । अस्पतालले यसरी फनरल होम 'शव जलाउने घर' बुक गरेपछि खबर गर्न भनेपछि दाहसंस्कारमा समुदायका अन्य व्यक्ति समावेश गर्ने नगर्ने बारे परिवार अन्यौलमा छ । छोंचुँ श्रीमती र परिवारसहित न्यूयोर्कको क्विन्सस्थित ग्रयाण्ड एभिन्यूमा बस्दै आएका थिए।
"काभ्रेमा विदेशबाट फर्केका ३४९ जना सम्पर्कमा, कुन स्थानीय तहमा कति ?","काभ्रे : फागुन १ गतेदेखि चैत्र ९ गतेसम्म विभिन्न देशबाट काभ्रे जिल्ला फर्केकाहरू स्थानीय तहको सम्पर्कमा आएका छन्। काभ्रेका १३ वटै स्थानीय तहले विदेशबाट फर्केकाहरूको खोजी गरिरहेको जनाएका छन्। हालसम्म ३४९ जना सम्पर्कमा आएको स्वास्थ्य कार्यालय काभ्रेका प्रमुख एवं कोरोना रोकथाम, नियन्त्रण र व्यवस्थापन गर्न गठित कमाण्ड पोष्टका सदस्य सचिव डानरेन्द्रकुमार झाले जानकारी दिएका छन्। झाका अनुसार विदेशबाट फर्किएकामा कोरोना संक्रमण हुनसक्ने आशंकामा उनीहरूको विवरण संकलन गरिरहेका स्थानीय तहले उनीहरूको वर्ममान अवस्थाबारे जानकारी लिने र कोरोना परीक्षणका लागि तयारी गरिरहेको जनाएका छन्। काभ्रेमा फागुन १ गतेदेखि चैत्र ९ गतेसम्म कुवेत, साइप्रस, जापान, इराक, यूएई, कोरिया, भारत, साउदी अरब, मलेसिया, बहराइन, जोर्डन, न्युजिल्याण्ड, बंगलादेश, चीन, माल्टा, मकाउ, माल्दिभ्स, युयई, ओमान फ्रान्स, अष्ट्रेलिया, अमेरिका, जर्मन, उरुग्वे, थाईल्याण्ड, कतार, कब्बोडिया लगायतका मुलुकहरूबाट आएको पाइएको जिल्ला स्वास्थ्य कार्यालयले जनाएको छ। त्यसमधये फर्किएका मध्ये भारतको विहार, नयाँदिल्ली, बैंग्लोर लगायतका स्थानबाट र त्यसपछि यूएईबाट फर्कनेहरूको संख्या धेरै छ। डा झाका अनुसार सम्पर्कमा आएकालाई सेल्फ क्वारेन्टाइनमा बस्न अनुरोध गर्ने काम भइरहेको र स्थानीय स्वास्थ्यकर्मीहरूले उनीहरूको दैनिक ३ पटक स्वास्थ्य अवस्थाका बारेमा जानकारी लिने काम गरिरहेका छन्। हालसम्म विदेशबाट फर्कने कसैमा स्वास्थ्य समस्या नदेखएिको झाले बताए। शंकास्पद केहीको स्वाब परीक्षका लागि धुलिखेल अस्पतालने नमुना लिइ राष्ट्रिय जनस्वास्थ्य प्रयोगशाला टेकु पठाएकोमा सबैको रिपोर्ट नेगेटिभ देखिएको धुलिखेल अस्पतालले जनाएको छ। विदेशबाट फर्कनेको संख्या धेरै देखिएको पनौती नगरपालिकाले उनीहरूलाई नियमित निगरानीमा राखिएको नगर प्रमुख भीम न्यौपानेले जानकारी दिए। त्यसैगरी रोशी गाउँपालिकाका अध्यक्ष डी बी लामाले पनि स्वास्थ्यकर्मीसहित पालिकाको टिम उनीहरूको पहिचान र निगरानीमा खटिरहेको बताए। विदेशबाट फर्केकाहरूमा कोरोनासँग मिल्ने कुनै लक्षण देखा परेमा गाउँपालिकाले तुरुन्त उद्धार गरी स्वास्थ्य संस्था लैजान तयारी अवस्थामा रहेको अध्यक्ष लामाले जानकारी दिए। स्थानीय तह र विदेशबाट फर्किएकाको संख्या (सम्पर्कमा आएका) १पनौती नगरपालिका : १०१ २मण्डनदेउपुर नगरपालिका : ३८ ३पाँचखाल नगरपालिका : ३५ ४बनेपा नगरपालिका : ३४ ५धुलिखेल नगरपालिका : २३ ६रोशी गाउँपालिका : २२ ७बेथान्चोक गाउँपालिका : २२ ८तेमाल गाउँपालिका : १८ ९नमोबुद्ध नगरपालिका : १८ १०महाभारत गाउँपालिका : १४ ११खानीखोला गाउँपालिका : ११ १२चौंरीदेउराली गाउँपालिका : १० १३भुम्लु गाउँपालिका : ३ जना"
"बागलुङमा थप कडाई, लकडाउन उलंघन गर्ने ४० जना पक्राउ","बागलुङ : जिल्लामा कोरोना संक्रमित संख्या र थप संक्रमणको जोखिम बढेपछि जिल्ला प्रहरी कार्यालय बागलुङले थप कडाइ गर्न थालेको छ । देशभर जारी लकडाउन उल्लंघन गर्ने ४० जनालाई आइतबार बिहानै प्रहरीले पक्राउ गरेको छ । पटकपटक आग्रह गर्दा पनि बजारमा खुलेआम हिँड्ने र सवारी चलाउनेलाई पक्राउ गरेको जिल्ला प्रहरी कार्यालय बागलुङका प्रहरी उपरीक्षक नवराज भट्टले जानकारी दिए । प्रहरीले आइतबा बिहानदेखि थप कडाई गर्दै घर बाहिर ननिस्कन, फलफूल तथा तरकारी समेत फोनबाट घरमै मगाउन आग्रह गरेको छ । 'यदी कोही कसैले सूचनाको वेवास्ता गरी लकडाउनको उल्लंघन गरेको फेला परेमा पक्राउ गरिरहेका छौ', प्रहरी प्रमुख भट्टले भने, 'दूधजन्य पदार्थ, तरकारी तथा फलफूल माग गरेमा घर घरमै पुर्याउने व्यवस्था मिलाउन बिक्रेतालाई भनेका छौं ।' नेपालमा ९ जनामा कोरोना संक्रमण देखिएकोमा बागलुङका मात्रै दुईजना छन् । उनीहरु दुवैको धौलागिरी अञ्चल अस्पतालमा उपचार भइरहेको छ । शनिबार कोरोना संक्रमित पहिचान भएका कैलालीका युवासँगै भारतको गौरीफन्टाबाट आएका ३ जना समेत रहेको चर्चा पछि बागलुङ थप तरंगित छ । उनीहरुको जिल्लाका सबै स्थानीय तहसँग समन्वय गरेर खोजी तथा पहिचान सुरु गरिएको प्रहरीले जनाएको छ ।"
उदयपुरका पाँचजना बिरामीको कोरोना रिपोर्ट 'नेगेटिभ',"उदयपुर : कोरोना भाइरस (कोभिड१९) का बिरामी रहेको आशंकामा नमूना संकलनमा पठाइएका उदयपुरका ५ जना बिरामीको परीक्षण रिपोर्ट नेगेटिभ आएको छ। स्वाब परीक्षणका लागि पठाइएका सातजना बिरामीमध्ये ५ जनाको नतिजा नेगेटिभ आएको हो । बाँकी दुईजनाको आउन बाँकी रहेको जिल्ला जनस्वास्थ्य कार्यालयका प्रमुख मोहन सुवेदीले जानकारी दिए । विदेशबाट आएका त्रियुगा नगरपालिकाका चारजना र बेलका नपाबाट एकजनाको स्वाब परीक्षणका लागि धरानस्थित वीपी स्वास्थ्य प्रतिष्ठान पठाइएको थियो । शनिबार पठाएका बाहेकका सबै बिरामीको नतिजा नेगेटिभ आएकाले जिल्लामा संक्रमण देखा नपरेको तर प्रवेश गर्ने सम्भावना भने अधिक रहेको उनले बताए । 'सर्वसाधरणको बुझाइमा अझै पनि कमी छ, छिमेकी जिल्लाबाट प्रवेश गरिरहेकाले केही भन्ने अवस्था छैन् 'उनले भने, 'तर पनि अहिलेसम्मको नतिजाले हामी ढुक्क छौं, तर चुप लागेर बस्ने अवस्था भने छैन।' जिल्लामा होम क्वारेन्टाइनमा बस्नेको संख्या दुई सय ४५ पुगेको छ । त्यसमध्ये सबैभन्दा बढी बेलका नगरपालिकामा एक सय ५९, त्रियुगामा ७९ र ताप्लि गाउँपालिकामा ७ रहेको छ । विदेशबाट आएका तर केही बिरामी नदेखिएका उनीहरुलाई स्थानीय प्रशासनले १४ दिनसम्म घर बाहिर ननिस्कन गरी होमक्वारेन्टाइनमै राखेको हो । प्रमुख मोहन सुवेदीका अनुसार जिल्लाका ८ स्थानीय तहमध्ये ५ स्थानीय तहमा ८ जना महिलासहित ६२ जनालाई क्वारेन्टाइनमा राखिएको छ । उनले कटारी नगरपालिकामा ४ र लिम्चुङबुङ गाउँपालिकामा ४ जना रहेको जानकारी दिए । त्यस्तै पुरुषतर्फ कटारी नपामा २२, त्रियुगामा ८, वेलकामा ९, रौतामाई ७ र लिमचुङ्गबुङ्गमा ८ गरी ५४ जना रहेका छन् । आइसोलसनमा भने जिल्ला अस्पतालमा दुईजना महिला राखिएको छ ।"
क्यान्सरका बिरामीलाई सहज,"झापा : कोरोना कहरका कारण अन्य दीर्घरोगीका अवस्था दिनप्रतिदिन नाजुक हुँदै गएका बेला क्यान्सरका बिरामीको भने उपचार भइरहेको छ। झापाको बिर्तामोडस्थित पूर्वाञ्चल क्यान्सर अस्पतालले अन्य अवस्थामा २० जनासम्म क्यान्सर बिरामी हेर्दै आएको थियो भने हाल दैनिक २५ देखि २८ जनासम्म हेर्ने गरेको अस्पतालका क्यान्सर रोग विशेषज्ञ डा वीरेन्द्र यादवले बताए। रेडिएसन चलाउने बिरामीलाई उनीहरुको कार्यतालिकाअनुसार नै चलाइरहेको छ। अन्य ओपीडी (बहिरंग) मा आउनेलाई पनि समस्याअनुसार उपचार गरिरहेका छौं, उनले भने, बिरामीलाई पीडा नै हुने अवस्था छ भने बिरामीको अवस्थाअनुसार उनलाई केमो अथवा रेडिएसन जे दिँदा राहत हुन्छ त्यही चलाउने गरिन्छ। अस्पतालमा क्यान्सरका बिरामी पहिला झापालगायत छिमेकी जिल्लाबाट आउँथे भने लकडाउनपछि काठमाडौं र दिल्लीमा केमो, रेडिएसन लिइराखेका बिरामीसमेत आउन थालेका छन्। मोरङ उर्लाबारीका ५४ वर्षीय कृष्ण रेग्मी (नाम परिवर्तन) प्रोटेस्ट क्यान्सर भएका बिरामी हुन्। उनी काठमाडौंको सिभिल अस्पतालमा केमो लिइराखेका थिए। लकडाउनका कारण काठमाडौं जान नसकेपछि उनी छोराको मोटरसाइकल चढेर केमो लिन पूर्वाञ्चल अस्पताल आइपुुगे। उनले भने, अन्त पुग्न सकिएन। यहाँबाट पनि फर्काइयो भने मर्नुको विकल्प छैन। केमो दिने समय टर्न लाग्यो। अस्पतालमा केमोथेरापी लिने बिरामी पनि बढेका छन्। क्यान्सरका बिरामीमा प्लेटलेट कम हुनाले उनीहरुमा सामान्य ज्वरो आउने गर्छ। डा यादव भने, क्यान्सर आफैंमा भयावह रोग हो। त्यसैले कोरोनाका कारण यसको उपचार रोक्नेबारे अस्पतालले केही सोचेको छैन। उनले फलोअपमा आउने बिरामीलाई भने यो समयमा अस्पताल नआउन भनेका छन्। क्यान्सर लागेपछि बिरामीमा रोग प्रतिरोधात्मक क्षमता यसै पनि कम हुन्छ। कोरोना सरुवा रोग भएकाले छिटो सर्ने सम्भावना हुन्छ। झापामा खोलिएको अत्याधुनिक पूर्वाञ्चल क्यान्सर अस्पतालले गत पुस १६ गतेबाट सेवा सुरु गरेको छ। चार सय करोड लगानीमा ३ सय शैय्याको उत्ता अस्पताल सञ्चालनमा आएको हो। अस्पतालमा क्यान्सरका बिरामीलाई १ मिनेटमा रेडिएसन दिन सक्ने ट्रयू बिम लिनियर एक्सेलेटर मेसिन सहितको सेवा छ।"
'लक डाउन'सँगै बिरामीलाई निशुल्क खाना खुवाउँदै वडा अध्यक्ष,"वीरगन्ज : वीरगन्जको नारायणी अस्पतालका बिरामी, कुरुवा र स्वास्थ्यकर्मीलाई वीरगन्ज ४ का वडा अध्यक्ष जगत साह कानुले १३ दिनदेखि निशुल्क खाना खुवाउँदै आएका छन् । लकडाउनले बजार पसल बन्द भएसँगै अस्तालमा भर्ना रहेका बिरामी र कुरुवा भोकभोकै भएपछि वडा अध्यक्ष कानुले लकडाउन सुरु भएको चैत ११ को साँझदेखि निशुल्क खानाको मेस संचालन गरेका हुन् । अस्पताल परिसरमै चलाइएको मेसमा बिहान र बेलुकी गरी दुई छाक खाना खुवाउँदै आएका वडा अध्यक्ष कानुले भने,' हरेक दिन बिहान र बेलुकी गरी २ सय जनाले खाना खाइरहेका छन् ।' लकडाउन सुरु भएको दिनदेखि चैत २२ साँझसम्म बिहान बेलुकी गरी झण्डै ३५ सय जनालाई खाना खुवाइ सकिएको भन्दै उनले लकडाउन जारी रहेसम्म मेस संचालन गरिने जानकारी दिए । निशुल्क मेसमा अस्पतालका बिरामी र कुरुवा मात्र नभइ अस्पतालका स्वास्थ्यकर्मी, छेउछाउका रिक्सा र ठेला चालक पनि आएर खाना खाने गरेका छन्। 'खाना खाने समयमा रिक्सा ठेला चालक पनि आइ पुग्छन्,' हामीले रोक्दैनौं, मेसमा खटिएका लालबाबु सिंहले भने, 'यो संकटको घडीमा कोही पनि भोको नबसून भन्ने हाम्रो उदेश्य हो, जो आएपनि हामीले खान दिइरहेका छौं।' सुरुका केही दिन निजी खर्चमा मेस चलाएको र त्यसपछि भने वीरगन्जका दाताबाट दाल चामल तेल तरकारीलगायत सामान सहयोग मागेर निशुल्क खाना खुवाइरहेको वडा अध्यक्ष कानुले बताए । 'सामान सक्ने वित्तिकै फोन गर्छु मनकारी दाताहरुले आफैले सामान ल्याएर पुर्याइ दिन्छन्, उनले भने, 'मेसका लागि सामानको कमी छैन ।'"
क्वारेन्टाइनमा न्यूनतम सुविधा छैन,"रौतहट : चन्द्रपुर ६ स्थित महिला फुटबल एकेडेमीको भवनमा राखिएको क्वारेन्टाइनमा बसेकाले न्यूनतम सुविधासमेत नपाएको गुनासो गरेका छन्। सो क्वारेन्टाइनमा ४८ जना मानिस छन्। अधिकांश भारतबाट फर्केकालाई राखिएको छ। संघीय सांसद देवप्रसाद तिमल्सेना, नेकपा रौतहटका इन्चार्ज युवराज भट्टराई, इलाका प्रशासनका उपसचिव चेतराज बराल, वडाध्यक्षहरुको टोली अनुगमनमा जाँदा आफूले सामान्य सुविधा पनि नपाएको राखिएको गुनासो गरेका छन्। खाना राम्रो नभएको, अन्य सुविधा नभएको त्यहाँ बस्नेहरुको गुनासो छ। एक सातादेखि कपडा फेर्न नपाएको लगाएको गुनासो उनीहरुको छ। सो एकेडेमीमा ५० जना राख्ने व्यवस्था गरिएको चन्द्रपुर नगरपालिकाले जनाएको थियो। त्यहाँ चन्द्रपुर, वृन्दावन, गुजरा र गढीमाई नगरपालिकाको विदेशबाट आएका तथा शंका लागेका मानिसलाई राख्ने व्यवस्था गरिएको थियो। जिल्लाका विभिन्न क्वारेन्टाइनमा बस्ने मानिसको संख्या दिनदिनै बढ्दै गएको छ। स्थानीय प्रशासन , स्थानीय तहका जनप्रतिनिधिले विदेशबाट आएकालाई निगरानी राख्दै आएका छन्। शुक्रबार बिहानसम्म एक सय ८५ मानिस विभिन्न स्थानमा रहेको क्वारेन्टाइनमा बसेका छन्। १२ जना महिला र एक सय ७५ पुरुष राखिएको छ। रौतहटको विभिन्न ११ वटा क्वारेन्टाइनमा राखिएको छ। जिल्लामा २६ वटा क्वारेन्टाइन स्थापना गरिएको छ। जसमा ८ सय १६ शैय्या छन्। बस्नेहरु करिब दुई सय पुगेका छन्। उनीहरुलाई विभिन्न स्थानीय तहले खाने व्यवस्था गरेको छ। रौतहटको कटहरिया, मौलापुर, बौधीमाई, फतुवा विजयपुर, गौर, ईशनाथ, राजपुर, चन्द्रपुर लगायतका स्थानीय तहका २६ वटा क्वारेन्टाइनमा विदेशबाट आएका तथा शंका लागेकालाई राख्ने व्यवस्था मिलाइएको रौतहटका सिडिओ बासुदेव घिमिरेले जानकारी दिए। यसअघि तीनजना व्यत्तिाको नमुना परीक्षण गर्दा नेगेटिभ रिर्पोट आएको थियो। चन्द्रनिगाहपुर सरकारी अस्पताल, गौर जिल्ला अस्पताल, चन्द्रपुर अस्पताल प्रालि र दुर्गाभगवतीमा रहेको प्राथमिक स्वास्थ्य चौकमा २५ शैय्याको आईसोलेसन वार्ड स्थापना गरिएको छ।"
