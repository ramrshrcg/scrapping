शीर्षक,विवरण
मुस्ताङका विद्यार्थीलाई जलवायु सम्बन्धी सचेतना,"जोमसोम : विश्वभर चुनौती बन्दै गरेको जलवायु परिवर्तनबारे हिमाली जिल्ला मुस्ताङमा सचेतनामुलक कार्यक्रम सम्पन्न भएको छ । यसबारे जोमसोममा शुक्रबार एकदिने विविध सचेतनामूलक कार्यक्रम आयोजना भएको हो । नेपाल विज्ञान तथा प्रविधि प्रज्ञा प्रतिष्ठानद्वारा आयोजित सचेतनामा जिल्लाका शैक्षिक सँस्थाहरुले सहभागिता जनाए । प्रतिष्ठानद्वारा आयोजित जलवायु सचेतनामा जिल्लाका शैक्षिक संस्थाहरुलाई जलवायु परिवर्तन सम्बन्धी आधारभुत जानकारी, पोष्टर प्रदर्शनी, अन्तर विद्यालय स्तरीय हाजिरी जवाफ, बृत्तचित्र र अन्तर सम्वाद लगायत विषयमा सचेतना गराइएको जलवायु परिवर्तन अनुसन्धानकर्ता अग्नि ढकालले जानकारी दिए । अन्तर सम्वादमा सरोकारवालाले मुस्ताङमा जलवायु परिवर्तनले पुयाएको असर सम्बन्धी प्रतिष्ठानलाई अवगत गराएको अनुसन्धानकर्ता ढकालले बताए । मुस्ताङमा जलवायु परिवर्तनले जमिनको तापक्रम बृद्धि भइरहेको, परम्परागत खेतीले स्थान परिवर्तन गर्न थालेको, हिमालहरुको सौन्दर्य घट्दैगएको, लामखुट्टे लगायत जिवाणुहरु प्रवेश गरेको । असमान प्रकारको हिमपात हुने गरेको, खानेपानीका मुहानहरु सुक्दैगएको र हिमालतिर तापक्रम बढेर हिमताल फुट्ने जोखिम बढेको अनुभव प्रतिष्ठानलाई जानकारी गराइएको थियो । जलवायु सम्बन्धी जानकारी समेटिएको हाजिरी जवाफ प्रतियोगितामा जिल्लाका ८ माध्यमिक विद्यालय सहभागी थिए । जसमध्ये जनहित मावि जोमसोम प्रथम, जनआर्दश मावि कोवाङ दोश्रो र ज्ञानोदयम मावि लेते तेश्रो भए । उनहरुलाई प्रतिष्ठानले क्रमशः १३ हजार, ११ हजार र ९ हजारसहित प्रमाणपत्रले पुरस्कृत गयो । साथै सहभागी विद्यालयलाई जलवायु परिवर्तन सम्बन्धी पोस्टर, क्यालेन्डर र पुस्तक हस्तान्तरण गरिएको थियो ।"
सिमेन्ट उद्योगको बरण्डा भत्किदा तीन मजदुरको मृत्यु,"दाङ : सिमेन्ट उद्योगमा काम गर्ने तीन मजदुरको मुत्यु भएको छ। दाङको लमही नगरपालिका ७ कमानपुको सम्राट सिमेन्ट कम्पनीको नयाँ प्लान्ट निर्माणमा काम गरिरहेका तीन भारतीय मजदुरको पाँचौ तलाबाट खसेर मुत्यु भएको हो। तीन मजदुर घाइते छन्। पाँचौ तला ढलान गरिरहेका मजदुर शनिबार बिहानको राति करिब साढे एक बजेतिर ६८ मिटरमाथिबाट खसेका थिए। मुत्यु हुने मजदुरमा भारत झारखण्ड निवासी ४५ वर्षीय मंगल कस्यव, २२ वर्षीय दयाल हरेन, ४६ वर्षीय साहेव हरेन रहेका छन्। घटनामा अजय हरेन, दिपेन बोडोलइ, नरेन बोडलइ घाइते भएको दाङ प्रहरीले जनाएको छ। अजय हरेन र नरेन बोडोलाई थप उपचारको लागि बुटवल रिफर गरिएको छ। उनीहरुको अवस्था पनि गम्भीर रहेको प्रहरीको भनाइ छ। कम्पनीका प्रोजेक्ट कल्सल्टेन्ट त्रिभुवन ढकालका अनुसार बिम र टेकोको सन्तुलन नमिल्दा दुर्घटना भएको हो। राती करिब साढे एक बजे छतको बारिहको भाग खस्यो। पाँचौ तलामाथि ढलान भइरहेको थियो। क्रकिट हालिरहेको भाइब्रेट चलाई रहेको अवस्थामा दुर्घटनाको भयो, ढकालले भने। नयाँ प्लान्ट निर्माणको जिम्मा एभरेष्ट नामको भारतीय कम्पनीले लिएको छ। कम्पनीले दुई वर्षदेखि सिमेन्ट उत्पादन सुरु गरेको थियो। क्षमता बढाउन नयाँ प्लान्ट निर्माण पनि संगसगै लगिरहेको उद्योगले जनाएको छ। निर्माणमा कम्पनीमा दुई सय ५० भारतीय मजदुर कार्यरत छन्। शनिबार राति मात्र प्लान्टमा २० मजदुर काम गर्दै गरेको कम्पनीको दाबी छ। एभरेष्ट कम्पनीले सिफ्ट अनुसार मजदुरलाई २४ घण्टा काममा लगाउने गरेको छ। दुर्घटनापछि निर्माणको काम बन्द भएको छ। मजदुरको सुरक्षासहित बाँकी काम सम्पन्न गराउन निर्माण कम्पनी लागेको छ। दाङमा सिमेन्ट उद्योगमा काम गरिरहेका ३ मजदुरको मृत्यु"
घुमाउने बहानामा छोरीमाथि बलात्कार र अप्राकृति मैथुन गर्ने सानोबाबु पक्राउ,ललितपुर : गोदावरी नगरपालिकाको एक विद्यालयको संरक्षणमा रहेकी १३ वर्षीया बालिका आफ्नै सानोबाबुबाट बारम्बार बलात्कृत भएको खुलेको छ। गत शनिबार पनि सानोबाबुले गोदावरीको एक होटलमा अप्राकृतिक मैथुन गर्न लगाएपछि सानुबाबुको कर्तुत बाहिर आएको हो। काठमाडौं बाहिर घर भएकी बालिका विद्यालयको होस्टलमा बस्दै आएकी थिइन्। उनका अभिभावक उपत्यका बाहिरै रहेको जानकारी प्रहरीले दिएको छ। त्यसैले उनका सानोबाबुले बालिकाको जिम्मा लिएर बेलाबेलामा घुमफिर गराउन लैजाने गरेको विद्यालयले जानकारी दिएको प्रहरीले जनाएको छ। बालिकाले गत शनिबारको घटना साथीलाई बताएकी थिइन्। उक्त कुरा विद्यालयका शिक्षकको कानमा पुगेको थियो। शिक्षकलाई पनि सानोबाबुको क्रियाकलापमा शंका लागेपछि बालिकासँग सोधपुछ गर्दा गोदावरीस्थित न्यु हिमालयन रेष्टुरेन्ट एण्ड गेष्ट हाउसमा लगेर मिठाइलगायत अन्य खानेकुरा खुवाई अप्राकृतिक मैथुन गर्न लगाएको बालिकाले बताएकी थिइन्। महानगरीय प्रहरी वृत्त सातदोबाटोका प्रमुख गौतम मिश्रका अनुसार बालिकाले गत दसैं र चैत्र महिनामा पनि विभिन्न प्रलोभनमा जबरजस्ती बलात्कार गरेको बताएकी छन्। कसुरदार उनका सानीआमाका श्रीमान हुन्। उनी विभिन्न स्थान परिवर्तन गरेर लुक्दै आएका थिए। उनलाई प्रविधिको सहयोगमार्फत् घेराबन्दी गरेर जेठ ३० गते गोदावारीको किटिनी भन्ने ठाउँबाट पक्राउ गरिएको मिश्रले जानकारी दिए। पक्राउ गरेपछि उनले आरोप स्वीकार गरेका छन्। सात दिन म्याद थप गरी जबरजस्ती करणी अन्तर्गतको मुद्दामा अभियुक्तमाथि अनुसन्धान सुरु भएको गौतमले बताए।
"अनियमित दाेहनले मासिँदै तिनाउ नदी, वडाध्यक्ष नै संलग्न !","बुटवल : जिल्ला समन्वय समिति रुपन्देहीले गरेको वातावरणीय मुल्यांकन प्रतिवेदनमा रुपन्देहीको तिलोत्तमा नगरपालिकाको क्षेत्राधिकारभित्र पर्ने तिनाउ नदीको बाघदुरा क घाटमा जम्मा ४२ सेन्टिमिटर गहिरो खन्न सकिने उल्लेख छ । तर ठेक्का पाएको लाङघाली सप्लायर्सले त्यसको करिव ५ गुणासम्म गहिरो खनेर नदी दोहान गयो । वडाध्यक्षको नेतृत्वमा बनेको अनुगमन टोली घाट पुग्यो । मापदण्ड विपरीत दोहन गरेका ठेकेदारलाई कारबाही गर्न सकिने हुँदाहुँदै अब धेरै नखन्नुहोला भनेर फर्कियो । प्राविधिक सहितको अनुगमन समितिले खाडल नापजाँच समेत गरेन । नाप लियो भने सिधै मापदण्डभन्दा विपरीत खनेको प्रमाणित हुन्थ्यो, तिलोत्तमा नगरपालिकाका एक कर्मचारी भन्छन् नाप नै नलिएपछि गल्ती देखिने कुरा नै भएन । अनुगमन समितिले अहिलेसम्म कुनै प्रतिवेदन तयार गरेको छैन । यो रुपन्देहीमा नदी दोहनको एउटा दृष्टान्त मात्रै हो । तिलोत्तमा नगरसहित बुटवल, सैनामैना, सियारी, देवदह, कञ्चन गाउँपालिकाले नदीजन्य पदार्थ उत्खनन्का लागि दिएका ठेक्कामा अत्याधिक दोहन भएको छ । ठेकेदारको मनपरीमा जनप्रतिनिधिले पनि साथ दिएका छन् । जनप्रतिनिधिकै मिलेमतोमा नदीको दोहन हुँदा पर्यावरणमा ठूलो जोखिम निम्तिँदै छ । तिनाउ र दानवको सतह यसअघिका उत्खनन्बाटै निकै गहिरो भएको छ । यी दुई नदी तटमा करिव ४ लाख जनसंख्याको आश्रयस्थल छ । तिलोत्तमाकै पहुनी नाकामा उत्खननको अनुमति लिएको विवेक कन्ट्रक्सनले नदीमा माटो निस्कियो भन्दै नगरपालिकामा निवेदन दिएको छ । त्यसको उद्देश्य अन्य क्षेत्रमा खन्न पाउनुपर्ने हो । तर डरलाग्दो पक्ष के छ भने तिनाउ नदीमा अब ढुंगा गिट्टी नभइ माटो मात्रै छ । यसरी गरिएको दोहनले वातावरणमा प्रभाव त पारेको छ नै नदी किनारका बस्ती समेत जोखिममा छन् । वातावरण विज्ञहरुले तिनाउको दोहनले ठूलो क्षति निम्त्याउने बताउँछन् । वातावरण इन्जिनियर खेटराज दाहाल भन्छन तिनाउ नदी उत्खनन् गर्नै मिल्दैन । यसले ठूलो भयाभह निम्त्याउनेछ । विज्ञहरुको अध्ययन प्रतिवेदनले तिनाउ र दानव नदी केही वर्षका लागि उत्खनन् गर्न नहुने प्रतिवेदन बनाएको थियो । त्यसको बेवास्ता गर्दै जिल्ला समन्वय समितिले वातावरणीय मुल्यांकन गरी करिव तीन दर्जन घाटबाट उत्खनन् गर्ने अनुमति स्थानीय तहलाई दिएको छ । यी प्रतिवेदनहरु ठेकेदारकै जोडबलमा बनाइएको पालिकाका कर्मचारी बताउँछन् । आयोजनालाई नदीजन्य पदार्थ उपलब्ध गराउने वहानामा सबैभन्दा बढी दोहन छ । ठेकेदारले दिने आर्थिक प्रलोभनमा अनुगमन समिति प्रभावित भएपछि वातावरणीय प्रभाव पर्ने गरी उत्खनन् गरिएको हो । नदी दोहनमा जिल्ला समन्य समिति, जिल्ला प्रशासन, प्रहरी र स्थानीय तहकै मिलेमतो छ । केही दिनअघि मात्रै सैनामैनाको कर्साघाट नाकाबाट प्रहरीले १२ वटा ट्याक्टर पक्राउ गयो । जिल्ला समन्वय प्रमुख एकराज विश्वकर्माको निर्देशनमा प्रहरीले रातारात कारबाही बिना नै गाडी छाड्यो । उहाँ आफँैले पक्रन निर्देशन दिनुभयो, ठेकेदारसंगको कुरापछि राति छाड्नका लागि निर्देशन आयो, मुर्गिया प्रहरी स्रोतले भन्यो । ठेकेदार मात्रै होइन जनप्रतिनिधि नै उत्खनन्मा लागेका छन् । बुटवल वडा नम्बर १६ का अध्यक्ष रामप्रसाद रेग्मीले बाटोमा ग्रावेल गर्ने भन्दै करिव एक हजार ट्याक्टर ढुंगागिट्टी दानवको कर्साघाट नाकाबाट निकाले । त्यो उत्खननपछि सैनामैना र बुटवल उपमहानगरबीच द्वन्द्व बढ्यो । सैनामैनाले पानीमै स्काभेटर प्रयोग गरेर उत्खनन् गर्दा आफ्नो क्षेत्रको बस्ती जोखिममा परेको बताउँदै आएको छ । वडाध्यक्ष रेग्मीले भने जिसस प्रमुख बिकबाटै अनुगमन गराएर केही मात्रा पानी क्षेत्रबाट निकालिएको स्वीकार गरे । तर आफूले मापदण्ड नमिचेको भन्दै अनर्गल प्रचार गरिएको दाबी गरे । सडकका लागि निकालिएको पदार्थ क्रेसर उद्योगमा पुर्याइएको आरोप स्थानीयको छ । सैनामैना नगरपालिकाका प्रमुख चित्रबहादुर केसीले नदी च्यानलाईज गरेर उत्खनन गर्ने विषयमा मतभेद भएको बताए । वस्ती बचाउनका लागि नदी च्यानलाईज गरेर उत्खनन् गर्नुपर्छ तर बुटवल उपमहानगरबाट मनपरी भयो, उनले भने । सियारी गाउँपालिका वडा नम्बर १ का वडाध्यक्ष अरुण कुमार शर्माको स्काभेटरले रातभर तिनाउ नदी खोतल्ने काम गर्छ । दिनभर माटो निकाल्ने लु १ क ६३२ नम्बरको स्काभेटरले अनुमति नै नभएको कौवाघाट नाकाबाट रातभर नदी दोहन गर्छ । त्यहाँबाट उत्खनन गरिएको पदार्थ नजिकैका क्रसरमा उद्योगमा पुग्ने गरेको स्थानीय जसवन्त कुवंरले जानकारी दिए । कञ्चन गाउपालिकाले ठेक्का लगाएको कञ्चन खोलामा राति नौ बजेसम्म उत्खनन् हुन्छ । पालिकाकासंगको सम्झौतामा विहान ७ बजेदेखि साझ ६ बजेसम्म मात्रै उत्खनन् गर्न सकिने प्राबधान छ । स्थानीय तहले वडाध्यक्षलाई नै अनुगमनको जिम्मा दिएका छन् । तर रुपन्देहीका तिनाउ, दानव, कञ्चन, रोहिणी, बौराहा, घमाहा, टिमुरिया, बनरहवा खोला दोहनमा वडाध्यक्ष नै संलग्न छन । एक नगरपालिकाका प्रमुख भन्छनवडाध्यक्ष र प्राबिधिक मिलेपछि हाम्रो केही सीप लाग्दो रहेनछ । खोलाभरी स्काभेटर न्युनतम कबोल अंकको २४० प्रतिशत बढीमा मुल्यमा ठेक्का लिएका ठेकेदारलाई स्काभेटर चलाउने अनुमति पालिकाहरुले दिइएका छन् । प्रदेश सरकारले बनाएको कार्यबिधिको बैकल्पिक दफाको सहयोग लिदै सबै स्थानीय तहले मेसिन प्रयोग गर्न दिएका छन् । तिलोत्तमा नगरपालिकाले एउटा घाटबाट उत्खननका लागि मात्रै लाङघाली कन्ट्रक्सनलाई ५ वटा स्काभेटर र ३ वटा जेसिभी प्रयोग गर्ने अनुमति दिएको छ । अन्य ५ वटा घाटमा समेत उही अवस्था छ । वातावरणीय मुल्यांकन र नदीजन्य पदार्थ उत्खनन् तथा व्यवस्थापन कार्यबिधिले मानव स्रोतबाट साना हतियार प्रयोग गरी उत्खनन्मा जोड दिएका छन् । तर पालिकाहरुले विशेष परिस्थितिमा मात्रै मेसिन प्रयोग गर्न सकिने नियममै जोड दिँदा नदीको अत्याधिक दोहन भएको हो । तिलोत्तमा नगरपालिकामा प्रमुख बासुदेव घिमिरेको अध्यक्षतामा प्राविधि समिति गठन गरिएको छ । सो समितिले मेसिन प्रयोग गर्ने अनुमति दिएको पत्रमा उत्खनन गर्ने समय थोरै भएकाले मेसिन प्रयोगको अनुमति दिइएको उल्लेख छ । तर कार्यबिधिमा नदीजन्य पदार्थ घाटगद्दी गरेर मात्रै बिक्री गर्नुपर्ने अनिवार्य भए पनि कुनै पनि पालिकाले त्यसो गरेका छैनन् । तिलोत्तमाकै पहुनीघाट उत्खनन्मा ५ वटा स्काभेटर प्रयोग छन् । विवेक कन्ट्रक्सनले त्यहाको उत्खनन् गरिरहेको छ । यो कन्ट्रक्सनमा उद्योग वाणिज्य महासंघका पूर्व केन्द्रीय सदस्य कृष्ण शर्मा सहितको समूह छ । बुटवल उपमहानगरको वडा नम्बर १२ र १५ ढवाहामा अत्याधिक दोहन भएको छ । तर वडाध्यक्ष दुर्गाप्रसाद सुवेदी जानकारी नभएको संकेत गर्छन् । आफ्नै पार्टीका कार्यकर्ताको ठेक्कामा वडाध्यक्ष सहयोगी भूमिकामा छन् । वडाध्यक्ष सुवेदीले आफ्नो क्षेत्रमा समस्या नभएको दाबि गरे । विपद व्यवस्थापन अन्तर्गत सो क्षेत्रमा उत्खनन् गरिएको हो । अर्बौँ घोटला भयो संसदीय समिति प्रदेशका रुपन्देही, कपिलवस्तु, दाङ, बाके, बर्दिया र नवलपरासीका नदीको अत्याधिक दोहन भएपछि प्रदेशसभाको सार्वजनिक लेखा समितिले अनुगमन गयो । उपसमितिले बनाएको प्रतिवेदनमा नदीजन्य पदार्थ मनपरी उत्खनन् चोरी निकासी भएको, स्थानीय तहको प्रभावकारी अनुगमन नभएको र अर्बाैको राजश्व गुमेको उल्लेख छ । समितिकी सदस्य कल्पना पाण्डेले भनिन् नदीमा पुग्दा भयाभह अवस्था देखियो, दोहोन अत्याधिक भएको छ तर नियमन भएकै छैन । सार्वजनिक लेखा समितिको उपसमितिले प्रतिवेदन तयार गरेको करिव १५ दिन भयो । तर मुल समितिले अझै प्रतिवेदन बुझाएको छैन । सभापति डिल्ली चौधरीले केही दिनमै प्रतिवेदनको अन्तिम रुप दिइने बताए । प्रहरी प्रशासन चुपचाप नदीजन्य पदार्थको उत्खननमा यसअघि जिल्ला प्रशासनको प्रभावकारी भूमिका थियो । तर अहिले यी निकायहरु एक पटक समेत अनुगमनमा निस्किएका छैनन् । जिल्ला समन्वय प्रमुख, प्रशासन, प्रहरी, वन कार्यालय रहेको समिति भए पनि अनुगमन गरिएको छैन । जिल्ला समन्वय प्रमुख एकराज विश्वकर्माले अनुगमन भइरहेको बताए । हामीले अनुगमन गरेका छौं तर स्थानीय तहको सहयोग भएन, उनले भने । रुपन्देहीका प्रमुख जिल्ला अधिकारी उदय रानाले अनुगमन हँुदा प्रतिनिधि पठाउने काम मात्रै प्रशासनबाट भएको बताए । नदीजन्य पदार्थ व्यवस्थापन कार्यविधि बनाएको प्रदेश सरकारले समेत अनुगमन गर्न सक्नेछ प्राबधान छ । तर प्रदेश सरकार निरिह जस्तै देखिएको छ । कार्यविधि नै पूर्ण पालना नहुदा समेत प्रदेश सरकारले कुनै निर्देशन दिन सकेको छैन ।"
काउलेपानी अर्थात् नमूना होमस्टे गाउँ,"लमजुङको काउलेपानी होमस्टेमा ८ वर्षको अवधिमा करिब एक लाख आन्तरिक पर्यटक पुगेका छन्। सदरमुकाम बेसीसहरबाट नजिक रहेको यो होमस्टेमा २५ घरधुरी छन्। १५ घरमा सञ्चालित होमस्टेमा ८४ बेड छन्। काउलेपानी गाउँ समुद्री सतहदेखि १ हजार ६ सय मिटर उचाइमा छ। काउलेपानीबाट बुद्ध, मनास्लु, अन्नपूर्ण, लमजुङसहित १४ हिमाल देख्न सकिन्छ। लमजुङ दरबार, काउलेपानी देवी मन्दिर लगायत ऐतिहासिक महत्व बोकेको काउलेपानी क्षेत्रमा गुरुङ, नेवार, भुजेल लगायतका जातजातिको बसोबास छ। फोटोः नवीनराज लुइँटेलअन्नपूर्ण"
ट्याक्टरको ठक्करबाट मोटरसाइकल चालकको मृत्यु,राजविराज : सप्तरीको शम्भुनाथ नगरपालिका७ मोहनपुरस्थित पूर्वपश्चिम राजमार्गमा भएको सवारी दुर्घटनामा परी एकजनाको मृत्यु भएको छ । शनिबार दुर्घटनामा घाइते भएका मोटरसाइकल चालकको मृत्यु भएको हो । स १ त ७९२ नम्बरको ट्याक्टरको ठक्करबाट घाइते लु ४९ प ९१७० नम्बरको मोटरसाइकललाई ठक्कर दिँदा मोटरसाइकल चालक सप्तरीको सुरुङ्गा नगरपालिका१ हनुमान चोक बस्ने २५ वर्षीय रामदयाल महतोको मृत्यु भएको इलाका प्रहरी कार्यालय कल्याणपुरले जनाएको छ । पूर्वबाट पश्चिमतर्फ जाँदै गरेको मोटर साइकललाई सोही दिशाबाट जाँदै गरेको ट्याक्टरले गएराति ९ बजेपछि ठक्कर दिएको थियो । घाइते महतोको गजेन्द्रनारायण सिंह अस्पताल राजविराजमा उपचारका क्रममा मृत्यु भएको इलाका प्रहरी कार्यालय कल्याणपुरका प्रहरी निरीक्षक विष्णुप्रदीप बस्यालले बताए । घटनालगत्तै ट्याक्टर चालक फरार भएको र ट्याक्टरलाई नियन्त्रणमा लिइएको प्रहरीले बताएको छ ।
गुठी विधेयक विवाद : आन्दोलन किन ?,"संसद्मा पेस भएको गुठी विधेयक तत्काल खारेज र पुनर्लेखनको मागसहित राजधानीसहित देशका विभिन्न स्थामा प्रदर्शन भइरहेका छन्। देशकै पहिचान समाप्त गर्न गुठी विधेयक ल्याएको संसदलाई संस्कृति प्रेमीको आरोप छ। विधेयक खारेजी माग गर्दै पहिलो पटक सडक प्रदर्शनमा उत्रिएका सरोकारवालामाथि आइतबार दिउँसो प्रहरीले पानीको फोहोरा हान्यो। प्रदर्शनकारीले गुठी सम्बन्धी कानुनलाई एकीकरण र संशोधन गर्न बनेको विधेयक २०७५ खारेज गर, परम्परागत सनातन धार्मिक सांस्कृतिक धरोहर अतिक्रमण गर्ने प्रस्तावित गुठी विधेयक २०७५ अबिलम्ब खारेज गर लेखिएका प्लेकार्डसहित प्रदर्शन गरेका थिए। परम्परागत संस्कृति बचाउन सडकमा उत्रिएका सर्वसाधारण पानीको फोहराले आक्रोशित पारेको थियो नै। त्यसमा नुनचुक छर्किने काम सरकारका प्रवक्ता समेत रहेका संचारमन्त्री गोकुल बाँस्कोटाको बोलीले। बिहीबार आयोति पत्रकार सम्मेलनमा उनले गुठीलाई सामन्तवादको संज्ञा दिए। हामीले सामन्तवाद अन्त्य गर्ने कि नगर्ने? सामन्तवाद अन्त्य गर्ने कुरा गुठी, कमलरीजस्ता अनेक प्रथा जसले सामन्तवादको आर्थिक, सामाजिक र राजनीतिक चरित्रको प्रतिनिधित्व गर्थे, त्यसलाई हामीले भत्काउन चाहेका हौं, मन्त्री बास्कोटाले भने,हामी गणतन्त्रमा पुगिसकेका छौं। गुठीसम्बन्धी केही प्रश्न सांस्कृतिक पक्षसँग जोडिएका छन्। केही कुरा सामन्ती उत्पादन सम्बन्धलाई निरन्तरता दिने खालका पनि छन्। मन्त्री बास्कोटाले अभिव्यक्तिलाई केटाकेटीपना भएको संस्कृतिविद् डागोविन्द टण्डन बताए। विधेयकमा सच्याउनु पर्ने कुरा धेरै छन्,विधेयकमा भएका त्रुटी सच्याउनतिर लाग्नु पर्ने अवस्थामा यस्तो अभिव्यक्ति दिनु केटाकेटी पना हो, उनले भने,अब एउटा गुठी आयोग बनाएर छलफल गर्नुपर्छ र त्यही छलफलका आधारमा अगाडि बढ्नुपर्छ। गुठी विधेयकले नेवारको पुरानो संस्कृतिमाथि हमला गरेको गुठी संस्थानका पूर्वनिर्देशक राजुबाबु पाण्डेले बताए। कर्मचारी मात्र संलग्न भएर विधेयक बनाउँदा यस्तै हुन्छ, विधेयकको दफा २४ले मानिसको भावनामा चोट पुर्याएको छ, उनले भने,विधेयक बनाउँदा गुठीयार तथा विज्ञलाई समावेश गरेको भए यो विवाद आउने थिएन। मुठीमा गुठी, विधेयक सच्चाउन सरकार लचिलो गुठी सामन्तवादको स्वरूप गुठीबारे के भन्छ संविधान गुठीको सबै सम्पत्तिको जिम्मा स्थानीय तहलाई देऊ : बिजुक्छे गुठी विधेयकविरुद्ध मसाल जुलुस (फोटो फिचर) सरकारलाई देउवाको चेतावनी : गुठी विधेयक एकदुईतीन पारित हुन दिन्नौँ ! गुठी मासे धर्म मर्छ दिउँसै मैनबती बालेर गुठी विधेयकको विरोध भिडियोमा गुठी विधेयकविरुद्धको प्रदर्शन गुठी विधेयकविरुद्धको आन्दोलनमा कांग्रेसको समर्थन विधेयकमा के छ? गुठीयारको अधिकार खोसेर प्राधिकरणलाई दिने कुरामा विधेयक केन्द्रित छ। गुठी विधेयकको दफा ३ मा राष्ट्रिय गुठी प्राधिकरणको स्थापना गर्ने व्यवस्था गरिएको छ। विधेयकको दफा(४)मा उक्त प्राधिकरणको काम कर्तव्यको व्यवस्था गरिएको छ। जसले सम्पूर्ण गुठीयारको अधिकार खोसेको छ। त्यस्तै गुठी विधेयको दफा २३ले गुठीको हक र दायित्व प्राधिकरणमा सर्ने व्यवस्था गरेको छ। अहिले कायम रहेका गुठी र सार्वजनिक गुठी यो ऐन प्रारम्भ भएपछि स्वतः राजगुठीमा परिणत हुने दफा २३ को(१)मा उल्लेख छ। उपदफा (१) बमोजिम राजगुठीमा परिणत हुने छुट गुठी र सार्वजनिक गुठीको चलअचल सम्पति, जायजेथा, देवदेवीको प्रतिमा आदिमा भइरहेको गुठीयारको हक र दायित्व प्राधिकरणमा सर्नेछ सोही दफा २३ कै उपदफा (२)मा भनिएको छ। त्यस्तै गुठी विधेयको दफा २४ ले गुठीयारको अधिकार खोस्ने व्यवस्था गरेको छ। यस बुँदाले गुठीको सम्पत्तिमा गुठीयारको नै हक नहुने कुरा स्पष्ट पारेको हो। कुनै समझदारी पत्र, सहमतपत्र, दानपत्र, रुक्का, लालमोहर, खड्ग निशाना, सनद, सवाल जस्ता जुनसुकै प्रकारका लिखत, अड्डा अदालतबाट भएका फैसला, आदेश, मिलापत्र, निर्णय वा अन्य कुनैपनि लिखत वा परम्पराको आधारमा पाएको गुठीयारको धार्मिकस्थल उपरको सबै अधिकार यो ऐन प्रारम्भ भएपछि स्वतः समाप्त हुनेछ र गुठीयारलाई अधिकार प्रदान गर्ने त्यस्ता सबै प्रकारका लिखत स्वतः निष्क्रिय हुनेछन् गुठी विधेयको दफा २४ को (१)मा भनिएको छ। संस्कृति प्रेमीले आलोचना गरेको अर्को मुख्य दफा हो५४। यस दफाले गुठीयारको हक समाप्त गरेको छ। कुनै समझदारी पत्र, सहमतपत्र, दानपत्र, रुक्का, लालमोहर, खड्ग निशाना, सनद, सवाल जस्ता जुनसुकु प्रकारका लिखत, अड्डा अदालतबाट भएका फैसला, आदेश, मिलापत्र, निर्णय वा अन्य कुनैपनि लिखत वा परम्पराको आधारमा गुठीको जग्गा, घर, पाटी, पौवा आदि बहालमा पाएको भूबहालवाला वा बहालवालाको हक यो ऐन प्रारम्भ भएपछि स्वतः समाप्त भइ यहाँ प्राधिकरणको हक कायम रहनेछदफा ५४को (१)मा भनिएको छ। गठुी सम्बन्धी कानुनलाई एकीकरण र संशोधन गर्न बनेको विधेयक, २०७५ पढ्नुहोस्"
३० वर्षपछि पक्की पुल,"वीरगन्ज : वीरगन्ज महानगरपालिका वडा नम्बर ३२ पर्ने रामवन र महुवाटाडी गाँउ जोडने शिवनगर खोलामा ३० वर्षपछि पक्की पुल निर्माण भएको छ। तीन दशक पहिले बनाइएको साँघुरो काठे पुल २०७४ सालको साउनमा आएको बाढीले बगाइदिएपछि त्यसयता स्थानीयलाई खोला तरेर आउजाउ गर्न थप सास्ती भइरहेको थियो। तर अहिले उक्त खोलामा करिब २० लाख रुपैयाँ लागतमा पक्की पुल बनेपछि स्थानीय हर्षित भएका छन्। वीरगन्ज महानगरपालिकाको नगरस्तरीय योजनाको १८ लाख र स्थानीय जनश्रमदानबाट एक लाख ९६ हजार गरी कुल १९ लाख ९६ हजार रुपैयाँमा वडा नम्बर ३२ रामवन र महुवाटाँडीबीचको खोलामा पक्की पुल निर्माण गरिएको हो। पुल उद्घाटन गर्दै नगरप्रमुख विजय सरावगी। फोटोः क्रान्ति शाहअन्नपूर्ण जेठ दोश्रो साता देखि सन्चालनमा आएको नवनिर्मित पुलको औपचारिक उद्घाटन भने शनिबार वीरगन्ज महानगरपालिकाका नगर प्रमुख विजय सरावगीले गरेका छन्। रामवनका स्थानीय नारायण त्रिपाठीले पक्की पुल बनेपछि कार, जिप, टयाक्टर, बसजस्ता ठूला सवारीसधान सहज रुपमा गाउँमा आइरहेको बताए। वडाध्यक्ष रियाज अहमदले पनि पुल बनेपछि सवारीसाधनसहित आवतजावत गर्न सहज भएको बताए। पुल निर्माणपछि रामवन क्षेत्रका एक सय बढी घरधुरी लाभाविन्त भएको उनले बताए। शनिबार पुल उद्घाटन गर्दै नगरप्रमुख सरावगीले महानगर क्षेत्रमा उपभोक्ता समितिमार्फत् संचालित साना ठूला चार सयवटा विकास निर्माणका काममध्ये रामवनमा उपभोक्ता समितिमार्फत् निर्माण गरिएको शिवनगर पुल सबै भन्दा उत्कृष्ट देखिएको बताए। रामवनलाई पर्यटकीय क्षेत्रको रुपमा विकास गर्ने सोच आफूले बनाएको सरावगीले सुनाए।"
"ठोरी नाकामा भारतीयको दादागिरी, नेपाली भूमिमै पसेर प्रहरीलाई कुटे","वीरगन्ज : भारतीय सीमा नाकासँग जोडिएको पर्साको ठोरीमा भारतीयहरुको दादागिरी बढ्दै गएको छ। तीन साता अघि मात्र घरायसी सामान किनमेलका लागि भारतको भिखनाठोरीको हाटबजारमा गएका ५ जना नेपालीलाइ भारतीयहरुले कुटपिट गरेर घाइते बनाएका थिए। उक्त घटना सेलाउन नपाउँदै अहिले फेरि भारतीयहरुले नेपाली भूमिमै पसेर ड्युटीमा रहेका नेपाल प्रहरीका एक जवानलाई कुटपिट गरेका छन्। ठोरीस्थित इलाका प्रहरी कार्यालय छेउको सेन्ट्री ड्यूटीमै बसेका प्रहरी जवान प्रसाद चौधरीलाई पाँच जना भारतीय युवाहरुले कुटपिट गरेका हुन्। शुक्रबार अपरान्ह डब्लूबीडी ९६६८ नम्बरको भारतीय सफारी गाडी चढेर नेपालको ठोरी घुम्न आएका पाँच जना भारतीय युवाहरुले सेन्ट्री ड्युटिमा बसेका प्रहरी जवान चौधरीलाई कुटपिट गरेका हुन्। कुटपिट गर्ने पाँच जना युवालाई प्रहरीले नियन्त्रणमा लिएको छ। पक्राउ पर्नेहरुमा भारतको जमुनिया निवासी २३ वर्षीय राहुल कुमार, २५ वर्षीय कृष्णकान्त कुमार , १९ वर्षीय रविकान्त कुमार, १७ वर्षीय देवा कुमार र २३ वर्षीय अनय कृष्ण रहेका छन्। इलाका प्रहरी कार्यालय ठोरीको सेन्ट्रीमा बसेका प्रहरी जवान चौधरी माथि हातपात गर्न थालेपछि उनीहरुलाई नियन्त्रणमा लिइएको इलाका प्रहरी कार्यालय ठोरीका प्रहरी नायव निरीक्षक रामबहादुर श्रेष्ठले जानकारी दिए। गाडीको इन्ट्री गर्ने विषयमा विवाद सिर्जना गर्दै उनीहरुले प्रहरी जवान चौधरीमाथि आक्रमण गरेको प्रहरी नायव निरीक्षक श्रेष्ठले बताए। सेन्ट्रीमा बसेका प्रहरी जवान चौधरीले गाडी इन्ट्री गरेर मात्रै जान भनेपछि भारतीय युवाहरुले विवाद गरेको र त्यहि विवादलाई लिएर प्रहरी जवान चौधरीमाथि हातपात गरेको प्रहरी नायव निरीक्षक श्रेष्ठको भनाई छ। प्रहरी जवान चौधरी भागेर कार्यालयतर्फ जान खोज्दासमेत उनीहरुले कुटपिट गरेका थिए। प्रहरीमाथि कुटपिट भएको थाहा पाएपछि नजिकैको इलाका प्रहरी कार्यालयबाट आएको प्रहरी टोलीले प्रहरी जवान चौधरीको उद्धार गरेको थियो। कुटपिटमा संलग्न पाँचै जना भारतीय युवाहरुले मदिरा सेवन गरेको पाइएको प्रहरी नायव निरीक्षक श्रेष्ठले बताए। उनीलाई आवश्यक कारवाहीका लागि जिल्ला प्रहरी कार्यालय पर्सामा पठाइएको छ। उनीहरु सवार रहेको गाडी भने इलाका प्रहरी कार्यालयमै राखिएको छ। प्रहरीले नियन्त्रणमा लिएर इलाका प्रहरी कार्यालय ठोरी परिसरमा राखिएको गाडी । वीरगन्ज यसअघि गत जेठ २ गते पर्साको ठोरी नाकासँग सीमाना जोडिएको भारतको भिखनाठोरी बजारमा लागेको हाटबजारमा किनमेल गर्न गएका पाँच जना नेपालीलाई भारतीयले कुटेर घाइते बनाएका थिए। उक्त घटनापछि भिखनाठोरी बजार, असुरक्षित भएको भन्दै ठोरीका स्थानीयहरु त्यहाँ किनमेल गर्न जान छाडेका थिए।"
भिडियोमा गुठी विधेयकविरुद्धको प्रदर्शन,"काठमाडौं : संसद पेस भएको गुठी विधेयक तत्काल खारेज र पुनर्लेखनको मागसहित राजधानीमा प्रदर्शन भइरहेका छन्। देशकै पहिचान समाप्त गर्ने गुठी विधेयक ल्याइएको विधेयक विरोधीको दाबी छ। विधेयक खारेजी माग गर्दै पहिलो पटक सडक प्रदर्शनमा उत्रिएका सरोकारवालामाथि आइतबार दिउँसो प्रहरीले पानीको फोहोरा हानेर हस्तक्षेप गर्यो। प्रदर्शनकारीले गुठी सम्बन्धी कानुनलाई एकीकरण र संशोधन गर्न बनेको विधेयक २०७५ खारेज गर, परम्परागत सनातन धार्मिक सांस्कृतिक धरोहर अतिक्रमण गर्ने प्रस्तावित गुठी विधेयक २०७५ अबिलम्ब खारेज गर लेखिएका ब्यानर र प्लेकार्ड बोकेका थिए। गुठी विधेयकको विरोधमा बिहीबार पनि ललितपुरमा विशाल प्रदर्शन भयो। नेपाल गुठी संरक्षण संघसंस्थाको अगुवाइमा भएको विरोध कार्यक्रममा सयौंको संख्यामा सर्वसाधारण उपस्थित थिए। सम्पूर्ण गुठीयार एक हौँ, गुठी हाम्रो प्राण हो, सम्पदा मास्न पाइदैन जस्ता नारासहितका प्लेकार्ड बोकेर प्रदर्शन गरेका थिए। गुठी विधेयक विरोधीले भूमीसुधार मन्त्रीको राजीनामासमेत माग गरेका थिए। त्यस्तै विधेयकको विरोधमा शुक्रबार साँझ मसाल जुलुस समेत निकालियो। पाटन दरबार स्वायरबाट बेलुका ६:३० बजे मसाल जुलुस सुरु भएर करिब आधा घण्टामा सकिएको थियो। नेपालमा गुठीको सुरुवात लिच्छविकालदेखि भएको पाइन्छ। संस्थानका अनुसार तत्कालीन राजा मानदेवका पालामा भक्तपुरस्थित चाँगुनारायण मन्दिर परिसरको शिलालेखमा गुठीको व्यवस्था गरिएको छ। गुठी विधेयक ल्याएर सरकारले भूमाफियालाई बढावा दिएको सरोकारवालाको गुनासो छ।"
"भारतीय मिडिया लेख्छ : नेपाली स्कुलमा चिनियाँ भाषा अनिवार्य, दूतावासबाटै शिक्षकलाई तलब !","काठमाडौं : भारतीय प्रभावशाली संचारमाध्यम दैनिक भास्करले नेपालका केही स्कुलमा चिनियाँ भाषा अनिवार्य गरिएको समाचार लेखेको छ । र ती स्कुलका शिक्षकलाई चिनियाँ राजदूतावासबाट तलब आउने गरेको पनि दैनिक भास्करले समाचारमा उल्लेख गरेको छ । भास्करका अनुसार काठमाडौंका केही स्कुलले चिनियाँ प्रस्ताव अनुसार नै भाषा सिकाउन थालेका हुन् । र चीन सरकारले नै उनीहरुलाई काठमाडौंस्थित दूतावासबाट तलब दिने निर्णय गरेको जनाइएको छ । मिडिया रिपोर्टको हवाला दिँदै भास्करले यस्तो समाचार सम्प्रेषण गरेको हो । उक्त समाचार अनुसार नेपालका १० वटा ठूला स्कुलका शिक्षक तथा कर्मचारीले चिनियाँ भाषा पहिले नै अनिवार्य भाषाको रुपमा रहेको जनाएका थिए । र उनीहरुको तलब काठमाडौंस्थित चिनियाँ दूतावासबाट आउने गरेको पनि समाचारमा जनाइएको छ । कलंकीस्थित एलआरआई स्कुलका सञ्चालक शिवराज पन्तको हवाला दिँदै भास्करले पोखरा, धुलिखेल र अन्य केही भागका निजी स्कुलमा चिनियाँ भाषा अनिवार्य गरिएको उल्लेख गरेको छ । कुनै पनि स्कुलको पाठ्यक्रम तय गर्ने जिम्मा सरकारको हुन्छ । तर निजी स्कुलले चिनियाँ भाषालाई अनिवार्य गराएको भन्दै समाचार प्रकाशित भएको हो । कुनै स्कुललाई विदेशी भाषा पढाउने अनुमति भएको तर अनिवार्य गराउने अधिकार नभएको पाठ्यक्रम विभागका सूचना अधिकारी गणेश प्रसाद भट्टराईको हवाला भास्करले दिएको छ ।"
उदयपुरमा चट्याङले १७ लाखको क्षति,"उदयपुर : उदयपुरमा चट्याङले लागेर १७ लाख बढिको क्षति भएको छ। शनिबार बिहान ४ बजे वर्षातसँगै परेको चट्याङ लागेर बेलका नगरपालिका २ त्रिवेणीटोलका चार घरपरिवारमा क्षति पुगेको हो । चट्याङले मानविय क्षति नभएपनि पशुचौपायहमा भने ठूलो क्षति पुगेको जिल्ला प्रहरी कार्यालयका प्रहरी प्रमुख एसपी बीरबहादुर बुढामगरले जानकारी दिए । चट्याङले सबैभन्दा बढि जोगेन्द्र उराउ घरमा क्षति पुगेको छ । उनको काठको घर, अन्नपात, भाँडावर्तन, ५ वटा हाँस, १५ वटा कुखुरा गरेर १० लाख रुपैयाँको क्षति भएको एसपी मगरले बताए । त्यसैगरी मानबहादुर कार्कीको घर र सामान गरी ५ लाख, मनकुमार राईको भैसी १, राँगा १ र अन्य गरी १ लाख ९० हजार र दिपा राईको सोलार प्यानल जलेर नष्ट भएको मगरले बताए । बिहानपख सुतिरहेको अवस्थामा एक्कासी चट्याङले घर, गोठमा हान्दा पूर्णरुपले जलेर नष्ट भएको हो । घरमा आगलागी हुनसाथ सपरिवार बाहिर निस्किएर ज्यान जोगाउन सफल भएको पीडितहरुले बताएका छन् । पीडित परिवारलाई बेलका नगरपालिकाले तत्काल राहत उपलब्ध गराएको छ । नगरपालिकाका मेयर दुर्गाकुमार थापालगायतको टोली बिहानै घटनास्थलमा पुगि घर, ग्वाली, चौपाए गुमाएका पीडित परिवारको जानकारी लिँदै खाद्यान्न लगायतका राहतका सामग्री उपलब्ध गराएको हो ।"
पौडी खेल्ने क्रममा एक बेपत्ता,खाँदबारी : संखुवासभाको सभाखोलामा पौडी खेल्नेक्रममा एक युवा बेपत्ता भएका छन्। पौडी खेल्ने क्रममा चैनपुर नगरपालिका ११ का १७ वर्षीय सहदेव राई बेपत्ता भएका हुन्। साथीसँग पौडी खेल्न गएका राई बेपत्ता भएको जिल्ला प्रहरी कार्यालयका डीएसपी मिमबहादुर लालले जानकारी दिए। राई अन्य चारजना साथीसँग पौडी खेल्न गएका थिए। उनको खोजी भइरहेको डीएसपी लालले बताए।
काभ्रेमा टिपर दुर्घटना हुँदा चालकको मृत्यु,शिखर चिमौरिया काभ्रे : धुलिखेल११ डाँडागाउँस्थित विपी राजमाार्गमा टिपर दुर्घटना हुँदा एकजनाको मृत्यु भएको छ । गुडिरहेको लोड टिपर आफैँ अनियन्त्रित भइ सडकबाट सय मिटर तल खस्दा दुर्घटना भएको जिल्ला प्रहरी कार्यालय काभ्रेका प्रहरी नायव उपरीक्षक दीपक गिरीले जानकारी दिए । गिरीका अनुसार धुलिखेल नगरपालिका११ सिमलबोटस्थित भकुण्डेबाट धुलिखेलतर्फ आउँदै गरेको बा २ ख ४६७५ नम्बरको टिपर अनियन्त्रित भइ सडकबाट सय मिटर तल खसेको थियो । शनिबार बिहानको दुर्घटनामा टिपरका चालक गोरखा गण्डक गाउँपालिकाका भूपेन्द्र रेग्मीको मृत्यु भएको हो । दुर्घटनामा च्यापिएर रहेको अवस्थामा उद्धार गरी उपचारको लागि धुलिखेल अस्पताल लैजाँदैगर्दा रेग्मीको मृत्यु भएको गिरीले जानकारी दिए । घटनाको सम्बन्धमा थप अनुसन्धान भइरहेको पनि डिएसपी गिरीले बताएका छन् । काभ्रेमा सडक दुर्घटना पछिल्लो समय बढिरहेको छ । यस सात मात्रै काभ्रेमा दुर्घटनाबाट ५ जनाको मृत्यु भइसकेको छ ।
बाहिरकै विद्यार्थीले धानेका छन् मुस्ताङका स्कुल,"मुस्ताङ : हिमाली जिल्ला मुस्ताङका अधिकांश सरकारी स्कुलमा स्थानीय विद्यार्थी न्यून छन्। यहाँका सरकारी स्कुलको साख जिल्ला बाहिरबाट काम विशेषले आउनेका नानीहरूले धानिरहेका छन्। मुस्ताङमा पूर्वाधार निर्माण, कृषि र व्यवसायका लागि आएका मजदुरका बालबालिका यहाँका स्कुलमा अस्थायी रुपमा भर्ना गरिएका छन्। जिल्लाको वारागुङ मुक्तिक्षेत्र गाउँपालिकास्थित जनशान्ति माविमा स्थानीय विद्यार्थीको उपस्थिति न्यून भएको प्रधानाध्यापक प्रेम गौतमले जानकारी दिए। यो स्कुलमा १६ जिल्लाका विद्यार्थी छन्। सरकारले मुस्ताङका ७ सरकारी माध्यमिक स्कुलमा 'हिमाल छात्रावास' को समेत व्यवस्था गरेको छ। दुई वा दुईभन्दा बढी जिल्लाका मजदुरका बालबालिकाले जनशान्ति जस्तै यहाँका अरु ७ सरकार माध्यमिक विद्यालयको इज्जत धानेका छन्। मुस्ताङमा ७ सरकारी माविसहित सरकारी स्वामित्वका ५५ सरकारी स्कुल छन्। एउटा निजी मावि छ। केही गुम्बा स्कुल पनि छन्। शिक्षा विकास तथा समन्वय इकाई प्रमुख टंकराज बरालले सरकारी स्कुलमा स्थानीय बालबालिका न्यून रहेको बताए। मुस्ताङमा धादिङ, रोल्पा, रुकुम, बाग्लुङ, सोलुखुम्बुलगायत जिल्लाका मजदुरका बालबालिका स्कुल भर्ना भएको उनको भनाई छ। बरालका अनुसार अभिभावकले सरकारी स्कुललाई हेर्ने सोचका कारण स्थानीय बालबालिका कम भएका हुन्। सरकारी स्कुलले पछिल्लो समय गुणस्तरिय शिक्षा दिन थाले पनि यी स्कुललाई हेर्ने स्थानीयको दृष्टिकोणमा परिवर्तन नआएको उनको भनाई छ। मुस्ताङमा करिब ५० प्रतिशत स्थानीय बालबालिकालाई विदेशी संघसंस्थाले निजी स्कुलमा निःशुल्क पढाइरहेकाले सरकारी स्कुलमा स्थानीय बालबालिका न्यून भएको बरालले जानकारी दिए। उनका अनुसार विदेशी संस्थाले उपल्लो मुस्ताङका दुई स्थानीय तहका बालबालिकालाई निःशुल्क पढाउने गरेका छन्। लोमान्थाङ र लोघेकरका गाउँपालिकाका करिब ५८ बालबालिकालाई अमेरिकी संस्था हिमालयन फाउन्डेसनले जोमसोमस्थित धौलागिरीमा पढाइरहेको छ। विभिन्न धार्मिक संघसंस्थाले पनि यसरी नै यहाँका बालबालिकालाई निःशुल्क निजी स्कुलमा पढाइरहेका छन्। आर्थिक रुपमा सम्पन्न अभिभावकले आफ्ना बालबालिकालाई पोखरा र काठमाडौंका स्कुलमा भर्ना गराएका छन्। उपल्लो मुस्ताङमा ६ महिना मात्र स्थानीयहरू गाउँमा बस्छन्। हिमपातको समय उनीहरू अन्यत्र लाग्छन्।"
जापानबाट बिदामा घर आएका युवकको दुर्घटनामा मृत्यु,बागलुङ : जापानबाट बिदामा घर आएका एक युवकको दुर्घटनामा मृत्यु भएको छ। गलकोट नगरपालिका ४ को भेडीखाल्टामा ध १ ज ५१३ नम्बरको ट्याक्सी दुर्घटना हुँदा मनबहादुर खत्रीको मृत्यु भएको हो। दुर्घटनामा गम्भीर घाइते खत्रीलाई उपचारका लागि पोखरा लार्दै गर्दा बाटोमै मृत्यु भएको हो। रोजगारीको सिलसिलामा केही वर्षदेखी जापानमा बस्दै आएका खत्री मे १ तारिखमा कुल पूजामा सहभागी हुन घर फर्किएका थिए। खत्री जापान जानु अघि जिल्लाको गलकोटस्थित रेडियो गलकोटमा कार्यक्रम संयोजक थिए। दुर्घटनामा घाइते सवारी धनी तथा चालक हुमबहादुर कुँवर र मृतकका भान्जा आयुष कार्कीको मणिपाल शिक्षण अस्पताल पोखरामा उपचार भइरहेको छ। घाइतेको अवस्था सामान्य रहेको प्रहरी चौकी हटियाका प्रमुख प्रहरी नायव निरीक्षक ऋणबहादुर बैदवारले जनकारी दिए। नुवाकोटतर्फ जाँदै गरेको ट्याक्सी रातको समयमा अनियन्त्रित भई दुर्घटना भएको प्रहरीको प्रारम्भिक अनुसन्धानमा खुलेको छ। ट्याक्सी सडकदेखि १५ मिटर तल खसेको थियो।
गुठी मासे धर्म मर्छ,"काठमाडौं : सर्वोच्च अदालतले धर्मसंस्कृति मास्ने विषयलाई अदालतबाट छुटकारा नमिल्ने फैसला गरेको छ । सर्वोच्चले गुठी जगेर्नाका लागि जाँचबुझ आयोग गठन आवश्यकतासमेत औंल्याएको छ । गुठी परम्परा मास्दा सभ्यता मेटिने चेतावनी पनि सर्वोच्चले दिएको छ । गुठीमा अनन्तकालसम्म महन्त रहन पाउने वा नपाउने विषयको एक विवादमा सर्वोच्चबाट यस्तो फैसला भएको हो । भगवान्को मन्दिरमा बसी आराधना गर्ने, मठको सम्पत्ति तथा परम्परा जोगाउने र लोककल्याण गर्ने हो । मठको सम्पत्ति नाश गर्ने होइन, न्यायाधीशद्वय डा आनन्दमोहन भट्टराई र टंकबहादुर मोक्तानको संयुक्त इजलासको फैसलामा भनिएको छ, मठमन्दिरको सम्पत्ति नाश गर्ने कार्यलाई अदालतले छुट दिन सक्दैन । त्यसो गर्दा धर्मसंस्कृति र न्याय मर्न जान्छ । न्यायविहीन समाजमा लोकतन्त्र फस्टाउन सक्दैन । जनकपुरस्थित राजगुठीअन्तर्गतको रत्नसागर मठ स्थानको महन्त विवादमा गत वर्ष सर्वोच्चमा रिट परेको थियो । सर्वोच्चले महन्तलाई हटाउने गरी भएको गुठी संस्थानको निर्णयकै पक्षमा निर्णय दिएको छ । रिट महन्तको पदावधिसँग सम्बन्धित भए पनि सर्वोच्चबाट समग्र गुठी विकृतिमा मानक हुने गरी निर्णय आएको छ । चाहे गुठी संस्थान होस् वा महन्त वा जग्गा कमाउने मोही नै किन नहोस्, मठमन्दिर वा गुठी परम्पराको विनाश गर्ने हक कसैलाई हुँदैन । स्वार्थबस गरिएका कुरालाई छुट दिँदा हाम्रा धार्मिक र सांस्कृतिक धरोहर नासिनुका साथै सभ्यतासमेत स्खलित हुन पुग्छ, सर्वोच्चले भनेको छ । गत वैशाख १७ गते भएको फैसलाको बृहत् व्याख्यासहितको पूर्ण पाठ शुक्रबार प्रकाशमा आएको हो । गुठीको जग्गा एक वा अर्को निहुँमा बिक्री गर्ने, वितरण गर्ने र आफ्नो नाउँमा बस्ती बसाउने कार्य हुन थालेको आरोपसहित गुठी संस्थान, केन्द्रीय कार्यालयले महन्त वैकुण्ठदास वैष्णवलाई हटाएर नयाँ नियुक्ति गरेको थियो । गुठी परम्पराअनुसार महन्तले धर्म आचरण पालन गरी सनातनदेखि चली चलाइआएको धार्मिक कार्य सञ्चालन गरी गुठीको चलअचल सम्पत्ति, देवमूर्ति गरगहनासमेतको सुरक्षा, संरक्षणको कार्य र गुठी बन्दोबस्त गर्नुपर्ने दायित्व रहन्छ । मठमन्दिर जनताका अमूल्य सम्पत्ति रहेको बताउँदै सर्वोच्चले जाँचबुझ आयोग ऐन, २०२६ अन्तर्गत छुट्टै आयोग गठन गरी गुठी सम्पत्तिको छानबिन हुनुपर्ने अवस्थातर्फ ध्यानाकर्षण गराएको छ । पूर्वजहरुले हामीलाई छाडेका अमूल्य नीधि नासोको रुपमा सुम्पेकाले भावी पुस्तालाई पनि त्यही रुपमा हस्तान्तरण गर्नुपर्ने कर्तव्यतर्फ पनि सजग गरिएको छ । कुनै धार्मिक स्थल तथा धार्मिक गुठी सञ्चालनमा व्यक्तिगत लोभलालच वा स्वार्थको कुनै स्थान नरहने पनि फैसलामा उल्लेख छ । रत्नसागर मठबाट वैकुण्ठ दासलाई हटाएर रामदास वैष्णवलाई नियुक्ति गर्ने निर्णय भएको थियो । २०६० चैतमा वैकुण्ठदास वैष्णवको नियुक्ति भएको थियो । उनको कार्यकाल २०६५ साल चैत ४ गते समाप्त भए पनि निरन्तर रहनुपर्ने माग थियो । नयाँ नियुक्तिको निर्णय भएपछि विवाद सर्वोच्च पुगेको हो । गुठी संस्थान ऐन, २०३३ को दफा १६ (१) अनुसार संस्थानको अमानती, राजगुठी, मठ, मन्दिरको बन्दोबस्त र सञ्चालनका लागि आवश्यकताअनुसार महन्त, पूजारी, व्यवस्थापक र अरू कामदार, कर्मचारी नियुक्ति गर्न सकिने भनिए पनि महन्त, पूजारीको कार्यकाल नियुक्ति भएपछि जीवनभर रहने भन्ने व्यवस्था नरहेको निर्णयसमेत सर्वोच्चले दिएको छ ।"
म्याग्दीका ४५ मध्ये ३३ वडामा हेलिप्याड बनाइयो,"बेनी : म्याग्दीका सबै स्थानीय तहका वडैपिच्छे हेलिप्याड बनाउने कार्य अन्तिम चरणमा पुगेको छ। धवलागिरी गाउँपालिका, अन्नपूर्ण गाउँपालिका र मालिका गाउँपालिकाका सबै वडामा हेलिकप्टर अवतरण गर्ने स्थान (हेलिप्याड) निर्माण गरिसकिएको छ। म्याग्दीका ४५ मध्ये ३३ वडामा हेलिप्याड निर्माण भइसकेको छ, प्रमुख जिल्ला अधिकारी लिलाधर अधिकारीले भने। म्याग्दीमा बेनी नगरपालिकासहित ६ स्थानीय तह छन्। आपतकालीन र विपद्को अवस्थामा उद्दार तथा राहतको काम व्यवस्थित बनाउन सबै वडामा हेलिप्याड निर्माण गरिएको हो। जिल्ला विपद् व्यवस्थापन समितिको म्याग्दीका सबै वडामा हेलिप्याड निर्माण गर्ने योजना अनुसार अन्नपूर्ण, धवलागिरी र मालिका गाउँपालिकाले सुरक्षा निकाय, वडाका जनप्रतिनिधि, युवा क्लब र आमा समूहको सहयोगमा सबै वडामा हेलिप्याड बनाएको जनाएका छन्। धवलागिरीको गुर्जा, लुलाङ, मुना, मुदी, मल्कवाङ, मराङ र ताकममा हेलिप्याड निर्माण गरिएको अध्यक्ष थमसरा पुनले बताए। हेलिप्याड निर्माणका लागि धवलागिरी गाउँपालिकाले सात लाख रुपैयाँ खर्च गरेको छ। अन्नपूर्णको दोवा, भुरुङ्गतातोपानी, दाना, नारच्याङ, शिख, घार, हिस्तान र राम्चेमा स्वास्थ्य चौकी परिसरमा हेलिप्याड बनाइएको छ। ढलान गरेर एच आकार सहितको हेलिप्याड बनाएका हुन्। रुघुगंगा गाउँपालिकाकाका ८ मध्ये ६ वडामा हेलिप्याड बनाइएको छ। बेनी नगरपालिकाका १० मध्ये दुई वडामा हेलिप्याड बनाइको छ। मंगला गाउँपालिकाका ५ मध्ये ३ वडामा हेलिप्याड बनाइएको छ। भौगोलिक रुपमा विकट र दुर्गम क्षेत्रका बस्तीमा आकस्मिक बिरामी, दुर्घटना, पहिरो, बाढी, कटान, आगोलागीको अवस्थामा तत्कालै पुगेर उद्धार तथा व्यवस्थापनको काम सहज बनाउन हेलिप्याड निर्माण गरिएको प्रमुख जिल्ला अधिकारी लिलाधर अधिकारीले बताए।"
दाङमा सिमेन्ट उद्योगमा काम गरिरहेका ३ मजदुरको मृत्यु,"दाङ : दाङमा सिमेन्ट उद्योगमा कामगर्ने तीन जना मजदुरको मृत्यु भएको छ । सम्राट सिमेन्ट उद्योगको नयाँ प्लान्ट निर्माणका क्रममा ढलाइ भत्किँदा तीनजना मजदुरको मृत्यु भएको दाङ प्रहरी जनाएको छ । लमही नगरपालिका७ मा रहेको सम्राट सिमेन्ट उद्योगको क्षमता विकासका लागि निर्माण गर्न लागिएको पूर्वाधारको छैटौँ तलाको सट्रिङ्ग भत्किँदा भारतीय मजदुरको मृत्यु भएको वडा प्रहरी कार्यालय लमहीका प्रहरी प्रमुख अरुणकुमार सिंहले जानकारी दिए। मृत्यु हुनेमा भारत झारखण्ड निवासी ४५ वर्षका मंगल कस्यव, २२ वर्षका दयाल हरेन, ४६ वर्षका साहेव रहेका छन । अन्य तीन मजदुर घाइते भएका छन् । अजय हेरेन, दिपेन बोडोलइ, नरेन बोडलइ घाइते भएका हुन् । प्रहरीकाअनुसार घटना शनिबार बिहान २ बजे भएको हो। घटनाको थप अनुसन्धान भइरहेको प्रहरीले जानकारी दिएको छ । दुई वर्षअघि बाट सञ्चालनमा आएको सिमेन्ट उद्योगले उत्पादनको क्षमता बढाउने गरी पूर्वाधार निर्माण गरिरहेको छ ।"
भिरबाट खसेर रुपा गाउँपालिकामा एकको मृत्यु,पोखरा : कास्कीको रुपा गाउँपालिकामा भिरबाट खसेर शनिबार एकजनाको मृत्यु भएको छ। गाउँपालिकाको बिसौनिडाँडाको जंगलमा रहेको भिरको बाटो हिँड्ने क्रममा स्थानीय ऋषिराम सुवेदीको मृत्यु भएको प्रहरीले बताएको छ। ५६ वर्षीय सुवेदी भिरको ४ सय मिटर तल खोल्सामा मृत अवस्थामा फेला परेको गण्डकी प्रदेश प्रहरी कार्यालय पोखराका प्रहरी उपरीक्षक नवराज भट्टले जानकारी दिए। घटनास्थलमा थप प्रहरी खटाई थप अनुसन्धान समेत भइरहेको उनले बताएका छन्।
सुत्केरीको मृत्यु भएपछि डडेल्धुरा अस्पतालमा तनाव,"डडेल्धुरा : चिकित्सकको लापरबाहीले सुत्केरीको मृत्यु भएको भन्दै मृतकका आफन्तले डडेल्धुराको उपक्षेत्रीय अस्पतालमा प्रदर्शन गरेका छन्। जिल्लाको अमरगढी नगरपालिका६ बस्ने धर्मराज ताम्राकारकी श्रीमती २६ वर्षीया गीता ताम्राकारको सुत्केरी भएको १४ दिनमा ब्लडिङ नरोकिएपछि शुक्रबार मृत्यु भएको थियो। शल्यक्रिया गरेर १४ दिन अगाडि बच्चा पाएकी उनी ९ दिन अस्पतालमा वेडभर्ना भएकी थिइन्। लगातार ब्लडिङ भएपछि शुक्रबार डडेल्धुरा अस्पताल पुगेकी उनलाई अस्पतालले आठ पाउण्ड रगत दिए पनि बचाउन नसकेको एक स्वाथ्यकर्मीले जानकारी दिए। शिशुको अवस्था सामान्य रहेको अस्पतालले जनाएको छ। चिकित्सकले लापरबाही गर्दा सुत्केरीले मृत्यु भएको पीडित पक्षको आरोप छ। उनीहरुले पीडित पक्षलाई उचित क्षतिपूर्ति, दोषी चिकित्सकलाई कारबाही र शिशुको जीवनरक्षा गर्नुपर्ने माग गर्दै प्रदर्शन गरेका हुन्। यता अस्पताल प्रशासनले भने चिकित्सकको लापरबाही वा के कारण मृत्यु भएको भन्नेबारे केही जानकारी दिएको छैन । आक्रोशित पीडित पक्षले अस्पताल परिसरमा ढुंगामुढा गर्दा अस्पतालमा आंशिक क्षति भएको छ। प्रहरी र पीडित पक्षबीच केहीबेर झडपसमेत भएको थियो। उनीहरुले बिरामीको अवस्था गम्भीर हुँदासम्म परिवारका सदस्यलाई जानकारी नदिएको र चिकित्सकहरुले रेफर गर्न नमान्नु कारण अपरेशनमा नै त्रुटि रहेको आफन्तले आंशका व्यक्त गरेका छन्। उता जिल्ला प्रहरी कार्यालयले दुवै पक्षबीच सहमति भएको जानकारी दिएको छ। घटनाको अनुसन्धान गरी छानविन गर्नका लागी माथि स्वास्थ्य मन्त्रालयमा लेखेर पठाउँछौ प्रहरी नायव उपरीक्षक डम्बरबहादुर केसीले भने यदि डाक्टर दोषी देखिएमा कारवाही गर्ने र पीडित पक्षलाई राहतको लागि प्रदेशमा लेखेर पठाउने सहमति भएको छ। त्यस्तै अमरगढी नगरपालिकाले कार्यपालिकामा राहतको लागी छलफल गर्ने समेत सहमति भएको उनले बताए।"
घटेन डेंगु प्रकोप : किट नहुँदा रगत परीक्षणमै समस्या,"धरान : सुनसरीको धरान उपमहानगरपालिकामा डेंगुले प्रकोप एक महिनासम्म नियन्त्रणमा आएको छैन। यसमा सरकारको बेवास्ता र स्थानीयको लापरवाही कारक रहेको चिकित्सकको भनाइ छ। सरकारले औषधोपचारका लागि समयमा ध्यान नदिएको धरान१५ का लोकेन्द्र खड्काले बताए। एडिज एजिप्टाई तथा एडिज अल्बो पिक्टस नामको पोथी लामखुट्टेको टोकाइबाट सर्ने रोग हो डेंगु। डेंगुका बिरामी बढेपछि जिल्ला जनस्वास्थ्य कार्यालय सुनसरीले धरानलाई डेंगु संकटग्रस्त क्षेत्र घोषणा गरेको छ। स्थानीय बासिन्दा त्रसित छन्। डेंगु संक्रमितको संख्या ५ सय ४० पुगेको छ। बीपी कोइराला स्वास्थ्य विज्ञान प्रतिष्ठानमा ४ सय ७४ जनाको उपचार भइरहेको सहायक निर्देशक डा विकास साहले बताए। विजयपुर अस्पतालमा ७६ जना उपचाररत रहेको निर्देशक प्रभाव खतिवडाको भनाइ छ। प्रदेश १ सरकारले ८० लाख बजेट विनियोजन गरे पनि पर्याप्त औषधिको व्यवस्था र लामखुट्टे मार्ने अभियान सञ्चालन नगरेको स्थानीयको आरोप छ। प्रतिष्ठानका सहायक निर्देशक साहले सरकारले निःशुल्क रूपमा किट उपलब्ध नगराएका कारण बिरामीको रगत परीक्षण गर्न समस्या भएको बताए। उनका अनुसार सामाजिक विकासमन्त्री जीवन घिमिरेले सहज उपचारका लागि शुक्रबारसम्ममा १ हजार किट उपलब्ध गराउने बताएका थिए। तर, मन्त्रीले भनेअनुसार किट प्राप्त भएन। प्रतिष्ठानले डा विजय खनालको संयोजकत्वमा यापिड रेस्पोन्स टिम गठन गरेको छ। डेंगुले महामारीको रूप लिनुमा सरकारले जनपरिचालन नगर्नु, लामखुट्टे खोजी तथा नष्ट गर अभियानलाई तीव्र रुपमा नलैजानु र खानेपानी आपूर्ति नियमित नगरेका कारण डेंगु फैलिएको डा खनालले बताए। उनका अनुसार धरानवासीले दैनिक खानेपानी नपाएका कारण खुला रूपमा पानी जम्मा गर्दा लामखुट्टेले अन्डा पारी संख्या वृद्धि भएको छ। फोहोर व्यवस्थापन र दैनिक खानेपानी वितरण गर्न नसक्नु डेंगुको मुख्य कारक रहेको उनले बताए। डेंगु लागेर निको भएका धरान१५ का अइन्द्रविक्रम बेघाले डेंगु नियन्त्रणमा सबैभन्दा पहिला स्थानीय सचेत भई सरसफाइमा ध्यान दिनुपर्ने बताए। सरकारले प्रचारभन्दा लामखुट्टे मार्ने औषधि उपलब्ध गराउनुपर्ने उनको भनाइ छ। धरानकी कार्यवाहक मेयर मञ्जु भण्डारीले असार १ देखि ७ गतेसम्म प्रत्येक घरमा भुइँदेखि छतसम्म लामखुट्टेका अन्डा, लार्भा, प्युपासहित सबै लामखुट्टे मार्ने अभियान सञ्चालन गरिने बताइन्। स्वास्थ्य मन्त्रालयसँग आवश्यक औषधिसमेत माग गरिएको उनले सुनाइन्। प्रमुख जिल्ला अधिकारी प्रेमप्रकाश उप्रेतीले धरानमा डेंगु नियन्त्रण गर्न अझै एक महिना लाग्ने बताए। स्थानीयस्तरमै समूह बनाएर सावधानीपूर्वक लामखुट्टे मार्ने अभियान सञ्चालन गर्न सरोकारवाला निकायलाई निर्देशन दिएको उनले सुनाए। ट्राफिक पनि बिरामी सुनसरी जिल्ला ट्राफिक प्रहरी कार्यालय धरानका तीन जनालाई डेंगु संक्रमण भएको छ। प्रहरी नायब निरीक्षक एकराज खड्का, हवल्दार पदमप्रसाद सुवेदी र जवान चित्रबहादुर खड्कालाई डेंगु रोग लागेको सुनसरीका ट्राफिक प्रहरी प्रमुख होमराज दाहालले बताए। उनीहरूलाई शुक्रबार प्रतिष्ठानमा भर्ना गरिएको छ। उदयपुरमा पनि डेंगु उदयपुरका त्रियुगा, चौदण्डीगढी र कटारी नगरपालिका आसपासका क्षेत्रमा पनि डेंगु संक्रमण देखिएको छ। चौदण्डीगढी नगरपालिकाको बीपी चोकनजिकका एक युवालाई केही दिनअघि डेंगु संक्रमण भएको थियो। त्यसलगत्तै बुधबार त्रियुगा३ मोतिगडाका ४० वर्षीय चूडामणि आचार्यमा रोग देखापरेको पुष्टि शुक्रबार विराटनगरस्थित नोवेल अस्पतालले छ। जिल्ला स्वास्थ्य कार्यालय उदयपुरका सूचना अधिकारी दुनियाँलाल यादवका अनुसार बिरामीको उपचार नोवेलमै भइरहेको छ। कटारी नगरपालिका क्षेत्रमा पनि डेंगु रोग देखापरेको आशंकामा रगत परीक्षण गरिसकिएको उनले सुनाए। स्वास्थ्य कार्यालयले जिल्लाका आठवटै स्थानीय तहका जनप्रतिनिधिलाई खबर गरी सतर्कता अपनाउन र फोहोरमैला व्यवस्थापन गर्न आग्रह गरेको छ। इटहरीमा ८ जना बिरामी इटहरी उपमहानगरपालिकाका आठ जनामा डेंगु देखिएको छ। इटहरी अस्पतालका रामकुमार धमलाका अनुसार उपमहानगरका विभिन्न वडाबाट आएका बिरामीमा डेंगु संक्रमण भेटिएको हो। वडा नम्बर ५, ७, ८, ९, १७ मा यो रोगको संक्रमण भेटिएको उनले बताए। इटहरी अस्पताल, धरानको विजयपुर अस्पताल र इटहरीकै एपेक्स अस्पतालले बिरामी पत्ता लगाएको उनको भनाइ छ। उपमहानगरका सबै स्थानमा जनचेतनामूलक कार्यक्रम गरिएको छ। डेंगु रोग सार्ने लामखुट्टेको वासस्थान खोजी लार्भा नष्ट गर्ने कार्यक्रमसमेत सञ्चालन गरिएको उपमेयर लक्ष्मी गौतमले बताइन्। धरानमा डेंगुको प्रकोप धरानमा अनियन्त्रित डेंगु, २ सय १७ जना संक्रमित भएपछि संकटग्रस्त क्षेत्र घोषणा डेंगुको डर डेंगु देखिएपछि मोरङमा उच्च सतर्कता डेंगु उकालो लाग्यो सरकार बेखबर डेंगुबाट बचौं"
वडा कार्यालयमा चोरी,"राजविराज : राजविराज नगरपालिका ५ को वडा कार्यालयमा गएराति चोरी भएको छ। कार्यालयबाट एकएक थान ल्यापटप, प्रिन्टर, फोटोकपी मेसिन र करिब १५ हजार नगद रकम चोरी भएको अध्यक्ष समीर झाले जानकारी दिए। बिहान कार्यालयको ढोकाको ताला फोडेको र दर्ता चलानी किताबलगायतका आवश्यक कागजात बाहिर फ्यालेको अवस्थामा फेल परेको र भित्र हेर्दा चोरी भएको वडा अध्यक्ष झाले बताए। जिल्ला प्रहरी कार्यालयको टोली घटनास्थल पुगेर अनुसन्धान थालेको एसपी मनोजकुमार यादवले बताए।"
धन्न जोगियो मिर्गौला !,"काठमाडौं : लमजुङका एक युवकको वैदेशिक रोजगारीमा क्यानडा जाने सपना चकनाचुर बनेको छ। दलाललाई विश्वास गरेर भारतको दिल्ली पुगेका उनले २२ हजार ५९ अमेरिकी डलर गुमाएका छन्। दलालको विश्वासमा पर्दा उनलाई पुर्याउन गएका बा र मामाको झन्डै मिर्गाैला गुमेको थियो। गत वर्ष पुसमा उनको भेट क्यानडा लैजाने दलालसँग भयो। दलालको सल्लाहअनुसार उनी तयारीमा जुटे। यस क्रममा उनले क्यानडामा रहेका नेपालीसँग फोनमा कुराकानी पनि गरे। अनि ढुक्क भएर माघ २२ गते दिल्लीतर्फ उडे। दिल्लीमा ती युवकको भेट नुवाकोटका योगेश सापकोटासँग हुन्छ। उनलाई सापकोटाले दिल्लीस्थित एक होटलमा पुर्याउँछन्। होटलमा अन्य दुई नेपाली र भारतीय नागरिक पनि हुन्छन्। ती युवकलाई सापकोटालगायतले क्यानडाको भिसा लगाउन २२ हजार अमेरिकी डलरको व्यवस्था गर्न सुझाव दिन्छन्। युवकका बाबु लमजुङको एक विद्यालयका शिक्षक हुन्। बाबुलाई दलालले भनेअनुसारकै पैसा ल्याउन भन्छन्। दलालले इलेक्ट्रोनिक ट्राभल अथोराईजेसन (ईटिए) मार्फत क्यानडाको भिसा लगाउने आश्वासन दिएका थिए। छोराले क्यानडा जाने रहर गरेपछि ती युवकका बाबु र मामा २२ हजार ५९ डलर लिएर दिल्ली उडे माघ २९ गते। दिल्ली पुगेपछि दलालले युवकलाई इन्दिरा गान्धी विमानस्थलमा राख्छन्। बाबु र मामालाई भने गुडगाउँस्थित एक होटलमा पुर्याउँछन्। दलालले विमानस्थलमा सेटिङ गराउने कर्मचारी गुडगाउँमा आउने र पैसा उनीहरूलाई बुझाउनुपर्ने बताउँछन्। होटलमा बाबु र मामालाई चिया, चिसो र पानी खुवाउन कर गरे पनि उनीहरूले पिउँदैनन्। पैसा बोकेनबोकेको बुझ्न दलालले होटलमा पैसा देखाउन भन्छन्। डलरको बिटो देखेपछि दलालहरू ढुक्क हुन्छन्। युवकका बाबु र मामा झन्डै दुई घन्टा कुरेपछि चिया खान बाध्य हुन्छन्। चियाको दुई सुर्को लगाउनेबित्तिकै दुवै जना बेहोस हुन्छन्। तर दलालले मिर्गौला र हस्पिटलको कुरा गरेको सुन्छन्। क्यानडाको भिसा कुरिरहेका युवक रातको ११ बजेसम्म विमानस्थलमै बस्छन्। कुनै खबर नआएपछि राति १२ बजे निराश हुँदै होटल पुग्छन्। भोलिपल्ट एक युवकले फोन गरेर बाबु र मामा होटलमा बेहोस अवस्थामा रहेको खबर दिएपछि उनी गुडगाउँस्थित होटल पुग्छन्। होटलमा दुवै जना बेहोस देखेपछि ती युवाको चेत खुल्छ। मानव तस्करले लुट्नकै लागि क्यानडाको सपना देखाएका रहेछन् भन्ने थाहा पाउँछन्। बाबु र मामालाई उपचार गराएर उनी नेपाल फर्किछन्। नेपाल फर्केपछि पीडित युवक, उनका बाबु र मामा केन्द्रीय अनुसन्धान ब्युरो पुग्छन्। अहिले यो घटनाको अनुसन्धान मानव बेचबिखन ब्युरोले गर्दै आएको छ। मानव तस्करले ती युवाका बाबु र मामाले लगेका २२ हजार ५९ डलर, नेपाली ३५ हजार र भारतीय १५ हजार रुपैयाँ लुटेको बयान दिएका छन्। प्रहरीको मानव बेचबिखन ब्युरोले दलालमध्येका नुवाकोटका सापकोटालाई गत बुधबार बनेपाबाट पक्राउ गरेको छ। पीडित युवकले आफूलाई दिल्लीस्थित विमानस्थलमा रिसिभ गर्न सापकोटा पुगेको साबिती बयान दिएपछि ब्युरोले उनलाई पक्राउ गरेको हो। ब्युरोका एसपी अनुपमशमशेर जबराका अनुसार क्यानडा जाने सपना बोकेका ती युवक अहिले पनि सामान्य हुन सकेका छैनन्। यो घटनाको अनुसन्धानमै छौं, जबराले भने, भारतीयसहित केही फरार भएकाले उनीहरुलाई पक्राउ गरेपछि थप रहस्य खुल्छ। मिर्गौलाको प्रसंग कहाँबाट आयो भन्ने प्रश्नमा जबरा भन्छन्, ती युवकका बाबु र मामाले पटकपटक हस्पिटल र मिर्गौला शब्द सुनेकाले पनि उनीहरु मिर्गौला झिक्ने योजनामा रहेको आशंका गरेका हुन्।"
विकासमा सधैं खेलाँची,"जनकपुरधाम : महोत्तरीको सम्सी१ मुसहरी टोलका गणेशी साह सोनार ७८ वर्षका भए। उनको घर अगाडिको सडक हिउँदमा धुलाम्मे वर्षामा हिलाम्मे हुँदै आएको दशकौं भयो। यो वर्ष ग्राभेलका लागि गाउँपालिकाले २४ लाख बजेट छुट्याएको छ। तर, बालुवा राखेर खाल्टाखुल्टी पुर्ने काम मात्र भइरहेको स्थानीय सुशील यादवले बताए। जो आए पनि विकास बजेटले माटोको सडक बनाउँछन्, बजेट खान्छन्, गणेशीले भने, सडकमा बालुवा राख्छन्। घाम लाग्दा बालुवा ताते हिँडिसक्नु हुँदैन। हावाले उडाएर बालुवा घरमा पुग्छ। माटोको सडक वर्षामा हिलो भएर हैरान भइन्छ। बजेट माटोमै बिलाउँछ। उपभोक्ता समितिका अध्यक्ष सञ्जीव यादवले भने योजनाअनुसार काम भइरहेको दाबी गरे। उनी वडाध्यक्ष विपिन विहारी यादवका काकाका छोरा हुन्। सोनमा१ कचहरी टोलमा साढे १७ लाख बजेटमा सडक ढलान भइरहेको छ। तर, असारे विकासको चटारो दुःखलाग्दो छ। पार्क र सडक ढलान माटोले गरिएको छ। बजेट फ्रिज हुन्छ भनेर हतारमा माटो हुरेर त्यसमा छिटफुट रूपमा ग्राभेल गरिएको स्थानीयको भनाइ छ। गाउँपालिकाका ओभरसियर सुनील साहका अनुसार म्यानुअल ग्राभेल गरी ढलान गर्नुपर्छ। माटोमा गरिएको ढलानको बजेट निकासा हुँदैन। समाजवादी पार्टीका सञ्जीवकुमार यादव उपभोक्ता समिति अध्यक्ष छन्। महोत्तरीको सोनमा१ कचहरी टोलमा माटोमा ढलान गरिँदै।।तस्बिर :राजकरण महतो कचहरी टोलकै पश्चिमतिर १० लाख बजेटमा पक्की सडक बन्दै छ। ढलानपछि सडक गाउँको सतहभन्दा अग्लो हुन्छ। सडकका दुवैतिर नाला बनाइएको छैन। बर्खामा गाउँ डुबानमा पर्ने स्थानीय सिकेन्द्रकुमार यादवको भनाइ छ। जनप्रतिनधि आएपछि गल्लीगल्लीमा पक्की सडक बनाइएको छ। तर, पानीको निकासका लागि नाला छैन। योजनाको मापदण्ड एकातिर छ भने काम अर्कोतिर हुन्छ। कार्यसम्पन्न प्रतिवेदनमा इस्टिमेटअनुसारको कामको मूल्यांकन गर्न भन्छन्, नगरे दुःख पाइन्छ, एक प्राविधिकले भने, जनप्रतिनिधिले बस्नु छ भने चुपचाप बस नभए बाटो नाप भन्छन्। विकासका नाममा बजेट झ्वाम पार्ने कामबाहेक केही नभएको उनको भनाइ छ। गाउँपालिका प्रवक्ता अशोक यादवले भने कामको गुणस्तरमा सम्झौता नहुने बताए। भने, असारे विकासदेखि मलाई चित्त बुझेको छैन। सरकारी नीतिमै त्रुटि रहेको उनको बुझाइ छ। गुणस्तरको बेवास्ता धनुषाको कमलामा विकास निर्माणका काम दर्जनौं भइरहेका छन्। वडा नम्बर ४ स्थित दुर्गा मन्दिरको कम्पाउन्ड वाल, डिहवार थान र बिन समुदायको बस्तीमा सामुदायिक भवनको काम तीव्र गतिमा भइरहेको छ। यी तीनवटै योजनामा ५५ लाख बजेट रहेको प्रमुख प्रशासकीय अधिकृत उमेश यादवले बताए। वडा नम्बर २ देखि मानपट्टी लगमा हुँदै हथमुन्डा सम्म १५ किलोमिटर सडकमा पाँच किलोमिटर प्रोटेक्सन वालका लागि ३० लाख खर्च गरिँदै छ। वडा नम्बर ३ लगमामा लीलाबत्ती थानको मन्दिरसम्म पक्की बाटो बनाउन ८२ लाख बजेटमा धमाधम काम हुँदै छ। क्षिरेश्वरनाथ८ दिगम्बरपुरमा हतारहतार पीसीसी ढलानमा २५ लाख र हाईस्कुल जीर्णोद्धार तथा मर्मतसम्भारमा ३५ लाखको काम भइरहेको छ। वडा नम्बर १० गोपालपुरमा जीवन केन्द्रको कम्पाउन्ड वालमा १५ लाख र पीसीसी ढलानमा २५ लाख गरी ४० लाख खर्चिंइदै छ। वडा नम्बर ५ को महेन्द्रनगर सिन्धुली टोलमा ग्राभेल र पीसीसी ढलानको काम १७ लाख रुपैयाँमा सुरु गरिएको छ। यी त असारे विकासको केही उदाहरण मात्र हुन्। प्रदेश २ का आठवटै जिल्लामा विकासको बहानामा बजेट सकाउने काम जताततै देख्न सकिन्छ। विकासले गति लिएको होइन कि बजेट सकाउन हतार गरिएको हो। सुरुमा काम नगर्ने र समय सकिन लागेपछि बजेट खर्च गर्ने प्रवृत्ति जारी रहेको भ्रष्टाचारविरुद्ध नागरिक निगरानी संस्थाका सचिव कुलदीप साहले बताए। मोबिल हालेर कालोपत्रे रौतहटको चन्द्रपुर९ स्थित चेतजगरमा एक साताअघि गरेको कालोपत्रे उप्किएको छ। सडक डिभिजन कार्यालय चन्द्रनिगाहपुरको बजेटबाट निर्माणाधीन दुई किलोमिटर कालोपत्रे सडक गुणस्तरीय नभएको भन्दै स्थानीयले काम रोकेका छन्। अलकत्रा हाल्नुपर्ने ठाउँमा मोबिल मिसाएर गिट्टी हालिएको छ। बन्धन भगवती, कामाख्या जेभीले गुणस्तरहीन काम गरेको स्थानीय गोकुल तिमल्सेनाले बताए। स्थानीय शम्भु हुमागाईंका अनुसार लापरवाही हुँदा पनि कुनै निकायले चासो देखाएका छैनन्। ठेकेदारले आधाभन्दा बढी कालोपत्रे गरिसकेको छ। जिल्लाका अधिकांश योजनामा गुणस्तरहीन काम भएको जिसस रौतहटका सदस्य बच्चु साह कानुको भनाइ छ। नागरिक चनाखो भएर निगरानी गर्नुपर्ने उनले बताए। रौतहटका १६ नगर र दुई गाउँपालिकामा पनि विकास निर्माणका काम भइरहेका छन्। गत वर्ष भएका काम एक वर्ष पनि नटिकेको स्थानीयको भनाइ छ। हतारमा सयौं योजना सञ्चालन हँुदा प्राविधिकले हेर्न नभ्याउने एक इन्जिनियरले बताए। बोलपत्रमा उल्लेखभन्दा ५० प्रतिशतसम्म कम दरमा ठेक्का सम्झौता गरी नाफा कमाउन गुणस्तरहीन सामग्री प्रयोग गर्ने गरेको पाइएको छ। प्रदेशसभा तथा प्रतिनिधिसभा सदस्यको योजनाबाट भएका विकास निर्माण पनि गुणस्तरहीन रहेको स्थानीयको भनाइ छ। रौतहट क्षेत्र नम्बर २ को क का प्रदेशसभा सदस्य नागेन्द्रप्रसाद सिन्हाको कोषबाट निर्माण भएको ढलान बाटो ६ महिनामै भत्किएको छ। दुर्गा भगवती२ मा प्रदेश सरकारको बजेटबाट बनाइएको ढलान बाटो केही दिन पनि टिकेन। ठेक्का दिने, योजना बाँड्ने तर अनुगमन नगर्ने प्रवृत्ति रहेको सांसद कल्याणी खड्काको भनाइ छ। अबका दिनमा सुरुमा, बीच र सम्पन्न भएपछि अनुगमन गर्न निर्देशन दिइएको विकास तथा प्रविधि सभापतिसमेत रहेकी खड्काले बताइन्। नेपाल नगरपालिका संघ प्रदेश २ का संयोजक शेख वकिलले संविधानले स्थानीय तहलाई दिएको अधिकार बचाउन जनप्रतिनिधि जिम्मेवार हुनुपर्ने बताए। मिलोमतोमा योजना पर्साको धोबिनी४ लङगडीमा तीनबटीबाट मन्दिरसम्मको सडकमा ग्राभेल गर्न ५० लाख बजेट छ। जेठ दोस्रो सातायता मात्रै काम भइरहेको छ। लङगडीमै मुक्ति ठाकुरको घरबाट मलाह टोल हुँदै लालबाबु जिम्दारको घरसम्मको सडकमा ग्राभेल र नाला निर्माणको काम पनि जेठ दोस्रो साता मात्रै थालियो। ग्राभेल गर्न ३० लाख र नाला बनाउन २० लाख विनियोजन गरिएको छ। वडा नम्बर २ भिखमपुरमा २० लाख लागतमा सडक ढलानको काम सुरु गरिएको छ। वडा नम्बर १ घोडदौडपिपरामा पनि ९४ लाख लागतमा झोलुंगे पुल बनाउन थालिएको छ। उपभोक्ता समितिमार्फत काम भइरहेको भनिए पनि गाउँपालिका अध्यक्ष, वडाध्यक्ष र कर्मचारीले मिलेमतो गरी निर्माण व्यवसायीलाई दिएका छन्। अन्य स्थानीय तहमा पनि ११ महिनासम्म त्यत्तिकै बसेका जनप्रतिनिधिले अन्तिममा धमाधम उपभोक्ता समिति गठन गरी काम गराइरहेका छन्। असारे विकासको चटारोमा रहेका जनप्रतिनिधिले आगामी बजेटका लागि योजना छनोटमा ध्यानै दिएका छैनन् । जेठ १५ भित्रै योजना छनोट गरिसक्नुपर्ने भए पनि कुनै पनि स्थानीय तहले त्यो काम गरेका छैनन् । उपभोक्ता समितिमा लफडा लहान नगरपालिका१३, १४ र २४ मा १७ वटा बोरिङ जडानका लागि स्थानीय पूर्वाधार विकास कार्यक्रमबाट ५० लाख रुपैयाँ बजेट छुटयाइएको थियो। तर, चालू वर्ष सकिन लागे पनि उपभोक्ता समिति बनेको छैन। उपभोक्ता समिति अध्यक्षमा धेरै जनाले दाबी गरेपछि झमेला भएको छ। तीनवटै वडाको संयुक्त उपभोक्ता समिति बनाउन जेठ २५ गते पक्की टोलमा बैठक बसेको थियो। अध्यक्ष बन्न २६ जनाले दाबी गरेका थिए। तीनवटै वडाका वडाध्यक्ष महेश श्रेष्ठ, ईश्वर बस्नेत र कमलदेव यादवसहित उपमेयर सरियार चौधरीलाई उपभोक्ता समिति बनाउने जिम्मा दिइएको थियो। उनीहरूबीच पनि कुन पार्टीको अध्यक्ष बन्ने भनेर विवाद कायमै छ। उपमेयर चौधरी, वडाध्यक्ष बस्नेत र यादव नेकपा र श्रेष्ठ कांग्रेसबाट निर्वाचित जनप्रतिनिधि हुन्। गोलबजार नगरपालिकामा कांग्रेस, समाजवादी र राप्रपा संयुक्तको नगर समितिले विवादित योजनाका उपभोक्ता समिति विघटन गर्न माग गरेको थियो। वडा नम्बर २, ४, ७, ८, ९, १० र ११ को नगरस्तरीय योजनामा उपभोक्ता समिति गठनमा तीनै पार्टीले विमति जनाएका छन्। मेयर देवनाथ साहले ती दलका प्रतिनिधिलाई छलफलका लागि बोलाएका छन्। भगवानपुर गाउँपालिकामा पनि उपभोक्ता समिति गठनमा विवाद देखिएको छ। समाजवादी र नेकपाबाट निर्वाचित जनप्रतिनिधिले आफूअनुकूल समिति गठन गर्न थालेपछि कांग्रेस नेता तथा कार्यकर्ताले स्थानीय पूर्वाधार विकास कार्यक्रमको योजनामा आफूहरूलाई राखेर समिति गठन गर्न माग थिए। ५० लाख रुपैयाँमा नदी नियन्त्रण, भवन र नाला निर्माणको योजना छ। वडाध्यक्ष र गाउँपालिका अध्यक्षले समिति गठनमा ढिलाइ गरेपछि जेठ १७ मा कांग्रेसका गाउँपालिका संयोजक सुभाष यादवले गाउँपालिकामा पत्र बुझाएका थिए। त्यसपछि नदी नियन्त्रण र भवन निर्माण योजनाको उपभोक्ता समितिमा कांग्रेसबाट अध्यक्ष बनेका छन्। उपभोक्ता समिति गठनमा ढिलाइले विकास निर्माणको काम प्रभावित हुने गरेको लहान२४ का राजकुमार राउतले बताए। जनप्रतिनिधिले आफ्नो पार्टी, आफूले इच्छाएको व्यक्ति उपभोक्ता समितिको अध्यक्ष बन्नुपर्ने अडान राख्छन्, उनले भने, त्यही विषयमा विवाद हुँदै कतिपय योजना अलपत्र परेका छन्। ३४ महिनायता उपभोक्ता समितिमा बस्न तँछाडमछाड चल्दै आएको अर्नमा५ कृष्णपुरका अरविन्द यादवले सुनाए। उनका अनुसार योजनामा गडबड गर्न जनप्रतिनिधिले आफ्नो व्यक्तिलाई उपभोक्ता समिति अध्यक्ष बनाउने गरेका छन्। जहाँ चैतमै सकियो काम सर्लाहीको कौडेना गाउँपालिकाले विकास निर्माणका काम चैतभित्र सम्पन्न गरेको छ। आर्थिक वर्षको अन्त्यमा हतारमा गरेको काम गुणस्तरहीन हुने भएकाले चैतभित्र सकाएको प्रमुख प्रशासकीय अधिकृत विकासकुमार रजकले बताए। यहाँ सातवटा वडा छन्। चारवटामा चैतमै काम पूरा भएको र तीन वडाका अधिकांश कार्य अन्तिम चरणमा पुगेको पुगेको छ। जेठअसार पानी पर्ने समय हो। यस्तो बेलाको काम गुणस्तरहीन हुन्छ, उनले भने, वडाध्यक्ष र कार्यपालिकाका सदस्यले सकारात्मक भूमिका खेल्दा काम समयमै सकिएको हो। गाउँपालिकाले पुँजीगततर्फ १५ करोड ३४ लाख ४४ हजार रुपैयाँ प्राप्त गरेको थियो। जसमा हामीले करिब ७० प्रतिशत रकमबराबरको काम सकाएका छौं, उनले भने, बाँकी रकमबराबरको काम जेठ अन्तिमतिर पूुरा हुन्छ। केही ठाउँमा विवाद भएकाले ती ठाउँमा ढिला हुन गएको हो। प्रदेश सरकारबाट प्राप्त सर्सतको ५० लाखबराबरको काम भइरहेको छ। वडा नम्बर ३ का अध्यक्ष प्रभु चौधरीले आफ्नो वडाको काम चैत पहिलो हप्तामै सकाएको सुनाए। गाउँपालिकाबाट प्राप्त १ करोड १३ लाख रकममध्ये वडा कार्यालयमा २ लाख ५० हजार मात्र बाँकी छ। बाँकी रकम पनि लक्षित वर्ग र वृक्षरोपणको हो, उनले भने, वडामा योजना छनोटको काम भइरहेको छ। क्लोजिङका बेला नजिकिएपछि दैनिक करोडौंको पुँजीगत खर्च हुने गरेको कोष तथा लेखानियन्त्रक कार्यालयले जनाएको छ। सुरुमा १० देखि १५ प्रतिशत मात्र पुँजीगत खर्च हुन्छ। असारमा ८० प्रतिशतसम्म पुँजीगत खर्च हुने गरेको छ। पुँजीगत खर्च ११ महिनामा मात्र २० प्रतिशत खर्च हुने तर १ महिनामै ७० देखि ८० प्रतिशत बढ्नुले असारमा हुने खर्चले रकमको दुरुपयोग हुने स्पष्ट देखिने गरेको अर्थविद् डा भोगेन्द्र झा बताउँछन्। गोविन्द महतोधनुषा, राजकरण महतोमहोत्तरी, फणि महतरौतहट, शम्भु यादवसिरहा, सुनील ठाकुरसर्लाही, क्रान्ति शाहवीरगन्ज"
भगवान कोइरालाको अस्पतालमा प्रितम ब्राण्ड एम्बेसडर,इटहरी : बालगायक प्रितम आचार्य वरिष्ठ मुटु रोग विशेषज्ञ डाक्टर भगवान कोइरालाले खोल्न लागेको अस्पतालका ब्राण्ड एम्बेसडर बन्ने भएका छन्। शनिबार इटहरी आएका कोइरालाले आचार्यको घरमै पुगेर एम्बेसडर बनाउने सहमति गरेका हुन्। भारतीय रियालिटी शो सारेगमप लिटल चाम्प्स्मा तेस्रो बनेका आचार्यलाई बधाई दिँदै डा कोइरालाले ब्राण्ड एम्बेसडरको करारनामा पत्र प्रदान गरे थिए। डा कोइरालाको नेतृत्वमा खुलेको काठमाडौं इन्स्टिच्युट अफ चाइल्ड हेल्थको प्रबद्र्धन गर्ने विभिन्न कार्यक्रममा आचार्य सहभागी हुनेछन्। आफ्नो बाल अस्पतालको अभियानको लागि प्रितम उपयुक्त व्यक्ति भएकोले ब्राण्ड एम्बेसडर बन्न आग्रह गरेको डा कोइरालाले बताए। मुटु रोगको उपचारको लागि प्रख्यात डा कोइरालाले आफ्नो रिटायर्ड जीवन बालबालिकाको उपचारको लागि बिताउन चाहेका छन्। सातै वटा प्रदेशमा कम्तीमा ५० शैयाको अस्पताल स्थापना गर्ने लक्ष्य राखिएको छ। कम्तीमा दुई अर्ब रुपैयाँ आवश्यक पर्ने अस्पतालका लागि सरकारसँग जग्गा लिजमा लिने तयारी गरिएको छ। प्रदेश १ मा झापा या सुनसरी जिल्लामा अस्पताल खोल्ने तयारी छ।
ढल व्यवस्थापन नहुँदा सडकको यो हालत,"भक्तपुर : ढलको उचित व्यवस्थापन नहुँदा भक्तपुरको मध्यपुर थिमी नगरपालिका ९ निकोसेराका बासिन्दाले राष्ट्रिय सडकमा दिनहुँ सास्ती खेप्दै आएका छन्। सडकमा दुई वर्षदेखि घाम लाग्दा धुलो र पानी पर्दा हिलो हुँदै आएको छ। भक्तपुरकाठमाडौं ६ लेन सडकको वैकल्पिक सडकसमेत रहँदै आएको उक्त सडकको करिब एक सयमिटर सडक छिचोल्न सर्वसाधारणलाई महाभारत हुँदै आएको छ। पानी पर्दा पैदल यात्रुको घुँडासम्म पानी आउँछ। त्यस्तै घाम लाग्दा धुलो उडेर सासै फेर्न मुस्किलमात्रै पर्दैन अगाडिको सवारीसाधन र मानिससमेत देख्न मुस्किल पर्छ। पानी पर्दा मध्यपुर थिमी नपाकै बोडे, सिन्टिटार, निलबाराही र चाँगुनारायण नपाका १ र २ नम्बर वार्डका बस्तीबाट आउने पानी यहीं सडकमा आइपुग्छ। सडकको दायाँबायाँ सर्वसाधारणको घर तथा पसल भएकाले आकासे पानीसँगै ढल सडकमै बग्छ। जसले गर्दा पानी पर्दा सडक खोला बन्छ। सडक पेटीमा हिँड्दा पनि सर्वसाधारण सुरक्षित हुँदैन। राजकुलोसँगै मध्यपुर थिमी नपा र चाँगुनारायण नपाको सीमा छुट्याउने खोल्साको पानीसमेत सर्वसाधारणको खेतैखेत भएर बाटोमा बग्ने स्थानीय रमेश कासुलाले जानकारी दिए। उनले सडकको दुरवस्थाको कारण आफूको स्वास्थ्यमा असर गरेको तथा दैनिकी सास्तीपूर्ण भएकोबारे नगरपालिका र ठेकेदारलाई जानकारी गराउँदा पनि सुनुवाइ नभएको गुनासो गरे। स्थानीयले उक्त सडक बनाउन मध्यपुर थिमी नगरपालिकामा पटकपटक ध्यानाकर्षण गर्दै आएका छैन। तैपनि सुनुवाइ हुन सकेको छैन। मध्यपुर थिमी नपाका प्रमुख मदनसुन्दर श्रेष्ठले उक्त सडकको काम काठमाडौं उपत्यका सडक विस्तार आयोजनाले हेर्दै आएको र आयोजनालाई पटकपटक उक्त सडक मर्मत गर्न भन्दै आएको जानकारी दिए। यता आयोजनाले भने भक्तपुरको प्रहरी प्रशासन र मध्यपुर थिमी नपाको असहयोगले सडकको काम गर्न नसकिएको जनाएको छ। आयोजनाका इञ्जिनियर लक्ष्मण देवकोटाले दुई वर्षअघि नै काठमाडौंको पेप्सीकोला मनोहरा खोलादेखि भक्तपुरको सल्लाघारीसम्म सडक विस्तारको लागि ठेक्का लागेको जानकारी दिए। तर मध्यपुर थिमी नपाको पुरानो बस्तीमा सडक मापदण्डमा परेका घर तथा भौतिक संरचना भत्काउने काम हुन नसक्दा सडक विस्तार कार्य रोकिएको उनको भनाइ थियो। करिब साढे चार किलोमिटर सडक विस्तार गर्न ५१ करोड रुपैयाँमा कान्छाराम, पीआर, उमा कम्पनी एण्ड जेवी निर्माण कम्पनीले उक्त सडक विस्तार आयोजनाको ठेक्का पाएको थियो। गएको पुस महिनामै ठेक्का सम्झौताको म्याद सकिए पनि दुई वर्ष समय थप गरिएको इञ्जिनियर देवकोटाले जानकारी दिए। तैपनि हालसम्म उक्त योजनाको प्रगति पाँच प्रतिशतमात्रै रहेको उनी बताउँछन्। स्थानीय प्रशासन र मध्यपुर थिमी नपाले सहयोग नगर्दा पेप्सीकोलासल्लाघारी सडक विस्तार कार्य रोकिँदै आएको छ, उनले भने, निकोसेरा क्षेत्रको सडकबारे हामीकहाँ पनि धेरै गुनासो आएका छन्। त्यहाँ वर्षा अघि नै केही गर्ने योजनामा छौं। मध्यपुर थिमी नपा ९ का वडा अध्यक्ष रामकाजी चक्रधरले भने सडक विस्तार आयोजना र ठेकेदारलाई उक्त सडक छिटो मर्मत गर्न चेतावनी दिँदा पनि काम नगरेको बताए। भक्तपुर सल्लाघारीपेप्सीकोला सडक जीर्ण भएपछि पेटीबाट मोटरसाइकल हुँक्याउँदै स्थानीय। तस्बिर : ईश्वरकाजी खाइजू"
किशोरीलाई गर्भवती बनाई फरार भएपछि बलात्कारको मुद्दा,राजविराज : किशोरीलाई विवाहको आश्वासन दिई गर्भवती बनाउने एक युवकविरुद्ध सप्तरी प्रहरीले शुक्रबार बलात्कारको उजुरी दर्ता गरेको छ । एक १९ वर्षीया किशोरीलाई गर्भवती बनाउनेसप्तरीको हनुमाननगर कंकालिनी नगरपालिका१ कोशी ब्यारेजका २३ वर्षीय अनीषकुमार मण्डलविरुद्ध जिल्ला प्रहरी कार्यालय सप्तरीले उजुरी दर्ता गरेको जनाएको छ। मण्डलले किरशोरीलाई विवाहको आश्वासन दिई यौन सम्बन्ध राख्ने गरेका थिए । उनी हाल विवाह गर्न अस्वीकार गर्दै सम्पर्कविहीन रहेको किशोरीले बताइन् । पीडित किशोरीको राजविराजस्थित गजेन्द्रनारायण सिंह अस्पतालमा स्वास्थ्य परीक्षण गरी उजुरी दर्ता गरिएको जिल्ला प्रहरी कार्यालय सप्तरीका एसपी मनोजकुमार यादवले जानकारी दिए । आरोपित युवक हाल भारतको बिहार भागी फरार भएकाले तत्काल पक्राउ गर्न नसकिएको एसपी यादवले बताए । अस्पतालका चिकित्सककाअनुसार किशोरी १८ हप्ताको गर्भवती छिन् । उनी अधिकारकर्मीको सहयोगमा राजविराजस्थित सुरक्षित आश्रय केन्द्र (सेफ हाउस) मा आश्रित छिन् ।
