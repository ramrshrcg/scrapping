शीर्षक,विवरण
श्रमको शरम,"नेपालमा काम गर्ने ठाउँ नपाउँदा श्रम बजारमा आउने अधिकांश युवा वैदेशिक रोजगारमा जान बाध्य छन्। हरेक वर्ष पाँच लाख युवा श्रम बजारमा आउने गर्छन्। त्यसमध्ये ७५ प्रतिशतभन्दा बढी वैदेशिक रोजगारमा जान बाध्य छन्। औसतमा दैनिक एक हजार तीन सयजना काम खोज्दै बिदेसिन्छन्। विदेशमा पाँच वर्ष काम गरेर फर्कंदा पनि उनीहरूले स्वदेशमा काम पाउँदैनन्। त्यसरी फर्केकामध्ये ५५८ प्रतिशत युवा बेरोजगार रहेको प्रतिवेदन सार्वजनिक भएको छ। यसले युवा पलायनको ज्वलन्त तस्बिर देखाएको छ। विदेशमा जस्तोसुकै परिस्थितिमा पनि काम गर्ने तर नेपालमा केही गर्न नचाहने आमनेपालीको प्रवृत्ति छ। यसले गर्दा विदेशमा दुःख गरेर कमाएको सम्पत्ति उत्पादनशील क्षेत्रमा लगानी नभई उपभोगमै सकिने गरेको छ। श्रम, रोजगार तथा सामाजिक सुरक्षा मन्त्रालयले सार्वजनिक गरेको नेपाल श्रम आप्रवासन प्रतिवेदन २०२० ले पाँच वर्ष वैदेशिक रोजगारमा बिताएर फर्केका ४१ प्रतिशत व्यक्ति काम खोज्नै प्रयास नगर्ने देखाएको छ। विदेशमा कमाएको पैसा यहाँ बसेर खर्च गर्ने परिपाटीले रेमिट्यान्सको दिगो व्यवस्थापन हुन सकिरहेको छैन। फर्केकामध्ये १४३ प्रतिशतले काम खोजेर पनि पाउन नसकेको अवस्था छ। उनीहरू आफैं लगानी गरी स्वरोजगार बन्न उत्साही छैनन्। परनिर्भरताको आसमा समय व्यतीत हुन्छ। बाध्य भएर कतिपय पुनः विदेशै ताक्छन्। वैदेशिक रोजगारबाट फर्केकाहरू उता आर्जन गरेको पुँजी, सीप र प्राविधिक ज्ञानलाई उपयोग गर्न रुचाउँदैनन्। उपयोग गर्न रुचाए पनि आवश्यक वातावरण बन्न नसक्दा स्वरोजगार बन्नेको संख्याभन्दा बेरोजगारको भन्दा बढी छ। ४२२ प्रतिशत मात्रै रोजगार तथा स्वरोजगारमा संलग्न हुने गरेको अवस्थामा सरकारले उनीहरूलाई व्यवस्थापन गर्न ठोस कदम चाल्न सकेको छैन। देश रेमिट्यान्सबाट चलेको छ। कुल ग्राहस्थ उत्पादनमा रेमिट्यान्सको २४५ प्रतिशत हिस्सा छ। तर, सरकारले रेमिट्यान्स सदुपयोग गर्ने वातावरण निर्माण गर्न नसक्दा वैदेशिक रोजगारबाट प्रतिफल प्राप्त हुन सकिरहेको छैन। सरकारले विदेशबाट फर्केका युवालाई १० लाखसम्म विनाधितो सहुलियत कर्जा दिने प्रावधान ल्याएको छ। विडम्बना, बैंकले उनीहरूलाई ऋण दिँदैनन्। फर्केर आएका १८ हजार जनाभन्दा बढीले ऋण लिएर केही गर्न चाहे पनि बैंकले ऋण नदिँदा पुनः वैदेशिक रोजगारमा जान बाध्य छन्। एक अध्ययनअनुसार रेमिट्यान्सको एक प्रतिशत मात्रै उत्पादनशील क्षेत्रमा उपयोग भइरहेको छ। रेमिट्यान्सको ठूलो हिस्सा उपभोगमै खर्च भइरहेका बेला राज्यले कुनै कदम चाल्न नसक्दा अर्थतन्त्रमै जोखिम बढेको छ। सरकारले रेमिट्यान्सलाई सदुपयोग गर्न वैदेशिक रोजगार बचतपत्र ल्याएको छ। बचतपत्र सीमित अवधिका लागि मात्रै खुल्ने, पुँजी निर्माणमा भूमिका नहुने, ब्याज कम हुनेलगायत कारण त्यसतर्फ आकर्षण बढ्न सकेको छैन। विदेशमा सिकेको सीप स्वदेशमा प्रयोग गर्नेको संख्या आधाभन्दा बढी छ। विदेशमा कार्यरत ४५६ प्रतिशत आधारभूत पेसामा संलग्नमध्ये स्वदेश फर्केर २३६ प्रतिशत सोही पेसामा काम गरेका छन्। विदेशबाट फर्केकामध्ये सबैभन्दा केरै कृषि तथा कृषिजन्य पेसामा आबद्ध छन्। मेसिनरी सञ्चालक, हस्तकलासम्बन्धी व्यवसाय, कृषि व्यवसायीकरण, सेवा र बिक्री क्षेत्र, प्राविधिक क्षेत्रलगायतमा संलग्न हुनेको संख्या विदेशको तुलनामा बढी रहेको पाइएको छ। यसले वैदेशिक रोजगारमा फर्केकाले स्वदेशमा सीप, पुँजी र प्रविधि प्रयोग गर्न चाहेको देखाउँछ। त्यसका लागि राज्यले उपयुक्त वातावरण निर्माण गर्न आवश्यक छ। अहिले पनि विभिन्न मन्त्रालयअन्तर्गत उद्यमशीलतालक्ष्यित कार्यक्रम सञ्चालन भइरहेका छन्। ती कार्यक्रम प्रभावहीन छन्। यसले उद्यमशीलता विकास हुन सकिरहेको छैन। वैदेशिक रोजगारबाट फर्केर आएका कोही पनि बेरोजगार बस्नु नपर्ने गरी राज्यले संयन्त्र बनाउन जरुरी छ। देशमा उद्यमशीलता बढाउन स्वरोजगार प्राधिकरण अपरिहार्य भइसकेको छ। बैंकले ऋण नदिइरहेको अवस्थामा प्राधिकरणले नै तालिम र ऋण दिने व्यवस्था गर्न ढिलाइ भइसकेको छ। यसले विदेशबाट फर्केका मात्र नभई स्वदेशमै केही गर्न चाहनेहरू उद्यमी बन्न सक्ने छन्।"
३४८ बिघा जग्गा सट्टापट्टामा बेइमानी,"काठमाडौं : मोरङको वयरवनमा जग्गा सट्टा भर्ना भइसकेको सुनसरी धरानको सर्दु जलाधार संरक्षण क्षेत्र भित्रको ३४८ बिघा जग्गा सर्वोच्च अदालतलाईसमेत गुमराहमा राखेर दोहोरो लाभ लिएको तथ्य फेला परेको छ। सरकारी, सार्वजनिक तथा गुठी जग्गा संरक्षण सम्बन्धी जाँचबुझ आयोगले प्रधानमन्त्री केपी ओलीलाई बुझाएको प्रतिवेदनमा तत्कालीन राजा वीरेन्द्रले २०३३ सालमा वयरवनमा सट्टा भर्ना दिइ जग्गाको लगत कट्टासम्म गर्न छुट भएको अवस्थामा दुवैतिरका जग्गा खाने लोभ राखी न्यायालयलाईसमेत झुक्याएका पाइएको उल्लेख छ। सट्टा भर्ना पाइएका व्यक्तिले सर्वोच्च अदालतलाई यथार्थ व्यहोरा लुकाएको पाइएको छ। सट्टा भर्ना पाएको बेहोरा लुकाइ जालसाजीपूर्वक अदालत प्रवेश गराइएको भेटिएको हो। प्रतिवेदनअनुसार तत्कालीन राजा वीरेन्द्रले २०३३ मा औपचारिक पूर्वाञ्चल भ्रमणको अवसरमा सर्दु जलाधार क्षेत्रको संरक्षण गर्नुपर्ने भन्दै त्यहाँको आवादी उठाइ अन्यत्र बसाउन र त्यहाँ यथाशीघ्र वृक्षारोपण गर्न निर्देशन दिएका थिए। राजाको निर्देशन बमोजिममा सर्दु जलाधार क्षेत्र साविक बाँझगरा गाविस९ पछि पाँचकन्या गाविस ९ र हाल धरान उपमहानगरपालिका(साविक घोष्पा७) पछि विष्णुपादुका गाविस७ एवम् हाल धरान२० मा जग्गा भएका तथा घर बसोबास गरेका व्यक्तिलाई मोरङको वयरवन गाविस ९ मा सार्ने निर्णय भयो। निर्णय बमोजिम एक बिघाभन्दा बढी जग्गा हुनेलाई ५० प्रतिशतका दरले र एक बिघाभन्दा कम हुनेलाइ एक बिघाका दरले वयरवनमा सट्टा भर्ना दिइएको थियो। सर्दु जलाधार क्षेत्रका २०९ परिवारलाई मोरङको वयरवन र अमरदहमा २४३ बिघा जग्गा सट्टा भर्ना दिइ बसोबास गराइएको देखिएको छ। धरान बजारको भौगोलिक अवस्थितिले गर्दा खानेपानीको लागि सर्दु जलाधार क्षेत्रमा निर्भर हुनुपर्ने बाध्यात्मक अवस्था छ। वन तथा भूसंरक्षण मन्त्रालयको २०३८ माघ २१ को राजपत्रमा प्रकाशित सूचनामा सर्दुबाट आवादी उठाइ अन्यत्र जग्गा सट्टाभर्ना दिएर बसोबास गराइसके बाँझघराको खाली क्षेत्रमा पूनः अतिक्रमण गरेकोले उनीहरूलाई तत्काल हटाउन निर्देशन वनक्षेत्र सुदृढीकरण उच्चस्तरिय आयोग गठन गरिएको देखिन आएको छ। समितिले स्टोन क्रसिङ उद्योग, ढुंगा गिटी उत्खनन गर्ने ठाउँ खाली गर्ने निर्देशन दियो। जलाधार क्षेत्रको संरक्षण गर्न त्यस क्षेत्रको सुनसरी धरानस्थित च्यूरीबास, सिल्कोट, मुचुंगा डाँडामा रहेका २०९ परिवारलाई सारेको उल्लेख छ। स्थानीयले सूचनामा सार्वजनिक भएअनुसारको जग्गा सट्टाभर्ना नपाएको भन्दै जग्गा फुकुवाको माग गरेका थिए। अदालतले एक जनाको जग्गा फुकुवा गरेपछि विस्तारै अन्यले पनि त्यसको लाभ लिएको देखिएको छ। प्रतिवेदनमा अदालतलाई गुमराहमा पारेर कर्मचारीको मिलेमतोमा स्रेस्ता बिगार्ने काम देखिएको उल्लेख छ। उक्त कार्यमा क्रमिक रूपमा झुटा व्यहोरा पेस गरी फाइदा लिन खोज्ने व्यक्तिको समूह बढ्दै गएको र सरकारीको स्रेस्ता बिगारी आफूले फाइदा लिन भूमि व्यवस्था, सहकारी तथा गरिबी निवारण मन्त्रालय मातहतका कर्मचारी संलग्न रहेको प्रतिवेदनले औंल्याएको छ। गैरकानुनी रूपमाा सरकारी जग्गा व्यक्तिलाई हस्तान्तरण गर्ने कार्यमा संलग्न देखिएको भन्दै मालपोत कार्यालय इनरुवा र मालपोत कार्यालय धरानका तत्कालीन प्रमुख लगायतका कर्मचारी, तत्कालीन धरान नगरपालिका पदाधिकारी, तत्कालीन गाविसका पदाधिकारी र सट्टा भर्ना पाइसकेका व्यक्ति तथा पुनः दोहोरो लाभ दिलाउने कार्यमा संलग्नउपर अख्तियार दुरुपयोग अनुसन्धान आयोगबाट थप अनुसन्धान गरी कारबाही गर्न सिफारिस गरेको छ। १६ विरुद्ध ठगी मुद्दाको सिफारिस सट्टा भर्ना पाइसकेकाले जालसाँजीपूर्वक सरकारले आफ्नो स्वामित्वमा लिएको जमिन हडपेको अभियोगमा १६ जनाविरुद्ध ठगी मुद्दामा कारबाही अघि बढाउन अख्तियार दुरुपयोग अनुसन्धान आयोगले केन्द्रीय अनुन्धान ब्युरोलाई लेखि पठाउन सरकारसमक्ष सिफारिस गरेको छ। उनीहरूले सुनसरी धरान जग्गाको सट्टा भर्ना स्वरुप मोरङको वयरवनमा जग्गा पाइसकेको जाँचबुझ आयोगको प्रतिवेदनमा उल्लेख छ। जग्गा पाएर पनि उनीहरूले पाएको छैनौं भन्दै पूनः धरानको जग्गा नै आफ्नो स्वामित्वमा ल्याएका थिए। ढाँट्नेमा सुरागी राईले २ बिघा १३ कट्ठा १३ धुर, नारायणसिंह मगरले १ विघा १३ कट्ठा ६ धुर, ठूलो मौले राईले १ बिघा ५ कट्ठा ५ धुर जग्गा वयरवन९ मा सट्टा भर्ना पाएका थिए। त्यस्तै, सामती लिम्बुले १ बिघा १८ कट्ठा ५ धुर, तेजबहादुर आलेले १ बिघा, कर्मसिंह राईले १५ कट्ठा, इन्द्रमान राईले १ बिघा, नरबहादुर लुङगेलीले १ बिघा, गोकुले राईले १ बिघा १२ कट्ठा १३ धुर, बलबहादुर क्षेत्री सुतारले १ बिघा, गञ्ज सिंहले १ बिघा २ कट्ठा ५ धुर सट्टा लिएका थिए। यसैगरी, कारवारी शेरमान राईले १ बिघा ५ कट्ठा ४ धुर जग्गा उनीहरूले धरानको पाँचकन्याको सट्टा वयरवनमा लिएका थिए। जगत राई, विरखे राई, रामप्रसाद राईलेसमेत सट्टा भर्ना पाइसकेको देखिएको छ।"
मदिराले मान्छे खान्छ !,"जनकपुरधाम : मान्छेले मदिरा खान्छन्। प्रदेश२ का जिल्लामा चाहिँ मदिराले मान्छे खाएको छ। अधिकांश जिल्लामा विषाक्त मदिरा उत्पादन गर्ने सयौं भट्टी छन्, जहाँ दैनिक ८० कम्तीमा हजार लिटर मदिरा उत्पादन हुन्छ। युरिया मल, सख्खर, फोहोर प्लास्टिक, चप्पल, मोजा र कुहाएको अन्न हालेर बनाइएको मदिरा विषाक्त हुन्छ। मदिरा खाएर ठूलो संख्यामा ज्यान गएको तथ्यांकबाहेक दिनहुँ मदिराको मात लागेर मृत्यु हुनेको लेखाजोखा छैन। विषाक्त मदिरा पिउँदा विगत केही वर्षमा धनुषामा १४, महोत्तरीमा १४, बारामा ५ गरी ३३ जनाको मृत्यु भएको छ। अखाद्य पदार्थ मिसाई बनाइने मदिरा पिउनाले सर्वसाधारणको ज्यान मात्रै गएको छैन, सामाजिकआर्थिक हैसियत पनि सखाप भएका उदाहरण छन्। घटना१ धनुषाको क्षीरेश्वर नगरपालिका२ रमदैयामा विषाक्त मदिरा पिएर ८ जनाको मृत्यु भएको छ। फागुन २९ गते होलीको रमाइलोमा मदिरा पिएका उनीहरूको मात लागेर ज्यान गयो। विषाक्त मदिराले आठ जनाको मृत्यु भएपछि चिन्तित धनुषा रमदैयाका गाउँले। राजकरण महतो घटना२ बारामा अवैध मदिरा बनाउने क्रममा असोज १५ गते पाँच जनाको मृत्यु भयो। विषाक्त मदिराको गन्धले फेटा गाउँपालिका४ बतराका जोगा मुखिया बिन, पत्नी, छोरी, भाइ महेन्द्र र एक भारतीयको मृत्यु भएको थियो। घटना३ धनुषाको कमला नगरपालिका५ का ६ जनाको २०७५ असारमा विषाक्त घरेलु मदिरा पिएर मृत्यु भएको थियो। मृत्यु हुनेमा रामनाथ पासवान, रामचन्द्र पासवान, मणि पासवान, सावीर अन्सारी, राजवीर महतो र गंगा पासवान थिए। घटना४ २०७३ साल असार पहिलो साता महोत्तरी सहसौला बिर्तामा विषाक्त मदिरा पिएर एकै परिवारका पाँच जनाको ज्यान गयो। सहसौलाका रामवृक्ष डोम, उनका छोरा रामप्रकाश, गौशाला नगरपालिका ७ का उनका ज्वाइँ पञ्चा, छोरी (पञ्चाकी श्रीमती) कलाबती र रामवृक्षका सम्धी औरही३ का बद्रीको निधन भएको थियो। घटना५ महोत्तरी बर्दिबासस्थित एकीकृत नमुना मुसहर बस्तीका स्थानीय पनि घरेलु मदिराको मारमा छन्। बितेको दुई वर्षमा मदिरा पिएर दीर्घकालीन बिरामी भई ८ जनाको ४५ वर्ष नपुग्दै मृत्यु भइसकेको छ। अत्यधिक मदिरा सेवन गर्दा मृत्यु भएको स्थानीय मञ्जय सादाले बताए। क्षीरेश्वर नगरपालिका२ रमदैयामा २९ गते राति निधन भएकाका परिवारका सदस्यको आँखा ओभाएका छैनन्। मृतकका आफन्त रोइरहेका छन्। सम्झाउन पुगेकाहरुको पनि आँसु थामिएको छैन। रक्सी पिएर गम्भीर बिरामी परेका पाँच जना अस्पतालमा उपचार गराइरहेका छन्। स्थानीयले मदिरा पिएर रमदैयामा १२ जनाको मृत्यु भएको बताए पनि प्रहरीले ८ जनाको निधन भएको पुष्टि गरेको छ। महोत्तरी भंगहाबाट ल्याएको घरेलु मदिरा पिएर उनीहरूको मृत्यु भएको हो। घटना अनुसन्धानका क्रममा धनुषा तथा महोत्तरीको विभिन्न स्थानबाट सात जनालाई पक्राउ गरिएको छ। क्षीरेश्वरनाथ नगरपालिका२ की तारापट्टीवाली भनिने घरेलु मदिरा ओसारपोसारमा संलग्न छठियादेवी मण्डल, उत्पादक रामानन्द साह, सोही ठाउँका जयकुमार यादवलाई पक्राउ गरिएको छ। सोही नगरपालिका६ बगेवाका नवीन यादव र घुरन यादव पनि प्रहरी नियन्त्रणमा छन्। महोत्तरीको भंगहा नगरपालिका३ सखरी टोलका जगतनारायण मण्डल र जनकपुरधाम१४ की मदिरा ओसारपसारमा संलग्न शीतलदेवी यादवलाई पक्राउ गरी अनुसन्धान अगाडि बढाइएको एसपी रमेशकुमार बस्नेतले बताए। मदिराले लुट्यो सपना मृतकमध्ये रामविलास मण्डल एक साताअघि विदेशबाट छुट्टीमा होली मनाउन घर आएका थिए। उनकी पत्नी फूलदेवीले भनिन्, घरमा धेरै ऋण भएपछि विदेश जानुभो। पैसा कमाएर ल्याउनु भो। छोरीहरुको बिहेबारी गर्न र छोरालाई पढाउन विदेश जाने सोच्दै हुनुहुन्थ्यो, तर कहिल्यै नफर्किने गरी हामीलाई छोडेर जानुभो ! मदिरा सेवनबाट मृत्यु भएका रमदैयाका अर्का ब्रह्मदेव यादवको घरमा पत्नीसहित ४ छोरी र १ छोरा छन्। मदिराको मार प्रदेश २ गरिबीको चपेटामा छ। लोग्नेमानिस मदिराको कुलतमा लागेका कारण बालबालिका र महिला प्रताडित छन्। अभिभावकले कमाएको सबै रुपैयाँ जाँडरक्सीमा सकेपछि छोरीछोरीले न पढ्न पाएका छन् न खानलाउन। डोम, चमार, पासवान, बातर, डाँगरलगायत गरिब तथा विपन्न समुदायका मानिसले घरेलु मदिरा सेवन गर्ने गरेको पाइन्छ। सस्तो र जहाँ पनि पाइने घरेलु मदिराले गरिबको उठिबास भएको छ। मदिराले विधुवा बनायो महोत्तरी बर्दिबास नगरपालिका१ बस्ने कविता डोमका पति परमेसर डोमको ३ वर्षअघि २२ वर्षकै उमेरमा घरेलु मदिरा पिएर ज्यान गयो। उनको ज्यान गएपछि कविता समस्यामा छिन्। २१ वर्षकै उमेरमा विधवा भएकी कविताले गाउँमा सरसफाइको काम गरेर छोरी सविता र छोरो राजनको पालनपोषण गरिरहेकी छन्। परमेसरको नागरिकता नभएकाले कविताको नागरिकता पनि बन्न सकेको छैन। नागरिकता नहुँदा छोराछोरीको जन्मदर्ता हुन सकेको छैन। बर्दिबासका २० वर्षीय सिकिन्द्र मुसहरको दुई वर्षअघि घरेलु मदिरा पिएरै ज्यान गयो। भट्टीको कडा मदिरा खाएर उनलाई ज्वरो आयो। उपचारका क्रममा उनको निधन भयो। दुई वर्षको अन्तरालमा एकीकृत नमुना मुसहर बस्तीका दुई महिलासहित ८ जनाको मदिरा सेवन गरेर मुत्यु भएको छ। कडाइ गर्दैन प्रहरी धेरै संख्यामा मृत्यु भएपछि प्रहरी अवैध भट्टी नष्ट गर्न कस्सिन्छ। केही प्रहरी आर्थिक लोभमा भट्टी चलाउन सेटिङ मिलाउँछन्। प्रहरी युनिटमा भट्टीवालले महिनावारी रकम बुझाउनुपर्छ। दलित मुक्ति समाज प्रदेश २ को सहसचिव सन्त परियार भन्छन्, विषाक्त रक्सी उत्पादन गर्नेले गरिरहेको छ, बेच्नेले बेचिरेहको छ। भट्टी नष्ट गर्न प्रहरी प्रशासनले वास्ता गर्दैन। गरिब, दलित तथा विपन्न समुदाय बढी घरेलु मदिरा खान्छन्। दैनिक काम गर्नेहरु कडा परि श्रम गर्छन्। रक्सी पिएर मान्छेको मृत्यु हुने घटना स्थानीयका लागि सामान्य भइसकेको छ। घरेलु मदिरा मृत्युको व्यापार प्रादेशिक अस्पताल जनकपुरका अनुसार विषाक्त मदिरा सेवनबाट २०६६ यता धनुषामा ५० जनाको ज्यान गएको छ। वार्षिक रुपमा सरदर ५० हजार बिरामी प्रादेशिक अस्पताल आउँछन्। अस्पतालका चिकित्सक कुलदीप पण्डितले भने, मदिरामा मिथाइल अल्कोहल हुन्छ, जसले रगतमार्फत सेवनकर्ताको मस्तिष्क र आँखामा सोझै असर गर्छ। अस्पताल ल्याइएका मदिरा सेवनकर्तामध्ये कतिपयको मस्तिष्कको कोष मरेर बेहोस भएको, कतिपय अन्धो भएको केस आउने गरेको छ। मदिराले शरीरका अंगमा क्यान्सर हुने, कलेजो सुन्निने, उच्च रक्तचाप र मष्तिस्क घातजस्ता समस्या ल्याउने ओम हस्पिटल वीरगन्जका जेनरल फिजिसियन डाक्टर दिलीप कुश्वाहाले बताए। मदिराले सीधै लिभर कमजोर बनाउँछ। लिभरमा असर परेपछि पाचन प्रक्रियामा कमी आउँछ, उनले भने, लिभर कमजोर भएपछि जन्डिस हुन्छ। अन्य रोग बढ्दै गएर मान्छेको मृत्यु हुने जोखिम रहन्छ। कर छल्दै अवैध भट्टी धनुषामा पाँच वटा डिस्ट्रिलरी मात्रै दर्ता भएर सञ्चालनमा छ। धनुषामा लोकल मदिरा कारखानाको संख्या २ सय हाराहारीमा छ। भारतीय नागरिक मकबुल अहमद लारीले ६० वर्षअघि धनुषामा पहिलोपटक मदिरा भट्टी सुरु गरेका थिए। उनैको सिको गर्दै अहिले भारतबाट नेपाल छिरेकाले अवैध मदिरा कारोबारको सञ्जाल महोत्तरी र सिन्धुलीसम्म फैलाएका छन्। अन्तःशुल्क ऐन २०५५ मा विना इजाजत मदिरा उत्पादन तथा बिक्री गर्ने व्यक्तिको बिगो जफत गरी सोबमोजिम जरिबाना वा एक वर्षसम्म कैद वा दुवै सजाय हुने प्रावधान छ। प्रावधानमा कडाइ नहुँदा लाखौं राजस्व बुझाउने वैध मदिरा कम्पनीको कारोबार घटेको छ। धनुषा डिस्ट्रिलरीका व्यवस्थापक नरेन्द्र महतो भन्छन, हामी चन्दाआतंकले आजित छौं। प्रहरी प्रशासन र राजस्व विभाग अवैध धन्दा अनुकूल भइदिँदा वैध व्यवसाय डुब्दै छ। धनुषामा मदिराको वार्षिक कारोबार ५० करोड रुपैयाँभन्दा माथिको हुने गरेको राजस्व विभागको अनुमान छ। महोत्तरी र सर्लाहीमा वार्षिक क्रमशः ३५ करोड र ३० करोड रुपैयाँ बराबरको नक्कली मदिरा कारोबार भइरहेको अनुमान छ। सिन्धुलीमा पनि वार्षिक १० करोड रुपैयाँ बराबरको नक्कली मदिरा उत्पादन र बिक्रीवितरण भइरहेको छ। जिल्ला प्रहरी कार्यालय धनुषाका एसपी रमेशकुमार बस्नेतले अवैध मदिरा भट्टी नष्ट गर्न अभियान चलाएको बताए। भट्टीवालाले प्रहरी प्रशासनको संरक्षण पाउने गरेको प्रश्नमा उनले भने, यो देशमा ब्लेम लाग्ने भनेकै अरुलाई होइन प्रहरीलाई त हो !"
त्रासबाट बाहिरिँदै अर्थतन्त्र,"काठमाडौं : गत बुधबार ७४ अंकको बाउन्सब्याकमा उफ्रिएको नेपाली सेयर बजारले बिहीबार पुनः ४६ अंकको कमी व्यहोर्यो। पछिल्लो पटक १६३२ अंक पुगेर झरेपछिको सबैभन्दा लामो फड्कोले बजारलाई नयाँ उचाइतिर डोर्याउन सकेन। बरु २ सय ५५ अंकको गिरावटलाई पछ्याउने दिशा समात्न पुग्यो। चीनबाट फैलिएको कोरोना भाइरसको संक्रमणबाट प्रभावित विश्व अर्थतन्त्रकै लयमा नेपाली बजारमा पनि त्रासको बादल उठेको छ। यहीबीच नेपालले आफ्नो मुद्राको ऐतिहासिक अवमूल्यन सहनु पर्यो। गत शुक्रबार एकै दिन नेपाली रुपैयाँ अमेरिकी डलरको तुलनामा ९२ पैसा अवमूल्यन भयो। फलस्वरुप राष्ट्र बैंकले तोक्ने सन्दर्भ मूल्य नै १ सय १९ रुपैयाँ ४ पैसाको कीर्तिमानी विन्दुमा पुग्यो। यो ७६ वर्षअघि भएको ब्रेटनउड्स सम्झौता यताकै सबैभन्दा महँगो मूल्य हो। यो सम्झौताले विस्वभरको मुद्रा विनिमय प्रणाली पहिलोपटक स्थापित गरेको थियो। कारोनाको उद्गम भूमि चीनमा अर्थतन्त्र सुधारको लयमा फर्किएको छ। अमेरिकी राष्ट्रिपति डोनाल्ड ट्रम्पले पनि अहिलेको अवस्था आर्थिक संकट नभइ अल्पकालीन प्रकोपमात्र भएको भन्दै लगानीकर्तालाई आश्वस्त पार्ने प्रयास गरिरहेका छन्। त्यही अमेरिकी डलरको सटही दर आइतबारका लागि भने १ सय १८ रुपैयाँ ५८ पैसामा झरेको छ। विश्वका प्रमुख ६ मुद्राको समूह (मुद्रा डालो)को तुलनामा अमेरिकी डलर महँगिने क्रम जारी रहे पनि तेलको भाउमा आएको गिरावटले भारतीय रुपैयाँ बलियो हुने अपेक्षा छ। यसले भारतीय बजारमा ग्रिनब्याक कमजोर हुँदा नेपाली मुद्रालाई पनि लाभ पुग्छ। भारुको अंकुशमा नेपाली मुद्रालाई पनि बाँधिएको छ जसलाई अर्थशास्त्रीय भाषामा स्थिर विनिममय दर भन्ने गरिन्छ। भारत संसारका प्रमुख पेट्रोलियम खपतकर्तामध्येको एक हो। चीन र भारतले पेट्रोलियम पदार्थको माग घटबढ गरिदिँदा पश्चिम एसिया, रुस र अमेरिकाजस्ता विशाल अर्थतन्त्रलाई प्रभावित पार्न सक्छन्। अहिले अन्तर्राष्ट्रिय बजारमा कोरोना चपेटासँगै पेट्रोलियम पदार्थको मूल्य युद्ध सिर्जना भएपछि भारतीय अर्थतन्त्रले त्यसबाट ठूलो लाभ लिनसक्ने आँकलन भएको छ। भारतको अर्बौं डलरको चालु खाता घाटा कम गर्न सस्तिँदो पेट्रोलियमले सहयोग गर्नेछ। त्यसकै बलमा भारु अन्य विदेशी मुद्रासँगको सटही दरमा आफ्नो बार्गेनिङ क्षमता बढाउने र अधिमूल्यन हुने अपेक्षा गरिएको छ। पछिल्लोपटक रुसले कच्चा तेल उत्पादन घटाउन सहमति नदिएपछि विश्व बजारमा पेट्रोलियमको भाउ सस्तिएको छ। २३ पुसमा प्रतिब्यारेल ७०२५ डलर पुगेको कच्चा तेल (ब्रेन्ट)को भाउ २६ फागुनमा ३१०२ डलरसम्म झर्यो। सन् २०१६ को जनवरीमा कच्चा तेलको भाउ प्रतिब्यारेल २० डलरभन्दा तल आएको थियो। त्यसबेला साउदी अरेबियाले उत्पादन कटौती गर्न नमानेको, इरानसँग रिसिबी साँध्न खोजेको र सुस्ताउँदो अर्थतन्त्रका कारण चीनले लगातार आफ्नो मुद्रा अवमूल्यन गरेर मुद्रा युद्धलाई प्रोत्साहित गरेको पश्चिमा मिडियाले उल्लेख गरेका थिए। यही परिदृश्यमा तेलको भाउ प्रति ब्यारेल १० डलरसम्म खस्कनसक्ने अनुमान भए पनि त्यो स्तरमा भने झरेन। मासिक औसत मूल्यको आधारमा हेर्ने हो भने चाँिह अहिले तेलको भाउ सन् २००३ को डिसेम्बर यताकै न्यून विन्दुमा झरेको छ। यही कारण भारतले शुक्रबारमात्रै पेट्रोलियममा सडक पूर्वाधार केन्द्रित विशेष अन्तःशुल्क बढाएको छ। कच्चा तेलमा सृजना भएको नयाँ भूराजनीतिक शक्ति संघर्षलाई छाड्ने हो भने चाहिँ कोरोनाको बढ्दो त्रासबाट मानिस मुक्त हुँदै गएको भान हुन्छ। शुक्रबार अधिकांश पश्चिमा सेयर बजारले बाउन्सब्याक गरेका छन्। भारी मात्रामा घटेका अमेरिकी सेयर बजार सूचक ९ प्रतिशतभन्दा धेरै बढेका छन्। युरोपेली प्रमुख सेयर सूचकमा पनि हरियाली छहाएको छ। भारतबाहेकका एसियाली प्रमुख सेयर बजार भने अझै ओरालो लाग्दै छन्। कोरोना त्रासले चुलिएको क्रिप्टोकरेन्सी बजार पनि शुक्रबार ओरालो लागेको छ। उता, अन्तर्राष्ट्रिय बजारमा सुनको भाउ भने भारी मात्रामा घटेको छ। १६ सय ७४ दशमलव ५ डलरसम्म पुगेको स्पट गोल्डको भाउ शुक्रबार साढे तीन महिनायताकै सस्तो भएर प्रतिऔंस १५ सय ७ अमेरिकी डलरसम्म झरेको छ। यसको असर नेपाली बजारमा पनि परेको छ। शुक्रबारै नेपाली बजारमा सुनको भाउ एकैदिन तोलामा ३ हजार रुपैयाँ सस्तिएको थियो। २७ फागुनमा ८२ हजार ७ सय पुगेको सुन त्यसयता ४ हजार २ सय सस्तिसकेको छ।"
सार्क नेताबीच आज भिडियो कन्फरेन्स,"काठमाडौं : सार्क राष्ट्रका नेताहरूले भिडियो कन्फरेन्स मार्फत सहकार्य अघि बढाउने भएका छन्। पाँच वर्षदेखि सार्क अवरुद्ध छ। २०७१ सालमा १८औं शिखर सम्मेलनपछि शिखर सम्मेलन हुन सकेको छैन। आइतबार हुने भिडियो कन्फरेन्सलाई सार्क ब्युँताउने रणनीतिका रूपमा लिइएको छ। प्रधानमन्त्रीका परराष्ट्र मामिला सल्लाहकार डा राजन भट्टराईले चिकित्सकको सल्लाहमा प्रधानमन्त्री ओली सिंहदरबार पुगेर भिडियो कन्फरेन्समा सहभागी हुने जानकारी दिए। कन्फरेन्स ५ बजे सिंहदरबारमा हुनेछ। प्रधानमन्त्री ओली मिर्गौला प्रत्यारोपणपछि शिक्षण अस्पताल महाराजगन्जमा स्वास्थ्य लाभ गरेर शुक्रबार डिस्चार्ज भएका थिए। प्रधानमन्त्री ओलीले केही राजनीतिक नेता र आफ्ना सल्लाहकार समूहलाई भेटेका छन्। प्रधानमन्त्रीको स्वास्थ्य अवस्था असहज देखिएमा कन्फरेन्समा परराष्ट्रमन्त्री र सल्लाहकार समूह सहभागी हुनेछन्। सार्क नेताहरूबीच कोरोना भाइरस (कोभिड१९) विरुद्ध मिलेर अगाडि बढ्ने विषयमा सहमति जुटेपछि भिडियो कन्फरेन्स गर्न लागिएको हो। कन्फरेन्सको औपचारिक थालनी दिल्लीबाट हुनेछ। परराष्ट्र सचिव शंकरदास बैरागीले भने, कन्फरेन्सको हब दिल्ली भए पनि नेपाल अध्यक्ष हुनाले हामीले पनि भूमिका निर्वाह गर्नेछौं। सम्मेलनमा सबै सदस्य मुलुकबाट राजनीतिक नेतृत्व सहभागी हुनेछन्। हामी भिडियो कन्फरेन्सको तयारीमा छलफल गरिरहेका छौं, परराष्ट्र सचिव बैरागीले शनिबार राति अन्नपूर्णसँग भने, सार्क क्षेत्रमै कोरोना भाइरस संक्रमण बढेपछि भारतको प्रस्तावमा नेपालले अध्यक्षको नाताले यसको व्यवस्थापन र छलफल अघि बढाएको हो। उनले कन्फरेन्सले जटिल परिस्थितिमा सार्क सहकार्यमा अग्रसर रहेको सन्देश दिने बताए। भारतीय प्रधानमन्त्री नरेन्द्र मोदीले शुक्रबार कोरोनासविरुद्ध लड्न सार्क मुलुकले साझा रणनीति बनाउनुपर्ने प्रस्ताव राखेका थिए। हाम्रा नागरिकलाई स्वस्थ राख्न हामी भिडियो कन्फरेन्समार्फत छलफल गर्न सक्छौं, मोदीले ट्विटमार्फत भनेका थिए, संयुक्त रूपमा हामीले विश्वलाई नै एउटा उदाहरण पेस गर्न सक्छौं र स्वस्थ विश्वका लागि योगदान पुर्याउन सक्छौं। कन्फरेन्सबारे अन्य सदस्य मुलुकहरूले तत्काल सहमत भए पनि पाकिस्तानले सबैभन्दा अन्तिममा सहमति जनाएको थियो। पाकिस्तानको विदेश मन्त्रालयकी प्रवक्ता आयसा फारुखीले शनिबार दिउँसो भारतको प्रस्तावलाई समर्थन गर्ने सन्देश नेपाललाई दिएकी थिइन्। कन्फरेन्समा पाकिस्तानबाट मन्त्री सहभागी हुने भए पनि अन्य राष्ट्रबाट कार्यकारी प्रमुख या परराष्ट्रमन्त्री सहभागी हुनेछन्। सन् २०१६ मा पाकिस्तानको इस्लामाबदमा सार्क शिखर सम्मेलन हुने कार्यक्रम थियो। काश्मीरको उरीमा आतंकवादी आक्रमण भएका कारण भारत र पाकिस्तानबीच तनाव उत्पन्न भएको थियो। त्यसपछि शिखर सम्मेलन हुन सकेन। यस्तै कर्मचारी स्तरमा बैठक भइरहे पनि मुख्य कार्यक्रम हुन सकेको छैन। भारतीय प्रधानमन्त्री मोदीले कोरोना महामारीविरुद्ध लड्न सार्क राष्ट्रबीच साझा रणनीति प्रस्ताव पाकिस्तानले समर्थन गर्दै सार्कलाई नयाँ मोड दिन लागेको देखिएको परराष्ट्रका एक अधिकारीले बताए। ती अधिकारीले भने, छिमेकी साथ लिएर भारतले पकड बलियो राखेको सन्देश दिनुले सार्कको औचित्य पुनः पुष्टि भएको छ। कोरोनाको कारण अघि बढेको मोदीको पछिल्लो प्रस्तावलाई कूटनीतिज्ञहरूले सार्कको पुनर्जीवनका रूपमा धारणा बनाएका छन्। दुई महिनाअघि चीनको हुपई प्रान्तबाट फैलिएको कोरोना संक्रमण विश्वका १ सय ४० भन्दा बढी मुलुकमा पुगेको छ। भारतमा शनिबारसम्म दुई जनाको मृत्यु भएको छ। यस्तै पाकिस्तानमा एक जनाको मृत्यु भएको छ। नेपाल, बंगलादेश, भुटान, अफगानिस्तान, श्रीलंका र माल्दिभ्समा पनि कोरोना प्रभावित बिरामी देखिएका छन्।"
प्रदेश सरकारलाई विपक्षी बनाएर कोरोनाविरुद्ध रिट,"नेपालगन्ज : सूचना र मानव अधिकार अनुसन्धान केन्द्र नेपालगन्जले प्रदेश ५ सरकारसहित बाँकेबर्दियाका १५ सरकारी कार्यालयलाई विपक्षी बनाएर उच्च अदालतमा रिट दायर गरेको छ। संस्थाका तर्फबाट अध्यक्ष अधिवक्ता विश्वजीत तिवारी, नेपालगन्ज१३ का कृष्णमुरारीप्रसाद भट्ट र बर्दिया बढैयातालका प्रतापसिंह थारुले आइतबार उच्च अदालत तुलसीपुर नेपालगन्ज इजलासमा रिट दायर गरेका हुन्। कोरोनाको संक्रमणबाट जोगिन सेवाग्राहिका न्यूनतम् आवश्यकता हात धुने साबुन, मास्क, नभएको, स्वास्थ्य शिक्षा तथा अन्य परामर्शका लागि खासै चासो नदिएको भन्दै रिट दायर गरिएको हो। प्रदेश ५ मुख्यमन्त्री तथा मन्त्रिपरिषद् कार्यालय, उद्योग पर्यटन तथा वनमन्त्रालय, सामाजिक विकास मन्त्रालय, आन्तरिक मामिला तथा कानुन मन्त्रालयका साथै बाँकेबर्दियाका जिल्ला प्रशासन, विपत व्यवस्थापन समिति, स्वास्थ्य कार्यालय, स्थानीय तह, कारागार, विमान कार्यालयलाई विपक्षी बनाइएको छ। रिटमा यी कार्यालयमा कोरोनाको संक्रमण तथा महामारी रोकथाम जनचेतना जगाउन निःशुल्क रुपमा औषधि, मास्क, सेनटाइजर र उपचारको व्यवस्था गराउन माग गरिएको छ।"
"पोखरामा हावाहुरी र असिनापानी, हिउँदे बालीमा क्षति","पोखरा : पोखरा महानगरपालिकामा पटक पटक परेको असिना पानीका कारण किसान मर्कामा परेका छन् । पोखरा २२ पुम्दीभुम्दी, तेस्रोलेक, पोखरा २१ उल्लेरी लगायत स्थानमा शनिबार राति आएको ठूलो असिनापानी र हावाहुरीले हिउँदे बाली नोक्सान गरेको छ । पोखरा महानगरपालिकाका कृषि तथा पशु विकास महाशाखाको प्रमुख मनहर कडरियाका अनुसार असिना पानीले थन्क्याउन ठिक्क पारेको तोरी नोक्सान भएको छ । प्रगतिशील कृषि समूह उल्लेरी पुम्दीका अध्यक्ष प्रेम शर्मा पौडेलका अनुसार साग, काउँली, बन्दा, बकुल्ला, केराउ, लसुन, प्याज लगायतका तरकारी बालीमा ठूलो नोक्सान भएको छ । रातको ११ बजेर ३० मिनेट जाँदादेखि असिना पानी, हावाहुरी र चट्याङ आएको थियो । बिहान उठ्दा असिनाको खातले बारीका तरकारी, तोरी बारी सखाप पारेको स्थानीय दुर्गा कुमारी गुरुङले बताइन् । १० दिनअघि पोखरा १८ तोरीपानी, खपौदी, पदेली लगायत क्षेत्रमा किसानले लगाएको काउली, बन्दा, लसुन, प्याज लगायत तरकारी र पाकेर छिन्ने बेलाको तारी, उवाँ लगात अन्नबाली नोक्सान पुर्याएको थियो । यसअघि पनि पोखरा २२ पुम्दीमा २ करोड बढीको तरकारी बाली र अन्नमा असिनाले क्षति पुर्याएको महानगरपालिकाका कृषि तथा पशु विकास महाशाखा प्रमुख कडरियाले जानकारी दिए । कृषि विमा गर्दा दर्ता भएका कृषि फर्म र सहकारीलाई ७५ प्रतिशतसम्म महानगरपालिकाले अनुदान दिने पनि कडरियाले बताए ।"
कोरोना प्रभाव : घोडेजात्रा सिमित व्यक्तिको उपस्थितिमा आयोजना गरिने,"काठमाडौं : हरेक वर्ष चैत्र ११ गते नेपाली सेनाले टुँडिखेलको सैनिक मञ्चमा भव्यताका साथ आयोजना गर्ने घोडेजात्रा यसपालि आन्तरिक रूपमा सिमित व्यक्तिहरूको उपस्थितिमा मात्र हुने भएको छ । विश्वभर फैलिएको कोरोना भाइरस(कोभिड १९)को कारणले परम्परा कायम राख्ने उद्देश्यले मात्र आन्तरिक रूपमा मनाउन थालिएको नेपाली सेनाले बताएका छन् । हाल विश्वका विभिन्न राष्ट्रमा फैलिरहेको कोरोना जोखिमलाई मध्यनजर गर्दै नेपाल सरकारले सभा, सम्मेलन, भेला, कार्यक्रम नगर्न आव्हान जारी गरेको छ । त्यसैले यस वर्षको घोडेजात्रा समारोहमा विशिष्ट तथा अन्य पाहुनालाई सहभागी नगराउने निर्णय गरिएको नेपाली सेनाको प्रेस विज्ञप्तीमा उल्लेख गरिएको छ । उक्त समारोहको विभिन्न टेलिभिजनबाट प्रत्यक्ष प्रसारण गरिने छ ।"
आइतबार कास्कीमा भूकम्पको धक्का,काठमाडौं : भर्खरै कास्कीमा भूकम्पको धक्का महसुस भएको छ। आइतबार राति पौने ९ बजे कास्कीको लुम्ले आसपास केन्द्र भएर ५ म्यान्च्यिूडको भूकम्प गएको हो। राष्ट्रिय भूकम्प मापन केन्द्रका अनुसार राति ठिक ८:४५ बजे भूकम्प गएको हो। पोखरा र कास्की आसपासमा भूकम्पको धक्का महसुस भए पनि क्षतिबारे कुनै खबर प्राप्त भएको छैन।
गाउँलेकै सक्रियताले रोकिन थाल्यो बालविवाह,"राजविराज : शुक्रबार साँझ सिडिओ सुनिल खनालको मोबाइलमा घण्टी बज्यो। फोन आएलगत्तै सिडिओ खनालले इन्स्पेक्टर बाबुराम कार्कीलाई हुन लागेको बालविवाह रोक्न निर्देशन दिए। जिल्लामा एसपी र डिएसपी थिएनन्। सिडिओको निर्देशनपछि इन्स्पेक्टर कार्कीले अन्य प्रहरीलाई बालविवाह रोक्न आग्रह गरे र आफू अवस्थाको बारेमा जानकारी लिन थाले। प्रहरी चौकी बेल्हीको टोली सप्तरीको बलान बिहुल गाउँपालिका३ महुवास्थित विवाहस्थल पुगी बालविवाह गर्न नपाइने भन्दै विवाह रोक्यो र फर्कियो। प्रहरी गएपछि पुनः विवाहको सम्भावना थियो। प्रहरी, प्रशासन र अधिकारकर्मीलाई सूचना दिने गाउँलेहरू निगरानी गरिरहेका थिए। उनीहरुले पुनः फोन गरे र भने, आरोपितलाई नियन्त्रणमा समेत नलिइ प्रहरी फर्कियो, जन्ती गाउँमै छ, बालविवाहको सम्भावना टरेको छैन। बेहुलासहितका १२१४ जनाको जन्ती भारत बिहारको सुपौलबाट आएका थिए। सप्तरीको भारदहबाट को१ ज १९०८ नम्बरको टेम्पो रिजर्भ गरेर शुक्रबार अपरान्ह विवाहघर भित्रिएका उनीहरुले नास्ता खान सुरु गरे। त्यसै बेला दोस्रो पटक प्रहरी टोली पुगेपछि विवाह नगर्ने भन्दै बेहुला टेम्पोमा चढे। प्रहरी चौकी बेल्हीका असइ दिनेश राजवंशी नेतृत्वको टोलीले विवाहको मण्डप भत्कायो। बेहुलीको भेषमा सजिएकी बालिका र उनकी आमालाई नियन्त्रणमा लियो। यसरी गाउँलेले १४ वर्षीया बालिकाको शुक्रबार राति हुन लागेको बालविवाह रोके। कानूनविपरित बालिकाको विवाह गर्न नपाइने भन्दै सुरुमै रोक लगाएका थिए। गाउँलेले रोकेपछि निर्धारित बिहीबारको विवाह लग्नमा विवाह हुन पाएन, वडा अध्यक्ष कपलेश्वर मण्डलले भने, गाउँलेले रोकिएको ठाने तर अभिभावकले फेरि पनि सो विवाह लुकिछिपी शुक्रबार गर्न खोजेपछि गाउँलेले पुन: प्रहरी प्रशासन र अधिकारकर्मीलाई खबर गरे। राति ९ बजे पुगेको इलाका प्रहरी कार्यालय कडरबोनाको टोलीले आमाछोरीलाई नियन्त्रणमा लिएर सोधपुछ गरिरहेको इन्स्पेक्टर रामराजा केशरीले बताए। नेपालको कानूनले बालविवाह गर्ने र गराउनेलाई तीन वर्ष कैद र ३० हजार रुपैयाँसम्म जरिवानाको व्यवस्था गरेको गाउँलेलाई जानकारी छ। कानुनी सजायभन्दा पनि बालविवाहले फाइदा नगर्ने, स्वास्थ्यमा समेत हानिनोक्सानी हुने र ज्यानकै जोखिम भएकाले बालविवाह रोक्नु परेको गाउँलेको भनाइ छ। गाउँकै मानिसको सक्रियताका कारण राजविराज ५ मा फागुन ७ गते तथा कञ्चनपुर र राजविराज नगरपालिका ६ मा फागुन १९ गते हुन लागेको बालविवाह रोकिएको सप्तरी प्रहरीले जनाएको छ। दुई परिवारको सहमतिमा हुने बालविवाह कानूनले मात्र नियन्त्रण गर्न नसकिने भएकाले नागरिक नै जागरुक हुनुपर्ने एसपी कृष्ण प्रसाईको भनाइ छ। एसपी प्रसाईका अनुसार पछिल्लो समय बालविवाह हुन लागेको सूचना गाउँले, बालिकाका साथी, बाल क्लब र अधिकारकर्मीबाट आउने क्रम बढेको छ।"
कोरोना भाइरस : हल्लैहल्लाले सीमाबासी हैरान,"धनगढी : धनगढी उपमहानगरपालिका ३ का लिलाधर भट्टका छोरा भारतको बैंगलोरमा आइटी अध्ययनरत छन्। उनको परीक्षा सकिने बेला भएको छ । भारतले धेरै राज्यमा कोरोना संक्रमण देखा परेपछि परीक्षा भइरहेका बाहेकका विद्यालय बन्द भएका छन् भने परीक्षा भइरहेका कलेजले सकिने वित्तिकै बिदा दिइरहेका छन्। तर परीक्षा सकिएर छोरालाई घर आउन भनेका भट्ट शनिबारदेखि अलमलमा परेका छन्। 'छोराको दुई दिनपछि बिदा हुन्छ, बोर्डर बन्द हुने भन्ने हल्ला चुलिएको छ, के गर्ने होला ? अलमलमा परेको छु, 'उनले भने, 'बनबासा नाका बन्द नहुने भन्ने सुनेको छु, छोरालाई त्यहीबाट आउन भने ।' कैलालीकै गोदावरी नगरपालिकाकाकी चीत्रा न्यौन्यालले आइतबार फेसबुकमा स्टाटस लेखिन, 'सीमा कहिलेदेखि बन्द हो ?' तर उनको स्टाटसमा कसैले आइतबार राती १२ बजेदेखि र कसैले बन्द होइन भनेर कमेन्ट गरे । तर, उनले सामाजिक सञ्जाल र नामै नसुनेका अनलाइनले फैलाएको हल्लाका कारण अलमलमा परेको बताइन्। सीमा बन्द हुने हल्लाका कारण स्टील व्यापार गर्दै आएका धनगढीका व्यापारी महेश कुवरले भारतबाट आउने स्टील स्टक राख्न भारतीय पार्टीलाई आइतबार नै अर्डर गरेको बताए । 'सीमा बन्द हुने हल्लाले केही महिनाका लागि भएपनि सामान स्टक राख्नु भनेर अर्डर गरेको छु,' उनले भने । सुदूरपश्चिमका तराईका जिल्लासँग सीमाना जोडिएका र तीन सय किलोमिटरको आसपासको दुरीमा रहेका भारतीय सहरमा कोरोनाका बिरामी देखिएपछि सीमा क्षेत्र जोखिममा भने देखिएको छ । तर, सीमा बन्द हुने हल्लाले भारतीय बजारमा आश्रित नेपाली सामान थुपार्ने, आफन्तलाई छिटो घर बोलाउन अलमलमा परेका छन्। सीमा बन्द बारे स्थानीय, प्रदेश र संघ सरकारले जनतालाई सूचना दिने कुनै संयन्त्र नबनाएकाले उनीहरु अलमलमा परेका हुन् । कैलालीका प्रमुख जिल्ला अधिकारी यज्ञराज बोहरा भन्छन, 'नचाहिदो हल्लाले प्रशासन पनि हैरान भएको छ ।' उनले भारतले अनएराभल भीसा भएकालाई मात्रै नेपालको सीमानाबाट प्रवेशमा रोक लगाएकाले कुनै पनि सीमा नाका बन्द नहुने बताए । 'गृहमन्त्रालय, भारतीय काउन्टरपार्ट र सीमा क्षेत्रका सुरक्षा अधिकारीहरुसँग नियमीत सम्पर्क भइरहेको छ, तर त्यत्तिकै हल्लाले बजार तातेको छ,' उनले भने । प्रमुख जिल्ला अधिकारीले सामाजिक सञ्चाल प्रयोगकर्तालाई पनि पुष्टि नभएका भ्रामक कुराका बारेमा सामाजिक सञ्जालको प्रयोग नगर्न आग्रह गरे । मैत्रीपूर्ण बसहरु बन्द कैलाली र कञ्चनपुरबाट भारतको विभिन्न सहरमा चल्ने मैत्रीपूर्ण बस सेवा बन्द भएका छन्। कञ्चनपुर प्रशासनले आइतबार देखि नै मैत्रीपूर्ण बस सेवा बन्द गराएको हो । कञ्चनपुरबाट एक दिन भारतका र एक दिन नेपाली गरी दैनिक ७ वटा बसहरु भारतको राजधानी नयाँ दिल्ली र उत्तराखण्डको राजधानी देहरादुनका लागि छुट्ने गरेका छन्। कैलालीका प्रमुख जिल्ला अधिकारी यज्ञराज पाण्डेले, सुदूरपश्चिम प्रदेशको सामाजिक विकास मन्त्रालयमा बसेको बैठकले मैत्रीपूर्ण बसबाट पनि कोरोना सर्न सक्ने सम्भावना देखिएकाले बन्द गरिएको बताए । कैलालीबाट पनि भारतको राजधानीका लागि दैनिक तीनवटा बसहरु छुटने गरेका छन्। धनगढीबाट छुटने बसहरु सोमबार देखि बन्द गरिने भएका छन् । अस्थायी नाका पुरै बन्द कैलाली र कञ्चनपुरका भारतसँग सीमाना जोडिएका अस्थायी सबै नाका अनिश्चितकालका लागि बन्द गरिएका छन्। कैलालीका प्रमुख जिल्ला अधिकारी यज्ञराज बोहराले कैलालीमा टीकापुर क्षेत्रमा रहेको खक्रौला र धनगढीसँग जोडिएको गौरीफन्टा नाका बाहेकका सबै अस्थायी नाकाहरु बन्द गरिएको बताए । 'शनिबार अस्थाइ नाकाको पनि अनुगमन गरियो, सबै ठाउँमा शसस्त्र र नेपाल प्रहरीलाई अस्थायी नाकाबाट आवागमन नगर्न र नगराउन निर्देशन दिइएको छ,' प्रमुख जिल्ला अधिकारी बोहराले भने। यस्तै कञ्चनपुरको पनि गड्डाचौकी बाहेकका सबै अस्थायी नाका बन्द गरिएका छन्। कञ्चनपुरबाट चल्ने मैत्रीपूर्ण बस । फाइल फोटो"
मुस्ताङमा भारी हिमपात (फोटोफिचर),"जोमसोम : हिमालपारीको जिल्ला मुस्ताङमा अहिलेसम्मकै भारी हिमपात भएको छ । शनिबार राती परेको हिमपातले स्थानीयको जनजीवन प्रभावित भएको हो । जिल्ला प्रशासन कार्यालय मुस्ताङले जिल्लाका पाँचवटै स्थानीय तहमा बाक्लो हिमपात भएको जनाएको छ । मुस्ताङका प्रमुख जिल्ला अधिकारी वेदप्रकास अर्यालका अनुसार हिमपातले मुस्ताङ सदरमुकाम जोमसोममा डेढ दर्जन बढी विद्युत पोल ढलेको जानकारी दिए । उनका अनुसार विद्युत पोल ढलेपछि जोमसोमभन्दा माथिका ३ स्थानीय तहमा विद्युत प्रशारण लाइन अवरुद्ध भएको छ । भारी हिमपातले सडक छेउछाउका विद्युत पोलले हिउ थेग्न नसकेपछि विद्युत पोल ढलेको हो । पोल ढलेपछि सदरमुकाम जोमसोम बजारक्षेत्रको सवारी तथा पैदलयात्रालाई आउजाउमा समस्या परेको छ । आईतबार मौसम खुलेकाले छरपस्ट विद्युत पोल र वायरहरुको व्यवस्थापन गर्न स्थानीय प्रशासनको पहलमा नेपाली सेना,सशस्त्र प्रहरी ,नेपाल प्रहरी र निलगिरी विद्युत उपभोक्ता समितिका प्राविधक खटिएका छन् । विद्युत वितरणकेन्द्र निलिगरी उपभोक्ता समितिका कार्यालय प्रमुख सनप्रसाद थकालीले विद्युत आपूर्ति सहज हुने केही दिन लाग्ने जानकारी दिए । उनका अनुसार वितरण केन्द्र समितिसँग पोल स्टक नभएकाले पोल झिकाएर मात्र सेवा सञ्चालनमा ल्याउन सकिने उल्लेख गरे । मुस्ताङमा चैत्र महिनामा हिमपात भएको यो पहिलो रेकर्ड भएको जोमसोम गाउँका मुखिया रामप्रसाद थकाली बताए । उनले विगत वर्षहरुमा फागुनको दोश्रो सातासम्म हिउँ पर्ने गरेकोमा यसवर्ष भने नसोचेका भारी हिमपात भएको जनाए ।हिमपातले कहि खुसीयाली छाएको छ भने कतै सास्ती भएको छ । हिमपातले मुस्ताङको पुरै कच्चि सडक हिलाम्मे भएको छ ।हिमपातले पर्यटकलाई हिँडडुलमा समेत समस्या परेको पर्यटन व्यवसायी योगेश शेरचनले बताए । मुस्ताङमा जारी सिजनको सातौ पटक परेको हिमपातले मुस्ताङका शैक्षिक संस्था बन्द भएका छन् । हिमपातले विद्यार्थीको उपस्थिति हुन नसकेपछि विद्यालय बन्द गर्नु परेको जनहित मावि जोमसोमका प्राचार्य रामचन्द्र अधिकारीले जानकारी दिए । यस्तै हिमपातले पोखराजोमसोम हवाइ सेवा समेत प्रभावित बनेको छ । जोमसोम विमानस्थलको धावनमार्गमा २ फिट बढी हिउँ परेकाले हवाई उडान रोकिएको जोमसोम विमानस्थलका कार्यालय प्रमुख दिपक विकले जानकारी दिए । उनले स्थानीय प्रशासनको सहयोगमा सुरक्षा निकाय परिचालन गरेर धावनमार्गको हिउँ पन्छ्याउन पहल गरिने बताए । चैत्र महिनामा परेको अकल्पनीय हिमपातले उपल्लो मुस्ताङको जनजीवन प्रभावित बनाएको छ । जोमसोमलोमान्थाङ जाने सडकको हिउँ २ दिनअघि पन्छ्इएको भएपनि पुन हिमपातले भएकाले उपल्लो मुस्ताङ यातायात सेवा अवरुद्ध भएको यातायात व्यवसायी देव गुरुङले जानकारी दिए । उनका अनुसार उपल्लो मुस्ताङमा ३ फिट बढी हिउँ परेको छ।"
कोरोना भाइरस : वीरगन्ज नाकामा झारो टार्ने प्रयास,"वीरगन्ज : वीरगन्ज नाकाहुँदै नेपाल प्रवेश गर्ने भारतीय र भारतबाट घर फर्कनेहरुको स्वास्थ्य चेकजाँचमा झारो टार्ने काम भइरहेको छ । भारतबाट नेपाल प्रवेश गर्ने मुख्य नाकाको रुपमा रहेको वीरगन्ज नाकाहुँदै पदैल र सवारीसाधन गरी दैनिक १० हजार भन्दा बढी नेपाल भित्रिने गरेका छन् । तर, वीरगन्ज नाकामा स्थापना गरिएको हेल्थ डेस्कमा दुईजना मात्र स्वास्थ्यकर्मी खटाइएको छ ।ती दुई स्वास्थ्यकर्मीले भारतबाट नेपाल भित्रिने हरेक यात्रीको स्वास्थ्य परीक्षण गर्न नभ्याएका कारण अधिकांश भारतीय चेकजाँचबिना नै निर्वाध रुपमा नेपाल प्रवेश गरिरहेका छन् । भारतमा कोरोना भाइरसका कारण दुईजनाको ज्यान समेत गइसकेको छ भने ८० भन्दा बढी संक्रमित भेटिएका छन् । तर, नेपाल प्रवेश गर्ने मुख्य नाका वीरगन्जमै स्वास्थ्य सुरक्षा र निगरानीमा गम्भीरता नअपनाइएका कारण भारतबाट भित्रिने भारतीयका कारण नेपालमा पनि संक्रमीत भित्रने उच्च जोखीम रहेको छ । रक्सौल वीरगन्ज नाकाको इनर्वास्थित अध्यागमन कार्यालयको पुरानो भवनमा वीरगन्ज महानगरपालिकाले स्थापना गरेको हेल्थ डेस्क नाम मात्रको देखिएको छ। हेल्थ डेस्कमा होली भन्दा पहिले १ जना मात्र स्वास्थ्यकर्मी खटाइएको थियो । ती स्वास्थ्यकर्मी पनि अधिकांश समय हेल्थ डेस्कमा नबसेका कारण हेल्थ डेस्क सुनसान रहँदै आएको थियो । होली पर्व सकिएपछि बिहीबारदेखि भने दिउँसोको समयमा २ जना स्वास्थ्यकर्मी खटाइएको छ । तर ती दुवै स्वास्थ्यकर्मी पनि बिहान १० बजे पछि मात्र हेल्थ डेस्कमा आउने गरेका छन् । जसका कारण बिहान र रातीको समयमा हेल्थ डेस्क स्वास्थ्यकर्मी बिहीन रहने गरेको छ । औसतमा दैनिक १० हजारको संख्यामा भारतीय भित्रिने वीरगन्ज नाकामा दुईजना मात्र स्वास्थ्यकर्मी खटाइएका कारण अधिकांश भारतीयबिना चेकजाँच नेपाल प्रवेश गरिरहेका हुन् । हेल्थ डेस्कका स्वाथ्यकर्मीले भारतबाट रिक्सा , टेम्पु र टाङगामा आएका यात्रुहरुको फाट्टफुट्ट रुपमा डिजिटल थर्मोमिटरबाट तापक्रम स्क्रयानिङ गरिरहेका छन् । भारतबाट चार पाङग्रे कार, जीप, मालवाहक ट्रक, कन्टेनर र मोटरसाइकलमा सवार भने बिना चेकजाँच नै नेपाल प्रवेश गरिरहेका छन् । हेल्थ डेस्कमा खटिएका हेल्थ असिस्टेन्ट सैफुल्लाह अन्सारीले वीरगन्ज नाकाहुँदै भित्रिरहेका भारतीयको आफूहरुले भ्याएको जति डिजिटल थर्मोमिटरबाट तापक्रम स्क्रयानिङ गरिरहेको बताए । बिहान १० देखि २ बजे सम्म २ जना खटिएका छौं, उनले भने, 'एकै पटक दर्जनौको संख्यामा रिक्सा,टाङगा, टेम्पु लहरै भएर आउँछन् , हामीले भ्याए जतिको स्क्रयानिङ गरेर प्रवेश गर्न दिएका छौं।' उनका अनुसार हेल्थ डेस्क स्थापना गरियता शुक्रबारसम्म दुई हजारजनाको मात्र तापक्रम स्क्यानिङ गरिएको छ । तर वीरगन्ज महानगरपालिकाको स्वास्थ्य तथा सामाजिक विकास महाशाखाका प्रमुख अरुण महत्तोले शनिबार बिहान १० बजे सम्म तेश्रो मुलुक र भारतीय गरी एक हजार दुई सय ६३ जनाको स्वास्थ्य चेकजाँच गरिएको बताए । शुक्रबारसम्म भारतका बाहेक अन्य देशका २ सय विदेशीको स्वास्थ्य चेकजाँच गरिएको थियो महत्तोले भने,'भारतीयको भने शनिबारदेखि मात्रै चेकजाँच गर्न थालिएको हो, शनिबार बिहान १० बजे सम्म भारतीय मात्रै १ हजार ६३ जनाको चेकजाँच गरिएको छ। ' हेल्थ डेस्कमा खटाइएका स्वास्थ्यकर्मीले नेपाल प्रवेश गर्ने विदेशीलाई शरीरको तापक्रम चेकजाँच गरेर मात्र नेपाल प्रवेश गर्न दिइरहेको उनले जिकिरगरे ।पर्साका प्रमुख जिल्ला अधिकारी विष्णुकुमार कार्कीले पनि भारतमा समेत भित्रिसकेको कोरोना भाइरसको संक्रमणलाई मध्यनजर शनिबारदेखि वीरगन्ज नाकामा उच्च सतर्कता अपनाइएको दाबी गरे । यसका साथै वीरगन्जको नारायणी अस्पतालमा ५ शैयाको, नेशनल मेकिडल कलेजमा ३५ शैयाको र बयोधा हस्पिटलमा ४ शैयाको आइसोलेसन वार्ड तयारी गरेर राखिएको जानकारी पनि उनले दिए।"
२०६९ सालमा प्रचण्डलाई झापड हान्ने पदम कुँवर पक्राउ,काठमाडौं : २०६९ साल मंसिर १ राजधानीको भृकुटीमण्डपमा आयोजित कार्यक्रममा तत्कालीन एकीकृत नेकपा माओवादीका अध्यक्ष पुष्पकमल दाहाल प्रचण्डलाई झापड हान्ने पदम कुवँर पक्राउ परेका छन्। शनिबार साँझ नयाँ बानेश्वरस्थित संघीय संसद भवन परिसरबाट उनी पक्राउ परेका हुन्। सुरुमा संसद भवन गेटमै रहेको शौचालयमा गएका पदम लामो समयसम्म भवनमै बसेपछि प्रहरीले सोधखोज गरेको थियो। प्रहरीले सोधखोज गर्न थालेपछि झगडा गरेका पदम त्यहीबाट पक्राउ परेका हुन्। प्रहरीसँग झगडा गरेपछि उनलाई नियन्त्रणमा लिएको काठमाडौं प्रहरी परिसर टेकुका एसएसपी उत्तमराज सुवेदीले जानकारी दिए। अहिले कुँवरलाई महानगरीय प्रहरी वृत्त नयाँ बानेश्वरमा राखिएको छ। प्रहरीले कुँवरमाथि अभ्रद व्यवहारको मुद्दा चलाउने तयारी गरेको एसएसपी सुवेदीको भनाइ छ।
असिनापानीले लियो बालकको ज्यान,सन्धिखर्क : अर्घाखाँचीको शितगंगा नगरपालिकामा एक १० वर्षीय बालकको असिनापानीले चुटेर ज्यान गएको छ । शितगंगा नगरपालिका १२ रजिया रातामाटाका विकास नेपालीको शनिबार राती परेको असिनाले चुटेर ज्यान गएको जिल्ला प्रहरी कार्यलय अर्घाखाँचीका प्रहरी नायव उपरीक्षक प्रकाश बिष्टले बताए। शनिबार दिउँसो घरबाट हिँडेका सुस्त मनस्थितिका नेपाली डोहोटेको कुडुले जंगलमा बाटोको कुनामा मृत भेटिएका हुन् । बाक्लो असिनाले चुटेर बालकको मृत्यु भएको प्रहरीको प्रारम्भिक अनुसन्धान छ । घटनाको बारेमा अनुसन्धान भइरहेको छ ।
असिनापानीले करोडौंको क्षति,"सन्धिखर्क : शनिबार राती परेको भीषण असिनापानीले अर्घाखाँचीमा करौडौ मुल्यको तरकारी, फलफूल तथा अन्नबालीमा क्षति पुगेको छ । भारी असिना परेपछि अन्नबाली,फलफूल मौसमी तथा बेमौसमी तरकारी नष्ट गरेपछि कृषक चिन्तित बनेका छन् । राती परेको असिना पानीका कारण शितगंगा नगरपालीका ३,४,५ ,१० र १२ वडामा कृषकले लगाएको तरकारी, फलफूल र अन्नबाली पूर्णरुपा क्षति पुगेको छ। व्यवसायिक रुपमा बनाइएका फर्मसमेत भत्किएका छन्। यस क्षेत्रका झण्डै तीन हजार घरधुरीमा ५० करोड बराबरको तरकारी, फलफूल र अन्नबालीमा क्षति भएको शितगंगा नगरपालिकाका नगर प्रमुख सूर्यप्रसाद अधिकारीले बताए । बारीमा लगाएको गौ, जौ, तरकारी, फलफूल मात्र नभएर घासपात समेत नष्ट भएको उनले बताए । कति क्षति भयो भनेर यकिन तथ्यांक आएको छैन् । सबै गरेर ५० करोड भन्दा बढीको क्षति भएको छ । गाईवस्तु बाँध्ने गोठ तथा निजी फर्महरु समेत भत्किएका छन् । २० भन्दा बढी कुखुरा फर्म, बाख्रा फर्म तथा गोठहरु भत्किएको जानकारी आएको उनको भनाई छ । प्राकृतिक विपदको यस समयमा सबै क्षेत्रबाट सहयोग गर्न नगरप्रमुख अधिकारीले अपिल गरेका छन् । यस क्षेत्रमा आरु, आरु बखडा, नासपाती, केरा, कफीलगायतका फलफूलहरु पूर्णरुपमा नष्ट भएका छन् । बारीमा लगाएका गहुँ, जौमामा क्षति पुगेको छ । काँक्रा, सिमी, बोडी, केराउ, साग, आलु, बन्दा, फूल काउली आदि नष्ट भएको छ । अत्याधिक परेको असिनाका कारण कमजोर अवस्थाका घर तथा गोठ भत्किएका छन् । शितगंगा नगरपालीका ३,४,५,१० र १२ नम्बर वडामा रहेका तीन हजार घरधुरी असिना पानीको प्रत्यक्ष मारमा परेका हुन् । चार फिटसम्म परेको असिनाले शितगंगा नगरपालीकामा हिमाली क्षेत्रको झल्को दिइरहेको छ । सन्धिखर्क गोरुसिङ्के सडक अन्तर्गत सितापुर चाक्ला खण्डमा सडकमा असिना जमेका कारण यातायातका साधनहरु रोकिएका छन् । सडकमा चार फिट सम्म असिना जमेका कारण सडक अबरुद्घ भएको हो । सन्धिखर्क ६ नरपानीको जगातमा मात्रै ३५ कृषकले लगाएको काँक्रा, बोडी, सिमी, केराउ, काउली , आलु , सागजस्ता तरकारी मात्र झण्डै ७० लाख बराबरको क्षति भएको सन्धिखर्क ६ का वडा अध्यक्ष कृष्णबहादुर आचार्यले बताए । '२ रोपनी जग्गामा काँक्रा, र पाँच रोपनीमा केराउ, बोडी सिमी, साग, काउली लगाएको थिए, सबै सखाप भयो,' उनले भने म जस्तै यहाँका ३५ व्यवसायिक कृषकले लगाएको तरकारीबाली नष्ट भएको छ । ' सन्धिखर्क नगरपालिकाको ६ नरपानीको जगात, नरपानी र अमराई तथा ७ खाँचीकोटको वागमारालगायतका क्षेत्रमा लगाइएका आरु, आरु बखडा, नासपाती, केरा, कफीलगायतका फलफूल पूर्णरुपमा नष्ट भएको सन्धिखर्क नगरपालिकाका कृषि शाखा प्रमुख राजेन्द्र भट्टराईले बताए । बारीमा लगाएको गँहु, जौमा क्षति पुगेको छ । काँक्रा, सिमी, बोडी, केराउ, साग, आलु बन्दा, फूल काउली आदि नष्ट भएको छ।"
खोलाले बगाएर मृत्यु,सन्धिखर्क : अर्घाखाँचीको भूमिकास्थान नगरपालिकामा खोलाले बगाएर एकजनाको मृत्यु भएको छ । शनिबार राती परेको भीषण वर्षापछि आएको खोलाले बगाएर भूमिकास्थान नगरपालिका ९ ढिकुरा चरेपानीका ३८ वर्षीय सालिकबहादुर वलालको मृत्यु भएको जिल्ला प्रहरी कार्यलय अर्घाखाँचीका प्रहरी नायव उपरीक्षक प्रकाश बिष्टले बताए । चरेपानीमै रहेको पातले खोलाले बगाएर वलालको मृत्यु भएको र घटनाको बारेमा अनुसन्धान भइरहेको प्रहरीको भनाई छ । अघिपछि नआउने सानो बग्ने खोलामा भीषण पानीले खोला बढेको हो।
"म्याग्दीमा हिमपात, हिउँदेबाली सखाप","बेनी : म्याग्दीको उच्च पहाडि क्षेत्रमा शनिबार रातीको बेमौसमी हिमपातले हिउँदेबाली सखाप पारेको छ । धवलागिरी, मालिका, रघुगंगा र अन्नपूर्ण गाउँपालिकाको माथिल्लो क्षेत्रमा भारी हिमपात भएको छ । बेमौसममा भएको हिमपातले गहुँ, जौ, उवा, केराउलगायत हिउँदे बाली नष्ट गरेको धवलागिरी गाउँपालिका १ गुर्जाका प्रेम छन्त्यालले बताए । गुर्जामा दुई फिट बाक्लो हिउँ जमेको छ । यो वर्ष नवौं पटक हिमपात भएको उनले बताए । बाला लागेको गहुँ, जौ र उवाको बोट हिउँले ढलाएर नष्ट गरेको मालिका ५ देविस्थानका बालकुमार फगामीले बताए । धवलागिरी गाउँपालिकाको गुर्जा, लुलाङ, मुना, मुदी, मल्कवाङ, मराङ, मच्छिम, काफलडाडा, मालिकाको देविस्थान, छाप, ओखरबोट, रुम, निस्कोट, मंगलाको किमचौर, झाँक्रेपानीलगायतका ठाउँमा हिमपात भएको छ । यसैगरी रघुगंगा गाउपालिकाको कुइनेमंगले, अन्नपूर्णको राम्चे, नागी, शिख, घोडेपानी, नारच्याङको लेकगाउमा हिउँ परेको छ । भोकमरीको जोखिम धवलागिरी गाउँपालिकाका अध्यक्ष थमसरा पुनले हिमपातले ७५ प्रतिशत हिउँदेबालीमा क्षत्ति पुगेको बताइन् । 'प्रमुख खाद्यबालीनै नष्ट गरेपछि कृषक निराश भएका छन्, 'उनले भनिन्, 'बालामा दाना पुष्टिन लागेको बेलामा हिउँले बोट ढलाएपछि कृषकको मेहनत खेर गएको छ । भोकमरीको जोखिम बढेको छ ।' कृषि ज्ञान केन्द्र म्याग्दीको तथ्याङ्कअनुसार म्याग्दीको तीन हजार ६२ हेक्टर क्षेत्रफलमा गहुँ, ३०४ हेक्टरमा जौ र १९० हेक्टरमा उवा खेती हुन्छ । वार्षिक छ हजार ५६५ मेट्रिक्टन गहुँ, ३९५ मेट्रिक्टन जौ र २४० मेट्रिक्टन उवा उत्पादन हुने कार्यालयको तथ्याङ्कमा उल्लेख छ । वडामा खटिएका कृषि प्राविधिकलाई परिचालन गरेर हिउँले खेतीबालीमा पुर्याएको क्षतिको विवरण संकलन सुरु गरेको कृषि ज्ञान केन्द्रका प्रमुख गोविन्दराज कोइरालाले बताए । 'सबैभन्दा बढी धवलागिरी गाउँपालिकामा क्षति गरेको सूचना आएको छ,' उनले भने,'कृषि प्राविधिकलाई क्षतिको विवरण संकलनमा खटाएका छौं।' गुर्जामा विद्युत अवरुद्ध हिउँले विद्युतका पोल ढलाएपछि गुर्जामा विद्युत आपूर्ति बन्द भएको वडा अध्यक्ष झकबहादुर छन्त्यालले बताए । घुर्मखोला लघुजलविद्युत परियोजनाको विद्युतगृहदेखि गाउँको बीचमा छ वटा पोल हिउँले ढलाएको छ । २५० घरधुरीले सो परियोजनाबाट विद्युत सुविधा उपभोग गर्दै आएका थिए । भौगोलिक रुपमा विकट क्षेत्रमा पर्ने गुर्जामा हिउँ परेपछि छिमेकी गाउँमा आवत जावत समेत बन्द भएको छ । 'चैतमा हिउँ परेको यो पहिलो पटक होला,' वडा अध्यक्ष छन्त्यालले भने,'पटक पटक हिमपात हुँदा विकास निर्माणको कामलाई समेत असर गरेको छ ।' गुर्जाको जनकल्याण माविको भवनको छानो भत्कीएको छ । गाई, भैसी, भेडाबाख्रालाई आहराको अभाव भएको छ ।' म्याग्दीको गुर्जामा भएको हिमपात । तस्बिर : झकबहादुर छन्त्याल"
असिनाले तरकारी र गहुँबालीमा क्षति,"बैतडी : बैतडीका विभिन्न स्थानमा शनिबार दिउँसो परेको असीनापानीले गहुँबाली तथा तरकारीबालीमा क्षति पुर्याएको छ। जिल्लाको सदरमुकाम क्षेत्र, तल्लोसोराड क्षेत्रमा असीनाले बढी क्षति पुर्याएको किसानले बताएका छन् । असिनाले गहुँबालीमा व्यापक क्षति पुर्याएको मेलौली नगरपालिका ५ का वडा अध्यक्ष बलभद्र दयालले बताए । उनले भने ,'अपरान्ह ४ बजेतिर परेको असिनाले गहुँबालीमा व्यापक क्षति पुर्याएको छ । यसबाट किसानलाई ठूलो समस्या भएको छ ।' सिन्दुरे रोगले गहुँबाली सखाप भइरहेका बेला असिनाले थप नष्ट पार्दा किसान मारमा परेका हुन् यस्तै, असिनाले तरकारीबालीमा समेत क्षति पुर्याएको छ। भर्खरै उम्रन लागेको लहेर तरकारीका बिरुवा असिनाले नष्ट गरेको किसान चिन्तामणी भट्टले बताए । खास गरी हिउँदे फलफूलका बिरुवामा अहिले फूल फुल्ने समय हो। तर असिनाले क्षति पुर्याउँदा फलफूलको उत्पादनमा कमी आउने सुख्खा फलफूल विकास केन्द्र सतबाँझका प्रमुख डम्मरसिंह भाटले बताए ।"
विराटनगरमा ग्यासको कालोबजारी : छैन अनुगमन,"विराटनगर : कोरोना (कोभिड१९) भाइरसको संक्रमण त्रास फैलिएसँगै विराटनगरमा खाना पकाउने ग्यासको कालोबजारी भएको छ। पसलमा ग्यास नभएको सूचना राख्न थालिएको छ भने मास्क र स्यानिटाइजर बजारमा भेटिदैन। भारतसहित तेस्रो देशबाट आयात हुने दैनिक उपभोग्य वस्तुसहित उद्योगमा आवस्यक कच्चा पदार्थको आयात कम हुँदै गएको व्यापारीको भनाइ छ। कोरोना भाइरसका कारण आपूर्ति सहज नहुने भन्दै व्यापारीले बजारमा कृतिम अभाव सिर्जना गर्दासमेत वाणिज्य आपूर्ति तथा उपभोक्ता संरक्षण कार्यालय विराटनगर भने एक वर्ष पुरानो अनुगमनको तथ्याङ्क सार्वजनिक गर्दै बसेको छ। एक दिन अस्पताल नजिकका केही औषधिका थोक बिक्रेताको अनुगमन गर्नुबाहेक केही गर्न सकेको छैन। बजारमा ग्यास छैन, मास्क छैन, दैनिक उपभोग्य सामानको मूल्य बढ्दो छ, विराटनगर २ नर्सिङ टोलका स्थानीय पुन्य कार्कीले भने, अनुगमन गर्ने समयमा सम्बन्धित निकाय मौन छ। कार्कीले खाना पकाउने ग्यासको अभाव सुरु हुँदापनि अनुगमन नभएको भन्दै आपत्ति जनाए। पछिल्ला चार दिनमा विराटनगर भन्सारबाट विभिन्न कम्पनीका ६६ बुलेट ग्यास नेपाल भित्रिएको निगमले जनाए पनि अहिले विराटनगरका बजारमा ग्यास छैन। निगमका अनुसार यो समयमानै झापाको काँकडभिट्टा भन्सारबाट पनि २२ बुलेट ग्यास नेपाल छिरेका छन्। वाणिज्य आपूर्ति तथा उपभोक्ता संरक्षण कार्यालय विराटनगरका प्रमुख हिमालय बरालले भने पत्रकार सम्मेलन गर्दै विराटनगरमा समय समयमा अनुगमन भइरहेको र कालोबजारी नभएको दाबी गरेका छन्। हामीले धेरै अनुगमन गरेका छौँ, कारबाही पनि गरेका छौँ, बरालले भने, विराटनगरमा अभाव र कालोबजारी छैन। बरालले कालोबजारी नभएको दाबी गरे पनि यहाँ ग्यासको अभाव भने चुलिएको छ।"
मापसे गरी झगडा गर्ने चालकलाई दुई हजार जरिवाना,ताप्लेजुङ : जिल्ला प्रशासन कार्यालय ताप्लेजुङले मादक पदार्थ सेवन (मापसे) गरी होहल्ला गर्ने दुईजना सवारी चालकलाई जनही एक हजार जरिवाना तिराएको छ । जरिवाना तिर्नेमा पाँचथरको फालेलुङ गाउँपालिका ५ का २७ वर्षीय श्याम राई र झापा दमकका ३० वर्षीय बिनोद लिम्बू छन् । फुङलिङ बजारमा शनिबार अत्याधिक मापसे गरी होहल्ला र झगडा गरिरहेका उनीहरुलाई प्रहरीले पक्राउ गरेर प्रशासनमा बुझाएको थियो । जिल्ला प्रहरी कार्यालयका सूचना अधिकारी विष्णु खड्काका अनुसार दुवैजना सवारी चालक हुन् । उनीहरु गाडी चलाउने सिलसिला ताप्लेजुङ आएका हुन् । परीक्षण गराउँदा मपसे गरेको रिपोर्ट आएपछि जरिवाना गरेर छाडिएको खड्काले बताए ।
"जनकपुरमा चारजनाको शंकास्पद मृत्यु, तीनको अवस्था गम्भीर","जनकपुरधाम : धनुषाको क्षिरेश्वरनाथ नगरपालिकामा अवैद्य घरेलु मदिरा सेवनबाट ८ जना मृत्युको घटना सेलाउन नपाउँदै जनकपुरमा थप चारजनाको शंकास्पद मृत्यु भएको छ । जनकपुरधाम उपमहानगरपालिका ७ जानकी चोकस्थित मुसहरी बस्तीमा शंकास्पद चारजनाको मृत्यु भएको हो । मृत्यु हुनेमा जनकपुरधाम उपमहानगरपालिका ७ भ्रमरपुरा चोकस्थित मुसहरी टोलका ५५ वर्षीया बनारसी देवी सदा, ५२ वर्षीय झगरु सदा, ४५ वर्षीया मिथिला सदा र २२ वर्षीय जितेन्द्र सदाको मृत्यु भएको हो । सोही बस्तीका अन्य तीनजनाको अवस्था चिन्ताजनक रहेको प्रादेशिक अस्पताल जनकपुरधामले जनाएको छ । बस्तिका अन्य २२ जनालाई स्वास्थ्य परिक्षणका लागि अस्पताल भर्ना गराइएको मेडिकल सुपरिटेण्डेन्ट डा नागेन्द्र यादवले जानकारी दिए । प्रादेशिक अस्पतालका जेनरल फिजिसियन तथा उपचारमा संलग्न चिकित्सक रामदेव चौधरीले गत बुधबार होलीको दिन मदिरा सेवन गरेकाले चेकजाँचका लागि ल्याब पठाइएको जानकारी दिए।बस्तीमा होलीका दिन प्रायः घरपरिवारका व्यक्तिले मदिरा सेवन गरेको वडा अध्यक्ष जानकीराम साहले बताए ।"
कोरोना नियन्त्रण गर्न सीमानामा कडाइ,"गुलरिया : विश्वभर महामारीका रुपमा फैलिरहेको कोरोना भाइरस (कोभिड १९) नियन्त्रण गर्न सीमावर्ती क्षेत्रमा कडाइ गर्ने भएको छ । बर्दियाको ठाकुरद्वारामा आयोजित नेपालभारत संयुक्त जिल्ला समन्वय बैठकमा कोरोना भाइरस संक्रमण नियन्त्रण गर्न दुवै देशका अधिकारी सीमाबाट हुने अनावश्यक आवतजावत रोक्न सहमत भएका छन् । दुई देशबीच भएको समन्वय बैठकमा कोरोना भाइरस नियन्त्रण प्रमुख एजेण्डा बनाइएको प्रमुख जिल्ला अधिकारी प्रेमलाल लामिछानेले बताए । उनले भने,'सीमानामा चेकजाँच, निगरानी र अनुगमनलाई तीव्रता दिँदै व्यापक प्रचारप्रसार गर्ने सहमति गरेका छौं। कोरोनासँगै सीमानामा शान्ति सुरक्षा, अपराध नियन्त्रण, सीमावर्ती क्षेत्रका स्थानीयको दैनिक सरोकारका विषयमा समेत छलफल भएको छ।' सीमाबाट अत्यावश्यक काममा मात्र आउजाउ गर्न दिइनेछ । प्रजिअ लामिछानेले थपे चेकजाँचका क्रममा शंकास्पद बिरामी भेटिए क्वारेन्टाइन वा आइसोलेसन उपचार कक्षमा पठाउने सहमति बैठकमा भएको छ । दुवै देशका समकक्षीसँग सहकार्य गर्दै आपसमा मिलेर कोरोनाविरुद्ध अघि बढ्ने हामीले प्रतिवद्धता गरेका छौं । उनले भने,' सीमा शील हुने बारेमा कुराकानी लगायत कुनै निर्णय भएको छैन । नागरिकका दैनिक सरोकारका विषयमा सहज वातावरण बनाउन दुवै देशका अधिकारीहरु सहमत भएका छौं ।' अन्र्तदेशिय समन्वय बैठकमा भारतका बहराच, श्रावस्ती र बलरामपुर जिल्लाका अधिकारी र नेपालका तर्फबाट बर्दियाको अध्यक्षतामा दा, बाँके जिल्लाका प्रजिअसहितको सुरक्षा समितिका अधिकारी सहभागी थिए। भारतबाट सिनियर मेडीकल टीम र नेपालबाट जिल्ला अस्पताल बर्दियाका प्रमुख डाक्टर शुभाष पाण्डेयसहितको टोली सहभागी भएका छन् ।"
पाठ्यपुस्तक वितरणमा ढिलाइ हुने,"धनगढी : सुदूरपश्चिम प्रदेशमा ढिलो गरी पाठ्यपुस्तक बिक्री वितरण हुने भएको छ । जनक शिक्षा सामग्री केन्द्रले कक्षा ६, ७ र ८ का किताब छाप्न ढिलाइ गरेपछि ढिलो गरी किताब वितरण हुने भएको हो । अघिल्लो वर्ष चैत पहिलो हप्ता नै वितरण सुरु गरेको जनक शिक्षा सामग्री केन्द्र क्षेत्रीय कार्यालय धनगढीले यस वर्ष चैत अन्तिम हप्तामा मात्र वितरण गर्ने जनाएको छ । कक्षा ६, ७ र ८ कक्षाका लागि सुदूरपश्चिममा ५४ हजार सेट किताब आवश्यक पर्नेमा एक पनि सेट छैनन् । अन्य किताब भएपनि कक्षा ६, ७ र ८ का कम्प्युटर, पेशा, र गणित किताब नहुँदा सेट नपुगेको हो । किताब बिक्री वितरण गर्ने व्यवसायी दर्ता भएपनि किताब सबै आइनपुग्दा ढिलो गरी बिक्री वितरण गरिने जनक शिक्षा सामग्री केन्द्र क्षेत्रीय कार्यालयका प्रमुख भुविन्द्र बोहराले बताए । 'केहि किताब पुगिसकेका छन्,' बोहराले भने, 'कक्षा ६, ७ र ८ कक्षाको नेपाली र अंग्रेजी बोहक किताब कलरमा छाप्ने भनेपछि धनगढी पुर्याउन ढिलाइ भएको हो ।' सुदूरपश्चिम प्रदेशमा अंग्रेजी र नेपालीवाहेकका किताब कलरमा वितरण हुनेछन् । सुदूरपश्चिममा ९ र १० मा ५० हजार सेटको हाराहारीमा किताब आवश्यक पर्दछ । ९ र १० का ४० हजार सेट धनगढी गोदाममा रहेको केन्द्रले जानकारी दिएको छ । ५, ९ र १० कक्षाका लागि भएका अहिले किताबको पुरै सेट भए पनि अन्य कक्षाको सेट नहुँदा वितरण गर्नमा समस्या भएको केन्द्रका प्रमुख बोहराले बताए। कक्षा ६, ७ र ८ कक्षाको समस्या सुदूरपश्चिममा मात्र नभएर देशभर नै भएको उनले जानकारी दिए । अघिल्लो वर्ष शैक्षिक सत्र सुरु नहुँदै दुई महिना अगाडि नै जनक शिक्षा सामग्री केन्द्रले पाठ्यपुस्तक बिक्री वितरणका लागि तयारी गरेको थियो । 'अघिल्लो वर्ष जनक शिक्षा सामग्री केन्द्रको गोदाम भरिएर भाडामा लिएर किताब स्टेक राखेको हो, बोहराले भने, 'यस वर्ष भएको किताबका पनि पुरै सेट आएका छैनन् । त्यसले गर्दा जेठ महिनासम्म सबै जिल्लामा पुर्याउन सकिन्छ होला ।' उनले किताबको पुरै सेट आए पुगेपछि दुर्गमलाई प्राथमिकता दिएर वितरण सुरु गर्ने जानकारी दिए । धनगढीको गोदाम साँघुरो हुँदा थप समस्या हुने गरेको बोहराले बताए । शैक्षिक सत्र आउन एक महिना बाँकी रहेकाले अन्तिममा भए पनि पुरै सेट पुग्ने बोहराले विश्वास व्यक्त गरे । १ देखि ४ सम्मका किताब नीजिले बिक्री वितरण गर्ने जिम्मा दिएकाले केन्द्रसम्म कोहि पनि पुग्दैनन् ।"
"कलंकीकोटेश्वर सडकखण्डमा नयाँ नियम, अटेरी गरे १५सय जरिवाना तिर्नुपर्ने","काठमाडौं : उपत्यकाको सवारी आवागमनलाई सहज बनाउन कलंकीकोटेश्वर सडकखण्डमा ट्राफिक प्रहरीले नयाँ नियम लागू गरेको छ। आइतबारबाट यो सडक खण्डमा यात्रुबाहक तथा मालबहाक सवारीसाधनलाई बायाँ सर्भिस लेनबाट र तीव्र गतिमा हुइकिने निजी तथा साना सवारीलाई दाहिने लेनबाट गुड्ने गरी नियम लागू गरेको हो। काठमाडौंका प्रमुख जिल्ला अधिकारी जनकराज दाहाल, ललितपुरका प्रमुख जिल्ला अधिकारी भागिरथ पाण्डे र महानगरिय ट्राफिक प्रहरी महाशाखाका प्रमुख भीमप्रसाद ढकालले संयुक्तरूपमा रिवन काटेर नयाँ नियमको सुरुवात गरेका हुन्। सडक दुर्घटना न्यूनीकरणसँगै सडकमा रहेको लेनलाई अनुशासित एवं व्यवस्थित रुपमा पालना गराउन, सवारी आवागमनलाई सहजता ल्याउन र ट्राफिक नियम पालनाको प्रवृत्ति बसाउन उक्त नियम लागू गरिएको महाशाखाका प्रमुख प्रहरी वरिष्ठ उपरीक्षक भीमप्रसाद ढकालले बताए। कार्यक्रममा प्रहरी अधिकृत, यातायात व्यवसायी,हाँस्य कलाकार जितु नेपाल, केदार घिमिरेलगायतको उपस्थित थियो।ट्राफिक नियम सचेतनाको लागि सारङ्गी टोलीले प्रस्तुति समेत दिएको थियो। पछिल्ला दिनमा यो सडकखण्डमा दुर्घटना धेरै हुने र लेन अनुशासनको समेत पालना नहुने देखिएपछि महानगरीय ट्राफिक प्रहरी महाशाखाले यो नियम लागू गरेको हो। यो सडकखण्डमा स्पिड लिमिट ५० भन्दा माथि भए ट्राफिक प्रहरीले जरिवाना गर्दै आएको छ। सचेतनाका लागि प्ले कार्ड सबै नागरिकलाई लेन प्रयोगसम्बन्धी जानकारीका ३० भन्दा बढी जानकारीमूलक बोर्डहरू राखिएका छन् । उक्त सडकखण्डका चोकमा लेन प्रयोगसम्बन्धी प्ले कार्डसहित ट्राफिक प्रहरीले जानकारी समेत दिइरहेका छन्। महाशाखाका प्रवक्ता प्रहरी उपरीक्षक जीवनकुमार श्रेष्ठले सडक सुरक्षा र त्यसको प्रयोग सम्बन्धी सबै स्थानीय तहलगायत अन्य सरोकारवाला निकायलाई जिम्मेवारपूर्ण नियम पालना गर्न ट्राफिक प्रहरी खट्टाइएको बताए। नियम नमान्ने सवारीसाधनलाई ट्राफिक प्रहरीले एक हजार पाँचसयसम्म जरिवाना गर्न सक्नेछ र सोभन्दा बढी भएमा यातायात व्यवस्था कार्यालयमार्फत कारबाही हुने उनले बताए।"
अर्घाखाँचीमा पनि हिमपात (फोटोफिचर),"अर्घाखाँची : जिल्लाको नरपानी क्षेत्र हिउँले ढाकिएको छ। सन्धिखर्क ६ को नरपानी र ७ को खाँचीकोट क्षेत्रमा हिउँ परेपछि जनजीवन प्रभावित भएको छ। तर, हिउँ परेसँगै हिउँ खेल्नेहरुको भीडभाड बढेको छ।शनिबार परेको हिमपातले विभिन्न जिल्लामा हिउँदे बालीमा क्षति पर्याएको छ।"
चरेससहित ३ जना पक्राउ,"कपिलवस्तु : लागुऔषध चरेससहित प्रहरीले ३ जनालाई शिवराजनगरपालिका ५ रहटकोलबाट पक्राउ गरेको छ। यसरी पक्राउ पर्नेहरुमा दाङ जिल्ला हसिपुर गाउँपालिका २ का ३१ वर्षीय रमतुलमिया, दाङ्गजिल्ला राप्तीगाउँपालिका १ लम्तिया बस्ने ४१ वर्षीय जितमानमिया र रोल्पाजिल्ला सुन छाहारी गाउँपालिका २ बस्ने ४१ वर्षीय जपीबुढा रहेको जिल्ला प्रहरी कार्यालयले जनाएको छ । पक्राउ परेकाको साथबाट १८ किलो ५ सय ग्राम चरस बरामद गरेको प्रहरी नायब उपरीक्षक सुनिलमल्लले बताए । पक्राउ परेकामाथि अनुसन्धान भइरहेको प्रहरीले जनाएको छ।"
नेपालभारत मैत्री बस सेवा बन्द,"कञ्चनपुर : कञ्चनपुरको भीमदत्तनगरबाट सञ्चालन हुँदै आएको नेपालभारत मैत्री बस सेवा आइतबारदेखि बन्द गरिएको छ । भारतको उत्तराखण्ड प्रदेशले कोरोना भाइरस संक्रमणको कारण देखाउँदै बस सेवा सञ्चालन नगर्न अनुरोध गरेपछि सेवा बन्द गरिएको महाकाली यातायातका अध्यक्ष डम्बर पन्तले जानकारी दिए । 'जिल्ला प्रशासन कार्यालयमार्फत भारतीय प्रदेश सरकारको पत्रको जानकारी दिँदै बस सेवा रोक्न भनिएपछि बस सेवा बन्द गरेका छौँ', उनले भने । अर्को आदेश नआउँदासम्म बस सेवा रोकिएको उनले बताए । महाकाली यातायातले नयाँदिल्ली, देहरादुनलगायतका क्षेत्रमा नेपालभारत मैत्री बस सेवा सञ्चालन गर्दै आएको छ । महाकाली, पवनदूतलगायतका आधा दर्जन बढी नेपालभारत मैत्री बस दैनिक सञ्चालनमा हुँदै आएका छन् ।"
पत्रकार वीरेन्द्र साहकी पत्नी भेटन घरमै पुग्यो महासंघको टोली,"काठमाडौं : पत्रकार वीरेन्द्र साहको हत्यामा संलग्न अभियुक्त कुन्दन भनिने नरेन्द्रकुमार फौजदार पक्राउ परेपछि नेपाल पत्रकार महासंघको केन्द्रीय टोली बारा आएको छ। उपाध्यक्ष विपुल पोखरेलको नेतृत्वमा आएको टोलीले बाराका प्रहरी उपरीक्षक कृष्णप्रसाद पंगेनीसहितका प्रहरीलाई भेट गर्दै धन्यवाद दिएका छन्। प्रहरीसँगको भेटमा उपाध्यक्ष पोखरेलले १२ वर्षपछि पक्राउ परेका हत्यारालाई कडा कारवाही गर्न माग गरेका छन्। महासंघको टोलीले पत्रकार साहकी पत्नी उमरावतीदेवीलाई भेट गरेको छ। जिल्ला प्रहरी कार्यालय पुग्नुअघि टोलीले कलैयास्थित घरमै पुगेर स्व साहकी पत्नीलाई भेट गरेको हो। भेटमा महासंघ उपाध्यक्ष पोखरेलले पीडित परिवार र समग्र पत्रकारिता क्षेत्रलाई न्याय दिलाउनका महासंघ निरन्तर लागिरहेको बताए। हामी तपाईसहित सबै पत्रकारलाई न्याय दिलाउन लागिरहेका छौँ। अपराधी भर्खरै पक्राउ परेको छ। कडा कारवाहीका लागि दबाब दिनेछौँ, उमरावतीसंगको भेटमा पोखरेलले भने। भेटमा उमरावतीदेवीले पक्राउ परेका हत्यारालाई कडा भन्दा कडा कारवाहीका लागि दवाव दिन आग्रह गरिन्। घटनापछि आफ्नो परिवार उजाडिएको भन्दै उमरावतीदेवीले अपराधीलाई कडा सजाय भएमात्रै न्याय मिल्ने बताइन्। उनले आफ्नो दुई सन्तानको उच्च शिक्षाका लागि पनि पहल गरिदिन टोलीका सदस्यसँग आग्रह गरिन्। टोलीले सन्तानको उच्च शिक्षाका लागि महासंघले पहल थाल्ने प्रतिबद्धता जनाए। पत्रकार साहका एक छोरा र एक छोरी छन्। समाचार संकलन गर्न पिपरा बजार पुगेका साहलाई २०६४ असोज १८ गते कुन्दनसहितका व्यक्तिले अपहरण गरेका थिए। साहको शव कार्तिक २२ गते टांगियावस्तीको जंगलमा भेटिएको थियो। कुन्दनसहित पाँचजनाले साहलाई गोली हानेर हत्या गरी शव जंगलमा गाडेका थिए। घटनापछि देशभरका पत्रकार आन्दोलित बनेका थिए। पत्रकार हत्यामा संलग्न रहेका लालबाबु चौधरी धामी र हरेराम पटेल अझै फरार छन्। यसअघि घटनामा संलग्न रहेका मेनेजर गिरी र रामएकवाल सहनी पक्राउ थिए। सहनी १० वर्षदेखि जेलमा छन् भने गिरी ११ वर्ष कैद भुक्तान गरी गत वर्ष रिहा भएका थिए। सरकारले गत वर्ष गिरीलाई कैदमाफी दिने निर्णय गरेको थियो। एक साताअघि पक्राउ परेका फौजदारलाई भने अर्को आदेश नभएसम्म पुर्पक्षका लागि थुनामा राख्न जिल्ला अदालत बाराले दिएको आदेशअनुसार वीरगन्ज कारागारमा राखिएको छ।"
दुर्गममा छैन स्वास्थ्य सेवा,"ताप्लेजुङ : खुट्टामा काँटीले घोचेपछि कञ्चनजंघा पदमार्गमा पर्ने जापानटारीका इटेन शेर्पालाई पति लाक्पाले लेलेप स्वास्थ्यचौकी पुर्याए। कात्तिक अन्तिम साता फक्ताङलुङ गाउँपालिका६ स्थित उक्त स्वास्थ्य चौकीमा टीटी खोप थिएन्। करिब डेढ घन्टा हिडाएर स्वास्थ्यचौकी पुर्याएका लाक्पाले गाउँपालिकाको केन्द्रसमेत रहेको तापेथोक स्वास्थ्यचौकीमा फोन गरेर सोधे। त्यहाँ पनि छैन भन्नुभयो, उनले भने, भोलीपल्ट गाडी खोजेर जिल्ला अस्पताल नै पुर्याउनुपर्यो। त्यसको एक महिनाअघि छोरालाई कुकुरले टोकेको बेला पनि रेविज खोप लगाउन सदरमुकाम नै पुग्नुपरेको उनी सुनाउँछन्। जापानटारबाट फुङलिङ पुग्न एक दिन लाग्छ। पुसको दोस्रो साता वडा नम्बर ५, हेल्लोककी चन्द्रकुमारी लिम्बु पौषको दोस्रो साता सोहि गाउँपालिका५ हेल्लोककी चन्द्रकुमारी लिम्बु काखमा छोरी च्यापेर रानीपुल पारीको उकालो चढ्दै गरेको भेटिइन्। ज्वरोले तीन सातादेखि थलिएकी छोरीको उपचार गर्न ललेप पुगेकी लिम्बुले त्यहाँ उपचार गराउन पाइनन्। चुन्द्रकुमारीले भनिन्, निको हुन्छ कि भन्दै पर्खिएँ, झन साह्रो पार्न थालेपछि आउनुपर्यो। स्वास्यचौकीमा औषधि नपाएपछि अन्नतः छोरीलाई उपचारका लागि सदरमुकाम नै पुर्याइन्। यी दुई त प्रतिनिधिमात्र हुन्। यहाँका अधिकांश मानिस सामान्य टाउको दुखेदेखि गम्भीर बिरामीको उपचार गर्न सदरमुकाम नै धाउनुपर्छ। न गाउँका स्वास्थ्यचौकीमा भनेको जस्तो उपचार पाइन्छ, न औषधि नै। स्वास्थ्यचौकीमा निःशुल्क पाउने उपचारका लागि महँगो खर्चेर सदरमुकाम धाउन यहाँका स्थानीय बाध्य छन्। भौगोलिक विकटताका कारण एउटा गाउँबाट अर्को गाउँको स्वास्थ्यचौकीमा पुग्न घन्टौं हिँड्नुपर्छ। लेलेपका आम्जिलेजाबाट स्वास्थ्य चौकी पुग्न एक दिन लाग्छ। ढाङयाम र ग्याब्लाबाट दुई दिन लाग्छ। लेलेपकै घुन्सामा सामुदायिक स्वास्थ्य इकाइ छ। अन्य गाउँबाट त्यहाँ पुग्न एकदेखि दुई दिन नै लाग्छ। ग्याब्लाका १९ वर्षीय तेन्जिङ शेर्पालाई २०७५ भदौमा दाँत दुख्ने व्यथाले सतायो। उपचारका लागि जिल्ला अस्पताल आउन तीन दिन लाग्ने हुँदा घरमै हेलिकप्टर झिकाइयो। काठमाडौंबाट चार्टर गरेको हेलिकोप्टर प्रतिकूल मौसमका कारण बस्न सकेन। तीन दिन पर्खिए। त्यसपछि स्ट्रेचरमा बोकेर अस्पताल ल्याउने क्रममा उनी बिते। गाउँमा उपचार गर्न पाएको भए छोरो बाँच्थ्यो होला, तेञ्जिङका बुबा थाक्चेले भने। हिमाली गाउँका बासिन्दाले सर्वसुलभ स्वास्थ्योपचारका लागि सरकारले ल्याएका नयाँनयाँ योजना सुनेका मात्रै छन्। गाउँमा स्वास्थ्याचौकी भए पनि सदरमुकाम आउनुपर्ने उनीहरूको बाध्यता हो। महिलाहरू अझै गर्भ जाँच गराउन पाउँदैनन्, आम्जिलेजाकी फुपुफुटी शेर्पाले भनिन्, मैले दुई सन्तान चौंरी गोठमै जन्माएँ, अझै त्यही अवस्था छ। कञ्चनजंघा हिमालको काखमा रहेको खम्वाचेनमा याक पालन गर्दै आएका ६४ वर्षीय नुपु शेर्पालाई ढाड दुख्ने र दमको समस्या छ। नुपुकी ५६ वर्षीया पत्नी पेम्बा पनि बिरामी परिरहन्छिन्। अस्पताल पुग्न तीन दिन पैदल हिडेर रानिपुलदेखि मात्रै गाडी चढ्न पाइन्छ। अस्पताल गएर जाँच गराउने मन छ, नुपुले भने, तर, हिँडेर पुग्ने आँट छैन, यतिकै मरिने भैयो। जनप्रतिनिधि चुनिएपछि पनि पहिलेको अवस्थामा सुधार नभएको स्थानीयको गुनासो छ।"
धूमपान निषेध गर्न ताकेता,"काठमाडौं : संघीय सरकारले सार्वजनिक स्थलमा धूमपान तथा सुर्तीजन्य पदार्थ निषेध गर्न सबै ७ सय ५३ स्थानीय तहलाई पत्राचार गरेको छ। स्वास्थ्य मन्त्रालयअन्तर्गतको स्वास्थ्य कर कोष सचिवालयको आग्रहअनुसार सबै स्थानीय तहमा परिपत्र गरिएको संघीय मामिला तथा सामान्य प्रशासन मन्त्रालयले जनाएको छ। उसले आगामी बजेटमा धूमपान तथा सुर्तीजन्य पदार्थ नियमन तथा नियन्त्रण गर्ने कार्यक्रम समावेश गर्न पनि आह्वान गरेको छ। स्थानीय तहले यसलाई प्राथमिकतामा नपारेपछि निर्देशन दिन बाध्य भएको शाखा अधिकृत राजकुमार बोहराद्वारा जारी परिपत्रमा उल्लेख छ। सरकारले सबै जिल्लाका सहायक प्रमुख जिल्ला अधिकारी र सबै स्थानीय तहका प्रमुख प्रशासकीय अधिकृतलाई निरीक्षक तोकेको छ। सार्वजनिक स्थलमा सुर्तीजन्य पदार्थ सेवन गरेको तथा उत्पादक वा व्यवस्थापकले कानुनबमोजिम पूरा गर्नुपर्ने नगरे निरीक्षकले उत्पादक वा व्यवस्थापकलाई मुद्दा चलाउन सक्ने परिपत्रमा उल्लेख छ। राज्य तथा सरकारी निकाय, संस्था वा कार्यालय, शिक्षण संस्था, पुस्तकालय, तालिम तथा स्वास्थ्यसम्बन्धी संस्था, विमानस्थल, वायुसेवा तथा सार्वजनिक सवारीका साधनमा धूमपान गर्न पाइनेछैन। यसमा बालकल्याण गृह, शिशु स्याहार केन्द्र वृद्धा श्रम, अनाथालय, बाल उद्यान तथा क्लब, सार्वजनिक शौचालय, उद्योग तथा कलकारखाना कार्यस्थल, चलचित्र घर, सांस्कृतिक केन्द्र तथा नाट्यशाला, होटल, मोटल, रिसोर्ट रेस्टुरेन्ट, बार, भोजनालय, चमेनागृह लज, छात्रावास तथा अतिथिगृह, रंगशाला, कभर्डहल, शारीरिक सुगठन व्यायाम केन्द्र, पौडी पोखरी तथा पुल हाउस, डिपार्टमेन्ट स्टोर तथा मिनी मार्केट, धर्मशाला तथा धार्मिक स्थल तथा सार्वजनिक सवारीका प्रतीक्षालय र टिकट काउन्टर पनि पर्छन्। यी स्थलमा सबैले देख्ने गरी सूचना टाँस गर्ने व्यवस्था मिलाई धूमपान निषेधको अभियानलाई कार्यान्वयनमा सहयोग गरिदिन मन्त्रालयले भनेको छ। सुर्तीजन्य पदार्थ (नियन्त्रण र नियमन गर्ने) ऐनमा कसैले पनि सार्वजनिक स्थलमा धूमपान तथा सुर्ती सेवन गर्न पाइनेछैन भन्ने उल्लेख छ। उत्पादक व्यवस्थापकले आफूसँग सम्बन्धित सार्वजनिक स्थलको आवश्यकताअनुसार विभिन्न ठाउँमा धूमपान तथा सूर्ती सेवन गर्न नपाउने व्यहोराको सूचना सबैले देख्ने र पढ्न सक्ने गरी टाँस गर्नुपर्ने व्यवस्था छ। व्यवस्थापकले आफूसँग सम्बन्धित सार्वजनिक स्थलमा कसैले धूमपान तथा सुर्ती सेवन गरे वा नगरेको समयसमय निरीक्षण गर्ने र निरीक्षण गर्दा कसैले धूमपान वा सुर्ती सेवन गरेको देखिए रोक लगाउनुपर्छ। रोक लगाउन नमाने वा पटकपटक धूमपान वा सुर्ती सेवा गरे सार्वजनिक स्थलबाट बाहिर निकाल्ने वा १ सय रुपैयाँ जरिवाना गर्नुपर्ने व्यवस्था छ। सूचना टाँस नगरे व्यवस्थाकलाई ५ हजारसम्म जरिवाना गर्न सक्ने व्यवस्था छ। प्रत्येक पाँच जनामध्ये दुई जना अरूले खाएको धूमपानको धूवाँले पीडित हुन्छन्। नेपालमा हरेक वर्ष २७ हजार जनाको मृत्यु सुर्तीजन्य पदार्थ प्रयोगका कारण लागेको रोगबाट हुने गरेको तथ्यांक छ।"
चितुवा प्रभावित क्षेत्रमा विज्ञ टोली,"बैतडी : चितुवा प्रभावित तल्लोसोराड क्षेत्रमा विज्ञ टोली पुगेको छ। चितुवाले लगातार मानवीय क्षति पुर्याउन थालेपछि राष्ट्रिय प्रकृति संरक्षण कोष चितवनका दुई प्राविधिक बैतडी आएका हुन्। कोषका वरिष्ठ वन्यजन्तु प्राविधिक विष्णुबहादुर लामा र प्राविधिक रमेश दराई मेलौली नगरपालिका९ असुर गाउँमा आइपुगेका स्थानीय महेश भट्टले जानकारी दिए। उनले भने चितुवा प्रभावित क्षेत्रमा विज्ञ टोली आएको छ, टोलीले स्थानीयसँग छलफल समेत सुरू गरिसकेको छ। ०६८ साल यता चितुवाको आक्रमणबाट जिल्लाको तल्लोसोराड क्षेत्रमा २५ जनाको ज्यान गईसकेको छ। गत फागुन २७ मा ओछ्यानबाटै मेलौली ९ असुरकी ८ बर्षीय सीता लुहारको ज्यान गएपछि र त्यसअघि पनि मानवीय क्षति पुर्याएकाले जिल्ला प्रशासनले विज्ञ टोली पठाउन आग्रह गरेको थियो। त्यस्तै बैतडीका सांसद दामोदर भण्डारीले पनि प्रभावित क्षेत्रमा तत्काल विज्ञ टोली पठाउन वनमन्त्रीसँग आग्रह गरेका थिए। फागुन २७को घटनापछि हामीले सबै सरोकारवाला निकायलाई पत्र पठाएका थियौं, अहिले विज्ञ टोली आएको छ, प्रमुख जिल्ला अधिकारी आनन्द पौडेलले भने। टोलीले स्थानीयसँग सहकार्य गरेर खोर थाप्ने र डिजिटल क्यामेरा मार्फत चितुवाको गतिविधि अवलोकन गर्नेछ। घटनास्थल वरिपरी चितुवाको गतिविधि अवलोकन गरिने वरिष्ठ वन्यजन्तु प्राविधिक लामाले बताए। उनले भने चितुवाको गतिविधि नियाल्छौं, स्थानीय सामग्रीबाट खोर बनाउने काम पनि गर्छौ, स्वचालित क्यामेरा बाट पनि गतिविधि अनुगमन गर्छौ, चितुवालाई नियन्त्रणमा लिने प्रयास गछौ। लामो समयदेखि चितुवा आतंक बढेको क्षेत्रमा विज्ञ आएपछि स्थानीय खुशी छन्। मेलौली नगरपालिका९ का वडाध्यक्ष नारद भट्टले चितुवा आतंकको कारण पत्ता लाग्ने र चितुवा समातिने आशा जोगेको बताए। हामी लगभग एकदशक देखि चितुवा आतंकबाट आजित छौं। अहिले विज्ञ टोली आएपछि समस्या समाधान हुने आशा लागेको छ। यो समस्या समाधान हुने अपेक्षा गरेका छौं, उनले भने। विज्ञ टोलीसँगै डिभिजन वन कार्यालयको टोली पनि प्रभावित क्षेत्रमा खटिएको डिभिजन वन प्रमुख केशव पराजुलीले बताए। उनले भने, २७ गते चितुवाको आक्रमणबाट मृत्यु भएकी सीता लुहारको परिवारलाई तत्काल ५० हजार राहतसहित वनको टोली पनि पठाएका छौं। वन कर्मचारीले विज्ञ टोलीलाई पनि सहयोग गर्नेछन्।"
म्याग्दीमा चट्याङ लागेर दुईको मृत्यु,"बेनी : म्याग्दीको अन्नपूर्ण गाउपालिका६ खिवाङमा गएराति चट्याङ लागेर दुई जनाको मृत्यु भएको छ। चट्याङ लागेर २६ वर्षीय रवीन पुन र ४१ वर्षीय यमकुमारी गर्बुजाको मृत्यु भएको जिल्ला प्रहरी कार्यालय म्याग्दीले जनाएको छ। प्रहरीका अनुसार उनीहरुको बेनी अस्पतालमा उपचारको क्रममा आइतबार मृत्यु भएको हो। राति ९ बजे चट्याङ् लागेर घाइते भएका उनीहरुलाई बिहान ३२० मा बेनी अस्पतालमा ल्याइएको थियो। अस्पतालमा ल्याएको केही समयमै चिकित्सकले मृत घोषणा गरेका थिए। शव परीक्षणका लागि बेनी अस्पतालका शव गृहमा राखिएको छ। मृतक पुन र गर्बुजा छिमेकी हुन्। पहाडी बस्तीमा हिमपात वर्षासँगै म्याग्दीका उच्च पहाडी बस्तीमा हिमपात भएको छ। धवलागिरी गाउँपालिकाको गुर्जा, लुलाङ, मुना, मुदी, मल्कवाङ, मलम्पार, रघुगंगाको कुइनेमंगले, मंगलाको टोड्के, अन्नपूर्णको राम्चे, नागी, घोडेपानी, शिख, नारच्याङ लगायतका बस्तीमा हिमपात भएको हो। दुईतीन फिट बाक्लो हिउँ जमेको स्थानीयबासीले बताएका छन्। यो वर्षको मंसिर यता ९ पटक भएको हिमपातले जनजिवनका साथै विकास निर्माणको कामलाई समेत प्रभावित बनाएको गुर्जाका वडा अध्यक्ष झकबहादुर छन्त्यालले बताए। अन्नपूर्ण गाउँपालिका७ स्थित टिकोट माविका प्रअ प्रदिप पुनले धेरै वर्षपछि चैत महिनामा हिमपात भएको बताए। बेमौसमी हिमपातले बर्खे र हिउँदे बालीलाई असर पुगेको कृषकले बताएका छन्। हिमपातका कारण अन्नपूर्ण गाउँपालिकाको नारच्याङमा निर्माणाधीन ११० मेगावाट क्षमताको निलगिरि र निलगिरि क्यासकेड तथा रघुगंगा गाउँपालिकाको ३७५ मेगावाट क्षमताको कुइनेमंगले रघुगंगा जलविद्युत आयोजनाको निर्माण कार्य प्रभावित भएको प्रर्वद्धकले बताएका छन्।"
"डोल्पामा भारी हिमपात, तीन दिनदेखि हवाइ सेवा अवरुद्ध","डोल्पा : चैत्र महिनाको आगमनसँगै डोल्पालगायत हिमाली जिल्लामा भारी हिमपात भएको छ । निरन्तर तीन दिनदेखि परेको वर्षापछि २ हजार मिटरभन्दा माथिका सबै क्षेत्रमा हिउँ जमेको छ । मंसिरदेखि हिउँ परेपनि जम्न नसकेको डोल्पामा भने यसपटक चैत्रमा हिउँ जमेर सेताम्मे भएको छ । चैत्रमा परेको हिउँबाट सबैभन्दा बढी माथिल्लो डोल्पा प्रभावित भएको छ । माथिल्लो डोल्पामा २ फिट भन्दा बढी हिउँ जमेको आँकलन गरिएको छ । माथिल्लो डोल्पाका शेफोक्सुण्डो गाउँपालिका,डोल्पोबुद्ध गाउँपालिका र छर्काताङसोङ गाउँपालिकामा भारी हिमपात भएपछि उतै थुनिएका छन्। करिब ५६ सय मिटर उचाइका ठाउँमा हिउँले ढाकेपछि आवतजावत बन्द भएको स्थानीय धावाक्याल्जेन लामाले बताए । उनले चैत्रमा आएको हिउँ पहिरोले चौरी बगाउँछ कि भन्ने चिन्ता लागेको बताए। तल्लो डोल्पाका कृषक भने खेतीपातीको मुखैमा हिउँ परेपछि खुसी भएका छन्। हिउँ र पानी परेपछि खेतीपाती गर्न सहज हुने भन्दै तल्लो डोल्पाका सबै कृषक खुसी भएको स्थानीय नन्दबहादुर लामाले जानकारी दिए । माटो खुकुलो हुने र खेती छिटै उम्रिने भन्दै कृषक खुसी भएको बताए । हिमपातले डोल्पाको जनजीवन प्रभावित भएको छ । निरन्तरको हिमपात र पानीले तीन दिनदेखि जुफाल बिमानस्थलमा हवाइ उडान हुन सकेको छैन । हवाइ उडान नभएपछि जुफाल बिमानस्थलमा यात्रु अलपत्र परेका छन् । मौसममा सुधार आउन अझै केहि दिन लाग्ने संकेत देखिएपछि यात्रुहरु पैदलमार्ग प्रयोग गर्न थालेको जुफाल बिमानस्थल कार्यालयले जानकारी दिएको छ । हिमपात र वर्षाले चिसो ह्वात्तै बढेपछि बालबालिका र वृद्धवृद्धालाई न्यानोगरी बस्न चिकित्सकले आग्रह गरेका छन्। चैत्रमा परेको हिउँ खेल्न मानिस निकै तछाडमछाड गरेको देख्न पाइन्छ ।"
चीनसँग जोडिएको गाउँलाई कोरोना भन्ने थाहै छैन,"दोलखा : विश्वका ७० भन्दा बढी देशमा फैलिएको कोरोना भाइरस संक्रमणबारे जानकारी नभएका मानिस अहिले कमै होलान्। दोलखाको दुर्गम र कुनाको गाउँ भनेर चिनिने लुम्नाङका बासिन्दाले भने कोरोना भाइरसबारे थाहा पाएकै छैनन्। महामारी बनेको कोरोनाबारे थाहा नपाएकाले उनीहरू संक्रमण होला भनेर डराएका छैनन् पनि। चीनसँग सीमा जोडिएको दोलखाको उत्तरी विगु गाउँपालिका१ लामाबगरको सबैभन्दा दुर्गम लुम्नाङ गाउँमा न त मोबाइल फोन नै चल्छ न सञ्चारको कुनै अर्को माध्यम नै छ। करिब २० घरधुरी रहेको लुम्नाङका अगुवा भुजुङ शेर्पाले कोरोनासम्बन्धी प्रश्नमा भने, हामीलाई त थाहा छैन, रेडियो नि सुन्दैन। विभिन्न देशमा गरी धेरैको मृत्यु भएको बताएर सोध्दा उनले भने, कोरोना थाहा छैन, डर नि लाग्दैन। राष्ट्रिय गौरवको माथिल्लो तामाकोसी जलविद्युत् आयोजनाको बाँध रहेको लामाबगरबाट एक दिन हिँडेर पुगिने लुम्नाङको जनसंख्या मुस्किलले ८० छ। लडेर चोट लाग्नुबाहेक हत्तपत्त रोग नलाग्ने लुम्नाङका आङनुर्बु शेर्पाले बताए। त्यस्तो रोग त थाहै छैन, उनले भने। लुम्नाङमा निकै पहिला विद्यालय थियो, अहिले छैन। त्यहाँका बालबालिका लामा पढ्न विभिन्न गुम्बामा जानुबाहेक अध्ययनको अन्य कुनै सुविधा छैन। अन्यको आवतजावत न्यून हुने सो क्षेत्रमा रोगव्याधी पनि न्यून मात्र लाग्ने गरेको विगु गाउँपालिकाका स्वास्थ्य संयोजक ईश्वर खड्काको भनाइ छ। चीनको कुती पुग्न लुम्नाङबाट पैदल १० देखि १३ घण्टा लाग्ने भएकाले बाहिरका मान्छेसँग भेटघाट हुँदैन। लामाबगर पुग्न पनि त्यति नै समय लाग्छ। चौंरीजन्य उत्पादन र भेडाको घ्यु बेच्ने बेलामा मात्र अन्यत्रका मानिस देख्न पाउँछन् लुम्नाङवासीले। मौसमअनुसार वर्षभरि ६ ठाउँ बसाइँ सरेर चौंरी र भेडा पालेर जीविकोपार्जन गर्ने शेर्पा समुदायको बसोबास रहेको लुम्नाङका बासिन्दा मुस्किलले वर्षमा एकपल्ट लामाबगर वा चीनको कुती पुग्छन्।"
"'बरु चौरमा गरौं, एसईई पछि नसारौं'","काठमाडौं : कोरोना त्रासका कारण एसईई परीक्षा स्थगन गर्ने बहस चलिरहेका बेला शिक्षाविद्हरूले सुरक्षाका उपाय अपनाएर सञ्चालन गर्न सुझाव दिएका छन् । माध्यमिक शिक्षा परीक्षा (एसईई) चैत ६ गते सुरु हुुँदै छ । सरकारले एसईई हुुने मुुलुुकभरका १ हजार ९ सय ९५ वटै परीक्षा केन्द्रमा हेल्थ डेस्क राख्ने भएको छ । परीक्षाका समयमा विद्यार्थीमा कोरोना भाइरसको संक्रमण नफैलियोस् भनेर शिक्षा विज्ञान तथा प्रविधि र स्वास्थ्य मन्त्रालयको समन्वयमा डेस्क स्थापना गर्न लागिएको हो । परीक्षा हलभित्र जानुुअघि परीक्षार्थी, कर्मचारी तथा परीक्षामा संलग्न अन्य सबैको तापक्रम जाँच गरिनेछ । परीक्षाका क्रममा कुुनै विद्यार्थीमा ज्वरो देखिएमा अस्पताल लगेर उपचारको व्यवस्थासमेत हेल्थ डेस्कबाट हुुनेछ । शिक्षाविद् विद्यानाथ कोइराला अहिलेको अवस्थामा परीक्षा नै रोक्न नपर्ने धारणा राख्छन् । तर कोरोना भाइरसको संक्रमण हुनबाट परीक्षार्थीलाई जोगाउने उपाय भने अपनाउनुपर्ने बताउँछन् । परीक्षार्थीलाई हलमा राख्दा संक्रमण हुने सम्भावना रहन्छ भने ठूलो हल वा चौरमा राखेर पनि परीक्षा चलाउन सकिन्छ, उनी भन्छन्, बरु परीक्षार्थीलाई मास्क लगाएर आउन अनुरोध गरौं । पानी वा घामको समस्या हुने भएकाले चौरमा त्रिपाल टाँगेर पनि चलाउन सकिन्छ । आवश्यक परेमा स्वास्थ्यकर्मीको पनि परामर्श लिऔं । परीक्षा स्थगन गर्दा फेरि सञ्चालनको टुंगो हुन्न । अवस्था झन् खराब हुन सक्छ । टाढाटाढाका विद्यार्थी घर फर्किन्छन् । पुनः सञ्चालन जटिल र खर्चिलोसमेत हुन्छ । त्यसैले सकेसम्म रोक्न नहुने विज्ञहरूको अभिमत छ । सरकारले पनि स्थगन नगरी सुरक्षाका उपायबारे अध्ययन गरिरहेको जनाएको छ । कोरोना भाइरस संक्रमण हुन नदिने विषयमा सचेतना जगाउन शिक्षा र स्वास्थ्य मन्त्रालयले संयुक्त रूपमा हजार स्वयंसेवक परिचालन गर्ने भएका छन् । स्वयंसेवक परिचालनका लागि हेल्थ डेस्क स्थापना गर्न शिक्षा मन्त्रालयले सहसचिव दीपक शर्मा तथा स्वास्थ्य मन्त्रालयले डा गुणराज लोहनीलाई संयोजक बनाएका छन् । स्वास्थ्य विषय अध्ययन गरेका व्यक्तिलाई स्वयंसेवकका रूपमा परिचालन गरिनेछ । शिक्षामन्त्रीका स्वकीय सचिव पुरन केसीका अनुसार एमबीबीएस, बीपीएच, नर्सिङलगायत स्वास्थ्यसँग सम्बन्धित अन्य विषय पढेकालाई कोरोना भाइरसबारे चेतना जगाउन टोलटोलमा पठाइनेछ । शिक्षा मन्त्रालयका प्रवक्ता दीपक शर्माले कोरोनाको संक्रमण हुनबाट सचेतना अपनाए पनि परीक्षा नै रोक्ने गरी छलफल नभएको बताए । परीक्षा आउन केही दिन बाँकी छ । त्यतिन्जेलमा विकराल समस्या आयो भने उपप्रधानमन्त्रीको संयोजकत्वमा रहेको उच्चस्तरीय समितिले आवश्यक निर्णय गर्ला, उनले भने । अभियानमा चिकित्सा शिक्षा आयोगलाई पनि सहभागी गराइनेछ । स्वास्थ्यसँग सम्बन्धित विषय पढाइरहेका मेडिकल कलेजसँग समन्वय गरेर अभियान चलाइने सरकारी तयारी छ । पहिलो चरणको योजनाअनुसार स्वयंसेवकले कोरोना भाइरस के हो भन्ने विषयमा सर्वसाधारणलाई जानकारी गराउनेछन् । त्यसपछि भाइरस संक्रमण भएर भयावह अवस्था आए के गर्ने भन्ने विषयमा जानकारी गराइने केसीले बताए । ४ लाख ८२ हजार परीक्षार्थी चैत ६ गतेदेखि सुरु हुने माध्यमिक शिक्षा परीक्षा (एसईई) मा ४ लाख ८२ हजार २ सय १९ परीक्षार्थी सहभागी हुने भएका छन् । नियमित (साधारण) तर्फ ४ लाख ५६ हजार ३ सय २९ र प्राविधिकतर्फ ९ हजार ५ सय ९ परीक्षार्थी रहेको परीक्षा बोर्डले जनाएको छ । ग्रेड वृद्धिअन्तर्गत साधारणतर्फ १६ हजार २ सय ४२ र प्राविधिकतर्फ १ सय ३९ परीक्षार्थी सहभागी हुनेछन् । सबैभन्दा बढी परीक्षार्थी बागमतीबाट १ लाख ३ हजार ६ सय ६७ र थोरै कर्णाली प्रदेशबाट ३६ हजार ४ सय ३६ सहभागी हुनेछन् । परीक्षाका लागि १ हजार ९ सय ९४ केन्द्र कायम गरिएको परीक्षा बोर्डका परीक्षा नियन्त्रक (कक्षा १०) रामराज खकुरेलले जानकारी दिए ।"
यसरी सम्भव भयो प्लास्टिकमुक्त नगर,"बुटवल : मुलुकका धेरै क्षेत्रमा प्लास्टिकजन्य पदार्थमुक्त अभियान चले। प्रायः असफल बने। रुपन्देहीको तिलोत्तमा नगरपालिका भने खुला क्षेत्रमा प्लास्टिक शून्य नगर घोषणा नै गर्न सफल भएको छ। नगरका कुनै पनि क्षेत्रमा प्लास्टिक देखिँदैन। नगरपालिकाले शून्य प्लास्टिक घोषणा गर्ने अभियान सुरु गर्दा धेरैले खिसिट्युरी गरेका छन्। नगरप्रमुख वासुदेव घिमिरे सम्झिन्छन्, निरन्तरको अभियान, नगरवासीको समर्थनले खुला क्षेत्रमा शून्य प्लास्टिकमुक्त गर्न सफल भएका छौं। अहिले उपभोग्य सामानका खोलमा प्रयोग हुनेबाहेक अन्य प्लास्टिक प्रयोग हुन छाडेको छ। अभियान सुरु भएको सात महिनामा नहर, खेत, सडक, जंगलबाट ८० हजार बोरा खुला प्लास्टिक उठाएको थियो। यसरी प्लास्टिक उठाइरहँदा नगरबासीमा चेतना फैलिँदै गयो। स्थानीयले खुला क्षेत्रमा फोहोर र प्लास्टिक फाल्न छाडेपछि नगरपालिकाको अभियानले मुर्त रुप लियो। नगरपालिकालाई १६३६ नहरमा बगेर आउने प्लास्टिक सफाइ चुनौतिपूर्ण थियो। स्थानीयले साथ दिएपछि नगरपालिकाले यत्रतत्र छरिएका प्लास्किट संकलन गर्नसक्यो। यस अभियानमा स्थानीयसँग, मन्त्री र सांसदको सहभागिता थियो। फागुन ३० गते नगरपालिकालाई शून्य प्लास्टिक नगर घोषणा गरिएको छ। यसरी घोषणा भएको तिलोत्तमा मुलुककै पहिलो नगरपालिका हो। जनता जागेपछि काम गर्न कठिन नहुँदो रहेछ भन्ने यो अभियानबाट सिकाइ भयो, मेयर घिमिरेले भने, नगर सौन्दर्यकरणसँगै अरु काम निरन्तर हुनेछन्। नगरपालिकाले प्लास्टिकमुक्त सहर बनाउने अभियानलाई निरन्तरता दिएको छ। दूध किन्न जानेहरू भाँडो नै बोकेर जान्छन्। सामान किन्नेहरू पनि घरबाटै झोला बोकेर निस्किन्छन्। विद्यार्थीहरू आफूले खाएको फोहोर जथाभावी फाल्दैनन्। आमा समूह, युवा क्लबलगायत संघसंस्थाहरू यो अभियानका सहयोगी बनेका थिए। प्लास्टिक प्रयोग शून्य गराउन विद्यालयको पाठ्यक्रममा पनि समावेश गरिएको छ। सार्वजनिक स्थलमा धुम्रपान तथा सुर्तीजन्य पदार्थ सेवनलाई निषेध गरिएको छ भने जथाभावी फोहोर फाल्नेलाई कारबाही गर्न नगरले कार्यविधि नै बनाएको छ। सिम नेपालसँगको सहकार्यमा सात महिनादेखि शून्य प्लास्टिक अभियान चलाइएको हो। रुपन्देहीकै मध्यभागमा अवस्थित तिलोत्तमा नगरपालिकालाई स्वच्छ, सफा, हराभर बनाउने उद्देश्यले जनप्रतिनिधि आएसँगै २०७४ साउनबाट नियमित सञ्चालन हुँदै आएको सरसफाइ अभियान हाल ५७ औं श्रृंखलामा पुगेको छ। नगरपालिकाले प्लास्टिकको फोहोर जम्मा गर्नेलाई पुरस्कारको व्यवस्था पनि गरेको छ। शुक्रबार प्लास्टिक शूल्य नगर घोषणा कार्यक्रममा कृषि तथा पशुपंक्षी विकासमन्त्री घनश्याम भुसालले भने, यो अभियान कसैले न कसैले सुरु गर्नुपर्नेमा त्यो तिलोत्तमाबाट सुरु हुनु तिलोत्तमाबासीका लागि सुखद् हो, सरसफाइमा तिलोत्तमाबाट नयाँ राष्ट्रिय अभियान प्रारम्भ भएको छ। तिलोत्तमामा शून्य प्लास्टिकलाई स्थायित्व दिन विभिन्न सार्वजनिक स्थान, घर, पसलमा डस्टविन राखिएको छ। नगरका सार्वजनिक स्थानमा कम्तिमा एक हजार डस्टविन राख्ने नगरपालिकाको योजना छ। फोहोर संकलन कार्यसँगै संकलित फोहोरको व्यवस्थापनका लागि जनसहभागिता वास सहकारीसँगको सहकार्यमा एकीकृत फोहोर प्रशोधन केन्द्र निर्माण थालिएको छ।"
सिटामोल लिन दिनभर पैदल,"मुगु : घरमै सुत्केरी हुदाँ अत्यधिक रक्त श्राप भएर मुगम कार्मारोङ गाउँपालिका१ चिताई गाउँकी ३५ वर्षीया पासङफुटिक तामाङको गत असार १८ मा ज्यान गयो। नजिकै स्वास्थ्य चौकी र उद्धारका लागि आफन्त नभएपछि उनले अकालमा ज्यान गुमाउनु पर्यो। गाउँका पुरूष यार्सा संकलनका लागि पाटनतिर गएको बेला सुत्केरी व्यथाले थलिएकी तामाङको समयमा उपचार नहुँदा मृत्यु भएको हो। यो एउटा प्रतिनिधिमुलक घटना मात्रै हो। नजिकै स्वास्थ्य चौकी नहुँदा चिताईवासीले सिटामोल लिन समेत एक दिनको पैदल यात्रा गर्नुपर्ने बाध्यता छ। आकस्मिक होस् वा अन्य कुनै सेवा लिन दुई दिनको पैदल यात्रा गरेर जिल्ला अस्पताल पुग्नु पर्छ। आफ्नै वडाको डोल्पु स्वास्थ्य चौकी पुग्न स्थानीयले एक दिन धाउनै पर्छ। नजिक स्वास्थ्य चौकी छैन। बिरामी पर्दा उपचार नै नगरी घरमै मर्नुपर्ने बाध्यता छ, चिताईका कार्मा तामाङ भन्छन्, डोल्पु स्वास्थ्य चौकी पुग्न एक दिन लाग्छ। औषधि लिएर स्वास्थ्यकर्मी गाउँ गाउँदैनन्। बिरामी स्वास्थ्य चौकी पुग्दैनन्। सिटामोल पाउन पनि मुस्किल भयो। सामान्य बिरामी चेकजाँच गर्न गाउँमा स्वास्थ्य केन्द्र स्थापना हुनुपर्ने उनको माग छ। भौगोलिक विकटताका कारण मुगम कार्मारोङ गाउँपालिका१ का चिताई, डोल्पु र वांग्री गाउँ तथा वडा नम्बर ३ र ४ का ताखा, खारी कात्तिक गाउँका स्थानीय स्वास्थ्य चौकीको पहुँच भन्दा टाढा छन्। सडक, शिक्षा, स्वास्थ्य र विद्युत जस्ता समस्याका कारण वांग्रीका अधिकांश जुम्ला बसाँइ सरेका छन्। स्थानीय गुटक तामाङले भने, गाउँका गर्भवती महिलालाई नियमित चेकजाँच गर्न समस्या छ, गर्भवती पैदल हिडेर एक दिनमा स्वास्थ्य चौकी पुग्न सक्दैनन्। कर्णाली प्रदेशको सामजिक विकास मन्त्रालयले चालु आर्थिक वर्षमा चिताई गाउँमा सामुदायिक स्वास्थ्य केन्द्र स्थापनाका लागि कोटा निर्धारण गरेको थियो। सो कोटा सोही गाउँपालिका९ चिमात गाउँमा स्थापना भएपछि चिताईवासी अझै सेवाबाट बञ्चित हुनु परेको छ। बढीमा ३० मिनेटको दुरीमा एक गाउँ एक स्वास्थ्य संस्था तथा स्वास्थ्य इकाई केन्द्र स्थापना गर्ने स्वास्थ्य नीति ०७४ को रणनीतिमा उल्लेख छ। तर यो अवधारणाले चिताई गाउँलाई समेट्न सकेको छैन। मुगुम कार्मारोङ गाउँपालिका१ का वडाध्यक्ष सोनामवांग्री तामाङले चिताईमा सामुदायिक स्वास्थ्य केन्द्र स्थापनाका लागि पहल भए पनि सुनुवाई नभएको बताए। बालबालिकालाई खोप लगाउन मात्र स्वास्थ्यकर्मी गाउँ पुग्ने गरेका उनको भनाई छ। स्थानीय दिनभर हिडेर स्वास्थ्य चौकी पुग्छन्। तर चौकीमा कहिले स्वास्थ्यकर्मी हुँदैनन्, कहिले औषधिविहिन हुन्छ, उनले भने।"
