शीर्षक,विवरण
मलेसिया र कतारमा फरक नीति,"वैदेशिक रोजगारसम्बद्ध व्यवसायका सिन्डिकेट हटाउने नारा बनाएको सरकारले कतारका लागि सम्पूर्ण काम गर्न एउटा मात्र कम्पनीलाई अनुमति दिएको छ। सीमित व्यवसायीको एकाधिकार तोड्ने भन्दै लिएको अडानका कारण मलेसियाको रोजगार एक वर्षदेखि ठप्प छ। कतारका हकमा ठीक उल्टो र झन् ठूलो सिन्डिकेट सरकारबाटै सुरु भएको छ। यसमा श्रम, रोजगार तथा सामाजिक सुरक्षा र परराष्ट्र दुवै मन्त्रालय मुछिएका छन्। त्रुटिकमजोरी दुवैबाट भएका छन्। तर, जननजरमा चोखो देखिन एकले अर्कालाई दोषारोपण गरिरहेका छन्। वैदेशिक रोजगार वर्तमानको बाध्यता हो। ५० लाखभन्दा बढी नेपाली विदेशमा पसिना बगाएर स्वदेशमा रेमिट्यान्स पठाउन विवश छन्। दैनिक हजारौं युवा कामको खोजीमा अहिले पनि बाहिरिन्छन्। यो क्रम चाँडै रोकिने वा घट्ने लक्षण छैन। यति ठूलो संख्यालाई अवसर र सेवा दिलाउन धेरै संख्यामा भिन्नभिन्न व्यवसायी क्रियाशील छन्। गाउँगाउँदेखि गन्तव्य मुलुकका कर्मथलोसम्म एजेन्ट परिचालित छन्। नियन्त्रण र निगरानी कमजोर हुँदा वैदेशिक रोजगारमा इमानदारी कम, बेइमानी बढी हुन थालेको छ। त्यसलाई ध्यानमा राखेर सरकारले ल्याएका शून्य लागत, गन्तव्य मुलुकसँग श्रम सम्झौता, समयानुकूल पारि श्रमिकको प्रत्याभूति, करार प्रमाणीकरणमा कडाइजस्ता नीति प्रशंसनीय छन्। तर, तिनको कागजी पालना मात्र हुनु उत्ति नै दुःखद् छ। त्यसलाई ध्यानमा राखेर पछिल्लोपल्ट सरकारले दुइटा नीति ल्याएको छ नम्बर १ नेपाली कामदारले शून्य लागतमा जान पाउनु पर्यो। कुनै बहाना वा शीर्षकमा वा प्रक्रियाका कुनै पनि चरणमा एक रुपैयाँ असुल्न पाइएन। नम्बर २ वैदेशिक रोजगारका लाभदायक काम नेपाली सबै व्यवसायीले गर्न पाउने गरी ढोका खुला हुनु पर्यो। त्यही भन्दै श्रम मन्त्रालयले मलेसियाका लागि काम गरिरहेका बायोमेडिकल, भीएलएन, ओएससी, आईएससीजस्ता गत वर्ष संस्था बन्द गरायो। तिनका सञ्चालकलाई धरपकड गर्यो। मुद्दा चलायो। मलेसियासँग गरिएको श्रम सम्झौतामा शून्य लागत त तय गरियो तर ती भेन्डर बारे निचोडमा पुगिएन। मलेसिया आफ्नो प्रणाली प्राविधिक रूपमा जोडिएका कारण तिनलाई छाड्न अनिच्छुक देखिन्छ। श्रम मन्त्रालय भने आफूले अपराधी भनेकालाई पुनः काम दिन तयार देखिँदैन। यही अहम्को लडाइँमा सम्झौता भएको करिब आठ महिनासम्म पनि मलेसिया गन्तव्य खुलेको छैन। मलेसिया रोकिएकामा प्रश्नैप्रश्न उठिरहेका बेला कतारका हकमा सबैलाई चकित पार्ने निर्णय आएको छ। श्रमले सहमति दिएर परराष्ट्रले एक्लो कम्पनीलाई सम्पूर्ण काम गर्ने अनुमति दिएको छ। नेपाली कामदारले खर्च तिर्नु नपर्ने गरी त भनिएको छ तर प्रतिस्पर्धाको अवसरबाट अरू बञ्चित भएका छन्। एक ठाउँबाट मात्र सेवा लिन जान सर्वसाधारणलाई महँगो र झन्झटिलो बनेको छ। बाटाखर्चको हिसाब गरिएको छैन। सेवाको विकेन्द्रीकरण एवं प्रादेशीकरणलाई पनि यसले धज्जी उडाएको छ। श्रमले मलेसियाका हकमा अड्डी लिएर बसेको छ। कतारमा हुने भए मलेसियामा पनि नेपाली कामदारले तिर्नु नपर्ने गरी निर्णय गर्न परराष्ट्रलाई राय लेखेर पठाएको भए हुन्थ्यो। वा, कतारका हकमा पनि नेपालका सबै व्यवसायीलाई अवसर दिन अडानमै बसेको भए हुन्थ्यो ? कतारका लागि उसको रङ किन बदलियो ? जसरी कतारले अडान लिएर कतार भिसा सेन्टर खोलिछाडेको छ, उसैगरी मलेसियाले आफ्ना पुराना भेन्डर बदल्न चाहेको छैन। उनीहरूसँगको सम्झौताको अवधि बाँकी नै छ। दुवै मुलुकका काठमाडौंस्थित राजदूतले अनुकूल निर्णय गराउन दबाब, प्रभावदेखि लबिङसम्म गर्दै आएका छन्। दुवै मन्त्रालय यसमा जानकार छन्। तर, कतारसँग गलेका छन्, मलेसियालाई गलाउन चाहेका छन्। सबैभन्दा नबुझिने कुरा त यो छ कि मलेसियाबारे निर्णय गर्ने साधिकार निकाय श्रम मन्त्रालय हुन्छ भने, कतारबारे कसरी परराष्ट्र हुन्छ ? यसबारे परिचर्चा हुँदै गर्छ, पहिला चाहिँ यस्तो उपाय निकालियोस् मलेसिया खुलोस्, कतार पनि चलोस्।"
"कैलालीमा हावाहुरीको वितन्डा : एकको मृत्यु, ३२ घाइते","कैलाली : बिहीबार साँझको हावाहुरीले कैलालीमा एकजनाको मृत्यु भएको छ । हावाहुरीमा परी घाइते भएका गोदावरी नगरपालिका माझगाउँका वीरबहादुर चौधरीको उपचारका क्रममा मृत्यु भएको हो । कैलालीका एसपी सुदीप गिरीका अनुसार हावाहुरी चलेका बेला चौधरी सवार मोटरसाइकल टिपरमा ठोक्किएपछि उनी गम्भीर घाइते भएका थिए । हावाहुरीमा परी घाइते भएका अन्य ३२ जनाको स्थानीय विभिन्न अस्पतालमा उपचार भइरहेको छ । राष्ट्रिय आपतकालीन कार्य सञ्चालन केन्द्रका अनुसार कैलालीको हावाहुरी बर्दिया र दाङतर्फ बढ्ने क्रममा छ । उक्त क्षेत्रका स्थानीयलाई सर्तकता अपनाउन आग्रह गरेको छ । बिहीबार साँझ पश्चिम तराईका दुई जिल्ला कैलाली र कञ्चनपुरमा आएको हावाहुरीका कारण ठूलो जनधनको क्षति पुगेको छ । स्थानीय घाइते हुनुका साथै केही सवारी साधन समेत हावाले उडाएको छ । जिल्ला प्रहरी कार्यालय कैलालीले दिएको जानकारी अनुसार सेती अञ्चल अस्पतालमा हावाहुरीका कारण घाइते हुनेको संख्या ३२ पुगेको छ । धनगढीसँगै जोडिएको डोकेबजारमा हावाहुरीले उडाएको ग २ प ८७२० नम्बरको पिकअप महिन्द्रा जीपका चालक र सहचालक दुबैजना घाइते छन् । कैलालीका प्रहरी उपरीक्षक गिरी नेतृत्वको प्रहरी टोलीले दुबैजनाको उद्धार गरी सेती अञ्चल अस्पताल पुर्याएको थियो । कञ्चनपुर प्रहरीले सातजना भन्दा बढी घाइते महाकाली अञ्चल अस्पतालमा पुगेको जनाएको छ । हावाहुरीले कैलाली र कञ्चनपुरका सैयौं घरका छाना उडाएको छ भने पक्की घरको जीना (छतमा जाने बाटो)को जस्ताहरु उडाएको छ । स्थानीयहरु पूर्वी तराईको बाराको जस्तै हावाहुरी आएको बताउँछन् । कैलाली, कञ्चनपुरमा बिहीबार बेलुकी ८ बजेदेखि झण्डै ४० मिनेट जति आएको भयानक हावाहुरी अहिलेसम्मकै ठूलो भएको स्थानीयहरुको दाबी छ । धनगढीका होटल सुनगाभाका सञ्चालक सुदीप क्षेत्रीको पनि हावाहुरीेले घरको छाना उडाएको छ भने उनको दुईलाख लागानीको सटरिङ उडाएको छ । श्रेष्ठले शुक्रबार छत हाल्ने तयारी गरेका थिए । कैलाली र कञ्चनपुरमा दर्जनौं विद्युतका पोलहरु ढलाएकाले विद्युत् आपुर्ती बन्द भएको छ भने नेपाल टेलिकमका पोलमा पनि क्षति पुगेपछि केही स्थानको फोन सेवा समेत अवरुद्ध भएको छ । कैलाली प्रहरीेले मानिसहरु रुख ढलेर च्यापिएको खबर आए पनि त्यहाँ जाने सडकमा दर्जनौं रुख ढलेकाले जान नसकेको जनाएको छ । हामीलाई धेरै ठाउँबाट रुखहरु ढलेर मानिसहरु च्यपिएको खबर आइरहेको छ, तर जान खोज्दा बाटो अवरुद्ध छ, कैलालीका एसपी सुदीप गिरीले भने । कैलालीमा हावाहुरीको वितन्डा, गाडी नै उडायो, २१ घाइते"
बलात्कार अभियुक्त ७ लाख ६० हजार धरौटीमा रिहा,सन्धिखर्क : बलात्कार अभियोगमा पक्राउ परेका प्रेम खड्का जिल्ला अदालत अर्घाखाँचीबाट धरौटीमा रिहा भएका छन् । सन्धिखर्क १२ डिभर्ना घर भएका खड्कालाई सन्धिखर्कको एक होटलमा महिलालाई मदिरा सेवन गराई बलात्कार गरेको अभियोगमा प्रहरीले वैशाख २५ गते पक्राउ गरेको थियो । अनुसन्धानका लागि झण्डै २८ दिन प्रहरी हिरासतमा बसेका खड्कालाई जिल्ला अदालत अर्घाखाँचीले बिहीबार सात लाख ६० हजार धरौटीमा रिहा गर्न आदेश दिएको अदालतका श्रेस्तेदार गम्भीर घिमिरेले जानकारी दिए ।
मोरङमा प्रहरीको नयाँ सुरक्षा रणनीति,"विराटनगर : आपराधिक घटना धेरै हुने भारतसँग सीमा जोडिएको मोरङ जिल्लाको सुरक्षामा प्रहरीले नयाँ रणनीति अपनाएको छ । समुदायको सुरक्षालाई पहिलो प्राथमिकतामा राख्दै मोरङ प्रहरीले आफ्ना कामलाई चार भागमा विभाजन गरेर कारवाही अघि बढाउन थालेको हो । एक साताअघि मात्रै मोरङ प्रहरी प्रमुखका रुपमा एसपी विश्व अधिकारी सरुवा भएर आएपछि शान्ति सुरक्षा, अपराध नियन्त्रण एवं अनुसन्धानका नयाँ योजना प्रहरीले बिहीबार सार्वजनिक गरेको छ । काम कारवाहीलाई प्राथमिकीकरण गरिएको छ, अधिकारीले भने, त्यसैलाई आधार बनाएर तय गरिएको रणनीति अनुरुप प्रहरी अघि बढ्छ । सामुदायिक सुरक्षासँगै प्रहरीले अपराध नियन्त्रण एवं अनुसन्धान, ट्राफिक व्यवस्थापन र नागरिक अव्यवस्थाको व्यवस्थापनलाई प्राथमिकतामा राखेको छ । प्रहरीको मुख्य एवं पहिलो प्राथमिकता भनेकै सामुदायको सुरक्षा गरेर शान्त समाज निर्माण गर्नु हो, एसपी अधिकारीले भने, समुदायको सुरक्षा नै गर्न नसकिएको खण्डमा प्रहरीका काम कारवाही कहीँ पनि सफल हुन सक्दैन । शान्ति सुरक्षाको अवस्था कमजोर हुन नदिन तथा समुदायको सुरक्षालाई मात्रै केन्द्रित गरेर मोरङमा दैनिक ७ सय ९० जना प्रहरी फिल्डमा परिचालन गर्न थालिएको जानकारी उनले दिए । प्रदेश १ को राजधानी समेत रहेको विराटनगरमा ट्राफिक व्यवस्थापन मुख्य चुनौतीको विषय मानिन्छ । मोरङ प्रहरी एप्स सबैका हातहातमा पुयाउने योजना रहेको पनि अधिकारीले जनाए । अपराध एवं अवैध गतिविधि नियन्त्रण र अनुसन्धानमा एप्स प्रभावकारी बनेको उदाहरण देखाउँदै यसलाई सबै नागरिकको हातहातमा पुयाउने योजना रहेको उनले सुनाए । साथै कुनै पनि अपराध, घटना वा अवैध गतिविधि भइरहेको ठाउँबाट एप्समार्फत फोटो वा त्यहाँको वास्तविक चित्र पोस्ट गर्दा त्यसको रेकर्ड तत्काल जिल्ला प्रहरी कार्यालयमा रहने छ । सोही रेकर्डका आधारमा तत्कालै प्रहरी परिचालन गरेर नियन्त्रणमा लिन सकिने अधिकारीको भनाइ छ ।"
सरकारी कार्यालयमा सेवा चुस्त बनाउन आमा समूहको माग,"मुस्ताङः सरकारी कार्यालय सेवाग्राही मैत्री हुनुपर्ने माग राख्दै जोमसोमस्थित पूथाङ आमा समूहले प्रशासनको ध्यानाकर्षण गराएको छ। बिहीबार प्रशासन, घरपझोङ गाउँपालिका, जिल्ला अस्पताल र विद्युत वितरण केन्द्रमा पुगेर समूहले अलगअलग ज्ञापनपत्र बुझाएका छन्। समूहले ज्ञापनपत्र बुझाउने क्रममा अस्पतालमा छड्के जाँचसमेत गरेको छ। अस्पतालको इमरजेन्सी इनडोर वार्ड, बिरामी र बिरामीका कुरुवाहरुले प्रयोग गर्ने, शौचालय लगायत भौतिक पूर्वाधारहरु मापदण्डअनुसार व्यवस्थित नभएको पाइएको छ। समूहको टोली पुग्दा डाक्टर अस्पतालमा नभएकोले एक घण्टासम्म प्रतिक्षा गर्नुपरेको समूहकी अध्यक्ष विष्ण थकालीले बताइन्। स्वास्थ्यकर्मीलाई टोलीले प्रसूति सेवा भरपर्दो बनाउन अनुरोध गरेका छन्। समूहले ज्ञापनपत्रमा पर्यटकीय जिल्लामा सानातिना समस्याका बिरामी पनि अन्यत्र लैजानु परेको, अप्रेशन सेवा भरपर्दो नभएको, चिकित्सकहरुले जिम्मेवारीअनुसार सेवा प्रदान नगरेको गुनासो प्रशासनसमक्ष गरेको छ।"
राउटे भेट्न टिकट !,"सुर्खेत : बस्ती छिर्न टिकट ! सुन्दा अनौठो लाग्न सक्छ। हो, दैलेखको गुराँस गाउँपालिकाले लोपोन्मुख राउटे समुदायको संरक्षण र सुरक्षाका लागि यस्तो व्यवस्था गरेको छ। राउटे जंगलमा फिरन्ते जीवन बिताउँदै आएको समुदाय हो। योे समुदायको छुट्टै भाषा र संस्कृति छ। सामाजिक रूपान्तरणको चरणमा रहेका राउटे समुदायको बस्तीमा पुग्नेको संख्या बढेपछि गाउँपालिकाले यसलाई पर्यटन व्यवसायका रूपमा अगाडि बढाउने तयारी गरेको छ। राउटेलाई हेर्न आउनेको संख्या बढ्दो छ। जथाभाबी प्रवेश गर्ने भीडले राउटेको संस्कृति हराउने खतरा छ, गाउँपालिकाका अध्यक्ष खेमराज वली भन्छन्, हामीले राउटे समुदायलाई रूपान्तरण गर्दैछौं। राउटे बस्तीमा छिर्दा टिकट काट्नुपर्छ। टिकट व्यवस्थाले राउटे बस्तीमा जथाभाबी प्रवेश गर्ने प्रवृत्ति नियन्त्रण हुने र आम्दानी पनि हुने गाउँपालिकाको दाबी छ। टिकटबाट संकलित रकम राउटेको उत्थान र संरक्षणमा लगानी गरिनेछ। हाल राउटे बस्तीमा सहयोगका नाममा पुग्नेको लर्को लाग्ने गरेको छ। टिकट शुल्कबारे भने छलफल भइरहेको अध्यक्ष वलीले बताए। राउटे समुदाय बस्दै आएको वडा नम्बर ५ का वडाध्यक्ष सुरेन्द्रकुमार महताराले भने, राउटे समुदाय पर्यटनको मुख्य आकर्षण पनि हो। राउटेको अवलोकन गर्न दिनहुँ मानिसको लर्को लाग्ने गरेको छ। टिकटबाट संकलित रकम राउटेकै शिक्षा, स्वास्थ्य र संस्कृति संरक्षणमा खर्च गरिने उनले बताए। बुबैराखेस्थित राउटे बस्तीमा तारबारको काम थालिएको छ। बस्ती खुला हुँदा बाहिरबाट मानिस जथाभाबी प्रवेश गर्न थालेको र राउटेलाई कुलतमा फसाउन थालेपछि तारबार गर्न लागिएको गाउँपालिकाले जनाएको छ। तारबारसँगै राउटे बस्तीमा दुई जना चौकीदार पनि राखिनेछ। उनीहरुले नै बाहिरबाट आउने मानिसलाई टिकटको आधारमा मात्र प्रवेश दिनेछन्। यसले राउटे पनि सुरक्षित हुने विश्वास छ। अर्कोतर्फ राउटेको नाममा आउने राहत र सहयोगको पनि तथ्यांक हुने र सहयोगमा दोहोरापना पनि हट्ने गाउँपालिकाको तर्क छ। कर्णाली प्रदेशका जंगलमा घुमन्ते जीवन बिताउँदै आएका राउटेहरु काठका सामान र भाँडा बनाएर जीविकोपार्जन गर्दै आएका छन्। घुमन्ते जीवनका कारण राउटेको संख्या घटेको र उनीहरूको खानपानमा समस्या भएपछि यसअघि गुराँस गाउँपालिकाले पहिलोपटक राउटे समुदायलाई स्थायी नागरिकको परिचयपत्र प्रदान गरिसकेको छ। सोही परिचयपत्रका आधारमा सरकारले सामाजिक सुरक्षाबापत उपलब्ध गराउने मासिक भत्ता गाउँपालिकाले वितरण गरिरहेको छ। अहिले राउटे समुदायको संख्या एक सय ४५ जना छ।"
"कैलालीमा हावाहुरीको वितन्डा, गाडी नै उडायो, २१ घाइते","धनगढी : पश्चिम तराईका दुई जिल्ला कैलाली र कञ्चनपुरमा आएको हावाहुरीका कारण ठूलो जनधनको क्षति पुगेको छ । स्थानीय घाइते हुनुका साथै केही सवारी साधन समेत हावाले उडाएको छ । जिल्ला प्रहरी कार्यालय कैलालीले दिएको जानकारी अनुसार सेती अञ्चल अस्पतालमा हावाहुरीका कारण ११ जना भन्दा बढी घाइते भएका छन् । धनगढीसँगै जोडिएको डोकेबजारमा हावाहुरीले उडाएको ग २ प ८७२० नम्बरको पिकअप महिन्द्रा जीपका चालक र सहचालक दुबैजना घाइते छन् । कैलालीका प्रहरी उपरीक्षक सुदीप गिरी नेतृत्वको प्रहरी टोलीले दुबैजनाको उद्धार गरी सेती अञ्चल अस्पताल पुर्याएको छ । कञ्चनपुर प्रहरीले सातजना भन्दा बढी घाइते महाकाली अञ्चल अस्पतालमा पुगेको जनाएको छ । हावाहुरीले कैलाली र कञ्चनपुरका सैयौं घरका छाना उडाएको छ भने पक्की घरको जीना (छतमा जाने बाटो)को जस्ताहरु उडाएको छ । स्थानीयहरु पूर्वी तराईको बाराको जस्तै हावाहुरी आएको बताउँछन् । कैलाली, कञ्चनपुरमा बिहीबार बेलुकी ८ बजेदेखि झण्डै ४० मिनेट जति आएको भयानक हावाहुरी अहिलेसम्मकै ठूलो भएको स्थानीयहरुको दावी छ । धनगढीका होटल सुनगाभाका सञ्चालक सुदीप क्षेत्रीको पनि हावाहुरीेले घरको छाना उडाएको छ भने उनको दुईलाख लागानीको सटरिङ उडाएको छ । श्रेष्ठले शुक्रबार छत हाल्ने तयारी गरेका थिए । कैलाली र कञ्चनपुरमा दर्जनौं विद्युतका पोलहरु ढलाएकाले विद्युत् आपुर्ती बन्द भएको छ भने नेपाल टेलिकमका पोलहरुमा पनि क्षति पुगेपछि केही स्थानको फोन सेवा समेत अवरुद्ध भएको छ । कैलाली प्रहरीेले मानिसहरु रुख ढलेर च्यापिएको खबर आए पनि त्यहाँ जाने सडकमा दर्जनौं रुखहरु ढलेकाले जान नसकेको जनाएको छ । हामीलाई धेरै ठाउँबाट रुखहरु ढलेर मानिसहरु च्यपिएको खबर आइरहेको छ, तर जान खोज्दा बाटो अवरुद्ध छ कैलालीका एसपी सुदीप गिरिले भने । उनले कैलालीभरका सबै प्रहरीलाई मानवीय उद्धारमा खटाएको बताए । म आफैँ पनि फील्डमा छु, सबै प्रहरीलाई उद्धारमा खटिन निर्देशन दिएको छु एसपी गिरिले भने । कैलाली र कञ्चनपुरमा अहिलसम्मकै ठूलो बेगको हावाहुरी आएको अनुमान गरिएको छ ।"
"पहिरोले डोजर पुर्दा चालकले भागेर ज्यान जोगाए, सहयोगी बेपत्ता",बेनी : म्याग्दीको धवलागिरी गाउँपालिका४ मुदीमा बिहीबार पहिरोले पुरिएर डोजर (एक्साभेटर) सहित एक जना बेपत्ता भएका छन्। गाउँपालिकाको केन्द्र मुनादेखि मुदी गाउँ जोड्ने सडक निर्माणका क्रममा सिम्बाङको भिरमा पहिरो खस्दा बपत्ता भएका हुन्। सडक खनिरहेको अवस्थामा खसेको पहिरोमा पुरिएर मुदीका ३१ वर्षीय सुविन पुन बपत्ता भएका प्रहरी नायव उपरीक्षक महेन्द्रप्रसाद मरासिनीले बताए। घटनास्थलमा साँझसम्म प्रहरी र स्थानीयबासीले पहिरोले पुरिएका पुन र डोजर नभेटिएको प्रनाउ मरासिनीले बताए। उपभोक्ता समितिले भाडामा लिएको स्थानीय विजय घर्तीमगरको एक्साभेटरका चालक भागेर ज्यान जोगाउन सफल भएपनि सहयोगी पुरिएका हुन्।
दुई लाख नक्कली नोटसहित दुई पक्राउ,रौतहट : नक्कली नेपाली रुपैयाँसहित दुईजना रौतहटमा पक्राउ परेका छन्। बुधबार पक्राउ परेका उनीहरूलाई प्रहरीले बिहीबार सार्वजनिक गरेको हो। कटहरिया नगरपालिका ५ स्थित बजारबाट उनीहरूलाई पक्राउ गरिएको जिल्ला प्रहरी कार्यालय रौतहटका डीएसपी नवीन कार्कीले जानकारी दिए। उनीहरूको साथबाट एक हजार दरका दुई लाख नक्कली नोट फेला परेको कार्कीले बताए। पक्राउ पर्नेमा कटहरिया नगरपालिका ७ का ६१ वर्षीय जियालाल महतो र मौलापुर नगरपालिका ७ का ४० वर्षीय विहारी साह रहेका छन्। प्रदेश नम्बर २ प्रहरी कार्यालय जनकपुर र इलाका प्रहरी कार्यालय कटहरियाको टोलीले उनीहरूलाई पक्राउ गरेको हो। नक्कली नोट कारोवारमा संलग्न आनन्द कुश्वाहा र मनोज तेली फरार रहेकोमा खोजी भैरहेको प्रहरीले जनाएको छ।
दर्ता नगरी इलेक्ट्रिक स्कुटर चलाए कारबाही,काठमाडौं : दर्ता नगरी सडकमा गुड्ने विद्युतीय (इलेक्ट्रिक) स्कुटलमाथि ट्राफिक प्रहरीले निगरानी बढाउने भएको छ। बिहीबार यातायात व्यवस्था विभागले दर्ता नगरी चल्ने इलेक्ट्रिक स्कुटरलाई दर्ता गरेर मात्र चल्न दिन ट्राफिक कार्यालयलाई पत्राचार गरेको हो। यातायात व्यवस्था विभागले नियम अनुसार खरिद गरेको १५ दिनभित्र दर्ता गर्नुपर्ने कानुन रहेको भन्दै विभागले ट्राफिक कार्यालयलाई पत्राचार गरेको हो। यातायात व्यवस्था विभागको दफा १६० को उपदफा (२) को खण्ड (ख) बमोजिम कारबाही गर्न ट्राफिक प्रहरी निर्देशनालयलाई पत्रचार गरेको छ।
मकै लोड गर्दा करेन्ट लाग्यो,विराटनगर : घरको छतमा राखेको मकै ट्रयाक्टरमा लोड गर्ने क्रममा मोरङको रंगेली नगरपालिका५ सोमबारेमा करेन्ट लागेर बिहीबार एक जना गम्भीर घाइते भएका छन् । स्थानीय सञ्जय पण्डितको घरको छतमा राखेको मकैको बोरा स १ त १९०६ नम्बरको ट्रयाक्टरमा लोड गर्ने क्रममा करेन्ट लागेर ट्रयाक्टर चालक घाइते भएका हुन् । घाइते चालक मोरङको सुनवर्षी नगरपालिका९ डायनियाका ३५ वर्षीय मुन्ना मण्डल रहेका छन् । छतमाथि रहेको बिजुलको तारलाई हातले छोएका कारण करेन्ट लागेको प्रहरीले जनाएको छ । घाइते विराटनगरको नोवेल शिक्षण अस्पतालमा उपचार भइरहेको छ ।
'म्यानपावर व्यवसायीले हल्ला फैलाए',"काठमाडौं : धरौटी वृद्धि लगायतको विरोधमा आन्दोलनरत वैदेशिक रोजगार व्यवसायीहरूले कामदार पठाउन बन्द गरेको हल्ला फैलाए पनि कामदार विदेश जान रोकिएको छैन। पछिल्लो एक सातायता दैनिक एक हजार कामदार वैदेशिक रोजगारीमा गएको वैदेशिक रोजगार विभागको श्रम डेस्कको तथ्याङ्कले देखाएको छ। वैदेशिक रोजगार व्यवसायीले भने कामदार पठाउन बन्द गरेको हल्ला फैलाएको विभागको ठम्याइ छ। विभागले पछिल्लो समय वैदेशिक रोजगारमा जाने प्रक्रियामा अवरोध नभएको जनाएको छ। व्यवसायीले कामदार पठाउन रोकेको हल्ला फैलाएको भन्दै विभागले ध्यानाकर्षण भएको जनाएको हो। 'वैदेशिक रोजगारीमा पठाउने कार्य बन्द भएको भन्ने हल्लामा कुनै सत्यता नभएकोले अन्योलमा नपर्नुहुन सबै वैदेशिक रोजगारीमा जान इच्छुक तथा अन्य सरोकारवालाहरुमा जानकारी गराइन्छ', विभागले बिहीबार जारी गरेको विज्ञप्तिमा भनिएको छ। एजेन्टमार्फत् काम गराए म्यानपावरमाथि कडा कारबाही : विभाग रमजानको मुख्य दिन नजिकिँदै जाँदा समेत संस्थागततर्फ औसतमा ३५० र व्यक्तिगततर्फ ७०० जना कामदार वैदेशिक रोजगारीमा गएका छन्। अन्य समयको तुलनामा रामजानका अवसरमा रोजगारदाताले कामदार लिँदैनन्। रमजानको मौका छोपी व्यवसायीहरूले कामदार पठाउन रोकेको हल्ला फैलाएको विभागको भनाई छ। व्यवसायीले जेठ १३ गते २३ गतेसम्म कामदार पठाउन रोकेको नेपाल वैदेशिक रोजगार व्यवसायी संघका अध्यक्ष रोहण गुरुङले बताए। एक हप्तादेखि उडान मात्रै बन्द भएको हो, उनले भने, श्रम स्वीकृति बन्द भएको छैन। हामीले हल्ला फैलाएका छैनौँ बरु सरकार हामीलाई बदनाम गराउन लागेको छ। भएन सम्वाद व्यवसायी आन्दोलनमा भए पनि यसअवधिमा सरकार र व्यवसायीबीच कुनै संवाद भएन। सरकारले व्यवसायीलाई अफबाह फैलाएर बदनाम गराउन खोज्यो वैदेशिक रोजगार व्यवसायी संघका अध्यक्ष गुरुङले भने। यो हप्ता सांकेतिक विरोध भएकाले माग सुनुवाई नभए केही समयपछि फेरि आन्दोलन गर्ने उनले चेतावनी दिए। उनका अनुसार तत्काल आन्दोलन सकिएपछि शुक्रबारदेखि कामदार पठाउन सुरु हुन्छ। वैदेशिक रोजगारीमा ठगी बढेको र व्यवसायी जिम्मेवार हुन नसकेको भन्दै सरकारले व्यवसाय सञ्चालनमा लाग्ने धरौटी रकम बढाएर ६ करोड रुपैयाँसम्म पुर्याएको छ। पहिले उक्त धरौटी रकम ३० लाख थियो।"
"तरुण दलका नेता 'राधे' ज्यान मार्ने मुद्दामा पक्राउ, तरुण दल उत्रियो विरोधमा","धादिङ : तरुण दल धादिङका उपाध्यक्ष राधाकृष्ण भण्डारी (राधे) पक्राउको विरोध गर्दै तरुण दल धादिङले प्रदर्शन नै गरेको छ । तरुण दल जिल्ला समितिले आफ्ना उपाध्यक्षलाई २४ घण्टाभित्र रिहा गर्न मागसहित चेतावनी दिएको छ । तरुण दल धादिङका अध्यक्ष गोपाल विश्वकर्माको हस्ताक्षरसहितको विज्ञप्ती जारी गर्दै जिल्ला समितिले जिल्ला प्रहरी कार्यलयको गेटमै प्रदर्शन गरेको छ । साथै पत्रकार सम्मेलन गरी रिहाइको माग गरेको हो । प्रहरीले भने बिहीबार राधेलाई ज्यान मार्ने उद्योग अन्तर्गत मुद्दामा पक्राउ गरेको हो । उनको साथबाट छुरा समेत बरामद गरेको प्रहरीले बताएको छ । जिल्ला प्रहरी कार्यलय धादिङका प्रहरी प्रमुख एसपी राजकुमार बैदवारका अनुसार गजुरी गाउँपालिका२ ताल्ती जाने बाटोमा स्थानीयहरुसँग झगडा गरिरहेको स्थानबाट भण्डारीको समूहलाई पक्राउ गरिएको हो । त्यस क्षेत्रका स्थानीयहरु पिकनिक खाएर फर्किएको बेला धारामा फोहोर गरेको विषयमा विवाद उत्पन्न भएपछि भण्डारीको समूहले हातहतियार देखाउँदै महिला बालबालिकाहरुलाई अभद्र व्यवहार गरेको र घटनास्थलमा पुगेको प्रहरीलाई नै कुटपिट गरेको प्रहरी प्रमुख बैदवारको भनाइ छ । प्रहरीहरुमाथि नै जाइलागेपछि हामीले पक्राउ गरेका हौँ, प्रहरी हवल्दार लालमणि शिवाकोटीको युनिफर्म नै च्यातिएको छ भने उनी घाइते समेत छन् । उनीहरुको साथबाट एक थान छुरी पनि बरामद भएको छ, बैदवारले भनेका छन् । भण्डारीसँगै सुजन लामा, विमल शाह ठकुरी, काजी शाक्य, समीर थापा मगर पनि पक्राउ परेका छन् । उनीहरुलाई ज्यान मार्ने उद्योग र ड्युटीमा खटिएको प्रहरीलाई दुव्र्यवहार गरेको आरोपमा जिल्ला अदालत धादिङबाट पाँच दिनको म्याद थप गरी अनुसन्धान गरिरहेको बैदवारले जानकारी दिए । तरुण दलले भने राधे कुनै घटनामा संलग्न नभएको दावी गर्दै विरोध गरेको हो । उनलाई नियोजित रुपमा फसाउने उद्देश्यले पक्राउ गरेको भन्दै तत्काल रिहा गर्न माग गरेको छ ।"
लुटेराको समूह जंगलबाटै पक्राउ,"प्यूठान : पैसा लुट्ने लुटेराहरुलाई प्यूठान प्रहरीले प्रक्राउ गरेको छ। बुधबार दिउँसोदेखि पैसा लुटेर फरार ४ जनाको समूहलाई जिल्ला प्रहरी कार्यालय प्यूठानका प्रहरी नायव उपरिक्षक निर्मल बुढाथोकी सहितको टोलीले बिहीबार साँझ ४ बजे जंगलमै प्रक्राउ गरेको हो। स्वर्गद्धारी नगरपालिका२ स्थित नयाँगाउँको सूर्योदय लघुवित्तमा कार्यरत एक महिलालाई युवाहरुको समूहले हातपात गरी नगत लुटेको थियो। मामाघर बस्दै आएका रोल्पाका २२ वर्षिय जीवन हमाल, स्वर्गद्धारी नगरपालिका २ का २५ वर्षिय निर्धोजसेन ठकुरी, सोही ठाउँका १७ वर्षिय निरज विक र १७ वर्षकै कुसल सेन प्रक्राउ परेको डिएसपी बुढाथोकीले जानकारी गराए। उनीहरुबाट ३ लाख १२ हजार ५ सय ६० रुपैयाँ बरामद गरिएको उनले बताए। पैसा खोल्सामा राखेका रहेछन्,बुढाथोकीले भने,बाढ्ने तयारीमा हुँदाहुँदै प्रक्राउ गर्यौं। पीडित लघुवित्तकी शुसिला केसीले समूहबाट पैसा संकलन गरेर स्वर्गद्धारी खालस्थित शाखा कार्यालयमा लैजाँदै थिइन्। पीडितले खबर गरेलगत्तै बुधबारदेखि बाक्लो संख्यामा प्रहरी परिचालन भएको थियो। घटनाको विस्तृत अनुसन्धान भइरहेको डिएसपी बुढाथोकीले जानकारी गराए।"
चितुवाको छाला र दाँतसहित एक पक्राउ,सिमरा : प्रहरीले बाराको जीतपुरबाट चितुवाको छाला र दाँतसहित एकजनालाई पक्राउ गरेको छ । जीतपुरस्थित इलाका प्रहरी कार्यालयको प्रहरी टोलीले चेकजाँचका क्रममा मकवानपुर बकैया गाउँपालिका२ का सोमबहादुर गोलेलाई छाला र दाँतसहित पक्राउ गरेको हो । पैदल हिँडिरहेका गोलेलाई शंकास्पद अवस्थामा भेटेपछि सडकमा बसिरहेका प्रहरीले उनलाई नियन्त्रणमा लिइ चेकजाँच गरेको थियो । चेकजाँचका क्रममा उनको झोलामा चितुवाको रौंसहितको छाला र चारवटा दाँत बरामद गरेको प्रहरीले जनाएको छ । पक्राउ परेका गोलेले आफूलाई फसाइएको भन्दै प्रहरीलाई बयान दिएका छन् । गोलेलाई थप कारवाहीका लागि डिभिजन कार्यालय बारालाई बुझाइएको बाराका प्रहरी प्रवक्ता प्रहरी नायब उपरीक्षक रञ्जितसिंह राठौरले जानकारी दिएका छन् ।
सगरमाथाको फोहोर काठमाडौंमा (फोटो फिचर),"काठमाडौं : सगरमाथा सफाइ अभियान २०७६ अन्तर्गत संकलित फोहोर काठमाडौं ल्याइएको छ। सफाइ अभियानबाट करिब ११ हजार केजी फोहोर संकलन गरिएको थियो। ०७६ वैशाख १ देखि लुक्लाबाट खुम्बु पासाङ ल्हामु गाउँपालिकाको नेतृत्वमा संयुक्त रूपमा सरसफाइ गर्दै सगरमाथा बेस क्याम्प, क्याम्प १, क्याम्प २, क्याम्प ३, क्याम्प ४ हुँदै त्यसको दक्षिणी भेगसम्मको फोहोर संकलन गरिएको पर्यटन विभागका महानिर्देशक डण्डुराज घिमिरेले बताए। संकलित सड्ने फोहोर स्थानीय रूपमा व्यवस्थापन गरिएको थियो। नसड्ने हजार केजी फोहोर सेनाको एमआई १७ हेलिकप्टर र करिब हजार केजी फोहोर ओखलढुंगाबाट ट्रकमार्फत काठमाडौं ल्याइएको सहायक रथी विज्ञानदेव पाण्डेले बताए। सेनाले पर्यावरणमा टेवा पुर्याउने उद्देश्यले सुरु गरेको सफा हिमाल अभियान अन्तर्गत यस सगरमाथा सफाइ अभियानमा सहकार्य गरेको सहायक रथी पाण्डेले बताए। सबै क्षेत्रको सहकार्यमा सगरमाथा सफाइ सफल भएको उनको भनाइ छ। प्रधानसेनापति पूर्णचन्द्र थापाले आफ्नो कार्यकालमा गरिने महत्त्वपूर्ण कार्यक्रममध्ये सफा हिमाल अभियान पनि रहेको उल्लेख गरेका थिए। त्यसमै अडेर सेनाले उक्त अभियान अघि बढाएको हो। सफाइ अभियानबाटै क्याम्प २, क्याम्प ३, क्याम्प ४ र दक्षिण भेगमा बेवारिसे रूपमा रहेको चारवटा शव निकालेर काठमाडौं ल्याएको छ। उक्त शव कानुनी प्रक्रियाअनुसार हुलियासहितको सूचना जारी गरेको छ। १२ जना शेर्पाबाट ४५ दिनमा उक्त फोहोर संकलन गरिएको हो। संकलित फोहोरलाई जेठ १३ गते सगरमाथा दिवसका दिन नाम्चेमा प्रदर्शनी गरिएको थियो। प्रदर्शनीमा उपप्रधानमन्त्री तथा रक्षामन्त्री ईश्वर पोखरेल, प्रदेश १ का मुख्यमन्त्री शेरधन राई, प्रधानसेनापति पूर्णचन्द्र थापा, संस्कृति, पर्यटन तथा नागरिक उड्डयन राज्यमन्त्री धनबहादुर बुडालगायत सहभागी थिए।"
सहकारीमा २६ करोड अनियमितता : १०० जनालाई साढे ३३ लाख निक्षेप फिर्ता,"नेपालगन्ज : नेपालगन्जको सहकारी वित्तीय विकास संस्था लिमिटेडले एक सय जनालाई १० प्रतिशतका दरले निक्षेप फिर्ता गरेको छ। सहकारीका ४ जना कर्मचारी झन्डै २६ करोड रुपैयाँ अपचलन गरी फरार भएपछि १२ जेठदेखि बन्द रहेको सहकारीमा ११ दिनपछि सन्चालनमा आएको हो। सहकारी सन्चालक समितिका अध्यक्ष हरदेव बक्स चौधरीका अनुसार बिहीबार ३३ लाख ६० हजार नौ सय रुपैयाँ फिर्ता गरिएको हो। बिहान १० बजेदेखि दिउँसो ३ बजेसम्म पहिले आउनेले रकम पाएका हुन्। अध्यक्ष चौधरीले भने, आउने सोमबार पनि थप एक सय जनालाई रकम वितरण गरिनेछ। हप्तामा दुई दिन सोमबार र बिहीबार मात्र निक्षेप फिर्ता गर्ने सन्चालक समितिले निर्णय गरेको छ। पहिलो चरणमा सबैलाई १० प्रतिशतका दरले फिर्ता गरेपछि पुनः सूचना निकालेर दोस्रो चरणको रकम फिर्ता गरिनेछ। गत बुधबार बसेको सन्चालक समितिको बैठकले बचत र समय नपुगेका मुद्दती बचत बाहेक अन्यको निक्षेप १० प्रतिशतका दरले फिर्ता गर्ने निर्णयको सूचना जारी गरेपछि रकम फिर्ता लिन बिहान ५ बजेदेखि नै बचतकर्ताको भींड लागेको थियो। सहकारीले नेपालगन्ज मुख्य शाखा ११ दिनमा सन्चालनमा ल्याएर रकम फिर्ता सुरु गरे पनि सहकारीका खजुरा र बैजापुर शाखा भने बिहीबार पनि बन्द नै रहे। सन्चालक समितिका अध्यक्ष चौधरीले नेपालगन्जको शाखामा केही खुकुलो भए अरु शाखा पनि खुल्ने बताए। खजुरा शाखा प्रबन्धक सूर्यबहादुर बिक र बैजापुर शाखा प्रबन्धक लीला वलीले आफूले अपचलन गरेर स्वीकार गरेको रकम फिर्ता गरेकाले सहकारीको प्रधान कार्यालय नेपालगन्ज मुख्यमा काजमा लगाइएको छ। २६ करोड अपचलनमा एक्लै झन्डै २२ करोड अनियमितता गरेको अभियोग लागेका मुख्य अभियुक्त अरुणकुमार पाठकले आत्मसमर्पण गरेपछि अहिले प्रहरी नियन्त्रणमा छन्। जिल्ला सहकारी संघले क्षेत्राधिकार नभए पनि अहिले अपचलनबारे छानबिन गरिरहेको छ।"
"जग्गा भन्दै पिच सडक बेच्ने तीनजना पक्राउ, स्थानीय भन्छन् : मालपोत र नापी पनि दोषी","शिखर चिमाैरीया काभ्रे : धुलिखेलमा निजी जग्गा भनेर झुक्याउँदै पिच सडक नै बिक्री गर्ने तीनजनालाई प्रहरीले पक्राउ गरेको छ । धुलिखेल नगरपालिका७, बखुण्डोलका मिना भैल, लोकेन्द्र तोलाङ्गे र उनकी श्रीमती सोनु तोलाङ्गेलाई झुक्याएर पिच सडक नै बिक्री गरेको उजुरी परेपछि प्रहरीले पक्राउ गरेको हो । साविक धुलिखेल नगरपालिका३ को कित्ता नम्बर ६५२ नम्बरको ३ आना जग्गा काठमाडौं विश्वविद्यालय जाने बाटो मुनि भनी देखाएर पिच सडक बिक्री गरेको आरोप उनीहरुमाथि छ । जग्गा भनिएको उक्त सडक उनीहरुले २२ लाखमा बिक्री गरेका थिए । मालपोतको रेकर्डमा निजी कायम रहेको उक्त जग्गा नापी कार्यालयले मोटरबाटो भएको प्रमाणित गरेको छ । जिल्ला प्रहरी कार्यालय काभ्रेका डिएसपी दीपक गिरीका अनुसार उक्त जग्गा ३ पटक बिक्री भइसकेको छ । जग्गा खरिद गर्ने कृष्णराम दुवाल, लक्ष्मीप्रसाद प्रजापति र प्रविण बाटीको उजुरीका आधारमा प्रहरीले उनीहरुलाई अनुसन्धानको लागि नियन्त्रणमा लिएको बताएको छ । २०७६ बैशाख १५ गते प्रहरीलाई दिएको जाहेरीमा नक्कली टेस नक्सा बनाइ अरुको जग्गा देखाइ विश्वास दिलाएर पिच सडक बिक्री गरेको उल्लेख छ । उक्त सिफारिसका आधारमा २०७१ असार १२ गते ज्ञानबहादुर मोक्तान र लोकेन्द्र तोलाङ्गे मिजारले सोही जग्गा खरिद गरेका थिए । पुरानै सिफारिसका आधारमा दोश्रो पटक ज्ञानबहादुर मोक्तान र लोकेन्द्र तोलाङ्गे मिजारले २०७३ बैशाख ७ गते ६ लाख ५० हजार मुल्य राखी भक्तपुर १७ घर भएकी मिना भैललाई बेचेका थिए । सोही सिफारिसका आधारमा मिना भैलले २०७५ साल असोज ५ गते कृष्णराम दुवाल, लक्ष्मीप्रसाद प्रजापति र प्रविण बाटीले १२ लाख मुल्याकंन राखी २२ लाखमा खरिद गरेका हुन् । मालपोत कार्यालयमा ४८ हजार राजश्व बुझाउँदै ५ हजार रुपैयाँ लिखत मार्फत खर्च गरेका थिए । मालपोत र नापी नै गलत : स्थानीय स्थानीयको सँगै मालपोत र नापी कार्यालय पनि उक्त घटनामा दोषी रहेको स्थानीयको गुनासो छ । सडक बेच्ने कार्यमा मालपोत र नापीको संलग्नता रहने हुनाले उनीहरुलाई पनि दण्डित गरिनुवर्ने स्थानीय बताउँछन् ।"
फिदिम बजारमा लागेको आगो नियन्त्रणमा,"फिदिम : पाँचथर सदरमुकाम फिदिम बजारको मेन लाइनको होटलबाट सुरु भएको आगो नियन्त्रणमा आएको छ। नेपाली सेना, नेपाल प्रहरी, सशस्त्र र स्थानीयको सक्रियतामा आगो नियन्त्रणमा आएको हो। फिदिम बजारको मेन लाइनमा रहेको पाथिभरा मिष्ठान्न भण्डारबाट आगलागी सुरु भएको हो। मिष्ठान्न भण्डारबाट सल्किएको आगोले सीता होटल र पाँचथर गेष्ठहाउस समेत जलेका छन्। पाँचथर गेष्ठहाउससँगै रहेको एउटा कपडा पसलमा समेत आगलागीबाट पूर्ण क्षति पुगेको छ। एनएबी बैंकको फिदिम शाखा रहेको घरको झ्यालमा समेत आगोले क्षति पुर्याको छ।"
रातो मच्छिन्द्रनाथको अवलोकनमा कुमारी (फोटो फिचर),"काठमाडौं : रातो मच्छिन्द्रनाथको रथ बिहीबार अन्तिम दिन तानिएको छ। रथ ललितपुरको लगनखेलबाट जाउलाखेल लगिएको हो। कुमारीपाटीमा मच्छिन्द्रनाथको रथको पाटनकी कुमारीले अवलोकन गरेकी छन्। रथ जावलाखेलमा राखिएको छ। वर्षा र सहकालका देवता रातो मच्छिन्द्रनाथको रथ बिहीबार कीर्तिपुर, सतुङ्गल, मच्छेगाउँ, पुल्चोक, बलम्बु, थानकोट र पाँगा सात गाउँका मानिस आएर ठटिटोलदेखि इटिटोलको बाटो हुँदै मान भवन, कुमारीपाटी गरी जावलाखेल पुर्याएका हुन् । प्रत्येक गाउँबाट १५ देखि २० जनाको टोली धिमेबाजा बजाउँदै आएर करीब १५० देखि २०० जनाको टोलीले रथ तानेको थियो । हरेक वर्ष ठटिटोलबाट जावलाखेलसम्म रथ लान यी सात गाउँका मानिस अनिवार्य उपस्थित हुने चलन बसेको पाटनका स्थानीय सूर्यमान डङ्गोलले जानकारी दिए । तस्बिर : सुनिता डंगोलप्रणभ खत्री"
प्रहरी निरीक्षक १५ हजार घुससहित पक्राउ,बुटवल : इलाका प्रहरी रन्यौरा मुर्गियाका प्रहरी निरीक्षक केशवबहादुर बस्नेत घुससहित पक्राउ परेका छन्। अख्तियार दुरुपयोग अनुसन्धान आयोग बुटवल कार्यालयले केहीबेर अघि कार्यालय परिसरबाटै घुससहित उनलाई पक्राउ गरेको हो। सेवाग्राहीसँग घुस लिदै गर्दा प्रक्राउ गरिएको अख्तियार बुटवलका प्रवक्ता सुरेश भुसालले जानकारी दिए। भुसालले घटनाको विषयमा थप अनुसन्धन भइरहेको जानकारी दिए।
मोरङको साबुन उद्योगको गोदाममा आगलागी,"विराटनगर : मोरङको बुढीगंगा गाउँपालिका२ मा रहेको एउटा साबुन उद्योगको गोदाम घरमा बिहीबार दिउँसो आगलागी भएको छ। हिमगिरी सोप इन्डट्रिज प्रालीको गोदाम घरमा आगलागी भएको मोरङ प्रहरीका प्रवक्ता डीएसपी घनश्याम श्रेष्ठले बताए। उनका अनुसार गोदाममा प्लाष्टिकका खाली बोरा, साबुन प्याक गर्ने र्यापर (प्लाष्टिक), काटुन, साबुन बनाउन प्रयोग गरिने केमिकल राखिएको थियो। घामका कारण केमिकल तातिएर आगलागी भएको हुनसक्ने आशंका प्रहरीको छ। उद्योग सञ्चालकले आगलागीबाट २० लाख बढीको क्षति भएको जानकारी गराएको प्रहरीले जनाएको छ। दमकल, प्रहरी र स्थानीय बासिन्दाको सहयोगमा तत्काल नियन्त्रणमा लिन सकिएका कारण आगो अन्यत्र फैलान नपाएको डीएसपी श्रेष्ठको भनाइ छ।"
एजेन्टमार्फत् काम गराए म्यानपावरमाथि कडा कारबाही : विभाग,कााठमाडौं : वैदेशिक रोजगार व्यवसायीले अझै पनि एजेन्ट राखेर काम गरेको पाइएमा कडा कारबाही गर्ने चेतावनी वैदेशिक रोजगार विभागले जनाएको छ। बिहीबार सूचना निकालेर विभागले एजेन्ट (प्रतिनिधि) नराख्न व्यवसायीहरूलाई निर्देशन दिएको हो। वैदेशिक रोजगार ऐनको दफा २६ उपदफा १० (क) ले वैदेशिक रोजगार व्यवसायीका प्रतिनिधि रहने व्यवस्था खारेज गरे पनि व्यवहारिक रुपमा अझै एजेन्टको हालीमुहाली छ। वैदेशिक रोजगार विभागका महानिर्देशक भीष्मकुमार भुसालले यसअघि विभागबाट अनुमति लिएका एजेन्ट (जो कानुनतः अहिले खारेज भइसकेका छन्) लाई वैदेशिक रोजगार सम्बन्धी काम गरेको पाइए कडा कारवाही गरिने बताए।
किशोरीलाई फकाएर भारत लैजाँदै गरेका दुई महिला पक्राउ,गौर : रौतहट गौर नगरपालिका१ स्थित भन्सार सुरक्षा जाँच नाकाबाट युवती बेचबिखन गर्न लैजाँदै गरेको आरोपमा दुई महिला पक्राउ परेका छन् । प्रहरीले बुधबार उनीहरुलाई पक्राउ गरी बिहीबार दिउसो सार्वजनिक गरेको हो । गौर घर भएकी १९ वर्षीया किशोरीलाई प्रलोभन देखाएर भारततर्फ लैजाँदै गरेको अवस्थामा डडेलधुरा घर भएकी दुर्गादेवी बोहोरा र रौतहटकी पार्वती देवी पक्राउ परेका हुन् । डडेल्धुरा आलीटार नगरपालिका४ की ४२ वर्षीया दुर्गादेवी र रौतहट दुर्गा भगवती गाउँपालिका७ गंगापिपराकी ५० वर्षीया पार्वती देवीलवाई मानव बेचबिखन तथा ओसारपसार मुद्दा अन्तर्गत अनुसन्धान भइरहेको छ । जिल्ला प्रहरी कार्यालय रौतहटका डिएसपी नविन कार्कीका अनुसार माइती नेपालको सहयोगमा उनीहरुलाई प्रहरीले पक्राउ गरेको हो ।
गाडी खरिद गर्ने रकमले अस्पताल,टीकापुर : गाडी खरिदका लागि छुट्याएको बजेटबाट कैलालीको लम्कीचुहा नगरपालिकाले सामुदायिक अस्पताल बनाउने भएको छ। नगरपालिकाले १० हीरापुरमा झण्डै ३१ करोड रुपैयाँको लागतमा ५० शैयाको सामुदायिक अस्पताल निर्माण गर्ने भएको हो। अस्पताल भवनका लागि नगरपालिकाको कार्यपालिका बैठकले चालु आर्थिक वर्षमा गाडी खरिदका लागि विनियोजन गरेको बजेट सामुदायिक अस्पताल निर्माणमा लगाउने निर्णय गरेको थियो। लम्की चुहा नगरपालिकाका नगर प्रमुख महादेव बजगाईका अनुसार गाडी खरिदका लागि विनियोजन गरिएको ७५ लाख र समपुरक बजेटमार्फतको १५ लाख गरी ९० लाख रुपैयाँ अस्पताल निर्माणमा नगरपालिकाले छुट्याएको छ। भवन निर्माणका लागि सुदूरपश्चिम प्रदेश सरकारले १ करोड १३ लाख र संघीय सांसद झपटबहादुर रावलको पूर्वाधार विकास कार्यक्रममार्फत १ करोड १० लाख रुपैयाँ विनियोजन गरिएको छ। झण्डै ७ करोड ६८ लाख ७४ हजार रुपैयाँको लागतमा निर्माण हुने अस्पताल भवन निर्माणका लागि नगरपालिका र प्राकृतिक सनिदेव जेभी निर्माण कम्पनीबीच जेठ १३ गते सम्झौता भएको थियो। अस्पतालको भवन एक वर्षभित्र निर्माण सम्पन्न गरिने नगरपालिकाले जनाएको छ। अस्पताल भवन निर्माणका लागि अपुग हुने रकम आगामी आर्थिक वर्षमा विनियोजन गरिने नगरप्रमुख बजगाईंले बताए। उनले बहुवर्षे योजना भएकाले क्रमिक रुपमा बजेट थप गरिँदै लैजाने बताए। अस्पताल निर्माणका लागि राष्ट्रिय नवजागृत माध्यमिक विद्यालयले दुई विघा जमिन निःशुल्क उपलब्ध गराएको हो। भवनसँगैको साढे तीन विघा ऐलानी जमिनसमेत अस्पतालले भोगचलन गर्ने गरी स्थानीयले सहमति जुटाएका छन्। अस्पताल भवनको कैलाली क्षेत्र नम्बर २ का संघीय सांसद झपटबहादुर रावलले बिहीबार शिलान्यास गरेका छन्।
दुर्घटनाका २५ घाइते अस्पतालमा बन्धक !,"बुटवल : बस दुर्घटनामा घाइते भैरहवास्थि युनिभर्सल मेडिकल कलेजमा बन्धक भएका छन्। उपचार गरेको रकम नदिएको भन्दै अस्पतालले बिरामीलाई बन्धक बनाएको हो। बुधबार साँझ कपिलवस्तुको पकडीमा मलामी बोकेको सिद्धार्थ यातायात व्यवसायी संघको लु १ ख ७७५२ नम्बरको गाडी दुर्घटनामा परेको थियो। दुर्घटनामा घाइते भएका २५ बिरामी उपचारका लागि मेडिकल कलेज पुगेका थिए। तीमध्ये ६ जनालाई गम्भीर चोट लागेको छ। यातायात समितिले बिरामीको उपचारमा रेस्पोन्स नगरेपछि घाइते छटपटिएका छन्। अस्पतालले प्राथमिक उपचार गरेर पैसाको ग्यारेन्टी नभएसम्म अन्य उपचार नगर्ने बताउदै आएको छ। अस्पतालमा रहेका बिरामी कृष्ण केसीले डिस्चार्ज हुने बेलामा बन्धक बस्नु परेको बताए। सामान्य घाइते घर जान चाहान्छौं, उनले भने, तर, अस्पतालले निस्किन दिएको छैन। दुर्घटनामा वसन्त पुलामी, वीरबहादुर जिसी, मुक्ति पत्थरकट्टा, शंकर चौधरी, लिलाराम भण्डारी, अनिल खड्का गम्भीर घाइते छन्। तीमध्ये अनिल खड्काको मात्रै थप उपचार थालिएको छ। उनको आफन्तले २० हजार धरौटी जम्मा गरेपछि उपचार थालिएको बताइएको छ। गाडीधनी जीवन पाण्डेले समितिले वेवास्था गर्दा बिरामी अलपत्र परेको बताए। चलानी काटेर गाडी लिएका गएका हौं, उनले भने, अहिले समितिले मतलब नै गरेको छैन। अस्पतालका प्रशासकीय अधिकृत तेजकुमार केसीले उपचार खर्चको ग्यारेन्टी नभएकाले बिरामीलाई डिस्चार्ज नगरिएको बताए। बिरामीलाई घर पठाएपछि पैसा कसले तिर्छ ? उनले भने, हामीले उपचारको पैसा तिरेर जान अनुमति दिएका छौँ। उनले दुर्घटनाकै दिन बिरामीको उपचार भने नरोकिएको बताए। सिद्धार्थ यातायात व्यवसायी संघका अध्यक्ष सञ्जित रोकाले चालकको लापरबाहीले दुर्घटना भएकाले क्षतिपूर्तिको विषयमा केही समय लागेको दाबी गरे। ठूलो उपचारको खर्च कस्ले गर्ने भन्ने विषयमा छलफल भइरहेको छ, उनले भने, सानो उपचारका बिरामीलाई घर पठाउन थालेका छौं। घाइतेहरुले भने तत्काल उपचारको व्यवस्था गर्न गुहार मागेका छन्। हड्डी भाँचिएका बिरामी बेडमा छटपटाएका छन्, घाइते कृष्णले भने, अहिलेसम्म उपचार भएको छैन।रुपन्देहीको मायादेवी गाउँपालिकाबाट शव बोकेको गाडी कपिलवस्तुको रामघाट पुगेर फर्किदै गर्दा दुर्घटनामा परेको थियो।"
क्याम्पसको जग्गा व्यक्तिको नाममा : नापी प्रमुखसहित ५ जनाविरुद्ध मुद्दा,"काठमाडौं : भूमाफियाको मिलोमतोमा नमूना मच्छिन्द्र क्याम्पस लगनखेलको जग्गा व्यक्तिको नाममा गरेको खुलासा भएको छ । अख्तियार दुरुपयोग अनुशन्धान आयोगले क्याम्पसको जग्गा व्यक्तिको नाम गरेका आरोपमा नापी कार्यालय, ललितपुरका तत्कालीन कार्यालय प्रमुख नापी अधिकृत भरतसिंह ऐरसमेत ५ जनाविरुद्ध मुद्दा दायर गरेको छ । कार्यालय प्रमुख नापी अधिकृत ऐर, तत्कालीन सर्भेक्षक केशव नाथ कट्टेल, तत्कालीन नापी निरीक्षक राजेश कुमार केसी र तत्कालीन क्याम्पस प्रमुख नारायण दास श्रेष्ठको प्रत्यक्ष संलग्नता रहेको भएपछि उनीहरु विरुद्ध विशेष अदालतमा मुद्दा दायर गरिएको छ । उनीहरुविरुद्ध जनही १७ लाख ८१ विगोको कायम गरिएको छ । उनीहरुविरुद्ध २ वर्षदेखि ४ वर्षसम्म कैद सजाय र विगो बमोजिमको रकम जफतको मागदाबी गरिएको छ । क्याम्पसको जग्गा गैर कानुनी रुपमा व्यक्तिविशेषको नामको घुसाएर मन्जुतारा शाक्यको नाममा जग्गा जग्गाधनी दर्ता श्रेस्ता कायम गरिएको अख्तियारको आरोप पत्रमा उल्लेख छ । क्याम्पसको नाममा रहेको ललितपुर नगर ५झ कित्ता नम्बर ५८, क्षेत्रफल १२ आना १ पैसा जग्गामध्येको ४ आना ३ पैसा जग्गा शाक्यको नाम दर्ता गरिएको छ । कित्तानम्बर १००१ को २ आना २ पैसा १ दाम र कित्ता नम्बर १००२ को २ आना २ पैसा ३ दाम गरी ५ आना १ पैसा जग्गाको कित्ता नम्बर १०२०, क्षेत्रफल १० आनाको छुट्टै फायल नक्सा बनाई साबिकभन्दा क्षेत्रफल ४ आना ३ पैसा बढ् कायम गरी कित्ता एकीकरण एवं भोगअनुसार नक्सा कायम गरिएको छ । शाक्यको जग्गाको कित्ता एकीकरण एवं भोगअनुसार नक्सा कायम तथा क्षेत्रफल सुधार गर्ने नाममा मूल नक्सामा रहेको साबिक कित्ताको आकार, प्रकार परिवर्तन गरिएको छ भने छुट्टै फायल नक्सा बनाई कित्ता नम्बर १०२० को १० आना कायम गराई सरकारी विद्यालयमा संचालित सामुदायिक क्याम्पसको जग्गा मस्यौट हुनेगरी गैरकानूनी रुपमा व्यक्तिविशेषको नामको जग्गाको क्षेत्रफल बढाउने कार्य गरिएको छ । जग्गा धनी शाक्यलाई अख्तियारले १७ लाख ८१ हजार विगो कायम गर्दै प्रतिवादी कायम गरिएको छ । तीन महिनादेखि तीन वर्षसम्म कैद र बिगो बमोजिम जरिबाना गरी बिगो असूल उपर गर्न मागदाबी गरिएको छ ।"
अख्तियारलाई कारबाही गर्ने सर्वोच्चको चेतावनी,"काठमाडौं : सर्वोच्च अदालतले पूर्वमन्त्री गोविन्दराज जोशीविरुद्धको भ्रष्टाचार मुद्दामा अख्तियार दुरुपयोग अनुसन्धान आयोगले असहयोग गरेको भन्दै सजाय र कारबाहीको चेतावनी दिएको छ। जोशीसहितका प्रतिवादीविरुद्ध सर्वोच्चमा चलेको अकुत सम्पत्ति मुद्दाको निर्णय पठाउन नमानेको भन्दै कारबाहीको चेतावनी दिएको हो। जोशीविरुद्ध अख्तियारले गरेको पुनरावेदनमा भएको आदेश अनुरुप चौंथो पटकसम्म निर्णय फाइल नआएपछि सर्वोच्चले बिहीबार आयन्दा अटेरी भएमा सजाय हुने व्यहोरासहितको आदेश दिएको हो। सुरुमा २०७१ असोज २९ गते जोशीविरुद्धको उजुरीमा छानबिनका लागि अनुसन्धान अधिकृत तोक्ने गरी भएको निर्णय पठाउन आदेश भएको थियो। त्यसयता चौथोपल्टसम्म यस्तो आदेश भएको छ। बारम्बारको ताकेतापछि पनि अख्तियारले फाइल खोजी कार्य जारी छ। फेला पर्नासाथ यथाशीघ्र पठाइने छ, भन्ने जवाफ दिएको छ। सर्वोच्चले अख्तियारबाट पटकपटक अटेरी भएको र भेटिएन भन्दै पन्छिएको आदेशमा जनाएको छ। आदेशमा अख्तियारलाई प्रष्टीकरण पेश गर्न भनिएको छ। अख्तियारबाट २०६० साल वैशाख २५ गतेको निर्णय फाइल झिकाइएको थियो। सर्वोच्चका न्यायाधीशद्वय ईश्वरप्रसाद खतिवडा र सपना प्रधान मल्लको संयुक्त इजलासले अख्तियारको जवाफ जिम्मेवारीपूर्ण नभएको भन्दै आपत्ति जनाएको छ। सर्वोच्चले २०७३ साल भदौ २० गते नै निर्णयसहितको सक्कलै फाइल सात दिनभित्रै पठाउन भनेको थियो। पाँच वर्षसम्म निर्णय नपठाएका कारण जोशीविरुद्धको भ्रष्टाचार मुद्दाको सुनुवाइ अवरुद्ध हुँदै आएको छ। सर्वोच्चले अख्तियारका कारण न्याय निरुपणमा ढिलाई भएको, न्यायिक प्रक्रियामा अवरोध पैदा भएको र मुद्दाका पक्षलाई अनावश्यक हैरानी भएको आदेशमा उल्लेख गरेको छ। यस प्रकारको प्रवृत्ति स्वीकार्य हुन सक्दैन, सर्वोच्चले आदेशमा भनेको छ। अख्तियारले माग गरेको अभिलेख नपठाई धिङन्याई गरेको, न्याय सम्पादन प्रक्रियामा सहयोग नगरी अवरोध पैदा गरेको र पक्षलाई हैरानी पुगेको बताउँदै चेतावनीसहित भनेको छ, अख्तियार अनुसन्धान आयोगका सचिव र सम्बन्धित अन्य अधिकृत एवम् कर्मचारीसमेत उपर न्याय प्रसासन ऐन, २०७३ को दफा १७ तथा अबस्थानुसार सोही ऐनको दफा ३४ (२) बमोजिम कारबाही र सजाय किन नगर्नु पर्ने हो ? कुनै उचित कारण भए खुलाई यो आदेशको जनाउ पाएको मितिले १५ दिनभित्र २०६० साल वैशाख २५ गतेको निर्णयसहितको सक्कल मिसिल, फायल तथा सम्बन्धित रजिष्ट्ररसमेत लिई आयोगका सचिव स्वयम् यस अदालतमा उपस्थित भई लिखित जवाफ पेश गर्नू। अख्तियारबाट जवाफ पेश भएपछि न्याय प्रशासन ऐन, २०७३ को दफा १७ तथा अवस्था अनुसार दफा ३४ (२) बमोजिमको कारबाहीका लागि सुनुवाइका लागि पेश गर्नसमेत अदालतले आदेश दिएको छ। दफा १७ मा अदालतको अवहेलनामा कारबाही चलाउने व्यवस्था छ। जसअनुसार एक वर्षसम्म कैद र दश हजार रुपैयाँसम्म जरिबाना वा दुबै सजाय हुने भनिएको छ। उक्त ऐनको दफा ३४ (२) मा अदालतले माग गरेको मिसिल, लिखत वा जवाफ कुनै कार्यालयले तोकेको अवधिभित्र नपठाएमा पटकैपिच्छे एक हजारदेखि दश हजार रुपैयाँसम्म जरिबानाको प्रावधान छ। अख्तियारले निर्णय फाइल नपठाएका कारण जोशीको भ्रष्टाचार मुद्दामा बिहीबार हुने भनिएको सुनुवाइ पनि अवरुद्ध भएको छ। अख्तियारले सम्पत्ति छानबिन गर्ने क्रममा गोविन्दराजका छोरा दिनेश जोशी, साला ताराराज पाण्डेलगायतका व्यक्तिको नाममासमेत सम्पत्ति भेटिएको दाबी गरेको छ। हामीले बहसमा सुरुबाटै अख्तियारको निर्णय फाइल मगाएका हौं। तर, पाँच वर्षसम्म आएन। अख्तियारले निर्णय छ पनि भन्दैन, छैन पनि भन्दैैन, उक्त मुद्दामा बहस गर्ने वरिष्ठ अधिवक्ता यदुनाथ खनालले अन्नपूर्णसँग भने, खोजी कार्य जारी छ, फेला परेका बखत पठाइने छ मात्र भन्छ। एउटा फाइलका लागि जीवनभर कतिञ्जेल कुर्ने ? खनालका अनुसार २०६० साल वैशाख २५ गते जोशीसहित नौजना नेताको उजुरीमा छानबिनका लागि निर्णय गरिएको दाबी अख्तियारले गरेको थियो।"
व्यवस्थापन र प्रविधिका चुतौतिबारे अन्तर्राष्ट्रिय शैक्षिक सम्मेलन,"काठमाडौं : ललितपुरको कुमारीपाटीस्थित मेगा नेशनल कलेजको आयोजनामा जेठ २५ र २६ गते व्यवस्थापन र प्रविधिमा देखिएका सम्भावना र चुनौतिबारे अन्तर्राष्ट्रिय शैक्षिक सम्मेलन हुने भएको छ। मेगा नेशनल कलेजले बिहीबार राजधानीमा पत्रकार सम्मेलन आयोजना गरी उक्त सम्मेलनको बारेमा जानकारी दिएको हो। कलेजका क्याम्पस प्रमुख डा घनश्यामप्रसाद साहले अन्तर्राष्ट्रिय शैक्षिक सम्मेलन विद्यार्थीहरुका लागि उपयोगी हुने बताए। जेठ २५ र २६ गते कलेज परिसरमा चल्ने सम्मेलनमा दुई हजार दुई सय विद्यार्थी सहभागी हुने जानकारी दिए। सम्मेलनमा अमेरिका, जर्मन, बेलायत, भारत, चीन, कोलम्बिया, फ्रान्सलगायत राष्ट्रका प्रतिष्ठित प्राध्यापक र अध्येताहरुको पनि सहभागीता हुनेछ। व्यवस्थापन र प्रविधिको क्षेत्रमा संसारभर भए गरेका अभ्यासबारे जानकारी लिन, नेपालको अनुभव आदानप्रदान गर्न तथा व्यवस्थापनमा रुचि रहेका विद्यार्थीहरुको जिज्ञासा सम्बोधन गर्न सम्मेलन उपलब्धिपूर्ण हुने विश्वास रहेको क्याम्पस प्रमुख साहको भनाइ छ।"
वातावरणीय अध्ययन गर्न कर्मचारी अभाव,"काठमाडौं : काठमाडौंलगायत सहरमा प्रदूषणले सीमा नाघेको छ। तर, वातावरणमा प्रतिकूल प्रभाव पार्ने, स्वास्थ्यमा प्रत्यक्ष असर गर्ने किसिमले प्रदूषण सिर्जना गर्ने निकायको अनुगमन र निरीक्षण भने पर्याप्त हुन सकेको छैन। वातावरणीय प्रभाव अध्ययन प्रतिवेदन (ईआईए)अनुसार गर्नुपर्ने कार्य प्रभावकारी रूपले भएनभएको, प्रदूषण नियन्त्रण तथा वातावरण संरक्षणसम्बन्धी मापदण्ड परिपालन भएनभएको सम्बन्धमा अनुगमन तथा निरीक्षण गर्ने काम वातावरण निरीक्षकको हो। नेपाल सरकारसँग ५१ जना वातावरण निरीक्षकको दरबन्दी छ। तर, १९ जना मात्र कर्मचारी छन्। वातावरण विभागसँग १४ जना वातावरण निरीक्षक छ। तीमध्ये दुई जना अध्ययन बिदामा विदेशमा छन्। सडक विभाग, विद्युत् विकास विभाग, लगानी बोर्ड, सिँचाइ विभाग र प्रदेश ५ सँग एकएक जना मात्रै वातावरण निरीक्षक छन्। नियमित अनुगमन र निरीक्षण गर्न कर्मचारी पर्याप्त नहुँदा प्रदूषणले विकराल रूप लिएको छ। कर्मचारी पर्याप्त नहुँदा नियमित अनुगमन, निरीक्षण गर्न नसकेको वातावरण विभागका वातावरणविद् भूपेन्द्र शर्मा बताउँछन्। प्रदूषण गराउने निकायबारे जनगुनासो, उजुरी धेरै आउँछन्, शर्माले भने, सीमित कर्मचारी हुँदा गुनासो, उजुरीको कारबाही गर्नसमेत कठिन छ। विकास निर्माणका विभिन्न आयोजना, उद्योग, होटल, स्वास्थ्य संस्था सञ्चालन वा विस्तार क्रममा अनिवार्य रूपमा वातावरण प्रभाव मूल्यांकन (ईआईए) अध्ययन गर्नुपर्छ। ती आयोजना तथा विभिन्न संघसंस्थाले अध्ययन गरेनगरेको र कार्यान्वयन अवस्थाको अनुगमन, निरीक्षण गर्नसमेत कर्मचारी अपुग रहेको शर्मा बताउँछन्। विकास निर्माणलाई दिगो तथा वातावरणमैत्री बनाई प्रदूषण न्यूनीकरण गरी अगाडि बढ्न सघाउने अस्त्रका रूपमा रहेको वातावरणीय अध्ययन नियमित र कडाइसाथ लागू नहुँदा प्रदूषणले विकराल रूप लिएको वातावरण क्षेत्रमा काम गर्ने विज्ञहरूको भनाइ छ। वन तथा वातावरण मन्त्रालयका प्रवक्ता डा सिन्धुप्रसाद ढुंगानाका अनुसार ईआईए, आईई नगरी कुनै पनि सेवा वा व्यवसाय गर्न पाइँदैन। ईआईए, आईई नगरी सेवा वा व्यवसाय गर्नेलाई कारबाही र नियमित निरीक्षण गर्न मापदण्ड निर्माण गर्ने बताए। कुनै पनि सेवा वा व्यवसाय थाल्दा अनिवार्य रूपमा गर्नुपर्ने ईआईएलाई झन्झट मानिएको छ, उनले भने, कतिपय क्षेत्रका जिम्मेवार व्यक्तिबाट ईआईएलाई विकासविरोधीका रूपमा लिने गरिएको छ। ईआईए स्वीकृत भएपछि सेवा, वितरण वा उत्पादन सुरु भएको दुई वर्षपछि प्रस्तावको कार्यान्वयनबाट वातावरणमा पर्न गएको प्रभाव, कम गर्न अपनाइएका उपाय आदिको वातावरणीय परीक्षण गरी अद्यावधिक राख्नुपर्ने हुन्छ। वातावरण विभागले चालु वर्ष १ सय २० वटा अनुगमन गर्ने लक्ष्य लिएकोमा ८० अनुगमन गरिएको विभागका उपसचिव डोलराज लुइँटेलले जानकारी दिए। विभागले वार्षिक कार्यक्रमअनुसार नै अनुगमन गर्दै आएको छ, उनले भने, नियमित अनुगमन गर्न केही समस्या देखिएको छ। अनुगमनमा रिसोर्सको समेत अभाव रहेको उनको भनाइ छ। विभागसँग भएको वातावरण निरीक्षक र सम्बन्धित क्षेत्रका इन्जिनियरको सहकार्यमा गुनासो आएको ठाउँमा पनि अनुगमन गरिएको उनले बताए। वातावरण संरक्षण ऐन, २०५३ को दफा ८ को उपदफा (३) बमोजिम निरीक्षण गर्ने सिलसिलामा वातावरण निरीक्षकले सम्बन्धित व्यक्ति, संस्था वा प्रस्तावकलाई सूचना दिई कुनै घर, जग्गा भवन, कारखाना, उद्योग, सवारीसाधन, औद्योगिक संयन्त्र, औजार, मेसिनरी, जीव, वस्तु, अभिलेख, कागजात वा अन्य मालसामान वा वस्तुको निरीक्षण, परीक्षण वा जाँचबुझ गर्न सक्ने व्यवस्था छ। ऐनको दफा ७ को (३) बमोजिम कुनै किसिमको पदार्थ, इन्धन, औजार वा संयन्त्रको प्रयोगबाट वातावरणमा प्रतिकूल प्रभाव परेको वा पर्ने देखिए मन्त्रालयले नेपाल राजपत्रमा सूचना प्रकाशन गरी त्यस्तो पदार्थ इन्धन, औजार वा संयन्त्रको प्रयोगमा बन्देज लगाउन सक्ने व्यवस्था छ। वैशाख २७ गते संघीय संसद्मा दर्ता भएको वातावरण संरक्षणसम्बन्धी कानुनलाई संशोधन र एकीकरण गर्न बनेको विधेयक मा नेपाल सरकार वा प्रदेश सरकारले कुनै अधिकृत कर्मचारीलाई वातावरण निरीक्षक तोक्न सक्ने प्रस्ताव गरिएको छ। वातावरण निरीक्षकजस्तो प्राविधिक पदमा वातावरण अध्ययन नगरेका कर्मचारीलाई जिम्मेवारी दिन सकिने व्यवस्था हटाइनुपर्ने शर्माको भनाइ छ। प्रस्तावित ऐनअनुसार निरीक्षणमा खटिएका कर्मचारीलाई निरीक्षण गर्न नदिए, मागेको विवरण नदिए, बाधाअवरोध गरे र निरीक्षणमा सहयोग नगरे जरिवानासमेत गरिने भएको छ। निरीक्षण गर्न नदिए वा अवरोध उत्पन्न गरे २० हजार रुपैयाँसम्म जरिवाना गर्ने व्यवस्था छ। निरीक्षणमा मागेको विवरण वा जानकारी नदिए १५ हजार जरिवाना गर्ने व्यवस्था प्रस्तावित ऐनले गरेको छ। जरिवाना रकम कम र कैद सजाय नहुँदा पूर्ण कार्यान्वयनमा समस्या देखिने वातावरण निरीक्षकसमेत रहेका शर्मा बताउँछन्। वातावरण प्रदूषण गर्नेलाई कडा कारबाही गर्न आवश्यक छ, उनले भने।"
बाँदरमुढे घटनाको १४ वर्ष : न्यायको सट्टा धोका र धम्की,"(माडी) चितवन : माडीका कृष्ण अधिकारी न्यायको खोजीमा भौंतारिएको १४ वर्ष बित्यो। अहिलेसम्म उनले न्याय पाएका छैनन्। बाँदरमुढे घटनाका पीडित ४६ वर्षीय अधिकारी न्यायकै खोजीमा विभिन्न ठाउँ पुगे। तर, आश्वासनबाहेक न्याय पाइएको छैन। भरतपुर जान हिँडेका उनी बम विस्फोटमा परेर घाइते भएका थिए। घटनामा परी ३९ जनाको मृत्यु भयो। ७२ जना घाइते भए। बसको छतमा रहेका कारण उनी बाँचे। उनको खुट्टा, ढाडको हड्डी भाँचिएको थियो। उनले उचित क्षतिपूर्ति, परिपूरण र दोषीलाई कारबाही माग गर्दै आएका छन्। तर, न्याय माग्दा उल्टै धम्की आउने गरेको अधिकारीको गुनासो छ। पीडितको न्यायका लागि अगुवाइ गर्दै उनी पटकपटक प्रधानमन्त्री, सभामुख र रक्षामन्त्रीलाई भेट्न पुगेका छन्। न्याय माग्दा सम्पत्ति मागेजस्तो गर्दा दु:ख लाग्छ, उनले भने, कहिले आश्वासन दिएर धोका दिन्छन्, कहिले घटना उचालेको भन्दै धम्की आउँछ। हामी घटनामा होमिन गएको त होइन नि ! २०६२ साल जेठ २३ गते माडीको बाँदरमुढे खोलामा बम विस्फोट भएको थियो। सार्वजनिक बसमा चढेका तत्कालीन शाही नेपाली सेनाका ७ जना सेनालाई लक्ष्य गरेर नेकपा माओवादीले बम विस्फोट गराएको थियो। घटनाको एक वर्षपछि बाँदरमुढे घटना पीडित समिति बन्यो। अधिकारी समितिका उपाध्यक्ष हुन्। कांग्रेस, तत्कालीन नेकपा एमाले र नेकपा माओवादीले सरकारको नेतृत्व गरे पनि जवाफदेहिता नभएको घाइतेको गुनासो छ। उचित क्षतिपूर्तिसमेत पाउन सकेका छैनन्। सत्य निरुपण तथा मेलमिलाप आयोग र बेपत्ता छानबिन आयोगले कानुनी काम नगर्दा अन्तर्राष्ट्रिय अदालत जानसमेत पाएका छैनन्, अधिकारीले भने। घटनाको विरोध गरेका तत्कालीन नेकपा एमालेका नेता अहिले मौन बसेको पीडितको गुनासो छ। नेपाल कम्युनिस्ट पार्टी (नेकपा) का अध्यक्ष पुष्पकमल दाहाल उक्त क्षेत्रबाट प्रतिनिधिसभा सदस्य निर्वाचित भए। दाहालले निर्वाचनका बेला केही घाइतेलाई भेटेर ३ बुँदे प्रतिबद्धता पत्रमा हस्ताक्षरसमेत गरेका थिए। घटनामा ज्यान गुमाउने परिवारमध्येका काम गर्न सक्नेलाई रोजगारीको व्यवस्था, नसक्नेका लागि जीवनवृत्ति र बालबालिकाको पठनपाठनको व्यवस्था सम्झौतामा उल्लेख छ। बाँदरमुढे घटनास्थलमा मृतकको सम्झनामा १० बिघा जग्गामा स्मारक, चिडियाखाना, नमुना संग्रहालय बनाउने सहमति गरेर दाहालले पीडितको माग सम्बोधन भएको बताएका थिए। यो सहमति अहिलेसम्म कार्यान्वयन भएको छैन। राजनीतिक स्वार्थका लागि पीडित विभाजन गरेर एक्ल्याउन सम्झौता गरिएको अन्य पीडितको गुनासो छ। दाहालले गत वर्ष सरकारको केन्द्रीय बजेटबाटै यहाँको समस्या सम्बोधन हुने आश्वासन दिएका थिए। घटना बिर्साउन खोजिएको देखिन्छ, बाँदरमुढे घटना पीडित संघर्ष समितिका अध्यक्ष मुक्तिनाथ न्यौपानेले भने, १४ वर्ष बित्यो पीडा झन् बढ्दो छ। अहिलेसम्म राज्य जिम्मेवार बनेको छैन। न्यौपानेकी श्रीमती सीताको घटनामा परी मृत्यु भएको थियो। सरकारले दिने राहतसमेत नपाएको पीडितको गुनासो छ। मृतकका परिवारलाई १० लाख रुपैयाँ दिइएको छ। नेकपा एमाले र एकीकृत माओवादी एकीकरण भएपछि घटना ओझेलमा परेको न्यौपानेले बताए।"
सर्वोच्चमा २५ सय फैसला लेख्न बाँकी,"काठमाडौं : सर्वोच्च अदालतका न्यायाधीशहरूले अन्तिम फैसला लेखनमा गति बढाएका छन्। छसात महिनायता झण्डै एक हजार पाँच सय फैसला तयार भएका छन्। अब दुई हजार पाँच सय मुद्दाका अन्तिम फैसला लेख्न बाँकी छ। यसअघि यो संख्या चार हजार थियो। अहिले फैसला लेखनले केही गति लिएको छ। अब दुई हजार पाँच सयको संख्यामा आएको छ, सर्वोच्चका रजिष्ट्रार लालबहादुर कुँबरले अन्नपूर्णसँग भने। फैसला भएर पनि ठूलो संख्यामा लेख्न बाँकी रहेका कारण पञ्चवर्षीय रणनीतिक योजनाले लिएको छिटो छरितो र प्रभावकारी न्याय को लक्ष्यमा बाधा उत्पन्न भएको थियो। न्यायापालिकाको माथिल्लो तहमै फैसला लेखन ढिला हुँदा कार्यान्वयनको अभावले न्यायका उपभोक्ता मारमा छन्। प्रधानन्यायाधीश चोलेन्द्रशमशेर राणाले पदबहाली भएलगत्तै अनिवार्य अवकाश हुनुअघि नै मुद्दाका फैसला लेखिसक्न न्यायाधीशलाई निर्देशन दिएका थिए। सर्वोच्च तहमै दुईतीन वर्षसम्म फैसला नलेखिने बेथिति छ। एक महिना इजलासबाट बाहिर हुँदा फैसला लेखन कार्यमा मद्दत पुग्ने अवधारणा अनुरुप यस्तो निर्देशन भएको थियो। पेशी तथा इजलास व्यवस्थापन प्रमुख सहरजिष्ट्रार भीमकुमार श्रेष्ठले फैसला लेखन कार्य सुधारोउन्मुख रहेको बताए। गत आर्थिक वर्षभित्र सर्वोच्चमा मात्र झण्डै एघार हजारको संख्यामा अन्तिम फैसला भएका थिए। ६ महिना अघिसम्मको अभिलेख अनुसार केबल सात हजार मात्र फैसला लेखिएका थिए। यता उच्च अदालतमा नौ हजार र जिल्ला अदालतमा सात हजार थान फैसला तयार हुन बाँकी छन्। नयाँ मुलुकी फौजदारी र देवानी संहिताले सेवाग्राहीलाई फैसला लेखेर दिनुपर्ने भनेको छ। तर अदालतहरूको फैसला लेखनको गति भने नाजुक छ। फैसला लेखन र आदेश तयार गन समस्या भएपछि सर्वोच्चमा नयाँ २१ उप रजिष्ट्रारको दरबन्दी थपिएको छ। सर्वोच्चमा एकजना इजलास अधिकृतले वार्षिक सरदर एक सय एकवटा मात्र फैसला तयार गर्नुपर्ने तथा दुई सय ४१ वटा अन्य आदेश तयार गर्नुपर्ने कार्यबोझ छ। फैसलाबाहेकका आदेश मात्रै वार्षिक सरदर १० हजार ६ सय ३९ वटा हुने गरेका छन्।"
सगरमाथाका फोहोरसँगै चार आरोहीको शव काठमाडाौंमा,"काठमाडौं : सगरमाथा सफाइ अभियान २०७६ अन्तर्गत संकलित फोहोर काठमाडौं ल्याइएको छ। सफाइ अभियानबाट करिब ११ हजार केजी फोहोर संकलन गरिएको थियो। ०७६ वैशाख १ देखि लुक्लाबाट खुम्बु पासाङ ल्हामु गाउँपालिकाको नेतृत्वमा संयुक्त रूपमा सरसफाइ गर्दै सगरमाथा बेस क्याम्प, क्याम्प १, क्याम्प २, क्याम्प ३, क्याम्प ४ हुँदै त्यसको दक्षिणी भेगसम्मको फोहोर संकलन गरिएको पर्यटन विभागका महानिर्देशक डण्डुराज घिमिरेले बताए। संकलित सड्ने फोहोर स्थानीय रूपमा व्यवस्थापन गरिएको थियो। नसड्ने हजार केजी फोहोर सेनाको एमआई १७ हेलिकप्टर र करिब हजार केजी फोहोर ओखलढुंगाबाट ट्रकमार्फत काठमाडौं ल्याइएको सहायक रथी विज्ञानदेव पाण्डेले बताए। सेनाले पर्यावरणमा टेवा पुर्याउने उद्देश्यले सुरु गरेको सफा हिमाल अभियान अन्तर्गत यस सगरमाथा सफाइ अभियानमा सहकार्य गरेको सहायक रथी पाण्डेले बताए। सबै क्षेत्रको सहकार्यमा सगरमाथा सफाइ सफल भएको उनको भनाइ छ। प्रधनसेनापति पूर्णचन्द्र थापाले आफ्नो कार्यकालमा गरिने महत्त्वपूर्ण कार्यक्रममध्ये सफा हिमाल अभियान पनि रहेको उल्लेख गरेका थिए। त्यसमै अडेर सेनाले उक्त अभियान अघि बढाएको हो। सफाइ अभियानबाटै क्याम्प २, क्याम्प ३, क्याम्प ४ र दक्षिण भेगमा बेवारिसे रूपमा रहेको चारवटा शव निकालेर काठमाडौं ल्याएको छ। उक्त शव कानुनी प्रक्रियाअनुसार हुलियासहितको सूचना जारी गरेको छ। १२ जना शेर्पाबाट ४५ दिनमा उक्त फोहोर संकलन गरिएको हो। संकलित फोहोरलाई जेठ १३ गते सगरमाथा दिवसका दिन नाम्चेमा प्रदर्शनी गरिएको थियो। प्रदर्शनीमा उपप्रधानमन्त्री तथा रक्षामन्त्री ईश्वर पोखरेल, प्रदेश १ का मुख्यमन्त्री शेरधन राई, प्रधानसेनापति पूर्णचन्द्र थापा, संस्कृति, पर्यटन तथा नागरिक उड्डयन राज्यमन्त्री धनबहादुर बुडालगायत सहभागी थिए।"
"फिदिममा भीषण आगलागी, तीन घर र एक होटल जले, नियन्त्रणको प्रयास जारी",फिदिम : पाँचथर सदरमुकाम फिदिम बजारमा भीषण आगलागी भएको छ। फिदिम नगरपालिका १ स्थित मेन लाइनको एक होटलबाट आगलागी सुरु भएको हो। बजारको पाथिभरा मिष्ठान्न भण्डारबाट सुरु भएको आगोले तीन घर तथा एक होटल जलेर खरानी भएको प्रहरीले जनाएको छ। आगलागीबाट पाँचथर गेष्ठ हाउस जलेको छ। प्रहरी र स्थानीयले आगो नियन्त्रणमा लिने प्रयास गरिरहेका छन्। थप विवरण आउन बाँकी छ।
ज्यानमारा 'आठ लेन',"ललितपुर : ललितपुरमा १० महिनामा ६ सय ५८ वटा दुर्घटना भएका छन्। दुर्घटनामा २५ जनाको मृत्यु भइसकेको छ भने ४ सय ९४ जना घाइते भएका छन्। यीमध्ये चक्रपथ सडकखण्डमा मात्रै साढे पाँच सय वटा दुर्घटना भएका छन्। धोबीघाट, एकान्तकुना, सातदोबाटोमा बारम्बार दुर्घटना दोहोरिँदै आएपछि यस क्षेत्रलाई ब्लाकस्पट भनिएको महानगरीय ट्राफिक प्रहरी परिसर ललितपुरले जनाएको छ। उक्त कार्यालयका प्रमुख राजेश सिलवालका अनुसार चक्रपथ खण्डका धोबीघाट, एकान्तकुना, बीएन्डबी अस्पताल क्षेत्रलाई ब्लाकस्पटका रूपमा हेरिएको छ। दुर्घटना न्यूनीकरण गर्ने भन्दै ट्राफिक प्रहरी महाशाखा, रामशाहपथले रेजरबाट गति जाँच गर्ने कार्य सुरु गरेको छ। सिलवालका अनुसार सोमबारदेखि धेरै दुर्घटना हुने स्थानमा प्रहरीले रेजरले गति मापन गरिरहेको छ। बिहानबेलुका गति जाँच गरिरहेका छौं, उनले भने, ७ सयभन्दा धेरै सवारीको गति मापन सकिएको छ। ५० भन्दा धेरै गतिमा सवारी हाँक्नेलाई सम्झाउँदै आएको ट्राफिक प्रहरीले एक सातापछि जरिवाना लिने भएको छ। नियम उल्लंघन गर्नेहरूलाई पाँच सयदेखि १५ सय रुपैयाँसम्म जरिवाना लिन सकिने सिलवालले जनाए। रेजरले गति मापन गर्ने अभ्यासमा कतिपय सवारीचालक सकारात्मक देखिएका छन्। उनले तीव्र गतिमा रहेका मोटरसाइकल रोकेर रेजरमापनबारे जानकारी दिएको बताए। ६ देखि ७ सय मिटर दूरीसम्मा रेजरले सवारीको गति जाँच गर्न सक्छ। लेन्सबाट हेर्दा एकपटकमा तीनचारवटा सवारीको गति नाप्न सकिन्छ। सवारीको नम्बर र गति स्पष्ट देखिन्छ, सिलवालले भने, विशेष गरी ठूला सवारीलाई सम्झाइरहेका छौं। कतिपय अवस्थामा सवारीचालकलाई विश्वस्त बनाउन समस्या परेको भन्दै सम्बन्धित व्यक्तिको सवारीको गति मापन प्रिन्ट गरेर दिन अलि झन्झटिलो हुने उनले सुनाए। उनले भने, रेजर चलाउन तालिमप्राप्त जनशक्ति आवश्यक हुन्छ, यो महंगो हुने भएकाले चुनौतीपूर्ण पनि छ। ललितपुरमा एउटा मात्रै रेजर मेसिन दिने भनिएको र यसको १२ लाख रुपैयाँसम्म पर्ने उनले बताए। धोबीघाटमा आइतबार भएको दुर्घटनामा ललितपुरका पत्रकार गोविन्द शर्मा चन्द्रमणि मुडभरीले ज्यान गुमाएका थिए। त्यस्तै, माघमा कुसुन्ती हाइटमा गोर्खा आरुघाटका नारायण खनालको मृत्यु भएको थियो। बिहान ५ः३० मा भएको दुर्घटनामा खनाललाई बा११च २६७४ नम्बरको निजी कारले ठक्कर दिएको थियो। महानगरीय प्रहरी वृत्त सातदोबाटोका प्रमुख गौतम मि श्रका अनुसार बिहान हुस्सु लागेका बेला तीव्र गतिमा गुडेको कारले ठक्कर दिएको थियो। चैतमा ललितपुर धोबीघाटमा जनक शिक्षा सामग्री केन्द्रको ना१घ ५३३ नम्बरको किताब बोकेको ट्रकले बा७च २१३१ नम्बरको तरकारी बोक्ने भ्यानलाई ठक्कर दिँदा दुई जनाको मृत्यु भएको थियो। महानगरीय प्रहरी प्रभाग सानेपाका इन्स्पेक्टर हिक्मत थापाका अनुसार दोलखाका ४० वर्षीय इन्द्रबहादुर सुनुवार र धनुषा घर भई भैंसेपाटी बस्ने ४० वर्षीया डोल्मा शेर्पाको मृत्यु भएको थियो। चक्रपथ सडकखण्डमा आवश्यक भौतिक पूर्वाधार बन्न नसक्दा यस्ता खालका दुर्घटना दोहोरिएको ट्राफिक प्रहरीको बुझाइ छ। चक्रपथमा स्मार्ट ट्राफिक बत्ती, सडक बत्ती, जेब्रा क्रस, आकाशे पुल, पैदलयात्रीले नाघ्न नसक्ने खालका बारलगायत संरचना बन्नुपर्ने ट्राफिक प्रहरी परिसरका प्रमुख सिलवालले बताए। चक्रपथ पैदलयात्रीमैत्री छैन विज्ञहरूलाई उद्धृत गर्दै उनले भने, दुईपांग्रेले झन् दुःख दिन्छन्। ब्लाकस्पट (धेरै दुर्घटना हुने स्थान) ओरालो, अलि खुला र घुमाउरो बाटोका कारण धेरै दुर्घटना हुने ठाउँलाई ब्लाकस्पट भनिएको छ। धोबीघाट, सानेपा, एकान्तकुना, बीएन्डबी अस्पतालअगाडि धेरै दुर्घटना हुने स्थान हुन्। साउनदेखि वैशाखको तथ्यांक सातदोबाटो ३४५ दुर्घटना, १२ मृत्यु , २६९ घाइते। सानेपा २०४ दुर्घटना, ९ मृत्यु, १७२ घाइते। जाउलाखेल १०९ दुर्घटना, ४ मृत्यु, १३ घाइते।"
सिंहदबारमै कर्मचारीको लापरबाही : न समय पालना न पोसाक,"काठमाडौं : मुलुकको प्रशासनिक केन्द्र सिंहदबार। देशको शासन व्यवस्था यहींबाट सञ्चालन हुन्छ। यहाँका कर्मचारी चुस्तदुरुस्त र पारदर्शी सेवा प्रवाह गरी उदाहरणीय बन्नुपर्ने हो। तर सिंहदबारमै कर्मचारीको मनलाग्दी छ। यहाँ न कर्मचारी समयमा आउँछन्। आएकाले पनि राज्यद्वारा तोकिएको सरकारी पोसाक लगाएका हुँदैनन्। रजिस्ट्ररमा हाजिर गरेका हुन्छन्। तर कुर्सी खाली भेटिन्छन्। कतिपय कर्मचारी लोकसेवा आयोगका किताब पढ्न व्यस्त हुन्छन्। राज्यबाट प्रवाह हुने सेवा तथा विकास निर्माण कार्यमा गुणस्तर अभिवृद्धि गर्दै पारदर्शिता र सुशासन प्रवद्र्धन गर्ने थलो हो सिंहदबार। तर यहाँ बेथिति र चरम लापरबाही छ। प्रधानमन्त्रीको प्रत्यक्ष रेखदेख र नियन्त्रणमा सिंहदबार छ। सिंहदबारभित्रै तथा प्रधानमन्त्रीका नाकैमुनि रहेका मन्त्रालय, आयोगमै कर्मचारीको लापरबाहीको पराकाष्ठा छ। राष्ट्रिय सतर्कता केन्द्रले सिंहदबारभित्रका २७ कार्यालयमा छड्के अनुगमन गर्दा बेथिति र लापरबाही भेटेको हो। वैशाख १६ गतेदेखि ३० गतेसम्म १५ दिन लगाएर केन्द्रले गरेको अनुगमन, निरीक्षणमा अधिकांश मन्त्रालय, आयोगका कर्मचारीले मनपरी गरेको पाइएको छ। छड्के निरीक्षण गर्दा ३ सय ४१ कर्मचारीले लापरबाही गरेको पाइएको छ। जसमा ३ सय २ कर्मचारी समय पालना गरेका छैनन् भने ४९ कर्मचारीले सरकारी पोसाक नलगाएको भेटिएको छ। उद्योग, वाणिज्य तथा आपूर्ति मन्त्रालयका ३२ कर्मचारी समयमा पुगेका थिएनन् भने ५ जनाले पोसाक लगाएका थिएनन्। भूमि व्यवस्था, सहकारी तथा गरिबी निवारण मन्त्रालयका ७ जनाले समयको पालना गरेनन् भने १ जनाले तोकिएको पोसाक लगाएका थिएनन्। रक्षा मन्त्रालयका १७ जनाले समय पालना नगरेको भेटियो। त्यस्तै चार जनाले कर्मचारी पोसाक नलगाएको पाइएको छ। महिला, बालबालिका तथा ज्येष्ठ नागरिक मन्त्रालय र कानुन, न्याय तथा संसदीय मामिला मन्त्रालयमा ११ कर्मचारी अनुपस्थित थिए भने ११ जनाले तोकिएको पोसाक लगाएका थिएनन्। शिक्षा, विज्ञान तथा प्रविधि मन्त्रालयमा ७० जना कर्मचारी अनुपस्थित थिए। भौतिक पूर्वाधार तथा यातायात मन्त्रालयका चार, कृषि तथा पशुपन्छी विकास मन्त्रालयका १९, संस्कृति पर्यटन तथा नागरिक उडड्यन मन्त्रालयका ६, युवा तथा खेलकुद मन्त्रालयका ३, संघीय मामिला तथा सामान्य प्रशासन मन्त्रालयका १६, वन तथा वातावरण मन्त्रालयका ७ जना कर्मचारी अनुपस्थित थिए। राष्ट्रिय परिचयपत्र तथा पञ्जीकरण विभागका २५, जल तथा ऊर्जा आयोगका ४, मुद्रण विभागका ३, राष्ट्रिय योजना आयोगका १२, राष्ट्रिय निकुञ्ज तथा वन्यजन्तु संरक्षण विभागका ७ र जिल्ला प्रशासन मन्त्रालयका ११ कर्मचारी अनुगमन टोली पुग्दा उपस्थित थिएनन्। कम्पनी रजिस्ट्रारको कार्यालयमा ६ अनुपस्थित थिए भने ५ जनाले तोकिएको पोसाक लगाएका थिएनन्। सिंहदबारभित्रका सरकारी सञ्चारमाध्यमको कार्यालयमा त्यस्तै बेथिति देखिएको छ। यहाँ त अझ हाजिर गरेर हिँड्ने प्रवृत्ति रहेछ। रेडियो नेपालका १० जना अनुपस्थित थिए भने ३ जनाले पोसाक लगाएका थिएनन्। नेपाल टेलिभिजनमा १ अनुपस्थित थिए भने १२ जना सरकारी पोसाकमा थिएनन्। शिक्षा मन्त्रालयअन्तर्गतका सानो ठिमीमा रहेका कार्यालयमा त्यस्तै बेथिति देखिएको छ। राष्ट्रिय परीक्षा बोर्डका ५६ कर्मचारी छड्केका परेका छन्। ४० कर्मचारी अनुपस्थित थिए भने १६ जनाले सरकारी पोसाक लाएका थिएनन्। शिक्षा तथा मानवस्रोत विकास केन्द्रका ११ जना अनुपस्थित थिए भने ४ जना तोकिएको पोसाक नलगाएको पाइएको केन्द्रले जनाएको छ। त्यस्तै पाठ्यक्रम विकास केन्द्रका ७ अनुपस्थित थिए भने १ जना सरकारी पोसाक लगाएका थिएनन्। प्राविधिक शिक्षा तथा व्यावसायिक तालिम परिषद् (सीटीईभिटी) का ७० जना कर्मचारी छड्केमा परेका छन्। जसमा ४० अनुपस्थित थिए भने ३७ जनाले तोकिएको पोसाक लगाएका थिएनन्। केन्द्रका शाखा अधिकृत नारायणप्रसाद दाहालका अनुसार चालू आर्थिक वर्षमा देशभरका ४६ जिल्लाका ८७३ कार्यालयको अनुगमन निरीक्षण भएको छ। अनुगमनमा २ हजार २ सय ९६ कर्मचारी छड्केमा परेका छन्। अनुगमनका क्रममा १ हजार ७ सय ३७ कर्मचारीले समय पालना नगरेको पाइएको छ भने ५ सय ५९ कर्मचारीले सरकारी पोसाक लगाएका थिएनन्। सतर्कता केन्द्रले समयमा नआउने र पोसाक नलगाउने कर्मचारीलाई कारबाहीका लागि सिफारिस गरेको छ। केन्द्रका सूचना अधिकारी डालनाथ अर्यालले सम्बन्धित मन्त्रालय, आयोग र कार्यालय प्रमुखसमक्ष विभागीय कारबाही सिफारिस गरिएको बताए।"
२१ महिने छोरीलाई झुन्ड्याएर आत्महत्या !,ललितपुर : दक्षिण ललितपुरको महांकाल गाउँपालिका४ स्थित गुम्बाडाँडामा २१ महिनाकी छोरीलाई झुन्ड्याएर एक महिलाले आत्महत्या गरेकी छन्। प्रहरीका अनुसार आत्महत्या गर्नेमा मुगुकी २६ वर्षे जानु शर्मा रहेकी छन्। बुधबार साँझ ६:३० बजेतिर घटनाका बारेमा जानकारी आएपछि ललितपुर प्रहरी घटनास्थलमा पुगेको थियो। जानु स्थानीय प्रेमप्रसाद घिमिरेको घरमा भाडामा बस्दै आएकी थिइन्। ढोका बन्द रहेको र बोलाउँदा कुनै प्रतिक्रिया नआएपछि प्रहरी र वडाध्यक्ष सहितको टोली कोठाभित्र पसेको थियो। त्यहाँ जानु झुन्डिएको अवस्थामा फेला पारेकी थिइन्। महानगरीय प्रहरी परिसर जाउलाखेलका प्रवक्ता नारायण चिमोरीयाका अनुसार जानूले कोठामा आत्महत्या गरेको पुष्टी भएको छ। उनले कोठाभित्र रहेको बलोमा सलको पासो बनाएर छोरीलाई झन्ड्यिाएर र आफू पनि त्यहीँ झुन्डिएको प्रहरीले जनाएको छ। घटनास्थल महानगरीय प्रहरी वृत्त चापागाउँबाट करिब ६० किलोमिटरको दुरीमा पर्छ। घटनास्थलमा पुगेका चापागाउँ वृत्तका प्रमुख राजकुमार खिउजुका अनुसार जानुले मजदुरी गरेर गुजारा गर्दै आएकी थिइन्। प्रहरीका अनुसार उनी कामको सिलसिलामा मुगुबाट त्यहाँसम्म आएको थिइन्। श्रीमानले अर्की श्रीमती ल्याएका कारण जानु केही महिनादेखि एक्लै बस्दै आएकी थिइन्।
सन्धिखर्कको टुडीखेलमा योग विज्ञान शिविर (तस्बिरसहित),"सन्धिखर्क : 'गरौं योग, रहौं निरोग' भन्ने नाराका साथ अर्घाखाँचीको सन्धिखर्क टुडीखेलमा योग विज्ञान शिविर सुरु भएको छ। बिहीबार बिहान ४:३० बजेबाट सुरु भएको योग शिवरको सन्धिखर्क नगरपालिकाका नगर प्रमुख कमलप्रसाद भुसालले पानसमा दिप प्रज्वलन गरेर उद्धाटन गरे। शिविरमा झन्डै आठ सयजनाको उपस्थिति रहेको योग विज्ञान शिवर व्यवस्थापन समितिका सदस्य सचिब प्रकाश भुसालले जानकारी दिए। पतन्जली योग समिति अर्घाखाँची, अर्घाखाँची युवा परिषद् साथी बचत तथा ऋण सहकारी संस्थाको आयोजनामा सुरु भएको शिविरमा लोकनाथ खनाल प्रशिक्षकका रुपमा रहेका रहेका छन्। शिविर २७ गतेसम्म सञ्चालन हुने छ। शिविरमा अधिकाम्स कार्यालय प्रमुख सहित स्थानीयको को सहभागीता रहेको छ। उद्धाटन समारोहमा सन्धिखर्क नगरपालिकाका नगर प्रमुख कमल प्रसाद भुसाल, प्रमुख जिल्ला अधिकारी प्रेमलाल लामीछाने, आयोजक साथी सहकारीका अध्यक्ष धर्मराज भुसाललगायतले मन्तव्य राखेका थिए।"
पृथ्वी बचाउने सन्देश दिँदै सुकुम्बासी बस्तीका बालबालिका,"काठमाडौं : टेकुस्थित बंशीघाट सुकुम्बासी बस्तीका बालबालिकाले विश्व वातावरण दिवसका अवसरमा बुधबार पृथ्वीलाई बचाउने, वातावरणलाई प्रदूषित हावा र अन्ये वातावरणीय समस्याबाट जोगाउने सन्देश दिएका छन्। बिहान ८ बजे करिब ४० बालबालिका बंशीघाट सामुदायिक भवनमा भेला भई वातावरणलाई जोगाउने सन्देश दिन रंगीचंगी चित्र, पोष्टर र प्ले कार्ड प्रदर्षण गरेका हुन्। बागमती नदीको दुर्गन्ध र प्रदूषणले आजित बालबालिका आपूले बनाएका चित्र, पोष्टर र प्ले कार्डसहित सामुदायिक भवनबाट निस्की आसपासको बस्तीमा वातावरणीय जागरुकता ल्याउन सफा हावा र सफा बागमतीको नारासहितको याली निकालेका थिए। त्यसपछि बालबालिकाले ती चित्र, पोष्टर र प्ले कार्डसहित बाटोमा र आफ्नो बस्ती वरिपरि फालिएका प्लाष्टिक, कागज तथा अन्य फोहोर जम्मा गरी बस्ती सफा गरेको गुथी संस्थाका प्राविधिक सल्लाहकार प्रकाश अमात्यले जानकारी दिए । गुथी नामक वातावरण, खानेपानी तथा सरसफाईमा कार्यरत संस्थाको सहयोगमा आयोजना गरिएको यस कार्यक्रमले बालबालिकालाई सफा वातावरणको महत्व बुझाउनुका साथै त्यस बस्तीमा बसोबास गर्ने समुदायलाई पनि जागरुक गराएको उनको भनाइ छ।"
आन्दोलन गरेपछि किसानले पाए मल,"धादिङ : मल नपाएको भन्दै नाराबाजी गर्दै जिल्ला प्रशासन कार्यालय घेराउ गरेपछि किसानले मल पाएका छन्।असार साउनमा रोपाइ गरिने खेतमा बीउ राख्नुपर्ने, खेतबारीमा छरिएको मकैमा हाल्नुपर्ने तथा चैतमा रोपाइ गरिएको धानमा फल लाग्ने बेला हुँदा पनि सहज रुपमा मल नपाएपछि धादिङवेशी आसपासका किसान आन्दोलित भएका थिए। बारीमा लगाइएको मकैमा मल राख्नुपर्ने बेलामा सधैं अभाव भएपछि मल लिनका लागि सदरमुकाम आएका कृषक जिल्ला प्रशासन कार्यलय घेराउ गर्न पुगेका थिए। किसानलाई वैशाखको पहिलो सातादेखि नै मल आवश्यक पर्ने भएपनि महिनामा एक पटक आउने मलले किसानको माग धानेको थिएन। चाहिएको बेलामा सधैं मलको संकट बेहोर्नु परेपछि कृषिमन्त्रीको राजिनामा माग गर्दै जिल्ला प्रशासन कार्यालय घेराउ गरेको दोस्रो दिनबाट किसानले सजहै मल प्राप्त गरेका हुन्। नीलकण्ठ नगरपालिका ९ की शारदा दुवाडीले भनिन्, '१३१४ पटक सहकारी धाउँदा धाउँदा बल्ल आज मल पाइयो, मान्छे धेरै भएकाले ४ घण्टा त लाइनमै बस्नुपर्यो।' किसान जिल्ला प्रशासन कार्यलयमै घेराउ गर्न पुगेपछि प्रमुख जिल्ला अधिकारी भागिरथ पाण्डेको समन्वयमा नीलकण्ठ सहकारीले मल ल्याएर वितरण गरेको हो। लामो समयदेखि धादिङका किसानलाई सहुलियत दरमा रासायनिक मल वितरण गर्दै आएको नीलकण्ठ सहकारी संस्थाले १५ सय भन्दा बढी किसानलाई मल वितरण गरेको सहकारीका व्यवस्थापक हरि रिजालले बताए। उनले भने, 'मंगलबार र बुधबार त मल लिने किसानको लाइन थामि साध्य नभएर प्रहरीको सहारा लिनुपर्यो।' सहकारीलाई साल्ट ट्रेड कर्पोरेशनले ७ सय बोरा र कृषि सामग्री केन्द्रबाट ५ सय बोरा मल उपलब्ध गराएपछि किसानलाई एकएक बोराका दरले मल प्रदान गरिएको सहकारीका व्यवस्थापक हरिप्रसाद रिजालले बताए। मल दिने खबर पाएपछि गाउँगाउँबाट आउनेको भीड लागेको थियो। किसानको सहजताका लागि सरकारले गाउँ गाउँका कृषि सहकारीबाट मल बिक्री वितरण गर्ने नीति पनि बनाएको छ। तर, किसानलाई आवश्यक पर्ने बेलामा गाउँका सहकारीले समेत मल ल्याउन सक्दैन।त्यसै कारणले किसान बाध्य भएर १ बोरा मल खरिद गर्नका लागि सदरमुकाम झर्न र घण्टौं लाइन बस्न बाध्य हुन्छन्। पछिल्लो समय सहकारीमा मल नआउने र व्यापारीले नै कालोबजारी गरी मल वितरण गर्दा किसान मल चाहिने बेलामा सधैं मारमा पर्दै आएका छन्। सहकारीको नाउमा व्यवसायीले मल किनेर ल्याउने र बाटोबाटै बिक्री वितरण गरिदिने गरेपछि गाउँ गाउँका किसानले रासायनिक मलको संकट बेहोर्दै आइरहेका छन्।"
संचारसम्बन्धी विधेयक समावेशी बनाउन पहल,"काठमाडौं : क्रियाशील पत्रकार महिला (डब्लुडब्लुजे) ले संघीय तथा प्रदेश सरकारको संचारसम्बन्धी विभिन्न विधेयक मस्यौदालाई लैंगिक दृष्टिकोणबाट समावेशी बनाउन सरोकारवालालाई ध्यानाकर्षण गराएको छ। बुधबार संघीय संसद (प्रतिनिधि सभा), विकास तथा प्रविधि समितिका सभापति कल्याणी कुमारी खड्कालाई भेट गरी टिप्पणी तथा सुझावपत्र बुझाएको छ। संस्थाका पदाधिकारी तथा पत्रकार महिलाको टोलीले बुझाएको टिप्पणी तथा सुझावपत्र ग्रहण गर्दै सभापति कल्याणी कुमारी खड्काले संचारसम्बन्धी विधेयक लैंगिक दृष्टिकोणबाट पारित गराउन आफूले पहलन गर्ने बताइन्।आम सञ्चारसम्बन्धी विधेयक संविधानसम्मत समावेशी हुनुपर्ने बताउँदै उनले भनिन्, 'निश्चित समुदायले उठाएपछि मात्र विधेयक संशोधन गर्ने र निश्चित समुदायले मात्र उठाउनुपर्ने बाध्यता हटाइनुपर्छ।' उनले सम्बिन्धत सरोकारवालालाई 'बाइपास' गरेर कानुन बनाइन राम्रो नहुने धारणा राखिन्। विभिन्न निकायमा विज्ञ महिला प्रशस्त रहेको अवस्थामा सरकारले समानुपातिक समावेशीताको मुद्दालाई अगाडि बढाउन योग्य महिलालाई अवसर दिनुपर्ने बताउँदै उनले भनिन्, 'अब फाइनल टच हुँदैछ, सच्याउन नसकिने भन्ने छैन।' (डब्लुडब्लुजे) का अध्यक्ष अमिका राजथलाले बन्दै गरेका संचारसम्बन्धी विधेयक समावेशी नभएकाले विधेयक संशोधन गरेर मात्र अगाडि बढाइनुपर्ने बताइन्।नेपालको संविधानले पनि सरकारका हरेक निकायमा न्यूनतम ३३ प्रतिशत सहभागिता सुनिश्चित गरेको अवस्थामा अधिकांश संचारसम्बन्धी विधयेकले महिलाको समानुपातिक सहभागिता सुनिश्चित नगरिनु बिडम्बनापूर्ण भएको उनले बताइन्। महिला अधिकारका सम्बन्धमा पारित भएको संकल्प प्रस्ताव२०६३, नेपालको संविधान २०७२, आमसञ्चार नीति२०७३ले समानुपातिक समावेशी सिद्धान्तलाई अबलम्बन गर्ने कुरा उल्लेख गर्दागर्दै पनि समानुपातिक मस्यौदा विधेयक आउन नसक्नु दुःखद भएको उनको भनाई छ। २०६३ साल जेठ १६ गते तत्कालीन प्रतिनिधिसभाका सांसद विद्यादेवी भण्डारीले प्रस्तुत गर्नुभएको सार्वजनिक महत्वको संकल्प प्रस्ताव सर्वसम्मत रुपमा पारित भएको थियो भने नेपालको संविधानले हरेक निकायमा न्यूनतम ३३ प्रतिशत महिला सहभागिता सुनिश्चित गरिसकेको अवस्था छ। २०७६ जेठ ६ गतेको मन्त्री परिषदको बैठकले पनि समानुपातिक सहभागिताको लक्ष्यमा पुग्ने कुरालाई ध्यानमा राखी हाललाई कम्तीमा एक तिहाई महिलालाई राज्यको सबै संरचनामा सहभागिताको ग्यारेन्टी गर्ने निर्णय गरेको छ।"
अझैं उठेन लहानको फोहोर,"सिरहा : जिल्लाकै प्रमुख व्यापारिक नगरी भनेर चिनिने पूर्वपश्चिम लोकमार्गअन्तर्गत लहान बजारमा २३ दिनदेखि फोहोर उठेको छैनन्। बजारभरी फोहोरको डंगुर थुपारिएका छन्।बजार दुर्गन्धित बन्दै गएको छ।लहान वडा नम्बर १ मा पर्ने गुदरी बजार, लहान वडा नम्बर ५ मा पर्ने साप्ताहिक हाटबजार, सवारी साधन पार्किङस्थल र सडक छेउछाउमा फोहोरले हेरिसक्नु छैन। लहान नगरपालिका ४ स्थित रहेको फोहोर व्यवस्थापन केन्द्रमा वडावासीले फोहोर फाल्न रोक लगाएपछि नगरपालिकाले बजारमै फोहोर छोडेको हो। गत वैशाख ३१ गते नगरपालिकाका सरसफाई कर्मचारी फोहोर व्यवस्थापन गर्न केन्द्रमा जाँदा स्थानीयले अवरोध गरेका थिए।त्यहाँका स्थानीयले यहाँ फालिएको फोहोरले आफूलाई समस्या भएको भन्दै अवरोध गरेका थिए। त्यही क्रममा कर्मचारी र स्थानीयबीच घम्साघम्सी परेको थियो। त्यसपछि कर्मचारीले बजारमा झाडु लगाउने, तर फोहोर नउठाउने गरेका थिए। जेष्ठ ८ गते झाडु पनि लगाउन छाडेका छन् । फोहोर व्यवस्थापन केन्द्रलाई नगरपालिकाले भण्डारणको रुपमा परिणत गरेपछि स्थानीयले विरोध जनाएका छन्। 'फोहोरबाट मोहर' निकाल्ने नारा दिँदै ०७१ सालमै उक्त फोहोर व्यवस्थापन केन्द्र स्थापन गरिएको थियो। बजारको फोहोर लगेर व्यवस्थापन केन्द्रमा जथाभावी फाल्दा दिनदिनै दुर्गन्ध बढेपछि वडावासीले अवरोध गरेको स्थानीय जितेन्द्र महतोले बताए। 'पहिले फोहोरलाई खाल्डो खनेर गाड्ने गरिन्थ्यो, उनले भने, 'दुई वर्षयता त्यतिकै फाल्न थालेको थियो। वस्ती नजिकै फोहोर थुपारिएपछि दुर्गन्धले बस्न मुस्किल भएको छ।' त्यहाँ रोक लगाएपछि वडा नम्बर १, ३, ५, ६, ७, ८ र १० का सडक तथा गल्लीमा फोहोरको डंगुर लागेको छ। नगरपालिकाले फोहोर उठाउन छाडेपछि स्थानीय बासिन्दाले आफ्नो घर, पसल अगाडि फिनेल छर्किने र साँझपख फोहोर जलाउने गर्न थालेका छन्। वस्तीमा दुर्गन्ध बढ्दै गएपछि स्थानीयले गुनसो गरेको वडा नम्बर ४ का वडाध्यक्ष रामनाथ पंडितले बताए। 'स्थानीयले गुनासो गरेको कुरा आफूले पटक पटक कार्यालपालिका बैठकमा राख्दा कुनै सुनुवाई भएन्, उनले भने, 'फोहोर व्यवस्थापनको सट्टा भण्डारण गरेपछि स्थानीयले अवरोध गरेको हो।'दुर्गन्धले टाउको दुख्ने, रिंगटा चल्ने, श्वास फेर्न पनि सकस हुने गरेको उनले सुनाए। पहिलेदेखि फाँलिदै आएको ठाउँमा एक्कासी फोहोर फाल्न अवरोध गरेर फोहोरमा राजनीति गर्न खोजिएको लहान नगरपालिकाका मेयर मुनि साहको आरोप छ। 'फोहोर व्यवस्थापन केन्द्रमा नगरपालिकाको सरसफाई कर्मचारीले प्रत्येक दुई महिनामा खाल्डो खनेर फोहोर व्यवस्थापन गर्दै आएको थियो, उनले भने, 'विवाद उत्पन्न गराएर समस्या बल्झाएको छ।' नगरपालिकाकाले फोहोर र लेदो व्यवस्थापनका लागि विभिन्न संघसंस्थासँग सम्झौता गरेर कार्यक्रम अगाडी बढाइसकेको उनले जानकारी गराए। फोहोर प्रशोधन गर्ने मेसिन खरिदका लागि नगरपालिकाले ७० लाख रुपैयाँ बजेट विनियोजन गरेको उनले जानकारी दिए। नगरपालिकाका २४ वटै वडामा एकएकजनाका दरले २४ जना र बजार क्षेत्रमा दैनिक ४० जना गरी ६४ जना कर्मचारी फोहोरमैला व्यवस्थापनका लागि खटिँदै आएका छन्। कर्मचारीको तलब, भत्ता र सरसफाईको जनचेतना जगाउने कार्यमा मात्रै नगरपालिकाको वार्षिक रुपमा १ करोड रुपैयाँभन्दा बढी खर्च हुने गरेको छ।"
डोल्पामा दुई सातामा ८ यार्सा संकलकको मृत्यु,"जाजरकोट : धन कमाएर परिवारलाई खुशी बनाउने र छोराछोरीका समस्या टार्ने भन्दै डोल्पाका पाटनमा गएका आठ यार्सा संकलकको मृत्यु भएको छ। मृत्यु भएकामध्ये अधिकांशको लेक लागेर ज्यान गएको छ भने केहीको लडेर मृत्यु भएको छ। मृत्यु हुनेमा जाजरकोट, रुकुम, जुम्ला र डोल्पाका व्यक्ति छन्। यार्सा सङ्कलनका लागि जाँदै गर्दा जुम्लाको पतारासी गाउँपालिका६ का १७ वर्षीय गोपाल विष्टको शेफोक्सुण्डो गाउँपालिकाको लामाडाँडामा लेक लागेर मृत्यु भएको छ। यस्तै जुम्ला गोठीचौर गाउँपालिका४ का ४४ वर्षीय जयकृष्ण पाण्डे यही जेठ १० मा कागमारास्थित लेकमा भीरबाट लडेर मृत्यु भएको थियो। डोल्पा ठूलीभेरी नगरपालिका११ की ३८ वर्षीया बुद्धीकुमारी कार्कीको यही जेठ १६ गते ग्यालवारा पाटनमा भीरबाट लडेर निधन भएको थियो। त्यस्तै शेफोक्सुण्डो गाउँपालिकाको प्यारीकोप्कामा जाजरकोटका बारेकोट गाउँपालिका६ का २२ वर्षीय रमेश चलाउनेको यही जेठ १७ गते लेक लागेर मृत्यु भएको थियो भने जाजरकोटकै बारेकोट गाउँपालिका१ का १८ वर्षीय कृष्ण विकको यही जेठ १८ गते लेक लागेर मृत्यु भएको थियो। त्यस्तै रुकुमपश्चिम आठबिसकोट नगरपालिका९ का ३९ वर्षीय कृष्णबहादुर शाहीको डोल्पोबुद्ध गाउँपालिकाको ताक्सीलेकमा यही जेठ २० गते लेक लागेर मृत्यु भएको थियो। जेठ १९ मा ग्यालवारा पाटनमा डोल्पा ठूलीभेरी नगरपालिका५ की ४० वर्षीया धनकला बुढाको मृत्यु भएको थियो। यस्तै, यही जेठ २० गते काइके गाउँपालिकाको व्यासरिखीमा कान्छी विकको नवजात शिशुको चिसोका कारण मृत्यु भएको जिल्ला प्रहरी कार्यालय डोल्पाले जनाएको छ। फोनको पहुँच नभएका कारण केकति बिरामी छन् र कहाँ के भइरहेको थाहा हुन नसकेको प्रहरीले जनाएको छ। सदरमुकाम दुनैभन्दा कयौँ टाढा रहेका उच्च हिमालमा यार्सा संकलन हुने भएकाले खबर आदानप्रदान गर्न समस्या भएको हो। यार्सा संकलनकर्ताको स्वास्थ्यलाई ध्यान दिएर नौ ठाउँमा स्वास्थ्य शिविर राखिएका भए पनि मृत्यु हुनेको सङ्ख्या बढिरहेको छ। आधा दर्जन बढी घाइते र बिरामी भएर उपचार भइरहेको छ। डोल्पाका ७० भन्दा बढी पाटनमा अहिले यार्सागुम्बा संकलनको काम भइरहेको छ।रासस"
