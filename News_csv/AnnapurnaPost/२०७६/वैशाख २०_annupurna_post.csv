शीर्षक,विवरण
रासायनिक मलमा लापरबाही,"मुलुकको अर्थतन्त्र अझै पनि कृषिमै निर्भर छ। कृषि उत्पादन बढेमात्र आर्थिक वृद्धिदर उकालो लाग्छ। कुल गार्हस्थ उत्पादन (जीडीपी) मा कृषि क्षेत्रको योगदान २७ प्रतिशत छ र यसमा धान मात्रको भूमिका २०७५ प्रतिशत छ। धान उत्पादनमा तलमाथि हुँदा जीडीपीमै उतारचढाव आउने गर्छ। राष्ट्रिय बाली धान लगाउने समय नजिक आइसकेको छ। अबको करिब २५ दिनपछि पहाडी भेगमा र असारको सुरुदेखि तराई क्षेत्रमा यो बालीको रोपाइँ उत्सवकै रूपमा आरम्भ हुन्छ। मुलुुकको प्रमुख बाली लगाउने तरखर भइरहँदा रासायनिक मल आपूर्ति तथा व्यवस्थापनको अत्तोपत्तो छैन। मलविना पर्याप्त परिमाणमा धानको उत्पादन हुनै सक्दैन। बढ्दो सहरीकरण र औद्योगिकरणका कारण खेतीयोग्य जग्गा फाँडिएका छन्। यसले गर्दा एकातिर क्षेत्रफलको अभाव हुने क्रम बढ्दो छ भने अर्कोतर्फ भएकै खेतीयोग्य जग्गाबाट मुलुकभरका जनताको पेट भर्न पर्याप्त परिमाणमा धानको उत्पादन गर्नु चुनौतीपूर्ण छ। सरकारले कार्यतालिका बनाएर कुन बालीमा कति मल आवश्यक पर्छ भन्ने बुझेर मल व्यवस्थापन गर्न नसक्दा नेपाली किसान आधी बोरा मल किन्न दुईदेखि तीन दिनसम्म घामपानी नभनी लाइनमा बस्न वाध्य छन्। महालेखा परीक्षकले मलको व्यवस्थापन गर्न सुझाव दिँदै आए पनि सरकारले त्यसको खासै वास्ता गरेको छैन। अघिल्लो संसद्को कृषि तथा जलस्रोत समितिले मलको उपलब्धता, वितरण, नियमन, आयात, भण्डारण, ढुवानी, वितरण प्रणालीमा एकाधिकार, गुणस्तरलगायतका विषयमा अध्ययन गरी रासायनिक मलको वितरण प्रणाली प्रभावकारी बनाउन निजी क्षेत्रलाई पनि सहभागी गराउनुपर्नेलगायतको सुझाव दिएको थियो। तर, कार्यान्वयन भएन। आगामी असारदेखि सुरु हुने बर्खे धानबालीका लागि सरकारले मलको व्यवस्थापन गर्न सकेको छैन। असारमा मात्रै धानबालीका लागि कम्तीमा डेढ लाख मेट्रिक टन रासायनिक मल चाहिन्छ। आगामी धानबाली र वैशाखदेखि सुरु भएको मकैबालीलाई कम्तिमा युरिया एक लाख मेट्रिक टन र डीएपी ५० हजार मेट्रिक टन आवश्यक छ। कृषि मन्त्रालयले असारमा किसानलाई मल उपलब्ध गराउन गत पुसमै तीन अर्ब रुपैयाँ माग गरेको थियो। अर्थले मलको मूल्य समायोजन गर्नुपर्ने, कार्यतालिका बनाउनुपर्ने र पारदर्शी रूपमा मल वितरण गर्नुपर्नेलगायतका सर्त राखेर तीन अर्ब रुपैयाँ रकमान्तर निकासा गयो। उक्त सर्तमध्ये मूल्य समायोजनको विषयमा कृषि मन्त्रालयले तयारी गरी प्रधानमन्त्री तथा मन्त्रिपरिषद्को कार्यालयमा प्रस्ताव गरेको थियो। विडम्बना उक्त प्रस्ताव प्रधानमन्त्री तथा मन्त्रिपरिषद्को कार्यालयमा दर्ता नहुँदा प्राप्त भएको रकमको भरमा ग्लोबल टेन्डर समयमा आह्वान गर्न सकिएन। कृषि मन्त्रालयले रासायनिक मल भित्र्याउने अन्तिम विकल्पको रूपमा सरकारद्वारा सरकारसँग (जीटुजी) सुविधामा भारतसँग मल खरिद गर्ने योजना अघि सारेको छ। तर, धानबाली लगाउने समय नजिकिँदै गर्दा यो प्रक्रिया पनि अपेक्षित गतिमा अघि बढ्न सकेन। भारतमा यतिबेला नै विधानसभा निर्वाचन भइरहेको छ। यस्तो अवस्थामा सरकारले चाहेर पनि यो प्रक्रियाबाट छोटो समयमा जीटुजीमार्फत मल खरिद गर्न कठिनाइ छ। सबै प्रक्रिया पूरा गरी जीटुजी प्रक्रियाबाट मल भित्र्याउन कम्तिमा दुई महिना लाग्छ। मन्त्रालयका अनुसार जीटुजी प्रक्रियाबाट मल खरिद गर्ने विषयलाई गत कात्तिकमै भारतको फर्टिलाइजर एन्ड केमिकल र नेपालको कृषि मन्त्रालयको सहसचिवस्तरीय बैठकले टुंगो लगाएको थियो। तर, उक्त विषयलाई मन्त्रिपरिषद्को बैठकबाट स्वीकृत गराउन बाँकी भएकाले दुई मुलुकबीच सम्झौता हुने प्रक्रियासमेत अवरुद्ध छ। अत्यावश्यक र आधारभूत कृषि सामग्री आपूर्ति गर्न नसक्नु सरकारको चरम लापर्बाही मात्र होइन किसानप्रतिको उपेक्षा हो। यसको असर किसानको सामान्य जीवनमा पर्ने त छँदैछ भारतलगायतका मुलुकबाट चामल आयातमा दबाब दिन्छ, जसले व्यापार घाटा उच्च पार्न मद्दत पुयाउँछ। देश हाँक्ने जिम्मा लिएका नेतृत्वको मुलुकप्रति चिन्ता र माया नभएको यो प्रकरणले पुष्टि गर्छ। अहिले नै वर्षेनि करिब ३० अर्बको धान र चामल आयात हुन्छ। मल आयातमा कमिसनको ठूलो खेल हुन्छ। विगतमा कतिपय कृषिमन्त्री मलकाण्डमा परेका उदाहरण छन्। अपारदर्शी खरिद प्रक्रिया, सरकारी निकायले सरकारी निकायसँग खरिद गर्ने, विना प्रतिस्पर्धा आयात गर्ने खराब नियतको सिकार सर्वसाधारण किसान हुँदै आएका छन्। तसर्थ, मल व्यवस्थापन गर्न नसक्ने नालायक कर्मचारीचारीलाई तत्काल बर्खास्त गरी सक्दो छिटो आपूर्ति गर्नुको विकल्पै छैन।"
परिवारले स्वीकार्न नसकेका यी बालक,"कालिकोट : नरहरिनाथ गाँउपालिका२, कोटवाडाका रत्न विस्ट आउने जेठमा आठ वर्ष पुग्दैछन्। जन्मेको ३५ दिन भित्र जन्म दर्ता गर्नुपर्ने नियममा उल्लेख छ। तर, आठ वर्ष पुग्दासम्म उनी जन्मदर्ता बिहिन छन्। बिर्ख विष्ट र आमसरा दर्जीबीचको प्रेम सम्बन्धबाट जन्मिएका रत्न बाबुतिरको परिवारले स्वीकार नगर्दा अहिलेसम्म पनि जन्मदर्ता बनाउन पाएका छ्रैनन्। न त उनले बुवाको घरमा नै स्थान पाएका छन्। दलितकी छोरीबाट जन्मिएको सन्तान घरमा स्वीकार नगर्दा रन्त विगत आठ वर्षदेखि मावलीकै शरणमा छन् । २०६६ सालमा उनीहरु गोठालो जाँने क्रममा गाँसिएको प्रेम सम्बन्धपछि २०६७ सालमा रन्तनको जन्म भएको थियो। अविवाहित अवस्थामै आमसराले बच्चा जन्माएपछि गाउँमा हल्लाखल्ला नै मच्चियो। परिवारले सोधखोज गर्दा उनले बिर्ख विष्टको बच्चा भएको बताइन्। त्यसबेला गाउँका भद्र भलाधमीलेको बैठकमा बिर्खले पनि आफ्नो सन्तान भएको स्वीकार्दै ७२ महिनाको पुगेपछि आफ्नो सन्तान लिने कागज गरे। तर, त्यसयता बिर्ख सम्पर्कमा आएका छैनन्। ०६७ भादौ ९ गते साविकको कोटबाडा गाविसका खम्म दर्जी र कुमालगाउँ गाविसका महासिंह बुढाको रोहबरमा कागजसमेत गरियो। अहिले यतिका वर्ष बित्दा पनि छोरी स्वकार्नु त कहाँ हो कहाँ जन्मदर्त गराउनसमेत नमानेको रत्नका मामा जनक दर्जीले बताए। पहिला प्रेम गरेर बच्चा जन्माउन जातले छेकेन, अहिले दलित भन्दै आफ्नो बच्चालाई नलिनु र जन्मदर्तासमेत नबनाउनु कस्तो विभेद हो? उनले प्रश्न गरे। बच्चा लैजाने कागज आफुहरुसँग सुरक्षित रहे पनि बिर्खका परिवारले स्वीकार नगर्दा आफैले रेखदेख गरिएको उनको भनाइ छ। स्थानीय चौथीकोट आधारभुत विद्यालयमा कक्षा चार पढ्दै गरेका रत्नले पनि आफ्नै घरमा जान चाहेको बताए। उनले भने, सँधै बुवा आउनुहुन्छ भनियो, तर अहिलेसम्म आउनुभएन । म आफ्नै घरमा बस्न चाहान्छु । दलितबाट जन्मिएको बच्चालाई बाबुको जिम्मा लगाउन पहल भइरहेको दलित अधिकारकर्मी वीर तिरुवाले बताए। गाउँमा गैरदलितहरुको विभेदका यस्ता घटनाहरु धेरै गुपचुपमा छन्। बिर्ख बिष्ट हाल भारत गएका छन्। बिर्ख बिष्टकी दिदी दुर्गा बिष्टले घरमा स्याहार गर्ने मान्छे नहुँदा बिर्ख बिष्टले स्वीकार गरेको छोरा घर नलिएको बताइन्। उनले भनिन्, भाई गत फागुनमा भारत गएको छ, जन्म दर्ता किन गरेनन् मलाइै थाहा भएन। बिर्खको घरमा श्रीमती र एक छोरा पनि छन् । परिवारले नै स्वीकार नगर्ने दवाब दिएपछि आफ्नो छोरा नल्याएको बिर्खकी दिदीले बताइन्।"
दुई वर्षमा साक्षर नेपाल घोषणा हुन्छ,"काठमाडौं : सरकारले आगामी दुई वर्षभित्र नेपाललाई पूर्ण साक्षर बनाउने भएको छ। शुक्रबार राष्ट्रपति विद्यादेवी भण्डारीले संसदमा प्रस्तुत नीति तथा कार्यक्रम प्रस्तुत गर्दै यस्तो बताएकी हुन् । शिक्षाको सुधारका लागि छुट्टै कोष खडा गरेर राष्ट्रपति शैक्षिक सुधार कार्यक्रम सञ्चालन गर्ने पनि उनले बताइन्। पछिल्लो तथ्यांक अनुसार विद्यालय बाहिर रहेका बालबालिकामध्ये ८१ प्रतिशत विद्यालय भर्ना भएका छन्। देशभरका ४ सय ५७ स्थानीय तहमा न्युनतम एक प्राविधिक विद्यालय स्थापना भएका छन्। नीति तथा कार्यक्रमका अनुसार शिक्षा, विज्ञान तथा प्रविधिको क्षेत्रमा विश्वस्तरको अध्ययन र अनुसन्धान गर्ने विशिष्टीकृत विश्वविद्यालयको रूपमा मदन भण्डारी विज्ञान तथा प्रविधि विश्वविद्यालय आगामी दुई वर्ष्भित्र सञ्चालनमा ल्याइनेछ। अघिल्लो शैक्षिक वर्षमा सुरु गरिएको विद्यार्थी भर्ना अभियानलाई निरन्तरता दिँदै आगामी दुई वर्षभित्र विद्यालय जाने उमेर समूहका सबै बालबालिकालाई विद्यालय भर्ना गरिनेछ। प्राथमिक तहमा भर्ना भएको जुनसुकै विद्यार्थीले माध्यमिक तह पूरा गर्ने सुनिश्चित गर्न लक्षित वर्गलाई छात्रवृत्ति, दिवा खाजा र विद्यार्थीमैत्री पाठ्यक्रमको व्यवस्था गर्ने सरकारको योजना छ। गुणस्तरीय शिक्षा प्राप्त गर्ने सुनिश्चितताका लागि सामुदायिक विद्यालयका शिक्षकलाई नियमित तालिम प्रदान गर्नुका साथै शैक्षिक सामग्रीको उत्पादन र वितरणमा जोड दिइने पनि नीति तथा कार्यक्रममा उल्लेख छ। त्यस्तै अध्ययन अध्यापनमा दूरशिक्षा पद्धति अवलम्बन गर्ने, उद्यमशीलता, मर्यादा र अनुशासनमा आधारित सामाजिक सांस्कृतिक मूल्यको प्रवद्र्धनमा योगदान गर्ने शैक्षिक प्रणाली विकास गरिने तथा विदुषी योगमाया आयुर्वेद विश्वविद्यालय स्थापनाका लागि आवश्यक पूर्वाधार विकास गरिने सरकारी योजना छ।"
सुत्केरी व्याथाले च्यापेकी महिलाको सिम्रिकले गर्यो उद्दार,डोल्पा : जिल्लाको जगदुल्ला गाउँपालिकाबाट शिशु जन्माउन नसकेकी एक गर्भवतीको सिम्रिक एयरको हेलिकोप्टरबाट उद्दार गरिएको छ।कर्णाली प्रदेश सरकारको सामाजिक विकास मन्त्रालयको सहयोगमा सुत्केरीलाई हेलिकोप्टरबाट उपचारका लागि जगदुल्ला गाउँपालिकाबाट सुर्खेत लगिएको हो। जगदुल्ला गाउँपालिका ५ की २७ वर्षीया रत्ना बोहोरा धरालाको लामो प्रशव व्यथा पछि बच्चा जन्मन नसक्दा उनलाई गाउँपालिकाको स्वास्थ्य चौकीबाट बाहिर लानुपर्ने सल्लाह दिएको रिमी स्वास्थ्यचौकी इन्चार्ज स्वस्तीका बोहोराले जानकारी दिइन्। बिरामीको अवस्था कम्जोर हुनुका साथै बच्चाको हात मात्रै बाहिर निष्केकाले जिल्ला अस्पतालसम्म लैजाने अवस्था नभए पछि तत्काल प्रदेश सरकारलाई अनुरोध गरी हेलीकोप्टरबाट उद्धार गरिएको स्वास्थ्यचौकीले जनाएको छ। गाउँपालिकाबाट बिरामीलाई जिल्ला अस्पतालसम्म ल्याउन ३१ कोष अर्थात् दुई दिनको पैदल यात्रा लाग्छ।उद्दारका लागि केन्द्र सरकारसँग सम्न्वय गरी सामाजिक विकासमन्त्री दल रावले हेलिकोप्टर पठाएको मन्त्री रावलका स्वकीय सचिव नन्दबहादुर रोकायले जानकारी दिए। खबर पाउने वित्तिकै जिल्लाबाट मन्त्रालय र प्रदेश सरकारको सामाजिक विकास मन्त्रालयमा अनुरोधका साथै सबै प्रक्रिया तत्काल बढाइएको प्रमुख जिल्ला अधिकारी मुकेशकुमार केशरीले जानकारी दिए। गाउँपालिकामा प्रसूतिगृह भएपनि चाहिने जनशक्ति र उपकरणको अभावका कारण सुत्करीलाई जिल्ला बाहिर हेलिकोप्टरबाटै पठाउनु पर्ने बाध्यता रहेको गाउँपालिका अध्यक्ष नारासिँह रोकायाले बताए। सबैको पहलमा बुहारीलाई उपचार गर्ने वातावरण मिलाइदिएकोमा ससूरा सिद्धिमान बोहोराले धन्यबाद दिए। यसका साथै काईके गाउँपालिका ७ की शुसीला बिक पनि तीन दिनदेखि प्रसूति पीडामै छटपटाइ रहेकी छिन्। उनको पनि उद्धारका लागि पहल गरिसकेको र आज नभएपनि भोलीसम्म उद्दार हुने प्रमुख जिल्ला अधिकारी मुकेशकुमार केशरीले जानकारी दिए। पछिल्लो दुई महिनामा तीनजना महिलाको हेलिकोप्टरबाट उद्धार भइसकेको छ। डोल्पाकामा एक मात्रै अस्पताल हुनु र एक गाउँबाट जिल्ला अस्पतालसम्म आउन हप्ता दिनसम्म लाग्ने भएकाले पनि हेलिकोप्टरको विकल्प छैन।
दाङको शान्तिनगरमा दोहोरियो झाडापखाला : ५० बढी बिरामी,"दाङ : दाङको शान्तिनगर गाउँपालिकामा झाडापखालाको प्रकोप देखिएको छ। झाडापखालाका कारण शान्तिनगरको भलानेटी पुरै गाउँ प्रभावित भएको गाउँपालिकाको स्वास्थ्य शाखाले बताएको छ। शान्तिनगरको भलानेटीमा झाडापखालाको प्रकोप देखिएपछि शान्तिनगरमा उच्च सतर्कता अपनाइएको छ। शान्तिनगर ३ मा पर्ने भलानेटी क्षेत्रमा झाडापखाला फैलिदा सिङगो गाउँ त्रसित भएको छ। शुक्रबार बिहानबाट देखिएको झाडापखालाको प्रकोप बढ्दै गएको र बेलुकासम्म ५० जना भन्दा बढी बिरामी भएको गाउँपालिकाका स्वास्थ्य शाखा प्रमुख हरी पुनले बताए। शान्तिनगर गाउँपालिकाका स्वास्थ्य शाखा प्रमुख पुनले भलानेटीमा झाडापखालाको प्रकोप देखिएको भन्दै उपचारलाई प्रभावकारी बनाइएको बताए। उनले केहीलाई गाउँमै र कडा बिरामीलाई स्वास्थ्य चौकीमा ल्याएर उपचार गरिरहेको बताए। झाडापखालाका कारण गाउँमा ५० जनाको हाराहारीमा बिरामी परेका छन्। झाडापखालाको प्रकोप भएको क्षेत्रमा गाउँपालिका अध्यक्ष कमानसिह डाँगी, प्रमुख प्रशासकीय अधिकृत निमबहादुर केसी, वडा अध्यक्ष बुद्धीराम तिवारीलगायतको टोलीले भलानेटीको स्थलगत अवलोकन गरेको छ। झाडापखालाका १३ जना बिरामीलाई स्वास्थ्य चौकीमा ल्याएर भर्ना गरी उपचार थालिएको स्वास्थ्य प्रमुख पुनले बताए। भर्ना गरिएका बिरामीमा कडा जलवियोजन भएको भेटिएको छ, पुनले भने, सँगसँगै ज्वरो र झाडापखाला छ। शान्तिनगर गाउँपालिका ३ र अन्य क्षेत्रमा गत वर्ष पनि महामारी फैलिएको थियो। गाउँपालिकाका झाडापखालाको प्रकोपबाट १६ सय बिरामी परेका थिए। उक्त महामारी एक हप्तापछि नियन्त्रणमा आएको थियो। अहिले पनि सोही समयमा वडा नम्बर ३ मा झाडापखालाको प्रकोप देखिएको हो। पानीको मुहानको समस्याले विगतमा झाडापखाला भएको थियो। गाउँपालिका अध्यक्ष कमानसिह डाँगीले बिहीबार साँझ आएको हावाहुरी र खानेपानीको मुहान प्रदुषित गर्दा झाडापखाला फैलिएको अनुमान गरिएको बताए।"
"रुपन्देहीका तस्कर परासीमा, अवैध कपडा बरामद","भैरहवा : विगतमा रुपन्देहीका नाकालाई आधार बनाएर तस्करी गर्दै आएको तस्कर समूह परासी जिल्लामा सक्रिय भएको छ। रुपन्देहीको नाकाबाट हुने तस्करीलाई नेपाल प्रहरी र सशस्त्र प्रहरीले कडाई गरेसँगै यहाँका तस्कर परासी जिल्लाको नाकालाई बेस बनाएर तस्करीमा सक्रिय भएका हुन्। यसैबीचमा विगतमा रुपन्देहीको बेलहिया नाकाबाट तस्करी गर्ने महिला समूह परासीमा सक्रिय रहेको र तस्करीको कपडा भित्रिन लागेको सूचना प्राप्त भएपछि खटिएको सशस्त्र प्रहरीको टोलीले भन्सार छलेर भित्रयाउँदै गरेको अवैध कपडा बरामद गरेको छ। प्रहरीले पाल्हीनन्दन गाउँपालिका ४ लोहरौलमा दुई अटो रिक्सामा ल्याउँदै गरेको एक लाख ३० हजार मूल्य बराबरको अवैध कपडा बरामद गरेको हो। सशस्त्र प्रहरी नायब उपरीक्षक (डिएसपी) गोविन्द खातीका अनुसार २ सय ७५ थान टप्स, ९९ थान साल, २० थान सुटका कपडा रहेका छन्।"
"नाम्लोले धानेको जिन्दगी : ४० वर्षदेखि उही काम, उस्तै दैनिकी","झुलाघाट(बैतडी) : जिल्लाको पुरचौडी नगरपालिका ५ खोलीगाउँका ५५ वर्षीय कासीसिंह बोहराको गलामा चाउरी पर्न थालेको छ।निधारमा नाम्लोको रेखी प्रष्ट देखिन्छ। झुलाघाट पुलबाट भारी ओहोरदोहरमै उनको दैनिकी बित्ने गर्छ।उनी १५ वर्षको कलिलो उमेरदेखि भारतको झुलाघाटबाट नेपालको झुलाघाटसम्म भारी ओहोरदोहर गर्न थालेका हुन्।उनको यो दैनिकी अहिले पनि त्यस्तै छ। उनी भारतीय बजारबाट नेपालको झुलाघाटमा सामग्री ढुवानी गर्छन्। पहिले सडक नपुग्दासम्म गोठलापानीसम्म सामग्री ढुवानी गर्थे। झुलाघाटमा सडक पुगेपछि पारीबाट वारी झुलाघाटमा सामग्री ढुवानी गरेर परिवार पालेको उनले बताए।'यो त हाम्रो रोजीरोटी हो।यसप्रति कुनै गुनासो छैन्। गुनासो त केवल गरिब नागरिकको जीवनस्तरमा सुधार गर्छौं भन्ने नेतासँग छ।' यस्तै,पुरचौंडी नगरपालिका५ का गेडे बोहराको पनि झुलाघाट नाकामा भारी बोक्न थालेको १६ वर्ष नाघिसेकको छ। तप तप पसिना चुहाएर भारी बोक्दै गरेका गेडेले देशमा परिवर्तन आएको आभाष नभएको बताए। उनले पनि १५ वर्षकै उमेरदेखि भारी बोक्न थालेको बताए।उनले भने,' परिवार पाल्ने अरु आधार भएन।पछिल्लो समयमा गणतन्त्र आयो भन्छन् तर हाम्रा लागि उही अवस्था छ।' पुरचौंडी नगरपालिका ५ का जग्वा साउँद पनि गएको १५ वर्षको उमेरदेखि झुलाघाटमा भारी बोकेर दैनिकी चलाउँदै आएका छन्। 'गाउँघरमा रोजगारको कुनै श्रोत छैन। हामीलाई पाल्ने यही नाम्लो हो। काम पाएको बेला महिनाको २० हजार पनि कमाइ हुन्छ। कुनै महिनामा काम पाइदैन, 'उनले भने, ' पारी झुलाघाट पुलबाट भारी बोकेर वारी नेपालतर्फ सामग्री ओर्सान थालेको वर्षौं भइसक्यो। उमेरले उत्तराद्र्धतिर धकेलिसक्यो। तर यो नाम्लोले अझैं छोडेको छैन्। परिवार पाल्ने आधार यही नाम्लो भयो।' अनुहारमा चाउरी।भारी बोक्दाबोक्दा खुइलिएको निधार। थकित मुद्रामा भेटिएका दलबहादुर साउँदको पनि नाम्लोसँग साइनो जोडिएको ४० वर्ष नाघिसकेको छ। '४० वर्षभित्र कति परिवर्तन भए। व्यवस्था परिवर्तन भए होलान्,नियम परिवर्तन भए होलान् तर हाम्रो अवस्थामा परिवर्तन कहिले आउने, 'उनले भने, 'परिवार पाल्ने अरु आधार नभएपछि भारी बोक्नुको विकल्प भएन। पछिल्लो चुनावमा भोट हाल्ने बेला नेताहरु गाउँमै रोजगारीको व्यवस्था गर्छौं भन्थे तर हाम्रो अवस्थामा भने कुनै परिवर्तन आउन नै सकेन।' जीवनका उपलब्धिमूलक समय भारी बोक्नमै जान थालेपछि पुरचौंडीका ३७ वर्षीय नरसिंह बोहरा चिन्तित छन्। तर परिवार पाल्न भारी बोक्नुको विकल्प उनीसँग पनि छैन्। 'गाउँमै केही काम गरेर गाउँमै परिश्रम गर्ने मन थियो तर हामीजस्ता युवाका लागि कसैले केही योजना बनाउँदैनन्। गाउँमा हुने सडक निर्माणका काममा मेसिनको प्रयोग गरिन्छ। हामीले परिवार पाल्न भारी बोक्नै पर्ने बाध्यता छ, 'उनले भने, 'युवालाई गाउँकै विकासमा लगाउनुपर्ने योजना बनाउने नीतिनिर्माता भएनन्। फलस्वरुप मजस्ता युवाको दक्षता भारी बोक्नमै गयो।' भारतीय सीमासँग जोडिएको झुलाघाटमा बिहानैदेखि भारी बोक्नेको लाम लाग्ने गर्छ।'पहिला पहिला भारतबाट धेरै सामग्री आयात हुने गर्दथ्यो। अहिले भारतले जिएसटी लागु गरेपछि पारीबाट सामग्री कम आयात हुने गर्दछ।पहिलाको तुलनामा हिजोआज काम पनि कम मात्रामा पाइने गरेको छ। काशीसिंह बोहराका अनुसार भारी बोकेर गुजरा गर्ने मानिसलाई त्यहाँका व्यापारीले पल्लेदारको नामले चिन्छन्। झुलाघाटसँग चार दशक बढी साइनो जोडेका यी नागरिक अब भने जीविकोपार्जन कसरी गर्ने भनेर चिन्तामा छन्। 'उमेर छँदा भारी बोक्न केही डर हुँदैनथ्यो। अब उमेर पनि ढल्किसक्यो।शरीरले पनि साथ दिंदैन्। घरपरिवार पाल्ने अरु आधार छैनन्,'गेडे बोहराले भने, 'जेनतेन परिवार पालेको छु।' भारतसँग सीमा जोडिएको झुलाघाट बजारमा भारी बोक्नेहरुले कम्तीमा २० देखि ३० हजार नेपाली रुपैयाँ कमाउने गरेको बताए। भारतीय बजार झुलाघाटबाट नेपाली बजार झुलाघाटमा भारी पुर्याएबापत मासिक ३० हजार कमाउने गरेको कासीसिंह बोहराले बताए।उनले भने, 'काम पाइयो भने मासिक ३० हजार नेपाली रुपैयाँ कमाउन सकिन्छ।नजिक भएकाले घर पनि जान पाइन्छ।'"
"सहकारीलाई कृषि उत्पादन, प्रशोधन र बजारीकरणमा लगाइने","काठमाडौं : सहकारीलाई अर्थतन्त्रको महत्वपूर्ण खम्बाको रुपमा अगाडि बढाइने भएको छ। आर्थिक वर्ष २०७६७६ को नीति तथा कार्यक्रम प्रस्तुत गर्दै राष्ट्रपती विद्यादेवी भण्डारीले सहकारीलाई कृषि उत्पादन, प्रशोधन र बजारीकरणमा लगाइने बताइन्। सहकारी विभागका अनुसार गत फागुनसम्म देशभर ३४ हजार सात सय ३७ सहकारी छन्। त्यसमध्ये आधाभन्दा बढी बचत तथा ऋण सहकारी छन्। सहकारीलाई उत्पादनमा केन्द्रीत गरेर व्यापारघाटा कम गर्ने सरकारको योजना छ। व्यवसायिक, सहकारी र सामुहिक खेतीमा जोड दिइने भण्डारीको भनाइ छ। सहकारीले कुल ग्राहस्थ उत्पादनमा ४ दशमलव ५ प्रतिशत योगदान दिएको छ। वित्तीय क्षेत्रमा २० प्रतिशत भन्दा बढी योगदान छ। भूमि, व्यवस्था, सहकारी तथा गरिबी निवारण मन्त्रालयले सहकारीलाई उत्पादनमा केन्द्रीत गरी कृषिमा आत्मानिर्भर हुन योजना अघि बढाउन लागेको छ।"
"रुकुममा जिप दुर्घटना : एक बालिकाको मृत्यु, पाँच घाइते","रूकुमपूर्व : रुकुममा बस जिप दुर्घटना हुँदा एक बालिकाको मृत्यु भएको छ। रुकुम पश्चिमको मुसीकोटबाट रुकुमपूर्वको सिस्ने गाउँपालिका ७ सिस्नेरीतर्फ जाँदै गरेको लु १ ज १७८१ नम्बरको जिप दुर्घटना हुँदा सिस्ने ८ भुरुंगाकी ९ महिने निर्जला रावलको मृत्यु भएको हो। जिप रुकुम पूर्वको सिस्ने गाउँपालिका ८ झिमखोलामा दुर्घटना भएको हो। दुर्घटनामा पाँचजना घाइते भएका छन्। निमित्त जिल्ला प्रहरी प्रमुख प्रहरी निरीक्षक वीरबहादुर सुनारका अनुसार मृतक निर्जलाकी आमा २४ वर्षीया रमिता रावल र जिप चालक सिस्ने ८ भुरुंगाका २५ वर्षीय राजन बोहरा, सिस्ने ८ का १७ वर्षीय मोहन चन्द, सिस्ने ७ की १७ वर्षीया ज्ञानु रेउले र सोही ठाउँकी १६ वर्षीया ईश्वरी गौतम घाइते भएका छन्। जिप सडकबाट करिब तीन सय मिटर तल खसेको निमित्त प्रहरी प्रमुख सुनारले जानकारी दिए। चालक गम्भीर घाइते भएकाले दुर्घटनाको कारण खुल्न नसकेको उनको भनाइ छ। घाइतेलाई उपचारका लागि जिल्ला अस्पताल रुकुम ल्याइदै छ।"
बर्दियामा आँधीको असर,"गुलरिया : बर्दियामा शुक्रबार बिहान आएको आँधीबाट विभिन्न स्थानीयतहमा ठूलो क्षति पुगेको छ। आँधीले घरको छाना उडाएको छ भने बिजुलीका पोल ढलेका छन्। रुख ढलेर कतिपय ठाउँमा सडक अवरुद्ध भएको छ। आँधीका कारण बर्दियाको मधुवन, ठाकुरबाबा, बाँसगढी नगरपालिकालगायत बढैयाताल गाउँपालिकामा क्षति पुगेको जिल्ला प्रशासन कार्यालय बर्दियाका प्रशासकीय अधिकृत अर्जुन सुवेदीले जानकारी दिए। उनका अनुसार आँधीबाट १९ लाख ६० हजार रुपैयाँ बराबरको क्षति भएको छ। क्षतिको सबै विवरण आउन बाँकी छ। बाँसगढी नगरपालिका२ स्थित राँझा क्षेत्रमा करिब ७५ घरको छाना हुरीले उडाएको छ। त्यस्तै विभिन्न स्थानमा बिजुलीका पोल ढलेका छन्। मधुवन नगरपालिका ४ स्थित ढोडरी माँचडमा करिब १५ वटा भन्दा बढीघरमा आंशिक क्षति पुगेको मधुवन नगरपालिकाका मेयर गणेशबहादुर केसीले बताए। मधुवन नगरपालिका ४ माचडस्थित मुक्तकमैया फाँटामासमेत हुरीले क्षति पुर्याएको छ। आँधीलाई भारतीय क्षेत्रबाट अघि बढिरहेको फानीको असरको रुपमा हेरिएको छ। मौसम पूर्वानुमान महाशाखाले नेपालमा ठूलै क्षति नभए पनि सतर्कता अपनाउन आग्रह गरेको छ। बर्दियामा स्थानीय प्रशासनले आधी आउन सक्ने भन्दै सबैलाई सजग रहन आग्रह गरेका छन्।"
बेलायतको स्थानीय चुनावमा चार नेपाली विजयी,"लन्डन : बेलायतमा बिहीबार सम्पन्न स्थानीय निर्वाचनमा नेपाली मूलका ४ उम्मेदवार विजयी भएका छन्। स्थानीय अल्डरसट टाउन काउन्सिलमा प्रवेश केसी, मेडस्टोन काउन्सिलमा दिनेश खड्का, हेमल हेम्पस्टिडमा गोवद्र्धन (सागर) सिलवाल र कोलबर्न टाउनमा डा जगन्नाथ शर्मा काउन्सिलर निर्वाचित भएका हुन्। बेलायतका विभिन्न क्षेत्रबाट काउन्सिलरको दौडमा रहेका नेपाली समुदायका अन्य उम्मेदवार भने पराजित भए। बेलायतमा धेरै नेपाली बस्दै आएको अल्डरसटमा केसी पहिलोपटक नेपाली समुदायबाट निर्वाचित भएका हुन्। कन्जरभेटिभ पार्टीका उम्मेदवार केसी ३ सय २८ मत प्राप्त गर्दै विजयी हुँदा उनका निकटतम प्रतिद्वन्द्वी लेबर पार्टीका उम्मेदवारले २ सय ८६ मत प्राप्त गरेका छन्। यसअघि लेबरले जित्दै आएको सो क्षेत्रको नतिजा उल्ट्याएर केसीले जितेका हुन्। लिबेरल डेमोक्र्याट पार्टीका उम्मेदवार खड्काले ८ सय ५२ मत प्राप्त गरेका छन्। उनका निकट प्रतिद्वन्द्वी लेबर पार्टीका उम्मेदवारले सय ४६ मत मात्रै पाएका छन्। खड्का निर्वाचित क्षेत्र विगत लामो समयदेखि उनकै दल लिबेरल डेमोक्र्याटको पकड क्षेत्र हो। सिलवाल दोस्रो कार्यकालका लागि काउन्सिलरमा निर्वाचित बनेका छन्। ७ सय २४ मत प्राप्त गरेका उनले निकटतम प्रतिद्वन्द्वीले भन्दा ४ सय बढी मत ल्याएका छन्। डा जगन्नाथ शर्मा तेस्रो कार्यकालका लागि काउन्सिर निर्वाचित भएका हुन्। कन्जरभेटिभ पार्टीका उम्मेदवार शर्मा सो क्षेत्रमा निर्विरोध निर्वाचित भएका हुन्। इङ्ल्यान्डका २ सय ४८ काउन्सिल, ६ मेयर र नर्दन आयरल्यान्डका ११ काउन्सिलसहितका स्थानीय तहमा ८ हजारभन्दा बढी जनप्रतिनिधिका लागि निर्वाचन भएको थियो।"
हिमपहिरोमा परी घाइते खड्काको हेलिकोप्टरबाट उद्दार,रुकुमपश्चिम : हिमपहिरोमा परी घाइते भएका पुथा उत्तरगंगा गाउँपालिका९ खारावाङका १७ वर्षीय सुजन खड्काको हेलिकोप्टरबाट उद्दार गरिएको छ। बुधबार घरबाट डोल्पाको दुनै जाने क्रममा पुथा उत्तरगंगा गाउँपालिका९ लालपाटनको हिउँसाङ नजिकै हिमपहिरो खस्दा उनी घाइते भएका थिए। हिमपहिरोमा परेर घाइते भएको सूचना पाएपछि बिहीबार जिल्ला प्रशासन कार्यालय रुकुम पूर्वको पहलमा नेपाली सेनाको हेलिकप्टरमार्फत निःशुल्क रुपमा उद्दार गरिएको प्रमुख जिल्ला अधिकारी मित्रलाल शर्माले जानकारी दिए। घाइते खड्कालाई उक्त हेलिकोप्टरबाट पोखरास्थित मनिपाल अस्पतालमा उपचार भैरहेको छ। प्रदेश ५ को एकमात्र हिमाली तथा दुर्गम जिल्ला रुकुम पूर्वको यस क्षेत्रमा सडक नपुग्दा बेलाबेला हुने यस्ता घटनामा उद्दार गर्न समस्या हुने गरेको छ।
"नीति तथा कार्यक्रममाथि बाबुरामको टिप्पणी, हात्ती आयो फुस्सा नहोस्","काठमाडौं : नयाँ शक्तिका संयोजक एवम् पूर्वप्रधानमन्त्री बाबुराम भट्टराईले नीति तथा कार्यक्रमका सपना सुन्दर भए पनि त्यसलाई विपनामा परिणत गर्न कार्यक्रम फितलो भएको टिप्पणी गरेका छन्। नीति तथा कार्यक्रममा निरन्तरताका कुरा भए पनि संरचनात्मक परिवर्तनका ठोस आधार नभएको उनको भनाइ छ। बाबुरामले सुन्दा निकै कर्णमधुर अर्थात् राम्रो लेखकको निबन्धजस्तो सलल बगेको उल्लेख गरेका छन्। सरकारको नीति तथा कार्यक्रम सुन्दा निक्कै कर्णमधुर छ, बाबुरामले ट्विटरमा लेखेका छन्, राम्रो लेखकको निबन्ध जस्तो सलल बगेको छ। बाँडिएका सपनाहरु सुन्दर छन्। तर, तिनलाई विपनामा परिणत गर्ने कार्यक्रम छैन वा फितलो छ। संरचना परिवर्तनका ठोस आधार नभएको बाबुरामको निष्कर्ष छ। निरन्तरताका कुरा छन्। तर, संरचनात्मक परिवर्तनका ठोस आधार छैनन्, बाबुरामले भनेका छन्, त्यसैले सबै हात्ती आयो फुस्सा हुनसक्छ। नहोस्।"
भूकम्पमा परेका दोलखाका ८ अझै बेपत्ता,"दोलखा : ४ वर्ष अघिको भूकम्पमा परेका दोलखाका ८ जना अझै बेपत्ता छन्। जिल्ला प्रहरी कार्यालय दोलखाले अहिलेसम्म पनि विभिन्न स्थानको भूकम्पमा परेका ८ जनालाई बेपत्ताको सूचीमा जनाई राखेको छ। २०७२ वैशाख १२, १३ र २९ गते जिल्लाको ५ स्थानको भूकम्पमा परेका ८ जना कुन स्थितिमा रहेका छन् प्रहरी तथा परिवार अझै बेखबर छन्। हालसम्म पनि बेपत्ताको सूचीमा विगु गाउँपालिकाबाट मात्र ५ जना र तामाकोशी, कालिञ्चोक र शैलुङ गाउँपालिकाबाट ११ रहेको जिल्ला प्रहरी कार्यालय चरिकोटले जनाएको छ। उत्तरी दोलखाको विगु गाउँपालिका१, लामाबगरका पासाङ छिरीङ गुरुङ, पेम्बा नुर्वु शेर्पा तथा राम तामाङ, वडा नम्बर २ ओराङका पासाङ तामाङ, वडा नम्बर ६ आलम्पुका अशोक थामी रहेको दोलखाका डीएसपी बासुदेव पाठकले जानकारी दिए । तामाकोशी गाउँपालिका१, भीरकोटका टंकबहादुर मगर, कालिञ्चोक गाउँपालिका६, लापिलाङका नेत्रकुमार थामी, शैलुङ गाउँपालिका२, भुषाफेदाका नरबहादुर मोक्तान ४ वर्षदेखि बेपत्ता भएको प्रहरीको तथ्याङ्क छ। बेपत्ता परिवारका व्यक्तिहरु अझै कतैबाट फर्किहाल्छन् कि भन्ने आशा गरेर बसेका छन्। बेपत्तालाई यत्तिको समयसम्म राज्यले पत्तो नलगाई दिँदा झन् पीडा थपिएको परिवारका सदस्य दुखेसो पोखेका छन्। बेपत्ता रहेका नेत्रकुमार थामीको कालिञ्चोक गाउँपालिका६ लापिलाङ निवासी श्रीमती लक्ष्मी थामीले मेरो श्रीमान् न बाँचेका छन् न मरे कुनै अत्तोपत्तो नहुँदा ८ जनाको परिवार पाल्न समस्या भएको दुखेसो गरिन्।"
सीमा क्षेत्रबाट कटुवा पेस्तोलसहित भारतीय पक्राउ,"सिरहा : प्रहरी चौकी ठाडीबाट खटिएको प्रहरी गस्ती टोलीले सीमावर्ती भगवानपुर गाउँपालिका ४ स्थित दशगजा मिनि बजार जाने बाटोबाट भारतीय नागरिकलाई कटुवा पेस्तोलसहित पक्राउ गरेको छ। पक्राउ पर्नेमा भारतको मधुबनी जिल्ला ग्राम पञ्चायत बगहा १ बस्ने २८ वर्षीय राजेश कुमार यादव रहेको सिरहा प्रहरी प्रवक्ता तथा डिएसपी माधवराज खरेलले जानकारी गराए। उनका अनुसार यादवको साथबाट एक थान पेस्तोल, खाली खोका र गोली बरामद गरिएको छ। पक्राउ परेका यादवलाई इलाका प्रहरी कार्यालय लहानमा राखि अनुसन्धान बढाइएको डिएसपी खरेलले बताए। अनुसन्धानका लागि जिल्ला अदालत सिरहाबाट म्याद थप गरिएको छ।"
मध्यरातमा गजुरी गाउँपालिका कार्यालयमा चोरी,"गजुरी (धादिङ) : धादिङको गजुरी गाउँपालिका कार्यपालिकाको कार्यलयमा बिहीबार राति चोरी भएको छ। अज्ञात समूहले तोडफोड गरी कार्यालयमा रहेका सामान चोरी गरेको हो। बिहीबार राति १२ बजे गाउँकार्यपालिका कार्यालयको मुल ढोका तोडेर सबै कार्यकक्षको ढोका फुटाइएको छ भने दराज र टेबलका घर्रा तोडफोड गरी सामान चोरी भएको छ। मध्यरातको समयमा कार्यालय भित्र प्रवेश गरेर दुई थान ल्यापटप, एक थान भिडियो क्यामेरा, एक थान डीएसएलआर क्यामेरा चोरी भएको हो। क्यामेरासँगै अन्य विद्युतीय उपकरणसमेत चोरी भएको गजुरी गाउँपालिकाका अध्यक्ष राजेन्द्रविक्रम बस्नेत जानकारी दिए। कार्यलयको सीसीटीभी फुटेजमा पनि हातमा पञ्जा लगाएका र अनुहारमा मास्क लगाएका २ अपरिचित युवाले कार्यपालिका भवनको मुलगेट फुटाइ भित्र प्रवेश गरेको देखिएको छ। अन्य सामान चोरी गरे पनि कागजातमा भने नोक्सान नभएको अध्यक्ष बस्नेतको भनाइ छ। गाउँकार्यपालिका कार्यलयमा चोरी भएपछि इलाका प्रहरी कार्यलय गजुरीले पनि अनुसन्धान अगाडि बढाएको छ। इलाका प्रहरी कार्यलय गजुरीका प्रहरी निरीक्षक नवराज ढुंगेलले भने, घटनाको अध्ययन गरिरहेका छाँै, सीसी क्यामेरामा कैद भएका तस्बिर र गाउँपालिकामा यसअघि आवतजावत गरेका अपरिचित व्यक्तिको पहिचान गर्ने काम भइरहेको छ। कार्यपालिका भवन तोडफोड गरी सामान चोरी भएपछि गजुरी गाउँकार्यपालिकाको आकस्मिक बैठकले घटनाको छानबिन गर्न माग गरेको छ। सीसी क्यामेराको दृश्य"
"चट्याङले एकको मृत्यु,एक घाइते","हेटौंडा : चट्याङ लागेर शुक्रबार कमकवानपुरमा एकजनाको ज्यान गएको छ। एकजना घाइते भएको मकवानपुर प्रहरीले जनाएको छ। भारतबाट आएको शक्तिशाली चक्रवात 'फानी' को प्रभाव नेपालमा देखिएको छ। चट्याङ लागेर मकवानपुरगढी गाउँपालिका ५ देउरालीकी २७ वर्षीय फूलमाया पाख्रिनको मृत्यु भएको मकवानपुर प्रहरी प्रमुख एसपी मुकेश सिंहले बताए।घरभित्रै बसिरहेकी सिंहबहादुर पाख्रिनकी श्रीमती फूलमायाको चट्याङ लागेर घटनास्थलमै मृत्यु भएको उनले जानकारी दिए। पश्चिमी मकवानपुरको मनहरी गाउँपालिका ३ स्थित लामिटारमा बाख्रा चराउँदै गर्दा स्थानीय बृन्दा मोक्तान घाइते भएकी छिन् ।५२ वर्षीय मोक्तान जंगलमा बाख्रा चराउँदै गर्दा चट्याङ लागेर बेहोस भएको मकवानपुर प्रहरी प्रमुख सिंहले बताए। उनको हेटौंडा अस्पतालमा उपचार भइरहेको मकवानपुर प्रहरीले जनाएको छ। जनजीवन प्रभावित हावाहुरी, मेघ गर्जन र चट्याङले जनजीवन प्रभावित गरेको छ। हेटौंडासहित आसपासको क्षेत्रमा शुक्रबार बिहान करिब सवा दश बजेदेखि १५ मिनेट आएको हावाहुरीले हेटौंडामा ठूलो क्षति नगरेपनि सवारी आवागनमा भने केही समय अवरोध गरेको मकवानपुर प्रहरीले जनाएको छ।"
"कपिलवस्तुको धान खोलामा जीप दुर्घटना, एकको मृत्यु",तौलिहवा : कपिलवस्तुको पश्चिम क्षेत्रमा कार दुर्घटना भएको छ।शिवराज नगरपालिकामा अवस्थित धानखोला र कोइला खोला भन्ने स्थानमा कार दुर्घटना हुँदा घोराही उपमहानगरपालिका १४ का तीर्थ आचार्यको मृत्यु भएको प्रहरीले जनाएको छ। दाङबाट चन्द्रौटा आउँदै गरेको बा १४ प ८४४५ नम्बरको कार शुक्रबा विहान दुर्घटना भएको हो। दुर्घटनामा लमही नपा ४ का अनिल कुमार चौधरी घाइते भएका छन्। उनको अहिले बुटवलमा उपचार भैरहेको वडा प्रहरी कार्यालय चन्द्रौटाले जनाएको छ। कार सडकबाट झण्डै ६० मिटर तल सुरही खोलामा खसेको वडा प्रहरी कार्यालय चन्द्रौटाले जनाएको छ।दुर्घटना पूर्वपश्चिम राजमार्गअन्तर्रगत दाङ र कपिलवस्तुको सीमामा पर्छ।
ताप्लेजुङमा रसायनिक मलको चरम अभाव,"ताप्लेजुङ : मकै दोहोर्याउने बेला रासायनिक मल नपाएपछि कृषक समस्यामा परेका छन्।मौसमले साथ दिएपनि मल नहुँदा उत्पादन घट्नेमा किसानको चिन्ता छ। 'मल नलगाई मकैमा घोगा र दाना लाग्दैन,' आइतबार मल खरिदका लागि बजार आएका फुङलिङ नगरपालिका ४ का कृषक देउकुमार लिम्बूले भने,' 'बजारका सबै पसल चहारे, कतै पाइएन।' मल खोज्दै कृषि सामग्री कम्पनीको कार्यालय र साल्ट ट्रेडिङमा पुगेका व्यावसायी रित्तो हात फर्किइरहेका छन्। पूर्वी पहाडको ताप्लेजुङ, पाँचथर, इलाम र तेह्रथुममा मल बिक्री गर्ने कृषि सामग्री कम्पनी झापाकै गोदाममा युरिया मल नरहेको सूचना अधिकारी नारायण टुडुले बताए। फुङलिङ बजारका व्यावसायी तुलसी गौतमको पसलमा युरिया मलका लागि प्रत्येक दिन ९० देखि सयजनासम्म कृषक पुग्ने गरेका छन्।'अहिले मकैमा लगाउने सिजन भएकाले युरिया मल सोध्न धेरै कृषक आउनुहुन्छ,' व्यवसायी गौतमले भने, 'छैन पछि सम्पर्क गर्नुस् भन्दै फर्काउन बाध्य छु।' कृषकले दोहोरो मकै गोड्नुअघि फेदमा मल लगाउने गरेका छन्। पहिले सहकारी संस्थाले वैशाख नलाग्दै गाउँमै ल्याएर मल बिक्री गरेको भएपनि यस वर्ष नल्याएको पाँचथर याङ्वरकका कृषक हर्क लिम्बू बताउँछन्। कृषि सामग्री कम्पनीले सहकारी संस्थामार्फत् अनुदानको मल कृषकलाई प्रदान गर्दै आएको थियो। दुई पटक झापास्थित कृषि सामग्री कम्पनी र साल्ट ट्रेडिङको कार्यालय पुगेर फर्किएको फुङलङस्थित सूर्योदय कृषि सहकारी संस्थाका सचिव झकमणी दाहालले बताए। 'गाउँका लागि आवश्यक मलको विवरण संकलन गरेर झापासम्म पुग्यौं,' दाहालले भने, 'माथिबाटै आएको छैन भनेर पठाए।' माथिबाटै मल नआएको कृषि सामग्री कम्पनी झापाका सूचना अधिकारी टुडु बताउँछन्। उनका अनुसार इलाम, पाँचथर, ताप्लेजुङ र तेह्रथुमको आठराई भेगमा गत वर्ष १ हजार २ सय ५८ मेट्रिक टन यूरिया मल खपत भएको थियो। त्यसमध्ये इलाममा ७ सय ९७, ताप्लेजुङमा ३ सय २३, पाँचथरमा ९० र तेह्रथुममा ५३ मेट्रिक टन छ। पहिल्यदेखि रसायनिक मल लगाउने बानी परेकाले मल बिना बालीले उत्पदननै नदिने अवस्था रहेको मिक्वाखोलाका कृषक हरी लिम्बूले बताए।"
एक किलो सुनसहित पक्राउ,रौतहट : रौतहटमा प्रहरीले एक किलो सुन बरामद गरेको छ। चेकजाँचको क्रममा लु४ प ५०८ नम्बरको मोटरसाइकलमा गइरहेका गौर ५ घर भएका अनुकेशकुमार साहको साथबाट १ किलो सुन बरामद भएको रौतहटका एसपी भुपेन्द्र खत्रीले जानकारी दिए। बरामद सुन राजस्व कार्यालय पथलैयामा बुझाउने प्रहरीले जनाएको छ।
भवनको जग खन्ने क्रममा १९ तोला सुन भेटियो,"अछाम : साँफेबगर नगरपालिका२ जाल्पादेवी श्रीकोटस्थित त्रिपुरा बहुमुखी क्याम्पसको भवन निमार्णका लागि जग खन्ने क्रममा सुन र चाँदी भेटिएको छ। चार कोठे भवनको पिल्लरका लागि जग खन्ने क्रममा मजदुरले १९ तोला ८९ लाल अर्थात् २ सय ३१ दशमलब ६७ ग्राम सुन र १ सय ३२ तोला ७३ लाल अर्थात् १५ सय ४८ ग्राम चाँदी फेला पारेको प्रहरीले जनाएको छ। फेला पारेको सुनचाँदी इलाका प्रहरी कार्यालय साँफेबगरमा राखिएको छ। मजदुरहरु बीच भागबण्डामा विवाद भएपछि कुरा बाहिर आएको वडा नम्बर २ का अध्यक्ष कालुसिंह कुँवरले बताए। उनले भने, 'करिब एक हप्ता अगाडी नै फेला परेको सुन चाँदी हो, तर मजदुरबीच कुरा नमिल्दा हिजो मात्र बाहिर आएपछि थाहा भयो। अहिले प्रहरीको निगरानीमा खन्ने काम भइरहेको छ।सो ठाउँबाट पुराना भगवानका मूर्ति समेत फेला परेका छन् ।' 'पहिले राजाको बसोबास रहेको ठाउँ भएकाले पुराना सुनचाँदीहरु भेटिएको हो,' उनले भने।फेला परेको सुन सुनचाँदी व्यवसायीसँग जाँच गरेपछि इलाका प्रहरी कार्यालयमा राखिएको प्रहरीले जनाएको छ। प्रहरीका अनुसार मजदुरले फेला पारेको केही सुन बेचेर खाएको आशंकामा ६ जनालाई हिरासतमा राखेर सोधपुछ चलिरहेको छ। विस १४२४ मा श्रीकोटमा राजा सूर्य मल्लको दरबार रहेको इतिहास छ। बिस १४०९मा डोटीलाई राजा निरय पालले स्वतन्त्र घोषणा गरेपछि उनको प्रभावलाई नष्ट पार्न र सिंजाको पकडमा डोटीलाई पार्न सूर्य मल्ल श्रीकोटमा दरबार बनाएर बस्न थालेपछि त्यस बेला सो ठाउँलाई सूर्यकोट दरबार भन्न थालिएको स्थानीयले बताए।पछि गएर स्थानीयले श्रीकोट भन्न थालेको जानकारहरु बताउँछन्।"
स्कुल बसको ठक्करबाट पैदलयात्रीको मृत्यु,बिर्तामोड : झापाको बुद्धशान्ति गाउँपालिका ४ जोरलाभरमा स्कुलबसको ठक्करबाट एकजनाको मृत्यु भएको छ। शुक्रबार बिहान भित्री सडकखण्डमा कर्णाली एजुकेशन फाउन्डेशनको मे १ ख १८१९ नम्बरको स्कुल बसको ठक्करबाट सोही पैदलयात्री ४१ वर्षीय राजेन्द्र जबेगुको घटनास्थलमै मृत्यु भएको हो। बसका चालक गोपाल बराईलीलाई प्रहरीले नियन्त्रणमा लिएको इलाका प्रहरी कार्यालय धुलाबारीले जनाएको छ। मृतकको शव पोष्टमार्टमका लागि मेची अञ्चल अस्पताल भद्रपुर पठाएको उक्त कार्यालयले जनाएको छ।
किशोरमाथि अप्राकृतिक मैथुन गरेको आरोपमा एक भारतीय पक्राउ,"ललितपुर : बोल्न नसक्ने १७ वर्षीय किशोर अप्राकृतिक मैथुनबाट पीडित भएका छन्। यी बालकलाई प्रत्येक पटक दुईदेखि तीन सय रुपैयाँ दिएर अप्राकृतिक मैथुन गर्दै आएको पाइएको छ। महानगरीय प्रहरी वृत्त सातदोबाटोका प्रमुख गौतम मिश्रका अनुसार १७ वर्षीय बालकलाई बारम्बार अप्राकृतिक मैथुन गरेको आरोपमा भारतीय नागरिक किशोर दास पक्राउ परेका हुन्। ४५ वर्षीय दासलाई चैत अन्तिम साता पक्राउ गरिएको हो। भारत विहार सितामढी जिल्ला मेजरगंज थाना घर भइ ललितपुरको महालक्ष्मी नगरपालिका लामाटार बस्दै आएका दासले सोही क्षेत्रमा बस्ने बालकलाई अप्राकृतिक मैथुन गर्दै आएको उजुरीका आधारमा पक्राउ गरिएको हो। बालकले सुरुमा प्रतिकार गरेपनि पछि आर्थिक प्रलोभनमा परेको प्रहरीको भनाइ छ। बालक राम्ररी बोल्न सक्दैनन् मिश्रले भने, घरमा कोही नभएको समयमा गएर दासले बालकसँग अप्राकृतिक मैथुन गर्ने गरेको खुलेको छ। यता गोदावरीमा भएको जबरजस्ती करणीको अर्को घटनामा दुई व्यक्ति पक्राउ परेका छन्। उनीहरूले वैशाख १६ गते साँझ १४ वर्षीय बालिकालाई बलात्कार गरेका थिए। प्रहरीका अनुसार दुबै अभियुक्त गोदावरी खोलामा नुहाउँदै गरेको बेला युवती त्यहीं आइपुगेकी थिइन्। पाँचथरका २४ वर्षीय रमेश लिम्बु र उदयपुरका २४ वर्षीय विवेक मैनालीले युवतीलाई रक्सी खुवाई पालैपालो बलात्कार गरेका थिए। उनीहरूलाई प्रहरीले पक्राउ गरी थप अनुसन्धान गरिरहेको छ।"
काम छिटो गराइदिन्छु भन्दै सेवाग्राहीबाट पैसा असुल्ने विचौलिया पक्राउ,काठमाडौं : वैदेशिक रोजगार कार्यालय ताहाचलबाट एक विचौलिया पक्राउ परेका छन्।श्रम स्वीकृतिको काम छिटो गरिदिन्छु भन्दै सेवाग्राहीबाट रकम असुल्ने काठमाडौं महानगरपालिका १३ बाफल बस्ने पाल्पा खानीगाउँ घर भएका ४० वर्षीय पिताम्बर गैरे पक्राउ परेका हुन्। सेवाग्राहीबाट नगद  हजार रुपैयाँ लिने गैरे पक्राउ परेको प्रहरीले जनाएको छ। ताहाचलस्थित कार्यालय बाहिर पानी विक्री वितरण गरी हिंड्ने गैरेले श्रम स्वीकृतिका लागि लाइनमा बसेका दुईजना सेवाग्राहीलाई छिटो काम गरिदिन्छु भनि प्रलोभनमा पारेर पैंसा मागेका थिए। उनीहरुबाट जनही ११ हजार रुपैयाँ नगद लिएको अवस्थामा प्रहरी र श्रम कार्यालयका कर्मचारीले पक्राउ गरेका हुन्। प्रहरीले थप अनुसन्धान भइरहेको बताएको छ।
आर्थिक अभावमा बन्द हुँदै लक्ष्मी मावि,"डोल्पा : हाल जिल्लाको ठुलीभेरी नगरपालिका ६ मा रहेको लक्ष्मी माध्यामिक विद्यालय स्रोत अभावकै कारण बन्द हुने अवस्थामा पुगेको छ। २०६६ सालमा पहिलो पटक निजी स्रोतबाट माध्यामिक विद्यालय बनाएर सञ्चालन गरेको उक्त विद्यालय आर्थिक अभावका कारण बन्द हुने अवस्थामा पुगेको हो। विगत लामो समयदेखि डोल्पा जिल्लामा समुदायकै स्रोतबाट विद्यालय सञ्चालनमा रहेका छन्।प्रतिस्प्रधाको होडबाजी गरी जिल्लामा आधारभुतदेखि माध्यामिक विद्यालयसम्म समुदायले नै निजी स्रोत व्यवस्थापन गरेर सञ्चालन गरिरहेका छन्। आर्थिक अभावकै कारण वर्षौदेखिको तलब समेत नपाएको माविका निजी शिक्षक गोबिन्द बुढाले दुखेसो सुनाए। उनले भने,' तल्लो कक्षादेखि कक्षा दशसम्म करिब २ सय विद्यार्थी अध्ययनरत छन्। सदरमुकाम दुनैबाट एक दिनको दूरीमा पर्ने लक्ष्मी माध्यामिक विद्यालयमा हरेक वर्ष विद्यार्थी थपिदै गएपनि समुदायले आर्थिक व्यवस्थापन गर्न नसक्दा विद्यालय बन्द हुने अवस्थामा पुगेको हो।' समुदायको आर्थिक संकलनको मुख्य स्रोत नै यार्सागुम्बु रहेको र पछिल्ला वर्षमा यार्सागुम्बाको शुल्कमा समेत ह्रास आएपछि विद्यालय बन्द हुने अवस्थामा पुगेको हो। समुदायले हरेक वर्षमा माध्यामिक तहमा पढाउने शिक्षकलाई ५० लाखसम्म ब्यहोर्न नसक्ने र दरबन्दीको व्यवस्था नगरे यसै आर्थिक वर्षमा विद्यालय बन्द हुने प्रधानाध्यापक गगन बुढाले बताए। २०६८ सालमा यो विद्यालयबाट पहिलो पटक एसएलसी दिएको हो।विद्यालयबाट हालसम्म १ सय भन्दा बढी विद्यार्थीले एसएलसी उत्तिर्ण गरेका छन्। समुदायकै स्रोतबाट माध्यामिक तह पढाउने ३ जना र निम्न माध्यामिकमा अध्ययन गराउने ३ जना गरी ६ जना शिक्षकले हाल अध्यापन गराइरहेका छन्। यार्सागुम्बाबाट विद्यालय धान्न नसक्ने अवस्थामा पुगेपछि स्थानीय सरकारले नै दरबन्दीको व्यवस्था गरी संचालन गर्ने वडा अध्यक्ष धर्मलाल बुढाले प्रतिबद्धताले बताए। जिल्लामा ९७ वटा आधारभुत विद्यालय र १६ वटा माध्यामिक विद्यालय सञ्चालनमा छन्। माध्यामिक तहमा शिक्षकको दरबन्दी ८० जना भएपनि ४० जना मात्रै शिक्षक रहेकाले पनि लक्ष्मी माध्यामिक विद्यालयलाई शिक्षक दरबन्दी दिन नसकिएको शिक्षा विकास तथा समन्वय इकाइ डोल्पाले जानकारी दिएको छ। निरन्तर माथिल्लो निकायमा माग भैरहँदा पनि शिक्षकको दरबन्दी स्वीकृत नभएको र समुदायले निजी स्रोतबाटै शिक्षक राख्ने गरेको हुँदा शिक्षकको पद भनेअनुसार दिन नसकेको शिक्षा विकास तथा समन्वय इकाइ प्रमुख सिंहराज डाँगीले जानकारी दिए ।"
"घोराही कारागारमा कैदीबन्दीबीच झडप, पाँच घाइते","दाङ : दाङको घोराही कारागारमा कैदीबन्दीहरुबीच झडप भएको छ। कारागार भित्र भएको झडपमा परेर पाँच जना कैदी घाइते भएका छन्। शुक्रबार बिहान साढे २ बजे दुई समूहबीच भएको झडपमा पाँच जना कैदी घाइते भएको घोराही कारागार कार्यालयले जानकारी दिएको छ। कारागारका जेलर विष्णु पाण्डेका अनुसार कैदीकैदीबीच मनमुटावका कारण विवाद भएको र विवादले ठूलो रुप लिएपछि कुटाकुट भएको थियो। पाण्डेले झडप हुनुको खास कारण खुल्न नसकेको बताए। घाइतेहरुको उपचार पछि उनीहरुलाई कारागारमै ल्याइएको र अवस्था सामान्य रहेको जेलर पाण्डेले बताए। राति एकाएक कारागारमा झडप भएको हल्ला भएपछि सुरक्षाकर्मीहरुले नियन्त्रणमा लिएर रोकेको पाण्डेले बताए। घटनाको बारेमा जिल्ला प्रशासन कार्यालय दाङले एक जना शाखा अधिकृतको संयोजकत्वमा छानविन समिति गठन गरेको छ। छानविन समितिले कामसमेत सुरु गरिसकेको प्रशासनले जानकारी दिएको छ। कारागारमा आर्थिक वर्ष सकिँदै गर्दा अर्को वर्षका लागि नाइके, चौकीदार नियुक्त गर्ने व्यवस्था हुन्छ त्यहि अनुसार आफू अनुकुल नाइके र चौकीदार नियुक्तिको विषयलाई लिएर भएको गुटबन्दीकै कारण कारागारभित्र झडप भएको हुनसक्ने कारागार स्रोतले बताएको छ। आफु अनुकुल नेतृत्व चयन गर्न बैशाखदेखि असारसम्म लभिङ हुने गर्दछ।"
हेटौंडामा हावाहुरीसँगै वर्षा,"हेटौंडा : भारतबाट आएको शक्तिशाली चक्रवात 'फानी' को प्रभाव हेटौंडामा पनि परेको छ। हावाहुरी, मेघ गर्जन र चट्याङसहित फानीले जनजीवन प्रभावित गरेको हो। करिब सवा दश बजेबाट १५ मिनेट आएको फानीले हेटौंडामा ठूलो क्षति नगरेपनि सवारी आवागनमा भने केही समय अरोध गरेको मकवानपुर प्रहरीले जनाएको छ। हावाहुरीसँगै अहिले वर्षा भइरहेको छ।"
"चक्रवात 'फानी' नेपालमा आउँदैन, भारी वर्षा र चट्याङको संभावना",काठमाडौं : समुद्री आँधी चक्रवात 'फानी' नेपालमा आउने सम्भावना नभएको जल तथा मौसम पूर्वानुमान महाशाखाले प्रक्षेपण गरेको छ।चक्रवात 'फानी' हाल बंगालको खाडीमा ओडिसाको तटीय क्षेत्र नजिकै अवस्थित छ । शुक्रबारबाट यो प्रणाली भारतको ओड़ीसाको तटीय क्षेत्रमा मध्यान्हतिर भित्रिने () सम्भावना छ। भित्रिएपश्चात् यो प्रणाली फेरी उत्तरपूर्व दिशातर्फ जाने क्रममा कमजोर बन्दै जाने छ। उक्त चक्रवात नेपालतर्फ आउने सम्भावना अहिलेसम्म नदेखिएता पनि यसको प्रभाव भने नेपालमा देखिने अनुमान महाशाखाले गरेको छ।शुक्रबार र शनिबार मौसम प्रभावित भइ पूर्वी र मध्यका स्थानमा मेघ गर्जनचट्टयाङ तथा हावाहुरीसहित हल्कादेखि मध्यम वर्षा हुनसक्ने तथा एक दुई स्थानमा भारी वर्षा हुनसक्ने सम्भावना रहेको छ। हिमाली भूभागमा पनि मध्यमदेखि भारी हिमपातको सम्भावना रहेको देखिन्छ।साथै देशको पश्चिमी क्षेत्रमा शुक्रबार पश्चिमी वायुको प्रभाव रहने हुँदा केही स्थानमा हल्कादेखि मध्यम वर्षाको सम्भावना छ। हिमाली भू भागमा पनि हिमपातको सम्भावना रहेको छ।आइतबारदेखि भने देशभर मौसममा क्रमिकरुपमा सुधार आउने सम्भावना छ।
बर्मन बुढाको स्वास्थ्य अवस्था बुझ्न सभामुख अस्पतालमा,काठमाडौं : सभामुख कृष्णबहादुर महराले बिरामी भएका पूर्व सांसद एवं अग्रज कम्युनिस्ट नेता बर्मन बुढालाई भेट गरेका छन्। सभामुख महराले पाटन अस्पतालमा उपचारका लागि भर्ना भएका रोल्पाका पुराना नेता बुढालाई शुक्रबार भेट गरी स्वास्थ्यलाभको कामना गरेका छन्। पेटको समस्या बढेपछि बुढा अस्पताल भर्ना भएका थिए।सभामुख महराले पाटन स्वास्थ्य विज्ञान प्रतिष्ठानका उपकुलपति भरतकुमार यादव र उपचारमा संलग्न चिकित्सकसँग बुढाको स्वास्थ्य अवस्थाको जानकारी लिएका हुन्। भेटका क्रममा उनले उपचारमा कमी हुन नदिन पनि अनुरोध गरे। नेता बुढा ०४८ सालमा जनमोर्चा नेपालको तर्फबाट रोल्पा क्षेत्र नं १बाट संसदमा प्रतिनिधित्व गरेका थिए।
महिलामाथि सशस्त्र प्रहरीकाे बुट र लाठी,"परासी : तस्करी गरेको भन्दै सशस्त्र प्रहरी राजश्व टोलीले २ जना महिलालाई निर्घात कुटपिट गरेको छ। कुटपिटबाट घाइते महिलालाई जिल्ला प्रहरी कार्यालय पश्चिम नवलपरासीले उद्दार गरेर अस्पताल पुर्याएको हो। सशस्त्र प्रहरी बल नेपालको राजश्व तथा भन्सार सुरक्षा रुपन्देही ३८ गुल्मबाट खटिएको टोलीले बिहीबार राती आफूहरुलाई कुटपिट गरेको पीडित महिलाहरुले बताएका छन्। घरायसी सामान प्रयोजनका लागि ल्याइएका लत्ताकपडा र अन्य सामाग्री सोधपुछ गर्ने क्रममा आफूहरुमाथि कुटपिट भएको पीडितको भनाई छ। गुल्मबाट खटिएका नायब उपरीक्षक गोबिन्द खाती र निरीक्षक सुरज रिजाल नेतृत्वको राजश्व टोली गस्तीका क्रममा परासी पुगेको थियो। महिलाहरु सीमावर्ती भारतीय बजारबाट परासीतर्फ आउँदै थिए। सोही क्रममा दुईवटा अटो रिक्सामा आउँदै गरेका ८ जनामध्ये दुईजनालाई रामग्राम नगरपालिकाको उजैनी भन्ने स्थानमा निमर्मतापूर्वक कुटपिट गरेको महिलाहरुले बताएका छन्। शरीरका विभिन्न भागमा निल डामसहित शुक्रबार जिल्ला प्रहरी कार्यालयमा उजुरी गर्न पुगेका महिलाहरुले चेकजाँचको बहानामा आफूहरुमाथि कुटपिट भएको बताए। उनीहरुका खुट्टा, हात, पिठ्यू लगायतका भागमा निल डाम देखिएका छन्। सबै महिलाहरु रुपन्देही जिल्ला बुटवल उपमहाननगरपालिकाका विभिन्न टोलका स्थानीय हुन्। कुटपिटबाट सबैभन्दा बढी चोट डबाहा बस्ने ३५ वर्षीया वसन्ता थापा र जोगिकुटी बस्ने ४५ वर्षीया दुर्गा पोखरेललाई लागेको छ। दुई जना मध्ये वसन्ताको कानको जाली फुट्ने गरी बुट र मुक्काले प्रहार गरेको महिलाहरुले बताए। जिल्ला प्रहरी कार्यालयमा पुगेकी वसन्ताले रुदै भनिन्,मुक्का प्रहारका कारण मैले हिजोदेखि कान कम सुन्न थालेकी छु। हात नचलेपछि भाँचिएको आशंकामा एक्सरे गरे। धन्न हात भाँचिएको रहेनछ। घटना रातको करिब ९ बजे भएको हो। कुटपिटपछि आफूहरुले हारगुहार मागेपनि सुनसान भएकाले कोही उद्दार गर्न नआएको महिलाहरुले बताए। लछारपछार गरेर गएपछि प्रहरीको १०० नम्बरमा फोन गरेको र तत्काल प्रहरीको टोली आएर पृथ्वीचन्द्र अस्पतालमा पुर्याइएको महिलाहरुले बताएका छन्। चेकजाँच गर्ने क्रममा कुर्तासुर्वालसहित अन्य थानका कपडाहरु देखेपछि राजश्व गस्ती टोलीले भन्सार मागेको थियो। भन्सार नभएको बताएपछि प्रहरीले एक्कासी कुटपिट गर्न थालेको महिलाहरुको भनाई छ। भन्सार छैन भनेपछि हामीसँग २० हजार मागे। रकम छैन भनेपछि बुट र लठीले हान्न थाले एक महिलाले भनिन्,घरायसी सामान भएकाले भन्सार लाग्दैन भनेर त्यसै आयौं बिचमा कसैले रोकेर भन्सार गर्नुपर्छ पनि भनेन त्यसैले सरासर आयौं,भन्सार नतिरेर अपराध गरेको भए कानून अनुसार कारवाही गर्नुपथ्र्यौ, हामी कारबाही भोग्न तयार छौं तर पशुलाई झै कुटपिट गर्न कहाँको कानुनले दिन्छ। कुटपिट गरेर आफूहरुसँग भएको ७ हजार बढी नगद र मोबाइलसमेत लगेको उनीहरुले आरोप लगाएका छन्। गुल्मका नायब उपरीक्षक खातीले महिलामाथि कुटपिट नगरेको दाबी गरेका छन्। भन्सार छलेर ल्याएका सामान बरामद गर्ने क्रममा महिलाहरुले जाथाभावि गालिगलौज गरेर टोलीमाथि जाइलागेपछि सामान्य धकलाधकेल भएको खातीले बताए। हामी मानव अधिकारको संरक्षण गर्ने निकाय त्यसमा पनि म आफैं गएको छु। त्यसरी कुटपिट गरेका छैनांै। उनीहरुले झुठा आरोप लगाएका हुन् उनले भने। महिलाहरुले हातपात गर्दै निरीक्षकको मोवाइल समेत खोसेर फुटालिदिएको नायब निरीक्षक खातीले दाबी गरे। आठ वटा झोलाबाट अवैध तयारी कपडा र थानका कपडा बरामद भएको उनले बताए। झोलासँगै ती महिला मध्ये कसैको एउटा मोबाइल र सानो पर्समा ८ हजार १ सय १५ रुपैयाँ समेत फेला परेको खातीले बताए। महिलाहरु घरायसी सामानको बहानामा कपडाको ओसारपसार गर्ने गरेको सशस्त्र प्रहरीले बताएको छ। एउटा झोलाबाट १६ हजार बरामरको सामान बरामद भएको छ।। बरामद गरिएका सामानमा महिलाले लगाउने टप्स २ सय ७५ थान, ९९ थान सल (चुन्नी) र २० थान पाईन्ट र सर्टका कपडा छन्। जसको मूल्य एकलाख ३० हजार ६ सय रहेको नायब उपरीक्षक खातीले बताए। मोबाइल र नगद सम्बन्धित व्यक्तिलाई फिर्ता गरिने उनले बताए। अन्य सामान आवश्यक कारबाहीका लागि भैरहवा भन्सार कार्यालय पठाइएको छ। महिलाहरुले रुदैं फोन गरेपछि गाडी पठाएर अस्पताल पुयाइएको जिल्ला प्रहरी कार्यालय पश्चिम नवलपरासीका उपरीक्षक राजेन्द्रप्रसाद भट्टले बताए। हामीलाई कुटपिट गरेर छाडिएको छ भन्दै कन्ट्रोलमा फोन आयो। तत्कालै पुगेर घाइते महिलाहरुलाई अस्पताल पुर्याइएको हो भट्टले भने।"
"सिन्धुलीमा हावाहुरीसहित वर्षा, विद्युत सेवा अवरुद्ध",सिन्धुली : सिन्धुलीमा केहीबेर अघिबाट हावाहुरीसहित वर्षा सुरु भएको छ। जिल्ला सदरमुकाम माढीबजार तथा महाभारत क्षेत्रमा ठूलो हावाहुरीसहित वर्षा सुरु भएको हो। जिल्लाको मरिण क्षेत्रमा पनि तीव्र बेगमा हावाहुरी चलेको र वर्षा भएको छ। हावाहुरी र वर्षा सुरु भएपछि जिल्लामा सुरक्षा सतर्कता अपनाइएको छ। कच्ची घर भएकामा भने हावहुरी चलेसँगै त्रास बढेको छ। घाँस दाउरा गर्न वन जंगल गएका र पैदलयात्रु भने हुरी र वर्षात्बाट बढी प्रभावित भएका छन्। हावाहुरी र वर्षातपति जिल्लाका सबै क्षेत्रमा विद्युत सेवा अवरुद्ध भएको छ। हावाहुरीपछि विद्यालयको पढाई पनि प्रभावित भएको छ।हावाहुरी आएसँगै विद्यालयको पढाइ बन्द गरेर विद्यार्थीलाई सुरक्षित स्थानमा राखिएको क्यानेश्वर माविका शिक्षले बताए।
स्कुल जाँदै गरेकी बालिकाको ट्याक्टरको ठक्करबाट मृत्यु,विराटनगर : विराटनगरमा तीव्र गतिमा रहेको टयाक्टरले ठक्कर दिंदा स्कुल जाँदै गरेकी १० वर्षीय बालिकाको शुक्रबार बिहान मृत्यु भएको छ। विराटनगर महानगरपालिका१२ मंगलबारेस्थित भित्री सडकखण्डमा को २ च २१२४ नम्बरको ट्याक्टरले ठक्कर दिंदा दीपनारायण राजवंशीकी छोरी १० वर्षीय चन्द्रकला राजवंशीको मृत्यु भएको प्रहरीले जनाएको छ। अरुणोदय आधारभूत विद्यालयको कक्षा ४ मा अध्ययनरत चन्द्रकलालाई बिहान ९:३० बजे ट्याक्टरले ठक्कर दिएको थियो ।ठक्करबाट गम्भीर घाइते बालिकाको उपचारका क्रमममा कोसी अस्पताल विराटनगरमा मृत्यु भएको प्रहरीले जनाएको छ ।प्रहरीले ट्याक्टर र चालकलाई नियन्त्रणमा लिएर घटनाको अनुसन्धान सुरु गरिएको जनाएको छ।
लागुऔषधसहित पक्राउ,"बिर्तामोड : झापाको कमल गाउँपालिका २ सुकुम्वासी टोलबाट प्रहरीले लागुऔषधसहित एकजनालाई पक्राउ गरेको छ। पक्राउ पर्नेमा सोही स्थानका ३० वर्षिय संजीव राई रहेका छन्। राईलाई प्रहरी चौकी तोपगाछीबाट खटिएको प्रहरी टोलीले बिहीबार राति ७ बजेतिर चेकजाँच गर्ने क्रममा लुकाई राखेको लागुऔषध डाइजेपाम ८ पिस, लुपिजेसिक ७ पिस, फेनारागन ८ पिससहित पक्राउ गरेको जिल्ला प्रहरी कार्यालय झापाले जनाएको छ। पक्राउ परेका राईलाई इलाका प्रहरी कार्यालय दमकमा राखि थप अनुसन्धा भरहेको जिल्ला प्रहरी कार्यालय झापाका प्रहरी प्रवक्ता महेन्द्रकुमार श्रेष्ठले जानकारी दिए।"
"काठमाडौंको पीच सडकमै पल्टियो बस, १७ भन्दा बढी घाइते",काठमाडौं : काठमाडौंमा शुक्रबार बिहान बस दुर्घटना भएको छ। चाबहिलजोरपाटीबौद्धसाँखु सडकखण्डअन्तर्गत बौद्ध टुसालमा बस दुर्घटना भएको हो। आलापोटबाट रत्नपार्क आउँदै गरेको साँखु गणेश भैरव यातायातको बा ४ ख ५९३२ नं को बस बिहान साढे ९ बजेतिर दुर्घटना भएको बौद्ध प्रहरीले जनाएको छ। दुर्घटनामा परी १७ भन्दा बढी यात्रु घाइते भएको र उनीहरुको स्थानीय अस्पतालमा उपचार भइरहेको प्रहरीले जनाएको छ। महानगरीय प्रहरी वृत्त बौद्धका अनुसार बस अनियन्त्रित भएर पीच सडकमै पल्टिएको हो। बसका चालक भने नियन्त्रणमा रहेको प्रहरीले जनाएको छ।
१५ वर्षे किशोरी नदीमा हाम फालेर बेपत्ता,बैतडी : बैतडी र दार्चुलाको सीमामा बग्ने चौलानी नदीमा हामफालेर एक किशोरी बेपत्ता भएकी छिन्। बेपत्ता हुनेमा डिलाशैनी गाउँपालिका६ खरेल गाउँकी १५ वर्षीया आशा नाथ रहेकी छिन्। बिहीबार साँझ सात बजेतिर नदीमा हाम फालेकी नाथको खोजी कार्य जारी रहेको जिल्ला प्रहरी कार्यालयका प्रहरी निरीक्षक रवीन्द्र चन्दले जानकारी दिए। बिहीबार देखि नै खोजी सुरु गरिएको भएपनि नाथको अवस्था अहिलेसम्म पत्ता लगाउन नसकेको प्रहरी निरीक्षक चन्दले बताए ।उनी नदीमा हाम फाल्नुको कारणबारे पनि केही खुलेको छैन्।
भक्तपुरमा चितुवाको छालासहित ५ जना पक्राउ,"भक्तपुर : महानगरीय प्रहरी परिसर भक्तपुरले प्रतिबन्धित चितुवाको छालासहित बिहीबार ५ जनालाई पक्राउ गरेको छ । शंकास्पद रुपमा हिँडडुल गरिरहेका उनीहरुलाई परिसरबाट खटिएको प्रहरी टोलीले चेकजाँच गर्दा सूर्यविनायक नगरपालिका ६ बाट पक्राउ गरेको हो । परिसरका प्रवक्ता प्रहरी नायब उपरीक्षक रेवतीरमण पोखरेलले उनीहरुको साथबाट बेचविखन गर्ने उद्देश्यले साथमा बोकेको चितुवाको छाला दुईथान र भालुको पित्तथैली जस्तो देखिने पदार्थ अन्दाजी ७५ ग्राम बरामद गरिएको जानकारी दिए । पक्राउ पर्नेमा मकवानपुरको भीमफेदी गाउँपालिका८ घर भई हाल ललितपुरको चापागाउँ बस्ने ४० वर्षीय आनन्द तामाङ, ओखलढुङ्गाको चिसंखु घर भई हाल काठमाडौंको बौद्ध बस्ने २४ वर्षीय मनोज कार्की, सिन्धुपाल्चोकको चौतारा साँगाचोक गढी नपा १२ घर भएका ३१ वर्षीय नरेन्द्र तामाङ, सिन्धुली गोलञ्जोर ७ घर भएका ३५ वर्षीय रत्नबहादुर माझी र ३४ वर्षीय विष्णुबहादुर माझी पनि पक्राउ परेका छन् । भक्तपुर प्रहरीले आवश्यक अनुसन्धान तथा कारबाहीका लागि बिहीबार डिभिजन वन कार्यालय भक्तपुरलाई बुझाइएको जानकारी दिएको छ ।"
६८ पूर्वाधार आयोजना अलपत्र,"जाजरकोट : शान्ति तथा पुनर्निर्माण मन्त्रालय खारेज भएपछि जाजरकोटका ६८ आयोजना अलपत्र परेका छन्। बजेट विनियोजन नहुँदा मन्त्रालयद्वारा सञ्चालित अधिकांश भौतिक संरचना अधुरै छन्। मन्त्रालय खारेज भएसँगै भौतिक संरचना पुनर्निर्माण अलपत्र परेको हो। ०६४६५ देखि ०७२७३ सम्म तत्कालीन जिविस तथा जिल्ला प्राविधिक कार्यालयमार्फत मन्त्रालयले काम गराएको थियो। शान्ति मन्त्रालयको पुनर्निर्माण तथा पुनःस्थापना शीर्षकका ६८ वटा भौतिक संरचना अलपत्र परेका हुन् । पछिल्लो पटक मन्त्रालय खारेज भएको र स्थानीय तहले ती संरचनामा बजेट विनियोजन नगर्दा संरचना अगाडि बढ्न सकेका छैनन्। ३४ वटा सामुदायिक विद्यालय भवन, सात वटा साविक गाविस (हाल वडाभवन), ६ वटा सहिद स्मृति प्रतिष्ठान भवन, नौ वटा खानेपानी योजना, चार वटा जडीबुटी उत्पादन केन्द्र, तीन वटा सामुदायिक भवन, एक सडक आयोजना, एक सिँचाइ आयोजना, एक मन्दिर, एक विद्युत् आयोजना र एक ढल निकास आयोजना अलपत्र परेका हुन्। जिल्लाको कुशे ५ खुर्पास्थित लक्ष्मीप्राप्ति माध्यमिक विद्यालय भवन निर्माणका लागि शान्ति मन्त्रालयले क्रमागत आयोजनाको रूपमा बजेट विनियोजन गरेको थियो। भवन आधा मात्र सकिएको थियो मन्त्रालय नै खारेज भएपछि उक्त काम पूरा गर्न समस्या भएको प्रधानाध्यापक दिनेशकुमार सिंहले बताए। उनले भवन अभावमा पठनपाठनमा समस्या भएको बताए। लक्ष्मीप्राप्ति माविजस्तै जिल्लाका ३४ सामुदायिक विद्यालय भवन निर्माण अलपत्र परेको शिक्षा विकास तथा समन्वय इकाइ जाजरकोटका निमित्त प्रमुख खड्ग केसीले बताए। जिल्लाका धेरैजसो वडा कार्यालय भाडाका घरमा सञ्चालित छन्। पूरा हुन नसकेर अलपत्र परेका भवन निर्माणका लागि स्थानीय निकायसँग पहल गर्न सम्बन्धित विद्यालयलाई आग्रह गरेका छौं, उनले भने। जिल्लाका धेरैजसो वडा कार्यालय भाडाका घरमा सञ्चालित छन्। निर्माणाधीन संरचना पूर्ण नहुँदा समस्या भइरहेको जनप्रतिनिधिको गुनासो छ । साविकका दशेरा, साल्मा, पजारु, मजकोट, सुवानाउली गाविस भवन निर्माण अलपत्र छ । भवन निर्माण अन्तिम चरणमा आउने बेला बजेट नआएपछि संरचना जीर्ण बन्न थालेको छेडागाड दशेराका मानबहादुर थापाले बताए। द्वन्द्वोत्तर कार्यक्रमअन्तर्गत भेरी नगरपालिका१ को पिपेस्थित एक करोड लागतको नयाँ बस्ती पिपे, मैदे, बडालेख सडक र ५० लाख लागतको रिम्ना सिँचाइ कुलो निर्माण आयोजना पनि अलपत्र छन्। यी दुवै योजनाको आधा रकम खर्च भइसकेको छ। बाँकी रकम नआउँदा योजना निर्माण अधुरो रहेको भेरी नगरपालिका१ का वडाध्यक्ष दीपक रानाले बताए। स्थानीय तहसँग पर्याप्त बजेट नभएकाले यी अलपत्र आयोजना निर्माणका लागि संघीय सरकारले बजेट व्यवस्थापन गर्नुपर्ने अध्यक्ष रानाको भनाइ छ। जिल्ला प्राविधिक कार्यालयका अनुसार ०७४७५ मा पनि ती संरचना निर्माणका लागि बजेट आएको थियो । तर, स्थानीय तहले अधुरा आयोजनामा बजेट विनियोजन नगरेपछि निर्माणाधीन संरचना अलपत्र परेका हुन्। कार्यालयका अनुसार पुनर्निर्माण तथा पुनःस्थापन कार्यक्रमका २७ आयोजनाका लागि ६ करोड ५८ लाखमध्ये दुई करोड २४ लाख रुपैयाँ खर्च भइसकेको छ। शान्तिका लागि विकास कार्यक्रमका ३९ आयोजनाका लागि ६ करोड ८५ लाखमध्ये २ करोड ४७ लाख खर्च भइसकेको छ। द्वन्द्वोत्तर कार्यक्रमको दुई वटा आयोजनाका लागि एक करोड ५० लाखमध्ये ५७ लाख रुपैयाँ खर्च भएको बताइएको छ। ६८ वटा आयोजना निर्माणका लागि अझै सात करोड ४० लाख रकम आवश्यक रहेको जिल्ला समन्वय समिति प्रमुख मनबहादुर रावलले बताए। अधुरा संरचना निर्माण गर्न प्रदेश तथा संघीय सरकारसँग रकम माग गरे पनि सुनुवाइ नभएकोे उनले बताए। यसरी आधा बनिसकेका संरचना भत्कनुभन्दा थोरै बजेट लगानी गरेर त्यसलाई काममा लगाउनेतर्फ सरोकारवाला निकायले जोड दिनुपर्ने स्थानीयको माग छ।"
हात्तीको दारासहित कौशलटारबाट दुई नियन्त्रणमा,भक्तपुर : प्रहरीले भक्तपुरको मध्यपुर थिमी नगरपालिका१ कौशलटारबाट प्रतिबन्धित हात्तीको दारासहित बिहीबार दुईजनालाई नियन्त्रणमा लिएको छ । हात्तीको दारा बेचविखनको लागि केही व्यक्ति हिँडिरहेको सूचनाका आधारमा महानगरीय प्रहरी परिसर भक्तपुरबाट खटिएको प्रहरी अधिकृतसहितको टोलीले उनीहरुलाई २५० ग्राम हात्तीको दारासहितनियन्त्रणमा लिएको हो । परिसरका प्रवक्ता प्रहरी नायब उपरीक्षक रेवतीरमण पोखरेलकाअनुसार दोलखा बैतेश्वर गाउँपालिका ४ घर भई हाल काठमाडौं स्वयम्भू सानो भयाङ बस्ने ३० वर्षीय रुपेश खड्का र गुल्मीको रुरु गाउँपालिका ५ घर भई हाल स्वयम्भू सानो भयाङ नै बस्ने २३ वर्षीय भाष्कर पौडेललाई नियन्त्रणमा लिइएको हो । सूचनाका आधारमा उनीहरुलाई चेकजाँच गर्दा बेचबिखन गर्ने उद्देश्यले बोकी हिँडेको हात्तीको दारा जस्तो देखिने जंगली जनावरको दारा एक थान फेला परेको प्रहरी नायब उपरीक्षक पोखरेलले बताए । उनीहरुमाथि थप अनुसन्धान कार्य भइरहेको भक्तपुर प्रहरीले जनाएको छ ।
तातोपानी नाका खुलाउन काम तीव्र,"बाह्रबिसे (सिन्धुपाल्चोक) : तातोपानी नाका खुलाउन अरनिको राजमार्गको मर्मत तीव्र पारिएको छ।वर्षा सुरु हुनुअघि नै निर्माण र मर्मत सक्न राजमार्गको वनदेउदेखि भोटेकोसी गाउँपालिकाको सीमा क्षेत्रसम्म ३५ किलोमिटर सडक मर्मत भइरहेको छ। सडक डिभिजन कार्यालय चरिकोटले ५ प्याकेजमा ३ महिनाभित्र सक्न टेन्डर गरेर सडक मर्मतलाई तीव्रता दिएको डिभिजन प्रमुख धर्मेन्द्र झाले बताए। उनकाअनुसार कटानमा परेका राजमार्गखण्डमा मेसिनरी वाल (सिमेन्टको पर्खाल) उठाएर चौडा पारिनेछ। वर्षाले सडक कटान गरेर एकतर्फी आवागमनमा समेत समस्या देखिएको कोठे, महभिरलगायत ठाउँमा सडक चौडा पारेर पहिरो नियन्त्रण गरिने उनले जानकारी दिए। जुरे पहिरो क्षेत्रको सडकमा नाली र पानी सडक बाहिरबाट बगाएर आगामी वर्षामा समेत अवरुद्ध नहुने गरी मर्मत गर्न लागेको सडक कार्यालयले जनाएको छ। पहिरो नियन्त्रणसँगै राजमार्गका बिग्रिएका १२ किलोमिटर खण्डमा कालोपत्रेसमेत गरिने डिभिजन प्रमुख झा बताउँछन्। करिब ३४ करोड रुपैयाँमा ठेक्का दिइएको उनले जानकारी दिए। निर्धारित समयमै काम सक्न ठेकेदारलाई निर्देशन दिइएको छ, झाले भने, समयमा सक्नुका साथै गुणस्तरमा पनि कुनै सम्झौता नहोस् भनेर नियमित अनुगमन गरिरहेका छौं। नाका सञ्चालनमा ल्याउन सीमाबजार लिपिङदेखि लार्चास्थित सुक्खा बन्दरगाह हुँदै चाकु बजारसम्मको सडक चीनले निर्माण गरिसकेको छ। सुक्खा बन्दरगाहको काम पनि अन्तिम चरणमा छ। नेपालचीन जोड्ने मितेरी पुलको कामसमेत तीव्र गतिमा भइरहेको स्थानीय बताउँछन्। यो नाका ०७२ सालको भूकम्पपछि बन्द छ।"
गुठी संस्थान खारेज हुँदै,"काठमाडौं : स्थापनाको ४४ वर्षपछि गुठी संस्थान खारेज हुने भएको छ। अब धार्मिक, सांस्कृतिक, ऐतिहासिक, पुरातात्विक सम्पदालाई संरक्षण गरी मौलिक परम्परा जगेर्नाका लागि अधिकार सम्पन्न राष्ट्रिय गुठी प्राधिकरण गठन गरिनेछ। भूमि व्यवस्था, सहकारी तथा गरिबी निवारणमन्त्री पद्माकुमारी अर्यालले बिहीबार गुठीसम्बन्धी कानुनलाई एकीकरण र संशोधन गर्न बनेको विधेयक संसद्मा दर्ता गराएकी छन्। प्रस्ताविक विधेयकमा प्राधिकरणले विशेष समितिमार्फत समग्र गुठीको बन्दोवस्त र सञ्चालनको काम गर्ने नयाँ व्यवस्थाको प्रस्ताव गरिएको छ। यो विधेयक पारित भएपछि संस्थान खारेज हुनेछ र गुठीको हक र दायित्व प्राधिकरणमा सर्नेछ। यो ऐन लागू भएसँगै गुठी संस्थान ऐन २०३३ खारेज हुनेछ। गुठी संस्थान ऐनबमोजिम भए गरेका काम कारबाही नयाँ ऐनबमोजिम भए गरेको मानिनेछ। गुठीको सम्पत्ति, हक, दायित्व र कर्मचारी प्राधिकरणमा सर्नेछन्। हाल कायम रहेका छुट गुठी र सार्वजनिक गुठी ऐन प्रारम्भ भएपछि स्वतः राजगुठीमा परिणत हुनेछन्। राजगुठीमा परिणत हुने छुट गुठी र सार्वजनिक गुठीको चल, अचल सम्पत्ति, जायजेथा, देवदेवीको प्रतिमालगायत भइरहेका गुठीयारको हक र दायित्व प्राधिकरणमा सर्नेछ। गुठीयारको अधिकार स्वतः समाप्त हुनेछ। कुनै समझदारी पत्र, सहमति पत्र, दान पत्र, रुक्का, लालमोहर, खङ्ग निशाना, सनद सवालजस्ता जुनसुकै प्रकार लिखत, अड्डा अदालतबाट भएको फैसला, आदेख, मिलापत्र, निर्णय वा अन्य कुनै पनि लिखत वा परम्पराको आधारमा पाएको गुठीयारको धार्मिक स्थल उपरको सबै अधिकार ऐन प्रारम्भ भएपछि स्वतः समाप्त हुनेछ। गुठीयारलााई अधिकार प्रदान गर्ने सबै प्रकारका लिखत स्वतः निष्क्रिय हुनेछन्। दाताले धार्मिकस्थल र यसको कामका लागि राखिदएको सम्पत्ति, चढाएको भेटी, गरगहना, सुन, चाँदीलगायत नगदी वा जिन्सी र धार्मिकस्थलमा कसैले दिएको दक्षिणा धार्मिक स्थलको सम्पत्ति हुनेछ। यसमा कसैले दाबी गर्न पाउने छैन। यो आम्दानी धार्मिक स्थलको कोषमा बाँधिनेछ। धार्मिक स्थललाई वर्गीकरण गर्ने प्रस्ताव विधेयकमा छ। संस्कृति जोगाउनका लागि गुठीको सम्पत्ति अतिक्रमण गर्न नहुने व्यवस्था गरेको छ। गुठीका सम्पत्ति अतिक्रमण वा नास गरे कडा दण्ड र सजायको व्यवस्था गरेको छ। अतिक्रमण गरे तीन लाख जरिवाना तथा हटाउन लाग्ने खर्च अतिक्रमणकारीबाटै भराउने व्यवस्था छ। अभिलेख, लिखत, लगत, स्रेता नियमित रूपमा पठाएन भने २५ हजारसम्म जरिवानाको व्यवस्था छ। धर्म लोप गर्नेलाई तीन लाखसम्म जरिवानाको व्यवस्था छ। गुठी, धार्मिकस्थल, कीर्ति, धर्मशाला, पाटी, पौवाजस्ता सांस्कृतिक सम्पदामाथि हानिनोक्सानी गरे क्षति बराबरको बिगो असुल र त्यति नै बराबरको जरिवानाको व्यवस्था प्रस्तावित गरिएको छ। प्राधिकरणले जमानत रहेका सम्पत्ति रोक्न राख्न सक्ने व्यवस्था गरिएको छ। असुल गर्नुपर्ने गुठी पोत, कुत, बहाल, भूबहाल, पेस्की, ठेक, जरिवाना, बिगो, शुल्क, दस्तुर, अतिरिक्त दस्तुर तथा अन्य बक्यौता रकम जमानत राखिएको रकम वा अन्य सम्पत्तिबाट लिलाम गरी असुलउपर गरिनेछ। गुठी जग्गाको मुआब्जा वा क्षतिपूर्ति नदिई कसैले उपयोग गर्नु हँुदैन, प्रस्तावित विधेयकमा भनिएको छ, मुआब्जा वा क्षतिपूर्ति नदिई गुठी जग्गा प्रयोग गरे अतिक्रमण गरेको मानिनेछ। प्रस्तावित ऐनअनुसार प्राधिकरणले सम्बन्धित जिल्ला अदालतमा मुद्दा दायर गर्न सक्नेछ। गुठीसम्बन्धी मुद्दामा मिलापत्र हुन नसक्ने व्यवस्था ऐनले गरेको छ। धर्म, संस्कृति र परम्परासम्बन्धी विषयमा समितिलाई राय, सल्लाह दिनका लागि विद्वत् सभाको गठनको व्यवस्था गरिएको छ। गुठीको जग्गा बेचविखन गर्न नपाउने व्यवस्था विधेयकमा छ।"
