शीर्षक,विवरण
अनावश्यक शंका,"नेपाल कम्युनिस्ट पार्टी (नेकपा) र चिनियाँ कम्युनिस्ट पार्टी (सीसीपी) बीच सम्पन्न प्रशिक्षण सँगै भएका सम्झौताले मुलुकको राजनीतिलाई तरंगित बनाएको छ। त्यतिमात्र होइन, भारत र पश्चिमा मुलुक पनि सशंकित भएका छन्। मुलुकभित्रै पनि अनेकथरीका आशंकासहित टिप्पणी गर्ने क्रम बढ्दो छ। यद्यपि चीनसँग विगतमा भएका सम्झौता पनि यसरी नै संशयको घेराभित्र पर्ने गर्थ्यो। यतिबेला पनि सत्तारुढ दल र चीनबीच भएका गतिविधिलाई कतिपयले अपरिपक्व कूटनीति भनेका छन् भने कतिपयले असंलग्न परराष्ट्र नीति विपरीत। सँगै तीव्र बहसमा नेपाल अब चीनतिर ढल्कियो भन्ने पनि आएको छ। हुन त, कुनै देशको कुनै पनि दलले अर्को देशको दलसित सहकार्य, विचार आदानप्रदान वा सहमति गर्न सक्छ। अझ विश्वका कम्युनिस्ट एक हौं भन्ने कम्युनिस्टहरूका लागि यस्ता अनुशिक्षण, संगोष्ठी वा गोष्ठी सामान्य कर्म मानिन्छ। तर दुईतिहाइको सरकार, दुवैतिर कम्युनिस्ट पार्टी भएका हुँदा फरक मोड लिने हो कि आशंका छाएको हो। चिनियाँ कम्युनिस्ट पार्टीका पदाधिकारीसित अनुशिक्षण लिँदैमा वा उनीहरूको कुरा सुन्दैमा नेपालका कम्युनिस्टले पनि चिनियाँ कम्युनिस्टको विचारधारालाई आफ्नो मार्गनिर्देशक सिद्धान्त बनाएर त्यसअनुरूप राजनीतिक कार्यदिशा तय गर्लान् त ? त्यस्तो स्थिति न मुलुकभित्र छ, न बाह्य परिस्थितिले त्यस्तो अवस्था सिर्जना हुन सक्छ। यद्यपि लोकतान्त्रिक संसदीय पद्धतिमा भिज्दै गएको नेकपा र एकदलीय शासन पद्धति अवलम्बन गरेको चीनले नेपालमा पनि त्यही थिति बसाल्न खोजेको हो कि भनेर पनि आशंका गरिँदै छ। असंलग्न परराष्ट्र नीतिविपरीत कुनै एउटा दलविशेषको भ्रातृ संगठन मा रूपान्तरित हुँदै नेपालको अस्तित्वलाई नै खतरामा पार्छ भन्नु यो चेतनशील समयमा असम्भव सोच हो। यो सन्दर्भमा हेर्दा नेपालमा २०४८ पछि संसदीय पद्धति र संसदीय प्रक्रियाबाट पटकपटक सत्तासीन कम्युनिस्टले कम्युनिस्ट चरित्र अँगालेका छन् त ? पार्टीको नामै माओवादी राख्ने दलले माओका नीति, सिद्धान्त र विचार अवलम्बन गरेका छन् त ? माओले त जनताको सियो पनि निःशुल्क प्रयोग नगर्नू भनेका थिए। के यिनीहरूले माओको उक्त विचारअनुसारको कर्म गरेका छन् ? अझ आफूलाई माक्र्सवादी, लेनिनवादी भन्नेहरूको जीवन शैली, चरित्र, उनीहरूले जोडेका सम्पत्ति, आचरण, मुलुकप्रति गरेका क्रियाकलाप हेर्दा यिनीहरू साँच्चिकै कम्युनिस्ट हुन् त भन्ने प्रश्न पनि टड्कारो छ। चिनियाँ राष्ट्रपति सीले निजी सम्पत्तिको लोभ गर्ने मानिस कम्युनिस्ट हुन सक्दैन भनेका छन्। उनको विचारधारा अँगाल्न लालायित नेपालका कम्युनिस्टको आर्थिक अवस्था सीले भनेजस्तै छ त ? अझै पनि २३ प्रतिशत नेपाली आशा गरिएभन्दा पनि निरपेक्ष गरिबीको रेखामुनि छन्, जसको दैनिक आय एक डलर पनि छैन। तर आपूलाई कम्युनिस्ट भन्ने नेताहरूको आर्थिक जीवनशैली सबैलाई थाहा छ। नेपालका नेता माक्र्स, लेनिन वा माओवादीका खाँटी अनुयायी भइदिएको भए आज मुलुकको यो हविगत हुन्थ्यो ? तसर्थ विचार गोष्ठी र अनुशिक्षण गर्दैमा नेपाली कम्युनिस्ट चिनियाँ कम्युनिस्टका अनुयायी हुने होइनन्। चिनियाँ कम्युनिस्टले आज चीनलाई कहाँबाट कहाँ पुर्याए ? अमेरिकाजस्तो विशाल साम्राज्य भएको मुलुकलाई आर्थिक, प्राविधिक क्षेत्रमा चुनौती दिने हैसियत राखे। सन् २०५० सम्म चीनलाई विश्वकै सर्वाधिक शक्तिशाली मुलुक बनाउने दिशामा अग्रसर भए। नेपालमा कम्युनिस्ट सत्तामा रहे पनि या नरहे पनि दुई देशबीच घनिष्ट र लामो ऐतिहासिक सम्बन्ध छ। यो सम्बन्ध कुनै राजनीतिक दलको आस्थासँग मात्र होइन, जनतासम्म विस्तारित छ। आज सीपथ मा लागे पनि नलागे पनि चीन हाम्रो अभिन्न मित्रराष्ट्र हो। ऊसँग नजिक हुन वा ऊबाट केही आर्थिक लाभ प्राप्त गर्न हामी तिम्रै विचारका अनुयायी हौं भनिरहनै पर्दैन। हाम्रो सम्बन्ध भारतसित पनि उत्तिकै छ र अमेरिकासित पनि। र, बेलायत अरू मुलुकसँग पनि। नेपालको हित र आर्थिक उन्नतिका लागि कुनै दलविशेषको विचार पछ्याउनुपर्छ भन्ने छैन। भौगोलिक परिवेश, भूराजनीतिक अवस्था, मुलुकको आर्थिक उन्नतिलाई केन्द्रित गरी त्यसअनुसारको रणनीति व्यवहारमा उतार्न सक्ने खुबी नै नेपालको मौलिक राजनीतिक चरित्र हुनुपर्छ।"
ल्याण्ड गर्ने विमान आकाशतिरै फर्किएपछि,"सिमरा : बाराको सिमरा विमानस्थलमा शुक्रवार बिहानै देखि निकै तामझाम थियो। विमानस्थलमा बेलुनका स्वागतद्वार बनाइएका थिए। उपस्थित सहभागीको हातमा माला र ब्यानर थियो। हातमा फूलको माला बोकेका उनीहरु कहिले घडी र कहिले आकाश नियाल्दै थिए। सामान्य झरीको प्रवाह नगरी बसेका उनीहरु बिहान अवतरण गर्ने पहिलो विमानको प्रतिक्षामा थिए। झरीलाई वास्ता नगरी घण्टौसम्म बसेका सहभागी त्यतिबेला निराश भए जतिबेला सिमरा विमानस्थलको रनवेमा ओर्लन लागेको विमान अवतरण नै नगरी आकाशतिरै फर्कियो। वर्षाका कारण विमान अवतरण गर्न नसकेपछि यात्रुको स्वागतमा पुगेका उनीहरुले हातमा भएको माला एकअर्कालाई लगाउँदै पर्यटन दिवस मनाए। सिमरामा विमानस्थलमा देखिएको यो दृश्यमा प्रदेश २ पर्यटन मन्त्री रामनरेश राय यादव पनि सहभागी थिए। यात्रुलाई स्वागत गर्न जीतपुरसिमरा उपमहानगरपालिकाका नगर प्रमुख डा कृष्ण पौडेल, पर्यटन वर्ष २०२० प्रदेश २ का समन्वय समिति संयोजक मनिष झा, पर्यटन व्यवसायी युवराज लामा, होटल तथा पर्यटन व्यवसायी संघ बाराका अध्यक्ष मोहन शर्मा लामिछाने सहित सयौँ मानिस विमानस्थल पुगेका थिए। विमानस्थलमा अवतरण गर्ने पहिलो विमानका यात्रुलाई स्वागत गर्ने र पर्यटन दिवस बनाउने तयारी आयोजकको थियो। तर वर्षा बाधक बन्न पुग्यो। लगातार परिरहेको झरी नरोकिएपछि विमान अवतरण भएन। त्यसलगत्तै सहभागीले एकअर्कालाई माला लगाउँदै पर्यटन दिवस मनाउँदै फर्किए। प्रत्येक वर्ष झै यसपटक पनि विमानबाट आउने यात्रुलाई स्वागत गरेर पर्यटन दिवस मनाउने तयारी गरेका थियौँ तर वर्षाले सम्भव भएन, होटल तथा पर्यटन व्यवसायी संघ बाराका अध्यक्ष लामिछानेले भने, त्यसपछि हामीले मन्त्रीसहित सबैलाई माला लगाइदियौँ र एकअर्कासंग खुशीयाली साटासाट गर्यौँ। काठमाडौंबाट बिहान ९:३० मा सिमराका लागि बुद्ध एयरको पहिलो उडान थियो। सहभागीहरु ९ बजेभन्दा अगाडि नै पुगिसकेका थिए। वर्षाका कारण काठमाडौंबाट ढिलो उडेको बिमान १०:३५ मा सिमरा विमानस्थलमाथिको आकाशमा देखिएको थियो। तर सोही समय आएको ठुलो वर्षाका कारण अवतरण नै नगरी काठमाडौं नै फर्किएको थियो। पूर्वअर्थमन्त्री महत पनि रोकिए वर्षाका कारण कांग्रेस नेता तथा पूर्वअर्थमन्त्री रामशरण महत पनि घण्टौसम्म सिमरा विमानस्थलमा रोकिए। कांग्रेसको जनजागरण कार्यक्रम सकेर पहिलो विमानबाटै काठमाडौं फर्कन लागेका उनी वर्षाले रोकिनु परेको हो। सिमरा विमानस्थलमा माला लिएर यात्रुको पर्खाइमा रहेका सहभागीसंग पनि भेट गरे। माला बोकेर लामबद्ध बसेका सहभागीतर्फ लम्केका नेता महतलाई कांग्रेसका कार्यकर्ताले कार्यक्रमबारे जानकारी गराएका थिए। वर्षा रोकिएपछि नेता महत १२:१५ मा काठमाडौं उडेका छन्।"
अमेरिकी चाहना : नेपाल कतै नढल्कियोस्,"काठमाडौं : सत्तारुढ नेकपा चिनियाँ पार्टीको विचारधारामा प्रभावित भई चीनतिर ढल्केको भन्ने सन्देश गइरहेका बेला अमेरिकाले नेपाललाई कुनै मुलुकको पक्षतिर नलागी नेपालकै पक्षमा रहेको हेर्न चाहेको स्पष्ट पारेको छ। अमेरिकी राजदूत र्यान्डी बेरीले शुक्रबार राजधानीमा कूटनीतिज्ञ, विज्ञ, सांसद, उद्यमी र सञ्चारकर्मीमाझ भने, हामी नेपालको पुरानो मित्र हौं। नेपाल कसैको पक्षमा नभई नेपालकै पक्षमा रहेको हेर्न चाहन्छौं। इन्टिच्युट फर इस्ट्राटेजिक एन्ड सोसियो इकोनोमिक रिसर्च (आईएसएसआर) ले आयोजना गरेको नेपालमा अमेरिकी कूटनीति विषयक अन्तरक्रियामा राजदूत बेरीले भने, नेपालमा कतिपय विषयमा मिस अन्डरस्ट्यान्डिङ (गलत बुझाइ) छ। हामी यस्ता विषयलाई चिर्न चाहन्छौं। अमेरिकाले अघि सारेको हिन्दप्रशान्त रणनीति (इन्डोप्यासिफिक स्ट्राटेजीआइपीएस) कुनै रणनीति नभई यो क्षेत्रका लागि अमेरिकाले अघि सारेको नीति भएको बताए। अमेरिकी नीतिलाई सबैले स्वीकार गर्नपर्छ भन्ने छैन, तर त्यही दृष्टिकोण (एप्रोच) मा अमेरिकाले काम अघि बढाउँछ र सहकार्य गर्छ, उनले भने, सबै मुलुकको आआफ्ना नीति हुन्छन्। यही नीतिबीचमा मिलेर नै सहकार्य गर्ने हो। अमेरिकी नीति संसारका साना मुलुकलाई फाइदा हुने उनले दाबी गरे। संसारका सार्वभौम र साना सबै देशले यस रणनीतिबाट फाइदा लिन सक्ने उनको दाबी थियो। इन्डो प्यासिफिक क्षेत्रका देश स्वतन्त्र, खुला र सुरक्षित रहने वातावरण बनाउन रणनीतिले सहयोग गर्नेछ, राजदूत बेरीले भने, नेपाल बलियो हुँदा अमेरिकासमेत बलियो हुने र अमेरिका बलियो हुँदा नेपाल बलियो हुने हाम्रो विश्वास छ। यही आधारमा सहकार्य अघि बढ्छ। राजदूत बेरीले नेपाल र अमेरिकाबीच कूटनीतिक सम्बन्ध स्थापना भएदेखि नै अमेरिकारले नेपालको सार्वभौमिकता बलियो हुनुपर्नेमा जोड दिँदै आएको बताए। नेपाल यस क्षेत्रको पुरानोमध्येको मुलुक हो। यसको सार्वभौमिकता बलियो र अटल रहोस् भन्ने हाम्रो चाहना छ, उनले भने, हामीले कुनै पनि सार्वभौम मुलुकको सार्वभौमिकतामाथि दबाब दिने काम गर्दैनौं। यो अमेरिकी नीति पनि होइन। हामी अन्य मुलुकले त्यस्ता कमजोर सार्वभौम मुलुकमाथि हस्तक्षेप गरेको हेर्न पनि चाहदैनौं। उनले अन्य मुलुकको कुनै पनि रणनीति वा आर्थिक नीतिसँग आफ्नो नीति दाँज्न नमिल्ने बताए। अमेरिकाको आफ्नै नीति रहेको र अन्य मुलुकको पनि आफ्नै प्रकारको रहेको उनको भनाइ छ। उनले भने, कुन नीतिले सार्वभौम मुलुकलाई हित गरिरहेको छ। त्यसलाई गहिराइमा गएर बुझ्न आवश्यक छ। मुलुकभित्र त्यसको बहस हुन जरुरी हुन्छ। राजदूत बेरीले अमेरिकारले नेपाललाई भारत, चीन वा अमेरिका कुनै पनि मुलुकको पक्षविपक्षमा नभई नेपाल आफ्नै पक्षमा रहेको हेर्न चाहेको पटकपटक बताए। नेपाल सधैं प्रोनेपाल कै पक्षमा रहोस्। यो अमेरिकी चाहना हो। हामी विश्वका कैयन् मुलुकझैँ स्वतन्त्र सार्वभौम मुलुकले आफ्नै मुलुकले अख्तियार गरेको नीति वा विचार अवलम्बन तथा निर्धारण गरोस् भन्ने पक्षमा छैनौं, उनले भने, केही अन्तर्राष्ट्रिय मान्यतालाई पछ्याउनु भन्न सकिन्छ। सुझाव दिन सकिन्छ तर विचारधारा वा नीतिमै प्रभाव राख्ने कार्य सार्वभौम मुलुकमा भएको हेर्न चाहँदैन अमेरिका। नेपाल कैयन् शताब्दीदेखि स्वतन्त्र र सार्वभौम रहेको बताउँदै त्यसलाई समेत प्रभावकारी बनाउन अमेरिकाले सधैं सहयोग गर्न प्रतिबद्ध रहेको उनको भनाइ थियो। राजदूत बेरीले भने, नेपाल आफ्नो नीतिमा अडिग हुनुपर्छ। कसैको पक्ष वा विपक्षमा नेपाल लाग्न हुँदैन भन्ने हाम्रो सुझाव रहन्छ। योभन्दा बढी हामीले सार्वभौम मुलुकलाई केही भन्न सक्दैनौं। आईपीएस सैन्य साझेदार होइन राजदूत बेरीले आईपीएस सैन्य साझेदार वा अन्य कुनै पनि प्रकारको सैन्य संगठन नभएको स्पष्ट पारे। उनले भने, हामीले कुनै मुलुकलाई यसको पक्षमा आउनु भनेको पनि छैन। कुनै पनि मुलुकलाई आफ्नो पक्षमा ल्याउने नीति अख्तियार गरेका छैनौँ । आइपीएस कुनै रणनीति वा प्रतिरक्षा नीति हैन। यो यस क्षेत्रमा सहकार्य गर्ने समझदारी बढाउने अमेरिकी नीति हो। अमेरिकाले उक्त नीति रक्षा मन्त्रालयबाट बाहिर ल्याएको कारण पनि यसमा बहस भइरहेको हुन सक्ने राजदूत बेरीले यसलाई स्पष्ट पारेका हुन्। उनका आर्थिक तथा राजनीतिक विभाग हेर्ने एक अधिकृतले उक्त धारणा पहिले नै बाहिर ल्याएका थिए। पछिल्लो समय नेपालमा अन्य मुलुकको राजनीतिक गतिविधि बढेपछि उनले यस्तो धारणा आफैँले बाहिर ल्याएका हुन्। राजदूत बेरीले राजनीतिक दलका नेताहरूसँग पनि भेटघाट गर्दै यस्ता नीतिलाई बुझाउने काम गरिरहेका थिए। पछिल्लो समय सत्तारूढ दल नेकपा र चिनियाँ कम्युनिस्ट पार्टीबीच सहकार्यको सहमतिपछि अमेरिकाले आफ्नो गतिविधि बढाएको छ। आईपीएसमा साझेदार बन्न नेपाललगायत संसारका कुनै पनि मुलुकलाई अमेरिकाले दबाब नदिएको राजदूत बेरीले स्पष्ट पारे। उनले भने, त्यो प्रकारको नीति अमेरिकाले कहिल्यै अख्तियार गरेको छैन। नेपालको छिमेकले जसरी बेल्ट एन्ड रोड इनिसियटिभ (बीआरआई) मा सदस्य बन्न दबाब एवं प्रभाव बढायोे त्यस्तो दबाबप्रभाव अमेरिकाको कहिल्यै रहँदैन। आईपीएसमा विश्वका ५० मुलुक साझेदार रहेको जानकारी उनले दिए। उनले भने, हामी संसारका कुनै पनि मुलुकलाई यस्ता सहकार्यमा दबाब दिने र प्रभावमा राख्ने गर्दैनौं। अमेरिकी सहयोग निःस्वार्थ रहेको दाबी उनले गरे। मिलेनियम च्यालेन्ज कर्पोरेसन (एमसीसी) अन्तर्गत ५० अर्ब रुपैयाँ नेपालमा अनुदान सहयोग गर्न लागेको र त्यसको प्रक्रिया अघि बढिरहेको उनले बताए। नेपालको सबैभन्दा महत्त्वपूर्ण पाटोमा त्यो सहयोग आउन लागेको पनि उनले खुलाए। यहाँको सडक पूर्वाधार र विद्युत् सेवा पहुँच बढाउन अमेरिकाले त्यो सहयोग अघि बढाउको हो। उत्पादित विद्युत् अन्य मुलुकमा बेच्न प्रसारण लाइन आवश्यक रहेको र त्यो आवश्यकता अमेरिकी सहयोगमा पूरा हुन लागेको उनले पुनः बताए। उनले भने, नेपालको गरिबी निवारण र आर्थिक वृद्धि हासिल गर्न सहयोग पुर्याउने लक्ष्य अमेरिकाको हो। उनले यसमा आशंका गर्ने काममा समय धेरै खेर फाल्न नहुने सुझावसमेत उनले घुमाउरो शैलीमा दिएका छन्। उनले नेपालअमेरिका सम्बन्ध मजबुत बनाउन उच्चस्तरको राजनीतिक भ्रमणको आदानप्रदानसमेत भइरहेको र भविष्यमा यसले निरन्तरता पाउने पनि बताए। बेरीले नेपालमा रहेका भुटानी शरणार्थीको व्यवस्थापनमा होस् या उद्योग सञ्चालन, ढुवानीलगायतमा मात्र नभई शिक्षा, स्वास्थ्यमा समेत अमेरिकाले कूटनीतिक सम्बन्ध स्थापनाकालदेखि सहयोग गर्दै आएको बताए। आगामी दिनमा पनि अमेरिकाले सहयोग गर्दै जाने उनले बताए। अमेरिका पनि स्पष्ट हुनुपर्छ कार्यक्रममा पूर्वराजदूत, पूर्वसैन्य अधिकारी, अध्येता र पत्रकारले पनि धारणा राखेका थिए। उनीहरुले नेपालको भूराजनीतिलाई अमेरिका, भारत र चीनले पनि बुझिदिनुपर्नेमा जोड दिए। राष्ट्रसंघका उपमहासचिव समेत रहिसकेका पूर्वपरराष्ट्र सचिव ज्ञानचन्द्र आचार्यले भने, नेपाल कतै ढल्किनेभन्दा पनि आफ्नो हित अनुकूलको सहकार्यमा अब्बल दरिनुपर्छ। यसका लागि राजनीतिक नेतृत्वले निर्वाह गर्ने भूमिका महत्त्वपूर्ण हुन्छ। अर्का पूर्वराजदूत विश्वम्भर प्याकुरेलले नेपाललाई अमेरिकाले बजारको पहुँच उपलब्ध गराउन र नेपालमा लगानीका लागि आफ्ना नागरिकलाई प्रोत्साहन गर्नपर्ने बताए। पूर्वराजदूत डा दिनेश भट्टराईले नेपालमा आईपीएस र बीआरआईबारे निकै ठूलो बहस भइरहेको बताए। उनले भने, यसमा धेरै अलमलिन पर्ने छैन। बीआरआई अधिकांशले बुझिसके झैँ लाग्छ। आईपीएस भनेको हिन्द महासागर प्रशान्त महासागर क्षेत्रमा रहेका मुलुकसँग अमेरिकाले सहकार्य गर्न बनाएको उनीहरुको नीति हो। पूर्वपरराष्ट्रसचिव मधुरमण आचार्य, पत्रकार अजयभद्र खनाल, पूर्वउपरथी बिनोज बस्त्यात, पूर्वराजदूत लोकराज बराल लगायतले नेपाल र अमेरिका सम्बन्धबारे धारणा राखेका थिए। कार्यक्रममा अन्नपूर्ण मिडिया नेटवर्कका अध्यक्ष क्याप्टेन रामेश्वर थापा, राष्ट्रबैंकका पूर्व निर्देशक रविन्द्र पाण्डे, राष्ट्रपतिका सल्लाहाकार, सांसद बुद्धिजीवीलगायतको उपस्थिति थियो ।"
"कांग्रेसमा अनुशासन उल्लंघन, हुँदैन कारबाही","काठमाडौं : नेपाली कांग्रेसको दोस्रो चरणको जागरण अभियानको अन्तिम दिन सिन्धुपाल्चोकमा पार्टी केन्द्रको निर्देशनविपरीत दुई समानान्तर कार्यक्रम भए। पार्टी केन्द्रले सदरमुकाममा विरोध प्रदर्शन र सभा गर्न सबै जिल्ला कार्यसमितिलाई निर्देशन दिए पनि सिन्धुपाल्चोकमा भने दुई छुट्टछुट्टै कार्यक्रम भए। कांग्रेस केन्द्रीय सदस्य मोहन बस्नेतले आफ्नो उपस्थितिमा बेग्लै कार्यक्रम गरे भने जिल्ला कार्य समितिले केन्द्रीय सदस्य नवीन्द्रराज जोशीको नेतृत्वमा सदरमुकाममा कार्यक्रम आयोजना गर्यो। सोही दिन सप्तरीमा कांग्रेस नेताहरूबीच मञ्चमै हात हालाहालको स्थिति उत्पन्न भयो। सांसद तेजुलाल चौधरीले जिल्ला सभापति दिनेश यादवले आफूलाई मञ्चबाट घोक्र्याएर निकालेको आरोप लगाए। कांग्रेसमा भएका आन्तरिक द्वन्द्वका पछिल्ला उदाहरण हुन् यी। पार्टीभित्र कायम गुटउपगुटको राजनीतिले कांग्रेसमा अनुशासनहीनता बढेको भन्दै आलोचना भइरहेको छ। बस्नेत संस्थापन सभापति शेरबहादुर देउवा पक्षधर हुन् भने यादव संस्थापन इतर। कांग्रेस सभापति देउवाले पार्टीका आन्तरिक फोरममा सधैं एउटा विषयलाई दोहोर्याउने गरेका छन्, त्यो हो अनुशासनको विषय। पार्टीभित्र अनुशासनहीनता बढेको भन्दै रुष्ट देउवाले अनुशासन उल्लंघन गर्नेलाई कारबाही गर्ने घोषणा त गर्छन् तर कारबाही भने गरेका छैनन्। दुई वर्षअघि सम्पन्न स्थानीय, प्रदेश र संघको निर्वाचनमा अन्तर्घात गर्नेलाई अनुशासन समितिले छानबिन गरिरहेका भए पनि त्यसबाहेकका अन्य घटनामा भने पार्टीले कसैलाई पनि कारबाही गरेको छैन। गुटउपगुटबाट जेलिएको कांग्रेसमा पार्टीका मञ्च र विभिन्न कार्यक्रममा नेताहरूले एकअर्काविरुद्ध टीकाटिप्पणी र आलोचना गर्ने विषय नौलो होइन। नीतिभन्दा नेतृत्वविरुद्ध हुने टीकाटिप्पणीप्रति संकेत गर्दै सभापति देउवाले अनुशासनको डन्डा देखाउने गरेका छन्। कांग्रेस केन्द्रीय सदस्य एवं संसदीय दलका प्रमुख सचेतक बालकृष्ण खाण पार्टीमा अनुशासनहीनता बढेको बताउँछन्। पार्टीका नेताहरूका केही कमजोरी छन् भने त्यसलाई सुधार्ने हो। पार्टीको व्यवस्थापनलाई सुधार गरेर जाने हो, पार्टीभित्र छलफल गर्न सकिन्छ। केन्द्रीय समितिमा छलफल गरौं। बहस गरौं, उनले भने, तर केन्द्रीय समितिमा बोल्दैनबोल्ने। पार्टी नेताहरूका अगाडि नबोल्ने। पछाडिचाहिँ पार्टी र नेतालाई गाली गर्ने प्रवृत्ति देखिएको छ। यसले पार्टीलाई ठूलो नोक्सान पुर्याएको छ। पार्टी विधानमा अनुशासनसम्बन्धी व्यवस्था गरिएको छ। विधानको परिच्छेद ९ (३४) मा अनुशासन उल्लंघन गर्नेलाई कारबाही गर्न अनुशासन समितिको व्यवस्था गरिएको छ। चैत १२ गते बसेको कांग्रेस अनुशासन समितिको पहिलो बैठकले पार्टीका कुनै पनि नेता तथा कार्यकर्ताले पार्टी हितविपरीतका कामकारबाही र गतिविधि लिखित रूपमा, अभिव्यक्तिद्वारा वा सामाजिक सञ्जालमार्फत सार्वजनिक रूपमा प्रकट गरेमा पार्टी विधान र नियमावलीबमोजिम केन्द्रीय अनुशासन समितिको क्षेत्राधिकारभित्रको विषय हुने निर्णय गरेको थियो। कांग्रेस नियमावलीमा आचारसंहिता र अनुशासनसम्बन्धी कुनै व्यवस्था छैन। पार्टी विधानअनुसार नै व्यवस्था गर्ने नियमावलीमा उल्लेख छ। नियमावलीको मस्यौदामा रहेको पार्टीको नीति र सिद्धान्तमा आघात पर्ने वा पार्टीको मानप्रतिष्ठा र इज्जतमा आँच पुग्ने खालका सार्वजनिक अभिव्यक्ति दिएमा वा कुनै पनि माध्यमबाट लेखरचना वा अन्य सामग्री प्रकाशित गरेमा कारबाही गरिने उल्लेख थियो। तर नियमावली मस्यौदा समितिमै एकमत नभएपछि यो बुँदा हटाइएको हो। अनुशासन समितिका सदस्य धनराज गुरुङ पार्टीमा अनुशासनविपरीत कार्य गर्नेलाई कारबाही गरिने बताउँछन्। अहिलेसम्म उजुरी परेको छैन, उजुरी पर्यो भने कारबाही गर्छ, उनले भने, पार्टीमा वैचारिक बसहमा रोकतोक हुनुहुँदैन। व्यक्तिगत टीकाटिप्पणी, पार्टीको नीति र नेतालाई बद्नाम गराउने कुरा स्वीकार्य हुँदैन। लोकतन्त्रका नाममा पार्टीका नेताविरुद्ध सार्वजनिक रूपमा बोल्न नहुने कांग्रेस केन्द्रीय डा रामशरण महत बताउँछन्। लोकतान्त्रिक पार्टीमा नीतिगत रुपमा आलोचना हुन सक्छन्। तर पार्टीका कमीकमजोरीलाई सकेसम्म सार्वजनिक गर्नुहुन्न। पार्टीका आन्तरिक कुरा बाहिर छरपस्ट पार्नुहुन्न, उनले भने, पार्टीमा चित्त नबुझेका कुरा कहिलेकाहीं सार्वजनिक हुने गरेका छन्।"
ट्रक दुर्घटना : चालकको मृत्यु,"दोलखा : सदरमुकाम चरिकोटमा ट्रक दुर्घटना हुँदा चालकको मृत्यु भएको छ। बा ५ख ८८५८ नम्बरको ट्रक दुर्घटना हुँदा चालक विजय तामाङको मृत्यु भएको हो। शुक्रबार दिउँसो करिब २ बजे चरिकोटस्थित च्छोरोल्पा अस्पताल अगाडि अक्सिजन ग्यासको सिलिन्डर लोड गर्ने क्रममा अचानक ट्रक गुड्दा भएको दुर्घटनामा सोही ट्रकका चालक तामाङको मृत्यु भएको जिल्ला प्रहरी कार्यालय दोलखाले जानकारी दिएको छ। च्छोरोल्पा अस्पतालको सिलिन्डर लोड गर्दै गर्दा ट्रक अचानक गुडे पछि ट्रक रोक्ने क्रममा चेपिएर भीमेश्वर नगरपालिका९, लाकुरीडाँडा, झिँगानेका ३५ वर्षीय चालक विजय लामाको मृत्यु भएको दोलखा प्रहरीका प्रवक्ता रेशम बोहराले जानकारी दिए। गम्भीर घाइते भएका उनलाई उपचारका लागि चरिकोट अस्पताल लगिएकोमा त्यहाँका डाक्टरले मृत घोषणा गरेका थिए।"
तनहुँका ४ हजार शिक्षकको तलब निकासा,"दमौली : तनहुँका सामुदायिक विद्यालयमा कार्यरत शिक्षक तथा विद्यालय कर्मचारीको तलब निकासा भएको छ। हरेक चौमासिकमा आउनुपर्ने तलब दुई साताअघि नै निकासा हुनुपर्ने भए पनि रोकिँदै आएको थियो। स्थानीय तहमार्फत तलब निकासा गर्ने निकाय कोष तथा लेखा नियन्त्रक कार्यालयमा प्रमुख नभएको तथा स्थानीय तहबाट आवश्यक विवरण नआएको भन्दै रोक्का भएको थियो। स्थानीय तहले कोलेनिकाबाट निकासा नपाएको कारण देखाउँदै दशैँको बिदा सुरु हुनै लाग्दा पनि शिक्षकलाई तलब दिएका थिएनन्। यससम्बन्धी अन्नपूर्ण अनलाईनमा खबर प्रकाशित भएपछि प्रमुख जिल्ला अधिकारी रुद्रप्रसाद पण्डितको निर्देशनलगत्तै कोलेनिकाले शुक्रबार सबै तहमा निकासा पठाएको हो। कार्यालयले स्थानीय तहबाट यस अघि महालेखा नियन्त्रकको कार्यालयले माग गरेको विवरण नआउनुलाई पनि निकासा रोक्नुको कारण भनेको थियो। तर, प्रजिअको निर्देशन पछि सबै तहमा रकम निकासा भएको नेपाल शिक्षक महासंघ तनहुँका अध्यक्ष आरसी पोख्रेलले बताए। तपाईँहरूको खबरले दबाबकारी भूमिका खेल्यो, उनले भने, बिदा सुरु हुन लाग्दा पनि तलब आउलाजस्तो थिएन। यसअघि नयाँ सरुवा भएर आएका प्रमुख किशोरकुमार श्रेष्ठ पारिवारिक कारणबाट कार्यालय आउन नसकेपछि निमित्त प्रमुख धर्र्म बस्यालले विवरण बुझाएका कार्यालयका हकमा पनि प्रमुख र आफ्नो संयुक्त खाता भएका कारण निकासा दिन नसकिने बताएका थिए। प्रमुख जिल्ला अधिकारीको निर्देशनपछि भने बस्यालले महालेखा नियन्त्रकको कार्यालयसँग अनुमति मागेर निकासा दिएका छन्। मैले प्रमुखज्यू र केन्द्रबाट पनि अनुमति लिएर निकासा गरेको छु, उनले भने। उनले सबै तहको रकम निकासा भएको जानकारी दिँदै आईतबारसम्म शिक्षकको खातामा जाने बताए। ३३ सय शिक्षक तथा झण्डै ३ सय बढी विद्यालय कर्मचारी तलब निकासा नहुँदा समस्यामा परेका थिए।"
श्रीमती हत्या गर्ने फरार श्रीमान पक्राउ,"सिरहा : ०६४ सालमा कल्याणपुर नगरपालिका ४ का सत्यनारायण यादवको हत्या भयो । उनकी पत्नी गीतादेवी यादवले देवर अक्षयकुमार यादवसँग ०६६ सालमा विवाह गरिन्। चार वर्ष नबित्दै गीताको पनि हत्या भयो । घटनाको ६ वर्षपछि उनको हत्या अक्षयले गरेको प्रहरी अनुसन्धानबाट खुलेको छ। प्रहरीले फरार रहेका अक्षयलाई पक्राउ गरी बिहीबार सार्वजानिक गरेका छन् । दाजुको मृत्युपछि अक्षयले भाउजुसँग समहमतिमै विहे गरेका थिए । पछि उनले दाइजोमा ५० हजार नगद र मोटरसाइकल माग गर्न थाले । दाइजो नदिएकै कारण गीताको हत्या गरिएको प्रहरीसमक्ष उनले बयान दिएका छन्। बिहेपछि अक्षय र गीता कर्जन्हा नगरपालिका २ बसाई सरे । ०७० साल पुष ९ गते उनीहरु मेला हेर्न मिर्चैया बजार आएका थिए। घर फर्किने क्रममा कर्जन्हा नपा ४ स्थित भेडवा खोलामा गीताको हत्या भएको प्रहरीले जनाएको छ। अक्षयको बुवा रामनारायण यादवको पनि केही वर्ष पहिले हत्या भएको हो।त्यतिबेला माओवादीले बुवा र दाइलाई हत्या गरेको उनको आरोप छ । गीतादेवी शव नजिकै माओवादी नामबाट एउटा पर्चा भेटिएको थियो । घटना अन्तै मोड्न र आफू बच्नलाई अक्षयले त्यो पर्चा लेखेर घटनास्थलमा छाडेको प्रहरी अनुसन्धानबाट खुलेको छ। 'गीताको शव नजिकै भेटिएको पर्चाबाट अनुसन्धान थालिएका थियौं। पर्चामा लेखिएको अक्षर र प्रतिवादीले अनुसन्धान अधिकृतसमक्ष लेखेको नमुना अक्षर प्राविधिक परीक्षणका लागि केन्द्रीय विधि विज्ञान प्रयोगशालामा पठायौँ, 'सिरहाका एसपी उमाप्रसाद चतुर्वेदीले भने, 'हस्तलिपि मेल खाएको प्रतिवेदन आधारमा उनलाई पक्राउ गरिएको हो।' जिल्ला अदालतबाट म्याद थप गरी कर्तव्य ज्यान मुद्दामा अनुसन्धान गरिरहेको उनले बताए । घटनापछि अक्षय विदेश गएका थिए।गीतादेवीको ११ वर्षीय छोरा छन् । शंकामै पत्नी हत्या ३ वर्षअघि २३ वर्षीया मन्जु रायले सुखीपुर नगरपालिका ७ का राजेश पासवान भन्ने इलियास मियाँसँग प्रेम गरिन् । उनीहरु विहेपछि गोलबजार नगरपालिका ६ मा डेरा गरी बस्ने थाले । मन्जुले एक बालिकालाई जन्म दिइन् । त्यसपछि इलियासले आफ्नो बच्चा नभएको जिकिर गर्न थाले । त्यही विषयमा उनीहरुबीच विवाद बढ्दै गयो । गत वर्ष फाल्गुन २१ गते मन्जुको शव डेरामै फेला परेको थियो। प्रहरी अनुसन्धानबाट मन्जुको हत्या पति इलियासबाटै भएको खुलेको छ। उनलाई पक्राउ गरी बिहीबार सार्वजानिक गरेको छ। घटनापछि इलियासले सासूलाई मन्जुको मृत्यु भएको खबर सुनाएका थिए। उनी डेरा गरी बसेका घर र ससुराली ५ सय मिटरको दुरीमा छ । प्रहरीले मन्जुको शव परीक्षण गर्न लहानस्थित रामकुमार उमाप्रसाद मुरारक (राउ)स्मारक अस्पताल पठाए ।त्यहाँ पोष्टमार्टम गरियो। रिपोर्टमा आत्महत्या वा विष सेवन गरेको नपाइएपछि इलियासलाई पक्राउ गरेको एसपी चतुर्वेदीले बताए । घटनाको सम्पूर्ण अनुसन्धान गरी रायसहितको प्रतिवेदन अदालतमा पेश गरेको एसपी चतुर्वेदीले बताए ।"
जलवायु परिवर्तनप्रति गम्भीर बन्न हड्ताल,"काठमाडौं : जलवायु परिवर्तनका कारण पृथ्वीको अस्तित्व नै संकटमा पर्न सक्ने भन्दै विश्वव्यापी रूपमा जलवायु हड्ताल अभियान सम्पन्न भएको छ। हाम्रो भविष्यका लागि शुक्रबारीय जलवायु हड्ताल अभियान अन्र्तगत विश्वका विभिन्न शहरहरूमा कार्यक्रम सम्पन्न भएको हो। विश्वका १ सय ५० भन्दा बढी मुलुकमा एक साथ सञ्चालन भइरहेको अभियानको ऐक्यवद्धता स्वरूप शुक्रबार काठमाडौंमा पनि कार्यक्रम आयोजना गरिएको छ। मानवीय क्रियाकलापका कारण पृथ्वी संकटमा पर्न गइरहेको भन्दै काठमाडौंमा युवाहरूले सरकारको ध्यानाकर्षण गराएका हुन्। जलवायु परिवर्तन न्यूनिकरणका लागि युवा सहभागिता र्यालीको आयोजना गरिएको हो। नेपालजस्तो हिमाली मुलुकमा जलवायु परिवर्तनको असरका कारण बढि समस्याहरू भोग्नु परेकाले जलवायु अनुकुलनका कार्यक्रमहरूमा जोड दिनुपर्ने नेपाल युवा संस्था सञ्जाल (आयोन)का अध्यक्ष जगदीश कुमार ऐरले बताए। अरू मुलुकभन्दा नेपाल जलवायु परिवर्तनका कारण बढी प्रभावित हुने मुलुकमा पर्छ, उनले भने, त्यसैले पनि सरकारले यसलाई राष्ट्रिय मुद्दाकै रूपमा अगाडि बढाउनुपर्छ। कार्यक्रममा युवा अभियन्ता नरेन खतिवडाले विकसित मुलुकको स्वार्थका कारण जलवायू परिवर्तनको मुद्धालाई नजर अन्दाज गरेकाले विकाशील तथा अल्पविकसित मुलुकहरू थप संकटमा परेको बताए। संसारभरका स्कुल पढ्ने विद्यार्थीहरू आफ्नो विद्यालयको पढाइ छाडेर जलवायु परिवर्तनका कारण पृथ्वी तातिने प्रकृयालाई १५ डिग्रीमै सीमित राख्न र त्योभन्दा खतरातर्फ बढ्न नदिन आन्दोलनमा छन्। उनीहरू संसारभरका प्राणीको भविष्यलाई सुरक्षित गर्न आफ्नो देशको सरकारमार्फत् विश्वका सरोकारवालहरूमा सन्देश पुर्याउन अभियानमा सक्रिय छन्।"
बैंक ह्याक प्रकरण : थप तीन पक्राउ,"काठमाडौं : कृषि विकास बैंक ह्याकिङ प्रकरणमा थप तीनजना पक्राउ परेका छन्। यो सँगै ह्याकिङ प्रकरणमा पक्राउ पर्नेको संख्या १६ पुगेको छ। महानगरीय अपराध महाशाखाले कञ्चनपुर प्रहरीको सहयोगमा कञ्चनपुरबाट यज्ञराज भट्ट र पर्वत प्रहरीको सहयोगमा मालतीदेवी न्यौपाने र राजधानीको नयाँ बसपार्कबाट पर्वतका गणेशप्रसाद बस्याललाई पक्राउ गरेको छ। कञ्चनपुरबाट पक्राउ परेका भट्टको कृषि विकास बैंक कञ्चनपुर शाखामा रहेको खातामा ४५ लाख र पर्वतबाट पक्राउ परेका न्यौपानेको बैंककै पर्वत शाखामा २८ लाख रुपैयाँ ट्रान्सफर भएको देखिको छ। महाशाखाका प्रमुख एसएसपी सहकुल थापाका अनुसार बिहीबार स्याङ्जाबाट पक्राउ परेका रामकृष्ण भुसालले दिएको बयानमा बस्यालको संलग्नता खुलेपछि उनलाई नियन्त्रणमा लिएको हो। स्याङ्जामा पक्राउ परेका भुसाल स्थानीय प्रतीक्षा निर्माण सेवाका मालिक हुन्। प्रहरीको बयानमा भुसालले पर्वतका गणेशप्रसाद बस्यालले आफ्नो खाता नम्बर मागेर पैसा हाल्न लगाएको र आफूबाट पटकपटक गरी ४७ लाखको चेक लिएर खाताबाट पैसा निकालिसकेको खुलाएका छन्। ह्याकर समूहले बैंकको सिष्टम ह्याक गरी चार करोड ७३ लाख रुपैंया निकालेका थिए। एटीएम ह्याक प्रकरण : करिब साढे दुई करोड रकमसहित पाँच चिनियाँ पक्राउ ह्याकमा प्रभु र एनआईसी एसियाको एटीएम प्रयोग भएको खुलासा यी हुन् एटीएम ह्याकर पाँच चिनियाँ, एकै दिनमा दुई करोड चोरी एटीएम ह्याक : प्रहरीचोरको त्यो जम्काभेट, जसले खोल्यो करोडौंको रहस्य भाइरस प्रयोग गरी एटीएम ह्याक एटीएम लुट्ने अर्का विदेशी पक्राउ एटीएम प्रकरण : तीन नेपाली सहित चारजना पक्राउ अब एटीएमबाट ६० हजार मात्रै निकाल्न मिल्ने कसरी हुन्छ एटीएमबाट पैसा चोरी ?"
शिक्षक सरुवाको विरोधमा नगरपालिका कार्यालय तोडफोड (भिडियाे),"रौतहट : शिक्षक सरुवाको विरोधमा कटहरिया नगरपालिका कार्यालयमा शुक्रबार विद्यार्थीले तोडफोड गरेका छन्। नगरपालिकाको कार्यालयको एक दर्जन कम्युटर, केही ल्यापटप, ५० बढी कुर्सी, दराज, सीसी क्यामरा तोडफोड गरेका हुन्। विद्यार्थीले झ्यालका सिसाहरु पनि तोडफोड गरेका छन्। उनीहरुले पन्जिकरण शाखा प्रमुख कौशल किशोर चौधरी र कार्यलय सहयोगी दिपेन्द्र साहलाई कुटपिटसमेत गरेका छन्। नगर कार्यपालिकाको बिहीबारको बैठकले माध्यमिक विद्यालय भसेढवाका प्रधानाध्यापक राममंगलप्रसाद यादवसहित ९ जना शिक्षकलाई सरुवा गर्ने निर्णय गरेपछि आक्रोशित विद्यार्थीले शुक्रबार तोडफोड गरेका हुन्। प्राथमिकका शिक्षक यादवले १५ वर्षदेखी माध्यमिक विद्यालयको प्रधानाध्यापक भइ काम गर्दै आएका थिए। दरबन्दी अनुसार मिलाउन खोज्दा सुनियोजित घटना भएको मेयर शियाराम कुश्वाहले बताए। तोडफोडमा एक करोड भन्दा बढीको क्षति भएको नगरपालिकाले जनाएको छ।घटनाको आरोप लागेका प्रधानाध्यापक यादवले घटनाको बारेमा आफूलाई जानकारी नभएको बताएका छन्।"
धरौटीमा छुटे गौहत्या प्रकरणका आरोपी,"सुर्खेत : गौहत्या प्रकरणका आरोपीलाई सुर्खेत जिल्ला अदालतले धरौटीमा छाड्न आदेश दिएको छ।जिल्ला अदालत सुर्खेतमा शुक्रबार भएको थुनछेक बहसपछि जिल्ला न्यायाधिश डा राजेन्द्रकुमार आचार्यको एकल इजलाशले अभियुक्तलाई धरौटीमा छाड्न आदेश दिइएको हो। गौहत्यामा संलग्न रहेको भन्दै सुर्खेत प्रहरीले पक्राउ गरेका १६ जनामध्ये १४ जनालाई धरौटीमा र दुईजनालाई साधारण तारेखमा छाड्न अदालतले आदेश दिएको हो । गत भदौ १२ गते नेपालगंज उपमहानगरपालिकाले दैलेख पठाउने भनिएका गाई सुर्खेतमा भीरबाट खसालेर मारिएका थिए । अदालतको आदेशपछि पक्राउ परेकाहरु धरौटी बुझाएर शुक्रबार नै रिहा भएका छन् । गौहत्यामा संलग्न रहेको आरोपमा पक्राउ परेका नेपालगञ्ज उपमहानगरका नगरप्रहरी प्रमुख प्रहरी निरीक्षक सूर्यबहादुर बोगटी ४ लाख ५० हजार रुपैयाँ धरौटी बुझाएर छुटेका हुन् । यस्तै गाईगोरु ओसार्न प्रयोग भएका ट्रकका मालिक चितवनस्थित गुड्स क्यारियर्सका संचालक सन्त्रीप्तसिंह श्रेष्ठलाई तीन लाख ५० हजार र नगरप्रहरी नेपालगंजका प्रहरी सहायक निरीक्षक विकास गौतमलाई २ लाख ५० हजार रुपैयाँ घरौटीमा छाड्न आदेश दिइएको हो । यस्तै अदालतले नगर प्रहरीका जवानहरु चन्द्रबहादुर राना, शुसान्त शाही, कमल वयक र सुवर्ण तारमी मगरलाई पनि जनही २ लाख रुपैयाँ धरौटीमा छाड्न आदेश दिएको छ । नेपालगंज उपमहानगरपालिका फायरमेन कमल थापालाई १ लाख ५० हजार र नेपालगंज काञ्जिहाउसका सहयोगी धर्मेन्द्र नेपालीलाई १ लाख ५० हजार रुपैयाँ धरौटीमा रिहा गर्न अदालतले आदेश दिएको छ । गाई ओसार्ने काममा प्रयोग भएका ट्रकका चालक शत्रुधन चौधरी, हिमबहादुर जिसी, दानबहादुर केसी, विवेक कुँवर र सागर विक पनि जनही एकएक लाख धरौटीमा रिहा भएका छन् । यस्तै ट्रकका सहचालक अमृत चौधरी र कृष्ण बहादुर विसीलाई भने अदालतले साधरण तारेखमा छोड्न आदेश दिएको हो । प्रहरीका अनुसार नेपालगंज काञ्जिहाउसका कर्मचारी पवन कानोडिया र राकेश भारती भने फरार छन् । उनीहरुविरुद्ध भने म्याद जारी गर्ने जिल्ला अदालत सुर्खेतका श्रेस्तेदार भुपाल भण्डारीले जनाकारी दिए । अदालतको आदेशपछि १४ जनाले धरौटी बुझाएर छुटेका हुन् । गौहत्या प्रकरणमा सरकारको तर्फबाट जिल्ला न्यायाधिवक्ता डम्बर काफ्ले र सहन्यायाधिवक्ता आरती चपाईले वहस गरेका थिए । यस्तै आरोपीको तर्फबाट बरिष्ठ अधिवक्ता गोविन्द बन्दी र प्रेमध्वज शाहीलगायत ११ जना वकिलले बहस गरेका थिए ।नेपालगंज उपमहानगरपालिकाले नगरभित्र रहेका छाडा गाई दैलेख लैजाने भन्दै ८ वटा ट्रकमा लोड गरेर सुर्खेतका विभिन्न जंगल र भीरमा छोडेको थियो । सुर्खेतमा छाडिएका दुई सय ९१ मध्ये ४० वटा गाई मरेका थिए । यस्तै दर्जनौ गाई घाइते भएका थिए । यही घटनाको छानबिन गर्न गृह मन्त्रालयले गठन गरेको छानबिन समितिले पनि नेपालगंज उपमहानगरका पदाधिकारी र कर्मचारीलाई कारबाही गर्न सिफारिस गरिसकेको छ ।"
जनपथ माविमा अख्तियारको छानबिन,"विराटनगर : विद्यालय व्यवस्थापन समितिका अध्यक्षविरुद्ध उजुरी परेपछि अख्तियार दुरुपयोग अनुसन्धान आयोगले थनपथ माविको भवन निर्माणको विषयमा अनुसन्धान सुरु गरेको छ। भवन निर्माणका लागि छुट्याएको रकम हिनामिना भएको भन्दै विराटनगर ११ को जनपथ माविका व्यवस्थापन समिति अध्यक्ष भगवान थापामाथि अनुसन्धान सुरु गरेको हो। संघीय मामिला मन्त्रालयको मातहतमा रहेको तराई मधेस समृद्धि कार्यक्रम अन्तर्गत तीन कोठे भवन निर्माण गर्न पाएको ५१ लाखमा व्यापक हिनामिना भएको भन्दै इटहरीस्थित अख्तियार दुरुपयोग अनुसन्धान आयोगमा उजुरी परेको हो । थापाविरुद्ध भदौ ५ गते अख्तियारमा उजुरी परेको थियो। अघिल्लो आर्थिक वर्षमा विद्यालयमा संघीय सरकारदेखि स्थानीय तह र प्रदेश सरकारले शैक्षिक स्तर विकास, भवन निर्माण, खानेपानीको व्यवस्था र पुस्तकालय स्थापनाको लागि रकम दिएको थियो । व्यवस्थापन समितिले नै विद्यालयमा आएको सबै रकमको काम गर्दा व्यापक अनियमिता गरेको उजुरीमा उल्लेख छ। विद्यालयका प्रचार्य हरि पराजुलीका अनुसार प्रदेश १ को समाजिक विकास मन्त्रालय अन्तर्गत खानेपानीको लागि ५ लाख , उद्योग पर्यटन वन तथा वतावरण मन्त्रालयबाट नमुना विज्ञान प्रयोगशाला निर्माणको लागि ३ लाख, विराटनगर महानगरपालिका शिक्षा शाखाबाट पुस्तकालय स्थापनाको लागि ६ लाख ५० हजार, शिक्षा महाशाखाबाट बालविकास पूर्वाधार विकास गर्न २ लाख, सांसद विकास कोषबाट विद्यालका केदार कार्कीले १ लाख ४० हजार रकम विद्यालयको भैतिक निर्माणको लागि आएको थियो। उता व्यवस्थापन समितिका अध्यक्ष थापाले आफू अनुकुल काम गरेर व्यापक हिनामिना गरेको उजुरीमा उल्लेख छ। भवन निर्माणको काम सुरु गर्दा अध्यक्षले आफूखुशी कोटेशनमा कमिशन पाउने ठेकेदारलाई काम गर्न दिएको बताइएको छ। अध्यक्ष थापाले वन कार्यालयबाट भवन निर्माणमा प्रयोग गर्नुपर्ने काठ लिए पनि १० लाखको प्रतिवेदन बनाएको आरोप छ। अध्यक्ष थापाले भने सबै रित पुर्याएर आएको बजेटले विद्यालयमा काम गरेको दाबी गरेका छन्। उनले कोटेशनमा काम दिँदासमेत पारदर्शी रुपमा दिएको र विद्यालयको हितमा नै काम भएको दाबी गरेका छन्। यता अख्तियारले बिहीबार नै विराटनगर महानगरपालिको शिक्षा महाशाखामा पत्राचार गरेर हिनामिनाबारे जानकारी मागेको छ। नगर शिक्षा अधिकारी दुर्गाप्रसाद खतिवडाले भने, पत्र आएको छ, बुझेर १५ दिन भित्र जवाफ पठाउनु पर्नेछ। उनले अनुसन्धानपछि पत्रको आधारमा पत्र पठाउने बताए।"
अखिल क्रान्तिकारी नवलपरासी जिल्ला अध्यक्षसहित तीन पक्राउ,परासी : नेत्रविक्रम चन्द विप्लव नेतृत्वको अखिल क्रान्तिकारी विद्यार्थी संगठनकी पश्चिम नवलपरासी जिल्ला अध्यक्ष शारदा भण्डारीसहित ३ जना पक्राउ परेका छन्। भण्डारीसँगै रुकुम पश्चिम सानीभेटी गाउँपालिका ९ का नैनसिंह खड्का र कैलाली लम्कीचुवा नगरपालिका१ का वीरेन्द्र विक पक्राउ परेको नवलपरासीका प्रहरी प्रवक्ता नायव उपरीक्षक वीरेन्द्र थापाले जानकारी दिए। विद्यार्थीहरुको सम्मेलनमा भाग लिन सुनवलको रमवापुरमा पुगेका उनीहरुलाई प्रहरीले शुक्रबार दिउँसो पक्राउ गरेको हो। कपिलवस्तु शिवराज नगरपालिका१ चनौटा घर भएकी जिल्ला अध्यक्ष भण्डारीलाई संगठनले केही महिना अघि जिल्ला अध्यक्षको जिम्मेवारी दिएपछि उनी सुनवलको कीर्तिपुरमा बस्दै आएकी थिइन्। भण्डारी यसअघि बासाबसहीबाट पक्राउ परेकी थिइन्। ७२ दिन थुनामा बसेकी भण्डारी १० दिन पहिले सर्वोच्च अदालतको आदेशमा रिहा भएकी हुन्। जिल्ला प्रहरी कार्यालय पुर्याइएका तीनै जनामाथि अनुसन्धान भइरहेको प्रहरीले जनाएको छ।
धादिङमा जाम : बसभित्रै बिरामीको मृत्यु,महादेववेशी (धादिङ) : पृथ्वी राजमार्ग अन्तर्गत धादिङको थाक्रे गाउँपालिका२ हुलाकडाँडामा जाम थुनिएर एक बिरामीको मृत्यु भएको छ । मृत्यु हुनेमा रौतहट जिल्ला गरुडा नगरपालिका२ का ३५ वर्षीय रुपलाल साह रहेका छन् । जनकपुरबाट काठमाडौं जादै गरेको ना ७ ख ५३६४ नम्बरको बसको सिटमै साहको मृत्यु भएको हो । दुवै मृगौला फेल भएर गम्भीर बिरामी भएका साहको जनकपुरमा उपचार हुन नसकेपछि परिवारले थप उपचारका लागि बसमा चढाएर काठमाडौं लैजाँदै थियो । थाक्रे गाउँपालिका८ चारकिलामा दुईवटा मालबाहक कन्टेनर ठक्कर खाएर राजमार्गमा अवरोध भएपछि बिरामी बोकेको उक्त बस बिहान पौने ४ बजेदेखि महादेववेशी बजारनजिकै हुलाकडाँडामा जाममा फसेको थियो । जाममै रहेका बेला बिस्कुट र पानी खाएका साहको अवस्था अकस्मात गम्भीर बनेपछि चालक र यात्रुहरुले एम्बुलेन्स खोज्दा खोज्दै बिहान ६ बजेतिर साहको मृत्यु भएको बसका चालक भगवान न्यौपानेले बताए । बसको सिटमै मृत्यु भएपछि यात्रुले प्रहरीलाई खबर गरेका थिए । घटनाको जानकारी पाएपछि अर्को गाडीमा रौतहटबाटै काठमाडौं जाँदै गरेका मृतकका भाइ रामबाबु साह महादेववेशी आइपुगेपछि शवको मुचुल्का गरेर प्रहरीले रौतहट पठाइदिएको छ ।
मुस्ताङमा पर्यटन दिवस : म्युजिकल चियरमा पर्यटकको छमछमी (भिडियो),"जोमसोम : 'पर्यटन र पेशा, सबैका लागि समुन्त भविष्य' उद्घोससहित हिमालपारीको जिल्ला मुस्ताङमा शुक्रबार ४० औं विश्व पर्यटन दिवस मनाइएको छ । दिवसका अवसरमा मुस्ताङ आएका विदेशी तथा आन्तरिक पर्यटकलाई भव्य स्वागत गरिएको छ। यसअघि सरकारले घोषणा गरेको 'भिजिट नेपाल २०२०' लाई लक्षित गर्दै घरपझोङ गाउँपालिका तथा अन्नपूर्ण संरक्षण क्षेत्र आयोजना एक्याप जोमसोमले विश्व पर्यटन दिवस विभिन्न कार्यक्रमको आयोजना गरी मनाएको हो। पर्यटन दिवसलाई घरपझोङ३ पुथाङ आमा समूहले सहकार्य गरेको एक्याप जोमसोमका कार्यालय प्रमुख तुलसी दाहालले जानकारी दिए । पर्यटन दिवसकै अवसरमा विदेशी पर्यटकले म्युजिकल चियर खेलेर मनोरञ्जन लिए। खेलमा पर्यटक गाइड छोईसाङ तामाङ प्रथम भए। उनलाई जिसस उपप्रमुख राजेन्द्र शेरचनले मेडल हस्तान्तर गरे । अन्नपूर्ण संरक्षण क्षेत्र आयोजना एक्याप जोमसोमले ३ दिने मुस्ताङ फोटो प्रर्दशनीको सुभारम्भ गरेको छ । मुस्ताङ जिल्ला भित्र रहेका ऐतिहांसिक धार्मिक, सांस्कृतिक तथा पर्यटकीय स्थलको बृहत फोटो प्रर्दशनीमा समावेश गरिएको छ । एक्याप जोमसोमले संकलित फोटो र विभिन्न संघसंस्था तथा व्यक्तिहरुले कैद गरेका तस्बिर प्रर्दशनीमा राखिएको एक्याप जोमसोमकी वन रेञ्जर धनु गुरुङले जानकारी दिइन् । उनका अनुसार पहिलो दिनको उद्घाटन फोटो प्रर्दशनीमा करिब २ सय बढी पर्यटकले फोटो ग्यालरी अवलोकन गरेको उल्लेख गरिन् । फोटो प्रर्दशनीमा मुस्ताङ विभिन्न व्यवसायी तथा संघसंस्थाको सहभागी भएको वन रेञ्जर गुरुङले जनाइन् । प्रर्दशनी गरिएको तस्बिरमा धार्मिक संस्कृति, तालतलैया, हिमाल, चौरी याक, वन्यजन्तु र प्राकृतिक नेचरको तस्बिर राखिएको गुरुङको भनाई छ । यसअघि ३ दिने मुस्ताङ बृहत फोटो प्रर्दशनीको जिल्ला समन्वय समिति मुस्ताङका उपप्रमुख राजेन्द्र शेरचनले उद्घाटन गरे। उपप्रमुख शेरचनले धार्मिक तथा पर्यटकीय जिल्लाको प्राकृतिक नेचर पुरातात्विक संरचनाको संरक्षण गर्न आवश्यक भएको बताए । 'मुस्ताङ जिल्लाको आर्थिक धरोहर पर्यटन हो । पर्यटन विकासका लागि सरोकारवालाको पनि दायित्व छ । सडक विस्तार र आधुनिक भवनले पहिचान मेटिने संकट देखिँदै छ। पर्यटकको चाहना अनुसार सम्पदा संरक्षणमा जोड दिऔं,' उपप्रमुख शेरचनले भने। उनले मुस्ताङ जिल्ला नेपालकै शान्तिपूर्ण जिल्ला भएकाले पर्यटक र तिर्थालुको अहित हुने कार्य गर्न नसक्ने दावी गरे । सहायक प्रमुख जिल्ला अधिकारी घनश्याम गौतमले सरकारले घोषणा गरेको नेपाल भूमण वर्षलाई विश्व पर्यटन दिवसको कार्यक्रमले सघाउ पुर्याउने दावी गरे । कार्यक्रममा एक्याप जोमसोमका कार्यालय प्रमुख तुलसी दाहालले मुस्ताङको पर्यटन विकासमा अन्नपूर्ण संरक्षण क्षेत्र एक्यापको विशेष भूमिका रहेको बताए । एक्यापले मुस्ताङ जिल्ला प्राकृतिक, जैविक, वन्यजन्तुहरुको संरक्षण र विकासमा योगदान दिएको दाहालले जनाए।"
ल्याण्ड गर्ने विमान आकाशतिरै फर्किएपछि,"सिमरा : बाराको सिमरा विमानस्थलमा शुक्रवार बिहानै देखि निकै तामझाम थियो। विमानस्थलमा बेलुनका स्वागतद्वार बनाइएका थिए। उपस्थित सहभागीको हातमा माला र ब्यानर थियो। हातमा फूलको माला बोकेका उनीहरु कहिले घडी र कहिले आकाश नियाल्दै थिए। सामान्य झरीको प्रवाह नगरी बसेका उनीहरु बिहान अवतरण गर्ने पहिलो विमानको प्रतिक्षामा थिए। झरीलाई वास्ता नगरी घण्टौसम्म बसेका सहभागी त्यतिबेला निराश भए जतिबेला सिमरा विमानस्थलको रनवेमा ओर्लन लागेको विमान अवतरण नै नगरी आकाशतिरै फर्कियो। वर्षाका कारण विमान अवतरण गर्न नसकेपछि यात्रुको स्वागतमा पुगेका उनीहरुले हातमा भएको माला एकअर्कालाई लगाउँदै पर्यटन दिवस मनाए। सिमरामा विमानस्थलमा देखिएको यो दृश्यमा प्रदेश २ पर्यटन मन्त्री रामनरेश राय यादव पनि सहभागी थिए। यात्रुलाई स्वागत गर्न जीतपुरसिमरा उपमहानगरपालिकाका नगर प्रमुख डा कृष्ण पौडेल, पर्यटन वर्ष २०२० प्रदेश २ का समन्वय समिति संयोजक मनिष झा, पर्यटन व्यवसायी युवराज लामा, होटल तथा पर्यटन व्यवसायी संघ बाराका अध्यक्ष मोहन शर्मा लामिछाने सहित सयौँ मानिस विमानस्थल पुगेका थिए। विमानस्थलमा अवतरण गर्ने पहिलो विमानका यात्रुलाई स्वागत गर्ने र पर्यटन दिवस बनाउने तयारी आयोजकको थियो। तर वर्षा बाधक बन्न पुग्यो। लगातार परिरहेको झरी नरोकिएपछि विमान अवतरण भएन। त्यसलगत्तै सहभागीले एकअर्कालाई माला लगाउँदै पर्यटन दिवस मनाउँदै फर्किए। प्रत्येक वर्ष झै यसपटक पनि विमानबाट आउने यात्रुलाई स्वागत गरेर पर्यटन दिवस मनाउने तयारी गरेका थियौँ तर वर्षाले सम्भव भएन, होटल तथा पर्यटन व्यवसायी संघ बाराका अध्यक्ष लामिछानेले भने, त्यसपछि हामीले मन्त्रीसहित सबैलाई माला लगाइदियौँ र एकअर्कासंग खुशीयाली साटासाट गर्यौँ। काठमाडौंबाट बिहान ९:३० मा सिमराका लागि बुद्ध एयरको पहिलो उडान थियो। सहभागीहरु ९ बजेभन्दा अगाडि नै पुगिसकेका थिए। वर्षाका कारण काठमाडौंबाट ढिलो उडेको बिमान १०:३५ मा सिमरा विमानस्थलमाथिको आकाशमा देखिएको थियो। तर सोही समय आएको ठुलो वर्षाका कारण अवतरण नै नगरी काठमाडौं नै फर्किएको थियो। पूर्वअर्थमन्त्री महत पनि रोकिए वर्षाका कारण कांग्रेस नेता तथा पूर्वअर्थमन्त्री रामशरण महत पनि घण्टौसम्म सिमरा विमानस्थलमा रोकिए। कांग्रेसको जनजागरण कार्यक्रम सकेर पहिलो विमानबाटै काठमाडौं फर्कन लागेका उनी वर्षाले रोकिनु परेको हो। सिमरा विमानस्थलमा माला लिएर यात्रुको पर्खाइमा रहेका सहभागीसंग पनि भेट गरे। माला बोकेर लामबद्ध बसेका सहभागीतर्फ लम्केका नेता महतलाई कांग्रेसका कार्यकर्ताले कार्यक्रमबारे जानकारी गराएका थिए। वर्षा रोकिएपछि नेता महत १२:१५ मा काठमाडौं उडेका छन्।"
नौबिसेनागढुंगा सडकको जाम हटाउन गृहमन्त्रीको निर्देशन,"काठमाडौं : गृहमन्त्री रामबहादुर थापा बादल ले नौबिसेकलङ्की सडकखण्डमा भइरहेको सवारी जाम हटाउन निर्देशन दिएका छन्। ट्राफिक जाम अत्याधिक बढेको जनगुनासो आएपछि बादलले सम्बद्ध सरकारी अधिकारीलाई तत्काल आवश्यक व्यवस्था मिलाउन निर्देशन दिएका हुन्। गृहमन्त्री बादलले काठमाडौंका प्रमुख जिल्ला अधिकारी जनकराज दाहाल, महानगरीय प्रहरी कार्यालयका प्रमुख डीआईजी शैलेस थापा क्षेत्री, महानगरीय ट्राफिक प्रहरी महाशाखाका प्रमुख भिम ढकाललाई शुक्रबार मन्त्रालयमा बोलाएर जाम हटाउन निर्देशन दिएका हुन्। गृहमन्त्री थापाले यस क्षेत्रमा ट्राफिक प्रहरीको जनशक्ति बढाउन, व्यस्त समयमा ठूला सवारी साधनको आवागमनमा रोक लगाउन, बिग्रिएका सवारीसाधन हटाउन आवश्यक क्रेनको व्यवस्था मिलाउन निर्देशन दिएका हुन्। जाममा परेका बिमारीको आवश्यकता अनुसार उद्धारका सबै उपाय अपनाउनसमेत गृहमन्त्री थापाले निर्देशन दिएको उनका प्रस सल्लाहकार किरण भट्टराईले जानकारी दिए। चाडपर्वको मौका छोपी हुनसक्ने कालोबजारी तथा यात्रुलाई आवश्यक टिकट वितरणमा समेत केही जनगुनासो आएको भन्दै निगरानी र कारबाही बढाउन बादलले निर्देशन दिएका थिए। उनले सडक सुरक्षा तथा मर्मतका सम्बन्धमा भौतिक पूर्वाधार मन्त्रालयसँग समेत समन्वय भइरहेको बताएका थिए।"
श्याम परदेशी कारागार चलान,"मलंगवा : सर्लाही मलंगवा नगरपालिका ४ बस्ने मिटर ब्याजी श्याम परदेशी भनेर चिनिने श्यामकृष्ण साह कलवारलाई जिल्ला अदालत सर्लाहीले शुक्रबार साँझ पूर्वपक्षका लागि कारागार चलान गरेको छ। ठगी, अपराधिक, विश्वासघात तथा अपराधिक लाभ सम्बन्धि कसूरमा परदेशीलाई पूर्वपक्षका लागि कारागार चलान गरिएको जिल्ला अदालत सर्लाहीका श्रेस्तेदार मुकुन्द आचार्यले जानकारी दिए। साढे ३ घण्टासम्म चलेको बहसमा प्रमुख जिल्ला न्यायधीश रामकृष्ण कोइरालाको एकल इजलाशले परदेशीलाई जेल चलान गरिएको हो। दिउँसो ३ बजेदेखि चलेको बहस साँझ साढे ६ बजे सकिएको थियो। तत्काल प्रमाणका अधारमा परदेशीलाई गौर कारागारको कार्यालय रौतहट पठाउने आदेश गरिएको छ। रूकमणी चौधरीलगायतको जाहेरवालाले दिएको उजुरीको अधारमा बाढी नेपाल सरकारको तर्फबाट सहायक न्यायधिवक्ता युवराज शर्माले बहस गरेका थिए। त्यसैगरी जाहेरवालाको तर्फबाट अधिवक्ता तीर्थराज घिमिरे, अमृतराज चालिसे र राजेन्द्र प्रसाईंले बहस गरेका थिए। अदालतले पूर्वपक्षका लागि आदेश गरे पनि अबेर भएकाले परदेशीलाई जिल्ला प्रहरी कार्यालयमै शुक्रबार राखिएको जिल्ला प्रहरी कार्यालय सर्लाहीका प्रहरी नायव उपरीक्षक प्रतीतसिंह राठोरले जानकारी दिएका छन्। शनिबार बिहानै परदेशीलाई गौर कारागाराको कार्यालय रौतहट पठाउने प्रहरी नायव उपरीक्षक राठोरले बताए। सर्लाहीमा कारागार भवन नभएको विभिन्न आभियोगमा पक्राउ परेकाहरूलाई अदालतको आदेशपछि छिमेकी जिल्लाको कारागारमा चलान गरिदैं आएको राठोरले बताए। ठगी, नक्कली तमसुक बनाउने, चलनचल्तीको भन्दा निकै बढी दरमा ब्याज लिने तथा महिला बालिकालाई अभद्र व्यवहार गरिएको आरोपमा परदेशीलाई भदौ १५ गते मलंगवाबाट प्रहरीले पक्राउ गरेका थिए। प्रहरीले उनलाई २५ दिनसम्म थुनामै राखे अनुसन्धानसमेत गरेका थिए।"
दाङबाट ५ सय खसीबोका काठमाडौं भित्रिदै,"दाङ : दसैंका लागि दाङबाट पाँच सय खसीबोका काठमाडौं पठाउन लागिएको छ । खाद्य व्यवस्था तथा व्यापार कम्पनी लिमिटेड अञ्चल कार्यालय तुलसीपुर दाङले जिल्लाबाट पाँच सय खसी बोका खरिद गरी काठमाडौं पठाउन लागेको हो। उपभोक्ताको सुलभता र सहजताका लागि खरिद गरेर उपभोक्तालाई नै बिक्री गर्ने गरी दाङबाट ५ सय खसीबोका खरिद गरी काठमाडौं पठाउन लागिएको कम्पनीका अञ्चल कार्यालय प्रमुख माधव विश्रले जानकारी दिए । कम्पनीले जिल्लामा विभिन्न सहकारी र किसानसँग सहकार्य गरिरहेको छ । असोज १२ गते देखि १४ गतेसम्म खरिद गरेर सोहि समयमा काठमाडौं पठाइने उनको भनाई छ । विभिन्न जिल्लाबाट खसी बोका खरिद गरि काठमाडौंमा ल्याउने र बिक्री गर्ने परम्परालाई यस वर्ष पनि निरन्तरता दिँदै दाङबाट पनि खरिद गर्ने निर्देशन आएको मिश्रले बताए । 'यहाँ हामीले ५ सयसम्म खसिबोका खरिद गर्ने कोटा निर्धारण भएको छ,' उनले भने भने, 'असोज १२ देखि १४ सम्म कार्यालय र देउखुरी क्षेत्रको रिहारमा खसी र बोका गरिद हुन्छ ।' राजधानीको बजार धान्न आवश्यक पर्ने खसीबोका उपलब्धताका लागि कम्पनीको केन्द्रीय कार्यालयले निर्देशन दिएपछि तुलसीपुरले पनि खरिद गर्न लागेको हो । त्यहाँबाट उपभोक्ताले बजार मुल्यभन्दा सहुलियतमा किन्न पाउनेछन्। दाङ कार्यालयलले गत वर्ष पनि ५ सय खरिद गरेको थियो भने त्यसअघिको वर्षमा ४ सय खसी बोका खरिद गरि काठमाडौं पठाएको थियो । यस वर्षप्रति केजी खरिद ५ सय ३५ रुपैयाँ निर्धारण गरिएको छ । २५ केजीभन्दा माथिका खसी बोकामा यो दर रहेको भएपनि २० देखि २५ केजीसम्मको खसी बोकाको ५ सय १० रुपैयाँ र १६ केजीदेखि २० केजीसम्मको बोकाको ५सय१० रुपैयाँ खरिद मुल्य निर्धारण गरिएको मिश्रले बताए । जिल्ला दररेट निर्धारण समितिको निर्णयपछि मात्रै दररेट कायम हुने र खरिद सुरु हुने उनले बताए । उनका अनुसार कार्यालले यस पटक रिहार महिला सहकारीसँगको सहकार्य अघि बढाएको छ। सहकारीमार्फत ४ सय खसी बोका खरिद गर्ने भएको छ । एक सय खसीबोका सहकारीबाट र अन्य किसानबाट खरिद गरिनेछन् । मिश्रले २० केजी भन्दा कम तौलका खसी र १६ केजीभन्दा कम तौलका बोका खरिद नगर्ने बताए । काठमाडौसम्मको ढुवानी सम्झौता समेत कार्यालयले गरिसकेको छ । दाङबाट काठमाडौंसम्मको ढुवानी प्रति खसीबोकाको ६९५ रुपैयाँ लाग्ने छ । सुपथ मुल्य पसल संचालनमा यसै गरेर दसैं तिहार र छठलाई मध्यनजर गरेर दाङमा सुपथ मुल्य पसल सञ्चालनमा आएको छ । खाद्यले दुई प्रकारको चामल सुपथ मुल्यमा बिक्रीका लागि राखिएको छ। किलोमा ५ रुपैयाँ कम गरेर चामल उपलब्ध गराइरहेको प्रमुख मिश्रले बताए । उनले सोना मन्सुरी र जिरा मन्सुरी कार्यालयबाट उपलब्ध रहेको बताए । त्यसै गरेर नेपाल साल्ट्र टेडिङले दाङको घोराहीमा सुपथ मुल्यको पसल सञ्चालनमा ल्याएको छ । चिनी, नुनलगायतका सामग्री सुपथ मुल्यको पसलबाट उपलब्ध भइरहेको साल्ट्र ट्रेडिङले जानकारी दिएको छ । बजारको मुल्य भन्दा १० प्रतिशत कम मुल्यमा चिनी र नुन उपलब्ध छ।"
ट्रक दुर्घटना : चालकको मृत्यु,"दोलखा : सदरमुकाम चरिकोटमा ट्रक दुर्घटना हुँदा चालकको मृत्यु भएको छ। बा ५ख ८८५८ नम्बरको ट्रक दुर्घटना हुँदा चालक विजय तामाङको मृत्यु भएको हो। शुक्रबार दिउँसो करिब २ बजे चरिकोटस्थित च्छोरोल्पा अस्पताल अगाडि अक्सिजन ग्यासको सिलिन्डर लोड गर्ने क्रममा अचानक ट्रक गुड्दा भएको दुर्घटनामा सोही ट्रकका चालक तामाङको मृत्यु भएको जिल्ला प्रहरी कार्यालय दोलखाले जानकारी दिएको छ। च्छोरोल्पा अस्पतालको सिलिन्डर लोड गर्दै गर्दा ट्रक अचानक गुडे पछि ट्रक रोक्ने क्रममा चेपिएर भीमेश्वर नगरपालिका९, लाकुरीडाँडा, झिँगानेका ३५ वर्षीय चालक विजय लामाको मृत्यु भएको दोलखा प्रहरीका प्रवक्ता रेशम बोहराले जानकारी दिए। गम्भीर घाइते भएका उनलाई उपचारका लागि चरिकोट अस्पताल लगिएकोमा त्यहाँका डाक्टरले मृत घोषणा गरेका थिए।"
गण्डकी प्रदेशले दियो घटस्थापनामा बिदा,"पोखरा : गण्डकी प्रदेश सरकारले आउँदो गरेको दसैंको घटस्थापनाको दिन (१२ असोज) मा सार्वजनिक विदा दिने घोषणा गरेको छ । मन्त्रिपरिषदको बिहीबार बसेको बैठकले घटस्थापनामा विदा दिने निर्णय गरेको जानकारी सरकारका प्रवक्ता तथा भौतिक पूर्वाधार विकासमन्त्री रामशरण बस्नेतले जानकारी दिए । 'प्रदेश सरकारले वर्षमा दिनसक्ने ६ दिन विदामध्येबाट उक्त विदा दिने निर्णय गरेको हो, उनले भने, 'घटनास्थापनमा विदा चाहियो भनेर विभिन्न क्षेत्रबाट माग समेत भएको थियो, सोहीअनुसार बिदा दिइएको हो।' यस्तै मन्त्रिपरिषदको बिहीबार बसेको बैठकले गरेका अन्य निर्णय पनि प्रवक्ता बस्नेले शुक्रबार सार्वजनिक गरेका छन्। सरकारका निर्णयः १ घटस्थापनाका दिन सार्वजनिक विदा दिने २ बाल सुधार गृह, हिरासत र थुनुवा कक्ष तथा कारागार निरीक्षण निर्देशिका स्वीकृत गर्ने । मुख्य न्यायाधिवक्ताको संयोजकत्वमा निरीक्षण गरी प्रतिवेदन मुख्यमन्त्रीलाई बुझाउनुपर्ने । ३ दिगो विकास लक्ष्यः गण्डकी प्रदेशको आधार रेखा प्रतिवेदन स्वीकृत गर्ने । प्रतिवेदन पुस्तकाकारमा प्रकाशन गर्ने । ४ गोरखाको अजिरकोट गाउँपालिकाको कार्यालय भवन निर्माणलाई राष्ट्रिय प्राथमिकता प्राप्त आयोजनामा राखेर काफलडाँडा मान्द्रे वन उपभोक्ता समितिको नामको १५ रोपनी जमिन उपलब्ध गराउन नेपाल सरकारलाई सिफारिस गर्ने । ५अर्को विद्यालयमा गाभिएको पोखरा१८ सराङकोटको रत्न आधारभूत विद्यालयको ९६ रोपनी जमिन प्रदेशको आइटीपार्क निर्माणका लागि उपलब्ध गराइदिन नेपाल सरकारलाई अनुरोध गर्ने । ६ पर्यटन वर्ष सन् २०१९ देखि २२ कार्य सञ्चालनका लागि निम्ति पर्वत मोदी गाउँपालिका चित्रे गाउँका जुद्धबहादुर गुरुङलाई सहसचिवसरह सुविधा हुने गरी संयोजक नियुक्त गर्ने ।"
"अनशनका २० दिन : सरकार सुन्दैन, हामी छोड्दैनौँ","बैतडी : भारतसँग सीमा जोडिएको झुलाघाट नाकामा पक्की पुल निर्माणको माग गर्दै बैतडीबासीले रिले अनशन सुरु गरेको २० दिन भइसकेको छ। तर, सरकारले बेवास्ता गर्दा आन्दोलनलाई थप सशक्त बनाउने संघर्ष समितिले तयारी गरेको छ। हामीले समग्र आर्थिक विकास निम्ति उठाएको मुद्दा हो। यो मुद्दाप्रति सरकार गम्भीर भएन्। हामी हाम्रो माग पूरा नहुँदासम्म अनशन छोड्दैनौँ, संघर्ष समितिका संयोजक नरबहादुर चन्दले भने, हाम्रो आवाज सिंहदरबारमा विराजमान सरकारको कानमा नपुग्दासम्म छोड्नेवाला छैनौँ। गत भदौ २२ गते बाजागाजा र र्यालीसहित सुरु भएको अनशनमा सहभागीहरूले आफूहरूको एकसूत्रीय माग झुलाघाटमा पक्की पुल बन्नुपर्ने बताएका थिए। झुलाघाटमा पक्की पुल निर्माणको माग राखेर अनशनमा बसेको २० दिन भइसक्दासमेत सरकारले केही कदम नचाल्दा बैतडीबासी आक्रोशित पनि भएका छन्। झुलाघाटमा पक्की पुल निर्माणको विषय सबैको साझा विषय भएकाले यसमा सरकारले गम्भीर हुनुपर्ने नेकपाका युवा नेता पुष्करराज जोशी (लख्खाभाइ)ले बताए। उनले भने, हाम्रो भारतसँग रोटीबेटीको सम्बन्ध छ। यो सम्बन्धलाई बलियो बनाउन र सुदूरपश्चिम प्रदेशका पहाडी जिल्लाहरूको समग्र आर्थिक विकासका लागि यो पुल बन्नु आवश्यक छ। यसका लागि सरकारले भारत सरकारसँग तुरुन्त पहल गरोस् भन्ने हाम्रो माग छ। झुलाघाट नाकामा पक्की पुल नभएकै कारण यो क्षेत्रले विभिन्न सम्भावनाहरू गुमाएकाले अब पुल निर्माणका लागि सशक्त किसिमले सरकारलाई दबाब दिने शाहीलेक बजार व्यवस्थापन समितिका अध्यक्ष शेरसिंह भण्डारीले बताए। उनले भने, हाम्रो यहाँका मठमन्दिरहरूमा भारतीय दर्शनार्थीहरू आउने गरेका छन्। तर, पक्की पुल नभएकै कारण सोचे जति दर्शनार्थीहरू आउन पाएका छैनन्। पक्की पुल नभएकै कारण हाम्रो निर्यात शून्य छ। झुलाघाटमा पक्की पुल निर्माणबारे अनसनकारीहरूलाई संघीय सांसद दामोदर भण्डारी, प्रदेशसभा सांसद लीलाधर भट्ट र प्रेम प्रकाश भट्टले पनि बिहीबार भेटेका थिए। सांसदहरूसँग पनि आफूहरूले माग पूरा गर्नका लागि पहल गर्न आग्रह गरेको संघर्ष समितिले जनाएको छ।"
ट्याक्टरको ठक्करबाट मोटरसाइकल चालकको मृत्यु,"विराटनगर : मोरङको पथरीशनिश्चरे नगरपालिका३ स्थित भित्री सडकखण्डमा शुक्रबार दिउँसो ट्याक्टरले ठक्कर दिंदा मोटरसाइकल चालकको मृत्यु भएको छ । को २ त २८३२ नम्बरको ट्याक्टरले विपरित दिशाबाट आउँदै गरेको को २६ प ४४६४ नम्बरको मोटरसाइकललाई ठक्कर दिँदा दुर्घटना भएको हो । मोरङ प्रहरीका प्रवक्ता डीएसपी राजकुमार खिँउजुकाअनुसार दुर्घटनामा मोटरसाइकल चालक रतुवामाई नगरपालिका१० का ४६ वर्षीय विमल न्यौपानेको मृत्यु भएको हो । दुर्घटनामा घाइते न्यौपानेको पथरी अस्पतालमा उपचारका क्रममा १ बजे मृत्यु भएको खिँउजुले बताए । ट्याक्टर, चालक र मोटरसाइकललाई नियन्त्रणमा लिएर घटनाको अनुसन्धान सुरु गरिएको प्रहरीले जनाएको छ ।"
द्वन्द्वपीडितको पीडा : चाडपर्व नआए हुन्थ्यो,"सिरहा : महान् चाड दसैं नजिकिँदैछ। यतिबेला सहर बजारमा दसैंको चहलपहल सुरु हुन थालेको छ।दसैंका लागि सामान किनमेल र बिक्री गर्नेको दिनप्रतिदिन भीड बढ्न थालेको छ। प्राय सबैको अनुहारमा खुसी देखिन्छन्। धनगढीमाई नगरपालिका १० की मालतीदेवी सिंहको परिवारमा भने यो माहोलले छोएको छैन।४६ वर्षीया मालतीदेवीले १५ वर्षदेखि भयो चाडपर्व मनाउन छोडेको । ०६१ सालको आन्दोलनमा सुरक्षाकर्मीको गोली प्रहारबाट उनले पति विरकुमार सिंह गुमाइन्। सखुवानन्कारकट्टि गाउँपालिका२ जगतपुरकी ३५ वर्षीया समुन्द्रादेवी यादवको अवस्था पनि उस्तै छ । सशस्त्र द्वन्द्व कालमै उनले पनि पति गुमाइन्। माओवादीमा लागेका उनका पति हरिनारायण यादवले पार्टी छाडेपछि ०६२ सालमा उनको हत्या भएको थियो । पति बितेपछि घरको सम्पूर्ण जिम्मेवारी उनको काँधमा थुप्रियो। एकातिर श्रीमान गुमाउँदाको पीडा उनमा थियो नै त्यो सँगसँगै छोराछोरी पालनपोषणको चिन्ता थपियो।श्रीमान बितेदेखि नै राम्रोसँग चाडपर्व नमनाएको उनले बताइन्। उनले भनिन्,' चाडवाड पनि दु:ख सम्झेर बित्नेगर्छ।' द्वन्द्व प्रभावितको कथा पढ्दै र सुन्दै पशुपति मावि लहानका विद्यार्थी।तस्बिर : शम्भु यादव उनी दुवैजस्तै दर्जनौं द्वन्द्व पीडित महिलाले महिला शान्ति संवाद अन्तरक्रियामा आफ्ना व्यथा सुनाए। सबैको एउटै प्रश्न थियो, , 'पति के कारणले गुमायौं ? छोराछोरी पालनपोषण, आर्यआर्जनमा समस्या भएको उनीहरुले बताए । सरकारले न्याय गर्न नसकेको उनीहरुको गुनासो छ । 'धनगढीमाई चौक प्रहरी चौकीमा माओवादीले आक्रमण गरेका थिए । गाउँमा बिहान घटनाबारे गाइगुई हल्ला चलेपछि घरमै सुतिरहेका पतिलाई घटना सुनाए,' मालतीले भनिन, 'के थाहा घटना सुनाउनु नै जीवनभरि दु:ख पाउनु हो। पसल सरसफाई गरी घटनास्थल पुगेका पतिमाथि एकछिनै गोलीको वर्षात भयो ।श्रीमान ठाउँका ठाउँ रहे।' मालतीको चार छोराछोरी छन् । उनले सरकारको तर्फबाट किस्ताकिस्ता गरी १० लाख क्षतिपूर्ति पाएको बताइन्। जायज्यथाको नाममा १ कठ्ठा घडेरी छ । उनी हाटबजारमा समान्य खुद्रा व्यापार गर्छिन् । रकम तिर्न नसकेर स्कुलबाट छोराको सर्टिफिकट छाड्नु परेको उनले दुखेसो सुनाइन् । 'पतिको मृत्युपछि संघसंस्थाको सहयोगमा जेठो छोरा सन्तोषलाई निःशुल्क कक्षा १० सम्म पढाइयो, 'उनले भनिन, 'तर १० हजार रुपैयाँ तिर्न नसक्दा सर्टिफिकेट स्कुलमै थन्किएको छ।कहाँबाट तिर्नु ?' राहत स्वरुप पाएको रकमले छोराछोरी पाल्नमै सकिने गरेको उनले सुनाइन्। द्वन्द्व प्रभावितको कथा पढ्दै र सुन्दै पशुपति मावि लहानका विद्यार्थी।तस्बिर : शम्भु यादव समुन्द्रा देवीलाई भन्ने छोरीको विवाहको तनाव छ । 'छोरी ठूला हुँदै छन्। किस्तामा पाएको राहत रकम पनि छाक टार्नमै सकियो,'उनले भनिन, 'बीना दाइजो बिहे हुँदैन। कसरी बिहे गर्नु ?' उनको दुई छोरी र एक छोरा छन्।मन्जु २ वर्षपहिले एसईई उत्तिर्ण भएकी हुन् ।अर्की छोरी ९ कक्षामा र छोरा ७ कक्षामा पढ्दैछन्। घरको अभिभावक गुमाएपछि सन्तानको पालनपोषण र पठनपाठनमा समस्या हुने गरेको उनले सुनाइन् । 'सम्पतिको नाममा १५ कठ्ठा मोही जग्गा छ। 'कमाउने कोही छैन्, 'उनले भनिन, 'चाडपर्वमा पैसा हुँदैन। खल्लो लाग्छ ।' द्वन्द्व पीडित परिवारको परिचय पत्रसमेत आफूले नपाएको उनले दुखेसो पोखिन। सरकारले पीडित परिवारका लागि ठोस काम नगरेको उनको गुनासो छ। स्थानीय सरकारले द्वन्द्व पीडित परिवारलाई मलहम लगाउने कार्यक्रम बनाउनुपर्ने अधिकारकर्मी श्यामकुमार साह तर्क गर्छिन् । 'द्वन्द्वका परिवारले दु:ख भोगेका छन् । पीडितले न परिचय पत्र पाएको छ न त न्याय,' उनले भनिन, 'सरकारले उनीहरुलाई आफ्नो दु:ख भुलाउने योजना तथा कार्यक्रम बनाउनुपर्छ । जसले उनीहरुको जीवनयापनमा सहयोग पुगोस्।कार्यक्रममा सहभागी ।"
रक्सीले मातेका मालपोत हाकिमको चर्तिकला (भिडियो),"महोत्तरी : मालपोत कार्यालय महोत्तरीका प्रमुख भुपबहादुर बोगटीलाई प्रहरीले नियन्त्रणमा लिएको छ। कार्यालय समयमा मालपोत प्रमुख मातेर कार्यालयमा बसेको देखेपछि सेवाग्राहीले प्रहरीलाई खबर गरेका थिए। जिल्ला प्रहरी कार्यालय जलेश्वरको प्रहरी टोलीले बोगटीलाई पक्राउ गरेको डीएसपी माधव बुढाथोकीले जानकारी दिए। जिल्ला अस्पताल जलेश्वरमा मेडिकल गराएका छौं। मदिरा सेवन गरेको रिपोर्ट आएको छ, उनले भने, प्रमुख बोगटीलाई प्रहरी कार्यालयमा राखेका छौं। शुक्रबार दिउँसो उनी रक्सी पिएर कुर्सीमा निदाएको भेटिएका थिए। उनलाई प्रहरी कार्यकक्षबाटै नियन्त्रणमा लिएको हाे। प्रहरीले बोगटीलाई शुक्रबार दिउँसो नियन्त्रणमा लिएको हो। प्रहरीले बोगटीमाथि अनुसन्धान भइरहेको बताएको छ। उनलाई थप अनुसन्धानका लागि अहिले जिल्ला प्रहरी कार्यालयमा राखिएको छ। थप कारबाहीका लागि जिल्ला प्रशासन कार्याललयमा पेश गर्ने डीएसपी बुढाथोकीले बताए।"
"तरकारी बोकेको गाडी दुर्घटना : एकको मृत्यु, ६ घाइते",दाङ : सल्यानको कपुरकोटमा तरकारी बोकेको गाडी दुर्घटना हुँदा एक जनाको मृत्यु भएको छ। किमिचौरबाट कपुरकोट बजारमा शुक्रबार लाग्ने हाटबजारका लागि तरकारी लिएर आउँदै गरेको लु १ च ४१५३ नम्बरको पिकप राति १२:४५ बजे दुर्घटना भएको सल्यान प्रहरी प्रमुख ढ्केन्द्र खतिवडाले जानकारी दिए। दुर्घटनामा स्थानीय ६७ वर्षीय कर्मी पुनको मृत्यु भएको खतिवडाले बताए। दुर्घटनामा घाइते भएका ६ जनाको राप्ती प्रादेशिक अस्पताल तुल्सीपुरमा उपचार भइरहेको छ। गाडी सडकबाट २५ मिटर तल खसेको छ।
"तरकारी बोकेको जिप दुर्घटना: एकको मृत्यु, ६ घाइते","सल्यानः तरकारी बोकेको जीप दुर्घटना हुँदा सल्यानमा एकको ज्यान गएको छ । दुर्घटनामा ६ जना घाइते भएका छन। बिहीबार राति कपुरकोट गाउँपालिका ४ किमचौरबाट कपुरकोटका लागि छुटेको जिप दुर्घटना भएको हो । लु १ च ४२५३ न जीप किमचौरको भित्रि सडकमा दुर्घटना हुँदा किमचौर निवासी ६७ वर्षीया कर्मी पुनको ज्यान गएको प्रहरीले जनाएको छ । उनको अञ्चल अस्पताल तुलसीपुर दाङमा उपचारको क्रममा मृत्यु भएको जिल्ला प्रहरी कार्यालय सल्यानले जनाएको छ । जीप दुर्घटनामा कपुरकोट गाउँपालिका ४ की ६८ वर्षीया महिनीपुन, ५३ का लोकबहादुर घर्ती, ५३ का टिकाराम घर्ती, २४ वर्षिीया कृष्णा घर्ती, ४३ का तीलकपुन र ३७ वषीय तिलकपुन घाइते भएका छन्। घाइते सबैको अञ्चल अस्पताल तुलसीपुरमा उपचार भइरहेको छ । कपुरकोटमा शुक्रबार लाग्ने हाट बजारमा बिक्रीका लागि तरकारी ल्याउँदै गर्दा जिप दुर्घटना भएको प्रहरीको भनाई छ ।जीप चालक र सहचालकलाई प्रहरीले नियन्त्रणमा राखेको छ।"
पैनीले बगाएर बृद्धको मृत्यु,विराटनगर : मोरङको लेटाङ नगरपालिका२ बुधबारेका एक बृद्धको पैनीले बगाएर मृत्यु भएको छ । ७५ वर्षीय खड्गबहादुर मगरको घर नजिकै रहेको नक्साल पैनीले बगाएर मृत्यु भएको इलाका प्रहरी कार्यालय लेटाङका प्रहरी निरीक्षक अशोककुमार जवेगुले जानकारी दिए । उनकाअनुसार दिसा गर्नका लागि भनेर बृद्ध घरबाट गएराति बाहिर निस्किएको जानकारी परिवारले प्रहरीलाई दिएको छ । धेरै समयसम्म घर नआएपछि परिवारका सदस्यले प्रहरीलाई खबर गरेर खोजी गरेका थिए । बृद्धको बगाएर मृत्यु भएको अवस्थामा शुक्रबार बिहान शव भेटिएको जवेगुले बताए । पोस्टमार्टमका लागि उनको शव उर्लाबारीको मंगलबारे अस्पताल पठाएर घटनाको अनुसन्धान थालिएको प्रहरी निरीक्षक जवेगुको भनाइ छ।
