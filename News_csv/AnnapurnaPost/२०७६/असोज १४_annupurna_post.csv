शीर्षक,विवरण
नाम मात्रको अनुगमन,"वाणिज्य मन्त्रालय र त्यसअन्तर्गतका विभाग तथा कार्यालयहरूको प्रमुख कार्य हो बजार अनुगमन। ऐनले बजार अनुगमनलाई व्यवस्थित तुल्याउने परिकल्पना गरेको छ। तर नेपाल नै त्यस्तो देश हो, जहाँ सरकारी निकायले अनुगमन गरेर ठूलाठूला तस्करीका गिरोह पत्ता लगाएको, सार्वजनिक गरेको र कारबाही गरेको इतिहास छैन। जब दसैं, तिहार र छठजस्ता राष्ट्रिय पर्व सुरु हुन्छ अनि मन्त्रालय, विभाग र कार्यालयका हाकिमले बजार अनुगमन गर्नुपर्ने बुद्धत्व प्राप्त गर्ने गर्छन्। यहाँनेर प्रश्न उठ्छ यी सरकारी कर्मचारी दसैंतिहारमा मात्र किन अनुगमन गर्छन् ? अघिपछि अनुगमन गरेको न उपभोक्ताले थाहा पाउँछन् न त बजारका अन्य साहुजीले। यसको अर्थ अनुगमन हुन्छ, तर औपचारिकताका लागि मात्र। राजधानीको दरबार मार्ग क्षेत्रमा डेढ वर्षअघि गरिएको अनुगमन राजनीतिक तहलाई बार्गेनिङ गर्ने आधार मात्र बनेको थियो। अर्थात् कुनै कारबाही भएन। ऐनले २० प्रतिशतभन्दा बढी नाफा खान पाइँदैन भन्छ। तर व्यवहारमा चार सय प्रतिशतसम्म बढी मूल्य असुल्ने व्यापारीले उन्मुक्ति पाउँछन्। पाइरहेकै छन्। दसैंका बेला अनुगमन गर्न निक्लेका सरकारी कर्मचारीको टोलीलाई गोंगबुको नयाँ बसपार्कस्थित बीजी मलका व्यापारीहरूले घेरा हालेको सार्वजनिक भएको छ। वाणिज्यका कर्मचारीलाई जहिले पनि, जुनसुकै समयमा अनुगमन गर्ने अधिकार छ। त्यो कानुनले नै निःसृत गरेको हो। तर, कानुनमा भएको प्रावधानअनुसार अनुगमन गर्न जाँदा उनीहरू किन घेराबन्दीमा परे ? यसको अर्थ हो दसैंतिहारबाहेक अघिपछि अनुगमन नहुँदो रहेछ। कतिमा सामान खरिद गरेको, ओसारपसार, भाडा, पुँजीकृत ब्याज, नाफा जोड्दा कति हुनुपर्ने हो अत्तोपत्तो छैन। जसले जति बोलिदिन्छ वा भनिदिन्छ त्यसैमा उपभोक्ताले खरिद गर्नैपर्ने बाध्यता छ। पसलेले बिलवीजक जारी नगर्ने र उपभोक्ताले बिल लिने बानी नगर्दा पनि यो अवस्थाले सदाबहार रूप धारण गर्दै आएको छ। उपभोक्तासँग भ्याट असुल्ने तर सरकारलाई नबुझाउने परिपाटी पनि अर्काे डरलाग्दो अवस्था हो। फितलो वा झाराटराइ अनुगमनको असर डिपार्टमेन्ट स्टोर, सपिङ मलहरूमा मात्र सीमित छैन। तरकारी बजारमा बिचौलियाको हावी छ। उत्पादक किसानदेखि उपभोक्तासम्म आइपुग्दा आधा दर्जन तहमा बिचौलिया अस्तित्वमा छन्। किसानबाट ४० रुपैयाँ प्रतिकेजीमा उठाएर उपभोक्तासम्म आइपुग्दा एक सय ६० रुपैयाँसम्म मूल्य बढाइएको हुन्छ। सिन्डिकेटका रूपमा स्थापित यस्ता बिचौलियाको अनुगमन प्रभावकारी हुन सकेको छैन। बजारशास्त्रमा बिचौलिया (मिडिलम्यान) को भूमिकालाई महत्वपूर्ण मानिन्छ। तर बजारशास्त्रको सिद्धान्तलाई पनि माथ गर्ने गरी नेपालमा बिचौलियाको जगजगी छ। यसबाट किसानले लागत मूल्य पाएका छैनन् भने उपभोक्ता ढाड सेकिने गरी मूल्य तिर्न विवश छन्। बीजी मलका व्यापारीलाई सरकारी कर्मचारीले जसरी जरिवाना तिराएर कारबाहीको आँट गरे, त्यो सकारात्मक र स्वागतयोग्य छ। तर सरकारी कर्मचारीका फरमान वा आदेश तामेली नभएका कारण गरिने अनुगमनचाहिँ उपभोक्ताका लागि घातक सावित हुन सक्छ। बजार अनुगमन हुन्छ र कारबाहीमा परिन्छ भन्ने सन्देश बजारसम्म विस्तीर्ण हुन सकेको छैन। यसतर्फ सरकारले ध्यान पुर्याउन सके राज्यको अनुभूति अलिकति भए पनि गर्न सकिन्थ्यो कि ?"
'आईसीसीले आफै क्यानको प्रतिबन्ध फुकुवा गर्छ,"काठमाडौं : नेपाल क्रिकेट संघ (क्यान)का नवनिर्वाचित अध्यक्ष चतुरबहादुर चन्दले अन्तर्राष्ट्रिय क्रिकेट काउन्सिल (आईसीसी)ले क्यानमाथि लगाएको प्रतिबन्ध छिट्टै फुकुवा हुने विश्वास दिलाएका छन्। आईसीसीकै सल्लाह र निर्देशनअनुसार काम भइरहेकोले आईसीसीको अब बस्ने बैठकबाट क्यानमाथिको प्रतिबन्ध हट्ने दाबी गरे। उनले भने, मलाई लाग्दैन कि उसले अब पनि प्रतिबन्ध जारी राख्छ, नेपाल ठूलो सम्भावना भएको देश हो, यो कुरा आईसीसीलाई राम्रोसँग थाहा छ। आईसीसीले पनि नेपाललाई बचाउन खोजेको छ। नेपालको पक्षमा निर्णय गर्छ। सोमबार आयोजित साक्षात्कार कार्यक्रममा बोल्दै अध्यक्ष चन्दले क्रिकेट विकासका लागि गृहकार्य थालिएको पनि सुनाए। उनले भने, निलम्बन फुकुवाको लागि हामीले पत्राचार गरिरहनु पर्दैन, नेपाली क्रिकेटको निकासलाई आईसीसीले दिएको रोडम्यापअनुसार नै हामीले काम पूरा गरेका छौं। आईसीसीकै निगरानीमा निर्वाचन भएकाले निलम्बन चाँडै फुकुवा हुने विश्वास छ। उनले सरकारी हस्तक्षेप भएको र स्वतन्त्र र निष्पक्ष चुनाव नभएकोले आईसीसीले क्यानमाथि प्रतिबन्ध लगाएको भन्दै अहिले आईसीसीकै निर्देशनअनुसार आफूहरूले स्वतन्त्र र निष्पक्ष ढंगले सहमतिमै निर्वाचन सम्पन्न गरेकोले अब चाँडै निलम्बन फुकुवा हुने स्पष्ट पारे। उनले भने, अन्य कुराहरू सुशासनलगायतका काम गर भनेपछि हामी गर्छौं, निलम्बन फुकुवाको लागि क्यानले प्रपोजल हाल्नुपर्ने कुरा छैन्। हामीले त आईसीसीले जे भन्यो त्यही त्यही खुरुखुरु गरेका हौं। अध्यक्ष चन्दले नेपाली क्रिकेटले अब फड्को मार्ने विश्वास दिलाए। हामी यो क्षेत्रको विकास र विस्तारको लागि योजनाबद्ध तवरले अघि बढिरहेका छौं।उनले थपे। चन्दले खेलाडी छनोटको आधार तय गर्ने बताउँदै भने, विगत लामो समयदेखि क्यान निलम्बनमा रहँदा खेलाडी छनोटको कुनै आधार थिएन, मनोमानी ढंगले खेलाडी छनोट गरिएको छ। अब व्यवस्थित ढंगले खेलाडी छनोट गर्छौं। पछिल्लो समय खेलमैदान पनि निर्माण भइरहेको सुनाउँदै अब क्रिकेटले गति लिने पनि बताए। उनले चाँडोभन्दा चाँडो खेल मैदानहरू निर्माण गर्नको लागि सरकार, राखेप, प्रदेश सरकार र स्थानीय सरकारसँग अनुरोध पनि गरे। उनले विगतमा क्रिकेटका लागि दिएको अनुदान सही सदुपयोग हुन नसकेको आईसीसीको आशंका रहेको पनि सुनाए। उनले भने, हामीले कुनै खालको गैरपारदर्शी र विवाद हुने काम गर्दैनौं। क्यानमा जित्ने व्यक्ति गौण हो, संस्था मुख्य कुरा हो। आईसीसीलगायत सरकारले व्यक्तिलाई हेर्दैन्। उनले क्यानको सीईओ पनि प्रतिस्पर्धाको आधारमा नियुक्त गर्ने स्पष्ट पारे। उनले भने, आईसीसीले हामीसँग आर्थिक पारदर्शिताका चुस्त प्रशासन सञ्चालनका लागि सीईओ राख्नुपर्ने सर्त राखेको छ। हामी आईसीसीको सर्तमा रहेर काम गर्छौं। त्यस्तै, उनले प्रादेशिक क्रिकेटलाई सशक्त बनाउने आफ्नो योजना रहेको सुनाए। उनले थपे, सम्पूर्ण क्रिकेटको विकासका जिम्मा प्रादेशिक क्रिकेटलाई दिन्छौं। नेपाल क्रिकेट संघले सुपरिवेक्षण र गतिविधिलाई सघाउनेछ। अहिले निजीस्तरबाट भइरहेका विभिन्न लिगहरूलाई पनि कानुनबमोजिम बनाउने उनको भनाइ छ। अध्यक्ष चन्दले यही वर्ष आफूहरूले देशकै ठूलो नेपाल प्रिमियर लिग (एनपीएल) आयोजना गर्ने पनि बताए। उनले भने, अब नेपालको आधिकारिक र सबैभन्दा ठूलो लिग एनपीएल हुन्छ, यो लिगबाट नेपाली खेलाडी र नेपाली क्रिकेटले ठूलो प्रगति र फड्को मार्छ।"
विभाग गठनमा जुट्यो कांग्रेस,"काठमाडौं : नेपाली कांग्रेस बल्ल पार्टी विभाग गठनमा जुटेको छ। १३ औं महाधिवेशन २०७२ फागुनमा भएको थियो। पार्टीभित्र रहेका गुटउपगुटका कारण अहिलेसम्म विभाग गठन हुन सकेको छैन। पार्टी सभापति शेरबहादुर देउवा कार्यकालको अन्तिम चरणमा आएर विभाग गठनका लागि सक्रिय भएका हुन्। नियमित महाधिवेशन भएको भए कांग्रेस यतिबेला १४ औं महाधिवेशनको चटारोमा हुन्थ्यो। पार्टी विधानमा केन्द्रीय महाधिवेशन प्रत्येक चार वर्षमा हुने प्रावधान छ। १३ औं महाधिवेशन २०७२ फागुनमा भएको थियो। विधानको व्यवस्थाअनुसार फागुनमा कांग्रेस महाधिवेशन हुनुपर्ने थियो। तर विविध कारण देखाउँदै महाधिवेशन एक वर्ष पर धकेलिएको छ। गुटउपगुटमा भागबन्डा नमिल्दा विभाग गठन हुन सकेका थिएनन्। सभापति देउवाले आइतबार पार्टीका वरिष्ठ नेता रामचन्द्र पौडेलसँग विभाग गठनबारे छलफल गरेका थिए। दुई शीर्ष नेताबीचको छलफलपछि विभाग गठनले पनि प्राथमिकता पाएको हो। सभापति र वरिष्ठ नेताबीच विभाग गठन, भ्रातृ संस्थालगायतमा छलफल भएको छ, कांग्रेस प्रवक्ता विश्वप्रकाश शर्माले अन्नपूर्णसँग भने, विभाग गठन गरी पार्टी संगठनलाई सशक्त बनाउन दुवै नेता एकमत हुनुभएको छ। सभापति देउवा र वरिष्ठ नेता पौडेलले विभाग गठन टुंगोमा पुर्याउन नेताहरुलाई जिम्मेवारी दिएका छन्। सभापति देउवाबाट उपसभापति विमलेन्द्र निधि रहेका छन् भने पौडेलले केन्द्रीय सदस्य डा रामशरण महत, बलबहादुर केसी र नवीन्द्रराज जोशीलाई जिम्मेवारी दिएका छन्। नेताहरुबीच कुन विभाग कसलाई दिने भन्नेबारे छलफल सुरु भएको छ। तत्काल विभागलाई पूर्णता दिन सम्भव नभए पनि प्रमुखको टुंगो भने एकदुई दिनमै लगाउने गरी छलफल भइरहेको नेताहरुले बताएका छन्। छलफल भइरहेको छ, कसरी अगाडि बढ्ने भन्नेमा केन्द्रित छौं, नेता केसीले भने, मंगलबारको छलफलमा विभाग गठनबारे टुंगोमा पुगिन्छ। कांग्रेसमा २८ विभाग छन्। प्रत्येक विभागमा बढीमा ५१ जना सदस्य रहने प्रावधान छ। विभाग गठन नहुँदा ठूलो संख्यामा कांग्रेसका नेताकार्यकर्ता जिम्मेवारीविहीन छन्। विभाग गठन भए कांग्रेसका करिब १५ सय नेता कार्यकर्ताले जिम्मेवारी पाउनेछन्। कांग्रेस विधानमा पार्टी सभापतिले विभागका प्रमुख, उपप्रमुख, एक जना सचिव र सदस्यको नियुक्ति गर्ने प्रावधान छ। पार्टीको भ्रातृ र शुभेच्छुक संस्थालाई सम्बन्धित विभागले समन्वय गरी क्रियाशील गराउने भएकाले पनि पार्टीलाई गतिशील बनाउन विभागको महत्व देखिन्छ। संख्या र नेतृत्वमा भागबन्डा नमिल्दा विभाग गठनमा ढिलाइ हुँदै आएको कांग्रेसकै नेताहरू बताउँछन्। विभागको नेतृत्व कसलाई दिने, आफ्ना मान्छे पर्छन् कि पर्दैनन् भन्ने लफडाले गर्दा विभाग गठन हुन नसकेको हो, एक केन्द्रीय सदस्यले भने, गुटको असर विभागमा परेको हो, कसलाई कति प्रतिशत विभाग दिने भन्नेमा पनि समस्या हो। कांग्रेसमा संगठन विभाग, अन्तर्राष्ट्रिय सम्बन्ध विभाग, संवैधानिक कानुन तथा संसदीय मामिला विभाग, संघीय मामिला तथा स्थानीय तह विभाग, सूचना, सञ्चार तथा प्रचार विभाग, पेसागत तथा बुद्धिजीवी विभाग, भाषा, साहित्य, कला तथा संस्कृति विभाग, शिक्षा, विज्ञान तथा प्रविधि विभाग, गैरसरकारी संस्था तथा सामाजिक सेवा विभाग, अनुगमन, मूल्याकंन तथा अभिलेख विभाग, उद्योग तथा वाणिज्य विभाग छन्। त्यस्तै पर्यटन विभाग, कृषि तथा भूमिसुधार विभाग, युवा तथा खेलकुद विभाग, प्राकृतिक स्रोत, जल तथा ऊर्जा विभाग, शान्ति, सुरक्षा तथा प्रशासन सेवा विभाग, श्रमिक तथा ट्रेड युनियन विभाग, जनसम्पर्क समिति समन्वय, वैदेशिक रोजगार तथा आप्रवासन विभाग छन्। द्वन्द्व व्यवस्थापन तथा मेलमिलाप विभाग, स्वास्थ्य विभाग, वन, वातावरण तथा विपद् व्यवस्थापन विभाग, महिला, लैङ्गिक समता, सामाजिक सुरक्षा एवं कल्याण विभाग, आर्थिक नीति तथा योजना विभाग, भौतिक पूर्वाधार, निर्माण तथा यातायात विभाग कांग्रेसका अन्य विभाग हुन्। यसैगरी अन्य पार्टी सम्पर्क विभाग, सहकारी विभाग, भ्रातृ संघ समन्वय विभाग र शुभेच्छुक संस्था समन्वय विभाग छन्। अनुशासन समिति, केन्द्रीय निर्वाचन समिति र केन्द्रीय नीति, अनुसन्धान तथा प्रशिक्षण प्रतिष्ठान क्रियाशील छन्। दुई वर्षअघि पनि विभाग गठनले प्राथमिकता पाएको थियो। २८ विभागमध्ये संस्थापन पक्षले १७ र वरिष्ठ नेता रामचन्द्र पौडेलपक्षलाई ११ विभाग दिने सहमति भएको थियो। तर पार्टीमा तेस्रो गुटका रुपमा रहेको पूर्वमहामन्त्री कृष्णप्रसाद सिटौला समूहलाई व्यवस्थापन गर्न नसक्दा विभाग गठन अल्झिएको थियो। अहिले सिटौला समूहलाई पनि समेट्न लागिएको बताइएको छ।"
संविधानमाथिका चुनौती,"सुशासनको प्रत्याभूति, पारदर्शी शासन व्यवस्था, कानुनी राज्यको ग्यारेन्टी, विश्वसनीय न्यायपालिका संविधान जोगाइराख्न आवश्यक पर्ने मूल तत्व हुन् नयाँ संविधान आएको चार वर्ष नाघेको छ। सात दशकमा सातवटा संविधान जारी भएको हाम्रो पृष्ठभूमिमा यो संविधानलाई एकअर्को असफल प्रयोग हुन दिने नदिने जिम्मा आज सत्तापक्ष, प्रतिपक्ष सबैको सामु चुनौती र अवसरका रूपमा उभिएको छ। भन्नलाई हामी भन्ने गर्छौं २००७ सालदेखि संविधानसभाबाट जनप्रतिनिधिको माध्यमद्वारा संविधान बनाउने सपना साकार गरेका छौं। संविधान बन्नु मात्र पर्याप्त हुन्छ वा संविधानलाई टिकाउ बनाउने, उसलाई स्वचालित तवरले कार्यान्वयनमा लैजाने काम पनि हामी गर्दैछौं अहम् प्रश्न भनेको यो हो। संविधानले गणतन्त्र ल्यायो, दुई सय वर्षभन्दा पुरानो राजसंस्थाको अन्त्य गर्यो। जन्मिँदै विशेषाधिकार लिएर आउने परम्परालाई अस्वीकार गर्यो यो यथार्थ हो। तर, गणतन्त्रको अर्थ राजा रहनु वा नरहनु, राजसंस्था सकिनुलाई मात्र बुझ्ने काम गरियो भने यो गणतन्त्रको अर्थ साह्रै फिका हुन्छ, साँघुरो हुन्छ। मूलतः गणतन्त्र भनेको संविधानको सर्वोच्चता वा कानुनी शासनको व्यवस्था हो। मसँग एकजना विदेशीले भेटमा एउटा प्रश्न सोध्यो तिम्रो देशको एकताको आधार के हो ? मैले तत्काल जवाफ दिन सकिनँ। बठ्याइँ गरेर उल्टै प्रतिप्रश्न गरें तिम्रो देशको एकताको आधार के हो ? ऊ अमेरिकी नागरिक थियो एकछिन अलमल नगरी उसले जवाफ दियो, हाम्रो संविधान हाम्रो एकताको आधार हो। संविधान जारी भएपछि चार वर्ष बित्दै गर्दा के हामी भन्न सक्ने भयौं हाम्रो एकताको आधार पनि संविधान हो भनेर ? छोटो अवधिमा यो भन्न नसके पनि एकताको आधार संविधानलाई बनाउँदै छौं भनेर विश्वास लाग्ने ढंगले जनतामाझ सम्प्रेषण गर्न सकेका छौं ? कि आशंकाबीच गणतन्त्र स्थापना भएको कुरामा चित्त दुखाएर बसेका छैाँ ? सरकारमा बस्नेको मनोदशा आफ्नो अधिकार क्षेत्रको सीमा बढाउन उद्यत् छ, शक्तिको केन्द्रीयकरण गर्न व्यस्त छ। यो परिप्रेक्ष्यमा लोकतन्त्र माथि खतरा आइपर्यो भने सरकारले मात्र यसको रक्षा गर्ने कि ? नेपाली जनता जुरुक्क उठ्ने ? दोस्रो संविधानको मूल आधार लोकतन्त्र हो। लोकतन्त्र भन्नेबित्तिकै शासन व्यवस्थामा राज्यका अंगबीच शक्ति पृथकीकरणको सिद्धान्तमा आधारित जवाफदेही, पारदर्शी शासन व्यवस्थाको परिकल्पना गरिन्छ। राज्यका अंगहरूबीच, संवैधानिक निकायबीच अधिकार र कर्तव्यको व्यवस्थापन गरिन्छ। यी सबै व्यवस्थापनको मूल विन्दु भनेको नागरिकको मौलिक हकको संरक्षण हुने व्यवस्था हुनुपर्छ। तर, विगतको अवधि यस दिशामा सन्तोषजनक छैन। तेस्रो पुस्ताको मौलिक हक अझै कार्यान्वयनमा ल्याइएको छैन। कि संविधानमा ती व्यवस्था राख्नु हुन्नथ्यो कि राखेपछि त्यसको पालना गराउन सरकार लागि पर्नुपथ्र्यो। यी दुवै कुरा हुन सकेका छैनन्। सरकारलाई संसद् घाँडो भएको छ। संसद् न्यायपालिकामाथि आक्रामक हुँदै छ। सरकारमा बस्नेको मनोदशा आफ्नो अधिकार क्षेत्रको सीमा बढाउन उद्यत् छ, शक्तिको केन्द्रीयकरण गर्न व्यस्त छ। यो परिप्रेक्ष्यमा लोकतन्त्र माथि खतरा आइपर्यो भने सरकारले मात्र यसको रक्षा गर्ने कि ? नेपाली जनता जुरुक्क उठ्ने ? आजको परिवेशमा परिवर्तन नल्याउने हो भने लोकतन्त्र अति दक्षिणपन्थी वा अति वामपन्थीको निरंकुश हातको चेपोमा पर्ने सुनिश्चित छ। तेस्रो, यो संविधानको देन संघीयता हो, जुन आम नेपालीले अझै बुझ्न सकिरहेका छैनन्। जनतामाझ एउटा राजाको ठाउँमा ७६१ राजा भए भनेर सूचना प्रक्षेपण गरिएको छ। तीन तहको सरकार, व्यवस्थापिकाको निर्वाचनपश्चात् संघसँग प्रदेशको, संघ र प्रदेशसँग स्थानीय तहको गुनासो छरपष्ट छ। संघले प्रदेशका अधिकार मिच्ने गरी कानुन निर्माण गरेको यथार्थ हो। प्रदेश र स्थानीय तहको एकल अधिकार क्षेत्रमा साझा अधिकारमा टेकेर संघले कानुन निर्माण गर्ने र संघलाई बलियो बनाउने काम गरिआएको छ। यसले गर्दा एउटै पार्टीको ६ प्रदेशमा बहुमतयुक्त सरकार हुँदाहँुदै पनि झञ्झट बेहोर्नुपर्ने नियति भएको छ। सुरुका दिनमा केही अप्ठेरा नपर्ने होइनन्। तर, जानीजानी प्रदेशलाई कमजोर पार्ने नियतबाट काम भएको छ भन्ने बुझाइ प्रदेशका नेताहरूमा पर्न गयो भने संघीयतालाई यसले मद्दत पुर्याउँदैन। चौथो समानुपातिक समावेशिताको सवाल हो। वास्तवमा, २०६२६३ को आन्दोलनले समानुपातिक समावेशिताको मुद्दालाई धेरै उठाएको हो। सामाजिक वञ्चनमा पारिएको वर्ग, लैंगिक हिसाबको पीडित, पिछडिएको क्षेत्रलगायतलाई सम्बोधन गर्नुपर्छ भन्ने उद्देश्यले संविधान निर्माण भएको छ। संविधानको यो उद्देश्य प्राप्तिका लागि कामै भएको छैन भन्न मिल्दैन। राजनीतिक तहमा दलित, महिलालगायतको आरक्षणले एउटा नयाँ आयाम थपेको वास्तविकता हो। व्यवहारमा अझै पनि यसले परिपक्वता प्राप्त गर्न बाँकी छ। तर यो मुद्दामा भने हामी अग्रगमनको दिशामा हिँड्दै छांै। नयाँ संविधानले राजनीतिक, आर्थिक, सामाजिक, सांस्कृतिक सबै क्षेत्रमा आम जनमानसको आकांक्षा ह्वात्तै बढाइदिएको छ। र, यो आकांक्षा पूर्ति गर्न सकिएन भने संविधानमै चोट पर्ने कुरामा सजग हुन जरुरी छ। पहिलो राजनीतिक चुनौतीलाई हेरौं। यो दुइ किसिमका छन्। एकथरी संविधान मान्ने, तर संशोधनसम्म माग गरिहेछन्। अर्काथरी संविधान र राजनीतिक व्यवस्था नै अस्वीकार गर्नेहरू छन्। पहिलो कोटीका संविधान मान्नेबीच दूरी घटाउन सकियो, गोलबद्ध गर्न सकियो भने संविधान नमान्नेहरू स्वतः अलगथलग पर्दछन्। तर, संविधान मान्नेहरूबीचको तीक्तता बढेमा संविधान जोगाउन हम्मे पर्छ। नागरिकता, प्रत्यक्ष राष्ट्रपति प्रणाली, निर्वाचन प्रणाली, प्रदेशहरूको अधिकार क्षेत्रको विस्तृतीकरण, थप समावेशी गर्दै लैजाने कुरामा संवाद बढाउन जरुरी छ। एउटा कुरालाई हामीले बिर्सन भएन। संविधान जारी गरेकै दिन संविधानसभाको रोस्ट्रमबाट सबै पार्टीका नेताले यो आशय व्यक्त गर्नुभएको थियो संविधान गतिशील दस्ताबेज हो। संविधानमा चित्त नबुझेका विषयमा संवाद गरी संशोधन गर्न हामी तयार छौं। तर, आज संवाद गर्ने प्रतिबद्धता पूरा भएको छैन। संविधान संशोधनको एउटा अर्को पहलु पनि छ। जतिसुकै राम्रो संविधान भए पनि व्यवहारमा त्यसको कार्यान्वयन गर्दा अप्ठेरो पर्न जान्छ। त्यसैले सुरुका वर्षमा संविधानमा पटकपटक संशोधन हुन सक्छ। सुरुका दस वर्षमा अमेरिका र भारतमा भएका संविधान संशोधनलाई दृष्टान्तका रूपमा ग्रहण गर्न सकिन्छ। नेपालको संविधानलाई पनि संशोधनको माध्यमबाट समृद्ध बनाउन सकिने हुनाले त्यसतर्फ सोच्न ढिलाइ गर्नु हुँदैन। संशोधन गरिनुपर्ने सबै विषयमा सहमति नै हुन्छ भन्ने छैन। तर, संवाद भने हुनैपर्छ। संवादको अभावमा दूरी बढ्दै जानु स्वाभाविक हो। स्वीकार्य तहसम्म संविधान संशोधन हुन ढिलो गरिनु हुन्न। आर्थिक रूपमा संविधानले लोकतन्त्रमा आधारित समाजवादको परिकल्पना गरेको छ। यसले सार्वजनिकनिजीसहकारीलाई समन्वयात्मक रूपमा अघि बढाउने लक्ष्य लिएको देखिन्छ। तर सार्वजनिक क्षेत्रमा देखिएको आर्थिक अनुशासनको अभाव, निजी क्षेत्रको नाफामुखी मात्र सोच र सहकारीमा अएको विचलनको कारण अर्थतन्त्रमा अपेक्षित सुधार हुन सकेको छैन। त्यसमाथि वितरणमुखी अर्थव्यवस्थाका पक्षमा मात्र आवाज उठ्ने हैन भने समाजवादी हुनुको के अर्थ भन्ने दृष्टिकोणले सरकारलाई निकै कठिनाइ पैदा भएको छ। राष्ट्रिय अर्थतन्त्रको धान्ने क्षमताको मूल्यांकन नगरी वितरणमुखी अर्थतन्त्रलाई बढावा दिनु आर्थिक अराजक स्थितिमा पुग्ने हो भन्ने कुरामा हेक्का राख्नैपर्छ। व्यापार सन्तुलनमा लगातार घाटामा वृद्धि, रुपैयाँको डलरसँग लगातार अवमूल्यन, विदेशी मुद्राको सञ्चितिमा ह्रास आउनु, सेयर बजार निरन्तर ओरालो लाग्नु राम्रो परिदृश्य मान्न सकिँदैन। सामाजिक क्षेत्रको चर्चा गर्दा शिक्षा र स्वास्थ्य क्षेत्र अग्रणीमा आउँछन्। यसमा संविधानको लक्ष्य निकै चर्को छ। तर, त्यसलाई पूरा गर्ने आर्थिक सामथ्र्य सरकारसँग छैन। कुल बजेटको २० प्रतिशत रकम अपेक्षा गरेको शिक्षा मन्त्रालयले ११ प्रतिशतभन्दा कम रकम पाउने अवस्था छ। प्रदेश र स्थानीय तहले बजेटमा जति व्यवस्था गरे पनि कुल रकम बाह्र प्रतिशत ननाघ्ने देखिन्छ। यस अवस्थामा शिक्षा क्षेत्रलाई संविधानको सोचको मुकाममा पुर्याउन सिर्जनशील दृष्टिकोणको आवश्यकता छ। सार्वजनिकनिजी हातेमालो यसको एक मात्र विकल्प हो। खेद छ, सरकार निजी क्षेत्रलाई नियमन र प्रोत्साहित गर्नुको साटो एकै खालको शिक्षा दिने नाममा निजी क्षेत्रसँग सहकार्य गर्न अनिच्छुक छ। स्वास्थ्यमा त झन् अप्ठेरोे स्थिति छ। बजेटको न्यूनता, जनशक्तिको अभाव, पूर्वाधारको कमी काठमाडौंबाट सय किलोमिटर जता गए पनि खट्किन्छ।सांस्कृतिक क्षेत्रमा साधारण चुनौती छैन। पहिचानको राजनीतिले गाँजिरहेको अवस्थामा संस्कृति र विविध भाषालाई विधिसम्मत कसरी संवद्र्धन गर्ने ? ठूलो चुनौती छ। संविधानको कुरा गरिरहँदा मौलिक अधिकारका कुरा छोडेर गर्न सकिन्न। नागरिकका लागि यो नै संविधानप्रदत्त महत्वपूर्ण उपलब्धि हो। नेपालको संविधानले पहिलो पुस्ताको राजनीतिक अधिकार, दोस्रो पुस्ताको सामुदायिक अधिकारको मात्र कुरा गरेन, आर्थिक दायित्व बहन गर्नुपर्ने लामो फेहरिस्तको अधिकारको कुरा पनि गर्यो। त्यसका लागि हतारहतार एक वर्षअघि संविधान कार्यान्वयन गर्न भनी विभिन्न सोह्रवटा ऐन संघीय संसद्ले पारित गर्यो। तर ती ऐन कार्यान्वयन गर्न आवश्यक पर्ने नियमावली, बजेट, जनशक्ति, कार्यालय अािदको व्यवस्था भने अझै गर्न सकिएको छैन। यस अर्थमा संविधानप्रदत्त ती मौलिक हक मौलिक हुने भएनन्। यो सबै नहुनुपर्ने कुरो किन भइरहेछ ? विश्वासको संकट राजनीतिक दलहरूबीच गहिरिँदो छ। एउटै राजनीतिक दलभित्र पनि विचारको होइन, गुटउपगुटको प्रभुत्व र जगजगी थामी नसक्नु छ। सरकारमा सामेल रहेका दलबीच पनि सुविधाको सम्बन्ध मात्र कायम छ, विश्वासको सम्बन्ध कायम छैन। सत्ताधारी पार्टी दुई अलग पार्टी मिलेर बनेको डेड वर्ष पुग्न लाग्दा पनि पूर्ण समायोजन हुन सकेको छैन। मुख्य प्रतिपक्ष पनि गुटमा विभाजित छ। अन्य दलहरूको पनि धेरै राम्रो अवस्था छैन। दलहरूमा आआफ्ना दर्शनका कारणले पनि कठिनाइ परिरहेछ। नेपाल कम्युनिस्ट पार्टी र नेपाली कांग्रेसबीच राजनीतिक दर्शनको हिसाबले ठूलो अन्तर भएका पार्टी हुन्। संविधान लेख्दा पनि बहुलवाद मान्ने र नमान्नेमा धेरै कसरत भएको हो। सम्झौतामाथि सम्झौता गरेर संविधान ल्याइएको हो। संविधानमा साझा धारणा बनाउन निकै कसरत गर्नुपरेको हो। बनाइएको त्यो साझा धारणा भत्किन दिनु हुन्न। साझा धारणामा पुग्दाका प्रायः सबै पात्र जीवित रहेकाले संविधान जोगाउने हो भने, साझा धारणाका मर्म र भावनासँग खेलबाड गर्नु भएन। यो आजको आवश्यकता मात्र हैन, अपरिहार्यता नै हो। संविधानमाथि आन्तरिक मात्र हैन, भूराजनीतिक चुनौती पनि कम छैन। उत्तर छिमेकीको राजनीतिक व्यवस्था हाम्रोभन्दा विल्कुल भिन्न छ। दक्षिणको छिमेकीसँग धेरै कुरा मिले पनि संविधान जारी हुँदाको तीक्तता अझै बाँकी छ। बिर्सन नहुने कुरो के हो भने, संविधान जारी हँुदा भारतले नोटेड भनेको कुरामा अझै परिवर्तन आएको छैन। माथि चित्रण गरिएका अवस्थाले संविधानमाथिको चुनौती कति छ भन्ने कुरालाई सांकेतिक रूपमा भए पनि इंगित गर्छ। यो भनाइ राखिरहँदा निराशा बाँड्न खोजेको हैन। वास्तविकता ध्यान खिच्न खोजेकोसम्म हो। संविधानमा देखिएका चुनौतीलाई अवसरमा बदल्छौं भनी प्रण गर्ने दिन हो। संविधान दिवसको दिन। सुशासनको प्रत्याभूति, पारदर्शी शासन व्यवस्था, कानुनी राज्यको ग्यारेन्टी, विश्वसनीय न्यायपालिका संविधान जोगाइराख्न आवश्यक पर्ने मूल तत्व हुन्। संविधानको अपेक्षाअनुसारको उत्तरदायी सरकार र जिम्मेवार प्रतिपक्ष आजको आवश्यकता हो। नीतिगत कुरामा (भागबन्डामा हैन) सरकार र प्रतिपक्षको समान धारणाले संविधानलाई दीर्घजीवन दिन सक्छ। के यसमा प्रमुख दल र तिनका नेताबीच मेलको वातावरण बनाउन सकिन्छ ?"
बर्जर पेन्ट्समा घातक रसायन,"काठमाडौं : नेपालीको चाडपर्व सुरु भएको छ। चाडपर्वसँगै घर रङरोगन गर्ने होडबाजी चल्छ। यसका लागि विभिन्न किसिमका रङको प्रयोग गरिन्छ। तर, सचेत रहनुहोस् यस्ता रङ पनि छन्, जुन मानव स्वास्थ्यका लागि घातक छन्। बहुराष्ट्रिय कम्पनी बर्जर पेन्ट्समा मानिसलाई नपुंसक बनाउनेसम्मका घातक रसायनको प्रयोग भइरहेको अध्ययनले देखाएको छ। रङलाई आकर्षक र चम्किने बनाउने नाममा लिड, मर्करी, कपर, जिंक जस्ता ह्याभी मेटल (गह्रौं धातु) प्रयोग गर्ने गरिएको छ। नेपालमा लिडको मापदण्ड त छ, बाँकी रसायनको छैन। लिडका हकमा पनि मापदण्ड पालना भएको छैन। २०७१ पुस ७ गते सरकारले राजपत्रमा सूचना प्रकाशन गरी रङमा लिडसम्बन्धी बाध्यकारी मापदण्ड बनाएको थियो। त्यसका तीन मापदण्ड छन् १ लिडको मात्रा ९० पीपीएमभन्दा कम हुनुपर्ने, २ हरेक बट्टामा लिडको मात्रा स्पष्ट खुलाएर लेख्नुपर्ने र ३ व्यवसायजन्य सुरक्षासम्बन्धी सावधानीमूलक सन्देश बट्टामा उल्लेख गर्नुपर्ने। यो मापदण्ड सूचना प्रकाशन भएको मितिले १८१औं दिन अर्थात् २०७२ असार ५ देखि पूर्ण कार्यान्वयनमा आएको छ। बर्जरले भने यी ३ वटै मापदण्ड पालना नगरेको पाइएको छ। भारतको विज्ञान तथा वातावरण केन्द्रले गरेको अध्ययनमा बर्जर पेन्ट्समा १ लाख ६२ हजार ५ सय ५९ पीपीएम लिडको मात्रा पाइएको थियो। नेपालमा जनसंख्या तथा वातावरण प्रवद्र्धन केन्द्रले पनि यससम्बन्धी अध्ययन गरेको थियो। त्यसमा बर्जरको नमुनामा ९९ गुणा बढी अर्थात् ८ हजार ९ सय १९ पीपीएम लिडको मात्रा पाइएको थियो। त्यसयता यसबारे अध्ययन भएको छैन। सरोकारवाला सरकारी निकायले पनि यसलाई महत्व दिएका छैनन्। नेपाल गुणस्तर तथा नाप तौल विभागका केमिस्ट शुक्रराज अधिकारीले घातक रसायनको विस्तृत अनुसन्धान र परीक्षण नहुने गरेको स्विकारे। उनले बजार अनुगमनका क्रममा नापतौल विभागले संकलन गरेका नमुनाको मात्रै यदाकदा परीक्षण हुने गरेको बताए। विभागका महानिर्देशक विश्वबाबु पुडासैनीले बहुराष्ट्रिय कम्पनीले स्वदेशी कम्पनीलाई निरुत्साहन गर्न नयाँ मापदण्ड ल्याउने गरेको बताए। उनले अन्तर्राष्ट्रिय मापदण्डका नाममा मनपरी रूपमा बहुराष्ट्रिय कम्पनीले रङ बेचिरहेको बताए। पेन्ट्सको फ्ल्यास प्वाइन्टमा समेत समस्या आउने गरेको विभागको भनाइ छ। नेपाल पेन्ट्स उत्पादक संघका अध्यक्ष विश्वप्रकाश शाख :का अनुसार बर्जरले जिंक क्रोमेट र कोल टार इपोक्सीसमेत आयात गर्ने गरेको छ। जिंक क्रोमेट ग्यासको सिलिन्डर रंग्याउन प्रयोग गरिन्छ। यो अति चम्किलो हुनुको मुख्य कारण यही रसायन हो, जुन स्वास्थ्यका लागि घातक हुन्छ। यसले क्यान्सर उत्पादन गर्ने जोखिम हुन्छ। आँखा, नाक, घाँटी र छालामा समेत असर पुर्याउँछ। त्यस्तै कोल टार इपोक्सी बढी मात्रामा विद्युत्गृहभित्र रंग्याउन प्रयोग गरिन्छ। यसले क्यान्सर निम्त्याउने जोखिम हुन्छ। दुवै विश्व स्वास्थ्य संगठनबाट प्रतिबन्धित हुन्। यस्ता पेन्ट्स भारतमा उत्पादन गरेर ल्याइन्छ। नेपालका रङ उद्योगले भने ती उत्पादन प्रयोग गर्न पाउँदैनन्। स्वदेशी उद्योगको हातखुट्टा बाँधिएको छ, मापदण्ड यहाँकालाई मात्र लाग्छ, अध्यक्ष शाख :ले भने, लिडको कुरा त धेरै परको भयो। यहाँ त विदेशबाट जे पनि ल्याए हुन्छ। कानुन स्वदेशीलाई नै लाग्ने हो। नियमकानुनकै कारण स्वदेशी उद्योगले उत्पादन गर्न सक्ने वस्तु पनि विदेशबाट आयात हुने गरेको उनले सुनाए। सीमा नाकामा परीक्षण गर्ने संयन्त्र नभएका कारण मापदण्डविपरीतका पेन्ट्स प्रशस्त मात्रामा भित्रिरहेका छन्। ग्यास सिलिन्डर र हाइड्रोपावरमा प्रयोग हुने पेन्ट्स लिडको मापदण्डभित्र हुनै सक्दैनन्, उनले दाबी गरे, जुन नेपाल ल्याएर ठूलो परिमाणमा बिक्रीवितरण भइरहेको छ। भारतबाट नेपालमा पठाउने, त्यहाँ प्रयोग हुने पेन्ट्सका गुणस्तर फरक पर्ने गरेका छन्। नेपालमा अनुगमन नहुने भएकाले लिड प्रशस्त पठाए पनि फरक पर्दैन। धेरै देशले लिडको प्रयोगमा प्रतिबन्ध लगाइसकेका छन्। नेपालमा भने लिडयुक्त पेन्ट्सको मनपरी प्रयोग भइरहेको छ। वातावरण र मानव स्वास्थ्यमा प्रत्यक्ष असर पार्ने लिडको मापदण्ड बनाउनेबाहेक विभागबाट कुनै काम भएको छैन। वातावरण विभागका इन्भाइरोमेन्ट इस्पेक्टर विष्णु पाण्डेले लिडको मापदण्ड बने पनि यसअनुसार परीक्षण नभएको बताए। लिडको मापदण्ड बनेको छ तर अरू ह्याभी मेटलको मापदण्ड बनेको छैन, उनले भने, मापदण्ड बनाउने र योजनामा राख्ने काम मात्रै गरिएको छ। त्यही मापदण्ड पनि बदर गर्नुपर्ने माग राख्दै नेपाल पेन्ट्स उद्योग संघलगायत विभिन्न पेन्ट्स उद्योगले सर्वोच्च अदालतमा मुद्दा दायर गरेका थिए। त्यसमा नेपाल सरकार, प्रधानमन्त्री तथा मन्त्रिपरिषद् कार्यालय, उद्योग मन्त्रालय, उद्योग विभाग, जनसंख्या तथा वातावरण मन्त्रालय (तत्कालीन विज्ञान, प्रविधि तथा वातावरण मन्त्रालय) लगायतलाई प्रतिवादी बनाइएको थियो। सर्वोच्च अदालतले तिनको माग बदर गरिदिएको छ। त्यसयता लिडको प्रयोग झन् बढेको विभागका अधिकारी बताउँछन्। लिडलगायतका गह्रुँगो धातु प्रयोगले बालबालिका र वृद्धवृद्धालाई असर पार्छ। लिड सबै उमेरका मानिसका अति जोखिमपूर्ण हुन्छ। लिड बालबालिकाको सम्पर्कमा आएमा पढ्नेलेख्ने क्षमता घट्न सक्ने, आनिबानी तथा हाउभाउमा परिवर्तन आउने, स्नायु, मूत्र, प्रजनन प्रणालीमा गडबडी, मानसिक असर पर्न सक्नेसम्म हुन्छ। यसले बालबालिकाको शारीरिक, मानसिक तथा बौद्धिक विकासमा नकारात्मक प्रभाव पर्याउँछ। विश्व स्वास्थ्य संगठनले यसको प्रयोगलाई प्रतिबन्ध लगाएको छ। विश्व स्वास्थ्य संगठनका अनुसार मानव स्वास्थ्यका लागि लिडको कुनै पनि सुरक्षित मात्रा हुँदैन। लिडबारे अध्ययन गर्ने जनसंख्या तथा वातावरण प्रवद्र्धन केन्द्र (सिफेड) का कार्यकारी निर्देशक रामचरित्र शाहले घातक रसायन प्रयोग नरोकिएको बताए। यसबारे बर्जर पेन्ट्सका नेपाल प्रमुखसँग प्रतिक्रिया लिन चाहँदा जनसम्पर्क अधिकारी विनोद महतोले उपलब्ध गराउन असमर्थता जनाए। उनले पनि विभिन्न बहाना गरेर प्रतिक्रिया दिएनन्। क्यान्सर निम्त्याउने जोखिम घर चम्किलो पार्न पेन्ट्समा प्रयोग गरिने गह्रौं धातुका कारण मानव स्वास्थ्यमा गम्भीर असर गर्ने विज्ञले बताएका छन्। बालबालिकाको शारीरिक एवं मानसिक विकासमा ती हानिकारक हुन्छन्। तिनमा सिसा (लिड), मर्करी (पारो), कपर र जिंक आदि पर्छन्। चिकित्सा विज्ञान राष्ट्रिय प्रतिष्ठान (न्याम्स) का सहप्राध्यापक एवं फिजिसियन डा लोचन कार्कीले तत्कालै र दीर्घकालीन रूपमा स्वास्थ्यमा असर गर्ने बताए। उनका अनुसार यसले श्वासप्रश्वास, छाला र हर्मोनजन्य समस्या देखिन सक्छ। त्यस्तै दीर्घकालीन रूपमा शरीरका अंगमा क्यान्सरजन्य समस्या निम्त्याउने जोखिम हुन्छ। नेपाल चिकित्सक संघका अध्यक्ष डा मुक्तिराम श्रेष्ठ पनि यस्ता रसायनले स्वास्थ्यमा गम्भीर असर पार्ने बताउँछन्। के कति परिमाणमा केमिकल्स हालिएको हुन्छ, त्यसबारे पर्याप्त जानकारी दिइएको हुँदैन। तर पनि सिसा र मर्करीको प्रयोग स्वास्थ्यका लागि हानिकारक छ, उनले भने।"
सबै प्रदेशमा परराष्ट्र,"काठमाडौं : सरकारले सबै प्रदेशमा परराष्ट्र प्रतिनिधि पठाएको छ। प्रदेश सरकारको कूटनीतिक भेटघाट व्यवस्थित बनाउन र अभिलेख राख्न परराष्ट्रका प्रतिनिधिको व्यवस्था गरिएको हो। परराष्ट्रसचिव शंकरदास बैरागीले सातै प्रदेशमा परराष्ट्रका प्रतिनिधिको पोस्टिङ भइसकेको जानकारी दिए। परराष्ट्रका ती प्रनिनिधि प्रदेश प्रमुख कार्यालय मातहत रहेर काम गर्नेछन्। सुरुमा मुख्यमन्त्री कार्यालयमातहत राखेर काम गराउने सरकारी तयारी थियो। उहाँहरू प्रदेशमा जहाँ रहे पनि मुख्यमन्त्री र प्रदेश प्रमुखको कूटनीतिक भेटघाट र कूटनीतिक मामिलामा समन्वय गर्ने हो। यसमा विवाद गर्नुपर्ने देख्दिनँ, सचिव बैरागीले भने, प्रदेशमा रहेर काम गरे पनि उहाँहरू परराष्ट्र मन्त्रालयमार्फत क्रियाशील हुनुहुन्छ। कूटनीतिक सेवाको अधिकृतमा नाम निकालेका सातजनालाई प्रशिक्षण दिएर प्रदेशमा पहिलो जिम्मेवारी दिएर पठाइएको छ। सुरुमा सहसचिव वा उपसचिव स्तरका प्रतिनिधि पठाउने भनिएको थियो। प्रदेशमा कसरी समन्वय गर्ने विषयमा परराष्ट्र मामिला अध्ययन प्रतिष्ठानमार्फत मन्त्रालयले उनीहरूलाई प्रशिक्षण दिइरहेको छ। प्रदेश प्रमुख मातहत रहने कर्मचारीले मुख्यमन्त्रीका कूटनीतिक भेटघाटलाई समन्वय गर्ने विषयमा अन्योल छ। एक वर्षअघि परराष्ट्र मन्त्रालयले स्थानीय र प्रदेश सरकारका पदाधिकारीलाई कूटनीतिक निकायका प्रतिनिधिसँग भेट गर्दा भियना कन्भेन्सन पालना गर्न सम्झाएको थियो। परराष्ट्रले राजदूत र कूटनीतिक निकायका प्रतिनिधिलाई भियना कन्भेन्सन पालना गर्न आग्रह गर्दै नोट पठाएको थियो। परराष्ट्रको सूचनापछि सबै प्रदेशका मुख्यमन्त्रीले परराष्ट्रको अनुमतिबिना आउने कुनै पनि विदेशी कूटनीतिज्ञलाई नभेटेको बताएका छन्। उनीहरूले भेटको विषय परराष्ट्रलाई लिखित रूपमा जानकारी गराउने गरेको दाबी गरेका छन्। प्रदेश ३ का मुख्यमन्त्री डोरमणि पौडेलले परराष्ट्रको अनुमतिमा मात्र विदेशी कूटनीतिज्ञसँग भेटघाट गर्दै आएको बताए। उनीहरूले अनुमति लिएको चिठी ल्याउँछन्। परराष्ट्रमार्फत प्रधानमन्त्री कार्यालयबाट हामीलाई यसरी फलानो विदेशी भेट्न आउँदै छ भन्ने पत्र पनि आउँछ, मुख्यमन्त्री पौडेलले अन्नपूर्णसँग भने। परराष्ट्र मन्त्रालयले प्रदेश सरकारमा पठाएका प्रतिनिधि प्रदेश प्रमुख वा मुख्यमन्त्री कार्यालय जसको मातहत रहे पनि समन्वय गर्ने उनले बताए।परराष्ट्र प्रतिनिधि प्रदेशमा हुँदा केही सहजता हुने उनको बुझाइ छ। हामीलाई समन्वय चाहिएको हो। जहाँ बसरे गर्दा पनि हुन्छ, उनले भने। गत चैतमा प्रदेशका मुख्यमन्त्री तथा स्थानीय सरकारका प्रमुखहरूले राजदूत, दातृ निकाय र बहुपक्षीय एजेन्सीका प्रतिनिधिसँग भेटवार्ता गरेका समाचार आएपछि सरकारले भियना कन्भेन्सन पालना गर्न भन्दै सातै प्रदेशलाई सूचित गराएको थियो। संविधानमा विदेश नीतिको सञ्चालन संघीय सरकारले गर्ने व्यवस्था छ। केन्द्रलाई जानकारीसमेत नदिई कूटनीतिक वार्ता हुन थालेपछि सरकारले निर्वाचित प्रतिनिधिलाई सचेत गराउँदै पत्रचार गरेको थियो। स्थानीय, प्रदेश सरकार र काठमाडौंस्थित विदेशी मिसनलाई कूटनीतिक भेटघाट संवेदनशील विषय भएको ध्यानाकर्षण गराउँदै यसमा ध्यान दिनसमेत परराष्ट्रले भनेको थियो। सन् १९६१ को भियना कन्भेन्सन अन डिप्लोमेटिक रिलेसन्स ले कूटनीतिक गतिविधिको सञ्चालन संरचनाबारे व्यवस्था गरेको छ। यो कन्भेन्सनबाहेक सरकारले कूटनीतिक आचारसंहितामा राजदूत र विदेश प्रतिनिधिसँग सरकार मातहतका अन्य निकाय, राजनीतिक दलका नेताप्रतिनिधिले भेट्दा परराष्ट्रमार्फत भेट्नुपर्ने व्यवस्था गरेको छ। प्रदेश १ का मुख्यमन्त्री शेरधन राईले पनि कूटनीतिक भेटघाटलाई आफूले मर्यादित बनाएको बताएका छन्। विदेशी पाहुनाले परराष्ट्रको स्वीकृति लिएको छ भने मात्र भेट्ने गरेको उनले बताए। विभिन्न मुलुकका प्रतिनिधि आउने गरेका छन्। कोही लगानी त कोही प्रदेशको अवस्था र सहकार्यको कुरा लिएर आउँछन्, मुख्यमन्त्री राईले भने, परराष्ट्र मन्त्रालयको स्वीकृति लिएर आउनेलाई मात्र भेट्ने गरेको छु। विदेशसँग जोडिएको विषय परराष्ट्रले हेर्ने र नियम पनि त्यस्तै रहेकाले हालसम्म सोही कुरालाई आफूले कार्यान्वयन गरिरहेको उनको भनाइ छ। प्रतिनिधि आएपछि भेटघाट सहज हुने प्रदेश सरकारको विश्वास छ। नेपालस्थित विदेशी कूटनीतिक नियोगले २०५५ अघि सबै काम परराष्ट्र मन्त्रालय र तत्कालीन राजाको संवाद सचिवालयबाट गर्थे। दरबारको हस्तक्षेप भनिए पनि पद्धतिमा चल्दा कूटनीतिज्ञको सम्मान रहँदै आएको थियो। पछिल्लो समय मन्त्रीप्रधानमन्त्रीले हैसियत बिर्सिएर विदेशीलाई सोझै भेटवार्ता गरेपछि कूटनीतिक भेटघाट विवादमा पर्दै आएका छन्। भद्रगोल भेटघाटलाई कूटनीतिक मर्यादामा ल्याउन पहल भइरहेको परराष्ट्रका एक अधिकारीले बताए। ती अधिकारीले भने, अझै पनि स्वार्थ अनुकूल गोप्य वार्ता गर्नेमा दलका नेता, मन्त्री, पूर्वमन्त्री अग्रपंक्तिमा छन्। प्रधानमन्त्री र मन्त्रीसँग सोझै पहुँच राख्ने कूटनीतिज्ञले परराष्ट्रका अधिकारीलाई नटेर्ने ती अधिकारीले बताए। उनले भने, यही भएर कूटनीतिक आचरसंहिता आवश्यक परेको हो। भेटवार्ताका विवरण दुई मुलुक र राष्ट्रिय हितका लागि महत्वपूर्ण हुने भएकाले परराष्ट्रले अभिलेख राख्न आवश्यक ठानेको हो।"
नेपाली भूमिमा भारतीय सेनाको गस्ती,"काठमाडौं : भारतीय सेनाले दार्चुलाको उत्तरी सीमामा गस्ती बढाएको छ। चीनको निगरानी गर्न भन्दै भारतीय सेनाले व्यास गाउँपालिकाका टिंकर क्षेत्रमा गस्ती बढाएको हो। तीनवटा कुकुरसहित १७ भारतीय सेनालाई नेपालको टाटागाउँमा गस्ती गरिरहेको पाइएको प्रत्यक्षदर्शीले बताएका छन्। हामी घोडा चढेर तिब्बततर्फ जाँदै थियौं। भारतीय सेनाले गस्ती गरिरहेको भेट्यौं, दार्चुला बहुमुखी क्याम्पसका प्रमुख कृष्णसिंह साउदले टेलिफोनमा अन्नपूर्णसँग भने, हामीले फोटो खिच्यौं र उनीहरूलाई रोक्न भन्यौं। तर उनीहरू नसुनेझैं गरेर गए। साउद नेतृत्वमा ८ जनाको टोली त्यहाँ पुगेको थियो। क्याम्पस प्रमुख साउद, उपप्राध्यापक मदनसिंह कार्की र पदमसिंह बडाल भने तिब्बतको नरी प्रिफेक्चर पुराङ काउन्टीसम्म पुगेका थिए। छ्यालेकमा नेपालको प्रहरी चौकी छ। चौकीमा २३ प्रहरी छन्। त्यहाँ प्रहरीले नेपाली भूभागमा आएर पटकपटक भारतीय सेनाले गस्ती गर्ने गरेको गुनासो गरेको साउदले बताए। पुलिसले नै भने, माथि भनिदिनुपर्यो, यहाँ भारतीय सेना आइरहन्छन्, उनले भने। चीनलाई निगरानी गर्न भारतीय भूमिबाट अप्ठ्यारो भएकाले नेपाली भूमि प्रयोग गर्ने गरेको स्थानीयले बताएको क्याम्पस प्रमुख साउदको भनाइ छ। दार्चुलाका प्रमुख जिल्ला अधिकारी शंकर विष्टले भारतीय सेनाको गस्तीबारे आधिकारिक जानकारी नभएको बताए। विकट गाउँमा प्रहरी चौकी छ, तर त्यहाँ सम्पर्क हुन गाह्रो हुन्छ, उनले टेलिफोनमा भने, आधिकारिक संयन्त्रबाट कुनै जानकारी आएको छैन। भारतीय सेनाले नेपाली बस्तीमा आएर धम्काएको, थर्काएको जानकारी नभएको विष्टको भनाइ छ। यो क्षेत्र सदरमुकामबाट धेरै टाढा छ। सन् १९६२ मा भारतचीन युद्धको समयदेखि कालापानीस्थित नेपाली भूमिमा भारतीय सेना बसिरहेको छ। कालापानी क्षेत्रको ६२ वर्ग किलोमिटर क्षेत्र ६० वर्षदेखि भारतले कब्जा गरेको छ। कृत्रिम खोला बनाएर भारतले त्यो भूभाग आफ्नै हो भनेर दाबी गरिरहेको छ। करिब ८१० किलोमिटर टाढा चिनियाँ सेनाको पोस्ट् छ। नेपालतिर सीमा सुरक्षा पोस्ट छैन। प्रहरी चौकी छ तर त्यो पनि ६ महिना मात्रै त्यहाँ बस्छ। सदरमुकाममा मात्रै सीमा सुरक्षाको खटिएको सशस्त्र प्रहरी छ। प्रमुख जिल्ला अधिकारी विष्टले यस क्षेत्रमा बोर्डर आउटर पोस्ट (बीओपी) राख्न सिफारिस गरेको बताए। क्याम्पस प्रमुखलाई धम्की क्याम्पस प्रमुख साउदले भारतीय पक्ष यो सूचना बाहिर ल्याएको भन्दै धम्काएको छ। तपाईं क्याम्पस चिफ जस्तो मान्छे किन बोल्न पर्यो भनेर मलाई भनिरहेका छन्, उनले भने, बोल्दा ठिक हुँदैन, तपाई त जागिरे मान्छे गइहाल्नुहुन्छ, तर जनतालाई अप्ठ्यारो हुन्छ। क्याम्पस प्रमुख साउदले नेपाली भूमिमा हतियार र बर्दीसहितको सेनाले गहस्ती गर्न नमिल्ने भएको आफूले कुरा यो कुरा बाहिर ल्याएको बताए। धक्कीका विषयमा आफूलाई क्याम्पस प्रमुख साउदले जानकारी नदिएको प्रमुख जिल्ला अधिकारी विष्टले बताए। सीमा क्षेत्रमा सीसी क्यामरा जडान गरेकाले भारतीय सेना त्यसको नजिक जानसक्ने अवस्था नभएका कारण निगरानीका लागि नेपाल भूमि प्रयोग गरेको स्थानीयले बताएको जानकारी साउदले दिए। दार्चुला सांसद गणेश ठगुन्नाले भने यसबारे आफूलाई जानकारी नभएको बताएका छन्।"
अति नियमनले तर्सियो निजी क्षेत्र,"काठमाडौं : राज्यले निजी क्षेत्रसँग सहजीकरण गरी रोजगार सिर्जना, आय विस्तार, उत्पादकत्व वृद्धिमा ध्यान केन्द्रित गर्नुपर्नेमा उद्यम र व्यवसायलाई नियमन गर्न एकसाथ धेरै नियम ल्याएको छ। यसबाट निजी क्षेत्र त्रसित बनेको छ। चालू आर्थिक वर्षदेखि सरकारले एक हजारमाथिको कारोबारमा स्थायी लेखा नम्बर (प्यान) अनिवार्य गर्नेदेखि आयातकर्ता, थोक वितरक र आन्तरिक उत्पादनका वितरकले सामान ओसारपसार गर्दा मालवाहक सवारीको ट्र्याकिङ गर्ने प्रणाली (भीसीटीएस) लागू गरेको हो। एक हजार रुपैयाँमाथिको खर्चमा प्यान बिल राख्न अव्यावहारिक भएकाले यसलाई केही बढाउनुपर्ने व्यवसायीको माग छ। सरकार र निजी क्षेत्र सम्मिलित अध्ययन टोलीको प्रतिवेदनपछि सरकारले यसमा पुनर्विचार गर्ने आवश्वासन दिए पनि टुंगो लागेको छैन। भीसीटीएस लागू गर्दा दूरदराज र इन्टरनेट नचल्ने ठाउँमा वस्तु ढुवानी गर्न अव्यावहारिक हुने निजी क्षेत्रको गुनासो छ। एउटा पिकअप भ्यान किनेर स्वरोजगार हुन खोज्नेलाई पनि सरकारले फर्म वा कम्पनी दर्ता गर्न अनिवार्य गरेको छ। दर्ता नभई यातायात कार्यालयले रुट इजाजत दिँदैन। अघिल्लो महिना सरकारले बैंकमा बुझाएको वित्तीय विवरण नै कर कार्यालयमा पनि हेर्न सकिने व्यवस्था गयो। व्यवसायीले बैंकबाट ऋण लिने र कर तिर्ने प्रयोजनमा छुट्टाछुट्टै वित्तीय विवरण पेस गरेको शंकामा सरकारले यस्तो व्यवस्था गरेको हो। सरकारले ल्याएका नियम आफैंमा राम्रा छन्। तर यिनलाई कार्यान्वयन गर्दा निजी क्षेत्रको व्यावहारिक पक्ष हेरिनुपर्छ भन्ने हाम्रो माग हो, नेपाल उद्योग वाणिज्य महासंघकी अध्यक्ष भवानी राणा भन्छिन्, एकैपटक धेरै अनुपालना (कम्प्लायन्स) थपिँदा साना उद्यम व्यवसाय (एसएमईज) त्यसकै मारमा थिचिन्छन्। अर्थशास्त्री केशव आचार्य सरकारले उद्यम, व्यवसायलाई नियमन गर्नु र अनुशासनमा राख्नु उचित भए पनि पहिला बजारलाई फैलन दिनुपर्ने धारणा राख्छन्। नियमनमा सरकार कुशल छ। यससँगै सहजकर्ता पनि बन्नुपर्छ, उनले भने। राजस्व चुहावट नियन्त्रणसम्बन्धी विधेयकमा राजस्व चुहावट कसुरमा जेल सजाय, जरिबाना र जेल सजाय वा दुवै सजाय हुने व्यवस्था छ। नेपाल चेम्बर अफ कमर्सले यी व्यवस्था नसच्याए देशव्यापी आन्दोलन घोषणा गरेको छ। कसुरको प्रकृति हेरेर सजाय निर्धारण हुनुपर्ने निजी क्षेत्रका छाता संस्थाहरूको धारणा छ। यसै बीचमा सरकारले बैंकहरूले जस्तै कम्पनी रजिस्ट्रारमा दर्ता भएका कम्पनीले पनि केवाईसी (नो योर कस्टुमर) पालना गर्नुपर्ने व्यवस्थाका लागि निजी क्षेत्रलाई सूचित गरिसकेको छ। यसअनुसार कुनै पनि कम्पनीले आफूसँग कारोबार गर्नेको सम्पूर्ण विवरण अद्यावधिक गर्नुपर्छ। अब कम्पनीले आफूसँग कारोबार गर्नेको केवाईसी राख्नुपर्छ। ठूलो कारोबारका सम्बन्धमा वित्तीय जानकारी एकाइलाई रिपोर्टिङ गर्नुपर्छ, सम्पत्ति शुद्धीकरण निवारण विभागका एक अधिकारीले भने, आफूसँग कारोबार गर्नेको केवाईसी अद्यावधिक गरेनगरेको सम्बन्धमा कम्पनी रजिस्ट्रार कार्यालयले अनुगमन गरेर पालना गराउन सक्नेछ। कम्पनी रजिस्ट्रार कार्यालयले निर्देशिकाको मस्यौदा सार्वजनिक गरिसकेको छ। निजी क्षेत्रका प्रतिनिधि संघसंस्थाले निर्देशिका कार्यान्वयनका लागि समय दिन आग्रह गरेका छन्, कम्पनी रजिस्ट्रार भुवनहरि अर्यालले यो व्यवस्था छिट्टै कार्यान्वयनमा ल्याइने बताए। शंकास्पद कारोबार, लगानी र कर छली रोक्न यो व्यवस्था प्रभावकारी हुनेछ। घरेलु तथा साना उद्योग विभागका अध्यक्ष श्यामप्रसाद गिरी साना, मझौला उद्योगका लागि यस्ता अनुपालनाले लागत बढाउने बताउँछन्। ससाना उद्यमले धेरै कम्प्लायन्स पालना गर्ने क्षमता राख्दैनन्, उनले भने, यी सबै नियम पालना गर्न उनीहरूलाई थप जनशक्ति र लजिस्टिक आवश्यक पर्छ। यससँगै सरकारले चालू आर्थिक वर्षको बजेटदेखि व्यावसायिक प्रतिष्ठानले मूल्य अभिवृद्धि कर (भ्याट) फिर्ताको व्यवस्था हटाएको छ। उद्योगले ऊर्जा उत्पादनमा प्रयोग गरेको इन्धनको भ्याट कट्टा गर्न पाउँथे, चालू आवदेखि त्यो व्यवस्था खारेज भएको छ। तर अझै पनि औद्योगिक क्षेत्रमा लोडसेडिङ कायमै रहेकाले डिजेल जेनेरेटर चलाउनुपर्ने बाध्यता रहेको उद्यमी बताउँछन्। सरकारले पैतृक सम्पत्ति हस्तान्तरण हुँदा भारी कर लगाउने गृहकार्य पनि अघि बढाएको छ। दुईतीन पुस्तामा पुग्दा सम्पत्ति बराबर कर तिर्नुपर्ने भएपछि उद्यमीले सम्पत्तिको अधिकारलाई सरकारले संकुचित गर्न खोजेको आरोप लगाएका छन्। सामाजिक सुरक्षामा श्रमिकको ११ प्रतिशत र कम्पनीका तर्फबाट २० प्रतिशत थप्नुपर्ने व्यवस्थाले पनि व्यवसायको लागत बढ्ने निजी क्षेत्रको बुझाइ छ। एकैपटक यति धेरै नियम थेग्ने सामथ्र्य निजी क्षेत्रसँग छ कि छैन भनेर सरकारले समीक्षा नै नगरी उत्पादन र रोजगारी वृद्धिभन्दा पनि कल्याणकारी राज्यको सिद्धान्त लागू गर्नेतर्फ उन्मुख देखिएको नेपाल उद्योग परिसंघका निवर्तमान अध्यक्ष हरिभक्त शर्माको धारणा छ। सरकारले निजी क्षेत्रको प्रतिनिधित्व हुने विभिन्न बोर्ड तथा समितिहरूबाट पनि निजी क्षेत्रको प्रतिनिधित्व हटाएको छ। धितोपत्र बोर्ड, खानेपानी बोर्डलगायतका विभिन्न बोर्ड तथा समितिहरूबाट निजी क्षेत्रको प्रतिनिधित्व हुने व्यवस्था हटाइएको छ।"
नेपालचिन मैत्री वार्ता : १० बुँदै सहमती पत्रमा हस्ताक्षर,"जोमसोम: शुक्रबार नेपालचिन मैत्री वार्ता सम्पन्न भएको छ। उत्तरी सीमावर्तीक्षेत्र कोरलानाकासँग जोडिएको चिनको स्वशासित क्षेत्र तिब्बतको झोङ्वा, सिगात्से र सागाका स्थानीय प्रशासन र मुस्ताङ प्रशासनबीच तिब्बतको ढुङ्वा जिल्लामा वार्ता भएको हो। दुई देशका प्रशासनिक समकक्षीय अधिकारीहरु बीच भएको वार्ताले ९ बुँदे सहमती गरेको छ। चिनको ढुङ्वा जिल्लामा भएको नेपाल पक्ष र चिनियाँ पक्षबीच द्धिपक्षीय मैत्री वार्ताले यसअघि भएका वार्ता र छलफलको समिक्षा गर्यो। सहमति पत्रमा नेपालले एक चिन नीति र बेल्ट एण्ड रोड इनिसियटिभ प्रति पूर्ण प्रतिबद्धता व्यक्त गरेको छ। नेपाल पक्ष र मुस्ताङी समुदाय यसप्रति सचेत रहने सहमती गरेको हो। दुबै देशका अधिकारीहरुले सीमा सुरक्षालाई गतिशील पार्ने र यसका लागि सीमा कानुन लागु गर्ने र सयुक्त कार्य स्थापना गर्न केन्द्र सरकारसमक्ष पहल गर्ने जनाएका छन्। दुबै देशले सीमानाका आसपास अवाञ्छित गतिविधि नियन्त्रण र सीमानाका चुस्त राख्न सूचना आदानप्रदान लगायतको संयन्त्र निर्माण गर्न माथिल्लो निकायमा लेखी पठाउने सहमती गरेका हुन्। हातहतियार, खरखजाना र अमेरीकी डलरको अवैध कारोवार र सीमाक्षेत्रबाट हुने मानव तस्करी नियन्त्रण गर्न दुबै पक्षबाट एकआपसमा समन्वयात्मक रुपमा अघि बढ्ने निर्णय गरेका छन्। यस्तै, सीमावर्ती क्षेत्रमा नेपाल र चिन पक्षबीच बर्सेनी २ पटक हुँदै आएको नियमित व्यापार मेला यसपटक हुन नसकेको र नेपाल पक्षको सीमाक्षेत्रका वासिन्दाको मागलाई ध्यानमा राख्दै असोज २४ गते व्यापार मेला संञ्चालन गर्ने र भावि दिनमा साविक अनुसार व्यापार मेला संञ्चालन गर्ने सहमती भएको हो। व्यापार मेलामा चिनियाँँ पक्षले गुणस्तरीय सामानको स्तरबृद्धि गर्न सहमती गरेको छ। दुबै देशका प्रशासन र सुरक्षा अधिकारीहरुले सीमा स्तम्भको संयुक्त रुपमा अनुगमन र संरक्षण गर्न कटिबद्ध रहने बताइएको छ। नेपालका पशु चौपायाको भ्याक्सिनेशन हुने भएकाले यसबाट उत्पादित लोकल पस्मिनाको चिनतर्फ सहज निकासी गर्न चिनियाँ पक्षले पहल गर्ने जनाएको छ। सीमा कानुन लागु गर्ने र संयुक्त कार्य स्थापनाका लागि नेपाल पक्षलाई पेश भएको ९ बुँदे पत्रको निकासका लागि दुबै देशले माथिल्लो निकायमा पहल गर्ने जनाइएको छ। दुबै पक्षले यसप्रकारको बैठकलाई निरन्तरता दिने र आगामी बैठक जोमसोममा आयोजना गर्ने सहमति गरेका छन्। चिनियाँ भूमीको ढुङ्वा जिल्लामा भएको नेपालचिन वार्तामा मुस्ताङ प्रशासनतर्फ प्रमुख जिल्ला अधिकारी वेदप्रसाद अर्याल, प्रहरी नायव उपरीक्षक तुलबहादुर कार्की , सशस्त्र प्रहरी नायव उपरीक्षक निर्मल कार्की, अनुसन्धान प्रमुख ओमबहादुर खड्का, लोमान्थाङ गाउँपालिकाका अध्यक्ष सुर्वणकुमार विष्ट, लोघेकर दामोदरकुण्ड गाउँपालिकाका अध्यक्ष लोप्साङ छोम्फेल विष्ट, दुई गाउँपालिकाका प्रमुख प्रशासकीय अधिकृत लगायत अन्य कार्यालयका कर्मचारी उपस्थित थिए। यस्तै चिनको तिब्बत झुङ्बातर्फका प्रतिनिधिमा सिगात्से सीमा प्रशासन प्रमुख गेरी, झोङ्वा सीमा प्रशासन प्रमुख नीमा, सागा प्रशासन प्रमुख वाइन्वा जिल्ब, सिगात्से सीमा प्रशासन शाखा प्रमुख बाइन्वा छिरिङ र सिगात्से सीमा प्रशासन अन्तर्गत लाराङ प्रहरी चौकीका प्रमुख लु यर्साङ छन्। यस पटक भएको नेपालचिन पाँचौ तहको वार्तामा यसअघि जोमसोममा भएको कोरला नाका खुलाउन उपल्लो निकायमा पहल गर्ने सहमती छलफलमा उठेन। यस्तै नेपाली सीमा क्षेत्रमा तिब्बतीहरुको खुला चरन क्षेत्र रहने गरेको भए पनि ५ औँ बैठकमा जस्तो नेपाल पक्षका चौपाया पनि चिनियाँ चरिचरन उपयोग गर्न पाउने सहमति छलफलमा उठेन। यसपटक दुबै देशले सीमाक्षेत्रबाट अवैध गतिविधि नियन्त्रणमा जोड दिएको प्रमुख जिल्ला अधिकारी वेदप्रसाद अर्यालले जानकारी दिए। उनले चिनियाँ पक्षले सीमाक्षेत्रमा पूर्वाधार निर्माण गरेको र नेपाल पक्षले पनि सडक स्तरबृद्धि गर्दै गरेकाले नाका सञ्चालन तथा पहल गर्ने विषय छलफल नभएको जनाए। प्रमुख जिल्ला अधिकारी अर्यालले बैठकमा ठोस निर्णय नभए पनि दुई देशबीचको वार्ता र सम्वादले आपसी सम्वन्ध सुधारमा योगदान पुग्ने उल्लेख गरे।"
"रोकिराखेको टिपर पल्टेर एकजनाको मृत्यु, तीन घाइते","सल्यान : सल्यानमा रोकिराखेको टिपर पल्टेर एक जनाको ज्यान गएको छ। घटनामा अन्य तीनजना घाइते भएका छन्। शारदा नगरपालिकाको कार्यालय खलंगा नजिकै सल्यान सुर्खेत सडकको कालोपत्रेमा बालुवा ओसारपसार गर्ने बा ३ क २३६५ नम्बरको टिपर रोकिराखेको अवस्थामा पल्टिएको हो। रोकेको टिपर आफैँ चलेर पल्टिएको प्रहरीले जनाएको छ। दुर्घटनामा शारदा नगरपालिका ८ मार्केकी ४५ वर्षीया रामकली विकको घटनास्थलमै ज्यान गएको हो। घटनामा घाइते हुनेमा उक्त सडकको काम गर्ने सन्तोषी सेवा निर्माणका कामदारहरु ३५ वर्षका मोहिसन मुसिया, हरिशंकर भन्तु र शेषनाथ कुमाल रहेको प्रहरीले जनाएको छ। उनीहरुको जिल्ला अस्पताल सल्यानमा उपचार भइरहेको छ। टिपर सडकमा बालुवा झार्ने काममा प्रयोग भएको थियो। टिपर रोक्ने र कामदारले बालुवा झार्ने काम गर्थे। सोही क्रममा चालक टिपरबाट झरेको बेला टिपर ब्याक भएर पल्टिएको हो। रामकली विक पानी पिउन भनेर टिपरको झ्याल खोलेर भित्र बोतल खोज्दा गाडीको ब्रेक छोइएर गाडी ब्याक भएको थियो। गाडी ब्याक भएर सडक तल खसेर रामकली विकले ज्यान गुमाएको प्रहरीले बताएको छ। बालुवा निकाल्ने अन्य ३ जना भने पछाडि भएकाले उनीहरु घाइते मात्र भएको प्रहरीको जानकारी दिएको छ।"
सडक बन्यो भैंसी आहल : पाँच किलोमिटर पार गर्न दुई घण्टा,"सुर्खेत : सोमबार दिउँसो वीरेन्द्रनगरको एक सडकमा भैंसीहरु आहल बसेका थिए । सडकको छेउछाउबाट हिँडिरहेका पैदल यात्रु सडकमै आहल बसेका भैंसी देखेर स्थानीय सरकारप्रति व्यंग्य गर्दै भन्दै थिए, 'यही हो,स्थानीय सरकारको कमाल।' हिलाम्मेसडक छेउमा हिँडिरहेकी एकजना महिला सुरुवाल माथि सारेर रुमालले मुख छोप्दै छिछि गर्दै सडक पार गरिन्।उनकै पछाडि हिँडिरहेका अर्का युवा भन्दै थिए' कर्णाली प्रदेश राजधानी सडकको त यो हालत छ, अन्य ठाउँ कस्तो होला ? स्थानीय सरकार आएपछि भैंसी आहल बस्ने सडक पनि देख्न पाइयो हरे हरे।' यी दृष्य हुन्, वीरेन्द्रनगर नगरपालिका१० स्थित काक्रेविहार टोल नजिकैको हिलाम्मेसडकको । वीरेन्द्रनगरको एयर पोर्टचोकदेखि काक्रेविहार, बामीखोलाहुँदै मध्यपश्चिमाञ्चल विश्वविद्यालयको नयाँ निर्मित भवनसम्म पुग्ने यो हिलाम्मे सडक चार महिनायता जीर्ण छ । सडक हिलाम्मे हुँदा नागरिकलाई आउजाउ गर्न तथा सवारी चलाउन मात्रै सास्ती छैन । यहाँ दिउँसै सडकमा भैंसी आहल बस्न थालेका छन्। केही वर्ष पहिले कालोपत्रे गरिएको सडक जीर्ण बन्दै गएपछि विगत दुई वर्षयता नगरपालिका र वडाको समन्वयमा मर्मतको काम भइरहेको छ । वर्षाले कालोपत्रे समेत भत्काइ दिएपछि सडकमै भैंसी आहल बस्ने स्थिति आएको हो । यस सडकमा दैनिक हजारौं मान्छे आउजाउ गर्छन्। कतिपय सवारी हिलोमा फस्दा डोजरले तान्नुपर्ने स्थिति छ । 'वषौंसम्म हाम्रा सडक यस्तै रहिरहन्छन, एकपटक टालटुल गरिन्छ, फेरि महिना दिनमा उस्तै हुन्छन्,' स्थानीय शुसील न्यौपानेले भने, 'भैंसी सडकमै आहल बस्छन्, गन्तव्यमा हिँडेका यात्रु सडकमै बास बस्छन्, तर स्थानीय सरकारलाई चासो छैन ।' उनका अनुसार हिलाम्मे सडकमा पाँच किलोमिटर पार गर्न दुई घण्टा लाग्छ । यो सडक मर्मत तथा कालोपत्रेको जिम्मा ठेकेदार सूर्यबहादुर रावतले लिएका छन् । १६ मिटर चौडाइ र पाँच किलोमिटर भन्दाबढी लम्बाइ रहेको यो सडक करिब १८ करोडको लागतमा कालोपत्रे बनाउने योजना छ । तर सडक मर्मतको काम समयमै गर्न नसक्नुमा मौषमलाई दोष दिइएको छ । वडाध्यक्ष रत्नबहादुर बुढाले मौषम खराबीका कारण समयमै काम गर्न नसकेको तर्क गरे। 'जब ठेकेदारले काम गर्न सुरु गर्छन्, तब आकाशे पानी परेर काम अवरुद्ध हुन्छ,' उनले भने, 'पहिले आठ मिटर रहेको सडक १६ मिटर बनाउँदैछौं, त्यसका लागि स्थानीय जग्गा छोड्न सहमती नभएपछि काममा ढिलाइ भयो।' केही ठाउँमा सडकले लिएको जग्गा स्थानीयले छोड्न नमानेपछि अदालतसम्म मुद्धा पुगेको उनले बताए । सडक निर्माणका लागि बजेट र कामदारको समस्या नभएपनि मौषमी अवस्थानै मुख्य चुनौती बनेको भन्दै तिहारसम्म हिलाम्मेसडक कालोपत्रे हुने उनको भनाइ छ । यता विरेन्द्रनगर नगरपालिकाले नगरलाई रिङरोडमा जोड्ने योजना अनुसार एक वर्षभित्रै नगर क्षेत्रभित्रका सबै सडक मर्मत तथा विस्तार हुने जनाएको छ।"
सीमामा घर फर्किनेको लर्को,"धनगढी : दसैं सुरु भएसँगै कैलाली र कञ्चनपुरका भारतीय नाकामा भारतबाट घर फर्किनेको लर्को सुरु भएको छ। रोजगारीका लागि भारतका विभिन्न सहर पुगेका सुदूरपश्चिमवासी दसैं मनाउन घर फर्कने गरेका हुन्। अछाम साँफेबगर नगरपालिका१३ बाबलाका शेरसिंह एक वर्षअघि गहुँ खेती लगाएर परिवारसहित रोजगारीका लागि भारत गएका थिए। उनी अहिले दसैं मनाउन घर फर्किएका छन्। उनी मात्र होइन रोजगारका लागि भारतलगायत अन्य मुलुक गएका सुदूरपश्चिमेली अहिले घर फर्किन थालेका छन्। सीमा नाकामा विगत वर्षभन्दा सास्ती केही कम रहेको यात्रुहरूले प्रतिक्रिया दिएका छन्। भारतको उत्तराखन्डबाट फर्किएका बझाङका पुरन रोकायाले विगतका वर्षमा सीमामा निकै सास्ती खेप्नु परेको भए पनि यसवर्ष भने अलिक सहज रहेको बताए। अछाम साँफेनगरका धनबहादुर कुँवर वली पनि दसैं मनाउन फर्केका छन्। वर्षभरि परदेशमा काम गरेर दिन बिते पनि दसैंमा भने सधैँ घर फर्किने उनले बताए। प्रहरीका अनुसार दैनिक दुईतीन सय नेपाली कैलालीका त्रिनगर नाका हुँदै दसैं मनाउन घर फर्किने गरेका छन्। आफ्नो देशमा रोजगारी नपाउनु, पाइहाले पनि न्यून पारि श्रमिकमा काम गर्नुपर्ने, औषधिसमेत राम्रो नपाइने भएपछि सुदूरपश्चिम प्रदेशबाट रोजगारीका लागि भारत जानेको संख्या दिनप्रतिदिन बढ्दो छ। जिल्ला प्रशासन कार्यालय कैलालीले भारतबाट घर फर्किँदै गरेका नेपालीहरूलाई सीमामा सास्ती नहोस् भन्नका लागि त्रिनगर नाकामा चाडपर्व लक्षित सीमा सहायता कक्ष स्थापना गरेको छ। नेपालीलाई घर फर्किंदा सीमामा कुनै पनि समस्या नहोस् भनेर सहायता कक्ष राखिएको कैलालीका सीडीओ यज्ञराज बोहराले बताए। दसैं, तिहार तथा छठ पर्वलाई लक्षित गर्दै कैलालीको गौरीफन्टामा नेपाल प्रहरी, सशस्त्र प्रहरी बल नेपाल र भारतीय सीमा सुरक्षा बल ९एसएसबी० ले संयुक्त रूपमा गौरीफन्टामा सहायता कक्ष स्थापना गरेका हुन्।"
सीमापारी रोकिए प्याजका गाडी,"भैरहवा : भारतले प्याज निर्यातमा रोक लगाएसँगै नेपाल आउन लागेका प्याजका गाडी सीमापारी रोकिएका छन्। भारतीय भन्सारले प्याज भन्सा विन्दुमा रोक लगाएको छ। भारतको केन्द्रीय वाणिज्य तथा उद्योग मन्त्रालयले विदेश व्यापार महानिर्देशनालयलाई अर्को आदेश नआएसम्म आइतबार प्याज निर्यातमा प्रतिबन्ध लगाउन निर्देशन दिएको थियो। भारतमा प्याजको मागअनुसार आपूर्ति गर्न समस्या परेपछि भारतले निर्यातमा रोक लगाएको बताइएको छ। आइतबारदेखि बेलहिया नाकाबाट प्याज आयात नभएको भैरहवा भन्सार कार्यालयका अधिकृत यामबहादुर थापाले जानकारी दिए। निर्यातआयात प्रक्रियामा गइसकेका प्याज आउने सम्भावना रहन्छ, उनले भने, आइतबारबाट एक गाडी पनि प्याज आएको छैन। भारत सुनौली भन्सार भन्सारका प्रमुख एके द्विवेदीले अर्को आदेश नआएसम्म माथिल्लो स्तरबाट आएको परिपत्रअनुसार प्याजका गाडी रोकिएको बताए। केही समय अघि प्याजको बढ्दो अभाव र अहिले निर्यातमा रोकसँगै व्यापारीले प्याजको मूल्यवृद्धि गर्न सुरु गरेका छन्। स्थानीय प्रशासनले प्रभावकारी अनुगमन गर्न सकेको छैन। ४० रुपैयाँ प्रतिकिलो प्याज अभावसँगै असोज पहिलो सातामा ह्वात्तै बढेर ९५ रुपैयाँ प्रतिकिलो पुगेको छ। तर, सर्वसाधरणको भान्सासम्म प्याज पुग्दा प्रतिकिलो एक सय २० रुपैयाँदेखि एक सय ३० रुपैयाँ पुग्छ। प्याजको आयात रोकिएसँगै यो मूल्य थप वृद्धि हुने सम्भावना देखिएको छ। भारतमा यस वर्ष प्याज उत्पादनमा आएको कमीका कारण नेपालमा असर परेको हो। भारतमा ढिला गरी सुरु भएको मनसुन र लगातार ठूलो वर्षाका कारण प्याजखेती नष्ट भएपछि भारतमा प्याज अभाव हुने थालेको हो। यसको असर नेपालमा पनि देखिँदैछ। नेपाल प्याजमा भारत निर्भर छ। नेपालमा खपत हुने ९८ प्रतिशत प्याज भारतबाट आयात हुन्छ। शनिबारसम्म भारतको नासिक, इन्दौरलगायत स्थानबाट स्टक गरिएको प्याज आयात भइरहेको थियो। प्याजको नयाँ उत्पादन नभएसम्म समस्या रहनसक्ने प्याज आयातकर्ता एवं अम्बे इन्टरनेसनलका सञ्चालक मोहन बानियाँको विश्लेषण छ। भारतमा अब नयाँ प्याज अगामी नोबेम्भरडिसम्बर महिनासम्म तयार हुन्छ। बेलहिया नाकाबाट आव ०७५०७६ मा तीन अर्ब ११ करोड बढी रुपैयाँ बराबरको एक लाख १० हजार बढी टन प्याज आयात भएको थियो। चालु आव ०७६०७७ को असोज आठ गतेसम्म यस नाकाबाट ७२ करोड १६ लाख रुपैयाँ बराबरको २० हजार चार सय बढी टन प्याज आयात भएको भैरहवा भन्सार कार्यालयले जनाएको छ। व्यापारीले प्याज लुकाउन थाले भारतले निर्यातमा प्रतिबन्ध लगाएको मौका छोपी व्यापारीले प्याज लुकाउन थालेका छन्। भारत सरकारले आइतबारदेखि अर्को आदेश नहुञ्जेलसम्म प्याज निर्यातमा प्रतिबन्ध लगाएको छ। वाणिज्य आपूर्ति तथा उपभोक्ता हित संरक्षण विभागले सोमबार कालिमाटी बजारमा गरेको अनुगमनमा व्यापारीले मौकाको फाइदा उठाएर प्याज लुकाउन थालेको भेटिएको छ। विभागका अनुगमन अधिकृत रमेशकाजी श्रेष्ठका अनुसार कालिमाटीस्थित अर्याल आलु प्याज सप्लायर्सले अनुगमन टोलीलाई प्याज नभएको ढाटेको फेला पारिएको छ। अनुगमन टोलीले उक्त सप्लायर्सको गोदाममा छापा मारेपछि दुई सय बोरा प्याज भण्डारण गरी राखिएको फेला परेको थियो। श्रेष्ठले भने, सुरुमा गोदाम देखाउनै मानेन, गोदाममै छापा मारेपछि ठूलो परिमाणमा प्याजको बोरा भेटियो। भारतले प्याजको निर्यातमा प्रतिबन्ध लगाएपछि व्यापारीले धमाधम प्याज लुकाउन थालेका छन्। प्याज लुकाएको अभियोगमा उक्त सप्लायर्सलाई आवश्यक कागजातसहित विभागमा उपस्थित हुन अनुगमन टोलीले निर्देशन दिएको थियो। श्रेष्ठका अनुसार व्यापारीले फाइदा उठाउँदै एक दिनमै प्रतिकिलो प्याजमा ३० रुपैयाँ मूल्य थप गरेको अनुगमनका क्रममा फेला पारिएको छ।"
गोरखा दरबार पुनर्निर्माणमा ढिलाइ,"गोरखा : चारसय वर्ष पुरानो गोरखा दरबार पुनर्निर्माणमा ढिलाइ भएको छ। २०७४ कात्तिकदेखि काम सुरु भए पनि २२ महिनाको अवधीमा जग मात्र पुरेको गोरखा दरबार हेरचाह अड्डाले जनाएको छ। निर्माण कम्पनी पचली भैरव शिवाको जेभीले ४ करोड ३२ लाख २९ हजार रुपैयाँमा २०७६ मंसिर ३० गतेभित्र निर्माण सम्पन्न गर्न पुरातत्व विभागसँग सम्झौता गरेको थियो। दरबार पुनर्निर्माणबारे हामीले केही बोल्न मिल्दैन। हाम्रो कार्यालयलाई कुनै चिठी र बोधार्थ छैन, अड्डाका निमित्त प्रमुख रामेश्वर कट्टेलले भने, अहिलेसम्म जगमात्र तयार भएको त सबैले देखेको कुरा हो। पाँचसात जनाले इटा धुने काम गरिरहेका र त्यो पनि सोमबारदेखि रोकिएको उनले बताए। जग पुर्न मात्र २२ महिना लाग्नुमा पुरातत्व विभागको पनि धेरथोर कमजोरी रहेको विभागका कायममुकायम महानिर्देशक दामोदर गौतमले स्विकारे। ढिला भएको पक्कै हो, उनले भने, त्यसमा ठेकेदारको गल्ती त छँदैछ, हाम्रो पनि कमजोरी रहेको छ। ठेक्का सम्झौतापछि जगको अध्ययन गर्न आठ महिना लागेको उनले बताए। जगको राम्ररी अध्ययन नगरी डिजाइन र त्यहीअनुसार ठेक्का सम्झौता भयो। जग खन्न थालेपछि ठूलाठूला खाल्डा भेटिए, उनले भने, त्यसपछि बल्ला जगको भौगर्भिक अध्ययन गरी डिजाइन स्टिमेट परिवर्तन गरेर काम सुरु गर्दा आठ महिना बित्यो। आठ महिनापछि पनि ठेकेदारले सरासर काम नगरेको गौतमले बताए। सम्झौता मिति कटेपछि म्याद थपको प्रक्रिया अघि बढाउने उनले बताए। हाम्रो कारणले ढिला भएको समय हामी थप्नेछौं। सो अवधिमा पुनर्निर्माण सम्पन्न गर्ने दायित्व ठेकेदारको हो, कामु महानिर्देशक गौतमले भने। परिवर्तन गरेको अनुमानअनुसार गोरखा दरबारको जगमा सिमेन्ट प्रयोग गरिएको छ। परम्परागत प्रविधिअनुसार निर्माण गर्न नसके उचित कारण देखाएर आधुनिक प्रविधिमा निर्माण गर्न पाउने व्यवस्थाअनुसार सिमेन्ट प्रयोग गरिएको उनले जानकारी दिए। इतिहासअनुसार गोरखा दरबार तत्कालीन राजा राम शाहले निर्माण गरेका हुन्। निर्माण भएको मिति थाहा नभए पनि राजा राम शाहले आफ्नो राज्यकाल विक्रम सम्वत १६७१ देखि १६९३ सम्ममा गोरखा दरबार निर्माण गरेको मानिन्छ। चार सय वर्ष लामो इतिहास बोकेको सो दरबार २०७२ सालको भूकम्पमा भत्केको थियो।"
धादिङमा सडक भासिदा गुड्दै गरेको ट्रक फस्यो,"धादिङ : सोमबार धादिङको नीलकण्ठ नगरपालिका ६ कुसुण्डेमा स्काभेटर बोकेर गएको लहरी ट्रक अकस्मात सडक भासिएको खाल्डोमा फस्यो। पीच सडकमा ट्रक गुडाइरहेका चालकले अचानक ट्रक नै भासिएपछि केहीबेर त के भयो भनेर ठम्याउनै सकेनन् । भासिएको ट्रकलाई तत्काल स्काभेटरले तान्ने सल्लाह गरियो। ट्रलिमा स्काभेटर लगिएको थियो। खाल्डामा फसेको ट्रक निकाल्न ट्रकबाट स्काभेटर झारियो। तर स्काभेटरले ट्रक निकाल्दै गर्दा फेरी स्काभेटर नै खाल्डोमा भासिन पुग्यो। ग्रामिण क्षेत्रमा सडक निर्माण गर्नका लागि ना ७ ख ५३७२ को ट्रकले स्काभेटर बोकेर गइरहेको थियो । साधारण अवस्थामै रहेको सडकमा सवारी साधनको भारले भासिएपछि स्थानीय अचम्मित भए। २०७२ सालको विनाशकारी भूकम्पपछि उक्त क्षेत्रमा ठूलाठूला भ्वाङ पर्ने तथा जमिन भासिएर खाल्डा पर्ने समस्या देखिएको थियो । तत्कालका लागि माटो भरिए पनि बेला बेलामा फेरी उस्तै भ्वाङ पर्ने समस्या आइरहेको छ । स्थानीयबासीका बारी तथा सडकका बीचबीचमै भ्वाङ परेपछि स्थानीय त्रसित भएका छन् । जमिन भासिएको वरपर ३५ घरधुरी छन् । उनीहरु कति बेला के हुने हो भन्नेबारे अन्योलमा छन् । उक्त सडक भएर धादिङको पुरानो सदरमुकाम सुनौलाजबार हुँदै फोस्रेटार गल्छी जोडिन्छ । दिनहुँ सयौँ गाडीहरुको आवत जावत हुने सडकको बीचमै जमिन भासिन थालेपछि कुनै दुर्घटना हुने हो कि भन्ने चिन्ता भएको स्थानीयबासी हरि श्रेष्ठले बताए । तत्काल यसको दीर्घकालिन समाधानका लागि पहल नगरे यसरी ठूलो मानवीय क्षति निम्त्याउने ६ का अध्यक्ष उद्धव रिजालले बताए । समयमा भूगर्वविद्धलाई ल्याएर जमिनको अनुसन्धान र दीर्घकालिन असरको बारेमा अनुसन्धान गरी उक्त जोखिम वस्तीबाट सुरक्षित स्थानमा स्थानान्तरण गर्नका लागि नगरपालिका, प्रदेश सरकार र केन्द्र सरकारको ध्यानाकषर्ण गराउने रिजालले बताए । यसअघि नै पटकपटक जमिन भासिएको बेलामा तत्काल भूगर्भविद्लाई ल्याएर माटो परीक्षण गराउँदा पनि सुनुवाई नभएको स्थानीय रेमश श्रेष्ठले बताए। उनले भने, 'जमीन भासिने क्रम रोकिएको छैन, अब कुन दिन हामी सबै पुरिन्छौं।' सोमबार पुरानो सदरमुकाममा रहेको टुडिखेल मैदानलाई क्रिकेट्र मैदान बनाउन विषयमा छलफल गर्न गएको प्रदेश सांसद डाक्टर रामकुमार अधिकारीको टोली पनि सडक भासिएपछि केही बेर बाटोमै रोकिएका थिए । उनले घटनास्थलको अवलोकन गर्दै तत्काल यसको भौगर्भिक परीक्षण गरी समाधान निकाल्ने स्थानीयलाई आश्वासन दिएका छन् ।"
अवरुद्ध सडक खुलाउन जाँदा डोजर पल्टिएर चालकको मृत्यु,कालिकोट : जिल्लाको खाडाँचक्र नगरपालिका ५ बिहानी खोलामा डोजर पल्टिँदा एकजनाको मृत्यु भएको छ । मंगलबार बिहान बिहानी खोलामा डोजर पल्टेर डोजरका सहचालक भरतबहादुर शाहीको मृत्यु भएको जिल्ला प्रहरी कार्यालय कालिकोटले जनाएको छ। प्रहरीका अनुसार मृतक शाही दैलेख ठाँटिकाधका स्थानीय हुन् । कर्णाली राजमार्ग खुलाउन जाँदा डोजर पल्टिएको जिल्ला प्रहरी कार्यालय कालिकोटका प्रमुख श्यामबाबु ओलियाले बताए । डोजर बिहान ४ तिर पल्टिएको हो । पोष्टमार्टमका लागि शव जिल्ला अस्पताल कालिकोट लगिएको छ।
बागलुङमा पानीको सकस : मुहान र कुवा चहार्दै स्थानीय,"बागलुङ : बागलुङ बजारमा खानेपानीको समस्या चरम बनेको छ । पछिल्लो दुई साता यता बजारमा नियमित खानेपानी आपूर्ति नभएपछि बजारबासी प्रभावित भएका छन्। स्थानीय हजारौं उपभोक्ता अहिले पानी नआउने र आए पनि धमिलो दूषित पानी आउने समस्याबाट आजित बनेको बागलुङ नगरपालिका ३ की लक्ष्मी केसीले बताइन् । समस्या टार्न बजारबासी आसपासका पाखाथर, कुडुले, तित्याङको फड्केडाँडालगायतका मुहान र कुवामा पुग्ने गरेका छन् । बागलुङ सदरमुकाममा दैनिक करिब ३२ लाख लिटर खानेपानी आवश्यक पर्ने भए पनि आवश्यकताको आधा मात्र पानीको आपुर्ति हुँदै आएको छ । त्यही आधा आपूर्ति पनि पहिरोले पाइप बगाएपछि प्रयाप्त वितरण गर्न नसकिएको खानेपानी वितरणको जिम्मा लिएको बागलुङ नगर खोनेपानी उपभोक्ता संस्थाले जनाएको छ । 'नियमितरुपमा पानी नआउने समस्या बढेको छ, आइहालेमा पनि धमिलो आउँछ,' बागलुङ नगरपालिका२ जिपपार्कका निता श्रीसले भनिन्, 'सात दिनयता धारामा पानी छैन, शौचालय, भाडाकुँडा धुन पनि समस्या छ । जारको पानी खरिद गरेर कति समय चल्ने हो ?' यस बीचमा आउने धमिलो पानीले भाडाँकुडा धुन, सरसफाई गर्न समेत समस्या भएको उनको गुनासो छ। तर पानी धमिलो आउने गरेको गुनासोमा अहिले शुद्धिकरण गरेर वितरण गर्ने अवस्था नरहेको संस्थाको भनाई छ । बर्खाको समयमा पहिरो जाँदा खानेपानी वितरण पाइप फुट्ने कारण नियमित खानेपानी आपूर्ति गर्न नसकिएको नगर खानेपानी तथा उपभोक्ता संस्थाका प्रवन्धक हिमाल शर्माले बताए । हामीले रातदिन काम गरेर खानेपानीको सहज आपूर्ति गर्ने प्रयास गरिरहेका छौं,' प्रबन्धक शर्माले भने, 'पानीको नियमित आपूर्ति नहुँदासम्म पानी प्रशोधन गृह सञ्चालन गर्न सकिदैन।' वर्षातको समयमा धारामा धमिलो पानी आउनु अहिलेको समस्या नभई वर्षौदेखिको समस्या हो। सम्भवतः एक वर्षपछि मात्र नगरवासीलाई शुद्ध पानी वितरण गर्न प्रवन्धक शर्माको भनाई छ । साना प्रशोधन गृहले पानी शुद्धिकरण गर्न नसकेका कारण ठूलो प्रशोधन गृह निर्माण गरिरहेको खानेपानी संस्थाले जनाएको छ । हाल डिभिजन खानेपानी कार्यालय र बागलुङ नगर खानेपानी संस्थाको ४५ करोड रुपैयाँको लागतमा काठेखोलाको पानी लिफ्टमार्फत प्रशोधन गरी वितरण गर्ने आयोजना निर्माणको काम भइरहेको बागलुङ नगरपालिकाका प्रमुख जनकाराज पौडेलले बताए । 'बागलुङमा लामो समयदेखि पानीको चरम समस्या भएको हामीलाई बोध छ । त्यसैले दीर्घकालिन समाधानका लागि ठूलो आयोजना निर्माण गर्न लागेका हौं, नगर प्रमुख पौडेलले भने, ' उपभोक्ता मारमा परेपछि लिफ्ट योजना ल्याइएको हो।' खानेपानीलाई नियमित पानी वितरण गर्न गत वर्ष उच्च अदालत पोखरा बागलुङ इजलासले समेत नगर खानेपानी उपभोक्ता संस्थाको नाममा परमादेश जारी गरेको थियो । अदालतका मुख्य भई काम गर्ने तत्कालिन न्यायधिश शेषराज सिवाकोटी र हरिप्रसाद पौडेलको संयुक्त इजलासले २०७५ भाद्र १८ गते परमादेश जारी गरेको हो । अदालतको परमादेशको समेत खानेपानी संस्थाले अवज्ञा गरेको छ । 'खानेपानी संस्थाका नाममा उच्च अदालतले नियमित रुपमा स्वच्छ, सफा पिउन योग्य पानीको व्यवस्था गर्न र पानी नआउँदाको दिनको महुशुल कटाएर तिर्ने व्यवस्था गर्न परमादेश जारी भएको थियो,' उच्च अदालत बागलुङ बारका उपाध्यक्ष बद्रिप्रसाद शर्माले भने, 'अहिले बजारमा खानेपानीको समस्या फेरी चरम देखिएको छ, मैले पनि फोन गरेर ध्यानाकर्षण गराएको छु, नत्र अदालतमा अवज्ञाको मानहानी मुद्वा लिएर जान्छु ।' अदालतले नगर खानेपानी संस्थासहित डिभिजन खानेपानी कार्यालय र बागलुङ नगरपालिकालाई समेत यथोचित समन्वय र भूमिकाका लागि निर्देशन दिएको थियो।"
अस्पतालको दुई बिघा जग्गा गायब,"बुटवल : प्रदेश सरकारको दोस्रो गौरवको आयोजनामा राखिएको लुम्बिनी प्रादेशिक अस्पतालको जग्गा गायब भएको छ। ८ बिघा ४ कठ्ठा जमिनमध्ये अहिले ६ बिघा २ कठ्ठा ९ धुर जमिन मात्रै बचेको छ। बुटवलको केन्द्रमा करिब डेढ अर्ब रुपैयाँ पर्ने करिब दुई बिघा जमिन गायब भएको हो। सरकारले अस्पताललाई प्रदेशकै सुविधासम्पन्न बनाउने योजनासहित पूर्वाधार निर्माणको काम थालेको छ। तर अस्पतालको पूर्वाधार निर्माणका लागि जग्गा नै गायब भएपछि समस्या देखिएको हो। पुर्जामा ८ बिघा ४ कठ्ठा रहेको जमिनको ०७४ सालमा हालसाबिक गरिएको थियो। अस्पतालका मेडिकल सुपरिटेन्डेन्ट डा। कृष्ण खनालले हालसाबिक गर्दा ६ बिघा २ कठ्ठा ९ धुरमात्रै जमिन भेटिएको बताए। जग्गा गायब भएको आशंकापछि नापी कार्यालयमा खोजतलासको पत्र पठाएका थियौं, उनले भने, नापी कार्यालयले दुई बिघा जमिन नै कम देखाइदियो। १०९ वर्ष पुरानो अस्पतालको जग्गा सडक निर्माण तथा व्यक्तिगत रूपमा मिचिएको हुन सक्ने उनले बताए। ०२७ सालको नापी रेकर्डअनुसार अस्पतालको पुर्जामा साबिक कित्ता नम्बर ६ मा आठ बिघा चार कठ्ठा ९ धुर जग्गा उल्लेख छ। तर ०५१ सालमै सो जग्गा ७ बिघा १६ कठ्ठा पौने चार धुरमात्रै देखिएको थियो। ०६३ माघ १५ गते भएको पुनः नापीमा अस्पतालको जग्गा ६ बिघा १० कठ्ठा सवा १७ धुरमात्रै भएको नापी कार्यालय बुटवलले जनाएको छ। प्रादेशिक अस्पतालले नापी कार्यालयलाई ०७४ माघ २५ गते हराएको जग्गा खोजिदिन आग्रह गरेको थियो। नापी कार्यालयले उत्तरतर्फको महेन्द्र राजमार्गको पूरै भाग अस्पतालकै जग्गाबाट बनाइएकाले जग्गा घटेको पत्र अस्पताललाई दिएको छ। सडक निर्माणमा जग्गाधनीहरूले आफ्नो जग्गा जोगाएर अस्पतालको जग्गाबाट मात्रै सडक बनाउन चलाखी गरेको देखिएको छ। महेन्द्र राजमार्गको अस्पताल लाइन, नेपालगञ्ज रोडसहित कालिका पथ निर्माणमा पनि अस्पतालको मात्रै जग्गा प्रयोग भएको छ। अस्पतालका पूर्वकर्मचारीले भने हाल प्रदेश सभाको भवन रहेको क्षेत्रसम्मै अस्पतालले जग्गा चर्चेको बताउँदै आएका छन्। अस्पतालले शवको पोष्टमार्टम नदीकिनारको ढुंगामा गर्दै आएको पूर्वकर्मचारीले बताए। तर अहिले त्यो क्षेत्रमा विभिन्न संघसंस्थाका सचिवालय र निजी घर भरिएको छ। अस्पतालका पूर्वपदाधिकारीको लापर्बाहीले जग्गा गुमेको बताइएको छ। मेसु खनालले जग्गा खोजबिन गरिदिन सार्वजनिक रूपमै आग्रह गरेका छन्। अस्पतालले पूर्वाधार निर्माणका लागि जग्गा अपुग भएपछि इलाका वन कार्यालयको जग्गा हडप्ने भएको छ। प्रदेश ५ का सामाजिक विकासमन्त्री सुदर्शन बरालले सो स्थानलाई अस्पताल क्षेत्रमा गाभेर भवन निर्माण गरिने बताए। यो प्रदेशको रिफरल हस्पिटलका रूपमा विकास हँुदैछ, त्यसका लागि पूर्वाधार निर्माण हुन्छ, उनले भने, हाल प्रयोगमा रहेका अस्पतालका सटरसहित इलाका वनको जग्गा समय यसमै गाभ्ने प्रक्रिया थालिएको छ। प्रदेश सरकारको १७ करोडको लगानीमा ६ तले भवन निर्माण थालिएको छ। अस्पतालका पुराना भवन भत्काएर नयाँ निर्माण गर्ने योजना छ। अहिले संघीय र प्रदेश सरकारको बजेटमा दुई ठूला भवन निर्माण भइरहेका छन्। भवन अभावका कारण अहिले एउटै बेडमा चारजनासम्म बिरामी राख्नुपर्ने बाध्यता रहेको खनालले बताए। चार सय बेडको स्वीकृति पाएको अस्पतालमा अहिले २६० बेड छन्। नयाँ भवन निर्माण सकिनासाथ बेडको संख्या ९ सय ५० पुग्नेछ। अस्पतालले केही दिनमै मृगौला डायलाइसिस सेवा सुरु गर्दैछ भने अर्थो र न्यूरो सेवा विस्तार गर्ने योजना बनाएको छ। अस्पतालको गुरुयोजना निर्माणका लागि प्रदेश योजना आयोगका उपाध्यक्ष डा। ईश्वर गौतमको संयोजकत्वमा समितिसमेत गठन गरिएको छ। सो समितिले बनाएको प्रतिवेदनका आधारमा अस्पतालको विस्तार गरिने मन्त्री बरालले बताए। अस्पतालमा न्यूनतम सेवा प्रदानका लागि पूर्वाधार र जनशक्ति अभाव छ। हाल ९७ जना विशेषज्ञ डाक्टरसहित ५ सय २० जना कर्मचारी कार्यरत छन्। सरकारले तोकेको न्यूनतम स्वास्थ्य सेवा दिनका लागि तीन गुणा बढी जनशक्ति चाहिने मेसु खनाल बताउँछन्। तर अस्पतालमा कार्यरत अहिलेकै चिकित्सक निजी अस्पतालमा व्यस्त हँुदा उपचार सेवा प्रभावकारी हुन नसकेको आरोप छ। अस्पतालमा अहिले दैनिक आठ सय बिरामी उपचारका लागि आउने गरेका छन्। क्याप्सन ः अस्पताल परिसरमा बन्दै गरेको नयाँ भवन।"
४० हजार घुससहित प्रधानाध्यापक र कार्यालय सहयोगी पक्राउ,गोपाल भण्डारी कपिलवस्तु : अख्तियारले कपिलवस्तुमा विद्यालयका प्रधानाध्यापक र कार्यालय सहयोगीलाई ४० हजार घुससहति पक्राउ गरेको छ। पक्राउ पर्नेमा शिवराज नगरपालिका ६ विशुनपुर स्थित श्री बाल ज्योति माविका प्रधानाध्यापक रविन्द्रप्रसाद मौर्य र सोही विद्यालयका कार्यालय सहयोगी रामकुमार लोनिया रहेका छन्। उनीहरुलाई अख्तियार दुरुपयोग अनुसन्धान आयोगको बुटवलको टोलीले चन्द्रौटाको न्यू सिद्धार्थ होटलबाट घुस रकमसहित पक्राउ गरेको हो। पक्राउ परेका प्रधान अध्यापक मौर्यले विज्ञान शिक्षक भर्ना गर्ने उद्देश्यले सो रकम मागेको बताइएको छ। पक्राउ परेका दुईजना उपर थप अनुसन्धान भइरहेको अख्तियार दुरुपयोग अनुसन्धान आयोग बुटवलले जनाएको छ।
"२१ नम्बर वडा, जहाँ दुर्गा पूजा गरिँदैन","ललितपुर :खोकना को वडा नम्बर २१ मा करिब ६ सय घरधुरी संख्या छ। २५ घरजति शाही छन्। दुईतीन घर बज्राचार्य र शाक्य छन् भने बाँकी महर्जन र डंगोलको बसोवास छ। वडा २१ का अध्यक्ष रवीन्द्र महर्जनले खोकनाका डंगोल र महर्जनले दसैं नमनाउने गरेको बताए। यसका पछाडि कुनै ठोस कारण नभए पनि विभिन्न किंवदन्ती रहेको उनले सुनाए। महर्जनले भने, परापूर्वकालमा खोकना एक बौद्धधर्मावलम्बी बस्ने ठाउँ थियो। उनीहरू हिंसा तथा काटमार नगर्ने भएकाले दसैं नमनाएको भनाइ छ। तर, यसमा कत्तिको सत्यता छ यकिन नभएको उनले बताए। उनका अनुसार दसैंको बेला सम्पूर्ण शक्तिपीठमा काटमार गरिने भएकाले काटमार नगर्ने ठाउँ खोज्दै देवीदेवताहरू खोकनामा आउँछन् भन्ने मान्यता छ। १५७० सालतिर बनेको रुद्रायणी मन्दिरमा पूजाआजा गरिन्छ। खोकनावासी जमरा राख्ने, टीका थाप्ने गर्दैनन् महर्जनले भने, दसैंभरि सिकालीजात्रा मनाउने चलन छ। खोकनाका ८२ वर्षीय नन्दलाल शाहीले भने, बाउबाजेले पनि दसैं मानेनन् भन्थे। खोकनावासीले टीकाजमरा नलगाए पनि खोकनाभन्दा बाहिर रहेका आफ्ना मान्यजनको घरमा दही लिएर भेट्न जाने गरिन्छ। पञ्चमीदेखि सप्तमीसम्म पाहुना बोलाएर भोज खुवाउने गरिन्छ। खोकनामा दुर्गा पूजा गरिन्न। तर, नवमीको दिन परम्परागत बाजाको पूजा गरिन्छ। ६९ वर्षीय बुद्धि महर्जनले भने अलि भिन्न किंवदन्ती सुनाए। उनका अनुसार खोकनाका किसान खेतीपातीको काम फत्ते गरिसकेपछि जनै पूर्णिमाका दिन जात्रा मनाउँथे। तर, त्यो समयमा कुनै पनि खानेकुरा पाइएन। त्यसपछि जनैपूर्णिमामा मनाइने जात्रा दसैंमा मनाउन थालियो। जुन जात्रालाई सिकाली जात्राका रूपमा मनाउँदै आइएको छ। खोकनाका तीन वटा गुठी र सबै स्थानीय मिलेर सिकाली जात्रा धुमधामसँग मनाउँछन्। यस वर्ष वडाले भोजका लागि करिब एक लाख रुपैयाँ रकम छुट्याएको छ। विगतमा सिकाली जात्राका लागि अर्थ मन्त्रालयले बजेट छुट्याए पनि हाल बजेट निकासा नभएको वडाको भनाइ छ। खोकनाको रुद्रायणी मन्दिरमा होम गर्ने, परम्परागत नाच देखाउने, सामूहिक भोज खाने प्रचलन छ।"
दसैंमा ५ लाखको पण्डाल,"जनकपुरधाम : दसैंलाई भव्य र आकर्षक बनाउन जनकपुरमा लाखौं रुपैयाँ पण्डाल निर्माणमा खर्चिएको छ। स्थानीय युवा क्लबहरूको अगुवाईमा शक्तिपीठहरू दुलही झैं सजाइएका छन् भने रामानन्द र मुरली चोकमा भव्य दुर्गामाताको प्रतिमा निर्माण गरिएको छ। राजा जनकको कुलदेवी राजदेवी माताको मन्दिरमा पाँच लाखभन्दा बढी खर्चेर भव्य स्वागतद्वार र पण्डाल बनाइएको छ। फूलले सजाएर झिलिमिली बत्ती लगाएपछि पण्डालको सुन्दरता अझ बढेको हो। मन्दिर वरिपरि सरसफाईमा विशेष ध्यान दिइएको छ। दसैंका बेला पूजापाठका लागि आउने सर्वसाधारणलाई व्यवस्थित रूपमा पूजापाठ गर्न महावीर युवा कमिटिले विशेष भूमिका निर्वाह गरेको छ। पूजापाठलाई व्यवस्थित गर्न स्थानीय प्रशासनको सहयोगमा चार सयभन्दा बढी स्वयंसेवक परिचालन गरेका छौं, कमिटिका अध्यक्ष सन्तोष साहले भने, यसपालि वर्षाले पूजा व्यवस्थापनमा कठिनाइ भएको छ। मन्दिरमा भजन, सांस्कृतिक कार्यक्रमलगायत सम्पूर्ण व्यवस्थापनमा १० लाखभन्दा बढी खर्च हुने साहले बताएका छन्। रामानन्द युवा क्लबको अगुवाईमा पछिल्लो २० वर्षदेखि रामानन्द चोकमा हुँदै आएको दुर्गापूजा यसवर्ष पनि भव्य रूपमा आयोजना गरिएको छ। दुर्गाको प्रतिमा निर्माण र पण्डाल व्यवस्थापनमा हालसम्म १५ लाख रुपैयाँ खर्च भइसकेको क्लबका अध्यक्ष मनमोहन साहले बताए। प्रत्येक वर्ष दुर्गा पूजामा थप आकर्षण गर्न सुन्दर पण्डाल निर्माण गराउने गर्छौं, साहले भने, यसै समाजका व्यापारी, उद्योगी र सर्वसाधारणबाट संकलित सहयोग राशीले पूजाको तयारी हुन्छ र भव्य अयोजना गर्न सम्भव हुन्छ। यसपालि निरन्तर पानी परिरहँदा सहयोग राशी संकलन, पूजापाठ र पण्डालको सरसजावटमा समेत कठिनाइ भएको उनले थपे। स्थानीय मुरली चोकस्थित दुर्गा मन्दिरमा पनि भव्य प्रतिमा बनाई पूजापाठ भइरहेको छ। पछिल्लो ४३ वर्षदेखि माटोको प्रतिमा स्थापना गरी दुर्गा आराधना गरिने परम्परालाई यस वर्ष पनि निरन्तरता दिइएको हो। जनकपुर क्षेत्रमै पहिलादेखि यस चोकमा दुर्गाको माटोको प्रतिमा निर्माण गरी पूजा गरिने सुरुआत भएको हो। यसवर्ष प्रतिमा निर्माण र सजावटमा १५ लाखभन्दा बढी खर्च भएको दुर्गापूजा व्यवस्थापन समितिका संयोजक सुदर्शन सिंहले बताए। हामीले पूजाका लागि चन्दा माग्नु पर्दैन, दाताले आफैं सहयोग गर्छन्, सिंहले भने। दसैंको अवसर पारेर प्रत्येक वर्षझैं यस वर्ष पनि उद्योग वाणिज्य संघ जनकपुरधामले सस्ता बजार लगाएको छ। स्थानीय गोपाल धर्मशालामा दैनिक उपभोग्य वस्तु सस्तो मोलमा पाउने बजार १९ गतेसम्म लाग्ने संघका अध्यक्ष ललित साहले जानकारी गराएका छन्। विभिन्न स्टलमा खाद्यान्न सामग्री, लत्ताकपडा र घरेलु उत्पादनका सामग्री सस्तो मोलमा पाउने छ।"
