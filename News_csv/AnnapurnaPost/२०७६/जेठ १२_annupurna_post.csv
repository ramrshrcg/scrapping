शीर्षक,विवरण
मेलम्ची अझैं अनिश्चित,"उपत्यकावासीले तीन दशकदेखि पर्खेको एक मात्र तृषित आयोजना हो मेलम्ची। यो आउनै लागिसकेको थियो। सरकारले मेलम्ची आउने मिति किटान गरेको थियो २७ माघ २०७५। तर घोषित मिति आउनुभन्दा ५६ दिनअघि नै ठेकेदार सीएमसीलाई भगाइयो। सीएमसी भागेको थिएन, सरकारले भगाएको थियो। अनि प्रचार गर्यो, त्यो पनि गोयबल्स शैलीमा ठेकेदार भाग्यो। किन भाग्यो भनेर सरकारले अहिलेसम्म सार्वजनिक गरेको छैन। तर तत्कालीन सचिव र आयोजना प्रमुखले ठेकेदारलाई भुक्तानी दिएनन्, जुन उसले कानुनतः पाउनैपर्ने थियो। ३६ करोड रुपैयाँ भुक्तानी नगर्नुको दृश्य कारण थिएन। अदृश्य कारण थियो कमिसन। ठेकेदारले ठाडै अस्वीकार गरेपछि अलिखित र अनौपचारिक तवरमा ती सचिव र आयोजना प्रमुखले भुक्तानी दिन नसकिने जनाउ दिँदै आएका थिए। यता ठेकेदारले भोलि अन्तर्राष्ट्रिय अदालतमा जानुपर्ने स्थिति उत्पन्न भएमा रेकर्डका लागि प्रमाण हुन्छ भन्दै भुक्तानी नदिए काम गर्न नसकिने र एकतर्फी ठेक्का रद्द गर्ने जनाउ औपचारिक रूपमा दिएकै थियो। अन्ततः ठेक्का रद्द भयो र मेलम्ची अनिश्चयको भुमरीमा फेरि पर्यो। कुरा यत्तिकैमा सकिँदैन। कमिसन माग गर्ने ती सचिव र आयोजना प्रमुखलाई सरकारले कारबाही गरेन। किनकि सुरुमा खानेपानीमन्त्री विना मगरको लोलीबोली सचिव गजेन्द्र ठाकुर र आयोजना प्रमुख सूर्यराज कँडेलसित मिलेको थियो। आयोजना प्रमुख र प्रधानमन्त्री केपी शर्मा ओलीका पूर्वाधार विज्ञ घनश्याम भट्टराईको डिजाइनमा नयाँ ठेक्का गर्ने परिपञ्च रचियो। अन्ततः मन्त्रिपरिषद्ले यही परिपञ्च स्वीकृत गर्यो। अब मेलम्चीको बाँकी काम १० वटा टुक्रामा नयाँ ठेक्का हुने भयो। ठेक्का लगाउँदैमा आयोजना पूरा हुन्छ भन्ने ग्यारेन्टी छैन। पानी ल्याउन दुई महिना बाँकी रहँदा ठेकेदार भगाउने खानेपानी प्रशासनले दसतिर फर्कने नयाँ ठेकेदारलाई कसरी एकीकृत र समन्वयात्मक ढंगले परिचालन गर्छ, त्यो सहज छैन। भएको एउटै ठेकेदारलाई परिचालन गर्न नसकी उपत्यकाका ५० लाख जनसंख्यासित खेलबाड गर्ने यी हाकिमहरूले मेलम्चीलाई सहजै अवतरण गराउँछन् भन्नेमा कसैले विश्वास गरेको छैन। किनभने अघिल्ला ठेकेदारका नेपाली उपठेकेदार र आपूर्तिकर्ताले अर्बाैं रुपैयाँ भुक्तानी पाएका छैनन्। त्यो रकम नपाएसम्म ती आपूर्तिकर्ता र स्थानीयले नयाँ ठेकेदारलाई काम गर्न नदिने घोषणा गरिसकेका छन्। हिजो मेलम्चीको १७ किलोमिटर प्रवेश मार्ग बनाउन यस्तै विवादले झन्डै १० वर्ष लागेको थियो। सरकारले पुराना आपूर्तिकर्ताका माग सम्बोधन नगरी नयाँ ठेकेदार परिचालन गर्ने हो भने नयाँ ठेकेदार र पुराना आपूर्तिकर्ताबीच यसले द्वन्द्व निम्त्याउने देखिन्छ। यसले अन्ततः मेलम्ची पुनः अनिश्चय बन्ने देखिन्छ। मेलम्ची प्रकरणले अर्काे एउटा पक्ष पनि उजागर गरेको छ आयोजना प्रशासन र व्यवस्थापनमा मनपरीतन्त्र। राज्यको अर्बाैं रुपैयाँ नाजायज रूपमा खर्च किन नहोस् प्रधानमन्त्रीदेखि आयोजना प्रमुख र कार्यालयका कर्मचारी कसैलाई मतलब भएन। ठेकेदार अन्तर्राष्ट्रिय अदालतमा मुद्दा हाल्ने तयारी गरेको छ। ठेक्का सम्झौताअनुसार सरकारले नै दिनुपर्ने भुक्तानी नदिएकै हो। ठेकेदारको हात माथि छ। ब्याज, क्षतिपूर्ति र हर्जाना गरी अर्बाैं रुपैयाँ ठेकेदारले लैजानेमा स्वयं सरकार ढुक्क छ। ३६ करोडले सकिने कामका लागि दुई अर्ब ५२ करोड रुपैयाँ खर्च गर्न लागिएको छ। यो नयाँ ठेक्काको एक मात्र स्वाद के हो ठेकेदार परिचालनबापत दिइने अग्रिम भुक्तानी (पेस्की) र त्यो पेस्कीमा आउने निश्चित दरको कमिसन। पुरानो ठेकेदारले कमिसन नदिने निश्चित भएपछि मेलम्चीका हाकिमहरू यही लालचले नयाँ ठेक्का गरेको घामजत्तिकै छर्लंग छ। उनीहरूको कमिसन मोहको मूल्य राज्यले अर्बाैं रुपैयाँको हाराहारीमा तिर्नुपरेकोप्रति कसैको वास्ता छैन। नयाँ ठेक्कामा लगाउँदैमा मेलम्ची सुनिश्चित छैन। दैनिक ४१ करोड लिटर खानेपानी आवश्यकता परेको उपत्यकामा ११ करोड लिटर मात्र उपलब्ध छ। भूमिगत पानीको सतह घट्दै गइरहेको छ। मेलम्चीको विकल्प छैन। यस्तो संगीन विषयमा समेत सरकार कमिसनको मुख मात्र ताक्छ भने अन्य आयोजनामा के गर्ला ?"
"राजधानीमा बम आतंक : चारको मृत्यु, आठ घाइते","काठमाडौं : सरकारले प्रतिबन्ध लगाएको नेत्रविक्रम चन्द विप्लव नेतृत्वको समूहले आइतबार साँझ राजधानीमा शृङ्खलाबद्ध बम विस्फोट गराएको छ। काठमाडौंको सुकेधारा, घट्टेकुलो र थानकोटमा भएको बम विस्फोटमा चार जनाको मृत्यु भएको छ। विस्फोटमा परी आठजना घाइते भएका छन्। सुकेघारास्थित एक शैलुन र घट्टेकुलोस्थित एक घरको कोठामा बिस्फोट भएको थियो। दुबै घटनामा विप्लव समूहको संलग्नता भेटिएको प्रहरीको प्रारम्कि अनुसन्धानले देखाएको छ। बम बनाउने क्रममा विस्फोट भएको प्रहरीको अनुसन्धानबाट खुलेको छ। सुकेधारा विस्फोटका घाइते नेवाः मुक्ति मोर्चाका अध्यक्ष सुरेन्द्र महर्जनले बम बनाउँदा विस्फोट भएको प्रहरीसमक्ष वयान दिएका छन्। सुकेधारा घटनास्थलमै एक र दुई जनाको ओम अस्पतालमा मृत्यु भएको हो। शव क्षतविक्षत भएकाले मृतकको सनाखत हुन सकेको छैन। अनामनगरस्थित घट्टेकुलोमा भएको बम विस्फोटले चर्किएको घर । तस्बिर : अशोक दुलाल सुकेधारामा बम बनाउन सुरेन्द्रसहित ६ जनाको समूह सक्रिय थियो। विस्फोटमा शैलुन सञ्चालक जीवकुमार ठाकुर पनि घाइते भएका छन्। शैलुन सञ्चालक मोहत्तरीका ५९ वर्षीय ठाकुर र नेवा मुक्ति मोर्चाका अध्यक्ष सुरेन्द्र र कपन बस्ने विष्णु खड्का घाइते भएका छन्। सुकेधारामा बिस्फोट भएकै समयमा घट्टेकुलोमा पनि विस्फोट भएको छ। विस्फोटमा प्रज्वल शाहीको मृत्यु भएको छ भने रविन केसी घाइते छन्। खुट्टामा चोट लागेका उनको ट्रमा सेन्टरमा उपचार भइरहेको महानगरीय प्रहरी परिसर टेकुका प्रवक्ता डीएसपी होबिन्द्र बोगटीले जानकारी दिए। सानीभेरी रुकुमका रविन विप्लव समूहका विद्यार्थी नेता हुन्। केसी त्रिचन्द्र कलेजका इकाई सभापति रहेको प्रहरीले जनाएको छ। उनको ट्रमा सेन्टरमा उपचार भइरहेको छ। विप्लव समूहले सोमबार नेपाल बन्द आह्वान गरेको छ। त्यही क्रममा विभिन्न स्थानमा बम राखेर आतंकित बनाएको हो। यस्तै चन्द्रगिरी नगरपालिका३ इँटाभट्टा चोकमा बम विस्फोट भएको छ। प्रेसर कुकर बम बोकेर ल्याउँदै गर्दा भएको विस्फोटमा आकाश लामा घाइते भएका हुन्। अर्का एकको पहिचान खुलेको छैन। लगनखेल, ग्वार्को, सातदोबाटोलगायतका स्थानमा पनि शंकास्पद वस्तु भेटिएको छ। ललितपुरको ग्वार्कोमा राखेको प्रेसर कुकर बम डिस्पोज गर्दै नेपाली सेनाको विशेष टोली । तस्बिर : सुनिता डंगोल घट्टेकुलो विस्फोटमा विप्लवको पार्टीका पर्चा र पम्प्लेट भेटिएको छ। नेपाल बन्द सफल पारौं भनेर लेखिएको पर्चा फेला परेको महानगरीय प्रहरी परिसर टेकुका एसपी अशोक सिंहले बताए। घटनास्थलमा खटिएका एक उच्च प्रहरी अधिकृतले भने, विप्लवकै पार्टीका कार्यकर्ता घाइते हुने, पार्टीको पर्चा पम्प्लेट फेला पर्नुले यो घटना नियोजित देखिन्छ। प्रहरीका केन्द्रीय प्रवक्ता डीआइजी विश्वराज पोखरेलले बम विस्फोटको घटनामा विप्लवकै कार्यकताको संलग्नता रहेको दाबी गरे। उनले भने, पर्चा भेट्नु र कार्यकता घाइते हुनुले बम विस्फोटमा विप्लवकै कार्यकर्ताको हात रहेको पुष्टी हुन्छ। ग्वार्कोमा प्रेसर कुकर बम फेला परेपछि सेनाको डिस्पोजल टोलीले डिस्पोज गरेको छ। लगनखेलमा भेटिएको शंकास्पद बस्नु भने बम नभएको प्रहरीले जनाएको छ। कोटेश्वर नरेफाँटबाट भने प्रहरीले चारवटा प्रेसर कुकरसहित विप्लवका सातजना कार्यकर्तालाई पक्राउ गरेको छ। अनामनगर विस्फोटमा विप्लवको पर्चा भेटियो : एकको मृत्यु, इकाई सभापति घाइते राजधानीका दुई ठाउँमा विस्फोट : तीनको मृत्यु, ६ घाइतेको उपचार हुँदै सुकेधारा विस्फोटपछि जे देखियो (फोटो र भिडियो) राजधानीमा शृङ्खलाबद्ध बम विस्फोट : मृत्यु हुनेको संख्या चार पुग्यो (अपडेट) नागढुंगामा आफैंले बोकेको बम विस्फोट हुँदा दुई घाइते, जावलाखेल र ग्वार्कोमा शंकास्पद बस्तु विस्फोटपछि कांग्रेसको विज्ञप्ति : राज्य र विद्रोहीलाई संवाद गर्न आग्रह चार वटा प्रेसर कुकरसहित कोटेश्वरबाट सात विप्लव कार्यकर्ता पक्राउ विस्फोटमा विप्लव समूहको संलग्नता : घाइते चारको परिचय खुल्यो अनामनगर घट्टेकुलो बम विस्फोटमा जे देखियो (तस्बिर) सेनाले दुई घण्टा लगाएर यसरी गर्यो ग्वार्कोमा बम डिस्पोज (१२ तस्बिर) काठमाडौं परिसरका एसपी अशोक सिंहका अनुसार झोलामा राखेर ल्याइएको प्रेसर कुकरसहित उनीहरूलाई पक्राउ गरिएको छ। उनीहरूबाट विप्लव पार्टीका पर्चासमेत फेला परेको छ। विस्फोटका घटनापछि राजधानीमा उच्च सुरक्षा सतर्कता अपनाइएको छ। महानगरीय प्रहरी कार्यालय रानीपोखरीका प्रमुख डीआइजी शैलेश थापा क्षेत्रीले थप घटना हुन नदिन सुरक्षा सतर्कता बढाइएको बताए। उनले भने, छापामार शैलीमा विस्फोट गराइएको छ। हामीले अन्य घटना हुन नदिन सुरक्षाकर्मीको संख्या बढाएर निगरानी बढाएका छौं।"
सेनाले दुई घण्टा लगाएर यसरी गर्यो ग्वार्कोमा बम डिस्पोज (१२ तस्बिर),ललितपुर : आइतबार साँझ राजधानीका विभिन्न स्थानमा बम विस्फोट भएको छ। काठमाडौंको सुकेधारा र अनामनगरको घट्टेकुलो विस्फोटमा चारजनाको मृत्यु भएको छ। नागढुंगाको विस्फोटमा दुईजना घाइते छन्। अन्य विभिन्न स्थानमा शंकास्पद वस्तु भेटिएको छ। ललितपुरको ग्वार्कोस्थित गुण सिनेमा हल अगाडि सडकमा राखिएको कुकर बम भने नेपाली सेनाको विशेष टोलीले डिस्पोज गरेको छ। साँझ ७ : ४० बजे राखेको बम सेनाको टोलीले राति ९ : ३० बजे डिस्पोज गरेको हो। बम डिस्पोजका क्रममा फोटो पत्रकार सुनिता डंगोलले कैद गरेका १२ तस्बिर
विस्फोटमा विप्लव समूहको संलग्नता : घाइते चारको परिचय खुल्यो,"काठमाडौं : तीन जनाको ज्यान जाने गरी आज अपराह्न भएको विस्फोटमा विप्लव नेतृत्वको समूहको संलग्नता रहेको प्रहरीले जनाएको छ। महानगरीय प्रहरी कार्यालय काठमाडौंका प्रमुख प्रहरी वरिष्ठ उपरीक्षक उत्तमराज सुवेदीले दुवै ठाउँमा विप्लव समूहले नै विस्फोट गराएको उल्लेख गरे। यी घटनामा चारको मृत्यु र ६ जना घाइते भएका छन्। सुकेधारा विस्फोटका पाँच घाइतेको अहिले ओम अस्पतालमा उपचार भइरहेको छ। अनामनगर विस्फोटका एक घाइतेको वीर अस्पतालको ट्रमा सेन्टरमा उपचार भइरहेको छ। घट्टेकुलोमा एकजनाको र सुकेधारा विस्फोटमा घटनास्थलमै दुई र ओम अस्पतालमा उपचारका क्रममा एकजनाको गरी तीनजनाको मृत्यु भएको छ। विस्फोटक पदार्थ स्टोर गर्ने क्रममा वा परीक्षण गर्ने क्रममा विस्फोटक पदार्थ बोकेकाहरू नै घटना परेको हुन सक्ने प्रहरीको अनुमान छ। सिलिन्डर होइन पड्किएको नेपाली सेनाले पनि दुवै घटनामा सिलिण्डर पड्किएको नपाइएको बताएको छ। नेपाली सेनाका प्रवक्ता विज्ञानदेव पाण्डेले भने, 'दुवै ठाउँमा ग्यास सिलिण्डर पड्किएको पाइएको छैन, घट्टेकुलोमा त पक्का भइसक्यो, यताको पनि अनुसन्धानमा टोली खटाएका छौँ, टोलीले अनुसन्धान गरिरहेको छ।' अपराह्न करीब ४ बजे विस्फोटहरू भएका थिए। घट्टेकुलोको सङ्गम गल्लीमा भएको विस्फोटमा एक र सुकेधारामा भएको विस्फोटमा तीन जनाको ज्यान गएको हो। सुकेधारा घटनाका एक घाइतेको उपचारका क्रममा ओम अस्पतालमा निधन भएको प्रहरी प्रवक्ता विश्वराज पोखरेलले जानकारी दिए। मृतकहरूको पहिचान खुलेको छैन। अहिलेसम्म घाइते भएका ६ मध्ये चार जनाको परिचय खुलेको छ। घट्टेकुलोमा भएको विस्फोटमा परी रुकुम घर भई त्रिचन्द्र कलेज पढ्ने विप्लव समूहका विद्यार्थी नेता रविन केसी रहेका छन्। उनको अहिले काठमाडौँस्थित ट्रमा सेन्टरमा उपचार भइरहेको छ। सुकेधाराको ढलाने पुल नजीक भएको विस्फोटमा परी काठमाडौँ कपनका हरि खड्का, बूढानीलकण्ठका सुरेन्द्र महर्जन, महोत्तरी घर भएका छोटु ठाकुर घाइते भएको प्रहरीले जनाएको छ। उनीहरुको ओम अस्पतालमा उपचार भइरहेको छ। दुई घाइतेको परिचय खुलेको छैन। प्रत्यक्षदर्शी स्थानीयवासीका अनुसार घट्टेकुलो बम विस्फोटबाट घरको गारो नै चर्किएको छ भने कोठमा भएको सामानमा समेत क्षति पुगेको छ। घटनास्थलमा विस्फोटक पदार्थ रहेको आशङ्कामा नेपाली सेनाको तालीमप्राप्त टोली परिचालन भएको छ। प्रत्यक्षदर्शी शौरभ भट्टराईले ठूलो आवाजका साथ विस्फोट भएको र घरको गारोसमेत चर्किएको जानकारी दिए। दुवै घटनास्थलमा नेपाली सेना, नेपाल प्रहरी र सशस्त्र प्रहरी परिचालित भई अनुसन्धान जारी राखेका छन्। राजधानीको सुकेधारा र अनामनगरमा विस्फोट : तीनको मृत्यु अनामनगर विस्फोटमा विप्लवको पर्चा भेटियो : एकको मृत्यु, इकाई सभापति घाइते राजधानीका दुई ठाउँमा विस्फोट : तीनको मृत्यु, ६ घाइतेको उपचार हुँदै सुकेधारा विस्फोटपछि जे देखियो (फोटो र भिडियो) राजधानीमा शृङ्खलाबद्ध बम विस्फोट : मृत्यु हुनेको संख्या चार पुग्यो (अपडेट) नागढुंगामा आफैंले बोकेको बम विस्फोट हुँदा दुई घाइते, जावलाखेल र ग्वार्कोमा शंकास्पद बस्तु विस्फोटपछि कांग्रेसको विज्ञप्ति : राज्य र विद्रोहीलाई संवाद गर्न आग्रह चार वटा प्रेसर कुकरसहित कोटेश्वरबाट सात विप्लव कार्यकर्ता पक्राउ विस्फोटमा विप्लव समूहको संलग्नता : घाइते चारको परिचय खुल्यो"
"राजधानीका दुई ठाउँमा विस्फोट : तीनको मृत्यु, ६ घाइतेको उपचार हुँदै","काठमाडौं : राजधानी काठमाडौंमा आइतबार दिउसो भएका दुई विस्फोटमा घाइते भएका ६ जनाको अस्पतालमा उपचार भइरहेको छ। सुकेधारा विस्फोटमा घाइते भएका पाँच जनाको चाबहिलस्थित ओम अस्पतालमा उपचार भइरहेको प्रहरीले जनाएको छ। यस्तै अनामनगरको घट्टेकुलोमा भएको विस्फोटमा घाइते भएका एकजनाको ट्रमा सेन्टरमा उपचार भइरहेको छ। सुकेधाराको एक शैलुनमा भएको विस्फोटमा दुईजनाको मृत्यु भएको महानगरीय प्रहरी वृत्त महाराजगन्जका डीएसपी फडिन्द्र प्रसाईंले जानकारी दिए। घटनास्थलतमा खटिएका एक प्रहरी अधिकारीका अनुसार शैलुनभित्र सिलिन्डर विस्फोट भएको अवस्थामा नदेखिएकाले अरु नै बस्तु पड्किएको शंकामा अनुसन्धान भइरहेको छ। घट्टेकुलोस्थित एक घरमा भएको विस्फोटमा एकजनाको मृत्यु भएको छ भने एकजना घाइते भएका छन्। सिंहदरवार वृत्तका डीएसपी काजीकुमार आचार्यका अनुसार उक्त विस्फोटमा एकजना घाइते भएका छन्। घाइते रवीन केसीको ट्रमा सेन्टरमा उपचार भइरहेको छ। प्रहरीको प्रारम्भिक अनुसन्धानबाट घाइते केसी त्रिचन्द्र क्याम्पसमा नेत्रविक्रम चन्द विप्लव नेतृत्वको नेकपा निकट विद्यार्थी संगठनका इकाइ सभापति भएको खुलेको छ। घट्टेकुलोमा जुन घरमा विस्फोट भयो, त्यहाँ विप्लव नेतृत्वको नेपाल कम्युनिस्ट पार्टीको पर्चा भेटिएको प्रहरीले बताएको छ। महानगरीय प्रहरी परिसर टेकुका एसपी अशोक सिंहले घटनास्थलबाट दिएको जानकारी अनुसार विस्फोट भएका स्थानमा विप्लवको पार्टीका पर्चा, पम्पलेट फेला परेका छन्। पर्चामा नेपाल बन्द सफल पारौँलगायतका नारा लेखिएका छन्। अहिले अन्य विस्फोटक सामग्री हुनसक्ने आशंकामा नेपाली सेनाको बम डिस्पोजल टोली घटनास्थलमा पुगेको छ। मृतकको सनाखत हुन सकेको छैन। मृतकको शव क्षतविक्षत भएकाले चिन्न सक्ने अवस्थामा नरहेको जानकारी एसपी सिंहले दिए। राजधानीको सुकेधारामा ग्यास सिलिन्डर विस्फोट : एकको मृत्यु, पाँच घाइते राजधानीको सुकेधारा र अनामनगरमा विस्फोट : तीनको मृत्यु अनामनगर विस्फोटमा विप्लवको पर्चा भेटियो : एकको मृत्यु, इकाई सभापति घाइते"
बाघ आतंकले कैलालीका स्थानीय त्रसित,"टीकापुर : कैलालीको पहाडी मोहन्याल गाउँपालिका७ मा बाघले आतंक मच्चाउन थालेपछि स्थानीय त्रसित बनेका छन् । स्थानीय लोकेन्द्रबहादुर शाहीले दिएको जानकारी अनुसार वडा नं७ का ज्योतीनगर, माल्चाना, चनौटे, कोसेनीलगायतका ठाउँमा बाघले आतंक मच्चाएपछि स्थानीय त्रसित बनेका हुन्। शाहीका अनुसार १० दिनको अवधिमा बाघले ती गाउँबाट ३० वटा बाख्रा खाइदिएको छ।दिउँसोमा समेत बाघले पशुचौपाय खान थालेपछि स्थानीय त्रसित बनेको शाहीले बताए। बाघले स्थानीय मनबहादुर शाहीका ६ वटा बाख्रा, रामबहादुर शाहीका ३ वटा बाख्रा, बालाराम जोशीको एउटा बाख्रा, बिष्णु बहादुर शाहीका २ वटा बाख्रा र भरत जोशीका २ वटा गोरु र एउटा बाच्छोलाई बाघले खाइदिएको छ। यस्तै रणबहादुर शाहीका १६ वटा बाख्रा, भगीरथ जैशीका दुई बाख्रा र जनक देवकोटाको एउटा बाच्छो मारेपछि स्थानीय त्रसित बनेका हुन्। बाघले दिनमै आतंक मच्चाउन थालेपछि वडाअध्यक्ष खरप्रसाद अधिकारीले बाघ नियन्त्रणका लागि प्रशासनसँग पहल भइरहेको बताए।"
राजधानीको सुकेधारा र अनामनगरमा विस्फोट : तीनको मृत्यु,"काठमाडौं : राजधानीको अनामनगर र सुकेधारामा सिलिन्डर ग्यास विस्फोट हुँदा तीनजनाको मृत्यु भएको छ। आइतबार दिउँसो भएको विस्फोटमा अनामनगरमा एक र सुकेधारामा दुई जनाको मृत्यु भएको हो। सुकेधारा विस्फोटमा अन्य चारजना घाइते भएको महानगरीय प्रहरी वृत्त महाराजगन्जका डीएसपी फडिन्द्र प्रसाईंले जानकारी दिए। प्रहरी भर्खरै घटनास्थलमा पुगेको छ। मृतकको सनाखत हुन सकेको छैन। प्रसाईंका अनुसार अहिले मुचुल्का तयार पार्ने काम भइरहेको छ। अनामनगरमा भएको विष्फोटमा एक जनाको मृत्यु भएको छ । सिंहदरवार वृत्तका डीएसपी काजीकुमार आचार्यका अनुसार एकजना घाइते छन् । विस्फोटको थप विवरण आउन बाँकी छ। राजधानीको सुकेधारामा ग्यास सिलिन्डर विस्फोट : एकको मृत्यु, पाँच घाइते"
"राजधानीको सुकेधारामा ग्यास सिलिन्डर विस्फोट : एकको मृत्यु, पाँच घाइते","काठमाडौं : राजधानीको सुकेधारामा ग्यास सिलिन्डर विस्फोट हुँदा एकजनाको मृत्यु भएको छ। आइतबार दिउँसो सुकेधाराको एक शैलुनको किचनमा ग्यास विस्फोट हुँदा एकजनाको मृत्यु भएको हो। अन्य पाँचजना घाइते भएको महानगरीय प्रहरी वृत्त महाराजगन्जका डीएसपी फडिन्द्र प्रसाईंले जानकारी दिए। प्रहरी भर्खरै घटनास्थलमा पुगेको छ। मृतकको सनाखत हुन सकेको छैन। प्रसाईंका अनुसार अहिले मुचुल्का तयार पार्ने काम भइरहेको छ। थप विवरण आउन बाँकी छ। यस्तै, अनामनगरमा पनि विष्फोट भएको खबर आएको छ। घटनाबारे बुझ्न प्रहरी त्यसतर्फ गएको सिंहदरवार वृत्तका डीएसपी काजीकुमार आचार्यले जानकारी दिएका छन्।"
चार वटा प्रेसर कुकरसहित कोटेश्वरबाट सात विप्लव कार्यकर्ता पक्राउ,काठमाडौं : प्रहरीले आइतबार राति कोटेश्वरबाट सातजना विप्लव कार्यकर्ता पक्राउ गरेको छन्। राजधानीका विभिन्न स्थानमा शृङ्खलाबद्ध बम विस्फोट र शंकापद वस्तु भेटिरहेका बेला सातजना विप्लव कार्यकर्ता पक्राउ परेका हुन्। प्रहरीले उनीहरुको साथबाट चारवटा प्रेसर कुकर बरामद गरेको छ। महानगरीय प्रहरी कार्यालयका प्रमुख डीआईजी शैलेश थापा क्षेत्रीका अनुसार उनीहरुको नाम भने खुलेको छैन। उनीहरुमाथि अनुसन्धान भइरहेको उनको भनाइ छ। आइतबार साँझ सुकेधारा र अनामनगरको कट्टेकुलोमा विस्फोट हुँदा मृत्यु हुनेको संख्या चार पुगेको छ। प्रहरीले सबै विस्फोटमा नेत्रविक्रम चन्द विप्लव निकट नेताले गरेको आशंका प्रहरीको छ। आइतबार साँझ नै नागढुंगामा मोटरसाइकलमा ल्याउँदै गरेको विस्फोटक पदार्थ पड्किँदा दुईजना घाइते भएका छन्।
अनामनगर घट्टेकुलो बम विस्फोटमा जे देखियो (तस्बिर),"तस्बिर : अशोक दुलाल काठमाडौं : राजधानीमा आइतबार दिउँसो भएका दुई विस्फोटमा चार जनाको मृत्यु भएको छ। घाइते ६ जनाको विभिन्न अस्पतालमा उपचार भइरहेको छ। काठमाडौंको सुकेधारा र अनामनगरका शक्तिशाली विस्फोट भएको हो। सुकेधारा विस्फोटमा घटनास्थलमै दुई र उपचारका कममा एकजना गरी तीनजनाको मृत्यु भयो भने अनामनगरको एकजनाको मृत्यु भएको छ। राजधानीको सुकेधारा र अनामनगरमा विस्फोट : तीनको मृत्यु अनामनगर विस्फोटमा विप्लवको पर्चा भेटियो : एकको मृत्यु, इकाई सभापति घाइते राजधानीका दुई ठाउँमा विस्फोट : तीनको मृत्यु, ६ घाइतेको उपचार हुँदै सुकेधारा विस्फोटपछि जे देखियो (फोटो र भिडियो) राजधानीमा शृङ्खलाबद्ध बम विस्फोट : मृत्यु हुनेको संख्या चार पुग्यो (अपडेट) नागढुंगामा आफैंले बोकेको बम विस्फोट हुँदा दुई घाइते, जावलाखेल र ग्वार्कोमा शंकास्पद बस्तु चार वटा प्रेसर कुकरसहित कोटेश्वरबाट सात विप्लव कार्यकर्ता पक्राउ विस्फोटमा विप्लव समूहको संलग्नता : घाइते चारको परिचय खुल्यो अनामनगरको घट्टेकुलोमा भएको विस्फोटमा घाइते भएका एकजनाको ट्रमा सेन्टरमा उपचार भइरहेको छ। विस्फोटपछि स्थानीयबासी त्रासले घरभित्रै पस्न सकेका छैनन्। घट्टेकुलो विस्फोटमा केसी त्रिचन्द्र क्याम्पसमा नेत्रविक्रम चन्द विप्लव नेतृत्वको नेकपा निकट विद्यार्थी संगठनका इकाइ सभापति भएको खुलेको छ। घट्टेकुलोमा जुन घरमा विस्फोट भयो, त्यहाँ विप्लव नेतृत्वको नेपाल कम्युनिस्ट पार्टीको पर्चा भेटिएको प्रहरीले बताएको छ। महानगरीय प्रहरी परिसर टेकुका एसपी अशोक सिंहले घटनास्थलबाट दिएको जानकारी अनुसार विस्फोट भएका स्थानमा विप्लवको पार्टीका पर्चा, पम्पलेट फेला परेका छन्। पर्चामा नेपाल बन्द सफल पारौँलगायतका नारा लेखिएका छन्। अहिले अन्य विस्फोटक सामग्री हुनसक्ने आशंकामा नेपाली सेनाको बम डिस्पोजल टोली घटनास्थलमा पुगेको छ। घटनास्थल सिल गरेर मृतकको शव उठाउन दिइएको छैन। मृतकको सनाखत हुन सकेको छैन। मृतकको शव क्षतविक्षत भएकाले चिन्न सक्ने अवस्थामा नरहेको प्रहरीको भनाइ छ। विस्फोट लगत्तै कट्टेकुलो पुगेका अन्नपूर्णका फोटो पत्रकार अशोक दुलालले कैद गरेका तस्बिर :"
"अनामनगर विस्फोटमा विप्लवको पर्चा भेटियो : एकको मृत्यु, इकाई सभापति घाइते","काठमाडौं : राजधानीको अनामनगरको घट्टेकुलोस्थित एक घरमा भएको सिलिन्डर ग्यास विस्फोटमा एकजनाको मृत्यु भएको छ। विस्फोट भएको ठाउँमा विप्लव नेतृत्वको नेपाल कम्युनिस्ट पार्टीको पर्चा भेटिएको छ। महानगरीय प्रहरी परिसर टेकुका एसपी अशोक सिंहले घटनास्थलबाट दिएको जानकारी अनुसार विस्फोट भएका स्थानमा विप्लवको पार्टीका पर्चा, पम्पलेट फेला परेका छन्। पर्चामा नेपाल बन्द सफल पारौँलगायतका नारा लेखिएका छन्। अहिले अन्य विस्फोटक सामग्री हुनसक्ने आशंकामा नेपाली सेनाको बम डिस्पोजल टोली घटनास्थलमा पुगेको छ। मृतकको सनाखत हुन सकेको छैन। मृतकको शव क्षतविक्षत भएकाले चिन्न सक्ने अवस्थामा नरहेको जानकारी एसपी सिंहले दिए। अनामनगर विस्फोटमा अर्को एकजना घाइते छन्। उनको ट्रमा सेन्टरमा उपचार भइरहेको छ। घाइते रविन केसी विप्लव नेतृत्वको विद्यार्थी संगठनका नेता हुन्। उनी त्रिचन्द्र कलेजका इकाइ सभापति हुन्। राजधानीको सुकेधारामा ग्यास सिलिन्डर विस्फोट : एकको मृत्यु, पाँच घाइते राजधानीको सुकेधारा र अनामनगरमा विस्फोट : तीनको मृत्यु"
हिमाल आरोहणका क्रममा मृत्यु,"संखुवासभा : मकालु हिमाल आरोहण गर्ने क्रममा मकालु गाउँपालिका वडा२ का निमातेन्जी शेर्पाको मृत्यु भएको छ। मकालु हिमाल आरोहण गर्ने क्रममा नुर्बगाउँका ४४ वर्षीय शेर्पाको शुक्रबार मृत्यु भएको जिल्ला प्रहरी कार्यालय संखुवासभाका प्रमुख डिएसपी मिमकुमार लामाले जानकारी दिए। मृतक लामालाई आइताबार हेलिकोप्टरमार्फत खाँदबारी ल्याइएको छ।मृतकको पोष्टमार्टम गरी शव आजै आफन्तलाई जिम्मा लगाइने डिएसपी लामाले बताए।शेर्पाको क्याम्प३ मा मृत्यु भएको हो। त्यस्तै, मकालु हिमाल आरोहण गरेर फर्कने क्रममा मृत्यु भएका दुई भारतीय नागरिकको शव सोलुखुम्बु लगिएको छ। ५४ वर्षीय दिपनकर घिट्स र ३५ वर्षीय नारायण सिंको लडेर मृत्यु भएको थियो।दुवैजनाको यही जेठ २ गते मृत्यु भएको थियो।उनीहरुको क्याम्प४ भन्दामाथि मृत्यु भएको थियो।"
सुकेधारा विस्फोटपछि जे देखियो (फोटो र भिडियो),"तस्बिर : दिपेन श्रेष्ठ काठमाडौं : राजधानीमा आइतबार दिउँसो भएका दुई विस्फोटमा तीनजनाको मृत्यु भएको छ । घाइते ६ जनाको विभिन्न अस्पतालमा उपचार भइरहेको छ। सुकेधारा विस्फोटमा घाइते भएका पाँच जनाको चाबहिलस्थित ओम अस्पतालमा उपचार भइरहेको प्रहरीले जनाएको छ। यस्तै अनामनगरको घट्टेकुलोमा भएको विस्फोटमा घाइते भएका एकजनाको ट्रमा सेन्टरमा उपचार भइरहेको छ। सुकेधाराको एक शैलुनमा भएको विस्फोटमा दुईजनाको मृत्यु भएको महानगरीय प्रहरी वृत्त महाराजगन्जका डीएसपी फडिन्द्र प्रसाईंले जानकारी दिए। घटनास्थलतमा खटिएका एक प्रहरी अधिकारीका अनुसार शैलुनभित्र सिलिन्डर विस्फोट भएको अवस्थामा नदेखिएकाले अरु नै बस्तु पड्किएको शंकामा अनुसन्धान भइरहेको छ। घट्टेकुलोस्थित एक घरमा भएको विस्फोटमा एकजनाको मृत्यु भएको छ भने एकजना घाइते भएका छन्। सिंहदरवार वृत्तका डीएसपी काजीकुमार आचार्यका अनुसार उक्त विस्फोटमा एकजना घाइते भएका छन्। घाइते रवीन केसीको ट्रमा सेन्टरमा उपचार भइरहेको छ। प्रहरीको प्रारम्भिक अनुसन्धानबाट घाइते केसी त्रिचन्द्र क्याम्पसमा नेत्रविक्रम चन्द विप्लव नेतृत्वको नेकपा निकट विद्यार्थी संगठनका इकाइ सभापति भएको खुलेको छ। घट्टेकुलोमा जुन घरमा विस्फोट भयो, त्यहाँ विप्लव नेतृत्वको नेपाल कम्युनिस्ट पार्टीको पर्चा भेटिएको प्रहरीले बताएको छ। राजधानीको सुकेधारामा ग्यास सिलिन्डर विस्फोट : एकको मृत्यु, पाँच घाइते राजधानीको सुकेधारा र अनामनगरमा विस्फोट : तीनको मृत्यु अनामनगर विस्फोटमा विप्लवको पर्चा भेटियो : एकको मृत्यु, इकाई सभापति घाइते राजधानीका दुई ठाउँमा विस्फोट : तीनको मृत्यु, ६ घाइतेको उपचार हुँदै महानगरीय प्रहरी परिसर टेकुका एसपी अशोक सिंहले घटनास्थलबाट दिएको जानकारी अनुसार विस्फोट भएका स्थानमा विप्लवको पार्टीका पर्चा, पम्पलेट फेला परेका छन्। पर्चामा नेपाल बन्द सफल पारौँलगायतका नारा लेखिएका छन्। अहिले अन्य विस्फोटक सामग्री हुनसक्ने आशंकामा नेपाली सेनाको बम डिस्पोजल टोली घटनास्थलमा पुगेको छ। मृतकको सनाखत हुन सकेको छैन। मृतकको शव क्षतविक्षत भएकाले चिन्न सक्ने अवस्थामा नरहेको जानकारी एसपी सिंहले दिए।"
लागुऔषधसहित भारतीय पक्राउ,गुलरिया : प्रहरीले लागुऔषधसहित एक भारतीयलाई पक्राउ गरेको छ। इलाका प्रहरी कार्यालय मैनापोखरको गस्ती टोलीले बर्दियाको बढैयाताल गाउँपालिका ८ स्थित कण्ठपुरबाट लागुऔषध ब्राउनसुगर र नाइट्राभेट ट्याबलेटसहित एकजना भारतीय लाई पक्राउ गरेको हो। इलाका प्रहरी कार्यालय मैनापोखरका प्रहरी निरीक्षक गोपीकृष्ण सुबेदीको नेतृत्वमा रहेको टोलीले भारतको उत्तरप्रदेश राज्य अन्र्तगत जिल्ला बहराईच थाना मोतिपुर तहसिल नानपारा लौकाई ग्राम बस्ने २७ वर्षीय रिजवान बेहनालाई लागुऔषधसहित पक्राउ गरेको जिल्ला प्रहरी कार्यालय बर्दियाका प्रहरी उपरीक्षक राजेशनाथ बास्तोलाले बताए। रिजवानको साथबाट १ ग्राम ४४० मिलिग्राम लागुऔषध ब्राउनसुगर र ४५ वटा ट्यावलेट नाइट्राभेट लुकाइ छिपाइ राखेको अवस्थामा फेला पारिएको उनले जानकारी दिए। पक्राउ गरिएका भारतीय नागरिकको साथबाट यूपी ४० के ९७३८ नम्बरको मोटरसाइकलसमेत फेला पारेको छ।
'टेलरिङ' सिकेर आत्मनिर्भर बन्दै महिला,"नेपालगन्ज : नेपालगन्ज उपमहानगरपालिका २१ पुरैनाकी पुष्पाकुमारी शर्मा सिलाइकटाइ सिकिरहेकी छन्। भन्छिन्, 'बेरोजगार भएर बस्नुभन्दा त सिलाइकटाइ सिकेर आफैं रोजगार हुन सकिन्छ।' उनी बच्चा र महिलाको कपडा सिलाउँछिन्। ८ कक्षा पढेकी उनको सानैदेखिको लुगा सिउने रहर हो। 'मेसिन किनेर घरमा पूराना कपडा खुट्थें। तालिमपछि आफ्नै टेलरिङ खोल्ने हो,' उत्साहित हुँदै भनिन्। नेपालगन्ज२० राँझाकी विपासा विक १२ कक्षामा पढ्छिन्।पढाइसँगै सिलाईकटाईको तालिम लिदैछिन्।'जति पढे पनि जिन्दगीभर व्यवसायिक रुपमा लुगा सिलाउने काम गर्छु,' उनले भावी योजना सुनाइन्। दशैं तिहारमा आफ्नो र छिमेकीको घरमा थानका थान लुगा ल्याएर हप्तौंसम्म दमाइले लुगा सिलाएको देखेकी बर्दिया जिल्लाको बारबर्दिया नगरपालिकाको बेलभार गाउँकी आशाकुमारी थारु पनि लुगा सिउने पेशामा आकर्षित भएकी छन्। दमाइलाई बालीघरे प्रथाको ज्यालावापत धान दिने चलन उनलाई पटक्कै राम्रो लाग्दैन। 'काम गरेको ज्याला वर्ष दिनपछि आउने। हाम्रो लगानी भइरहने। ज्याला वर्ष दिनपछि पाउने। हाम्रो खर्च कसरी चल्छ ? यो त राम्रो भएन,उनले भनिन्,' त्यो पनि घरघर गएर उठाउनुपर्ने, कसरी सकिन्छ?' पुष्पाकुमारी, विपासा र आशाकुमारी व्यवसायिक तथा सीप विकास केन्द्रमा तीन महिने सिलाइकटाइतालिम लिइरहेका छन् । उनीहरु जस्तै अधिकांश महिला तालिमपछि आफ्नै टेलरिङ खोल्ने तरखरमा छन्। १० वर्षदेखि लुगा सिलाउँदै आएकी प्रशिक्षक गोमा डीसी आधारभूत तालिम लिएका ४५ दिनको अपग्रेड तालिम दिएपछि व्यवसाय गर्न योग्य हुने बताउँछिन्। तालिम लिएका जतिले यो पेशा नअपनाए पनि धेरैको रोजाइमा सिलाइकटाइ पर्ने गरेको गरेको उनले बताइन्। अपग्रेड तालिम लिइरहेकी नेपालगन्ज९ की प्रेमिता लामा पनि दुई चरणको तालिम लिएर घरमा मेसिन राखेर सिलाइको अभ्यास गर्दा व्यवसायिक रुपमा काम गर्न सकिने बताउँछिन्। सिटिइभीटीबाट स्किल टेष्ट लेवल३ पूरा गरेर अपग्रेड तालिमकी प्रशिक्षक बनेकी यमुना रोकाय त सिलाइकटाइको अपग्रेड गरेका ८० प्रतिशत महिला काम गर्न सक्षम हुने दाबी गर्छिन्। व्यवसायिक तथा सीप विकास केन्द्रबाट २०४१ सालदेखि अहिलेसम्म एक हजार दुई सय ८० जना महिलाले सिलाइकटाइको तालिम लिएको प्रमुख जेन्टिल गौतमले बताए। उनले भने, 'यो तालिमको उद्देश्य महिलालाई आत्मनिर्भर बनाउने हो।'"
राजधानीमा शृङ्खलाबद्ध बम विस्फोट : मृत्यु हुनेको संख्या चार पुग्यो (अपडेट),"काठमाडौं : राजधानीमा आइतबार दिउँसो भएका दुई विस्फोटमा मृत्यु हुनेको संख्या चार पुगेको छ। घाइते ६ जनाको विभिन्न अस्पतालमा उपचार भइरहेको छ। सुकेधारा विस्फोटका घाइतेको ओम असप्तालमा उपचारका क्रममा मृत्यु भएको छ। अन्य चार घाइतेको भने चाबहिलस्थित ओम अस्पतालमा उपचार भइरहेको प्रहरीले जनाएको छ। यस्तै अनामनगरको घट्टेकुलोमा भएको विस्फोटमा घाइते भएका एकजनाको ट्रमा सेन्टरमा उपचार भइरहेको छ। सुकेधाराको एक शैलुनमा भएको विस्फोटमा दुईजनाको घटनास्थलमै र अर्को एकको उपचारको क्रममा मृत्यु भएको महानगरीय प्रहरी वृत्त महाराजगन्जका डीएसपी फडिन्द्र प्रसाईंले जानकारी दिए। राजधानीको सुकेधारामा ग्यास सिलिन्डर विस्फोट : एकको मृत्यु, पाँच घाइते राजधानीको सुकेधारा र अनामनगरमा विस्फोट : तीनको मृत्यु अनामनगर विस्फोटमा विप्लवको पर्चा भेटियो : एकको मृत्यु, इकाई सभापति घाइते राजधानीका दुई ठाउँमा विस्फोट : तीनको मृत्यु, ६ घाइतेको उपचार हुँदै सुकेधारा विस्फोटपछि जे देखियो (फोटो र भिडियो) घटनास्थलतमा खटिएका एक प्रहरी अधिकारीका अनुसार शैलुनभित्र सिलिन्डर विस्फोट भएको अवस्थामा नदेखिएकाले अरु नै बस्तु पड्किएको शंकामा अनुसन्धान भइरहेको छ। घट्टेकुलोस्थित एक घरमा भएको विस्फोटमा एकजनाको मृत्यु भएको छ भने एकजना घाइते भएका छन्। सिंहदरवार वृत्तका डीएसपी काजीकुमार आचार्यका अनुसार उक्त विस्फोटमा एकजना घाइते भएका छन्। घाइते रवीन केसीको ट्रमा सेन्टरमा उपचार भइरहेको छ। प्रहरीको प्रारम्भिक अनुसन्धानबाट घाइते केसी त्रिचन्द्र क्याम्पसमा नेत्रविक्रम चन्द विप्लव नेतृत्वको नेकपा निकट विद्यार्थी संगठनका इकाइ सभापति भएको खुलेको छ। घट्टेकुलोमा जुन घरमा विस्फोट भयो, त्यहाँ विप्लव नेतृत्वको नेपाल कम्युनिस्ट पार्टीको पर्चा भेटिएको प्रहरीले बताएको छ। महानगरीय प्रहरी परिसर टेकुका एसपी अशोक सिंहले घटनास्थलबाट दिएको जानकारी अनुसार विस्फोट भएका स्थानमा विप्लवको पार्टीका पर्चा, पम्पलेट फेला परेका छन्। पर्चामा नेपाल बन्द सफल पारौँलगायतका नारा लेखिएका छन्। अहिले अन्य विस्फोटक सामग्री हुनसक्ने आशंकामा नेपाली सेनाको बम डिस्पोजल टोली घटनास्थलमा पुगेको छ। मृतकको सनाखत हुन सकेको छैन। मृतकको शव क्षतविक्षत भएकाले चिन्न सक्ने अवस्थामा नरहेको जानकारी एसपी सिंहले दिए।"
४५ एसपीको सरुवा (सूचीसहित),"काठमाडौं : प्रहरी प्रधान कार्यालयले ४५ जना प्रहरी उपरीक्षक (एसपी)को सरुवा गरेको छ। सरुवा सूची अनुसार एसपी रमेश थापा प्रहरीको आतंकवाद नियन्त्रण महाशाखा (विशेष ब्युरो) नक्सालमा सरुवा भएका छन्। सोमेन्द्रसिंह राठौर जिल्ला प्रहरी कार्यालय पर्सा पुगेका छन्। अर्का एसपी दानबहादुर कार्की कास्की, दानबहादुर मल्ल चितवन, जयराज सापकोटा काभ्रे, उमा चर्तुवेदी सिरहा, विश्व पोखरेल मोरङ, सविन प्रधान भक्तपुर, सिद्धिविक्रम शाह अपराध अनुसन्धान विभागमा सरुवा भएका छन्। त्यसैगरी सुदर्शनप्रसाद कोइराला धनकुटा (जिप्रका), सुदीप गिरी कैलाली, सुदीप राजभण्डारी प्रदेश १ का सशस्त्र प्रहरी गण, सुरेन्द्रप्रसाद मैनाली कल्याण महाशाखा, सुरेन्द्रबहादुर गुरुङ अपराध अनुसन्धान विभाग, सुशीलसिंह राठौर महानगरीय अपराध महाशाखा, हिमालयकुमार श्रेष्ठ अपराध अनुसन्धान विद्यालय, महाराजगञ्ज, हरिबहादुर पाण्डे इलाम सरुवा भएका छन्।"
"नागढुंगामा आफैंले बोकेको बम विस्फोट हुँदा दुई घाइते, जावलाखेल र ग्वार्कोमा शंकास्पद बस्तु","काठमाडौं : राजधानी काठमाडौं भित्रिने नाका नागढुंगामा बम ल्याउँदै गरेका दुईजना विस्फोटमा परेर घाइते भएका छन्। आफैंले बोकेर ल्याउँदै गरेको बम पड्केर दुईजना घाइते भएको काठमाडौं प्रहरी परिसरका एसपी अशोक सिंहले जानकारी दिए। सिंहका अनुसार ती दुईजना मोटरसाइकलमा आउँदै थिए। यता ललितपुरको जवालाखेल बसपार्कमा शंकास्पद प्रेसर कुकर भेटिएको जवालखेलका डीएसपी नारायण चिमोरियाले जानकारी दिएका छन्। अहिले त्यहाँ नेपाली सेनाको बम डिस्पोजल टोली पुगेको छ। ललितपुरकै ग्वार्कोस्थित गुण सिनेमा हल नजिकै शंकास्पद बस्तु भेटिएको छ। यसअघि सुकेधारा र घट्टेकुलोमा भएका विस्फोटमा चारजनाको मृत्यु भएको छ। घट्टेकुलोमा एकजनाको र सुकेधारा विस्फोटमा घटनास्थलमै दुई र ओम अस्पतालमा उपचारका क्रममा एकजनाको गरी तीनजनाको मृत्यु भएको छ। सुकेधारा विस्फोटका पाँच घाइतेको अहिले ओम अस्पतालमा उपचार भइरहेको छ। राजधानीको सुकेधारामा ग्यास सिलिन्डर विस्फोट : एकको मृत्यु, पाँच घाइते राजधानीको सुकेधारा र अनामनगरमा विस्फोट : तीनको मृत्यु अनामनगर विस्फोटमा विप्लवको पर्चा भेटियो : एकको मृत्यु, इकाई सभापति घाइते राजधानीका दुई ठाउँमा विस्फोट : तीनको मृत्यु, ६ घाइतेको उपचार हुँदै सुकेधारा विस्फोटपछि जे देखियो (फोटो र भिडियो) राजधानीमा शृङ्खलाबद्ध बम विस्फोट : मृत्यु हुनेको संख्या चार पुग्यो (अपडेट)"
दुर्घटनामा मोटरसाइकल चालकको मृत्यु,राजविराज : सप्तरीको रुपनी गाउँपालिकास्थित पूर्वपश्चिम राजमार्गमा शनिबार राति भएको दुर्घटनामा मोटरसाइकल चालकको मृत्यु भएको छ। पश्चिमबाट पूर्वतर्फ गइरहेको स १ त ७४०४ नम्बरको ट्रयाक्टर र पूर्वबाट पश्चिमतर्फ जाँदै गरेको स ५ प ४०५ नम्बरको मोटरसाइकल ठक्कर खाँदा मोटरसाइकल चालक कञ्चनरुप नगरपालिका ११ निवासी २२ वर्षीय मनिष चौधरीको मृत्यु भएको हो। रुपनी गाउँपालिका ६ जगमोहन चौक नजिकै भएको दुर्घटनामा मोटरसाइकल पछाडी सवार स्थानीय २० वर्षीय सत्य माझी घाइते छन्। माझीको धरानस्थित वीपी कोइराला स्वास्थ्य विज्ञान प्रतिष्ठानमा उपचार भइरहेको सप्तरी प्रहरीले जनाएको छ। ट्रयाक्टर र चालकलाई सप्तरी प्रहरीले नियन्त्रणमा लिएको छ। घटनाको अनुसन्धान भइरहेको प्रहरीको भनाइ छ।
मदिरासहित कच्चा पदार्थ नष्ट,"स्याङ्जा : स्याङ्जा प्रहरीले घरेलु मदिरा नियन्त्रणमा तीव्रता बढाएको छ।समुदाय प्रहरी साझेदारी कार्यक्रमअन्र्तगत प्रहरीले जिल्लाका विभिन्न होटलबाट झण्डै ६ सय लीटर घरेलु मदिरासहित मदिरा बनाउनमा प्रयोग गरिने कच्चा पदार्थ नष्ट गरेको जनाएको छ। प्रहरीले वालिङ् र चापाकोट नगरपालिका तथा अर्जुनचौपारी गाउँपालिकाबाट झण्डै ४ सय २० लिटर तयारी रक्सी र १ सय ७५ लिटर कच्चा पदार्थ नियन्त्रणमा लिइ नष्ट गरेको छ। स्थानीय समाजसेवी र जनप्रतिनिधिको रोहबरमा प्रहरीले अवैध घरेलु मदिरा नष्ट गरेको हो। प्रहरीले वालिङ नगरपालिकाका वडा नं १, ६ र ८ का विभिन्न होटलबाट एक सय ७५ लिटर कच्चा पदार्थसहित ३ सय २५ लिटर तयारी रक्सी, अर्जुनचौपारी गाउँपालिका १ र २ अन्र्तगतका होटलवाट ६० लिटर तयारी रक्सी र चापाकोट नगरपालिकाका होटलबाट ३५ लिटर तयारी रक्सी नियन्त्रणमा लिई नष्ट गरेको प्रहरी निरीक्षक बिजयकुमार सिंहले जानकारी दिए।"
"सिडी, डिभिडी र मोबाइलका कारण सिनेमाघर बन्द","सिरहा : सिडी, डिभिडी र मोबाइलमै चलचित्र हेर्न पाइने सुविधाका कारण सिरहामा सिनेमा घर बन्द हुन थालेका छन्। ग्रामीण भेगसम्म सिडी, डिभिडी र मोबाइलबाटै चलचित्रलगायत मनोरञ्जनका सामग्री हेर्न सकिने भएकाले एक दशकयता सप्तरीका प्रायःसबै सिनेमाघर बन्द भएका हुन्। विगत एकदशक अघिसम्म जिल्लामा एक दर्जन सिनेमा घर सञ्चालनमा रहे पनि अहिले जेनतेन एउटा मात्र सञ्चालनमा छ। लहानमा सञ्चालित पशुपति सिनेमा चलचित्र मन्दिरबाहेक अधिकांश सिनेमा घर बन्द भइसकेका छन्। सूचना र प्रविधिको विकासले अहिले सिनेमाघर बन्द हुँदा करोडौँ रुपैयाँ घाटा भएको सिनेमा घर सञ्चालकले बताएका छन्। एकदशक अघिसम्म सिरहामा आधादर्जन सिनेमा घर सञ्चालित थिए। सिनेमाघर बन्द रहँदा करोडौँ मूल्य बराबरको सम्पत्ति प्रयोगविहीन हुनाका साथै भवनसमेत जीर्ण भएका छन्। नयाँ चलचित्र शुभारम्भ गर्नासाथ बजारमा त्यसको सिडी र डिभिडी उपलब्ध हुने भएकाले पनि चलचित्र घरसम्म पुगेर चलचित्र हेर्ने दर्शकको सङ्ख्या अहिले निकै कम भइसकेको छ। लहानस्थित श्याम चलचित्र मन्दिरका सञ्चालक नीरज गुप्ताले भने, बिस्तारै बिस्तारै सिनेमाप्रति सर्वसाधारणका चाहना घट्दै गएको छ। पहिलापहिला सिनेमा हलमा दर्शकको भीड हुन्थ्यो अहिले त विरलै हल भरिने गरेको छ। सर्वसाधारणको चलचित्रप्रति चाहना घट्दै गएकाले सिनेमाघर सञ्चालन गर्न समस्या भइरहेको गुनासो गर्दै उनले जोड दिए। दर्शक कम भएपछि लगानीको अनुपातमा आम्दानी कम हुन्छ, लगानी बढी हुने भएकाले हल सञ्चालन गर्न कठिनाइ भइरहेको छ, उनले भने। बजारमा सस्तो मूल्यमै पाइने सिडी, डिभिडी र मोबाइलमा विभिन्न किसिमका फिल्म हेर्न पाइहाल्छ, अनि किन सिनेमा हेर्न सिनेमा हल जानुपर्यो ? स्थानीयवासी सत्यनारायण चौधरी भन्छन्, अब तीन घण्टासम्म सिनेमाघर बसेर सिनेमा हेर्नुपर्ने बाध्यता टरेर गएको छ। घरमै बसेर जतिखेर पनि इच्छा लागेको फिल्म हेर्न पाइहालिन्छ नि। बजारमा तीनचार हजारसम्ममा पाइने सिडी, डिभिडी भाडामा पाइने भएकाले सिनेमाघर जानुपर्ने बानी छुटिसकेको उनको भनाइ छ। भन्छन्, थोरै पैसामा सबै परिवार एकै ठाउँमा बसेर फिल्म पनि हेरिहालिन्छ, समयको पनि बचत हुन्छ, यसैले सिनेमा हलमा पुगेर सिनेमा हेर्ने बाध्यता अहिले छैन।रासस"
सिसौघारीमा महिलाको शव भेटियो,"मलंगवा : सर्लाहीको पश्चिमी क्षेत्र धनकौल ४ महिनाथपुरमा महिलाको शव फेला परेको छ।अन्दाजी २५२६ वर्षको देखिने महिलाको शव फेला परेको जिल्ला प्रहरी कार्यालय सर्लाहीको प्रहरी नायव उपरीक्षक प्रतितसिंह राठौरले जानकारी दिए। सिसौघारीमा फालिएको अवस्थामा महिलाको शव भेटिएको प्रहरीले जनाएको छ। पिंक रातो साडी र खैरो चोलो लगाएको अवस्थामा शव फेला परेको हो।शंकास्पद अवस्थामा फेला परेको शवको पहिचान हुन सकेको छैन्। महिलाको नाक र मुखबाट रगत निस्केको छ। तर, शरीरमा कुनै गहिरो चोट भने देखिएको छैन्। घटनाबारे अनुसन्धान भइरहेको प्रहरीले जनाएको छ।शव पोष्टमार्टमका लागि सर्लाही अस्पताल मलंगवामा राखिएको छ।"
धरानमा गोली प्रहार गरी लुटपाट,धरान : धरान उपमहानगरपालिका ५ स्थित साउनेमा गोली प्रहार गरी लुटपाट गरिएको छ।आइतबार जीवन विकास लघु वित्त संस्थाका कर्मचारी शम्भु गच्छदारलाई गोली प्रहार गरी ४ लाख १० हजार नगद लुटिएको हो। कम्मरमा गोली लागि घाइते भएका गच्छदाको वीपी कोइराला स्वास्थ्य विज्ञान प्रतिष्ठान धरानमा उपचार भइरहेको छ। लुटेराहरुले गच्छदारलाई गोली प्रहार गरी घाइते बनाएर नगद ४ लाख १० हजार लुटेर लगेको पीडितलाई उद्धृत गर्दै संघीय प्रहरी कार्यालय धरानका प्रमुख एसएसपी शरद खत्रीले जानकारी दिए। उनले घटनास्थलमा प्रहरीको टोली परिचालन गरी हतियारधारी समूहको खोजी भइरहेको बताए। घटनास्थलमा इलाका प्रहरी कार्यालय धरानका डीएसपी ढुण्डिराज न्यौपानेको नेतृत्वमा प्रहरी पुगिसकेको छ।
भद्रगोल भद्रपुर सडक,"बिर्तामोड : बिर्तामोडभद्रपुर चार किलोमिटर सडक चार लेन बनाउन सुरु गरेको नौ महिना बित्यो। तर, निर्माण कम्पनीले नालीसमेत बनाएको छैन। दायाँबायाँको नाली असारसम्ममा बनाइसक्नुपर्ने निर्माण कार्ययोजनामा उल्लेख छ। बाँकी काम पनि १८ महिनामा सक्ने गरी ठेक्कामा लगाइएको डिभिजन सडक कार्यालय दमकले जनाएको छ। ललितपुरको श्री आशिषप्रेरा जेभीले विद्युत्का पोल हटाएर दायाँबायाँ खाडल खन्ने र केही स्थानमा कल्भर्ड निर्माणबाहेक अरू काम गरेको छैन। यही गतिमा अब नौ महिनाभित्र काम सम्पन्न हुने सम्भावना नरहेको स्थानीय भीम खरेलले बताए। नौ महिनामा आधा काम सक्नुपर्नेमा २० प्रतिशत पनि भएको छैन, उनले भने, सडक निर्माणका लागि जथाभावी खनिएका खाल्डाले यात्रामा समस्या पारिरहेको छ। ठेकेदारले १२ वटा टिपर र जेसीबीसहित थोरै मात्र मजदुर खटाउँदा कामले गति नलिएको स्थानीयको भनाइ छ। २७ करोड रुपैयाँ लागतमा डिभिजन सडक कार्यालयले टेन्डर खुलाएको थियो। भौतिक पूर्वाधार तथा यातायात मन्त्रालयले बजेट विनियोजन गरेपछि निर्माण कम्पनीले असोजमा काम थालेको थियो। सडकका अधिकांश भाग जीर्ण रहे पनि पहिलो चरणमा बिर्तामोडको मुक्ति चोकबाट चार किलोमिटर मात्रै बनाउन सरकारले ठूलो रकम लगानी गरेको डिभिजन सडक प्रमुख श्यामकुमार यादवले बताए। कामलाई तीव्रता दिन निर्देशन दिइएको उनले सुनाए। तर, निर्माण कम्पनीले निर्देशन पालना गरेको छैन। प्रमुख यादवका अनुसार २८ किलोमिटर सडक १६ मिटर चौडाइ, १ मिटर नाली र फुटपाथसहित २३ मिटर चौडाइको बनाउनुपर्नेछ। बाँकी सडक सात मिटर चौडाको दुई लेनको मापदण्डमा बन्नेछ। पाँच सेन्टिमिटरसम्म आस्फाल कंक्रिट प्रयोग गरेर सडक निर्माण गर्न ठेकेदारले जिम्मा लिएको छ। आशिषप्रेरा जेभीका राजकिशोर गुप्ताले विद्युत्का पोल हटाउन समय लागेको बताए। निर्माण कार्यस्थल सूचनापाटीमा २०७६ असोज ६ गते निर्माण सम्पन्न गर्नुपर्ने उल्लेख छ। एडीबीको सहयोगमा तीन वर्षअघि उक्त सडक ठेक्का लागेको थियो। तर, ठेकेदार कम्पनी थोदुङलोहनीसिंह एन्ड ब्रदर्स जेभीले सम्झौताबमोजिम काम गरेन। पुनः ठेक्का लागेर आधा समय बिते पनि काम सुस्त छ। नाली खन्ने र खाल्डा बनाएर त्यत्तिकै छाडिएका कारण व्यापारव्यवसाय चौपट भएको व्यापारी महेन्द्र खतिवडाले बताए। विस्थापितले पाएनन् मुआब्जा बिर्तामोडभद्रपुर सडक निर्माणसँगै विस्थापित २९ परिवारले मुआब्जा नपाएको गुनासो गरेका छन्। दायाँबायाँ १५१५ मिटर फराकिलो पार्ने क्रममा उनीहरू विस्थापित भएका हुन्। स्थानीय सरकार र सडक डिभिजनले मुआब्जाबिना विस्थापित बनाएको स्थानीय भीम आचार्यले बताए। जग्गाधनी सोमनाथ शर्मालगायतले बिर्तामोडका मेयर धु्रवकुमार शिवाकोटी, बिर्तामोड३ वडा कार्यालय र सडक डिभिजनलाई विपक्षी बनाएर जिल्ला अदालतमा मुद्दा दायर गरेका थिए । अदालतले पुस २९ गते विस्थापितलाई नधम्क्याउन, हुलहुज्जत गरी घरजग्गा कब्जा या तोडफोड नगर्न अन्तरिम आदेश दिएको थियो। अदालतले चैत ३ मा निवेदकले जग्गामा निर्विवाद हक देखिने प्रमाण देखाउन नसकेको तर सरकारले क्षतिपूर्तिको आवश्यक प्रबन्ध गरेको देखिएकाले निषेधाज्ञा जारी गरिरहन नपर्ने जनाएपछि झनै पीडित बनेको विस्थापित बताउँछन्। सडक डिभिजन प्रमुख यादवले मुआब्जाका लागि मूल्यांकन गरी अर्थ मन्त्रालयमार्फत मन्त्रिपरिषद्मा फाइल पठाइएको बताए।"
नेपालमा पहिलो पटक स्काउटले 'रोभर मुट' गर्ने,"काठमाडौं : सामाजिक संस्था स्काउटमा आवद्ध युवाहरुमा नेतृत्व क्षमताको विकास गरी समृद्ध मुलुक निर्माणमा सहयोग पुर्याउने उद्देश्यले नेपालमा पहिलो पटक रोभर मुटको आयोजना हुने भएको छ । स्काउटले शुक्रबार राजधानीमा पत्रकार सम्मेलन गरी यसबारे जानकारी दिएको हो । स्काउटको भाषामा १६ वर्षदेखि २५ वर्ष उमेर समूहका युवालाई रोभर मुट भनिन्छ । स्काउटमा आवद्ध युवालाई परिचालन गर्न सकिएमा मुलुक विकासम सहयोग पुग्ने उद्देश्यले रोभर मुटको आयोजना गर्न लागिएको हो । पत्रकार सम्मेलनमा नेपाल स्काउट राष्ट्रिय तदर्थ समितिका संयोजक लोकबहादुर भण्डारीकाअनुसार कार्यक्रममा मुलुकका सबै स्थानीय तहबाट युवा तथा युवतीको सहभागिता हुनेछ । उनकाअनुसार कार्यक्रममा विश्व स्काउट संगठनका महासचिव अहमद राफि मोहम्मद अल्हेन्दावी, विश्व स्काउट संगठनका एसिया प्रशान्त सहयोग समिति क्षेत्रका रिजल डाइरेक्टर जोसे रिजाल सी पालिङगलिनान, भारत स्काउट एण्ड गाइडका प्रमुख आयुक्त डा केके खाण्डैलवाल, वंगलादेश स्काउटका प्रमुख आयुक्त डा एम्डि मोजामेल हकिउ खानको उपस्थिति हुनेछ । त्यसबाहेक अमेरिका, लक्जेम्वर्ग, फिलिपिन्स, जोर्डन, हङकङ, बेलायत, मलेसिया र इजिप्टलका गरी कुल १३ मुलुकका प्रतिनिधि कार्यक्रममा आउनेछन् । स्वदेशी तथा विदेशी मुलुकका ५ हजारको सहभागिता हुने पनि भण्डारीले जानकारी दिए । कार्यक्रम पोखरामा हुनेछ । कार्यक्रममा रोप क्लाइम्बिङ, ओमेगा जम्प, नेक क्रलिङ, साइक्लिङ, वाटर साइक्लिङ लगायतका साहसिक गतिविधि पनि सञ्चालन हुनेछ । मुलुकमै पहिलोपटक कार्यक्रम आयोजना हुन लागेको छ, यसले युवामा नेतृत्व विकास गराउन पनि मद्दत गर्नेछ भण्डारीले भने । विश्वमा स्काउटको स्थापना सन् १९०७ मा भएको हो । नेपालमा भने २००९ देखि यसको शुरुवात भएको हो । नेपाल स्काउटमा अहिले मुलुकभर ६० हजारको हाराहारीमा सदस्य छन् ।"
थाइल्यान्डमा बसेर वैदेशिक रोजगारका नाममा ठगी,"काठमाडौं : भोजपुर हेलौचीका पर्शुराम गुरुङको नाम वैदेशिक रोजगारीका नाउँमा ठगिएका युवामाझ परिचित छ ।०७१ सालमै थाइल्यान्डको बैंककमा बसेर वैदेशिक रोजगारका नाममा नेपाली युवा ठग्दै आएका गुरुङ भर्खरै मात्र नेपाल प्रहरीको पञ्जामा परेका छन् । झण्डै २ सय नेपाली उनीबाट ठगिएका छन् । क्यानडा, फ्रान्स, कोरिया, मकाउ, अस्ट्रेलिया र अमेरिकासहित युरोपेली मुलुकमा समेत रोजगारी दिने नाममा उनले ठगेको प्रहरी अनुसन्धानले देखाएका छन् । पीडितले प्रहरीको केन्द्रीय अनुसन्धान ब्युरो (सीआईबी) मा उजुरी दिएपछि उनीविरुद्ध पटकपटक मुद्दासमेत चलेको छ । गुरुङले सक्कलीबाहेक अन्य ७ नामबाट ठगेका थिए । कमल, अनमोल, पारस, किम, मनोज, अधिराज थापामगर र प्रताप गुरुङ उनका छद्म नाम हुन् । उनले ठग्नकै लागि क्यानडाको नक्कली राहदानीसमेत बनाएका थिए । राहदानीमा उनले अनमोल कोराङ्गी लामा नाम उल्लेख गरेका छन् । क्यानडाको होलि इन र हायात कम्पनीमा सुपरभाइजरको नक्कली परिचयपत्र बनाएर पीडित युवालाई जागिरको ग्यारेन्टी गर्दै उनले ठगेको प्रहरी अनुसन्धानबाट खुलेको छ । क्यानडाको पीआर हूँ भन्दै उनले वैदेशिक रोजगारीमा पठाइदिने नाममा नेपाली युवालाई नक्कली भिसा बनाएर जनही ५ देखि २० लाख रुपैयाँसम्म ठगेको पीडितले उजुरी दिएका छन् । सीआईबीमा परेका उजुरीअनुसार पनि उनले २ सयभन्दा बढी पीडितबाट १३ करोड रुपैयाँभन्दा धेरै ठगी गरेको देखिन्छ । भिजिट भिसामा बैंकक पुर्याएर उनले युवालाई थाई प्रहरीले गोली हान्छ भन्दै तर्साएर कोठामा बन्धक बनाउने, उनीहरूसँग भएको अमेरिकी डलरसमेत जबर्जस्ती खोसेको पीडितले बताएका छन् । गुरुङको कर्तुत यति मात्र होइन । नेपालमा रहेका आफन्तलाई फोन गर्न लगाएर पीडितसँग उनले थप रकम असुलेको सीआईबीले जनाएको छ । गुरुङ एकाएक सम्पर्कविहीन हुने र क्यानडाको फ्लाइट हुन्छ भन्दै नेपाल जाने आरएको फ्लाइटमा चेक इन गराएर फरार हुने गरेका थिए । ५२ पीडितले सीआईबीमा गुरुङविरुद्ध उजुरी दिएका थिए । ०७१७२ मा उनीविरुद्ध सीआईबीले मानव बेचबिखन तथा ओसारपसार र ठगी मुद्दा दर्ता गरेको थियो । गुरुङलाई पक्रन सम्भव नभएपछि प्रहरीले इन्टरपोलमार्फत डिफ्युजन नोटिस जारी गर्यो, ०७२ असार १८ मा । यसअघि सीआईबीकै सुझावमा उनको राहदानी रद्द गरिएको थियो ०७२ जेठ २२ मा । नेपाली राहदानी रद्द भए पनि उनी बिनाराहदानी ट्राभल डकुमेन्ट बनाएर थाइल्यान्ड बस्दै आएका थिए । सीआईबीले थाइल्यान्डस्थित नेपाली दूतावास र अन्य निकायसँग समन्वय गरेपछि थाई प्रहरीले उनलाई ०७५ चैत १३ मा पक्राउ गर्यो । सरकारको आग्रहमा थाइल्यान्डले उनलाई शुक्रबार नेपाल डिपोर्ट गरेको हो । सीआईबीले शुक्रबार त्रिभुवन अन्तर्राष्ट्रिय विमानस्थलबाट उनलाई नियन्त्रणमा लिएर अनुसन्धान थालेको छ । घटनाबारे जानकारी दिन शनिबार गरेको पत्रकार सम्मेलनमा सीआईबी प्रमुख डीआईजी निरज शाहीले गुरुङको ठगीबारे बताएका थिए । उनले भने, नेपाली युवालाई फेसबुक, ह्वाट्सएप, इमोबाट सन्देश पठाएर वैदेशिक रोजगारमा जाने युवा पहिचान गर्ने र इच्छुकलाई ठगी गर्ने गरेको देखियो । पीडितलाई नै प्रयोग गरेर उनले नेपालमा संकलित रकम आईएमई, सिटी एक्सप्रेस र प्रभु मनी ट्रान्सफरमार्फत थाइल्यान्डमा पठाउन लगाएको जानकारी डीआईजी शाहीले दिए । पैसा पठाउन पीडितलाई नै प्रयोग गरेपछि अनुसन्धान गर्दै जाँदा पीडितविरुद्धै उजुरी हुने र मुद्दा दर्ता गर्ने अवस्था आयो, उनले भने, अहिलेसम्म गुरुङविरुद्ध ठगीमा ८५ उजुरी परेको छ । २ सयभन्दा बढी पीडित सम्पर्कमा आएका छन् । गुरुङविरुद्ध अझै उजुरी आउने दाबी उनको छ ।"
हजार दिने आमालाई वडाको 'कोसेली',"बैतडी : जिल्लाको दशरथचन्द नगरपालिका ९ की हजार दिने आमा जानकी पाण्डेय बच्चासहित शनिबार वडा कार्यालयमा पुगिन्। वडा कार्यालयमा पुग्ने वित्तिकै जोशीबुंगा स्वास्थ्यचौकीका इन्चार्ज शिवकुमार कठरीयाले बच्चाको पोषणको स्थितिको बारेमा जानकारी लिए। वडा सचिव कृष्णबहादुर बोहराले पाण्डेयको नाम रजिष्टरमा दर्ता गरे। अनि वडाअध्यक्ष हरिचन्द्र जोशीले एक झोलाको उनको हात थमाए।झोलामा अण्डा, दुई पाकेट आयोडिनयुक्त नुन,सरसफाईका सामग्री राखिएका थिए। वडाको 'कोसेली' लेखेको झोला हातमा परेपछि जानकी निकै खुसी भइन्।उनले भनिन्, 'हाम्रो समाजमा पहिला त अण्डा खानु हुँदैन भन्ने चलन थियो।देवीदेवताका कारणले कुखुरा पाल्नु हुँदैन भन्ने थियो।अहिले सरकारले नै यसरी अण्डा हजार दिने आमालाई अण्डा दिन थालेपछि सजिलो भएको छ।' जानकीजस्तै हजार दिने आमा वसन्ती जोशीले पनि वडा कार्यालयबाट कोसेली पाइन्। उनले भनिन्, 'वडाको यो कार्यले आमाको पोषण र स्वास्थ्य बारे घरपरिवारका सदस्यलाई पनि ध्यान दिन बाध्य बनाएको छ।आमा र बच्चाको स्वास्थ्य र पोषणमा ख्याल गर्नुपर्छ भन्ने कुरा सिकाएको छ।' वडाभरीका २ वर्ष मुनिका बालबालिकामध्ये ६ जना अति कुपोषित फेला परेकाले बच्चा र आमाको स्वास्थ्यमा परिवारका सदस्यले ध्यान दिनुपर्छ भन्ने सन्देश फैलाउन वडाको कोसेली वितरण गरेको दशरथचन्द नगरपालिका ९ का वडा अध्यक्ष हरिचन्द्र जोशीले बताए।उनले परिवारका सदस्यलाई सचेत बनाउन कोसेली वितरण गरेको बताए। वडाभरीका १९३ हजार दिनका आमालाई वडाको 'कोसेली' वितरण गरिएको वडा सचिव कृष्णबहादुर बोहराले बताए। वडाभरीका हजार दिने आमालाई वडाको 'कोसेली' वितरण गरेर वडाले राम्रो काम गरेको दशरथचन्द नगरपालिका ९ का स्थानीय जयराज जोशीले बताए। वडाका कुनैपनि आमा र बच्चामा कुपोषण नहोस् भनेर वडाको कोसेली अभियान सञ्चालन गरिएको दशरथचन्द नगरपालिका ९ को कार्यालयले जनाएको छ।"
शहरभन्दा गाउँका सडक राम्रा,"बिर्तामोड : गाउँका सडक भन्नासाथ धुलाम्मे, हिलाम्मे, साना र खाल्डाखुल्डी हुन्छ भन्ने बुझाइ धेरैमा हुन सक्छ। ठुला, चिल्ला सडक शहरी क्षेत्र र राजमार्ग मात्रै हुन्छन् भन्ने मान्यता पनि उत्तिकै छ। तर, झापामा यसको ठिक उल्टो छ। मुख्य शहरका सडक हिउँदमा धुलाम्मे र वर्षात्मा हिलाम्मे हुँदा गाउँका अधिकांश सडक सफा र राम्रा देखिएका छन्। गाउँ जोड्ने ठूला मात्र होइन साना सडक पनि कालोपत्रे गरेर चिल्लो बनाइएका छन्। झापाको दक्षिणी क्षेत्र सडक सञ्जालका दृष्टिले पहिले दुर्गम मानिन्थ्यो। झापाका मुख्य शहर बिर्तामोड, दमक, अर्जुनधारा, काँकडभिट्टा र भद्रपुर जोड्ने बाहेक अन्य सडक पक्की थिएनन्। केही समयअघि दक्षिणी गाउँपालिका कचनकवलमा आयोजित कार्यक्रमलाई संघीय सांसद राजेन्द्र लिङ्देनले भनेका थिए, पहिले यो स्थानका नागरिकले पक्की सडक हेर्न बिर्तामोड जानुपथ्र्यो। मोटरसाइकलबाट कचनकवल आउन कति सकस हुन्थ्यो तर अहिले त्यो अवस्था हटेको छ। जिल्लामा दुर्गम मानिने कचनकवल क्षेत्रमा अहिले कालोपत्रे दुई लेन सडक पुगेको छ। भद्रपुरबाट ३० किलोमिटर दक्षिणमा रहेको कचनकवल पुग्न पछिल्लो समय राम्रो सडक भएकाले स्थानीय लाभान्वित भएका छन्। गाउँका नागरिक बजार पुगेर समयमै घर फर्किन्छन्। ठूलाठूला यात्रुबाहक बस गाउँमै पुग्छ, स्थानीय रामेश्व अधिकारीले भने, अहिले त काठमाडौंदेखि वनियानीसम्म सिधा बस सेवा सुरु भएको छ। स्थानीय खुसी छन्। कालोपत्रे सडक गाउँमै पुगेपछि स्थानीय उत्पादनले राम्रो बजार पाएको छ। गाउँमा आम्दानी बढेको छ। गाउँका पुराना बजार जोड्ने अधिकांश सडक कालोपत्रे गरिएका छन्। झापाको शिवसताक्षी, गौरादह, गौरीगञ्ज, झापाजस्ता गाउँपालिका जोड्ने सडक कालोपत्रे भइसकेका छन्। कच्ची सडकमा साइकलको लेन पच्छ्याउँदै पाइडल चलाउनु पर्ने बाध्यता हटेको बनियानीका धु्रव पौडेलको भनाइ छ। गाउँको तुलनामा शहरका सडक फोहोर र खाल्डाखुल्डी छ, उनले भने। भद्रपुर दक्षिणका अधिकांश स्थानीय यसअघि परिवारका लागि मात्रै खेती गर्थे। सडक सुविधा पुगेपछि नगदे बाली लगाउन किसान बढ्नुका साथै आम्दानी पनि बढेको पौडेलको भनाइ छ। कालोपत्रे सडक पुगेपछि गाउँमा चहलपहल पनि बढेको छ। सडक फराकिलो हुँदा सवारीसाधनको संख्या बढेको छ। भद्रपुर१ पृथ्वीनगरका व्यवसायी रोशन श्रेष्ठका अनुसार उक्त क्षेत्रको व्यापार पहिलेभन्दा दोब्बर बढेको छ। सडक कालोपत्रे हुनुभन्दा अगाडि सडक छेउका घर धुलोले ढाकिएको हुन्थ्यो। अहिले गाउँका घर पनि रङरोगन गरेर चिटिक्क बनाउन थालिएका छन्। यसअघि भद्रपुर दक्षिणका स्थानीयको जनजीवन कष्टपूर्ण थियो। समयमा सवारी साधन नपाइने, भएका सवारी पनि सदरमुकामसम्म पुग्छ कि पुग्दैन भन्ने अवस्था हुन्थ्यो। बिरामीलाई अस्पताल लैजान झनै समस्या हुन्थ्यो। सडक कालोपत्रे भएपछि यी समस्याबाट स्थानीय मुक्त भएका छन्। पहिले ट्र्याक खोलिएका सडक स्थानीय तहमा जनप्रतिनिधि आएपछि धमाधम कालोपत्रे र स्तरोन्नति भएको कचनकवल गाउँपालिका प्रमुख अञ्जार आलमले बताए। यो क्षेत्र झापामा हेपिएको क्षेत्रका रुपमा चिनिन्थ्यो। अहिले विकासले फड्को मारेको छ, उनले भने। आलमले सडकको अवस्था शहरभन्दा गाउँमा राम्रो र टिकाउ भएको आलमको भनाइ छ। शहरका अधिकांश सडक धुलाम्य, हिलाम्य र खाल्डाखुल्डीमात्रै छन्, उनले भने, अहिले गाउँका सडक चिल्ला र टिकाउ देखिएका छन्।"
सुगममै किशोरी आमा,"टीकापुर : सुदूरपश्चिम प्रदेशका सुगम जिल्लामा कलिलै उमेरमा विवाह गर्ने र किशोरीमै आमा बन्न थालेका छन् । सुदूरपश्चिमको सुगम जिल्ला मानिने कैलालीमा उक्त क्रम रोकिएको छैन । टीकापुर नगरपालिका१ विशालनगरकी २१ वर्षीया माया परियारका तीन सन्तान छन् । १५ वर्षमै भागी विवाह गरेकी उनले १६ वर्षमा पहिलो सन्तान जन्माइन् । १८ र २० वर्षको उमेरमै थप दुई सन्तान जन्माएकी मायालाई किशोरीमै आमा बन्नुपर्दा आत्मग्लानि भएको छ । कलिलो उमेरमा बिहे गर्नु हुँदैन भन्ने जानकारी नपाएको उनले बताइन् । किशोरीमै आमा बन्नुपर्दा सन्तानको राम्ररी स्याहार गर्न नपाएको उनको गुनासो छ ।सानैमा बिहे गरें, बच्चा जन्मिए, एउटा स्याहार्न नपाउँदै अर्को जन्मेपछि त झन् गाह्रो भएको छ, मायाले भनिन् । स्वास्थ्यमा असर हुने र बच्चाको स्याहार राम्रोसँग नहुने हुँदा किशोरीमै आमा बन्नु गलत भएको उनले महसुस गरेकी छन् । टीकापुर नगरपालिका६ की २४ वर्षीया सुनिता चौधरीले ८ कक्षा पढ्दै गर्दा परिवारको सहमतिमा बिहे गरिन् । १५ वर्षमै आमा बनेकी उनका ५ सन्तान छन् । नियमित तल्लो पेट दुख्न थालेपछि अस्पताल पुगेकी उनी पाठेघरको समस्याबाट आक्रान्त छिन् । कलिलो उमेरमा गरिएको विवाहले २४ वर्षको उमेरमै पाठेघरको समस्याबाट ग्रसित हुँदा उनलाई निकै पिर परेको छ । पाँच सन्तान छन्, पाठेघरको समस्या छ, काम गरेर सन्तान पाल्न निकै कठिन छ, चौधरीले दुखेसो पोखिन् । भजनी नगरपालिका६ की पद्मा बुढाले ९ कक्षा पढ्दै गर्दा भागीविवाह गरिन् । १६ वर्षमै गर्भवती भएकी पद्माले ६ महिनामै बच्चा गुमाइन् । त्यसपछि तीन पटकसम्म गर्भवती भए पनि उनको सन्तान हुन सकेको छैन । परिवारको आर्थिक अवस्था कमजोर देखेपछि उनले भागेर विवाह गरेकी थिइन् । पटकपटक चेकजाँच गर्दा थाहा भयो, कलिलो उमेरमै विवाह गरेका कारण मेरो सन्तान हुन सकेको छैन, स्वास्थ्यकर्मीको सल्लाहमा उपचार गराइरहेकी उनले भनिन्,साथीहरू पढ्दै छन्, मैले विवाह गरेर जीवन नै बर्बाद गरेँ । यी केही प्रतिनिधि घटना मात्रै हुन् । सुगम मानिएको कैलालीमा किशोरीमै आमा बन्ने क्रम रोकिएको छैन । कैलालीमा बालविवाह गर्नेको आधिकारिक तथ्यांक नभए पनि टीकापुर अस्पतालमा पछिल्ला ३ वर्ष गर्भवती जाँच गर्न आउने किशोरीको संख्या १० देखि १६ प्रतिशत छ । टीकापुर अस्पतालका मेडिकल सुपरिन्टेन्डेन्ट डाक्टर नरेन्द्रकुमार खनालका अनुसार टीकापुर अस्पतालमा ०७२७३ मा २ हजार ६२ जनाले गर्भवती जाँच गराएकामा ३ सय २७ जना (१६ प्रतिशत) २० वर्षमुनिका थिए । ०७३७४ मा २ हजार ६८ मध्ये २ सय ३० (१० प्रतिशत), ०७४७५ मा १ हजार ९ सय ८८ मध्ये २ सय ९२ (१४६८ प्रतिशत) २० वर्षमुनिका किशोरी थिए । यस वर्षसमेत गर्भवती जाँच गर्ने झन्डै १२ प्रतिशत गर्भवती २० वर्षमुनिका छन् । अस्पतालका अनुसार गर्भजाँच गर्न १५१६ वर्षका किशोरी आउने गर्छन् । उनीहरूमध्ये धेरैजसो पढ्ने उमेरमै भागेर विवाह गरेका हुन् । टीकापुर नगरपालिकाको वडामा रहेका स्वास्थ्य संस्थामा गर्भवती जाँच गराउने किशोरीको संख्या झन्डै १७ प्रतिशत रहेको नगरपालिकाको जनस्वास्थ्य प्रवद्र्धन शाखाका प्रमुख बलबहादुर रावलले बताए । यो त किशोरी गर्भवती भएर स्वास्थ्य संस्थामा सेवा लिन आएको तथ्यांक मात्रै हो, सबै किशोरी जाँच गर्न नआउने र सेवा लिन आफ्नो ठाउँभन्दा बाहिर पनि जाने भएकाले किशोरी आमाको संख्या बढ्न सक्छ, रावलले भने, सुगम ठाउँमै यो संख्या हुनु राम्रो संकेत होइन । बालविवाहबारे सचेतना कम हुनु, आर्थिक अवस्था कमजोर हुनुजस्ता कारणले किशोरीमै आमा बन्ने क्रम नरोकिएको हो । २० वर्षमुनिको विवाहलाई कानुनले स्वीकृति दिएको छैन । तर, अभिभावकको सहमतिमा हुने बिहेका कारण किशोरीमै आमा बन्ने क्रम जारी छ । महिला स्वास्थ्यका हिसाबले जोखिमपूर्ण रहँदासमेत किशोरीमै आमा बन्ने क्रम नरोकिनु चिन्ताको विषय भएको टीकापुर नगरपालिकाका उपप्रमुख केशरी विष्ट रावलले बताइन् ।"
संखुवासभामा भेटियो ६०० वर्ष पुरानो इँटा,"चैनपुर : संखुवासभाको चैनपुर बजारमा ६ सय वर्ष पुरानो इँटा फेला परेको छ। चैनपुर नगरपालिका६ मा मल्लकालीन समयमा उत्पादन भई प्रयोग भएको इँटा भेटिएको हो। स्थानीय नारायण श्रेष्ठको घरको पिंढीमा प्रयोग भएको इँटा १४ औं शताब्दीभन्दा अघिको रहेको दाबी इतिहासविद् डा रमेश ढुंगेलले गरे। संस्कृति, पर्यटन तथा नागरिक उड्डयन मन्त्रालयको विज्ञ टोली सदस्य हुन्। चैनपुरको इतिहासमा नयाँ कुराको प्राप्ति भएको छ, उनले भने, ६ सय वर्षभन्दा पुराना इँटा फेला परेका छन्। उनका अनुसार यसले चैनपुरको इतिहासमा महत्वपूर्ण प्रमाण थपेको छ। नेपाल एकीकरणभन्दा अगाडि नै चैनपुरको ऐतिहासिकता रहेको उनले गरे। यसको संरक्षण आवश्यक रहेको उनले बताए। चैनपुर संखुवासभाको पुरानो सदरमुकाम हो। इँटाको लम्बाइ १४ इन्च, चौडाइ ८ इन्च र मोटाइ २ इन्च छ। पुरातत्व विभाग, जनप्रतिनिधि र स्थानीयलाई आह्वान गरी यसको सुरक्षा रेलिङ राखेर गर्नुपर्ने उनको भनाइ छ। यसबारे विभागमा लिखित जानकारी गराउने उनले बताए। त्यसपछि विभागका कर्मचारी आएर थप खोजबिन गर्नेछन्। यसअघि हटिया गोलामा पुरानो हतियार फेला परेको थियो। यसले इतिहास थप भएको चैनपुरका मेयर भरतकुमार खत्रीले बताए। चैनपुर बजारमा अझै पुराना शैलीका घर प्रशस्त छन्, उनले भने, मल्लकालीन इँटा फेला परेकाले यस क्षेत्रको महत्व अझ बढेको छ। स्थानीय सरकारले संरक्षणको काम थाल्ने उनको भनाइ छ। नवौं देखि १४ औं शताब्दीसम्म यसप्रकारको इँटा उत्पादन भएको देखिएको स्थानीय रामकुमार दाहालको भनाइ छ। चैनपुरका अन्य घरमा पनि यस्तै इँटा प्रयोग भएको उनले सुनाए। पुराना इँटा प्रयोग भएको घरका धनी श्रेष्ठ भने विराटनगरमा बस्दै आएका छन्। मेजर पाटीका रूपमा रहेको पाटीलाई त्यस समयमा बस्नेत पौवा भनिने गरेको पाइएको ढुंगेलको भनाइ छ। भोट र सिक्किममा युद्ध लडेर चैनपुरलाई एकीकृत नेपालमा मिलाउन दोस्रो मुख्य काजी बत्तावरसिंह बस्नेत टोलीको योगदान रहेको इतिहास छ। विक्रम संवत् १८४५ मा स्थानीय स्तरमा नेतृत्व गर्ने आशा खत्री, मनोहर डाँगी, स्वरुप डाँगी, वि श्राम राउत र लिम्बू जातिका लडाकुलगायत विभिन्न जनजातिलाई आफ्नो पक्षमा लिएर चैनपुरलाई नेपालको क्षेत्रमा राखिएको ढुंगेलले बताए। उनका अनुसार १८३०३१ मा पृथ्वीनारायण शाहका पालामा बत्तावरसिंहका बुवा जनरल अभिमानसिंह बस्नेतको फौजले लडाइँ नगरी चैनपुर क्षेत्रलाई एकीकृत नेपालमा मिलाएको इतिहासमा उल्लेख छ। सिक्किम र भोटको युद्धले चैनपुरलाई आफ्नो बनाएको थियो। तर, पछि बत्तावरसिंहको टोलीले फिर्ता ल्याएको थियो। चैनपुर फिर्ता भएको विजयको खुसियालीमा मेजर पाटी बनाइएको ढुंगेलको भनाइ छ। उनका अनुसार चैनपुरकै बानेश्वर मन्दिरमा पनि टेरकोटा भैरवको मूर्ति छ। उक्त मूर्ति २ सय ५० वर्ष पुरानो रहेको उनले उल्लेख गरे। सिद्धकाली मन्दिरमा सिक्किमले शासन गरेको समयमा लेखिएको शिलालेख अझै छ। त्यसमा ॐ आ हुँम तान्त्रिक मन्त्र लेखिएको पाइन्छ।"
"ट्रिपर दुर्घटनामा चालकको मृत्यु, सहचालक बेपत्ता",गोरखा : गोरखाको सिरानचोक गाउँपालिका ७ चिउरेभीरमा ट्रिपर दुर्घटना हुँदा चालकको मृत्यु भएको छ। शनिबार राति १० बजेतिर बा ५ ख १९८२ नम्बरको ट्रिपर गोरखावारपाक सडकबाट करिब ४ सय मिटर तल दरौंदी नदीमा खसेको थियो । दुर्घटनामा ट्रिपर चालक सिरानचोक गाउँपालिका ७ भालुस्वाँराका २० वर्षीय सुमन खड्काको ज्यान गएको प्रहरीले जनाएको छ । ट्रिपरका सहचालक बेपत्ता भएका छन् । उनको नाम ठेगाना खुलेको छैन । ट्रिपरमै यात्रा गरिरहेका स्थानीय जनक गुरुङलाई घाइते अवस्थामा उद्धार गरिएको प्रहरी नायब उपरीक्षक महेन्द्र नेपालले जानकारी दिए । स्तरोन्नतिका क्रममा रहेको सो सडकको भित्तातिर अव्यवस्थित रुपमा निर्माण सामग्री थुपारिएकाले दुर्घटनाको थप जोखिम बढेको स्थानीय प्रताप ढकालले बताए ।
आधुनिक सीप सिक्दै राउटे,"सुर्खेत : राउटे समुदायका महामुखिया महिनबहादुर शाहीका छोरा शिवराज ३१ वर्षका भए। उनी काठका कोसी, आरी खाट र मधुस बनाउने काम गर्छन्। तर, पुर्खाबाट सिकेको यो सीपले बजारमा प्रतिस्पर्धा गर्न कठिन भएको उनको भनाइ छ। त्यसैले उनले सामान बनाउन नयाँ सीप सिक्न थालेका छन्। राउटे मुखिया वीरबहादुर शाहीका छोरा बिर्खबहादुर शाही सानै छन्। उनी पनि नयाँ सीप सिकिरहेका छन्। बन्चरो, बसुल्लो र छिनोको प्रयोगले काठका भाँडाकुँडा बनाउने राउटे युवा आधुनिक औजारतर्फ आकर्षित हुन थालेका छन्। १३ राउटे युवाले दैलेखमा नयाँ प्रविधि र आधुनिक औजार चलाउने तरिका सिकिरहेका हुन्। गुराँस गाउँपालिका र डिभिजन वन कार्यालयसँगको समन्वयमा सोसेक दैलेखले तालिम दिइरहेको छ। आधुनिक औजार चलाउन पाएपछि राउटे युवा उत्साहित बनेका छन्। यो आरा र रन्दा त हामीले कहिल्यै चलाएका थिएनौं, शिवराजले भने, बन्चरोले काठ काट्दा धेरै खेर जान्थ्यो। आरा प्रयोग गर्दा काठको बचत हुने रहेछ। नयाँ प्रविधिबाट काठका भाँडा र सामग्री बनाउँदा आकर्षक हुने र बिक्री पनि हुने उनको विश्वास छ। नयाँ पुस्तामा सिक्ने तीव्र चाहना छ, प्रशिक्षक झलककुमार विकले भने, राउटेको सीप संरक्षण गर्दै हामीले नयाँ प्रविधि सिकाइरहेका छौं। परम्परागत रूपमा काठका सामान बनाउने राउटे समुदायले आधुनिक सीप सिक्न थालेका छन्। जंगलमा फिरन्ते जीवन बिताउँदै आएको यस समुदायका युवा आधुनिक औजार चलाउन सिक्दै छन्। गुर्भाकोटस्थित बेतेनी खोला किनारमा बस्दै आएका उनीहरूले तालिम लिएर सीप सिकिरहेका छन्। यो समुदायले जंगलमा काठका सामग्री बनाएर जीविकोपार्जन गर्दै आएको छ। उनीहरूसँग काठका भाँडाकुँडा बनाउन परम्परागत कला, सीप छ। तर, परम्परागत सीपबाट बनाइएका सामग्री बिक्न छाडेपछि उनीहरूले आधुनिक औजार चलाउन तालिम लिइरहेका हुन्। काठ खेर जाने र जंगल धेरै मासिने भएकाले आधुनिक प्रविधितर्फ राउटेलाई आकर्षित गर्न लागिएको सोसेकका दैलेख अध्यक्ष हीरासिंह थापाले बताए। राउटेले आधुनिक औजारबाट काठ चिर्ने, टुक्रा पार्ने र त्यसमा रन्दा लगाउने सीप सिकिरहेका हुन्। दैलेख, सुर्खेत, सल्यान र दाङलगायत जिल्लामा बसोबास गर्दै आएका राउटे समुदायमा १ सय ४६ जना छन्।"
पप्पुका पुलमा संसदीय समितिको चासो,"ओखलढुंगा : निर्माण क्षेत्रमा बद्नामी कमाएको ठेकेदार कम्पनी पप्पु कन्ट्रक्सनले अलपत्र पारेका मध्यपहाडी लोकमार्गमा अवस्थित पुलका विषयमा संसदीय समितिले चासो देखाएको छ।ठेक्का लिएर आठ वर्षसम्म निर्माण नगरेका तीनवटा पक्की पुलको संघीय संसदको विकास तथा प्रविधि समितिले अनुगमन गरेको हो। तीनमध्ये खाङसाङको पप्पु कन्सट्रक्सन र सोखुखोलाको नेपाल प्रगति जेभी पप्पु कन्सट्रक्सनले ठेक्का लिएका हुन्। बादुरा खोलाको भने सगरमाथा घिमिरे निर्माण सेवाले ठेक्का लिएको छ। तीन वर्षभित्र निर्माण सम्पन्न गर्ने सम्झौता गरे पनि निर्माण कम्पनीले हालसम्म काम सम्पन्न गरेका छैनन्। पुलको स्थलगत अनुगमनका लागि संघीय संसदको विकास तथा प्रविधि समितिको टोलीले स्थानीय, ठेकेदारको प्रतिनिधि र मध्यपहाडी लोकमार्ग आयोजना प्रमुखसँग अन्तरक्रिया समेत गरेको छ। अनुगमन टोलीका संयोजक समितिका सभापति कल्याणी खड्काले निर्देशन दिँदै भनिन्, बढीमा तीनदेखि छ महिना समय दिनु। यदि त्यति समयमा पनि कामको गति अघि नबढे ठेक्का प्रक्रिया तोड्नु पर्छ। सँगै ठेक्का लागेका सडकको पिच चार वर्ष पहिले सकिएर भत्किन थालिसके पनि पुल नबन्नु लज्जाको विषय भएको खड्काको भनाइ छ। मध्यपहाडी लोकमार्ग आयोजनाका संयोजक दीपक केसीले बादुरा खोलको पुलको प्रगति पछिल्लो समय देखिएको तर पप्पुको कामको प्रगति नदेखिएकोले अब तीन महिनापछि पनि काम अघि नबढे ठेक्का तोड्न बाध्य हुने बताए। खाङसाङमा निर्माणाधीन पुल स्थानीयसँगको विवाद देखाउँदै रोकिएपछि निर्माणाधीन पुलमै घाँस उम्रेर जीर्ण बनिसकेको छ। त्यसैगरि सोखुखोलामा भने नेपाल प्रगतिले काम गर्छु भनेर नगरिकन भागेकोले गत वर्षदेखि आफ्नो कम्पनीले काम थालेको पप्पुका प्रतिनिधि सुजित कुशवाहाले बताए। नेपाल प्रगतिले काम गर्छु भनेर सुरु गर्यो। उ भागेपछि हामीले पोहोरदेखि काम गर्यौं, उनले भने, हामीले काम गरेपछिकै एक करोड भन्दा बढी निकासा रोकिएको छ। यदी निकासा भो भने हामी अबको सात महिनामा काम सक्छौंँ। सोखुखोला पुल भ्याट बाहेक करिब ८ करोडमा ठेक्का लागेको हो। हालसम्म ६० प्रतिशत भन्दा बढी काम सकिएको पप्पुको दाबी छ। बादुरा खोलाको पुल भने ठेक्कामा उल्लेख गरिएको फलामको रकमको कारणले ढिला भएको ठेकेदार कम्पनीको दाबी छ। ठेक्कामा फलाम प्रतिकिलो ८० रुपैयाँ लेखेकोमा आठ मात्र उल्लेख भएको भन्दै प्रतिकिलो आठ रुपैयाँकै दरले काम गरिरहेको कम्पनीका प्रतिनिधि रामप्रसाद पन्तले बताए। हाल बजारमा १ सय २० रुपैयाँ प्रतिकिलो फलाम भएकोमा एक सय १२ रुपैयाँ घाटा सहेर काम गरिरहेको उनले बताए। तर पुलको धेरैजसो काम सकिसकेको छ। अबको तीन महिनामा ढलान सक्ने उनले बताए। ४ करोड १५ लाखमा ठेक्का लागेको बादुरा खोला पुल नबन्दा वर्षामा घण्टौं सम्म सवारी आवतजावत रोकिने गरेको छ। मध्यपहाडी लोकमार्गको सिन्धुली खण्डमा पुल नबन्नाले ओखलढुंगा, खोटाङ र सोलुखुम्बुमा आवत् जावत तथा यस क्षेत्रकै विकास प्रभावित भएको कारण विकास समितिले अनुगमन गरी सरकारलाई त्यही अनुसारको निर्देशन तथा सुझाव दिन स्थलगत अनुगमन गरिएको विकास समिति सदस्य एवं सांसद यज्ञराज सुनुवारले बताए। अनुगमनमा समिति ल्याउन पहल गरेका उनले समितिले तत्कालै निर्देशन दिएको पनि बताउ। ती पुलहरु निर्माण नहुँदा ओखलढुंगासहित खोटाङ र सोलुखुम्बुबाट संघीय राजधानी आवत जावत गर्ने सडकमा वर्षेनी बाढीले सडक अवरुद्ध हुने गरेको छ। सिन्धुलीको फिक्कल गाउँपालिका ४ मा पर्ने खाङसाङ, सोही गाउँपालिका ६ मा पर्ने सोखु खोला र बादुरा खोला गरी तीनवटा पुल ठेक्का लागेको आठ वर्षमा पनि नबनेका हुन्। यो भूभाग ओखलढुंगाको दक्षिणी भेगको प्रवशेद्वार समेत हो। यो राजधानी काठमाडौं हुँदै सदरमुकाम ओखलढुंगा, छिमेकी जिल्लाहरु उदयपुर, खोटाङ र सोलुखुम्बु र ओखलढुंगाका सुनकोसी तथा पलापु गाउँपालिका आवत जावत मुख्य मार्ग हो। पुल नहुँदा उपभोग्य वस्तु ढुवानी तथा आवत जावतमा अवरोध आउने भएकाले पहाडी जिल्लाका उपभोक्ता मर्कामा परेको उद्योग वाणिज्य संघ ओखलढुंगाका अध्यक्ष ज्ञानेन्द्रकुमार मास्केले बताए। उनले अलपत्र पुल निर्माण चाँडो गराउन सबै पक्षबाट पहल हुनु पर्नेमा जोड दिए।"
भ्रष्टाचारविरुद्ध जुटे कालिकोटका युवा,"कालिकोट : कालिकोटका युवाहरुले भ्राष्टाचारविरुद्ध सुशासन अभियान सुरु गरेका छन्। कालिकोटका युवा विद्यार्थीको सक्रियतामा कर्णाली युवा सुशासन तथा विकास केन्द्रको स्थापना गरी शनिबारबाट औपचारीक रुपमा भ्रष्टाचारविरुद्ध सुशासन अभियानको सुरुवात गरेका हुन्। जिल्लाको स्थानीय सरकार, सरकारी तथा गैरसरकारी निकायमा हुने अनियमिततालाई रोक्न आफूहरुले सुशासन अभियान सुरु गरेको कर्णाली युवा सुशासन तथा विकास केन्द्रका अध्यक्ष बसन्त शाहीले बताए। उनले पछिल्लो समय स्थानीय सरकारमा भइरहेको अनियमितताका कारण नागरिक संघीय संरचनाप्रति नै असन्तुष्ट हुने अवस्था आएकाले स्थानीय सरकारलाई जनता प्रति उत्तरदायी बनाउन यो अभियान सुरु गरेको बताए। कर्णाली युवा सुशासन तथा विकास केन्द्रका उपाध्यक्ष रचिन्द्र शाहीले विकास र सामाजिक अभियानमा युवाहरुको सक्रियता बनाउने लक्ष्य रहेको बताए। उनले जिल्लालाई भ्रष्टचारमुक्त सुशासनयुक्त जिल्लाका रुपमा विकास गर्ने उद्देश्यले आफूहरु संस्थागत रुपमा सूचनाको हकलाई प्रयोग गर्दै अगाडी बढ्ने बताए। कार्यक्रममा जिल्ला समन्वय समितिका प्रमुख अनीपाल शाहीले युवा भ्रष्टाचारविरुद्धको अभियान सुरु गरेर राम्रो कार्यमा लागेको बताए। उनले जिल्लाको विकास निर्माण तथा सुशासन कायम गर्न युवाहरुको सक्रियताले आफू थप उत्साहित भएको बताए। कार्यक्रममा जिल्ला न्यायधिश स्यामसुन्दर अधिकारीले गाउँमा आएको बजेट सही तरिकाले खर्च भए नभएकोबारे युवाले हेर्नु आवश्यक रहेको बताए। नेपाल कम्युनिस्ट पार्टीका जिल्ला अध्यक्ष धनजित शाहीले युवाहरुले थालेको भ्रष्टचारविरुद्धको अभियानमा राजनीतिक दलले सहयोग गर्ने प्रतिबद्धता जनाए। कार्यक्रममा खाँडाचक्र नगरपालिका प्रमुख जसीप्रसाद पाण्डेले युवाहरुले सुरु गरेको सुशासन अभियानमा पूर्ण साथ दिने प्रतिवद्धता जनाउँदै युवाहरु पनि जिम्मेबार बन्न सुझाव दिए। प्रमुख जिल्ला अधिकारी चन्द्रबहादुर कार्कीले हरेक सार्बजानिक निकायमा कार्य सम्पादन भएका कामको बारेमा सूचना माग्न पाउने हरेक नागरिकको अधिकार रहेको बताउँदै यसको भरपुर प्रयोग गर्न युवाहरुलाई आग्रह गरे। उनले जिम्मेबारपूर्ण तरिकाले कानुनी प्रक्रियाद्धारा सूचना माग्दा आइपर्ने जटिलतामा आफूले सहयोग गर्ने बताए। कार्यक्रममा नेकपाका जिल्ला सचिव नगिन्द्र शाही नेशनलले युवाहरुले थालेको सुशासन अभियान निकै प्रशंसनीय रहेको बताउँदै युवाहरु पनि नैतिकवान बन्नुपर्ने बताए। उनले जिल्लालाई सुशासनयुक्त बनाउनका लागि सबै क्षेत्रबाट आ आफनो क्षेत्रबाट पारदर्शीतालाई अवलम्वन गर्नुपर्ने बताए। कार्यक्रममा जिल्ला बारका अध्यक्ष दमनराज बमलगायतका वक्ताले जिल्लाका हरेक स्थानीय सरकारमा व्यापक रुपमा आर्थिक अनियमितता भइरहेको भन्दै यसलाई सबैले रोक्नका लागि जागरुप हुनुपर्ने बताएका छन्।"
"कुटपिटबाट एक व्यापारीको हत्या, २ घाइते","दार्चुला : महाकाली नगरपालिका३ काटै रामलाडीमा एक वृद्धाको हत्या गरिएको छ भने दई जना गम्भीर घाइते भएका छन्। शनिबार राति पसल सञ्चालन गरेर बसेकी ७० वर्षीया द्रोपती महराको हत्या भएको हो। उनका ७५ वर्षीय श्रीमान् वीरभान महरा र नाति १२ वर्षीय लोकेन्द्र महरा गम्भीर घाइते छन्। सडक किनारामा वर्षौदेखि पसल सञ्चालन गर्दै आएका महरा परिवार सबैको हत्या गर्न खोजिएको महाकाली नगरपालिका वडा नं ३ का वडाध्यक्ष पदमसिंह महराले जानकारी दिए। खोला किनार नजिकै रहेको पसलमा कुटपिट गरी हत्या गरिएको छ। गाउँभन्दा टाढा पसल भएका कारण राति भएको घटना बिहान ८ बजे मात्रै जानकारीमा आएको हो। घटना कसले र किन गरायो भन्ने केही खुलेको छैन। घटनामा नाति भागेर बाँच्न सफल भएका छन्। वीरभानको टाउको, अनुहार र शरीरमा चोट छ। उनकी श्रीमतीको घटनास्थलमै मृत्यु भएको आफन्तले जनाएका छन्। बिहान गाउँबाट मान्छे आउँदा वीरभान गम्भीर घाइते र श्रीमती मृतावस्थामा देखेपछि प्रहरीलाई खबर गरेका थिए।अहिले घटनास्थलमा प्रहरी निरीक्षक रवीन्द्र कठायत नेतृत्वको टोली खटिएको छ। घाइते वीरभानको जिल्ला अस्पताल दार्चुलामा उपचार भइरहेको छ। घटनाको थप अनुसन्धानका लागि धनगढीबाट तालिम प्राप्त कुकुर ल्याउने तयारी गरिएको जिल्ला प्रहरी कार्यालय दार्चुलाले जनाएको छ।"
